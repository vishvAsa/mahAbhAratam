<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०३ वसिष्ठ-कथा on महाभारते विश्वासटिप्पन्यः</title>
    <link>https://vishvAsa.github.io/mahAbhAratam/vyAsaH/kumbhakoNa-prastutiH/01_Adi-parva/011_chaitraratha-parva/03_vasiShTha-kathA/</link>
    <description>Recent content in &#43;०३ वसिष्ठ-कथा on महाभारते विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/mahAbhAratam/vyAsaH/kumbhakoNa-prastutiH/01_Adi-parva/011_chaitraratha-parva/03_vasiShTha-kathA/index.xml" rel="self" type="application/rss+xml" />
    <item>
      <title>१९० पुरोहित-प्राप्त्युपदेशः</title>
      <link>https://vishvAsa.github.io/mahAbhAratam/vyAsaH/kumbhakoNa-prastutiH/01_Adi-parva/011_chaitraratha-parva/03_vasiShTha-kathA/190_purohita-prAptyupadeshaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNa-prastutiH/01_Adi-parva/011_chaitraratha-parva/03_vasiShTha-kathA/190_purohita-prAptyupadeshaH/</guid>
      <description>&lt;p&gt;अध्यायः 190&lt;/p&gt;&#xA;&lt;p&gt;गन्धर्वेण वसिष्ठमाहात्म्यकथनपूर्वकं पाण्डवानां पुरोहितसङ्ग्रहणोपदेशः ॥ 1 ॥&#xA;वैशम्पायन उवाच &#x9;001&lt;br&gt;&#xA;स गन्धर्ववचः श्रुत्वा तत्तदा भरतर्षभ ।&#x9;001a&lt;br&gt;&#xA;अर्जुनः परया भक्त्या पूर्णचन्द्र इवाबभौ ॥&#x9;001c&lt;br&gt;&#xA;उवाच च महेष्वासो गन्धर्वं कुरुसत्तमः ।&#x9;002a&lt;br&gt;&#xA;जातकौतूहलोऽतीव वसिष्ठस्य तपोबलात् ॥&#x9;002c&lt;br&gt;&#xA;वसिष्ठ इति तस्यैतदृषेर्नाम त्वयेरितम् ।&#x9;003a&lt;br&gt;&#xA;एतदिच्छाम्यहं श्रोतुं यथावत्तद्वदस्व मे ॥&#x9;003c&lt;br&gt;&#xA;य एष गन्धर्वपते पूर्वेषां नः पुरोहितः ।&#x9;004a&lt;br&gt;&#xA;आसीदेतन्ममाचक्ष्व क एष भगवानृषिः ॥&#x9;004c&lt;br&gt;&#xA;गन्धर्व उवाच &#x9;005&lt;br&gt;&#xA;ब्रह्मणो मानसः पुत्रो वसिष्ठोऽरुन्धतीपतिः ।&#x9;005a&lt;br&gt;&#xA;तपसा निर्जितौ शश्वदजेयावमरैरपि ॥&#x9;005c&lt;br&gt;&#xA;कामक्रोधावुभौ यस्य चरणौ समुवाहतुः ।&#x9;006a&lt;br&gt;&#xA;इन्द्रियाणां वशकरो वशिष्ठ इति चोच्यते ॥&#x9;006c&lt;br&gt;&#xA;&#39;यथा कामश्च क्रोधश्च निर्जितावजितौ नरैः&#x9;007a&lt;br&gt;&#xA;जितारयो जिता लोकाः पन्थानश्च जिता दिशः ॥&#39;&#x9;007c&lt;br&gt;&#xA;यस्तु नोच्छेदनं चक्रे कुशिकानामुदारधीः ।&#x9;008a&lt;br&gt;&#xA;विश्वामित्रापराधेन धारयन्मन्युमुत्तमम् ॥&#x9;008c&lt;br&gt;&#xA;पुत्रव्यसनसन्तप्तः शक्तिमानप्यशक्तवत् ।&#x9;009a&lt;br&gt;&#xA;विश्वामित्रविनाशाय न चक्रे कर्म दारुणम् ॥&#x9;009c&lt;br&gt;&#xA;मृतांश्च पुनराहर्तुं शक्तः पुत्रान्यमक्षयात् ।&#x9;010a&lt;br&gt;&#xA;कृतान्तं नातिचक्राम वेलामिव महोदधिः ॥&#x9;010c&lt;br&gt;&#xA;यं प्राप्य विजितात्मानं महात्मानं नराधिपाः ।&#x9;011a&lt;br&gt;&#xA;इक्ष्वाकवो महीपाला लेभिरे पृथिवीमिमाम् ॥&#x9;011c&lt;br&gt;&#xA;पुरोहितमिमं प्राप्य वसिष्ठमृषिसत्तमम् ।&#x9;012a&lt;br&gt;&#xA;ईजिरे क्रतुभिश्चैव नृपास्ते कुरुनन्दन ॥&#x9;012c&lt;br&gt;&#xA;स हि तान्याजयामास सर्वान्नृपतिसत्तमान् ।&#x9;013a&lt;br&gt;&#xA;ब्रह्मर्षिः पाण्डवश्रेष्ठ बृहस्पतिरिवामरान् ॥&#x9;013c&lt;br&gt;&#xA;तस्माद्धर्मप्रधानात्मा वेदधर्मविदीप्सितः ।&#x9;014a&lt;br&gt;&#xA;ब्राह्मणो गुणवान्कश्चित्पुरोधाः प्रतिदृश्यताम् ॥&#x9;014c&lt;br&gt;&#xA;क्षत्रियेणाभिजातेन पृथिवीं जेतुमिच्छता ।&#x9;015a&lt;br&gt;&#xA;पूर्वं पुरोहितः कार्यः पार्थ राज्याभिवृद्धये ॥&#x9;015c&lt;br&gt;&#xA;महीं जिगीषता राज्ञा ब्रह्म कार्यं पुरस्कृतम् ।&#x9;016a&lt;br&gt;&#xA;तस्मात्पुरोहितः कश्चिद्गुणवान्विजितेन्द्रियः ।&#x9;016c&lt;br&gt;&#xA;विद्वान्भवतु वो विप्रो धर्मकामार्थतत्त्ववित् ॥ ॥&#x9;016e&lt;/p&gt;</description>
    </item>
    <item>
      <title>१९१ वसिष्ठ-विश्वामित्र-स्पर्धा</title>
      <link>https://vishvAsa.github.io/mahAbhAratam/vyAsaH/kumbhakoNa-prastutiH/01_Adi-parva/011_chaitraratha-parva/03_vasiShTha-kathA/191_vasiShTha-vishvAmitra-spardhA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNa-prastutiH/01_Adi-parva/011_chaitraratha-parva/03_vasiShTha-kathA/191_vasiShTha-vishvAmitra-spardhA/</guid>
      <description>&lt;p&gt;अध्यायः 191&lt;/p&gt;&#xA;&lt;p&gt;वसिष्ठोपाख्याने&amp;mdash;विश्वामित्रस्य वसिष्ठाश्रमाभिगमनम् ॥ 1 ॥ वसिष्ठेन विश्वामित्रस्यातिथ्यकरणम् ॥ 2 ॥ विश्वामित्रेण वसिष्ठधेनुयाचनम् ॥ 3 ॥ वसिष्ठेनादत्ताया धेनोः विश्वामित्रेण बलात्कारेण हरणम् ॥ 4 ॥ कुपितया नन्दिन्या सृष्टैः म्लेच्छाद्यैः विश्वामित्रपराजयः ॥ 5 ॥ विश्वामित्रस्य तपसा ब्राह्मण्यप्राप्तिः ॥ 6 ॥&#xA;अर्जुन उवाच &#x9;001&lt;br&gt;&#xA;किन्निमित्तमभूद्वैरं विश्वामित्रवसिष्ठयोः ।&#x9;001a&lt;br&gt;&#xA;वसतोराश्रमे दिव्ये शंस नः सर्वमेव तत् ॥&#x9;001c&lt;br&gt;&#xA;गन्धर्व उवाच &#x9;002&lt;br&gt;&#xA;इदं वासिष्ठमाख्यानं पुराणं परिचक्षते ।&#x9;002a&lt;br&gt;&#xA;पार्थ सर्वेषु लोकेषु यथावत्तन्निबोध मे ॥&#x9;002c&lt;br&gt;&#xA;कान्यकुब्जे महानासीत्पार्थिवो भरतर्षभ ।&#x9;003a&lt;br&gt;&#xA;गाधीति विश्रुतो लोके कुशिकस्यात्मसम्भवः ॥&#x9;003c&lt;br&gt;&#xA;तस्य धर्मात्मनः पुत्रः समृद्धबलवाहनः ।&#x9;004a&lt;br&gt;&#xA;विश्वामित्र इति ख्यतो बभूव रिपुमर्दनः ॥&#x9;004c&lt;br&gt;&#xA;स चचार सहामात्यो मृगयां गहने वने ।&#x9;005a&lt;br&gt;&#xA;मृगान्विध्यन्वराहांश्च रम्येषु मरुधन्वसु ॥&#x9;005c&lt;br&gt;&#xA;व्यायामकर्शितः सोऽथ मृगलिप्सुः पिपासितः ।&#x9;006a&lt;br&gt;&#xA;आजगाम नरश्रेष्ठ वसिष्ठस्याश्रमं प्रति ॥&#x9;006c&lt;br&gt;&#xA;तमागतमभिप्रेक्ष्य वसिष्ठः श्रेष्ठभागृषिः ।&#x9;007a&lt;br&gt;&#xA;विश्वामित्रं नरश्रेष्ठं प्रतिजग्राह पूजया ॥&#x9;007c&lt;br&gt;&#xA;पाद्यार्घ्याचमनीयैस्तं स्वागतेन च भारत ।&#x9;008a&lt;br&gt;&#xA;तथैव परिजग्राह वन्येन हविषा तदा ॥&#x9;008c&lt;br&gt;&#xA;तस्याथ कामधुग्धेनुर्वसिष्ठस्य महात्मनः ।&#x9;009a&lt;br&gt;&#xA;उक्ता कामान्प्रयच्छेति सा कामान्दुदुहे ततः ॥&#x9;009c&lt;br&gt;&#xA;&#39;बाष्पाढ्यस्योदनस्यैव राशयः पर्वतोपमाः ।&#x9;010a&lt;br&gt;&#xA;निष्ठानानि च सूपांश्च दधिकुल्यास्तथैव च ॥&#x9;010c&lt;br&gt;&#xA;कूपांश्च घृतसम्पूर्णान्गौड्यान्नानि सहस्रशः ।&#x9;011a&lt;br&gt;&#xA;इक्षून्मधूनि लाजांश्च मैरेयांश्च वरासवान् ॥&#39;&#x9;011c&lt;br&gt;&#xA;ग्राम्यारण्याश्चौषधीश्च दुदुहे पय एव च ।&#x9;012a&lt;br&gt;&#xA;षड्रसं चामृतनिभं रसायनमनुत्तमम् ॥&#x9;012c&lt;br&gt;&#xA;भोजनीयानि पेयानि भक्ष्याणि विविधानि च ।&#x9;013a&lt;br&gt;&#xA;लेह्यान्यमृतकल्पानि चोष्याणि च तथार्जुना ॥&#x9;013c&lt;br&gt;&#xA;रत्नानि च महार्हाणि वासांसि विविधानि च ।&#x9;014a&lt;br&gt;&#xA;तैः कामैः सर्वसम्पूर्णैः पूजितश्च महीपतिः ॥&#x9;014c&lt;br&gt;&#xA;सामात्यः सबलश्चैव तुतोष स भृशं तदा ।&#x9;015a&lt;br&gt;&#xA;षडुन्नतां सुपार्श्वोरुं पृथुपञ्चसमावृताम् ॥&#x9;015c&lt;br&gt;&#xA;मण्डूकनेत्रां स्वाकारां पीनोधसमनिन्दिताम् ।&#x9;016a&lt;br&gt;&#xA;सुवालधिं शङ्कुकर्णां चारुशृङ्गां मनोरमाम् ॥&#x9;016c&lt;br&gt;&#xA;पुष्टायतशिरोग्रीवां विस्मितः सोऽभिवीक्ष्यताम् ।&#x9;017a&lt;br&gt;&#xA;अभिनन्द्य स तां राजा नन्दिनीं गाधिनन्दनः ॥&#x9;017c&lt;br&gt;&#xA;अब्रवीच्च भृशं तुष्टः स राजा तमृषिं तदा ।&#x9;018a&lt;br&gt;&#xA;अर्बुदेन गवां ब्रह्मन्मम राज्येन वा पुनः ॥&#x9;018c&lt;br&gt;&#xA;नन्दिनीं सम्प्रयच्छस्व भुङ्क्ष्व राज्यं महामुने ।&#x9;019a&lt;br&gt;&#xA;वसिष्ठ उवाच &#x9;019&lt;br&gt;&#xA;देवतातिथिपित्रर्थं याज्यार्थं च पयस्विनी ॥&#x9;019c&lt;br&gt;&#xA;अदेया नन्दिनीयं वै राज्येनापि तवानघ ।&#x9;020a&lt;br&gt;&#xA;विश्वामित्र उवाच &#x9;020&lt;br&gt;&#xA;&#39;रत्नं हि भगवन्नेतद्रत्नहारी च पार्थिवः ।&#39;&#x9;020c&lt;br&gt;&#xA;क्षत्रियोऽहं भवान्विप्रस्तपःस्वाध्यायसाधनः ॥&#x9;020e&lt;br&gt;&#xA;ब्राह्मणेषु कुतो वीर्यं प्रशान्तेषु धृतात्मसु ।&#x9;021a&lt;br&gt;&#xA;अर्बुदेन गवां यस्त्वं न ददासि ममेप्सितम् ॥&#x9;021c&lt;br&gt;&#xA;स्वधर्मं न प्रहास्यामि नेष्यामि च बलेन गाम् ।&#x9;022a&lt;br&gt;&#xA;वसिष्ठ उवाच &#x9;022&lt;br&gt;&#xA;बलस्थश्चासि राजा च बाहुवीर्यश्च क्षत्रियः ॥&#x9;022c&lt;br&gt;&#xA;यथेच्छसि तथा क्षिप्रं कुरु मा त्वं विचारय ।&#x9;023a&lt;br&gt;&#xA;गन्धर्व उवाच &#x9;023&lt;br&gt;&#xA;एवमुक्तस्तथा पार्थ विश्वामित्रो बलादिव ॥&#x9;023c&lt;br&gt;&#xA;हंसचन्द्रप्रतीकाशां नन्दिनीं तां जहार गाम् ।&#x9;024a&lt;br&gt;&#xA;&#39;सा तदा ह्रियमाणा च विश्वामित्रबलैर्बलात् ।&#39;&#x9;024c&lt;br&gt;&#xA;कशादण्डप्रणुदिता काल्यमाना इतस्ततः ॥&#x9;024e&lt;br&gt;&#xA;हंभायमाना कल्याणी वसिष्ठस्याथ नन्दिनी ।&#x9;025a&lt;br&gt;&#xA;आगम्याभिमुखी पार्थ तस्थौ भगवदुन्मुखी ॥&#x9;025c&lt;br&gt;&#xA;भृशं च ताड्यमाना वै न जगामाश्रमात्ततः ।&#x9;026a&lt;br&gt;&#xA;वसिष्ठ उवाच &#x9;026&lt;br&gt;&#xA;शृणोमि ते रवं भद्रे विनदन्त्याः पुनः पुनः ॥&#x9;026c&lt;br&gt;&#xA;ह्रियसे त्वं बलाद्भद्रे विश्वामित्रेण नन्दिनि ।&#x9;027a&lt;br&gt;&#xA;किं कर्तव्यं मया तत्र क्षमावान्ब्राह्मणो ह्यहम् ।&#x9;027c&lt;br&gt;&#xA;गन्धर्व उवाच &#x9;028&lt;br&gt;&#xA;सा भयान्नन्दिनी तेषां बलानां भरतर्षभ ।&#x9;028a&lt;br&gt;&#xA;विश्वामित्रभयोद्विग्ना वसिष्ठं समुपागमत् ॥&#x9;028c&lt;br&gt;&#xA;गौरुवाच &#x9;029&lt;br&gt;&#xA;कशाग्रदण्डाभिहतां क्रोशन्तीं मामनाथवत् ।&#x9;029a&lt;br&gt;&#xA;विश्वामित्रबलैर्घोरैर्भगवन् किमुपेक्षसे ॥&#x9;029c&lt;br&gt;&#xA;गन्धर्व उवाच &#x9;030&lt;br&gt;&#xA;एवं तस्यां तदा पार्थ धर्षितायां महामुनिः ।&#x9;030a&lt;br&gt;&#xA;न चुक्षुभे तदा धैर्यान्न चचाल धृतव्रतः ॥&#x9;030c&lt;br&gt;&#xA;वसिष्ठ उवाच &#x9;031&lt;br&gt;&#xA;क्षत्रियाणां बलं तेजो ब्राह्मणानां क्षमा बलम् ।&#x9;031a&lt;br&gt;&#xA;क्षमा मां भजते यस्माद्गम्यतां यदि रोचते ॥&#x9;031c&lt;br&gt;&#xA;नन्दिन्युवाच &#x9;032&lt;br&gt;&#xA;किं नु त्यक्ताऽस्मि भगवन्यदेवं त्वं प्रभाषसे ।&#x9;032a&lt;br&gt;&#xA;अत्यक्ताऽहं त्वया ब्रह्मन्नेतुं शक्या न वै बलात् ॥&#x9;032c&lt;br&gt;&#xA;वसिष्ठ उवाच &#x9;033&lt;br&gt;&#xA;न त्वां त्यजामि कल्याणि स्थीयतां यदि शक्यते ।&#x9;033a&lt;br&gt;&#xA;दृढेन दाम्ना बद्ध्वैष वत्सस्ते ह्रियते बलात् ॥&#x9;033c&lt;br&gt;&#xA;गन्धर्व उवाच &#x9;034&lt;br&gt;&#xA;स्थीयतामिति तच्छ्रुत्वा वसिष्ठस्य पयस्विनी ।&#x9;034a&lt;br&gt;&#xA;ऊर्ध्वाञ्चितशिरोग्रीवा प्रबभौ रौद्रदर्शना ॥&#x9;034c&lt;br&gt;&#xA;क्रोधरक्तेक्षणा सा गौर्हंभारवघनस्वना ।&#x9;035a&lt;br&gt;&#xA;विश्वामित्रस्य तत्सैन्यं व्यद्रावयत सर्वशः ॥&#x9;035c&lt;br&gt;&#xA;कशाग्रदण्डाभिहता काल्यमाना ततस्ततः ।&#x9;036a&lt;br&gt;&#xA;क्रोधरक्तेक्षणा क्रोधं भूय एव समाददे ॥&#x9;036c&lt;br&gt;&#xA;आदित्य इव मध्याह्ने क्रोधदीप्तवपुर्बभौ ।&#x9;037a&lt;br&gt;&#xA;अङ्गारवर्षं मुञ्चन्ती मुहुर्वालधितो महत् ॥&#x9;037c&lt;br&gt;&#xA;असृजत्पह्लवान्पुच्छात्प्रस्रवाद्द्राविडाञ्छकान् ।&#x9;038a&lt;br&gt;&#xA;योनिदेशाच्च यवानाञ्शकृतः शबरान्बहून् ॥&#x9;038c&lt;br&gt;&#xA;मूत्रतश्चासृजत्कांश्चिच्छबरांश्चैव पार्श्वतः ।&#x9;039a&lt;br&gt;&#xA;पौण्ड्रान्किरातान्यवनान्सिंहलान्बर्बरान्खसान् ॥&#x9;039c&lt;br&gt;&#xA;चिबुकांश्च पुलिन्दांश्च चीनान्हूणान्सकेरलान् ।&#x9;040a&lt;br&gt;&#xA;ससर्ज फेनतः सा गौर्म्लेच्छान्बहुविधानपि ॥&#x9;040c&lt;br&gt;&#xA;तैर्विसृष्टैर्महासैन्यैर्नानाम्लेच्छगणैस्तदा ।&#x9;041a&lt;br&gt;&#xA;नानावरणसञ्छन्नैर्नानायुधधरैस्तथा ॥&#x9;041c&lt;br&gt;&#xA;अवाकीर्यत संरब्धैर्विश्वामित्रस्य पश्यतः ।&#x9;042a&lt;br&gt;&#xA;एकैकश्च तदा योधः पञ्चभिः सप्तभिर्वृतः ॥&#x9;042c&lt;br&gt;&#xA;अस्त्रवर्षेण महता वध्यमानं बलं तदा ।&#x9;043a&lt;br&gt;&#xA;प्रभग्नं सर्वतस्त्रस्तं विश्वामित्रस्य पश्यतः ॥&#x9;043c&lt;br&gt;&#xA;&#39;तस्य तच्चतुरङ्गं वै बलं परमदुःसहम् ।&#x9;044a&lt;br&gt;&#xA;प्रभग्नं सर्वतो घोरं पयस्विन्या विनिर्जितम् ॥&#39;&#x9;044c&lt;br&gt;&#xA;न च प्राणैर्वियुज्यन्ते केचित्तत्रास्य सैनिकाः ।&#x9;045a&lt;br&gt;&#xA;विश्वामित्रस्य सङ्क्रुद्धैर्वासिष्ठैर्भरतर्षभ ॥&#x9;045c&lt;br&gt;&#xA;सा गौस्तत्सकलं सैन्यं कालयामास दूरतः ।&#x9;046a&lt;br&gt;&#xA;विश्वामित्रस्य तत्सैन्यं काल्यमानं त्रियोजनम् ॥&#x9;046c&lt;br&gt;&#xA;क्रोशमानं भयोद्विग्नं त्रातारं नाध्यगच्छत ।&#x9;047a&lt;br&gt;&#xA;&#39;विश्वामित्रस्ततो दृष्ट्वा क्रोधाविष्टः स रोदसी ॥&#x9;047c&lt;br&gt;&#xA;ववर्ष शरवर्षाणि वसिष्ठे मुनिसत्तमे ।&#x9;048a&lt;br&gt;&#xA;घोररूपांश्च नाराचान्क्षुरान्भल्लान्महामुनिः ॥&#x9;048c&lt;br&gt;&#xA;विश्वामित्रप्रयुक्तांस्तान्वैणवेन व्यमोचयत् ।&#x9;049a&lt;br&gt;&#xA;वसिष्ठस्य तदा दृष्ट्वा कर्मकौशलमाहवे ॥&#x9;049c&lt;br&gt;&#xA;विश्वामित्रोऽपि कोपेन भूयः शत्रुनिपातनः ।&#x9;050a&lt;br&gt;&#xA;दिव्यास्त्रवर्षं तस्मै स प्राहिणोन्मुनये रुषा ॥&#x9;050c&lt;br&gt;&#xA;आग्नेयं वारुणं चैन्द्रं याम्यं वायव्यमेव च ।&#x9;051a&lt;br&gt;&#xA;विससर्ज महाभागे वसिष्ठे ब्रह्मणः सुते ॥&#x9;051c&lt;br&gt;&#xA;अस्त्राणि सर्वतो ज्वालां विसृजन्ति प्रपेदिरे ।&#x9;052a&lt;br&gt;&#xA;युगान्तसमये घोराः पतङ्गस्येव रश्मयः ॥&#x9;052c&lt;br&gt;&#xA;वसिष्ठोऽपि महातेजा ब्रह्मशक्तिप्रयुक्तया ।&#x9;053a&lt;br&gt;&#xA;यष्ट्या निवारयामास सर्वाण्यस्त्राणि स स्मयन् ॥&#x9;053c&lt;br&gt;&#xA;ततस्ते भस्मसाद्भूताः पतन्ति स्म महीतले ।&#x9;054a&lt;br&gt;&#xA;अपोह्य दिव्यान्यस्त्राणि वसिष्ठो वाक्यमब्रवीत् ॥&#x9;054c&lt;br&gt;&#xA;निर्जितोऽसि महाराज दुरात्मन्गाधिनन्दन ।&#x9;055a&lt;br&gt;&#xA;यदि तेऽस्ति परं शौर्यं तद्दर्शय मयि स्थिते ॥&#x9;055c&lt;br&gt;&#xA;गन्धर्व उवाच &#x9;056&lt;br&gt;&#xA;विश्वामित्रस्तथा चोक्तो वसिष्ठेन नराधिपः ।&#x9;056a&lt;br&gt;&#xA;नोवाच किञ्चिद्व्रीडाढ्यो विद्रावितमहाबलः&#39; ॥&#x9;056c&lt;br&gt;&#xA;दृष्ट्वा तन्महदाश्चर्यं ब्रह्मतेजोभवं तदा ।&#x9;057a&lt;br&gt;&#xA;विश्वामित्रः क्षत्रभावान्निर्विण्णो वाक्यमब्रवीत् ।&#x9;057c&lt;br&gt;&#xA;धिग्बलं क्षत्रियबलं ब्रह्मतेजोबलं बलम् ॥&#x9;057e&lt;br&gt;&#xA;बलाबले विनिश्चित्य तप एव परं बलम् ।&#x9;058a&lt;br&gt;&#xA;गन्धर्व उवाच &#x9;058&lt;br&gt;&#xA;स राज्यं स्फीतमुत्सृज्य तां च दीप्तां नृपश्रियम् ॥&#x9;058c&lt;br&gt;&#xA;भोगांश्च पृष्ठतः कृत्वा तपस्येव मनो दधे ।&#x9;059a&lt;br&gt;&#xA;स गत्वा तपसा सिद्धिं लोकान्विष्टभ्य तेजसा ॥&#x9;059c&lt;br&gt;&#xA;तताप सर्वान्दीप्तौजा ब्राह्मणत्वमवाप्तवान् ।&#x9;060a&lt;br&gt;&#xA;अपिबच्च ततः सोममिन्द्रेण सह कौशिकः ॥&#x9;060c&lt;br&gt;&#xA;&#39;एवंवीर्यस्तु राजर्षिर्विप्रर्षिः सम्बभूव ह&#39; ॥ &#x9;061ac&lt;/p&gt;</description>
    </item>
    <item>
      <title>१९२ वसिष्ठ-शोकः</title>
      <link>https://vishvAsa.github.io/mahAbhAratam/vyAsaH/kumbhakoNa-prastutiH/01_Adi-parva/011_chaitraratha-parva/03_vasiShTha-kathA/192_vasiShTha-shokaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNa-prastutiH/01_Adi-parva/011_chaitraratha-parva/03_vasiShTha-kathA/192_vasiShTha-shokaH/</guid>
      <description>&lt;p&gt;अध्यायः 192&lt;/p&gt;&#xA;&lt;p&gt;कल्माषपादराजोपाख्याने&amp;mdash;वसिष्ठपुत्रेण शक्तिना कल्माषपादं प्रति शापदानम् ॥ 1 ॥ पुनरन्येन ब्राह्मणेन च कल्माषपादंप्रति शापदानम् ॥ 2 ॥ राक्षसाविष्टेन कल्माषपादेन वसिष्ठपुत्राणां भक्षणम् ॥ 3 ॥ पुत्रशोकाभिसन्तप्तेन वसिष्ठेन प्राणत्यागार्थं अनेकधा प्रयतनम् ॥ 4 ॥&#xA;&#39;अर्जुन उवाच &#x9;001&lt;br&gt;&#xA;ऋष्योस्तु यत्कृते वैरं विश्वामित्रवसिष्ठयोः ।&#x9;001a&lt;br&gt;&#xA;बभूव गन्धर्वपते शंस तत्सर्वमेव मे ॥&#x9;001c&lt;br&gt;&#xA;माहात्म्यं च वसिष्ठस्य ब्राह्मण्यं ब्रह्मतेजसः ।&#x9;002a&lt;br&gt;&#xA;विश्वामित्रस्य च तथा क्षत्रस्य च महात्मनः ॥&#x9;002c&lt;br&gt;&#xA;न शृण्वानस्त्वहं तृप्तिमुपगच्छामि खेचर ।&#x9;003a&lt;br&gt;&#xA;आख्याहि गन्धर्वपते शंस तत्सर्वमेव मे ॥&#x9;003c&lt;br&gt;&#xA;माहात्म्यं च वसिष्ठस्य विश्वामित्रस्य भाषते ॥&#x9;004ac&lt;br&gt;&#xA;गन्धर्व उवाच &#x9;005&lt;br&gt;&#xA;इदं वासिष्ठमाख्यानं पुराणं पुण्यमुत्तमम् ।&#x9;005a&lt;br&gt;&#xA;पार्थ सर्वेषु लोकेषु विश्रुतं तन्निबोध मे ॥&#39;&#x9;005c&lt;br&gt;&#xA;कल्माषपाद इत्येवं लोके राजा बभूव ह ।&#x9;006a&lt;br&gt;&#xA;इक्ष्वाकुवंशजः पार्थ तेजसाऽसदृशो भुवि ॥&#x9;006c&lt;br&gt;&#xA;स कदाचिद्वनं राजा मृगयां निर्ययौ पुरात् ।&#x9;007a&lt;br&gt;&#xA;मृगान्विध्यन्वराहांश्च चचार रिपुमर्दनः ॥&#x9;007c&lt;br&gt;&#xA;तस्मिन्वने महाघोरे खङ्गांश्च बहुशोऽहनत् ।&#x9;008a&lt;br&gt;&#xA;हत्वा च सुचिरं श्रान्तो राजा निववृते ततः ॥&#x9;008c&lt;br&gt;&#xA;अकामयत्तं याज्यार्थे विश्वामित्रः प्रतापवान् ।&#x9;009a&lt;br&gt;&#xA;स तु राजा महात्मानं वासिष्ठमृषिसत्तमम् ॥&#x9;009c&lt;br&gt;&#xA;तृषार्तश्च क्षुधार्तश्च एकायनगतः पथि ।&#x9;010a&lt;br&gt;&#xA;अपश्यदजितः सङ्ख्ये मुनिं प्रतिमुखागतम् ॥&#x9;010c&lt;br&gt;&#xA;शक्तिं नाम महाभागं वसिष्ठकुलवर्धनम् ।&#x9;011a&lt;br&gt;&#xA;ज्येष्ठं पुत्रं पुत्रशताद्वसिष्ठस्य महात्मनः ॥&#x9;011c&lt;br&gt;&#xA;अपगच्छ पथोऽस्माकमित्येवं पार्थिवोऽब्रवीत् ।&#x9;012a&lt;br&gt;&#xA;तथा ऋषिरुवाचैनं सान्त्वयञ्श्लक्ष्णया गिरा ॥&#x9;012c&lt;br&gt;&#xA;मम पन्था महाराज धर्म एष सनातनः ।&#x9;013a&lt;br&gt;&#xA;&#39;वृद्धभीरुनृपस्नातस्त्रीरोगिवरचक्रिणाम् ॥&#x9;013c&lt;br&gt;&#xA;पन्था देयो नृपैस्तेषामन्यैस्तैस्तस्य भूपतेः ।&#x9;014a&lt;br&gt;&#xA;&#39;राज्ञा सर्वेषा धर्मेषु देयः पन्था द्विजातये ॥&#x9;014c&lt;br&gt;&#xA;एवं परस्परं तौ तु पथोऽर्थं वाक्यमूचतुः ।&#x9;015a&lt;br&gt;&#xA;अपसर्पापसर्पेति वागुत्तरमकुर्वताम् ॥&#x9;015c&lt;br&gt;&#xA;ऋषिस्तु नापचक्राम तस्मिन्धर्मपथे स्थितः ।&#39;&#x9;016a&lt;br&gt;&#xA;अपि राजा मुनेर्मार्गात्क्रोधान्नापजगाम ह ॥&#39;&#x9;016c&lt;br&gt;&#xA;अमुञ्चन्तं तु पन्थानं तमृषिं नृपसत्तमः ।&#x9;017a&lt;br&gt;&#xA;जगाम कशया मोहात्तदा राक्षसन्मुनिम् ॥&#x9;017c&lt;br&gt;&#xA;कशाप्रहाराभिहतस्ततः स मुनिसत्तमः ।&#x9;018a&lt;br&gt;&#xA;तं शशाप नृपश्रेष्ठं वासिष्ठः क्रोधमूर्च्छितः ॥&#x9;018c&lt;br&gt;&#xA;हंसि राक्षसवद्यस्माद्राजापशद तापसम् ।&#x9;019a&lt;br&gt;&#xA;तस्मात्त्वमद्यप्रभृति पुरुषादो भविष्यसि ॥&#x9;019c&lt;br&gt;&#xA;मनुष्यपिशिते सक्तश्चरिष्यसि महीमिमाम् ।&#x9;020a&lt;br&gt;&#xA;गच्छ राजाधमेत्युक्तः शक्तिना वीर्यशक्तिना ॥&#x9;020c&lt;br&gt;&#xA;ततो याज्यनिमित्तं तु विश्वामित्रवसिष्ठयोः ।&#x9;021a&lt;br&gt;&#xA;वैरमासीत्तदा तं तु विश्वामित्रोऽन्वपद्यत ॥&#x9;021c&lt;br&gt;&#xA;तयोर्विवदतोरेवं समीपमुपचक्रमे ।&#x9;022a&lt;br&gt;&#xA;ऋषिरुग्रतपाः पार्थ विश्वामित्रः प्रतापवान् ॥&#x9;022c&lt;br&gt;&#xA;ततः स बुबुधे पश्चात्तमृषिं नृपसत्तमः ।&#x9;023a&lt;br&gt;&#xA;ऋषेः पुत्रं वसिष्ठस्य वसिष्ठमिव तेजसा ॥&#x9;023c&lt;br&gt;&#xA;अन्तर्धाय ततोऽत्मानं विश्वामित्रोऽपि भारत ।&#x9;024a&lt;br&gt;&#xA;तावुभावतिचक्राम चिकीर्षन्नात्मनः प्रियम् ॥&#x9;024c&lt;br&gt;&#xA;स तु शप्तस्तदा तेन शक्तिना वै नृपोत्तमः ।&#x9;025a&lt;br&gt;&#xA;जगाम शरणं शक्तिं प्रसादयितुमर्हयन् ॥&#x9;025c&lt;br&gt;&#xA;तस्य भावं विदित्वा स नृपतेः कुरुसत्तम ।&#x9;026a&lt;br&gt;&#xA;विश्वामित्रस्ततो रक्ष आदिदेश नृपं प्रति ॥&#x9;026c&lt;br&gt;&#xA;शापात्तस्य तु विप्रर्षेर्विश्वामित्रस्य चाज्ञया ।&#x9;027a&lt;br&gt;&#xA;राक्षसः किङ्करो नाम विवेश नृपतिं तदा ॥&#x9;027c&lt;br&gt;&#xA;रक्षसा तं गृहीतं तु विदित्वा मुनिसत्तमः ।&#x9;028a&lt;br&gt;&#xA;विश्वामित्रोऽप्यपाक्रामत्तस्माद्देशादरिन्दम ॥&#x9;028c&lt;br&gt;&#xA;ततः स नृपतिर्विद्वान्रक्षन्नात्मानमात्मना ।&#x9;029a&lt;br&gt;&#xA;बलवत्पीड्यमानोऽपि रक्षसान्तर्गतेन ह ॥&#x9;029c&lt;br&gt;&#xA;ददर्शाथ द्विजः कश्चिद्राजानं प्रस्थितं वनम् ।&#x9;030a&lt;br&gt;&#xA;अयाचत क्षुधापन्नः समांसं भोजनं तदा ॥&#x9;030c&lt;br&gt;&#xA;तमुवाचाथ राजर्षिर्द्विजं मित्रसहस्तदा ।&#x9;031a&lt;br&gt;&#xA;आस्स्व ब्रह्मंस्त्वमत्रैव मुहूर्तं प्रतिपालयन् ॥&#x9;031c&lt;br&gt;&#xA;निवृत्तः प्रतिदास्यामि भोजनं ते यथेप्सितम् ।&#x9;032a&lt;br&gt;&#xA;इत्युक्त्वा प्रययौ राजा तस्थौ च द्विजसत्तमः ॥&#x9;032c&lt;br&gt;&#xA;ततो राजा परिक्रम्य यथाकामं यथासुखम् ।&#x9;033a&lt;br&gt;&#xA;निवृत्तोऽन्तःपुरं पार्थ प्रविवेश महामनाः ॥&#x9;033c&lt;br&gt;&#xA;&#39;अन्तर्गतस्तदा राजा श्रुत्वा ब्राह्मणभाषितम् ।&#x9;034a&lt;br&gt;&#xA;सोऽन्तःपुरं प्रविश्याथ न सस्मार नराधिपः ॥&#39;&#x9;034c&lt;br&gt;&#xA;ततोऽर्धरात्र उत्थाय सूदमानाय्य सत्वरम् ।&#x9;035a&lt;br&gt;&#xA;उवाच राजा संस्मृत्य ब्राह्मणस्य प्रतिश्रुतम् ॥&#x9;035c&lt;br&gt;&#xA;गच्छामुष्मिन्वनोद्देशे ब्राह्मणो मां प्रतीक्षते ।&#x9;036a&lt;br&gt;&#xA;अन्नार्थी तं त्वमन्नेन समांसेनोपपादय ॥&#x9;036c&lt;br&gt;&#xA;गन्धर्व उवाच &#x9;037&lt;br&gt;&#xA;एवमुक्तस्ततः सूदः सोऽनासाद्यामिषं क्वचित् ।&#x9;037a&lt;br&gt;&#xA;निवेदयामास तदा तस्मै राज्ञे व्यथान्वितः ॥&#x9;037c&lt;br&gt;&#xA;राजा तु रक्षसाविष्टः सूदमाह गतव्यथः ।&#x9;038a&lt;br&gt;&#xA;अप्येनं नरमांसेन भोजयेति पुनः पुनः ॥&#x9;038c&lt;br&gt;&#xA;तथेत्युक्त्वा ततः सूदः संस्थानं वध्यघातिनाम् ।&#x9;039a&lt;br&gt;&#xA;गत्वाऽऽजहार त्वरितो नरमांसमपेतभीः ॥&#x9;039c&lt;br&gt;&#xA;एतत्संस्कृत्य विधिवदन्नोपहितमाशु वै ।&#x9;040a&lt;br&gt;&#xA;तस्मै प्रादाद्ब्राह्मणाय क्षुधिताय तपस्विने ॥&#x9;040c&lt;br&gt;&#xA;स सिद्धचक्षुषा दृष्ट्वा तदन्नं द्विजसत्तमः ।&#x9;041a&lt;br&gt;&#xA;अभोज्यमिदमित्याह क्रोधपर्याकुलेक्षणः ॥&#x9;041c&lt;br&gt;&#xA;ब्राह्मण उवाच &#x9;042&lt;br&gt;&#xA;यस्मादभोज्यमन्नं मे ददाति स नृपाधमः ॥&#x9;042ac&lt;br&gt;&#xA;सक्तो मानुषमांसेषु यथोक्तः शक्तिना पुरा ।&#x9;043a&lt;br&gt;&#xA;उद्वेजनीयो भूतानां चरिष्यति महीमिमाम् ॥&#x9;043c&lt;br&gt;&#xA;गन्धर्व उवाच &#x9;044&lt;br&gt;&#xA;द्विरनुव्याहृते राज्ञः स शापो बलवानभूत् ।&#x9;044a&lt;br&gt;&#xA;रक्षोबलसमाविष्टो विसञ्ज्ञश्चाभवन्नृपः ॥&#x9;044c&lt;br&gt;&#xA;ततः स नृपतिश्रेष्ठो रक्षसापहृतेन्द्रियः ।&#x9;045a&lt;br&gt;&#xA;उवाच शक्तिं तं दृष्ट्वा न चिरादिव भारत ॥&#x9;045c&lt;br&gt;&#xA;यस्मादसदृशः शापः प्रयुक्तोऽयं मयि त्वया ।&#x9;046a&lt;br&gt;&#xA;तस्मात्त्वत्तः प्रवर्तिष्ये खादितुं पुरुषानहम् ॥&#x9;046c&lt;br&gt;&#xA;एवमुक्त्वा ततः सद्यस्तं प्राणैर्विप्रयोज्य च ।&#x9;047a&lt;br&gt;&#xA;शक्तिं तं भक्षयामास व्याघ्रः पशुमिवेप्सितम् ॥&#x9;047c&lt;br&gt;&#xA;शक्तिनं तु मृतं दृष्ट्वा विश्वामित्रः पुनःपुनः ।&#x9;048a&lt;br&gt;&#xA;वसिष्ठस्यैव पुत्रेषु तद्रक्षः सन्दिदेश ह ॥&#x9;048c&lt;br&gt;&#xA;स ताञ्शक्त्यवरान्पुत्रान्वसिष्ठस्य महात्मनः ।&#x9;049a&lt;br&gt;&#xA;भक्षयामास सङ्क्रुद्धः सिंहः क्षुद्रमृगानिव ॥&#x9;049c&lt;br&gt;&#xA;वसिष्ठो घातिताञ्श्रुत्वा विश्वामित्रेण तान्सुतान् ।&#x9;050a&lt;br&gt;&#xA;धारयामास तं शोकं महाद्रिरिव मेदिनीम् ॥&#x9;050c&lt;br&gt;&#xA;चक्रे चात्मविनाशाय बुद्धिं स मुनिसत्तमः ।&#x9;051a&lt;br&gt;&#xA;न त्वेव कौशिकोच्छेदं मेने मतिमतां वरः ॥&#x9;051c&lt;br&gt;&#xA;स मेरुकूटादात्मानं मुमोच भगवानृषिः ।&#x9;052a&lt;br&gt;&#xA;गिरेस्तस्य शिलायां तु तूलराशाविवापतत् ॥&#x9;052c&lt;br&gt;&#xA;न ममार च पातेन स यदा तेन पाण्डव ।&#x9;053a&lt;br&gt;&#xA;तदाग्निमिद्धं भगवान्संविवेश महावने ॥&#x9;053c&lt;br&gt;&#xA;तं तदा सुसमिद्धोऽपि न ददाह हुताशनः ।&#x9;054a&lt;br&gt;&#xA;दीप्यमानोऽप्यमित्रघ्न शीतोऽग्निरभवत्ततः ॥&#x9;054c&lt;br&gt;&#xA;स समुद्रमभिप्रेक्ष्य शोकाविष्टो महामुनिः ।&#x9;055a&lt;br&gt;&#xA;बद्ध्वा कण्ठे शिलां गुर्वीं निपपात तदाम्भसि ॥&#x9;055c&lt;br&gt;&#xA;स समुद्रोर्मिवेगेन स्थले न्यस्तो महामुनिः ।&#x9;056a&lt;br&gt;&#xA;न ममार यदा विप्रः कथञ्चित्संशितव्रतः ।&#x9;056c&lt;br&gt;&#xA;जगाम स ततः खिन्नः पुनरेवाश्रमं प्रति ॥ ॥&#x9;056e&lt;/p&gt;</description>
    </item>
    <item>
      <title>१९३ वसिष्ठ-समाश्वासनम्</title>
      <link>https://vishvAsa.github.io/mahAbhAratam/vyAsaH/kumbhakoNa-prastutiH/01_Adi-parva/011_chaitraratha-parva/03_vasiShTha-kathA/193_vasiShTha-samAshvAsanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNa-prastutiH/01_Adi-parva/011_chaitraratha-parva/03_vasiShTha-kathA/193_vasiShTha-samAshvAsanam/</guid>
      <description>&lt;p&gt;अध्यायः 193&lt;/p&gt;&#xA;&lt;p&gt;पूर्वोपायैरपि दुस्त्यजप्राणस्य वसिष्ठस्य पुनर्गङ्गापतनादिनापि प्राणत्यागासम्भवे आश्रमं प्रत्यागमनम् ॥ 1 ॥ तत्र शक्तिभार्यामदृश्यन्तीनाम्नी गर्भवतीं ज्ञात्वा आत्मघातान्निवर्तनम् ॥ 2 ॥ अदृश्यन्त्या सह गच्छन्तं वसिष्ठं भक्षयितुमागतस्य कल्माषपादस्य वसिष्ठेन शापान्मोक्षणम् ॥ 3 ॥ सौदासपत्न्या वसिष्ठाद्गर्भसम्भवः ॥ 4 ॥ अश्मकनामकपुत्रोत्पत्तिः ॥ 5 ॥&#xA;गन्धर्व उवाच &#x9;001&lt;br&gt;&#xA;ततो दृष्ट्वाश्रमपदं रहितं तैः सुतैर्मुनिः ।&#x9;001a&lt;br&gt;&#xA;निर्जगाम सुदुःखार्तः पुनरप्याश्रमात्ततः ॥&#x9;001c&lt;br&gt;&#xA;सोऽपश्यत्सरितं पूर्णां प्रावृट्काले नवाम्भसा ।&#x9;002a&lt;br&gt;&#xA;वृक्षान्बहुविधान्पार्थ हरन्तीं तीरजान्बहून् ॥&#x9;002c&lt;br&gt;&#xA;अथ चिन्तां समापेदे पुनः कौरवनन्दन ।&#x9;003a&lt;br&gt;&#xA;अम्भस्यस्या निमज्जेयमिति दुःखसमन्वितः ॥&#x9;003c&lt;br&gt;&#xA;ततः पाशैस्तदात्मानं गाढं बद्ध्वा महामुनिः ।&#x9;004a&lt;br&gt;&#xA;तस्या जले महानद्या निममज्ज सुदुःखितः ॥&#x9;004c&lt;br&gt;&#xA;अथ च्छित्त्वा नदी पाशांस्तस्यारिबलसूदन ।&#x9;005a&lt;br&gt;&#xA;स्थलस्थं तमृषिं कृत्वा विपाशं समवासृजत् ॥&#x9;005c&lt;br&gt;&#xA;उत्ततार ततः पाशैर्विमुक्तः स महानृषिः ।&#x9;006a&lt;br&gt;&#xA;विपाशेति च नामास्या नद्याश्चक्रे महानृषिः ॥&#x9;006c&lt;br&gt;&#xA;&#39;सा विपाशेति विख्याता नदी लोकेषु भारत ।&#x9;007a&lt;br&gt;&#xA;ऋषेस्तस्य नरव्याघ्र वचनात्सत्यवादिनः ।&#x9;007c&lt;br&gt;&#xA;उत्तीर्य च तदा राजन्दुःखितो भगवानृषिः ॥&#39;&#x9;007e&lt;br&gt;&#xA;शोके बुद्धिं तदा चक्रे न चैकत्र व्यतिष्ठत ।&#x9;008a&lt;br&gt;&#xA;सोऽगच्छत्पर्वतांश्चैव सरितश्च सरांसि च ॥&#x9;008c&lt;br&gt;&#xA;दृष्ट्वा स पुनरेवर्षिर्नदीं हैमवतीं तदा ।&#x9;009a&lt;br&gt;&#xA;चण्डग्राहवतीं भीमां तस्याः स्रोतस्यपातयत् ॥&#x9;009c&lt;br&gt;&#xA;सा तमग्निसमं विप्रमनुचिन्त्य सरिद्वरा ।&#x9;010a&lt;br&gt;&#xA;शतधा विद्रुता तस्माच्छतद्रुरिति विश्रुता ॥&#x9;010c&lt;br&gt;&#xA;ततः स्थलगतं दृष्ट्वा तत्राप्यात्मानमात्मना ।&#x9;011a&lt;br&gt;&#xA;मर्तुं न शक्यमित्युक्त्वा पुवरेवाश्रमं ययौ ॥&#x9;011c&lt;br&gt;&#xA;स गत्वा विविधाञ्शैलान्देशान्बहुविधांस्तथा ।&#x9;012a&lt;br&gt;&#xA;अदृशन्त्याख्यया वध्वाथाश्रमेऽनुसृतोऽभवत् ॥&#x9;012c&lt;br&gt;&#xA;अथ शुश्राव सङ्गत्या वेदाध्ययननिःस्वनम् ।&#x9;013a&lt;br&gt;&#xA;पृष्ठतः परिपूर्णार्थं षड्भिरङ्गैरलङ्कृतम् ॥&#x9;013c&lt;br&gt;&#xA;अनुव्रजति कोन्वेष मामित्येवाथ सोऽब्रवीत् ।&#x9;014a&lt;br&gt;&#xA;अदृश्यन्त्येवमुक्ता वै तं स्नुषा प्रत्यभाषत ॥&#x9;014c&lt;br&gt;&#xA;शक्तेभार्या महाभाग तपोयुक्ता तपस्विनम् ।&#x9;015a&lt;br&gt;&#xA;अहमेकाकिनी चापि त्वया गच्छामि नापरः ॥&#x9;015c&lt;br&gt;&#xA;वसिष्ठ उवाच &#x9;016&lt;br&gt;&#xA;पुत्रि कस्यैष साङ्गस्य वेदस्याध्ययनस्वनः ।&#x9;016a&lt;br&gt;&#xA;पुरा साङ्गस्य वेदस्य शक्तेरिव मया श्रुतः ॥&#x9;016c&lt;br&gt;&#xA;अदृश्यन्त्युवाच &#x9;017&lt;br&gt;&#xA;अयं कुक्षौ समुत्पन्नः शक्तेर्गर्भः सुतस्य ते ।&#x9;017a&lt;br&gt;&#xA;समा द्वादश तस्येह वेदानभ्यस्यतो मुने ॥&#x9;017c&lt;br&gt;&#xA;गन्धर्व उवाच &#x9;018&lt;br&gt;&#xA;एवमुक्तस्तया हृष्टो वसिष्ठः श्रेष्ठभागृषिः ।&#x9;018a&lt;br&gt;&#xA;अस्ति सन्तानमित्युक्त्वा मृत्योः पार्थ न्यवर्तत ॥&#x9;018c&lt;br&gt;&#xA;ततः प्रतिनिवृत्तः स तया वध्वा सहानघ ।&#x9;019a&lt;br&gt;&#xA;कल्माषपादमासीनं ददर्श विजने वने ॥&#x9;019c&lt;br&gt;&#xA;स तु दृष्ट्वैव तं राजा क्रुद्ध उत्थाय भारत ।&#x9;020a&lt;br&gt;&#xA;आविष्टो रक्षसोग्रेण इयेषात्तुं तदा मुनिम् ॥&#x9;020c&lt;br&gt;&#xA;अदृश्यन्ती तु तं दृष्ट्वा क्रूरकर्माणमग्रतः ।&#x9;021a&lt;br&gt;&#xA;भयसंविग्नया वाचा वसिष्ठमिदमब्रवीत् ॥&#x9;021c&lt;br&gt;&#xA;असौ मृत्युरिवोग्रेण दण्डेन भगवन्नितः ।&#x9;022a&lt;br&gt;&#xA;प्रगृहीतेन काष्ठेन राक्षसोऽभ्येति दारुणः ॥&#x9;022c&lt;br&gt;&#xA;तं निवारयितुं शक्तो नान्योऽस्ति भुवि कश्चन ।&#x9;023a&lt;br&gt;&#xA;त्वदृतेऽद्य महाभाग सर्ववेदविदां वर ॥&#x9;023c&lt;br&gt;&#xA;पाहि मां भगवन्पापादस्माद्दारुणदर्शनात् ।&#x9;024a&lt;br&gt;&#xA;राक्षसोऽयमिहात्तुं वै नूनमावां समीहते ॥&#x9;024c&lt;br&gt;&#xA;वसिष्ठ उवाच &#x9;025&lt;br&gt;&#xA;माभैः पुत्रि न भेतव्यं राक्षसात्तु कथञ्चन ।&#x9;025a&lt;br&gt;&#xA;नैतद्रक्षो भयं यस्मात्पश्यसि त्वमुपस्थितम् ॥&#x9;025c&lt;br&gt;&#xA;राजा कल्माषपादोऽयं वीर्यवान्प्रथितो भुवि ।&#x9;026a&lt;br&gt;&#xA;स एषोऽस्मिन्वनोद्देशे निवसत्यतिभीषणः ॥&#x9;026c&lt;br&gt;&#xA;गन्धर्व उवाच &#x9;027&lt;br&gt;&#xA;तमापतन्तं सम्प्रेक्ष्य वसिष्ठो भगवानृषिः ।&#x9;027a&lt;br&gt;&#xA;वारयामास तेजस्वी हुङ्कारेणैव भारत ॥&#x9;027c&lt;br&gt;&#xA;मन्त्रपूतेन च पुनः स तमभ्युक्ष्य वारिणा ।&#x9;028a&lt;br&gt;&#xA;मोक्षयामास वै शापात्तस्माद्योगान्नराधिपम् ॥&#x9;028c&lt;br&gt;&#xA;स हि द्वादश वर्षाणि वासिष्ठस्यैव तेजसा ।&#x9;029a&lt;br&gt;&#xA;ग्रस्त आसीद्ग्रहेणेव पर्वकाले दिवाकरः ॥&#x9;029c&lt;br&gt;&#xA;रक्षसा विप्रमुक्तोऽथ स नृपस्तद्वनं महत् ।&#x9;030a&lt;br&gt;&#xA;तेजसा रञ्जयामास सन्ध्याभ्रमिव भास्करः ॥&#x9;030c&lt;br&gt;&#xA;प्रतिलभ्य ततः सञ्ज्ञामभिवाद्य कृताञ्जलिः ।&#x9;031a&lt;br&gt;&#xA;उवाच नृपतिः काले वसिष्ठमृषिसत्तमम् ॥&#x9;031c&lt;br&gt;&#xA;सौदासोऽहं महाभाग याज्यस्ते मुनिसत्तम ।&#x9;032a&lt;br&gt;&#xA;अस्मिन्काले यदिष्टं ते ब्रूहि किं करवाणि ते ॥&#x9;032c&lt;br&gt;&#xA;वसिष्ठ उवाच &#x9;033&lt;br&gt;&#xA;वृत्तमेतद्यथाकालं गच्छ राज्यं प्रशाधि वै ।&#x9;033a&lt;br&gt;&#xA;ब्राह्मणं तु मनुष्येन्द्र माऽवमंस्थाः कदाचन ॥&#x9;033c&lt;br&gt;&#xA;राजोवाच &#x9;034&lt;br&gt;&#xA;नावमंस्ये महाभाग कदाचिद्ब्राह्मणर्षभान् ।&#x9;034a&lt;br&gt;&#xA;त्वन्निदेशे स्थितः सम्यक् पूजयिष्याम्यहं द्विजान् ॥&#x9;034c&lt;br&gt;&#xA;इक्ष्वाकूणां च येनाहमनृणः स्यां द्विजोत्तम ।&#x9;035a&lt;br&gt;&#xA;तत्त्वत्तः प्राप्तुमिच्छामि सर्ववेदविदां वर ॥&#x9;035c&lt;br&gt;&#xA;अपत्यायेप्सिताय त्वं महिषीं गन्तुमर्हसि ।&#x9;036a&lt;br&gt;&#xA;शीलरूपगुणोपेतामिक्ष्वाकुकुलवृद्धये ॥&#x9;036c&lt;br&gt;&#xA;गन्धर्व उवाच &#x9;037&lt;br&gt;&#xA;ददानीत्येव तं तत्र राजानं प्रत्युवाच ह ।&#x9;037a&lt;br&gt;&#xA;वसिष्ठः परमेष्वासं सत्यसन्धो द्विजोत्तमः ॥&#x9;037c&lt;br&gt;&#xA;ततः प्रतिययौ काले वसिष्ठः सह तेन वै ।&#x9;038a&lt;br&gt;&#xA;ख्यातां पुरीमिमां लोकेष्वयोध्यां मनुजेश्वर ॥&#x9;038c&lt;br&gt;&#xA;तं प्रजाः प्रतिमोदन्त्यः सर्वाः प्रत्युद्गतास्तदा ।&#x9;039a&lt;br&gt;&#xA;विपाप्मानं महात्मानं दिवौकस इवेश्वरम् ॥&#x9;039c&lt;br&gt;&#xA;सुचिराय मनुष्येन्द्रो नगरीं पुण्यलक्षणाम् ।&#x9;040a&lt;br&gt;&#xA;विवेश सहितस्तेन वसिष्ठेन महर्षिणा ॥&#x9;040c&lt;br&gt;&#xA;ददृशुस्तं महीपालमयोध्यावासिनो जनाः ।&#x9;041a&lt;br&gt;&#xA;पुरोहितेन सहितं दिवाकरमिवोदितम् ॥&#x9;041c&lt;br&gt;&#xA;स च तां पूरयामास लक्ष्म्या लक्ष्मीवतां वरः ।&#x9;042a&lt;br&gt;&#xA;अयोध्यां व्योम शीतांशुः शरत्काल इवोदितः ॥&#x9;042c&lt;br&gt;&#xA;संसक्तिमृष्टपन्थानं पताकाध्वजशोभितम् ।&#x9;043a&lt;br&gt;&#xA;मनः प्रह्लादयामास तस्य तत्पुरमुत्तमम् ॥&#x9;043c&lt;br&gt;&#xA;तुष्टपुष्टजनाकीर्णा सा पुरी कुरुनन्दन ।&#x9;044a&lt;br&gt;&#xA;अशोभत तदा तेन शक्रेणेवामरावती ॥&#x9;044c&lt;br&gt;&#xA;ततः प्रविष्टे राजर्षौ तस्मिंस्तत्पुरमुत्तमम् ।&#x9;045a&lt;br&gt;&#xA;राज्ञस्तस्याज्ञया देवी वसिष्ठमुपचक्रमे ॥&#x9;045c&lt;br&gt;&#xA;ऋतावथ महर्षिस्तु सम्बभूव तया सह ।&#x9;046a&lt;br&gt;&#xA;देव्या दिव्येन विधिना वसिष्ठः श्रेष्ठभागृषिः ॥&#x9;046c&lt;br&gt;&#xA;ततस्तस्यां समुत्पन्ने गर्भे स मुनिसत्तमः ।&#x9;047a&lt;br&gt;&#xA;राज्ञाभिवादितस्तेन जगाम मुनिराश्रमम् ॥&#x9;047c&lt;br&gt;&#xA;दीर्घकालेन सा गर्भं सुषुवे न तु तं यदा ।&#x9;048a&lt;br&gt;&#xA;तदा देव्यश्मना कुक्षिं निर्बिभेद यशस्विनी ॥&#x9;048c&lt;br&gt;&#xA;ततो द्वादशमे वर्षे स जज्ञे पुरषर्षभः ।&#x9;049a&lt;br&gt;&#xA;अश्मको नाम राजर्षिः पौदन्यं यो न्यवेशयत् ॥ &#x9;049c&lt;/p&gt;</description>
    </item>
    <item>
      <title>१९४ क्षत्रिय-शरणागतिः</title>
      <link>https://vishvAsa.github.io/mahAbhAratam/vyAsaH/kumbhakoNa-prastutiH/01_Adi-parva/011_chaitraratha-parva/03_vasiShTha-kathA/194_xatriya-sharaNAgatiH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNa-prastutiH/01_Adi-parva/011_chaitraratha-parva/03_vasiShTha-kathA/194_xatriya-sharaNAgatiH/</guid>
      <description>&lt;p&gt;अध्यायः 194&lt;/p&gt;&#xA;&lt;p&gt;पराशरोत्पत्तिः ॥ 1 ॥ पितरं कल्माषपादभक्षितं ज्ञात्वा क्रुद्धेन पराशरेण लोकविनाशाय यतनम् ॥ 2 ॥ कर्तवीर्यार्जुन वंश्यैः क्षत्रियैः धनार्थं भृगुवंश्यानां ब्राह्मणानां हननम् ॥ 3 ॥ क्षत्रियभीत्या कयाचिद्ब्राह्मण्या ऊरौ गर्भं धृतं हन्तुं क्षत्रियाणामुद्यमः ॥ 4 ॥ ऊरुं भित्वा निर्गतस्य बालकस्य तेजसान्धीभूतानां क्षत्रियाणां ब्राह्मणींप्रति शरणगमनम् ॥ 5 ॥&#xA;गन्धर्व उवाच &#x9;001&lt;br&gt;&#xA;आश्रमस्था ततः पुत्रमदृश्यन्ती व्यजायत ।&#x9;001a&lt;br&gt;&#xA;शक्तेः कुलकरं राजन् द्वितीयमिव शक्तिनम् ॥&#x9;001c&lt;br&gt;&#xA;जातकर्मादिकास्तस्य क्रियाः स मुनिसत्तमः ।&#x9;002a&lt;br&gt;&#xA;पौत्रस्य भरतश्रेष्ठ चकार भगवान्स्वयम् ॥&#x9;002c&lt;br&gt;&#xA;परासुः स यतस्तेन वसिष्ठः स्थापितो मुनिः ।&#x9;003a&lt;br&gt;&#xA;गर्भस्थेन ततो लोके पराशर इति स्मृतः ॥&#x9;003c&lt;br&gt;&#xA;अमन्यत स धर्मात्मा वसिष्ठं पितरं मुनिः ।&#x9;004a&lt;br&gt;&#xA;जन्मप्रभृति तस्मिंस्तु पितरीवान्ववर्तत ॥&#x9;004c&lt;br&gt;&#xA;स तात इति विप्रर्षिं वसिष्ठं प्रत्यभाषत ।&#x9;005a&lt;br&gt;&#xA;मातुः समक्षं कौन्तेय अदृश्यन्त्याः परन्तप ॥&#x9;005c&lt;br&gt;&#xA;तातेति परिपूर्णार्थं तस्य तन्मधुरं वचः ।&#x9;006a&lt;br&gt;&#xA;अदृश्यन्त्यश्रुपूर्णाक्षी शृण्वती तमुवाच ह ॥&#x9;006c&lt;br&gt;&#xA;मा तात ताततातेति ब्रूह्येनं पितरं पितुः ।&#x9;007a&lt;br&gt;&#xA;रक्षसा भक्षितस्तात तव तातो वनान्तरे ॥&#x9;007c&lt;br&gt;&#xA;मन्यसे यं तु तातेति नैष तातस्तवानघ ।&#x9;008a&lt;br&gt;&#xA;आर्य एष पिता तस्य पितुस्तव यशस्विनः ॥&#x9;008c&lt;br&gt;&#xA;स एवमुक्तो दुःखार्तः सत्यवागृषिसत्तमः ।&#x9;009a&lt;br&gt;&#xA;सर्वलोकविनाशाय मतिं चक्रे महामनाः ॥&#x9;009c&lt;br&gt;&#xA;तं तथा निश्चितात्मानं स महात्मा महातपाः ।&#x9;010a&lt;br&gt;&#xA;ऋषिर्ब्रह्मविदां श्रष्ठो मैत्रावरुणिरन्त्यधीः ॥&#x9;010c&lt;br&gt;&#xA;वसिष्ठो वारयामास हेतुना येन तच्छृणु ।&#x9;011a&lt;br&gt;&#xA;वसिष्ठ उवाच &#x9;011&lt;br&gt;&#xA;कृतवीर्य इति ख्यातो बभूव पृथिवीपतिः ॥&#x9;011c&lt;br&gt;&#xA;याज्यो वेदविदां लोके भृगूणां पार्थिवर्षभः ।&#x9;012a&lt;br&gt;&#xA;स तानग्रभुजस्तात धान्येन च धनेन च ॥&#x9;012c&lt;br&gt;&#xA;सोमान्ते तर्पयामास विपुलेन विशांपतिः ।&#x9;013a&lt;br&gt;&#xA;तस्मिन्नृपतिशार्दूले स्वर्यातेऽथ कथञ्चन ॥&#x9;013c&lt;br&gt;&#xA;बभूव तत्कुलेयानां द्रव्यकार्यमुपस्थितम् ।&#x9;014a&lt;br&gt;&#xA;भृगूणां तु धनं ज्ञात्वा राजानः सर्व एव ते ॥&#x9;014c&lt;br&gt;&#xA;याचिष्णवोऽभिजग्मुस्तांस्ततो भार्गवसत्तमान् ।&#x9;015a&lt;br&gt;&#xA;भूमौ तु निददुः केचिद्भृगवो धनमक्षयम् ॥&#x9;015c&lt;br&gt;&#xA;ददुः केचिद्द्विजातिभ्यो ज्ञात्वा क्षत्रियतो भयम् ।&#x9;016a&lt;br&gt;&#xA;भृगवस्तु ददुः केचित्तेषां वित्तं यथेप्सितम् ॥&#x9;016c&lt;br&gt;&#xA;क्षत्रियाणां तदा तात कारणान्तरदर्शनात् ।&#x9;017a&lt;br&gt;&#xA;ततो महीतलं तात क्षत्रियेण यदृच्छया ॥&#x9;017c&lt;br&gt;&#xA;खनताऽधिगतं वित्तं केनच्चिद्भृगुवेश्मनि ।&#x9;018a&lt;br&gt;&#xA;तद्वित्तं ददृशुः सर्वे समेताः क्षत्रियर्षभाः ॥&#x9;018c&lt;br&gt;&#xA;अवमन्य ततः क्रोधाद्भृगूंस्ताञ्छरणागतान् ।&#x9;019a&lt;br&gt;&#xA;निजघ्नुः परमेष्वासाः सर्वांस्तान्निशितैः शरैः ॥&#x9;019c&lt;br&gt;&#xA;आगर्भादवकृन्तन्तश्चेरुः सर्वां वसुन्धराम् ।&#x9;020a&lt;br&gt;&#xA;तत उच्छिद्यमानेषु भृगुष्वेवं भयात्तदा ॥&#x9;020c&lt;br&gt;&#xA;भृगुपत्न्यो गिरिं दुर्गं हिमवन्तं प्रपेदिरे ।&#x9;021a&lt;br&gt;&#xA;तासामन्यतमा गर्भं भयाद्दध्रे महौजसम् ॥&#x9;021c&lt;br&gt;&#xA;ऊरुणैकेन वामोरूर्भर्तुः कुलविवृद्धये ।&#x9;022a&lt;br&gt;&#xA;तं गर्भमुपलभ्याशु ब्राह्मण्येका भयार्दिता ॥&#x9;022c&lt;br&gt;&#xA;गत्वा वै कथयामास क्षत्रियाणामुपह्वरे ।&#x9;023a&lt;br&gt;&#xA;ततस्ते क्षत्रिया जग्मुस्तं गर्भं हन्तुमुद्यताः ॥&#x9;023c&lt;br&gt;&#xA;ददृशुर्ब्राह्मणीं तेऽथ दीप्यमानां स्वतेजसा ।&#x9;024a&lt;br&gt;&#xA;अथ गर्भः स भित्त्वोरुं ब्राह्मण्या निर्जगाम ह ॥&#x9;024c&lt;br&gt;&#xA;मुष्णन्दृष्टीः क्षत्रियाणां मध्याह्न इव भास्करः ।&#x9;025a&lt;br&gt;&#xA;ततश्चक्षुर्विहीनास्ते गिरिदुर्गेषु बभ्रमुः ॥&#x9;025c&lt;br&gt;&#xA;ततस्ते मोघसङ्कल्पा भयार्ताः क्षत्रियाः पुनः ।&#x9;026a&lt;br&gt;&#xA;ब्राह्मणीं शरणं जग्मुर्दृष्ट्यर्थं तामनिन्दिताम् ॥&#x9;026c&lt;br&gt;&#xA;ऊचुश्चैनां महाभागां क्षत्रियास्ते विचेतसः ।&#x9;027a&lt;br&gt;&#xA;ज्योतिःप्रहीणा दुःखार्ताः शान्तार्चिष इवाग्नयः ॥&#x9;027c&lt;br&gt;&#xA;भगवत्याः प्रसादेन गच्छेत्क्षत्रमनामयम् ।&#x9;028a&lt;br&gt;&#xA;उपारम्य च गच्छेम सहिताः पापकर्मणः ॥&#x9;028c&lt;br&gt;&#xA;सपुत्रा त्वं प्रसादं नः कर्तुमर्हसि शोभने ।&#x9;029a&lt;br&gt;&#xA;पुनर्दृष्टिप्रदानेन राज्ञः सन्त्रातुमर्हसि ॥ ॥&#x9;029c&lt;/p&gt;</description>
    </item>
    <item>
      <title>१९५ और्व-शमनम्</title>
      <link>https://vishvAsa.github.io/mahAbhAratam/vyAsaH/kumbhakoNa-prastutiH/01_Adi-parva/011_chaitraratha-parva/03_vasiShTha-kathA/195_aurva-shamanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNa-prastutiH/01_Adi-parva/011_chaitraratha-parva/03_vasiShTha-kathA/195_aurva-shamanam/</guid>
      <description>&lt;p&gt;अध्यायः 195&lt;/p&gt;&#xA;&lt;p&gt;ब्राह्मणीवाक्येन और्वंप्रति शरणागतानां क्षत्रियाणां चक्षुःप्राप्तिः ॥ 1 ॥ लोकविनाशार्थं तपस्यत और्वस्य तत्पितृकृततपोनिवारणम् ॥ 2 ॥&#xA;ब्राह्मण्युवाच &#x9;001&lt;br&gt;&#xA;नाहं गृह्णामि वस्ताता दृष्टीर्नास्मि रुषान्विता ।&#x9;001a&lt;br&gt;&#xA;अयं तु भार्गवो नूनमूरुजः कुपितोऽद्य वः ॥&#x9;001c&lt;br&gt;&#xA;तेन चक्षूंषि वस्ताता व्यक्तं कोपान्महात्मना ।&#x9;002a&lt;br&gt;&#xA;स्मरता निहतान्बन्धूनादत्तानि न संशयः ॥&#x9;002c&lt;br&gt;&#xA;गर्भानपि यदा यूयं भृगूणां घ्नत पुत्रकाः ।&#x9;003a&lt;br&gt;&#xA;तदायमूरुणा गर्भो मया वर्षशतं धृतः ॥&#x9;003c&lt;br&gt;&#xA;षडङ्गश्चाखिलो वेद इमं गर्भस्थमेव ह ।&#x9;004a&lt;br&gt;&#xA;विवेश भृगुवंशस्य भूयः प्रियचिकीर्षया ॥&#x9;004c&lt;br&gt;&#xA;सोऽयं पितृवधाद्व्यक्तं क्रोधाद्वो हन्तुमिच्छति ।&#x9;005a&lt;br&gt;&#xA;तेजसा तस्य दिव्येन चक्षूंषि मुषितानि वः ॥&#x9;005c&lt;br&gt;&#xA;तमेव यूयं याचध्वमौर्वं मम सुतोत्तमम् ।&#x9;006a&lt;br&gt;&#xA;अयं वः प्रणिपातेन तुष्टो दृष्टीः प्रदास्यति ॥&#x9;006c&lt;br&gt;&#xA;वसिष्ठ उवाच &#x9;007&lt;br&gt;&#xA;एवमुक्तास्ततः सर्वे राजानस्ते तमूरुजम् ।&#x9;007a&lt;br&gt;&#xA;ऊचुः प्रसीदेति तदा प्रसादं च चकार सः ॥&#x9;007c&lt;br&gt;&#xA;अनेनैव च विख्यातो नाम्ना लोकेषु सत्तमः ।&#x9;008a&lt;br&gt;&#xA;स और्व इति विप्रर्षिरूरुं भित्त्वा व्यजायत ॥&#x9;008c&lt;br&gt;&#xA;चक्षूंषि प्रतिलभ्याथ प्रतिजग्मुस्ततो नृपाः ।&#x9;009a&lt;br&gt;&#xA;भार्गवस्तु मुनिर्मेने सर्वलोकपराभवम् ॥&#x9;009c&lt;br&gt;&#xA;स चक्रे तात लोकानां विनाशाय मतिं तदा ।&#x9;010a&lt;br&gt;&#xA;सर्वेषामेव कार्त्स्न्येन मनः प्रवणमात्मनः ॥&#x9;010c&lt;br&gt;&#xA;इच्छन्नपचितिं कर्तुं भृगूणां भृगुनन्दनः ।&#x9;011a&lt;br&gt;&#xA;सर्वलोकविनाशाय तपसा महतैधितः ॥&#x9;011c&lt;br&gt;&#xA;तापयामास ताल्ँलोकान्सदेवासुरमानुषान् ।&#x9;012a&lt;br&gt;&#xA;तपसोग्रेण महता नन्दयिष्यन्पितामहान् ॥&#x9;012c&lt;br&gt;&#xA;ततस्तं पितरस्तात विज्ञाय कुलनन्दनम् ।&#x9;013a&lt;br&gt;&#xA;पितृलोकादुपागम्य सर्व ऊचुरिदं वचः ॥&#x9;013c&lt;br&gt;&#xA;और्व दृष्टः प्रभावस्ते तपसोग्रस्य पुत्रक ।&#x9;014a&lt;br&gt;&#xA;प्रसादं कुरु लोकानां नियच्छ क्रोधमात्मनः ॥&#x9;014c&lt;br&gt;&#xA;नानीशैर्हि तदा तात भृगुभिर्भावितात्मभिः ।&#x9;015a&lt;br&gt;&#xA;वधो ह्युपेक्षितः सर्वैः क्षत्रियाणां विहिंसताम् ॥&#x9;015c&lt;br&gt;&#xA;आयुषा विप्रकृष्टेन यदा नः खेद आविशत् ।&#x9;016a&lt;br&gt;&#xA;तदाऽस्माभिर्वधस्तात क्षत्रियैरीप्सितः स्वयम् ॥&#x9;016c&lt;br&gt;&#xA;निखातं यच्च वै वित्तं केनचिद्भृगुवेश्मनि ।&#x9;017a&lt;br&gt;&#xA;वैरायैव तदा न्यस्तं क्षत्रियान्कोपयिष्णुभिः ॥&#x9;017c&lt;br&gt;&#xA;किं हि वित्तेन नः कार्यं स्वर्गेप्सूनां द्विजोत्तम ।&#x9;018a&lt;br&gt;&#xA;यदस्माकं धनाध्यक्षः प्रभूतं धनमाहरत् ॥&#x9;018c&lt;br&gt;&#xA;यदा तु मृत्युरादातुं न नः शक्नोति सर्वशः ।&#x9;019a&lt;br&gt;&#xA;तदाऽस्माभिरयं दृष्ट उपायस्तात सम्मतः ॥&#x9;019c&lt;br&gt;&#xA;आत्महा च पुमांस्तात न लोकाल्ँलभते शुभान् ।&#x9;020a&lt;br&gt;&#xA;ततोऽस्माभिः समीक्ष्यैवं नात्मनात्मा निपातितः ॥&#x9;020c&lt;br&gt;&#xA;न चैतन्नः प्रियं तात यदिदं कर्तुमिच्छसि ।&#x9;021a&lt;br&gt;&#xA;नियच्छेदं मनः पापात्सर्वलोकपराभवात् ॥&#x9;021c&lt;br&gt;&#xA;मा वधीः क्षत्रियांस्तात न लोकान्सप्त पुत्रक ।&#x9;022a&lt;br&gt;&#xA;दूषयन्तं तपस्तेजः क्रोधमुत्पतितं जहि ॥ ॥&#x9;022c&lt;/p&gt;</description>
    </item>
    <item>
      <title>१९६ और्व-क्रोध-त्यागः</title>
      <link>https://vishvAsa.github.io/mahAbhAratam/vyAsaH/kumbhakoNa-prastutiH/01_Adi-parva/011_chaitraratha-parva/03_vasiShTha-kathA/196_aurva-krodha-tyAgaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNa-prastutiH/01_Adi-parva/011_chaitraratha-parva/03_vasiShTha-kathA/196_aurva-krodha-tyAgaH/</guid>
      <description>&lt;p&gt;अध्यायः 196&lt;/p&gt;&#xA;&lt;p&gt;पितॄणां निदेशेन और्वस्य समुद्रे क्रोधत्यागः ॥ 1 ॥&#xA;और्व उवाच &#x9;001&lt;br&gt;&#xA;उक्तवानस्मि यां क्रोधात्प्रतिज्ञां पितरस्तदा ।&#x9;001a&lt;br&gt;&#xA;सर्वलोकविनाशाय न सा मे वितथा भवेत् ॥&#x9;001c&lt;br&gt;&#xA;वृथारोषप्रतिज्ञो वै नाहं जीवितुमुत्सहे ।&#x9;002a&lt;br&gt;&#xA;अनिस्तीर्णो हि मां रोषो दहेदग्निरिवारणिम् ॥&#x9;002c&lt;br&gt;&#xA;यो हि कारणतः क्रोधं सञ्जातं क्षन्तुमर्हति ।&#x9;003a&lt;br&gt;&#xA;नालं स मनुजः सम्यक् त्रिवर्गं परिरक्षितुम् ॥&#x9;003c&lt;br&gt;&#xA;अशिष्टानां नियन्ता हि शिष्टानां परिरक्षिता ।&#x9;004a&lt;br&gt;&#xA;स्थाने रोषः प्रयुक्तः स्यान्नृपैः सर्वजिगीषुभिः ॥&#x9;004c&lt;br&gt;&#xA;अश्रौषमहमूरुस्थो गर्भशय्यागतस्तदा ।&#x9;005a&lt;br&gt;&#xA;आरावं मातृवर्गस्य भृगूणां क्षत्रियैर्वधे ॥&#x9;005c&lt;br&gt;&#xA;सामरैर्हि यदा लोके भृगूणां क्षत्रियाधमैः ।&#x9;006a&lt;br&gt;&#xA;आगर्भोत्सादनं क्षान्तं तदा मां मन्युराविशत् ॥&#x9;006c&lt;br&gt;&#xA;प्रकीर्णकेशाः किल मे मातरः पितरस्तथा ।&#x9;007a&lt;br&gt;&#xA;भयात्सर्वेषु लोकेषु नाधिजग्मुः परायणम् ॥&#x9;007c&lt;br&gt;&#xA;तान्भृगूणां यदा दारान्कश्चिन्नाभ्युपपद्यत ।&#x9;008a&lt;br&gt;&#xA;माता तदा दधारेयमूरुणैकेन मां शुभा ॥&#x9;008c&lt;br&gt;&#xA;प्रतिषेद्धा हि पापस्य यदा लोकेषु विद्यते ।&#x9;009a&lt;br&gt;&#xA;तदा सर्वेषु लोकेषु पापकृन्नोपपद्यते ॥&#x9;009c&lt;br&gt;&#xA;यदा तु प्रतिषेद्धारं पापो न लभते क्वचित् ।&#x9;010a&lt;br&gt;&#xA;तिष्ठन्ति बहवो लोकास्तदा पापेषु कर्मसु ॥&#x9;010c&lt;br&gt;&#xA;जानन्नपि च यः पापं शक्तिमान्न नियच्छति ।&#x9;011a&lt;br&gt;&#xA;ईशः सन्सोऽपि तेनैव कर्मणा सम्प्रयुज्यते ॥&#x9;011c&lt;br&gt;&#xA;राजभिश्चेश्वरैश्चैव यदि वै पितरो मम ।&#x9;012a&lt;br&gt;&#xA;शक्तैर्न शकितास्त्रातुमिष्टं मत्वेह जीवितम् ॥&#x9;012c&lt;br&gt;&#xA;अत एषामहं क्रुद्धो लोकानामीश्वरो ह्यहम् ।&#x9;013a&lt;br&gt;&#xA;भवतां च वचो नालमहं समभिवर्तितुम् ॥&#x9;013c&lt;br&gt;&#xA;ममापि चेद्भवेदेवमीश्वरस्य सतो महत् ।&#x9;014a&lt;br&gt;&#xA;उपेक्षमाणस्य पुनर्लोकानां किल्बिषाद्भयम् ॥&#x9;014c&lt;br&gt;&#xA;यश्चायं मन्युजो मेऽग्निर्लोकानादातुमिच्छति ।&#x9;015a&lt;br&gt;&#xA;दहेदेष च मामेव निगृहीतः स्वतेजसा ॥&#x9;015c&lt;br&gt;&#xA;भवतां च विजानामि सर्वलोकहितेप्सुताम् ।&#x9;016a&lt;br&gt;&#xA;तस्माद्विधद्ध्वं यच्छ्रेयो लोकानां मम चेश्वराः ॥&#x9;016c&lt;br&gt;&#xA;पितर ऊचुः &#x9;017&lt;br&gt;&#xA;य एष मन्युजस्तेऽग्निर्लोकानादातुमिच्छति ।&#x9;017a&lt;br&gt;&#xA;अप्सु तं मुञ्च भद्रं ते लोका ह्यप्सु प्रतिष्ठिताः ॥&#x9;017c&lt;br&gt;&#xA;आपोमयाः सर्वरसाः सर्वमापोमयं जगत् ।&#x9;018a&lt;br&gt;&#xA;तस्मादप्सु विमुञ्चेमं क्रोधाग्निं द्विजसत्तम ॥&#x9;018c&lt;br&gt;&#xA;अयं तिष्ठतु ते विप्र यदीच्छसि महोदधौ ।&#x9;019a&lt;br&gt;&#xA;मन्युजोऽग्निर्दहन्नापो लोका ह्यापोमयाः स्मृताः ॥&#x9;019c&lt;br&gt;&#xA;एवं प्रतिज्ञा सत्येयं तवानघ भविष्यति ।&#x9;020a&lt;br&gt;&#xA;न चैवं सामरा लोका गमिष्यन्ति पराभवम् ॥&#x9;020c&lt;br&gt;&#xA;वसिष्ठ उवाच &#x9;021&lt;br&gt;&#xA;ततस्तं क्रोधजं तात और्वोऽग्निं वरुणालये ।&#x9;021a&lt;br&gt;&#xA;उत्ससर्ज स चैवाप उपयुङ्क्ते महोदधौ ॥&#x9;021c&lt;br&gt;&#xA;महद्धयशिरो भूत्वा यत्तद्वेदविदो विदुः ।&#x9;022a&lt;br&gt;&#xA;तमग्निमुद्गिरद्वक्त्रात्पिबत्यापो महोदधौ ॥&#x9;022c&lt;br&gt;&#xA;तस्मात्त्वमपि भद्रं ते न लोकान्हन्तुमर्हसि ।&#x9;023a&lt;br&gt;&#xA;पराशर पराल्ँलोकाञ्जानञ्ज्ञानवतां वर ॥ ॥&#x9;023c&lt;/p&gt;</description>
    </item>
    <item>
      <title>१९७ राक्षस-नाश-यागः</title>
      <link>https://vishvAsa.github.io/mahAbhAratam/vyAsaH/kumbhakoNa-prastutiH/01_Adi-parva/011_chaitraratha-parva/03_vasiShTha-kathA/197_rAxasa-nAsha-yAgaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNa-prastutiH/01_Adi-parva/011_chaitraratha-parva/03_vasiShTha-kathA/197_rAxasa-nAsha-yAgaH/</guid>
      <description>&lt;p&gt;अध्यायः 197&lt;/p&gt;&#xA;&lt;p&gt;वसिष्ठवाक्येन लोकविनाशान्निवृत्तेन पराशरेण राक्षसनाशार्थं यज्ञारम्भः ॥ 1 ॥ पुलस्त्यप्रार्थनया पराशरेण यज्ञसमापनम् ॥ 2 ॥&#xA;गन्धर्व उवाच &#x9;001&lt;br&gt;&#xA;एवमुक्तः स विप्रर्षिर्वसिष्ठेन महात्मना ।&#x9;001a&lt;br&gt;&#xA;न्ययच्छदात्मनः क्रोधं सर्वलोकपराभवात् ॥&#x9;001c&lt;br&gt;&#xA;ईजे च स महातेजाः सर्ववेदविदां वरः ।&#x9;002a&lt;br&gt;&#xA;ऋषी राक्षससत्रेण शाक्तेयोऽथ पराशरः ॥&#x9;002c&lt;br&gt;&#xA;ततो वृद्धांश्च बालांश्च राक्षसान्स महामुनिः ।&#x9;003a&lt;br&gt;&#xA;ददाह वितते यज्ञे शक्तेर्वधमनुस्मरन् ॥&#x9;003c&lt;br&gt;&#xA;न हि तं वारयामास वसिष्ठो रक्षसां वधात् ।&#x9;004a&lt;br&gt;&#xA;द्वितीयामस्य मां भाङ्क्षं प्रतिज्ञामिति निश्चयात् ॥&#x9;004c&lt;br&gt;&#xA;त्रयाणां पावकानां च सत्रे तस्मिन्महामुनिः ।&#x9;005a&lt;br&gt;&#xA;आसीत्पुरस्ताद्दीप्तानां चतुर्थ इव पावकः ॥&#x9;005c&lt;br&gt;&#xA;तेन यज्ञेन शुभ्रेण हूयमानेन शक्तितः ।&#x9;006a&lt;br&gt;&#xA;तद्विदीपितमाकाशं सूर्येणेव घनात्यये ॥&#x9;006c&lt;br&gt;&#xA;तं वसिष्ठादयः सर्वे मुनयस्तत्र मेनिरे ।&#x9;007a&lt;br&gt;&#xA;तेजसा दीप्यमानं वै द्वितीयमिव भास्करम् ॥&#x9;007c&lt;br&gt;&#xA;ततः परमदुष्प्रापमन्यैर्ऋषिरुधारधीः ।&#x9;008a&lt;br&gt;&#xA;समापिपयिषुः सत्रं तमत्रिः समुपागमत् ॥&#x9;008c&lt;br&gt;&#xA;तथा पुलस्त्यः पुलहः क्रतुश्चैव महाक्रतुः ।&#x9;009a&lt;br&gt;&#xA;तत्राजग्मुरमित्रघ्न रक्षसां जीवितेप्सया ॥&#x9;009c&lt;br&gt;&#xA;पुलस्त्यस्तु वधात्तेषां रक्षसां भरतर्षभ ।&#x9;010a&lt;br&gt;&#xA;उवाचेदं वचः पार्थ पराशरमरिन्दमम् ॥&#x9;010c&lt;br&gt;&#xA;कच्चित्तातापविघ्नं ते कच्चिन्नन्दसि पुत्रक ।&#x9;011a&lt;br&gt;&#xA;अजानतामदोषाणां सर्वेषां रक्षसां वधात् ॥&#x9;011c&lt;br&gt;&#xA;प्रजोच्छेदमिमं मह्यं न हि कर्तु त्वमर्हसि ।&#x9;012a&lt;br&gt;&#xA;नैष तात द्विजातीनां धर्मो दृष्टस्तपस्विनाम् ॥&#x9;012c&lt;br&gt;&#xA;शम एव परो धर्मस्तमाचर पराशर ।&#x9;013a&lt;br&gt;&#xA;अधर्मिष्ठं वरिष्ठः सन्कुरुषे त्वं पराशर ॥&#x9;013c&lt;br&gt;&#xA;शक्तिं चापि हि धर्मज्ञं नातिक्रान्तुमिहार्हसि ।&#x9;014a&lt;br&gt;&#xA;प्रजायाश्च ममोच्छेदं न चैवं कर्तुमर्हसि ॥&#x9;014c&lt;br&gt;&#xA;शापाद्धि शक्तेर्वासिष्ठ तदा तदुपपादितम् ।&#x9;015a&lt;br&gt;&#xA;आत्मजेन स दोषेण शक्तिर्नीत इतो दिवम् ॥&#x9;015c&lt;br&gt;&#xA;न हि तं राक्षसः कश्चिच्छक्तो भक्षयितुं मुने ।&#x9;016a&lt;br&gt;&#xA;&#39;वासिष्ठो भक्षितश्चासीत्कौशिकोत्सृष्टरक्षसा ।&#x9;016c&lt;br&gt;&#xA;शापं न कुर्वन्ति तदा न च त्राणपरायणाः ॥&#x9;016e&lt;br&gt;&#xA;क्षमावन्तोऽदहन्देहं देहमन्यद्भवत्विति ।&#x9;017a&lt;br&gt;&#xA;&#39;आत्मनैवात्मनस्तेन दृष्टो मृत्युस्तदाऽभवत् ॥&#x9;017c&lt;br&gt;&#xA;निमित्तभूतस्तत्रासीद्विश्वामित्रः पराशर ।&#x9;018a&lt;br&gt;&#xA;राजा कल्माषपादश्च दिवमारुह्य मोदते ॥&#x9;018c&lt;br&gt;&#xA;ये च शक्त्यवराः पुत्रा वसिष्ठस्य महामुने ।&#x9;019a&lt;br&gt;&#xA;ते च सर्वे मुदा युक्ता मोदन्ते सहिताः सुरैः ॥&#x9;019c&lt;br&gt;&#xA;सर्वमेतद्वसिष्ठस्य विदितं वै महामुने ।&#x9;020a&lt;br&gt;&#xA;रक्षसां च समुच्छेद एष तात तपस्विनाम् ॥&#x9;020c&lt;br&gt;&#xA;निमित्तभूतस्त्वं चात्र क्रतौ वासिष्ठनन्दन ।&#x9;021a&lt;br&gt;&#xA;तत्सत्रं मुञ्च भद्रं ते समाप्तमिदमस्तु ते ॥&#x9;021c&lt;br&gt;&#xA;गन्धर्व उवाच &#x9;022&lt;br&gt;&#xA;एवमुक्तः पुलस्त्येन वसिष्ठेन च धीमता ।&#x9;022a&lt;br&gt;&#xA;तदा समापयामास सत्रं शाक्तो महामुनिः ॥&#x9;022c&lt;br&gt;&#xA;सर्वराक्षससत्राय सम्भृतं पावकं तदा ।&#x9;023a&lt;br&gt;&#xA;उत्तरे हिमवत्पार्श्वे उत्ससर्ज महावने ॥&#x9;023c&lt;br&gt;&#xA;स तत्राद्यापि रक्षांसि वृक्षानश्मन एव च ।&#x9;024a&lt;br&gt;&#xA;भक्षयन्दृश्यते वह्निः सदा पर्वणि पर्वणि ॥ &#x9;024c&lt;/p&gt;</description>
    </item>
    <item>
      <title>१९८ सौदास-शापः</title>
      <link>https://vishvAsa.github.io/mahAbhAratam/vyAsaH/kumbhakoNa-prastutiH/01_Adi-parva/011_chaitraratha-parva/03_vasiShTha-kathA/198_saudAsa-shApaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNa-prastutiH/01_Adi-parva/011_chaitraratha-parva/03_vasiShTha-kathA/198_saudAsa-shApaH/</guid>
      <description>&lt;p&gt;अध्यायः 198&lt;/p&gt;&#xA;&lt;p&gt;सौदासभार्यायां वसिष्ठेन पुत्रोत्पादनकारणं पृष्टवन्तमर्जुनंप्रति पुनः कल्माषपादकथाकथनम् ॥ 1 ॥ मैथुनधर्मस्थं ब्राह्मणं भक्षितवतः सौदासस्य ब्राह्मण्या शापः ॥ 2 ॥&#xA;&#39;गन्धर्व उवाच &#x9;001&lt;br&gt;&#xA;पुनश्चैव महातेजा विश्वामित्रजिघांसया ।&#x9;001a&lt;br&gt;&#xA;अग्निं सम्भृतवान्घोरं शाक्तेयः सुमहातपाः ॥&#x9;001c&lt;br&gt;&#xA;वासिष्ठसम्भृतश्चाग्निर्विश्वामित्रहितैषिणा ।&#x9;002a&lt;br&gt;&#xA;तेजसा वह्नितुल्येन ग्रस्तः स्कन्देन धीमता ॥&#39;&#x9;002c&lt;br&gt;&#xA;अर्जुन उवाच &#x9;003&lt;br&gt;&#xA;राज्ञा कल्माषपादेन गुरौ ब्रह्मविदां वरे ।&#x9;003a&lt;br&gt;&#xA;कारणं किं पुरस्कृत्य भार्या वै सन्नियोजिता ॥&#x9;003c&lt;br&gt;&#xA;जानता वै परं धर्मं वसिष्ठेन महात्मना ।&#x9;004a&lt;br&gt;&#xA;अगम्यागमनं कस्मात्कृतं तेन महर्षिणा ॥&#x9;004c&lt;br&gt;&#xA;अधर्मिष्ठं वसिष्ठेन कृतं चापि पुरा सखे ।&#x9;005a&lt;br&gt;&#xA;एतन्मे संशयं सर्वं छेत्तुमर्हसि पृच्छतः ॥&#x9;005c&lt;br&gt;&#xA;गन्धर्व उवाच &#x9;006&lt;br&gt;&#xA;धनञ्जय निबोधेयं यन्मां त्वं परिपृच्छसि ।&#x9;006a&lt;br&gt;&#xA;वसिष्ठं प्रति दुर्धर्ष तथा मित्रसहं नृपम् ॥&#x9;006c&lt;br&gt;&#xA;कथितं ते मया सर्वं यथा शप्तः स पार्थिवः ।&#x9;007a&lt;br&gt;&#xA;शक्तिना भरतश्रेष्ठ वासिष्ठेन महात्मना ॥&#x9;007c&lt;br&gt;&#xA;स तु शापवशं प्राप्तः क्रोधपर्याकुलेक्षणः ।&#x9;008a&lt;br&gt;&#xA;निर्जगाम पुराद्राजा सहदारः परन्तपः ॥&#x9;008c&lt;br&gt;&#xA;अरण्यं निर्जनं गत्वा सदारः परिचक्रमे ।&#x9;009a&lt;br&gt;&#xA;नानामृगगणाकीर्णं नानासत्वसमाकुलम् ॥&#x9;009c&lt;br&gt;&#xA;नानागुल्मलताच्छन्नं नानाद्रुमसमावृतम् ।&#x9;010a&lt;br&gt;&#xA;अरण्यं घोरसन्नादं शापग्रस्तः परिभ्रमन् ॥&#x9;010c&lt;br&gt;&#xA;स कदाचित्क्षुधाविष्टो मृगयन्भक्ष्यमात्मनः ।&#x9;011a&lt;br&gt;&#xA;ददर्श सुपरिक्लिष्टः कस्मिंश्चिन्निर्जने वने ॥&#x9;011c&lt;br&gt;&#xA;ब्राह्मणं ब्राह्मणीं चैव मिथुनायोपसङ्गतौ ।&#x9;012a&lt;br&gt;&#xA;तौ तं वीक्ष्य सुवित्रस्तावकृतार्थौ प्रधावितौ ॥&#x9;012c&lt;br&gt;&#xA;तयोः प्रद्रवतोर्विप्रं जग्राह नृपतिर्बलात् ।&#x9;013a&lt;br&gt;&#xA;दृष्ट्वा गृहीतं भर्तारमथ ब्राह्मण्यभाषत ॥&#x9;013c&lt;br&gt;&#xA;शृणु राजन्मम वचो यत्त्वां वक्ष्यामि सुव्रत ।&#x9;014a&lt;br&gt;&#xA;आदित्यवंशप्रभवस्त्वं हि लोके परिश्रुतः ॥&#x9;014c&lt;br&gt;&#xA;अप्रमत्तः स्थितो धर्मे गुरुशुश्रूषणे रतः ।&#x9;015a&lt;br&gt;&#xA;शापोपहत दुर्धर्ष न पापं कर्तुमर्हसि ॥&#x9;015c&lt;br&gt;&#xA;ऋतुकाले तु सम्प्राप्ते भर्तृव्यसनकर्शिता ।&#x9;016a&lt;br&gt;&#xA;अकृतार्था ह्यहं भर्त्रा प्रसवार्थं समागता ॥&#x9;016c&lt;br&gt;&#xA;प्रसीद नृपतिश्रेष्ठ भर्ताऽयं मे विसृज्यताम् ।&#x9;017a&lt;br&gt;&#xA;एवं विक्रोशमानायास्तस्यास्तु न नृशंसवत् ॥&#x9;017c&lt;br&gt;&#xA;भर्तारं भक्षयामास व्याघ्रो मृगमिवेप्सितम् ।&#x9;018a&lt;br&gt;&#xA;तस्याः क्रोधाभिभूताया यान्यश्रूण्यपतन्भुवि ॥&#x9;018c&lt;br&gt;&#xA;सोऽग्निः समभवद्दीप्तस्तं च देशं व्यदीपयत् ।&#x9;019a&lt;br&gt;&#xA;ततः सा शोकसन्तप्ता भर्तृव्यसनकर्शिता ॥&#x9;019c&lt;br&gt;&#xA;कल्माषपादं राजर्षिमशपद्ब्राह्मणी रुषा ।&#x9;020a&lt;br&gt;&#xA;यस्मान्ममाकृतार्थायास्त्वया क्षुद्र नृशंसवत् ॥&#x9;020c&lt;br&gt;&#xA;प्रेक्षन्त्या भक्षितो मेऽद्य प्रियो भर्ता महायशाः ।&#x9;021a&lt;br&gt;&#xA;तस्मात्त्वमपि दुर्बुद्धे मच्छापपरिविक्षतः ॥&#x9;021c&lt;br&gt;&#xA;पत्नीमृतावनुप्राप्य सद्यस्त्यक्ष्यसि जीवितम् ।&#x9;022a&lt;br&gt;&#xA;&#39;तेन प्रसाद्यमाना सा प्रसादमकरोत्तदा ।&#39;&#x9;022c&lt;br&gt;&#xA;यस्य चर्षेर्वसिष्ठस्य त्वया पुत्रा विनाशिताः ॥&#x9;022e&lt;br&gt;&#xA;तेन सङ्गम्य ते भार्या तनयं जनयिष्यति ।&#x9;023a&lt;br&gt;&#xA;सते वंशकरः पुत्रो भविष्यति नृपाधम ॥&#x9;023c&lt;br&gt;&#xA;एवं शप्त्वा तु राजानं सा तमाङ्गिरसी शुभा ।&#x9;024a&lt;br&gt;&#xA;तस्यैव सन्निधौ दीप्तं प्रविवेश हुताशनम् ॥&#x9;024c&lt;br&gt;&#xA;वसिष्ठश्च महाभागः सर्वमेतदवैक्षत ।&#x9;025a&lt;br&gt;&#xA;ज्ञानयोगेन महता तपसा च परन्तप ॥&#x9;025c&lt;br&gt;&#xA;मुक्तशापश्च राजर्षिः कालेन महता ततः ।&#x9;026a&lt;br&gt;&#xA;ऋतुकालेऽभिपतितो मदयन्त्या निवारितः ॥&#x9;026c&lt;br&gt;&#xA;न हि सस्मार स नृपस्तं शापं काममोहितः ।&#x9;027a&lt;br&gt;&#xA;देव्याः सोऽथ वचः श्रुत्वा सम्भ्रान्तो नृपसत्तमः ॥&#x9;027c&lt;br&gt;&#xA;तं शापमनुसंस्मृत्य पर्यतप्यद्भृशं तदा ।&#x9;028a&lt;br&gt;&#xA;एतस्मात्कारणाद्राजा वसिष्ठं सन्ययोजयत् ।&#x9;028c&lt;br&gt;&#xA;स्वदारेषु नरश्रेष्ठ शापदोषसमन्वितः ॥ &#x9;028e&lt;/p&gt;</description>
    </item>
    <item>
      <title>१९९ धौम्य-वरणम्</title>
      <link>https://vishvAsa.github.io/mahAbhAratam/vyAsaH/kumbhakoNa-prastutiH/01_Adi-parva/011_chaitraratha-parva/03_vasiShTha-kathA/199_dhaumya-varaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNa-prastutiH/01_Adi-parva/011_chaitraratha-parva/03_vasiShTha-kathA/199_dhaumya-varaNam/</guid>
      <description>&lt;p&gt;अध्यायः 199&lt;/p&gt;&#xA;&lt;p&gt;अर्जुनेन अनुरूपपुरोहितसम्पादनं पृष्टेन गन्धर्वेण धौम्यवरणाभ्यनुज्ञा ॥ 1 ॥ गन्धर्वाय आग्नेयास्त्रदानम् ॥ 2 ॥ उत्कोचतीर्थे पाण्डवैः धौम्यस्य पौरोहित्ये वरणम् ॥ 3 ॥&#xA;अर्जुन उवाच &#x9;001&lt;br&gt;&#xA;अस्माकमनुरूपो वै यः स्याद्गन्धर्व वेदवित् ।&#x9;001a&lt;br&gt;&#xA;पुरोहितस्तमाचक्ष्व सर्वं हि विदितं तव ॥&#x9;001c&lt;br&gt;&#xA;गन्धर्व उवाच &#x9;002&lt;br&gt;&#xA;यवीयान्देवलस्यैष वने भ्राता तपस्यति ।&#x9;002a&lt;br&gt;&#xA;धौम्य उत्कोचके तीर्थे तं वृणुध्वं यदीच्छथ ॥&#x9;002c&lt;br&gt;&#xA;वैशम्पायन उवाच &#x9;003&lt;br&gt;&#xA;ततोऽर्जुनोऽस्त्रमाग्नेयं प्रददौ तद्यथाविधि ।&#x9;003a&lt;br&gt;&#xA;गन्धर्वाय &#39;स च प्रीतो वचनं चेदमब्रवीत् ॥&#x9;003c&lt;br&gt;&#xA;मयि सन्ति हयश्रेष्ठास्तव दास्यामि वै सखे ।&#x9;004a&lt;br&gt;&#xA;उपकारकृतं मित्रं प्रतिकारेण योजये ॥&#x9;004c&lt;br&gt;&#xA;गृह्णीष्व चाक्षुषीं विद्यामिमां भरतसत्तम ।&#x9;005a&lt;br&gt;&#xA;एवमुक्तोऽर्जुनः&#39; प्रीतो वचनं चेदमब्रवीत् ॥&#x9;005c&lt;br&gt;&#xA;त्वय्येव तावत्तिष्ठन्तु हया गन्धर्वसत्तम ।&#x9;006a&lt;br&gt;&#xA;कार्यकाले ग्रहीष्यामः स्वस्ति तेऽस्त्विति चाब्रवीत् ॥&#x9;006c&lt;br&gt;&#xA;तेऽन्योन्यमभिसम्पूज्य गन्धर्वः पाण्डवाश्च ह ।&#x9;007a&lt;br&gt;&#xA;रम्याद्भागीरथीतीराद्यथाकामं प्रतस्थिरे ॥&#x9;007c&lt;br&gt;&#xA;तत उत्कोचकं तीर्थं गत्वा धौम्याश्रमं तु ते ।&#x9;008a&lt;br&gt;&#xA;तं वव्रुः पाण्डवा धौम्यं पौरोहित्याय भारत ॥&#x9;008c&lt;br&gt;&#xA;तान्धौम्यः प्रतिजग्राह सर्ववेदविदां वरः ।&#x9;009a&lt;br&gt;&#xA;वन्येन फलमूलेन पौरोहित्येन चैव ह ॥&#x9;009c&lt;br&gt;&#xA;ते समाशंसिरे लब्धां श्रियं राज्यं च पाण्डवाः ।&#x9;010a&lt;br&gt;&#xA;ब्राह्मणं तं पुरस्कृत्य पाञ्चालीं च स्वयंवरे ॥&#x9;010c&lt;br&gt;&#xA;पुरोहितेन तेनाथ गुरुणा सङ्गतास्तदा ।&#x9;011a&lt;br&gt;&#xA;नाथवन्तमिवात्मानं मेनिरे भरतर्षभाः ॥&#x9;011c&lt;br&gt;&#xA;स हि वेदार्थतत्त्वज्ञस्तेषां गुरुरुदारधीः ।&#x9;012a&lt;br&gt;&#xA;वेदविच्चैव वाग्मी च धौम्यः श्रीमान्द्विजोत्तमः ॥&#x9;012c&lt;br&gt;&#xA;तेजसा चैव बुद्ध्या च रूपेण यशसा श्रिया ।&#x9;013a&lt;br&gt;&#xA;मन्त्रैश्च विविधैर्धौम्यस्तुल्य आसीद्बृहस्पतेः ॥&#x9;013c&lt;br&gt;&#xA;स चापि विप्रस्तान्मेने स्वभावाभ्यधिकान्भुवि ।&#x9;014a&lt;br&gt;&#xA;तेन धर्मविदा पार्था योज्या सर्वविदा वृताः ॥&#x9;014c&lt;br&gt;&#xA;मेनिरे सहिता वीराः प्राप्तं राज्यं च पाण्डवाः ।&#x9;015a&lt;br&gt;&#xA;बुद्धिवीर्यबलोत्साहैर्युक्ता देवा इवापरे ॥&#x9;015c&lt;br&gt;&#xA;कृतस्वस्त्ययनास्तेन ततस्ते मनुजाधिपाः ।&#x9;016a&lt;br&gt;&#xA;मेनिरे सहिता गन्तुं पाञ्चाल्यास्तं स्वयंवरम् ॥ &#x9;016c&lt;/p&gt;</description>
    </item>
  </channel>
</rss>
