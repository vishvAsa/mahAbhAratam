<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०३ अर्जुनाभिगमन-पर्व on महाभारते विश्वासटिप्पन्यः</title>
    <link>https://vishvAsa.github.io/mahAbhAratam/vyAsaH/kumbhakoNa-prastutiH/03_vana-parva/03_arjunAbhigamana-parva/</link>
    <description>Recent content in &#43;०३ अर्जुनाभिगमन-पर्व on महाभारते विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/mahAbhAratam/vyAsaH/kumbhakoNa-prastutiH/03_vana-parva/03_arjunAbhigamana-parva/index.xml" rel="self" type="application/rss+xml" />
    <item>
      <title>०१२ द्रौपद्याश्वासनम्</title>
      <link>https://vishvAsa.github.io/mahAbhAratam/vyAsaH/kumbhakoNa-prastutiH/03_vana-parva/03_arjunAbhigamana-parva/012/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNa-prastutiH/03_vana-parva/03_arjunAbhigamana-parva/012/</guid>
      <description>&lt;p&gt;अध्यायः 012&lt;/p&gt;&#xA;&lt;p&gt;श्रीकृष्णेन स्वीयैः सह वने पाण्डवसमीपगमनम् ॥ 1 ॥ अर्जुनेन कृष्णस्तवनम् ॥ 2 ॥ स्वदुःखनिवेदनपूर्वकं रुदन्त्या द्रौपद्याः कृष्णेन समाश्वासनम् ॥ 3 ॥&lt;/p&gt;&#xA;&lt;p&gt;वैशम्पायन उवाच &#x9;001&lt;br&gt;&#xA;भोजाः प्रव्रजिताञ्श्रुत्वा वृष्णयश्चान्धकैः सह ।&#x9;001a&lt;br&gt;&#xA;पाण्डवान्दुःखसन्तप्तान्समाजग्मुर्महावने ॥&#x9;001c&lt;br&gt;&#xA;पाञ्चालस्य च दायादो धृष्टकेतुश्च चेदिपः ।&#x9;002a&lt;br&gt;&#xA;केकयाश्च महावीर्या भ्रातरो लोकविश्रुताः ॥&#x9;002c&lt;br&gt;&#xA;वने द्रष्टुं ययुः पार्थान्क्रोधामर्षसमन्विताः ।&#x9;003a&lt;br&gt;&#xA;गर्हयन्तो धार्तराष्ट्रान्किं कुर्म इति चाब्रुवन् ॥&#x9;003c&lt;br&gt;&#xA;वासुदेवं पुरस्कृत्य सर्वे ते क्षत्रियर्षभाः ।&#x9;004a&lt;br&gt;&#xA;परिवार्योपविविशुर्धर्मराजं युधिष्ठिरम् ।&#x9;004c&lt;br&gt;&#xA;अभिवाद्य कुरुश्रेष्ठं विषण्णः केशवोऽब्रवीत् ॥&#x9;004e&lt;br&gt;&#xA;वासुदेव उवाच &#x9;005&lt;br&gt;&#xA;दुर्योधनस्य कर्णस्य शकुनेश्च दुरात्मनः ।&#x9;005a&lt;br&gt;&#xA;दुःशासनचतुर्थानां भूमिः पास्यति शोणितम् ॥&#x9;005c&lt;br&gt;&#xA;एतान्निहत्य समरे ये च तेषां पदानुगाः ।&#x9;006a&lt;br&gt;&#xA;तांश्च सर्वान्विनिर्जित्य सहितान्स नराधिपान् ॥&#x9;006c&lt;br&gt;&#xA;ततः सर्वेऽभिषिञ्चामो धर्मराजं युधिष्ठिरम् ।&#x9;007a&lt;br&gt;&#xA;निकृत्याऽभिचरन्वध्य एष धर्मः सनातनः ॥&#x9;007c&lt;br&gt;&#xA;वैशम्पायन उवाच &#x9;008&lt;br&gt;&#xA;पार्थानामभिषङ्गेण तथा क्रुद्धं जनार्दनम् ।&#x9;008a&lt;br&gt;&#xA;अर्जुनः शमयामास दिधक्षन्तमिव प्रजाः ॥&#x9;008c&lt;br&gt;&#xA;सङ्क्रुद्धं केशवं दृष्ट्वा पूर्वदेवेषु फल्गुनः ।&#x9;009a&lt;br&gt;&#xA;कीर्तयामास कर्माणि सत्यकीर्तेर्महात्मनः ॥&#x9;009c&lt;br&gt;&#xA;पुरुषस्याप्रमेयस्य सत्यस्यामिततेजसः ।&#x9;010a&lt;br&gt;&#xA;प्रजापतिपतेर्विष्णोर्लोकनाथस्य धीमतः ॥&#x9;010c&lt;br&gt;&#xA;अर्जुन उवाच &#x9;011&lt;br&gt;&#xA;दशवर्षसहस्राणि यत्र सायङ्गृहो मुनिः ।&#x9;011a&lt;br&gt;&#xA;व्यचरस्त्वं पुरा कृष्ण पर्वते गन्धमादने ॥&#x9;011c&lt;br&gt;&#xA;दशवर्षसहस्राणि दशवर्षशतानि च ।&#x9;012a&lt;br&gt;&#xA;पुष्करेष्ववसः कृष्णं त्वमपो भक्षयन्पुरा ॥&#x9;012c&lt;br&gt;&#xA;ऊर्ध्वबाहुर्विशालायां बदर्यां मधुसूदन ।&#x9;013a&lt;br&gt;&#xA;अतिष्ठ एकपादेन वायुभक्षः शतं समाः ॥&#x9;013c&lt;br&gt;&#xA;कृष्णाजिनोत्तरासङ्गः कृशो धमनिसन्ततः ।&#x9;014a&lt;br&gt;&#xA;आसीः कृष्ण सरस्वत्यां सत्रे द्वादशवार्षिके ॥&#x9;014c&lt;br&gt;&#xA;प्रभासमप्यथासाद्य तीर्थं पुण्यजनार्चितम् ।&#x9;015a&lt;br&gt;&#xA;तत्र कृष्ण महातेजा दिव्यं वर्षसहस्रकम् ॥&#x9;015c&lt;br&gt;&#xA;आतिष्ठस्त्वमथैकेन पादेन नियमस्थितः ।&#x9;016a&lt;br&gt;&#xA;लोकप्रवृत्तिहेतोस्त्वमिति व्यासो ममाब्रवीत् ॥&#x9;016c&lt;br&gt;&#xA;क्षेत्रज्ञः सर्वभूतानामादिरन्तश्च केशव ।&#x9;017a&lt;br&gt;&#xA;निधानं तपसां कृष्ण यज्ञस्त्वं च सनातनः ॥&#x9;017c&lt;br&gt;&#xA;&#39;योगकर्ता हृषीकेशः साङ्ख्यकर्ता सनातनः ।&#x9;018a&lt;br&gt;&#xA;शीलस्त्वं सर्वयोगानां करणं नियमस्य च&#39; ॥&#x9;018c&lt;br&gt;&#xA;निहत्य नरकं भौममाहृत्य मणिकुण्डले ।&#x9;019a&lt;br&gt;&#xA;प्रथमोत्पादितं कृष्ण मेध्यमश्वमवासृजः ॥&#x9;019c&lt;br&gt;&#xA;कृत्वा तत्कर्म लोकानामृषभः सर्वलोकजित् ।&#x9;020a&lt;br&gt;&#xA;अवधीस्त्वं रणे सर्वान्समेतान्दैत्यदानवान् ॥&#x9;020c&lt;br&gt;&#xA;ततः सर्वेश्वरत्वं च सम्प्रदाय शचीपतेः ।&#x9;021a&lt;br&gt;&#xA;मानुषेषु महाबाहो प्रादुर्भूतोऽसि केशव ॥&#x9;021c&lt;br&gt;&#xA;स त्वं नारायणो भूत्वा हरिरासीः परन्तप ।&#x9;022a&lt;br&gt;&#xA;ब्रह्मा सोमश्च सूर्यश्च धर्मो धाता यमोऽनलः ॥&#x9;022c&lt;br&gt;&#xA;वायुर्वैश्रवणो रुद्रः कालः खं पृथिवी दिशः ।&#x9;023a&lt;br&gt;&#xA;अजश्चराचरगुरुः स्रष्टा त्वं पुरुषोत्तम ॥&#x9;023c&lt;br&gt;&#xA;तुरायणादिभिर्देव क्रतुभिर्भूरिदक्षिणैः ।&#x9;024a&lt;br&gt;&#xA;अयजो भूरितेजा वै कृष्ण चैत्ररथे वने ॥&#x9;024c&lt;br&gt;&#xA;शतं शतसहस्राणि सुवर्णस्य जनार्दन ।&#x9;025a&lt;br&gt;&#xA;एकैकस्मिंस्तदा यज्ञे परिपूर्णानि दत्तवान् ॥&#x9;025c&lt;br&gt;&#xA;अदितेरपि पुत्रत्वमेत्य यादवनन्दन ।&#x9;026a&lt;br&gt;&#xA;त्वं विष्णुरिति विख्यात इन्द्रादवरजो विभुः ॥&#x9;026c&lt;br&gt;&#xA;शिशुर्भूत्वा दिवं खं च पृथिवीं च परन्तप ।&#x9;027a&lt;br&gt;&#xA;त्रिभिर्विक्रमणैः कृष्ण क्रान्तवानसि तेजसा ।&#x9;027c&lt;br&gt;&#xA;सम्प्राप्य दिवमाकाशमादित्यस्यन्दने स्थितः ।&#x9;028a&lt;br&gt;&#xA;अत्यरोचश्च भूतात्मन्भास्करं स्वेन तेजसा ॥&#x9;028c&lt;br&gt;&#xA;प्रादुर्भावसहस्रेषु तेषु तेषु त्वया विभो ।&#x9;029a&lt;br&gt;&#xA;अधर्मरुचयः कृष्ण निहताः शतशोऽसुराः ॥&#x9;029c&lt;br&gt;&#xA;सादिता मौरवाः पाशा निशुम्भनरकौ हतौ ।&#x9;030a&lt;br&gt;&#xA;कृतः क्षेमः पुनः पन्थाः पुरं प्राग्ज्योतिषं प्रति ॥&#x9;030c&lt;br&gt;&#xA;जारूथ्यामाहुतिः क्राथः शिशुपालो नृपैः सह ।&#x9;031a&lt;br&gt;&#xA;जरासन्धश्च शैब्यश्च शतधन्वा च निर्जितः ॥&#x9;031c&lt;br&gt;&#xA;तथा पर्जन्यघोषेण रथेनादित्यवर्चसा ।&#x9;032a&lt;br&gt;&#xA;अहार्षी रुक्मिणीं भैष्मीं रणे निर्जित्य रुक्मिणम् ॥&#x9;032c&lt;br&gt;&#xA;इन्द्रद्युम्नो हतः कोपाद्यवनश्च कशेरुमान् ।&#x9;033a&lt;br&gt;&#xA;हतः सौभपतिः साल्वस्त्वया सौभं च पातितम्&#x9;033c&lt;br&gt;&#xA;एवमेते युधि हता भूयश्चान्याञ्शृणुष्व ह ।&#x9;034a&lt;br&gt;&#xA;इरावत्यां हतो भोजः कार्तवीर्यसमो युधि ।&#x9;034c&lt;br&gt;&#xA;गोपतिस्तालकेतुश्च त्वया विनिहतावुभौ ॥&#x9;034e&lt;br&gt;&#xA;तां च भोगवतीं पुण्यामृषिकान्तां जनार्दन ।&#x9;035a&lt;br&gt;&#xA;द्वारकामात्मसात्कृत्वा समुद्रं गमयिष्यसि ॥&#x9;035c&lt;br&gt;&#xA;न क्रोधो न च मात्सर्यं नानृतं मधुसूदन ।&#x9;036a&lt;br&gt;&#xA;त्वयि तिष्ठति दाशार्ह न नृशंस्यं कुतोऽनृजु ॥&#x9;036c&lt;br&gt;&#xA;आसीनं चैत्यमध्ये त्वां दीप्यमानं स्वतेजसा ।&#x9;037a&lt;br&gt;&#xA;आगम्य ऋषयः सर्वेऽयाचन्ताभयमच्युत ॥&#x9;037c&lt;br&gt;&#xA;युगान्ते सर्वभूतानि सङ्क्षिप्य मधुसूदन ।&#x9;038a&lt;br&gt;&#xA;आत्मनैवात्मसात्कृत्वा जगदासीः परन्तप ॥&#x9;038c&lt;br&gt;&#xA;युगादौ तव वार्ष्णेय नाभिपद्मादजायत ।&#x9;039a&lt;br&gt;&#xA;ब्रह्मा चराचरगुरुर्यस्येदं सकलं जगत् ।&#x9;039c&lt;br&gt;&#xA;तं हन्तुमुद्यतौ घोरौ दानवौ मधुकैटभौ ॥&#x9;039e&lt;br&gt;&#xA;तयोर्व्यतिक्रमं दृष्ट्वा क्रुद्धस्य भवतो हरेः ।&#x9;040a&lt;br&gt;&#xA;ललाटाज्जातवाञ्शम्भुः शूलपाणिस्त्रिलोचनः ॥&#x9;040c&lt;br&gt;&#xA;इत्थं तावपि देवेशौ त्वच्छरीरसमुद्भवौ ।&#x9;041a&lt;br&gt;&#xA;त्वन्नियोगकरावेताविति मे नारदोऽब्रवीत् ॥&#x9;041c&lt;br&gt;&#xA;तथा नारायण पुरा क्रतुभिर्भूरिदक्षिणैः ।&#x9;042a&lt;br&gt;&#xA;इष्टवांस्त्वं महासत्रं कृष्ण चैत्ररथे वने ॥&#x9;042c&lt;br&gt;&#xA;नैवं परे नापरे वा करिष्यन्ति कृतानि वा ।&#x9;043a&lt;br&gt;&#xA;यानि कर्माणि देव त्वं बाल एव महाबलः ॥&#x9;043c&lt;br&gt;&#xA;कृतवान्पुण्डरीकाक्ष बलदेवसहायवान् ।&#x9;044a&lt;br&gt;&#xA;वैराजभवने चापि ब्रह्मणा न्यवसः सह ॥&#x9;044c&lt;br&gt;&#xA;वैशम्पायन उवाच &#x9;045&lt;br&gt;&#xA;एवमुक्त्वा महात्मानमात्मा कृष्णस्य पाण्डवः ।&#x9;045a&lt;br&gt;&#xA;तूष्णीमासीत्ततः पार्थमित्युवाच जनार्दनः ॥&#x9;045c&lt;br&gt;&#xA;ममैव त्वं तवैवाहं ये मदीयास्तवैव ते ।&#x9;046a&lt;br&gt;&#xA;यस्त्वां द्वेष्टि स मां द्वेष्टि यस्त्वामनु स मामनु ॥&#x9;046c&lt;br&gt;&#xA;नरस्त्वमसि दुर्धर्ष हरिर्नारायणो ह्यहम् ।&#x9;047a&lt;br&gt;&#xA;काले लोकमिमं प्राप्तौ नरनारायणावृषी ॥&#x9;047c&lt;br&gt;&#xA;अनन्यः पार्थ मत्तस्त्वं त्वत्तश्चाहं तथैव च ।&#x9;048a&lt;br&gt;&#xA;नावयोरन्तरं शक्यं वेदितुं भरतर्षभ ॥&#x9;048c&lt;br&gt;&#xA;वैशम्पायन उवाच &#x9;049&lt;br&gt;&#xA;&#39;इत्युक्त्वा पुण्डरीकाक्षः पाण्डवं सुप्रियं वचः ।&#x9;049a&lt;br&gt;&#xA;प्रीयमाणो हृषीकेशस्तूष्णीं तत्र बभूव सः ॥&#39;&#x9;049c&lt;br&gt;&#xA;एवमुक्ते तु वचने केशवेन महात्मना ।&#x9;050a&lt;br&gt;&#xA;तस्मिन्वीरसमावाये संरब्धेष्वथ राजसु ॥&#x9;050c&lt;br&gt;&#xA;धृष्टद्युम्नमुखैर्वीरैर्भ्रातृभिः परिवारिता ।&#x9;051a&lt;br&gt;&#xA;पाञ्चाली पुण्डरीकाक्षमासीनं यादवैः सह ।&#x9;051c&lt;br&gt;&#xA;अभिगम्याब्रवीत्कृष्णा शरण्यं शरणैषिणी ॥&#x9;051e&lt;br&gt;&#xA;द्रौपद्युवाच &#x9;052&lt;br&gt;&#xA;&#39;वासुदेव हृषीकेश वासवावरजाच्युत ।&#x9;052a&lt;br&gt;&#xA;देवदेवोसि देवानामिति द्वैपायनोऽब्रवीत्&#39; ॥&#x9;052c&lt;br&gt;&#xA;पूर्वे प्रजाभिसर्गे त्वामाहुरेकं प्रजापतिम् ।&#x9;053a&lt;br&gt;&#xA;स्रष्टारं सर्वलोकानामसितो देवलोऽब्रवीत् ॥&#x9;053c&lt;br&gt;&#xA;विष्णुस्त्वमसि दुर्धर्ष त्वं यज्ञो मधुसूदन ।&#x9;054a&lt;br&gt;&#xA;यष्टात्वमसि त्वमसि यष्टव्यो जामदग्न्यो यथाऽब्रवीत् ॥&#x9;054c&lt;br&gt;&#xA;ऋषयस्त्वां क्षमामाहुः सत्यं च पुरुषोत्तम ।&#x9;055a&lt;br&gt;&#xA;सत्याद्यज्ञोसि सम्भूतः कश्यपस्त्वां यथाऽब्रवीत् ॥&#x9;055c&lt;br&gt;&#xA;साध्यानामपि देवानां शिवानामीश्वरेश्वर ।&#x9;056a&lt;br&gt;&#xA;लोकभावन लोकेश यथा त्वां नारदोऽब्रवीत् ॥&#x9;056c&lt;br&gt;&#xA;ब्रह्मशङ्करशक्राद्यैर्देववृन्दैः पुनः पुनः ।&#x9;057a&lt;br&gt;&#xA;क्रीडसे त्वं नरव्याघ्र बालः क्रीडनकैरिव ॥&#x9;057c&lt;br&gt;&#xA;द्यौश्च ते शिरसा व्याप्ता पद्भ्याञ्च पृथिवी प्रभो ।&#x9;058a&lt;br&gt;&#xA;जठरे खमिमे लोकाः पुरुषोसि सनातनः ॥&#x9;058c&lt;br&gt;&#xA;विद्यातपोभितप्तानां तपसा भावितात्मनाम् ।&#x9;059a&lt;br&gt;&#xA;आत्मदर्शनतृप्तानामृषीणामसि सत्तमः ॥&#x9;059c&lt;br&gt;&#xA;राजर्षीणां पुण्यकृतामाहवेष्वनिवर्तिनाम् ।&#x9;060a&lt;br&gt;&#xA;सर्वधर्मोपपन्नानां त्वं गतिः पुरुषर्षभ ।&#x9;060c&lt;br&gt;&#xA;त्वं प्रभुस्त्वं विभुश्च त्वं भूतात्मा त्वं विचेष्टसे ॥&#x9;060e&lt;br&gt;&#xA;लोकपालाश्च लोकाश्च नक्षत्राणि दिशो दश ।&#x9;061a&lt;br&gt;&#xA;नभश्चन्द्रश्च सूर्यश्च त्वयि सर्वं प्रतिष्ठितम् ॥&#x9;061c&lt;br&gt;&#xA;मर्त्यता चैव भूतानाममरत्वं दिवौकसाम् ।&#x9;062a&lt;br&gt;&#xA;त्वयि सर्वं महाबाहो लोककार्यं प्रतिष्ठितम् ॥&#x9;062c&lt;br&gt;&#xA;सा तेऽहं दुःखमाख्यास्ये प्रणयान्मधुसूदन ।&#x9;063a&lt;br&gt;&#xA;ईशस्त्वं सर्वभूतानां ये दिव्या ये च मानुषाः ॥&#x9;063c&lt;br&gt;&#xA;कथं नु भार्या पार्थानां तव कृष्ण सखी विभो ।&#x9;064a&lt;br&gt;&#xA;धृष्टद्युम्नस्य भगिनी सभां कृष्येत मादृशी ॥&#x9;064c&lt;br&gt;&#xA;स्त्रीधर्मिणी वेपमाना शोणितेन समुक्षिता ।&#x9;065a&lt;br&gt;&#xA;एकवस्त्रा विकृष्टाऽस्मि दुःखिता कुरुसंसदि ॥&#x9;065c&lt;br&gt;&#xA;राज्ञां मध्ये सभायां तु रजसाऽतिपरिप्लुता ।&#x9;066a&lt;br&gt;&#xA;दृष्ट्वा च मां धार्तराष्ट्राः प्राहसन्पापचेतसः ॥&#x9;066c&lt;br&gt;&#xA;दासीभावेन मां भोक्तुमीषुस्ते मधुसूदन ।&#x9;067a&lt;br&gt;&#xA;जीवत्सु पाण्डुपुत्रेषु पाञ्चालेषु च वृष्णिषु ॥&#x9;067c&lt;br&gt;&#xA;नन्वहं कृष्ण भीष्मस्य धृतराष्ट्रस्य चोभयोः ।&#x9;068a&lt;br&gt;&#xA;स्नुषा भवामि धर्मेण साऽहं दासीकृता बलात् ॥&#x9;068c&lt;br&gt;&#xA;गर्हये पाण्डवांस्त्वेव युधि श्रेष्ठान्महाबलान् ।&#x9;069a&lt;br&gt;&#xA;यत्क्लिश्यमानां प्रेक्षन्ते धर्मपत्नीं यशस्विनीम् ॥&#x9;069c&lt;br&gt;&#xA;धिग्बलं भीमसेनस्य धिक्पार्थस्य च गाण्डिवम् ।&#x9;070a&lt;br&gt;&#xA;यौ मां विप्रकृतां क्षुद्रैर्मर्षयेतां जनार्दन ॥&#x9;070c&lt;br&gt;&#xA;शाश्वतोऽयं धर्मपथः सद्भिराचरितः सदा ।&#x9;071a&lt;br&gt;&#xA;यद्भार्यां परिरक्षन्ति भर्तारोऽल्पबला अपि ॥&#x9;071c&lt;br&gt;&#xA;भार्यायां रक्ष्यमाणायां प्रजा भवति रक्षिता ।&#x9;072a&lt;br&gt;&#xA;प्रजायां रक्ष्यमाणायामात्मा भवति रक्षितः ॥&#x9;072c&lt;br&gt;&#xA;आत्मा हि जायते तस्यां तस्माज्जाया भवत्युत ।&#x9;073a&lt;br&gt;&#xA;भर्ता च भार्यया रक्ष्यः कथं जायान्ममोदरे ॥&#x9;073c&lt;br&gt;&#xA;नन्विमे शरणं प्राप्तं न त्यजन्ति कदाचन ।&#x9;074a&lt;br&gt;&#xA;ते मां शरणमापन्नां नान्वपद्यन्त पाण्डवाः ॥&#x9;074c&lt;br&gt;&#xA;पञ्चभिः पतिभिर्जाताः कुमारा मे महौजसः ।&#x9;075a&lt;br&gt;&#xA;एतेषामप्यवेक्षार्थं त्रातव्याऽस्मि जनार्दन ॥&#x9;075c&lt;br&gt;&#xA;प्रतिविन्ध्यो युधिष्ठिरात्सुतसोमो वृकोदरात् ।&#x9;076a&lt;br&gt;&#xA;अर्जुनाच्छ्रुतकीर्तिश्च शतानीकस्तु नाकुलिः ॥&#x9;076c&lt;br&gt;&#xA;कनिष्ठाच्छ्रुतकर्मा च सर्वे सत्यपराक्रमाः ।&#x9;077a&lt;br&gt;&#xA;प्रद्युम्नो यादृशः कृष्ण तादृशास्ते महारथाः ॥&#x9;077c&lt;br&gt;&#xA;नन्विमे धनुषि श्रेष्ठा अजेया युधि शात्रवैः ।&#x9;078a&lt;br&gt;&#xA;किमर्थं धार्तराष्ट्राणां सहन्ते दुर्बलीयसाम् ॥&#x9;078c&lt;br&gt;&#xA;अधर्मेण हृतं राज्यं सर्वे दासाः कृतास्तथा ।&#x9;079a&lt;br&gt;&#xA;सभायां परिकृष्टाऽहमेकवस्त्रा रजस्वला ॥&#x9;079c&lt;br&gt;&#xA;नाधिज्यमपि यच्छक्यं कर्तुमन्येन गाण्डिवम् ।&#x9;080a&lt;br&gt;&#xA;अन्यत्रार्जुनभीमाभ्यां त्वया वा मधुसूदन ॥&#x9;080c&lt;br&gt;&#xA;धिग्बलं भीमसेनस्य धिक्पार्थस्य च पौरुषम् ।&#x9;081a&lt;br&gt;&#xA;यत्र दुर्योधनः कृष्ण मुहूर्तमपि जीवति ॥&#x9;081c&lt;br&gt;&#xA;य एतानाक्षिपद्राष्टात्सह मात्राऽविहिंसकान् ।&#x9;082a&lt;br&gt;&#xA;अधीयानान्पुरा बालान्व्रतस्थान्मधुसूदन ॥&#x9;082c&lt;br&gt;&#xA;भोजने भीमसेनस्य पापः प्राक्षेपयद्विषम् ।&#x9;083a&lt;br&gt;&#xA;कालकूटं नवं तीक्ष्णं सम्भृतं रोमहर्षणम् ॥&#x9;083c&lt;br&gt;&#xA;तज्जीर्णमविकारेण सहान्नेन जनार्दन ।&#x9;084a&lt;br&gt;&#xA;सशेषत्वान्महाबाहो भीमस्य पुरुषोत्तम ॥&#x9;084c&lt;br&gt;&#xA;प्रमाणकोट्यां विश्वस्तं तथा सुप्तं वृकोदरम् ।&#x9;085a&lt;br&gt;&#xA;बद्ध्वैनं कृष्ण गङ्गायां प्रक्षिप्य पुरमाव्रजत् ॥&#x9;085c&lt;br&gt;&#xA;यदा विबुद्धः कौन्तेयस्तदा सञ्छिद्य बन्धनम् ।&#x9;086a&lt;br&gt;&#xA;उदतिष्ठन्महाबाहुर्भीमसेनो महाबलः ॥&#x9;086c&lt;br&gt;&#xA;आशीविषैः कृष्णसर्पैः सुप्तञ्चैनमदंशयत् ।&#x9;087a&lt;br&gt;&#xA;सर्वेष्वेवाङ्गदेशेषु न ममार च शत्रुहा ॥&#x9;087c&lt;br&gt;&#xA;प्रतिबुद्धस्तु कौन्तेयः सर्वान्सर्पानपोथयत् ।&#x9;088a&lt;br&gt;&#xA;सारथिं चास्य दयितमपहस्तेन जघ्निवान् ॥&#x9;088c&lt;br&gt;&#xA;पुनः सुप्तानुपाधाक्षीद्बालकान्वारणावते ।&#x9;089a&lt;br&gt;&#xA;शयानानार्यया सार्धं को नु तत्कर्तुमर्हति ॥&#x9;089c&lt;br&gt;&#xA;यत्रार्या रुदती भीता पाण्डवानिदमब्रवीत् ।&#x9;090a&lt;br&gt;&#xA;महद्व्यसनमापन्ना शिखिना परिवारिता ॥&#x9;090c&lt;br&gt;&#xA;हा हतास्मि कुतोन्वद्य भवेच्छान्तिरिहानलात् ।&#x9;091a&lt;br&gt;&#xA;अनाथा विनशिष्यामि बालकैः पुत्रकैः सह ॥&#x9;091c&lt;br&gt;&#xA;तत्र भीमो महाबाहुर्वायुवेगपराक्रमः ।&#x9;092a&lt;br&gt;&#xA;आर्यामाश्वासयामास भ्रातॄंश्चापि वृकोदरः ॥&#x9;092c&lt;br&gt;&#xA;वैनतेयो यथा पक्षी गरुत्मान्पततांवरः ।&#x9;093a&lt;br&gt;&#xA;तथैवाभिपतिष्यामि भयं वो नेह विद्यते ॥&#x9;093c&lt;br&gt;&#xA;आर्यामङ्केन वामेन राजानं दक्षिणेन च ।&#x9;094a&lt;br&gt;&#xA;अंसयोश्च यमौ कृत्वा पृष्ठे बीभत्सुमेव च ॥&#x9;094c&lt;br&gt;&#xA;सहसोत्पत्य वेगेन सर्वानादाय वीर्यवान् ।&#x9;095a&lt;br&gt;&#xA;भ्रातॄनार्यां च बलवान्मोक्षयामास पावकात् ॥&#x9;095c&lt;br&gt;&#xA;ते रात्रौ प्रस्थिताः सर्वे सह मात्रा यशस्विनः ।&#x9;096a&lt;br&gt;&#xA;अभ्यगच्छन्महारण्ये हिडिम्बवनमन्तिकात् ॥&#x9;096c&lt;br&gt;&#xA;श्रान्ताः प्रसुप्तास्तत्रेमे मात्रा सह सुदुःखिताः ।&#x9;097a&lt;br&gt;&#xA;सुप्तांश्चैनानभ्यगच्छद्धिडिम्बा नाम राक्षसी ॥&#x9;097c&lt;br&gt;&#xA;सा दृष्ट्वा पाण्डवांस्तत्र सुप्तान्मात्रा सह क्षितौ ।&#x9;098a&lt;br&gt;&#xA;हृच्छयेनाभिभूतात्मा भीमसेनमकामयत् ॥&#x9;098c&lt;br&gt;&#xA;भीमस्य पादौ कृत्वा तु स्वउत्सङ्गे ततोऽबला ।&#x9;099a&lt;br&gt;&#xA;पर्यमर्दत संहृष्टा कल्याणी मृदुपाणिना ॥&#x9;099c&lt;br&gt;&#xA;तामबुद्ध्यदमेयात्मा बलवान्सत्यविक्रमः ।&#x9;100a&lt;br&gt;&#xA;पर्यपृच्छत तां भीमः किमिहेच्छस्यनिन्दिते ॥&#x9;100c&lt;br&gt;&#xA;एवमुक्ता तु भीमेन राक्षसी कामरूपिणी ।&#x9;101a&lt;br&gt;&#xA;भीमसेनं महात्मानमाह चैवमनिन्दिता ॥&#x9;101c&lt;br&gt;&#xA;पलायध्वमितः क्षिप्रं मम भ्रातैष वीर्यवान् ।&#x9;102a&lt;br&gt;&#xA;आगमिष्यति वो हन्तुं तस्माद्गच्छत माचिरम् ॥&#x9;102c&lt;br&gt;&#xA;अथ भीमोऽभ्युवाचैनां साभिमानमिदं वचः ।&#x9;103a&lt;br&gt;&#xA;नोद्विजेयमहं तस्मान्निहनिष्येऽहमागतम् ॥&#x9;103c&lt;br&gt;&#xA;तयोः श्रुत्वा तु सञ्जल्पमागच्छद्राक्षसाधमः ।&#x9;104a&lt;br&gt;&#xA;भीमरूपो महानादान्विसृजन्भीमदर्शनः ॥&#x9;104c&lt;br&gt;&#xA;राक्षस उवाच &#x9;105&lt;br&gt;&#xA;केन सार्धं कथयसि आनयैनं ममान्तिकम् ।&#x9;105a&lt;br&gt;&#xA;हिडिम्बे भक्षयिष्यामो न चिरं कर्तुमर्हसि ॥&#x9;105c&lt;br&gt;&#xA;सा कृपासङ्गृहीतेन हृदयेन मनस्विनी ।&#x9;106a&lt;br&gt;&#xA;नैनमैच्छत्तदाकर्तुमनुक्रोशादनिन्दिता ॥&#x9;106c&lt;br&gt;&#xA;स नादान्विनदन्घोरान्राक्षसः पुरुषादकः ।&#x9;107a&lt;br&gt;&#xA;अभ्यद्रवत वेगेन भीमसेनं तदा किल ॥&#x9;107c&lt;br&gt;&#xA;तमभिद्रुत्य सङ्क्रुद्धो वेगेन महता बली ।&#x9;108a&lt;br&gt;&#xA;अगृह्णात्पाणिना पाणिं भीमसेनस्य राक्षसः ॥&#x9;108c&lt;br&gt;&#xA;इन्द्राशनिसमस्पर्शं वज्रसंहननं दृढम् ।&#x9;109a&lt;br&gt;&#xA;संहत्य भीमसेनाय व्याक्षिपत्सहसा करम् ॥&#x9;109c&lt;br&gt;&#xA;गृहीतं पाणिना पाणिं भीमसेनस्य रक्षसा ।&#x9;110a&lt;br&gt;&#xA;नामृष्यत महाबाहुस्तत्राक्रुद्ध्यद्वृकोदरः ॥&#x9;110c&lt;br&gt;&#xA;तदासीत्तुमुलं युद्धं भीमसेनहिडिम्बयोः ।&#x9;111a&lt;br&gt;&#xA;सर्वास्त्रविदुषोर्घोरं वृत्रवासवयोरिव ॥&#x9;111c&lt;br&gt;&#xA;विक्रीड्य सुचिरं भीमो राक्षसेन सहानघ ।&#x9;112a&lt;br&gt;&#xA;निजघान महावीर्यस्तं तदा निर्बलं बली ॥&#x9;112c&lt;br&gt;&#xA;हत्वा हिडिम्बं भीमोऽथ प्रस्थितो भ्रातृभिः सह ।&#x9;113a&lt;br&gt;&#xA;हिडिम्बामग्रतः कृत्वा यस्यां जातो घटोत्कटः ॥&#x9;113c&lt;br&gt;&#xA;ततः सम्प्राद्रवन्सर्वे सह मात्रा परन्तपाः ।&#x9;114a&lt;br&gt;&#xA;एकचक्रामभिमुखाः संवृता ब्राह्मणव्रजैः ॥&#x9;114c&lt;br&gt;&#xA;प्रस्थाने व्यास एषां च मन्त्री प्रियहिते रतः ।&#x9;115a&lt;br&gt;&#xA;ततोऽगच्छन्नेकचक्रां पाण्डवाः संशितव्रताः ॥&#x9;115c&lt;br&gt;&#xA;तत्राप्यासादयामासुर्बकं नाम महाबलम् ।&#x9;116a&lt;br&gt;&#xA;पुरुषादं प्रतिभयं हिडिम्बेनैव सम्मितम् ॥&#x9;116c&lt;br&gt;&#xA;तं चापि विनिहत्योग्रं भीमः प्रहरतां वरः ।&#x9;117a&lt;br&gt;&#xA;सहितो भ्रातृभिः सर्वैर्द्रुपदस्य पुरं ययौ ॥&#x9;117c&lt;br&gt;&#xA;लब्धाऽहमपि तत्रैव वसता सव्यसाचिना ।&#x9;118a&lt;br&gt;&#xA;यथा त्वया जिता कृष्णरुक्मिणी भीष्मकात्मजा ॥&#x9;118c&lt;br&gt;&#xA;एवं सुयुद्धे पार्थेन जिताऽहं मधुसूदन ।&#x9;119a&lt;br&gt;&#xA;स्वयंवरे महत्कर्म कृत्वा न सुकरं परैः ॥&#x9;119c&lt;br&gt;&#xA;एवं क्लेशैः सुबहुभिः क्लिश्यमाना सुदुःखिता ।&#x9;120a&lt;br&gt;&#xA;निवसाम्यार्यया हीना कृष्ण धौम्यपुरःसुरा ॥&#x9;120c&lt;br&gt;&#xA;त इमे सिंहविक्रान्ता वीर्येणाभ्यधिकाः परैः ।&#x9;121a&lt;br&gt;&#xA;निहीनैः परिक्लिश्यन्ति समुपेक्षन्ति मां कथम् ।&#x9;121c&lt;br&gt;&#xA;एतादृशानि दुःखानि सहन्ती दुर्बलीयसाम् ।&#x9;122a&lt;br&gt;&#xA;दीर्घकालं प्रदीप्ताऽस्मि पापानां पापकर्मणाम् ॥&#x9;122c&lt;br&gt;&#xA;कुले महति जाताऽस्मि दिव्येन विधिना किल ।&#x9;123a&lt;br&gt;&#xA;पाण्डवानां प्रिया भार्या स्नुषा पाण्डोर्महात्मनः ॥&#x9;123c&lt;br&gt;&#xA;केशग्रहमनुप्राप्ता का नु जीवेत मादृशी ।&#x9;124a&lt;br&gt;&#xA;पञ्चानामिन्द्रकल्पानां प्रेक्षतां मधुसूदन ॥&#x9;124c&lt;br&gt;&#xA;इत्युक्त्वा प्रारुदत्कृष्णा मुखं प्रच्छाद्य पाणिना ।&#x9;125a&lt;br&gt;&#xA;पद्मकोशप्रकाशेन मृदुना मृदुभाषिणी ॥&#x9;125c&lt;br&gt;&#xA;स्तनावपतितौ पीनौ सुजातौ शुभलक्षणौ ।&#x9;126a&lt;br&gt;&#xA;अभ्यवर्षत पाञ्चाली दुःखजैरश्रुबिन्दुभिः ॥&#x9;126c&lt;br&gt;&#xA;चक्षुषी परिमार्जन्ती निःश्वसन्ती पुनःपुनः ।&#x9;127a&lt;br&gt;&#xA;बाष्पपूर्णेन कण्ठेन क्रुद्धा वचनमब्रवीत् ॥&#x9;127c&lt;br&gt;&#xA;नैव मे पतयः सन्ति न पुत्रा न च बान्धवाः ।&#x9;128a&lt;br&gt;&#xA;न भ्रातरो न च पिता नैव त्वं मधुसूदन ॥&#x9;128c&lt;br&gt;&#xA;ये मां विप्रकृतां क्षुद्रैरुपेक्षध्वं विशोकवत् ।&#x9;129a&lt;br&gt;&#xA;न च मे शाम्यते दुःखं कर्णो यत्प्राहसत्तदा ॥&#x9;129c&lt;br&gt;&#xA;चतुर्भिः कारणैः कृष्ण त्वया रक्ष्याऽस्मि नित्यशः ।&#x9;130a&lt;br&gt;&#xA;सम्बन्धाद्गौरवात्सख्यात्प्रभुत्वेनैव केशव ॥&#x9;130c&lt;br&gt;&#xA;वैशम्पायन उवाच &#x9;131&lt;br&gt;&#xA;अथ तामब्रवीत्कृष्णस्तस्मिन्वीरसमागमे ।&#x9;131a&lt;br&gt;&#xA;रोदिष्यन्ति स्त्रियो ह्येवं येषां क्रुद्धासि भामिनि ॥&#x9;131c&lt;br&gt;&#xA;बीभत्सुशरसञ्छन्नाञ्शोणितौघपरिप्लुतान् ।&#x9;132a&lt;br&gt;&#xA;निहतान्वल्लभान्वीक्ष्य शयानान्वसुधातले ॥&#x9;132c&lt;br&gt;&#xA;यत्समर्थं पाण्डवानां तत्करिष्यामि मा शुचः ।&#x9;133a&lt;br&gt;&#xA;सत्यं ते प्रतिजानामि राज्ञां राज्ञी भविष्यसि ॥&#x9;133c&lt;br&gt;&#xA;पतेद्द्यौर्हिमवाञ्शीर्येत्पृथिवी शकली भवेत् ।&#x9;134a&lt;br&gt;&#xA;शुष्येत्तोयनिधिः कृष्णे न मे मोघं वचो भवेत् ॥&#x9;134c&lt;br&gt;&#xA;तच्छ्रुत्वा द्रौपदी वाक्यं प्रतिवाक्यमथाच्युतात् ।&#x9;135a&lt;br&gt;&#xA;साचीकृतमवैक्षत्सा पाञ्चाली मध्यमं पतिम् ॥&#x9;135c&lt;br&gt;&#xA;आबभाषे महाराज द्रौपदीमर्जुनस्तदा ।&#x9;136a&lt;br&gt;&#xA;मा रोदीः शुभताम्राक्षि यदाह मधुसूदनः ।&#x9;136c&lt;br&gt;&#xA;तथा तद्भविता देवि नान्यथा वरवर्णिनि ॥&#x9;136e&lt;br&gt;&#xA;धृष्टद्युम्न उवाच &#x9;137&lt;br&gt;&#xA;अहं द्रोणं हनिष्यामि शिखण्डी तु पितामहम् ।&#x9;137a&lt;br&gt;&#xA;दुर्योधनं भीमसेनः कर्णं हन्ता धनञ्जयः ॥&#x9;137c&lt;br&gt;&#xA;रामकृष्णौ व्यपाश्रित्य अजेयाः स्म रणे स्वसः ।&#x9;138a&lt;br&gt;&#xA;अपि वृत्रहणा युद्धे किं पुनर्धृतराष्ट्रजैः ॥&#x9;138c&lt;br&gt;&#xA;वैशम्पायन उवाच &#x9;139&lt;br&gt;&#xA;इत्युक्तेऽभिमुखा वीरा वासुदेवमुपास्थिताः ।&#x9;139a&lt;br&gt;&#xA;तेषां मध्ये महाबाहुः केशवो वाक्यमब्रवीत् ॥&#x9;139c&lt;/p&gt;</description>
    </item>
    <item>
      <title>०१३ कृष्णेन शोकप्रदर्शनम्</title>
      <link>https://vishvAsa.github.io/mahAbhAratam/vyAsaH/kumbhakoNa-prastutiH/03_vana-parva/03_arjunAbhigamana-parva/013/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNa-prastutiH/03_vana-parva/03_arjunAbhigamana-parva/013/</guid>
      <description>&lt;p&gt;अध्यायः 013&lt;/p&gt;&#xA;&lt;p&gt;कृष्णेन युधिष्ठिरम्प्रति तद्व्यसनस्य द्वारकायां स्वस्यासान्निध्यहेतुकत्वकथनेन समाश्वासनम् ॥ 1 ॥&lt;/p&gt;&#xA;&lt;p&gt;वासुदेव उवाच &#x9;001&lt;br&gt;&#xA;नैतत्कृच्छ्रमनुप्राप्तो भवान्स्याद्वसुधाधिप ।&#x9;001a&lt;br&gt;&#xA;यद्यहं द्वारकायां स्यां राजन्सन्निहितः पुरा ॥&#x9;001c&lt;br&gt;&#xA;आगच्छेयमहं द्यूतमनाहूतोऽपि कौरवैः ।&#x9;002a&lt;br&gt;&#xA;आम्बिकेयेन दुर्धर्ष राज्ञा दुर्योधनेन च ।&#x9;002c&lt;br&gt;&#xA;वारयेयमहं द्यूतं बहून्दोपान्प्रदर्शयन् ॥&#x9;002e&lt;br&gt;&#xA;भीष्मद्रोणौ समानाय्य कृपं बाह्लीकमेव च ।&#x9;003a&lt;br&gt;&#xA;वैचित्रवीर्यं राजानमलं द्यूतेन कौरव ॥&#x9;003c&lt;br&gt;&#xA;पुत्राणां तव राजेन्द्र त्वन्निमित्तमिति प्रभो ।&#x9;004a&lt;br&gt;&#xA;तत्राचक्षमहं दोषान्यैर्भवान्व्यतिरोपितः ॥&#x9;004c&lt;br&gt;&#xA;वीरसेनसुतो यैस्तु राज्यात्प्रभ्रंशितः पुरा ।&#x9;005a&lt;br&gt;&#xA;अतर्कितविनाशश्च देवनेन विशाम्पते ॥&#x9;005c&lt;br&gt;&#xA;सातत्यं च प्रसङ्गस्य वर्णयेयं यथातथम् ॥&#x9;006ac&lt;br&gt;&#xA;स्त्रियोऽक्षा मृगया पानमेतत्कामसमुत्थितम् ।&#x9;007a&lt;br&gt;&#xA;दुःखं चतुष्टयं प्रोक्तं यैर्नरो भ्रश्यते श्रियः ॥&#x9;007c&lt;br&gt;&#xA;तत्र सर्वत्र वक्तव्यं मन्यन्ते शास्त्रकोविदाः ।&#x9;008a&lt;br&gt;&#xA;विशेषतश्च वक्तव्यं द्यूते पश्यन्ति तद्विदः ॥&#x9;008c&lt;br&gt;&#xA;एकाहाद्द्रव्यनाशोऽत्र ध्रुवं व्यसनमेव च ।&#x9;009a&lt;br&gt;&#xA;अभुक्तनाशश्चार्थानां वाक्पारुष्यं च केवलम् ॥&#x9;009c&lt;br&gt;&#xA;एतच्चान्यच्च कौरव्य प्रसङ्गिकटुकोदयम् ।&#x9;010a&lt;br&gt;&#xA;द्यूते ब्रूयां महाबाहो समासाद्याम्बिकासुतम् ॥&#x9;010c&lt;br&gt;&#xA;एवमुक्तो यदि मया गृह्णीयाद्वचनं मम ।&#x9;011a&lt;br&gt;&#xA;अनामयं स्याद्धर्मश्च कुरूणां कुरुवर्धन ॥&#x9;011c&lt;br&gt;&#xA;न चेत्स मम राजेन्द्र गृह्णीयान्मधुरं वचः ।&#x9;012a&lt;br&gt;&#xA;पथ्यं च भरतश्रेष्ठ निगृह्णीयां बलेन तम् ॥&#x9;012c&lt;br&gt;&#xA;अथैनमविनीतेन सुहृदो नाम दुर्हृदः ।&#x9;013a&lt;br&gt;&#xA;सभासदोऽनुवर्तेरंस्तांश्च हन्यां दुरोदरान् ॥&#x9;013c&lt;br&gt;&#xA;असान्निध्यं तु कौरव्य ममानर्तेष्वभूत्तदा ।&#x9;014a&lt;br&gt;&#xA;येनेदं व्यसनं प्राज्ञा भवन्तो द्यूतकारितम् ॥&#x9;014c&lt;br&gt;&#xA;सोहमेत्य कुरुश्रेष्ठ द्वारकां पाण्डुनन्दन ।&#x9;015a&lt;br&gt;&#xA;अश्रौषं त्वां व्यसनिनं युयुधानाद्यथातथम् ॥&#x9;015c&lt;br&gt;&#xA;श्रुत्वैव चाहं राजेन्द्र परमोद्विग्नमानसः ।&#x9;016a&lt;br&gt;&#xA;तूर्णमभ्यागतोस्मि त्वां द्रष्टुकामो विशाम्पते ॥&#x9;016c&lt;br&gt;&#xA;अहो कृच्छ्रमनुप्राप्ताः सर्वे स्म भरतर्षभ ।&#x9;017a&lt;br&gt;&#xA;सोऽहं त्वां व्यसने मग्नं पश्यामि सह सोदरैः ॥&#x9;017c&lt;/p&gt;</description>
    </item>
    <item>
      <title>०१४ शाल्वयुद्धकथासारः</title>
      <link>https://vishvAsa.github.io/mahAbhAratam/vyAsaH/kumbhakoNa-prastutiH/03_vana-parva/03_arjunAbhigamana-parva/014/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNa-prastutiH/03_vana-parva/03_arjunAbhigamana-parva/014/</guid>
      <description>&lt;p&gt;अध्यायः 014&lt;/p&gt;&#xA;&lt;p&gt;कृष्णेन युधिष्ठिरम्प्रति साल्वेन युद्धस् स्वस्यानागमनहेतुत्वकथनम् ॥ 1 ॥&lt;/p&gt;&#xA;&lt;p&gt;युधिष्ठिर उवाच &#x9;001&lt;br&gt;&#xA;असान्निध्यं कथं कृष्ण तवासीद्वृष्णिनन्दन ।&#x9;001a&lt;br&gt;&#xA;क्व चासीद्विप्रवासस्ते किञ्चाकार्षीः प्रवासतः ॥&#x9;001c&lt;br&gt;&#xA;कृष्ण उवाच &#x9;002&lt;br&gt;&#xA;साल्वस्य नगरं सौभं गतोऽहं भरतर्षभ ।&#x9;002a&lt;br&gt;&#xA;निहन्तुं कौरवश्रेष्ठ तत्र मे शृणु कारणम् ॥&#x9;002c&lt;br&gt;&#xA;महातेजा महाबाहुर्यः स राजा महायशाः ।&#x9;003a&lt;br&gt;&#xA;दमघोषात्मजो वीरः शिशुपालो मया हतः ॥&#x9;003c&lt;br&gt;&#xA;यज्ञे ते भरतश्रेष्ठ राजसूयेऽर्हणां प्रति ।&#x9;004a&lt;br&gt;&#xA;स रोषवशमापन्नो नामृष्यत दुरात्मवान् ॥&#x9;004c&lt;br&gt;&#xA;श्रुत्वा तं निहतं साल्वस्तीव्ररोषसमन्वितः ।&#x9;005a&lt;br&gt;&#xA;उपायाद्द्वारकां शून्यामिहस्थे मयि भारत ॥&#x9;005c&lt;br&gt;&#xA;स तत्र युद्धमकरोद्बालकैर्वृष्णिपुङ्गवैः ।&#x9;006a&lt;br&gt;&#xA;निवृत्तः कामगं सौभमारुह्यैव नृशंसवत् ॥&#x9;006c&lt;br&gt;&#xA;&#39;चिरजीवी नृपः सोऽपि प्रसादात्पद्मजन्मनः ।&#x9;007a&lt;br&gt;&#xA;&#39;ततो वृष्णिप्रवीरांस्तान्बालान्हत्वा बहूंस्तदा ।&#x9;007c&lt;br&gt;&#xA;पुरोद्यानानि सर्वाणि भेदयामास दुर्मतिः ॥&#x9;007e&lt;br&gt;&#xA;उक्तवांश्च महाबाहो क्वासौ वृष्णिकुलाधमः ।&#x9;008a&lt;br&gt;&#xA;वासुदेवः स मन्दात्मा वसुदेवसुतो गतः ॥&#x9;008c&lt;br&gt;&#xA;तस्य युद्धार्थिनो दर्पं युद्धे नाशयिताऽस्म्यहम् ।&#x9;009a&lt;br&gt;&#xA;आनर्ताः सत्यमाख्यात तत्र गन्ताऽस्मि यत्र सः ॥&#x9;009c&lt;br&gt;&#xA;तं हत्वा विनिवर्तिष्ये कंसकेशिनिषूदनम् ।&#x9;010a&lt;br&gt;&#xA;अहत्वा न निवर्तिष्ये सत्येनायुधमालभे ।&#x9;010c&lt;br&gt;&#xA;क्वासौ क्वासाविति पुनस्तत्रतत्र प्रधावति ।&#x9;011a&lt;br&gt;&#xA;मया सह रणे योद्धुं काङ्क्षमाणः स सौभराट् ॥&#x9;011c&lt;br&gt;&#xA;अद्यतं पापकर्माणं क्षुद्रं विश्वासघातिनम् ।&#x9;012a&lt;br&gt;&#xA;शिशुपालवधामर्षाद्गमयिष्ये यमक्षयम् ॥&#x9;012c&lt;br&gt;&#xA;मम पापस्वभावेन भ्राता येन निपातितः ।&#x9;013a&lt;br&gt;&#xA;शिशुपालो महीपालस्तं वधिष्ये महीतले ॥&#x9;013c&lt;br&gt;&#xA;भ्राता बालश्च राजा च न च सङ्ग्रामकोविदः ।&#x9;014a&lt;br&gt;&#xA;प्रमत्तश्च हतो वीरस्तं हनिष्ये जनार्दनम् ।&#x9;014c&lt;br&gt;&#xA;एवमादि महाराज विलप्य दिवमास्थितः ।&#x9;015a&lt;br&gt;&#xA;कामगेन स सौभेन क्षिप्त्वा मां कुरुनन्दन ॥&#x9;015c&lt;br&gt;&#xA;तमश्रौषमहं गत्वा यथा वृत्तः स दुर्मतिः ।&#x9;016a&lt;br&gt;&#xA;मयि कौरव्य दुष्टात्मा मार्तिकावतको नृपः ॥&#x9;016c&lt;br&gt;&#xA;ततोऽहमपि कौरव्य रोषव्याकुललोचनः ।&#x9;017a&lt;br&gt;&#xA;निश्चित्य मनसा राजन्वधायास्य मनो दधे ॥&#x9;017c&lt;br&gt;&#xA;आनर्तेषु विमर्दं च क्षेपं चात्मनि कौरव ।&#x9;018a&lt;br&gt;&#xA;प्रवृद्धमवलेपं च तस्य दुष्कृतकर्मणः ॥&#x9;018c&lt;br&gt;&#xA;ततः सौभवधायाहं प्रतस्थे पृथिवीपते ।&#x9;019a&lt;br&gt;&#xA;स मया सागरावर्ते दृष्ट आसीत्परीप्सता ॥&#x9;019c&lt;br&gt;&#xA;ततः प्रध्माप्य जलजं पाञ्चजन्यमहं नृप ।&#x9;020a&lt;br&gt;&#xA;आहूय साल्वं समरे युद्धाय समवस्थितः ॥&#x9;020c&lt;br&gt;&#xA;तन्मुहूर्तमभूद्युद्धं तत्र मे दानवैः सह ।&#x9;021a&lt;br&gt;&#xA;शवीभूताश्च मे सर्वे भूतले च निपातिताः ॥&#x9;021c&lt;br&gt;&#xA;एतत्कार्यं महाबाहो येनाहं नागमं तदा ।&#x9;022a&lt;br&gt;&#xA;श्रुत्वैव हास्तिनपुरे द्यूतं चाविनयोत्थितम् ।&#x9;022c&lt;br&gt;&#xA;द्रुतमागतवान्युष्मान्द्रष्टुकामः सुदुःखितान् ॥&#x9;022e&lt;/p&gt;</description>
    </item>
    <item>
      <title>०१५ द्वारिकारक्षावर्णनम्</title>
      <link>https://vishvAsa.github.io/mahAbhAratam/vyAsaH/kumbhakoNa-prastutiH/03_vana-parva/03_arjunAbhigamana-parva/015/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNa-prastutiH/03_vana-parva/03_arjunAbhigamana-parva/015/</guid>
      <description>&lt;p&gt;अध्यायः 015&lt;/p&gt;&#xA;&lt;p&gt;कृष्णेन युधिष्ठिरम्प्रति साल्वसमागमसमये उग्रसेनकृतद्वारकारक्षणप्रकारकथनम् ॥ 1 ॥&lt;/p&gt;&#xA;&lt;p&gt;युधिष्ठिर उवाच &#x9;001&lt;br&gt;&#xA;वासुदेव महाबाहो विस्तरेण महामते ।&#x9;001a&lt;br&gt;&#xA;सौभस्य वधमाचक्ष्व न हि तृप्यामि कथ्यतः ॥&#x9;001c&lt;br&gt;&#xA;वासुदेव उवाच &#x9;002&lt;br&gt;&#xA;हतं श्रुत्वा महाबाहौ मया श्रौतश्रवं नृप ।&#x9;002a&lt;br&gt;&#xA;उपायाद्भरतश्रेष्ठ साल्वो द्वारवतीं पुरीम् ॥&#x9;002c&lt;br&gt;&#xA;अरुणत्तां सुदुष्टात्मा सर्वतः पाण्डुनन्दन ।&#x9;003a&lt;br&gt;&#xA;साल्वो वैहायसं चापि तत्पुरं व्यूह्य धिष्ठितः ॥&#x9;003c&lt;br&gt;&#xA;तत्रस्थोऽथ महीपालो योधयामास तां पुरीम् ।&#x9;004a&lt;br&gt;&#xA;अभिसारेण सर्वेण तत्र युद्धमवर्तत ॥&#x9;004c&lt;br&gt;&#xA;पुरी समन्ताद्विहिता सपताका सतोरणा ।&#x9;005a&lt;br&gt;&#xA;सचक्रा सहुडा चैव सयन्त्रखनका तथा ॥&#x9;005c&lt;br&gt;&#xA;सोपशल्यप्रतोलीका साट्टाट्टालकगोपुरा ।&#x9;006a&lt;br&gt;&#xA;सचक्रग्रहिणी चैव सोल्कालातावपोथिका ॥&#x9;006c&lt;br&gt;&#xA;सोष्टिका भरतश्रेष्ठ सभेरीपणवानका ।&#x9;007a&lt;br&gt;&#xA;सतोमराङ्कुशा राजन्सशतघ्नीकलाङ्गला ॥&#x9;007c&lt;br&gt;&#xA;सभुशुण्ड्यश्मगुडका सायुधा सपरश्वधा ।&#x9;008a&lt;br&gt;&#xA;लोहचर्मवती चापि साग्निः सगुडशृङ्गिका ।&#x9;008c&lt;br&gt;&#xA;शास्त्रदृष्टेन विधिना सुयुक्ता भरतर्षभ ॥&#x9;008e&lt;br&gt;&#xA;रथैरनेकैर्विविधैर्गदसाम्बोद्धवादिभिः ।&#x9;009a&lt;br&gt;&#xA;पुरुषैः कुरुशार्दूल समर्थैः प्रतिवारणे ॥&#x9;009c&lt;br&gt;&#xA;अतिख्यातकुलैर्वीरैर्दृष्टवीर्यैश्च संयुगे ।&#x9;010a&lt;br&gt;&#xA;मध्यमेन च गुल्मेन रक्षिभिः सा सुरक्षिता ।&#x9;010c&lt;br&gt;&#xA;उत्क्षिप्तगुल्मैश्च तथा हयैश्च सपताकिभिः ॥&#x9;010e&lt;br&gt;&#xA;आघोषितं च नगरे न पातव्या सुरेति वै ।&#x9;011a&lt;br&gt;&#xA;प्रमादं परिरक्षद्भिरुग्रसेनोद्धवादिभिः ॥&#x9;011c&lt;br&gt;&#xA;प्रमत्तेष्वभिघातं हि कुर्यात्साल्वो नराधिपः ।&#x9;012a&lt;br&gt;&#xA;इति कृत्वाऽप्रमत्तास्ते सर्वेवृष्ण्यन्धकाः स्थिताः ॥&#x9;012c&lt;br&gt;&#xA;आनर्ताश्च तथा सर्वे नटनर्तकगायकाः ।&#x9;013a&lt;br&gt;&#xA;बहिर्निर्वासिताः सर्वे रक्षद्भिर्वित्तसञ्चयम् ॥&#x9;013c&lt;br&gt;&#xA;सङ्क्रमा भेदिताः सर्वे नावश्च प्रतिषेधिताः ।&#x9;014a&lt;br&gt;&#xA;परिखाश्चापि कौरव्य कीलैः सुनिचिताः कृताः ॥&#x9;014c&lt;br&gt;&#xA;उदपानाः कुरुश्रेष्ठ तथैवाप्यम्बरीषकाः ।&#x9;015a&lt;br&gt;&#xA;समन्तात्क्रोशमात्रं च कारिता विषमा च भूः ।&#x9;015c&lt;br&gt;&#xA;&#39;सङ्क्रमा भेदिताः सर्वे प्राकाराश्च नवीकृताः ॥&#39;&#x9;015e&lt;br&gt;&#xA;प्रकृत्या विषमं दुर्गं प्रकृत्या च सुरक्षितम् ।&#x9;016a&lt;br&gt;&#xA;प्रकृत्या चायुधोपेतं विशेषेण तदाऽनघ ॥&#x9;016c&lt;br&gt;&#xA;सुरक्षितं सुगुप्तं च सर्वायुधसमन्वितम् ।&#x9;017a&lt;br&gt;&#xA;तत्पुरं भरतश्रेष्ठ यथेन्द्रभवनं तथा ॥&#x9;017c&lt;br&gt;&#xA;न चामुद्रोऽभिनिर्याति न चामुद्रः प्रवेश्यते ।&#x9;018a&lt;br&gt;&#xA;वृष्ण्यन्धकपुरे राजंस्तदा सौभसमागमे ॥&#x9;018c&lt;br&gt;&#xA;अनुरथ्यासु सर्वासु चत्वरेषु च कौरव ।&#x9;019a&lt;br&gt;&#xA;बलं बभूव राजेन्द्र प्रभूतगजवाजिमत् ॥&#x9;019c&lt;br&gt;&#xA;दत्तवेतनभक्तं च दत्तायुधपरिच्छदम् ।&#x9;020a&lt;br&gt;&#xA;कृतोपधानं च तदा बलमासीद्विशाम्पते ॥&#x9;020c&lt;br&gt;&#xA;न कुप्यवेतनी कश्चिन्न चातिक्रान्तवेतनी ।&#x9;021a&lt;br&gt;&#xA;नानुग्रहभृतः कश्चिन्न चादृष्टपराक्रमः ॥&#x9;021c&lt;br&gt;&#xA;एवं सुविहिता राजन्द्वारका भूरिदक्षिणैः ।&#x9;022a&lt;br&gt;&#xA;आहुकेन सुगुप्ता च राज्ञा राजीवलोचन ॥&#x9;022c&lt;/p&gt;</description>
    </item>
    <item>
      <title>०१६ साम्बादियुद्धम्</title>
      <link>https://vishvAsa.github.io/mahAbhAratam/vyAsaH/kumbhakoNa-prastutiH/03_vana-parva/03_arjunAbhigamana-parva/016/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNa-prastutiH/03_vana-parva/03_arjunAbhigamana-parva/016/</guid>
      <description>&lt;p&gt;अध्यायः 016&lt;/p&gt;&#xA;&lt;p&gt;कृष्णेन युधिष्ठिरम्प्रति साल्वयादवयुद्धवर्णनम् ॥ 1 ॥&lt;/p&gt;&#xA;&lt;p&gt;वासुदेव उवाच &#x9;001&lt;br&gt;&#xA;तां तूपयातो राजेन्द्र साल्वः सौभपतिस्तदा ।&#x9;001a&lt;br&gt;&#xA;प्रभूतनरनागेन बलेनोपविवेश ह ॥&#x9;001c&lt;br&gt;&#xA;समे निविष्टा सा सेना प्रभूतसलिलाशये ।&#x9;002a&lt;br&gt;&#xA;चतुरङ्गबलोपेता साल्वराजाभिपालिता ॥&#x9;002c&lt;br&gt;&#xA;वर्जयित्वा श्मशानानि देवतायतनानि च ।&#x9;003a&lt;br&gt;&#xA;वल्मीकांश्चैव चैत्यांश्च सन्निविष्टमभूद्बलम् ॥&#x9;003c&lt;br&gt;&#xA;अनीकानां विभागेन पन्थानः सुकृतास्तथा ।&#x9;004a&lt;br&gt;&#xA;प्रथमा नवमाश्चैव साल्वस्य शिबिरे नृप ॥&#x9;004c&lt;br&gt;&#xA;सर्वायुधसमोपेतं सर्वशस्त्रविशारदम् ।&#x9;005a&lt;br&gt;&#xA;रथनागाश्वकलिलं पदातिजनसङ्कुलम् ॥&#x9;005c&lt;br&gt;&#xA;तुष्टपुष्टबलोपेतं वीरलक्षणलक्षितम् ।&#x9;006a&lt;br&gt;&#xA;विचित्रध्वजसन्नाहं विचित्ररथकार्मुकम् ॥&#x9;006c&lt;br&gt;&#xA;सन्निवेश्य च कौरव्य द्वारकायां नरर्षभ ।&#x9;007a&lt;br&gt;&#xA;अभिसारयामास तदा वेगेन पतगेन्द्रवत् ॥&#x9;007c&lt;br&gt;&#xA;तदापतन्तं सन्दृश्य बलं साल्वपतेस्तदा ।&#x9;008a&lt;br&gt;&#xA;निर्याय योधयामासुः कुमारा वृष्णिनन्दनाः ॥&#x9;008c&lt;br&gt;&#xA;असहन्तोऽभियानं तत्साल्वराजस्य कौरव ।&#x9;009a&lt;br&gt;&#xA;चारुदेष्णश्च साम्बश्च प्रद्युम्नश्च महारथः ॥&#x9;009c&lt;br&gt;&#xA;ते रथैर्दंशिताः सर्वे विचित्राभरणध्वजाः ।&#x9;010a&lt;br&gt;&#xA;संसक्ताः साल्वराजस्य बहुभिर्योधपुङ्गवैः ॥&#x9;010c&lt;br&gt;&#xA;गृहीत्वा कार्मुकं साम्बः साल्वस्य सचिवं रणे ।&#x9;011a&lt;br&gt;&#xA;योधयामास संहृष्टः क्षेमधूर्तिं चमूपतिम् ॥&#x9;011c&lt;br&gt;&#xA;तस्य बाणमयं वर्षं जाम्बवत्याः सुतो महत् ।&#x9;012a&lt;br&gt;&#xA;मुमोच भरतश्रेष्ठ यथावर्षं सहस्रदृक् ॥&#x9;012c&lt;br&gt;&#xA;तद्बाणवर्षं तुमुलं विषेहे स चमूपतिः ।&#x9;013a&lt;br&gt;&#xA;क्षेमधूर्तिर्महाराज हिमवानिव निश्चलः ॥&#x9;013c&lt;br&gt;&#xA;ततः साम्बाय राजेन्द्र क्षेमधूर्तिरपि स्वयम् ।&#x9;014a&lt;br&gt;&#xA;मुमोच मायाविहितं शरजालं महत्तरम् ॥&#x9;014c&lt;br&gt;&#xA;ततो मायामयं जालं माययैव विदार्य सः ।&#x9;015a&lt;br&gt;&#xA;साम्बः शरसहस्रेण रथमस्याभ्यवर्षत ॥&#x9;015c&lt;br&gt;&#xA;ततः स विद्धः साम्बेन क्षेमधूर्तिश्चमूपतिः ।&#x9;016a&lt;br&gt;&#xA;अपायाज्जवनैरश्वैः साम्बबाणप्रपीडितः ॥&#x9;016c&lt;br&gt;&#xA;तस्मिन्विप्रद्रुते शरे साल्वस्याथ चमूपतौ ।&#x9;017a&lt;br&gt;&#xA;वेगवान्नाम दैतेयः सुतं मेऽभ्यद्रवद्बली ॥&#x9;017c&lt;br&gt;&#xA;अभिपन्नस्तु राजेन्द्र साम्बो वृष्णिकुलोद्वहः ।&#x9;018a&lt;br&gt;&#xA;वेगं वेगवतो राजंस्तस्थौ वीरो विधारयन् ॥&#x9;018c&lt;br&gt;&#xA;स वेगवति कौन्तेय साम्बो वेगवतीं गदाम् ।&#x9;019a&lt;br&gt;&#xA;चिक्षेप तरसा वीरो व्याविद्ध्यन्सत्यविक्रमः ॥&#x9;019c&lt;br&gt;&#xA;तया त्वभिहतो राजन्वेगवान्न्यपतद्भुवि ।&#x9;020a&lt;br&gt;&#xA;वातरुग्ण इव क्षुण्णो जीर्णमूलो वनस्पतिः ॥&#x9;020c&lt;br&gt;&#xA;तस्मिन्निपतिते वीरे गदारुग्णे महासुरे ।&#x9;021a&lt;br&gt;&#xA;प्रविश्य महतीं सेनां योधयामास मे सुतः ॥&#x9;021c&lt;br&gt;&#xA;चारुदेष्णेन संसक्तो विविन्ध्यो नाम दानवः ।&#x9;022a&lt;br&gt;&#xA;महारथः समाज्ञातो महाराज महाधनुः ॥&#x9;022c&lt;br&gt;&#xA;ततः सुतुमुलं युद्धं चारुदेष्णविविन्ध्ययोः ।&#x9;023a&lt;br&gt;&#xA;वृत्रवासवयो राजन्यथापूर्वं तथाऽभवत् ॥&#x9;023c&lt;br&gt;&#xA;अन्योन्यस्याभिसङ्क्रुद्धावन्योन्यं जघ्नतुः शरैः ।&#x9;024a&lt;br&gt;&#xA;विनदन्तौ महाराज सिंहाविव महाबलौ ॥&#x9;024c&lt;br&gt;&#xA;रौक्मिणेयस्ततो बाणमग्न्यर्कोपमवर्चसम् ।&#x9;025a&lt;br&gt;&#xA;अभिमन्त्र्य महास्त्रेण सन्दधे शत्रुनाशनम् ॥&#x9;025c&lt;br&gt;&#xA;स विविन्ध्याय सक्रोधः समाहूय महारथः ।&#x9;026a&lt;br&gt;&#xA;चिक्षेप मे सुतो राजन्स गतासुरथापतत् ॥&#x9;026c&lt;br&gt;&#xA;विविन्ध्यं निहतं दृष्ट्वा तां च विक्षोभितां चमूम् ।&#x9;027a&lt;br&gt;&#xA;कामगेन स सौभेन साल्वः पुनरुपागमत् ॥&#x9;027c&lt;br&gt;&#xA;ततो व्याकुलितं सर्वं द्वारकावासि तद्बलम् ।&#x9;028a&lt;br&gt;&#xA;दृष्ट्वा साल्वं महाबाहो सौभस्थं पृथिवीगतम् ॥&#x9;028c&lt;br&gt;&#xA;ततो निर्याय कौरव्य अवस्थाप्य च तद्बलम् ।&#x9;029a&lt;br&gt;&#xA;आनर्तानां महाराज प्रद्युम्नो वाक्यमब्रवीत् ॥&#x9;029c&lt;br&gt;&#xA;सर्वे भवन्तस्तिष्ठन्तु सर्वे पश्यन्तु मां युधि ।&#x9;030a&lt;br&gt;&#xA;निवारयन्तं सङ्ग्रामे बलात्सौभं सराजकम् ॥&#x9;030c&lt;br&gt;&#xA;अयं सौभपतेः सेनामायसैर्भुजगैरिव ।&#x9;031a&lt;br&gt;&#xA;धनुर्भुजविनिर्मुक्तैर्नाशयम्यद्य यादवाः ॥&#x9;031c&lt;br&gt;&#xA;आश्वसध्वं न भीः कार्या सौभराडद्य नश्यति ।&#x9;032a&lt;br&gt;&#xA;मयाऽभिपन्नो दुष्टात्मा ससौभो विनशिष्यति ॥&#x9;032c&lt;br&gt;&#xA;एवं ब्रुवति संहृष्टे प्रद्युम्ने पाण्डुनन्दन ।&#x9;033a&lt;br&gt;&#xA;धिष्ठितं तद्बलं द्वारि युयुधे च यथासुखम् ॥&#x9;033c&lt;/p&gt;</description>
    </item>
    <item>
      <title>०१७ प्रद्युम्नशाल्वयुद्धम्</title>
      <link>https://vishvAsa.github.io/mahAbhAratam/vyAsaH/kumbhakoNa-prastutiH/03_vana-parva/03_arjunAbhigamana-parva/017/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNa-prastutiH/03_vana-parva/03_arjunAbhigamana-parva/017/</guid>
      <description>&lt;p&gt;अध्यायः 017&lt;/p&gt;&#xA;&lt;p&gt;कृष्णेन युधिष्ठिरम्प्रति साल्वप्रद्युम्नयुद्धवर्णनम् ॥ 1 ॥&lt;/p&gt;&#xA;&lt;p&gt;वासुदेव उवाच &#x9;001&lt;br&gt;&#xA;एवमुक्त्वा रौक्मिणेयो यादवान्यादवर्षभ ।&#x9;001a&lt;br&gt;&#xA;दंशितैर्हरिभिर्युक्तं रथमास्थाय काञ्चनम् ॥&#x9;001c&lt;br&gt;&#xA;उच्छ्रित्य मकरं केतुं व्यात्ताननमलङ्कृतम् ।&#x9;002a&lt;br&gt;&#xA;उत्पतद्भिरिवाकाशं तैर्हयैरन्वयात्परान् ॥&#x9;002c&lt;br&gt;&#xA;विक्षिपन्नादयंश्चापि धनुः श्रेष्ठं महाबलैः ।&#x9;003a&lt;br&gt;&#xA;तूणखड्गधरः शूरो बद्धगोधाङ्गुलित्रवान् ॥&#x9;003c&lt;br&gt;&#xA;सविद्युच्छुरितं चापं विहरन्वै तलात्तलम् ।&#x9;004a&lt;br&gt;&#xA;मोहयामास दैतेयान्सर्वान्सौभनिवासिनः ॥&#x9;004c&lt;br&gt;&#xA;तस्य विक्षिपतश्चापं सन्दधानस्य चासकृत् ।&#x9;005a&lt;br&gt;&#xA;नान्तरं ददृशे कश्चिन्निघ्नतः शात्रवान्रणे ॥&#x9;005c&lt;br&gt;&#xA;मुखस्य वर्णो न विकल्पतेऽस्य चेलुश्च गात्राणि न चापि तस्य ।&#x9;006a&lt;br&gt;&#xA;सिंहोन्नतं चाप्यभिगर्जतोऽस्य शुश्राव लोकोऽद्भुतवीर्यमग्र्यम् ॥&#x9;006c&lt;br&gt;&#xA;जलेचरः काञ्चनयष्टिसंस्थो व्यात्ताननः शत्रुबलप्रमाथी ।&#x9;007a&lt;br&gt;&#xA;वित्रासयन्राजति वाहमुख्ये साल्वस्य सेनाप्रमुखे ध्वजाग्र्यः ॥&#x9;007c&lt;br&gt;&#xA;ततस्तूर्णं विनिष्पत्य प्रद्युम्नः शत्रुकर्शनः ।&#x9;008a&lt;br&gt;&#xA;साल्वमेवाभिदुद्राव विधित्सुः कलहं नृप ॥&#x9;008c&lt;br&gt;&#xA;अभियानं तु वीरेण प्रद्युम्नेन महारणे ।&#x9;009a&lt;br&gt;&#xA;नामर्षयत सङ्क्रुद्धः साल्वः कुरुकुलोद्वह ॥&#x9;009c&lt;br&gt;&#xA;सरोषमदमत्तो वै कामगादवरुह्य च ।&#x9;010a&lt;br&gt;&#xA;प्रद्युम्नं योधयामास साल्वः परपुरञ्जयः ॥&#x9;010c&lt;br&gt;&#xA;तयोः सुतुमुलं युद्धं साल्ववृष्णिप्रवीरयोः ।&#x9;011a&lt;br&gt;&#xA;समेता ददृशुर्लोका बलिवासवयोरिव ॥&#x9;011c&lt;br&gt;&#xA;तस्य मायामयो वीर रथो हेमपरिष्कृतः ।&#x9;012a&lt;br&gt;&#xA;सपताकः सध्वजश्च सानुकर्षः स तूणवान् ॥&#x9;012c&lt;br&gt;&#xA;स तं रथवरं श्रीमान्समारुह्य किल प्रभो ।&#x9;013a&lt;br&gt;&#xA;मुमोच बाणान्कौख्य प्रद्युम्नाय महाबलः ॥&#x9;013c&lt;br&gt;&#xA;ततो बाणमयं वर्षं व्यसृजत्तरसा रणे ।&#x9;014a&lt;br&gt;&#xA;प्रद्युम्नो भुजवेगेन साल्वं सम्मोहयन्निव ॥&#x9;014c&lt;br&gt;&#xA;स तैरभिहतः सङ्ख्ये नामर्षयत सौभराट् ।&#x9;015a&lt;br&gt;&#xA;शरान्दीप्ताग्निसङ्काशान्मुमोच तनये मम ॥&#x9;015c&lt;br&gt;&#xA;तमापतन्तं बाणौघं स चिच्छेद महाबलः ।&#x9;016a&lt;br&gt;&#xA;ततश्चान्याञ्शरान्दीप्तान्प्रचिक्षेप सुते मम ॥&#x9;016c&lt;br&gt;&#xA;स साल्वबाणै राजेन्द्र विद्धो रुक्मिणिनन्दनः ।&#x9;017a&lt;br&gt;&#xA;मुमोच बाणं त्वरितो मर्मभेदिनमाहवे ॥&#x9;017c&lt;br&gt;&#xA;तस्य वर्म विभिद्याशु स बाणो मत्सुतेरितः ।&#x9;018a&lt;br&gt;&#xA;विवेश हृदयं पत्री स पपात भृशाहतः ॥&#x9;018c&lt;br&gt;&#xA;तस्मिन्निपतिते वीरे साल्वराजे विचेतसि ।&#x9;019a&lt;br&gt;&#xA;सम्प्रद्रवन्दानवेन्द्रा दारयन्तो वसुन्धराम् ॥&#x9;019c&lt;br&gt;&#xA;हाहाकृतमभूत्सैन्यं साल्वस्य पृथिवीपते ।&#x9;020a&lt;br&gt;&#xA;नष्टसञ्ज्ञे निपतिते तदा सौभपतौ नृपे ॥&#x9;020c&lt;br&gt;&#xA;तत उत्थाय राजेन्द्र प्रतिलभ्य च चेतनाम् ।&#x9;021a&lt;br&gt;&#xA;मुमोच बाणान्सहसा प्रद्युम्नाय महाबलः ॥&#x9;021c&lt;br&gt;&#xA;तेन बाणेन महता प्रद्युम्नः समरे स्थितः ।&#x9;022a&lt;br&gt;&#xA;जत्रुदेशे भृशं विद्धो व्यथितो ददृशे तदा ॥&#x9;022c&lt;br&gt;&#xA;तं स विद्ध्वा महाराज साल्वो रुक्मिणिनन्दनम् ।&#x9;023a&lt;br&gt;&#xA;ननाद सिंहनादं वै नादेनापूरयन्महीम् ॥&#x9;023c&lt;br&gt;&#xA;ततो मोहं समापन्ने तनये मम भारत ।&#x9;024a&lt;br&gt;&#xA;मुमोच बाणांस्त्वरितः पुनरन्यान्दुरात्मवान् ॥&#x9;024c&lt;br&gt;&#xA;स तैरभिहतो बाणैर्बहुभिस्तेन मोहितः ।&#x9;025a&lt;br&gt;&#xA;निश्चेष्टः कौरवश्रेष्ठ प्रद्युम्नोऽभूद्रणाजिरे ॥&#x9;025c&lt;/p&gt;</description>
    </item>
    <item>
      <title>०१८ सारथ्युपालम्भः</title>
      <link>https://vishvAsa.github.io/mahAbhAratam/vyAsaH/kumbhakoNa-prastutiH/03_vana-parva/03_arjunAbhigamana-parva/018/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNa-prastutiH/03_vana-parva/03_arjunAbhigamana-parva/018/</guid>
      <description>&lt;p&gt;अध्यायः 018&lt;/p&gt;&#xA;&lt;p&gt;प्रद्युम्ने साल्वबाणाभिहत्या मूर्च्छिते सारथिना रणाङ्गणादन्यतो रथयापनम् ॥ 1 ॥ ततः प्रतिबुद्धेन प्रद्युम्नेन सारथिम्प्रति सविषादोक्तिः ॥ 2 ॥&lt;/p&gt;&#xA;&lt;p&gt;वासुदेव उवाच &#x9;001&lt;br&gt;&#xA;साल्वबाणार्दिते तस्मिन्प्रद्युम्ने बलिनांवरे ।&#x9;001a&lt;br&gt;&#xA;वृष्णयो भग्नसङ्कल्पा विव्यथुः पृतनामुखे ॥&#x9;001c&lt;br&gt;&#xA;हाहाकृतमभूत्सर्वं वृष्ण्यन्धकबलं ततः ।&#x9;002a&lt;br&gt;&#xA;प्रद्युम्ने मोहिते राजन्साल्वः प्रमुदितोऽभवत् ॥&#x9;002c&lt;br&gt;&#xA;तं तथा मोहितं दृष्ट्वा सारथिर्जवनैर्हयैः ।&#x9;003a&lt;br&gt;&#xA;रणादपाहरत्तूर्णं शिक्षितो दारुकिस्तदा ॥&#x9;003c&lt;br&gt;&#xA;नातिदूरापयाते तु रथे रथवरप्रणुत् ।&#x9;004a&lt;br&gt;&#xA;धनुर्गृहीत्वा यन्तारं लब्धसञ्ज्ञोऽब्रवीदिदम् ॥&#x9;004c&lt;br&gt;&#xA;सौते किं ते व्यवसितं कस्माद्यासि पराङ्मुखः ।&#x9;005a&lt;br&gt;&#xA;नैष वृष्णिप्रवीराणामाहवे धर्म उच्यते ॥&#x9;005c&lt;br&gt;&#xA;कच्चित्सौते न ते मोहः साल्वं दृष्ट्वा महाहवे ।&#x9;006a&lt;br&gt;&#xA;विषादो वा रण दृष्ट्वा ब्रूहि मे त्वं यथातथम् ॥&#x9;006c&lt;br&gt;&#xA;सौतिरुवाच &#x9;007&lt;br&gt;&#xA;जानार्दने न मे मोहो नापि मां भयमाविशत् ।&#x9;007a&lt;br&gt;&#xA;अतिभारं तु ते मन्ये साल्वं केशवनन्दन ॥&#x9;007c&lt;br&gt;&#xA;सोभियाति शनैर्वीर बलवानेष पापकृत् ।&#x9;008a&lt;br&gt;&#xA;मोहितश्च रणे शूरो रक्ष्यः सारथिना रथी ॥&#x9;008c&lt;br&gt;&#xA;आयुष्मंस्त्वं मया नित्यं रक्षितव्यस्त्वयाऽप्यहम् ।&#x9;009a&lt;br&gt;&#xA;रक्षितव्यो रणे नित्यमिति कृत्वाऽपयाम्यहम् ॥&#x9;009c&lt;br&gt;&#xA;एकश्चासि महाबाहो बहवश्चापि दानवाः ।&#x9;010a&lt;br&gt;&#xA;न समं रौक्मिणेयाहं रणए मत्वाऽपयामि वा ॥&#x9;010c&lt;br&gt;&#xA;वासुदेव उवाच &#x9;011&lt;br&gt;&#xA;एवं ब्रुवति सूते तु तदा मकरकेतुमान् ।&#x9;011a&lt;br&gt;&#xA;उवाच सूतं कौरव्य सन्निवर्त्य रथं पुनः ॥&#x9;011c&lt;br&gt;&#xA;दारुकात्मज मैवं त्वं पुनः कार्षीः कथञ्चन ।&#x9;012a&lt;br&gt;&#xA;व्यपयानं रणात्सौते जीवतो मम कर्हिचित् ॥&#x9;012c&lt;br&gt;&#xA;न स वृष्णिकुले जातो यो वै त्यजति सङ्गरम् ।&#x9;013a&lt;br&gt;&#xA;यो वा निपतितं हन्ति तवास्मीति च वादिनम् ॥&#x9;013c&lt;br&gt;&#xA;तथा स्त्रियं च यो हन्ति बालं वृद्धं तथैव च ।&#x9;014a&lt;br&gt;&#xA;विरथं मुक्तकेशं च भग्नशस्त्रायुधं तथा ॥&#x9;014c&lt;br&gt;&#xA;त्वं च सूतकुले जातो विदितः सूतकर्मणि ।&#x9;015a&lt;br&gt;&#xA;धर्मज्ञश्चासि वृष्णीनामाहवेष्वपि दारुके ॥&#x9;015c&lt;br&gt;&#xA;स जानंश्चरितं कृत्स्नं वृष्णीनां पृतनामुखे ।&#x9;016a&lt;br&gt;&#xA;अपयानं पुन सौते मैवं कार्षीः कथञ्चन ॥&#x9;016c&lt;br&gt;&#xA;अपयातं हतं पृष्ठे भ्रान्तं रणपलायितम् ।&#x9;017a&lt;br&gt;&#xA;गदाग्रजो दुराधर्षः किं मां वक्ष्यति माधवः ॥&#x9;017c&lt;br&gt;&#xA;केशवस्याग्रजो वाऽपि नीलवासा मदोत्कटः ।&#x9;018a&lt;br&gt;&#xA;किं वक्ष्यति महाबाहुर्बलदेवः समागतः ॥&#x9;018c&lt;br&gt;&#xA;किं वक्ष्यति शिनेर्नप्ता रणसिंहो महारथः ।&#x9;019a&lt;br&gt;&#xA;अपयातं रणात्सूत साम्बश्च समितिञ्जयः ॥&#x9;019c&lt;br&gt;&#xA;चारुदेष्णश्च दुर्धर्षस्तथैव गदसारणौ ।&#x9;020a&lt;br&gt;&#xA;अक्रूरश्च महाबाहुः किं मां वक्ष्यति सारथे ॥&#x9;020c&lt;br&gt;&#xA;शूरं सम्भावितं शान्तं नित्यं पुरुषमानिनम् ।&#x9;021a&lt;br&gt;&#xA;स्त्रियश्च वृष्णिवीराणां किं मां वक्ष्यन्ति सङ्गताः ॥&#x9;021c&lt;br&gt;&#xA;प्रद्युम्नोऽयमुपायाति भीतस्त्यक्त्वा महाहवम् ।&#x9;022a&lt;br&gt;&#xA;धिगेनमिति वक्ष्यन्ति न तु वक्ष्यन्ति साध्विति ॥&#x9;022c&lt;br&gt;&#xA;धिग्वाचा परिहासोपि मम वा मद्विधस्य वा ।&#x9;023a&lt;br&gt;&#xA;मृत्युनाऽभ्यधिकः सौते स त्वं मा व्यपयाः पुनः ॥&#x9;023c&lt;br&gt;&#xA;भारं हि मयि सन्न्यस्य यातो मधुनिहा हरिः ।&#x9;024a&lt;br&gt;&#xA;यज्ञं भारतसिंहस्य न हि शक्योऽद्य मर्षितुम् ॥&#x9;024c&lt;br&gt;&#xA;कृतवर्मा मया वीरो निर्यास्यन्नेव वारितः ।&#x9;025a&lt;br&gt;&#xA;साल्वं निवारयिष्येऽहं तिष्ठ त्वमिति सूतज ॥&#x9;025c&lt;br&gt;&#xA;स च सम्भावयन्मां वै निवृत्तो हृदिकात्मजः ।&#x9;026a&lt;br&gt;&#xA;तं समेत्य रणं त्यक्त्वा किं वक्ष्यामि महारथम् ॥&#x9;026c&lt;br&gt;&#xA;उपयान्तं दुराधर्षं शङ्खचक्रगदाधरम् ।&#x9;027a&lt;br&gt;&#xA;पुरुषं पुण्डरीकाक्षं किं वक्ष्यामि महाभुजम् ॥&#x9;027c&lt;br&gt;&#xA;सात्यकिं बलदेवं च ये चान्येऽन्धकवृष्णयः ।&#x9;028a&lt;br&gt;&#xA;मया स्पर्धन्ति सततं किन्नु वक्ष्यामि तानहं ॥&#x9;028c&lt;br&gt;&#xA;त्यक्त्वा रणमिमं सौते पृष्ठतोऽभ्याहतः शरैः ।&#x9;029a&lt;br&gt;&#xA;त्वयाऽपनीतो विवशो न जीवेयं कथञ्चन ॥&#x9;029c&lt;br&gt;&#xA;सन्निवर्त रथेनाशु पुनर्दारुकनन्दन ।&#x9;030a&lt;br&gt;&#xA;न चैतदेवं कर्तव्यमथापत्सु कथञ्चन ॥&#x9;030c&lt;br&gt;&#xA;न जीवितमहं सौते बहु मन्ये कथञ्चन ।&#x9;031a&lt;br&gt;&#xA;अपयातो रणाद्भीतः पृष्ठतोऽभ्याहतः शरैः ॥&#x9;031c&lt;br&gt;&#xA;कदाऽपि सूतपुत्र त्वं जानीषे मां भयार्दितम् ।&#x9;032a&lt;br&gt;&#xA;अपयातं रणं हित्वा यथा कापुरुषं तथा ॥&#x9;032c&lt;br&gt;&#xA;अयुक्तं तु मया त्यक्तुं सङ्ग्रामं दारुकात्मज ।&#x9;033a&lt;br&gt;&#xA;मयि युद्धार्थिनि भृशं स त्वं याहि यतो रणम् ॥&#x9;033c&lt;/p&gt;</description>
    </item>
    <item>
      <title>०१९ शाल्वपराजयः</title>
      <link>https://vishvAsa.github.io/mahAbhAratam/vyAsaH/kumbhakoNa-prastutiH/03_vana-parva/03_arjunAbhigamana-parva/019/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNa-prastutiH/03_vana-parva/03_arjunAbhigamana-parva/019/</guid>
      <description>&lt;p&gt;अध्यायः 019&lt;/p&gt;&#xA;&lt;p&gt;प्रद्युम्नपराजितस्य साल्वस्य रणादपयानम् ॥ 1 ॥&lt;/p&gt;&#xA;&lt;p&gt;वासुदेव उवाच &#x9;001&lt;br&gt;&#xA;एवमुक्तस्तु कौन्तेय सूतपुत्रस्ततो मृधे ।&#x9;001a&lt;br&gt;&#xA;प्रद्युम्नमब्रवीच्छ्लक्ष्णं मधुरं वाक्यमञ्जसा ॥&#x9;001c&lt;br&gt;&#xA;न मे भयं रौक्मिणेय सङ्ग्रामे यच्छतो हयान् ।&#x9;002a&lt;br&gt;&#xA;युद्धज्ञोस्मि च वृष्णीनां नात्र किञ्चिदतोऽन्यथा ॥&#x9;002c&lt;br&gt;&#xA;आयुष्मन्नुपदेशस्तु सारथ्ये वर्ततां स्मृतः ।&#x9;003a&lt;br&gt;&#xA;सर्वार्थेषु रथी रक्ष्यस्त्वं चापि भृशपीडितः ॥&#x9;003c&lt;br&gt;&#xA;त्वं हि साल्वप्रयुक्तेन शरेणाभिहतो भृशम् ।&#x9;004a&lt;br&gt;&#xA;कश्मलाभिहतो वीर ततोऽहमपयातवान् ॥&#x9;004c&lt;br&gt;&#xA;सत्वं सात्वतमुख्याद्य लब्धसञ्ज्ञो यदृच्छया ।&#x9;005a&lt;br&gt;&#xA;पश्य मे हयसंयाने शिक्षां केशवनन्दन ॥&#x9;005c&lt;br&gt;&#xA;दारुकेणाहमुत्पन्नो यथावच्चैव शिक्षितः ।&#x9;006a&lt;br&gt;&#xA;वीतभीः प्रविशाम्येतां साल्वस्य महतीं चमूम् ॥&#x9;006c&lt;br&gt;&#xA;वासुदेव उवाच &#x9;007&lt;br&gt;&#xA;एवमुक्त्वा ततो वीरो हयान्सञ्चोद्य सङ्गरे ।&#x9;007a&lt;br&gt;&#xA;रश्मिभिस्तु समुद्यम्य जवेनाभ्यपतत्तदा ॥&#x9;007c&lt;br&gt;&#xA;मण्डलानि विचित्राणि यमकानीतराणि च ।&#x9;008a&lt;br&gt;&#xA;सव्यानि च विचित्राणि दक्षिणानि च सर्वशः ॥&#x9;008c&lt;br&gt;&#xA;प्रतोदेनाहता राजन्रश्मिभिश्च समुद्यताः ।&#x9;009a&lt;br&gt;&#xA;उत्पतन्त इवाकाशं विबभुस्ते हयोत्तमाः ॥&#x9;009c&lt;br&gt;&#xA;ते हस्तलाघवोपेतं विज्ञाय नृप दारुकिम् ।&#x9;010a&lt;br&gt;&#xA;उह्यमाना इव तदा नास्पृशंश्चरणैर्महीम् ॥&#x9;010c&lt;br&gt;&#xA;सोपसव्यां चमूं तस्य साल्वस्य भरतर्षभ ।&#x9;011a&lt;br&gt;&#xA;चकार नातियत्नेन तदद्भुतमिवाभवत् ॥&#x9;011c&lt;br&gt;&#xA;अमृष्यमाणोपसव्यं साल्वः समितिदारुणः ।&#x9;012a&lt;br&gt;&#xA;यन्तारमस्य सहसा त्रिभिर्बाणैः समार्दयत् ॥&#x9;012c&lt;br&gt;&#xA;दारुकस्य सुतस्तं तु बाणवेगमचिन्तयन् ।&#x9;013a&lt;br&gt;&#xA;भूय एव महाबाहो प्रययावपसव्यतः ॥&#x9;013c&lt;br&gt;&#xA;ततो बाणान्बहुविधान्पुनरेव स सौभराट् ।&#x9;014a&lt;br&gt;&#xA;मुमोच तनये वीर मम रुक्मिणिनन्दने ॥&#x9;014c&lt;br&gt;&#xA;तानप्राप्ताञ्शितैर्बाणैश्चिच्छेद परवीरहा ।&#x9;015a&lt;br&gt;&#xA;रौक्मिणेयः स्मितं कृत्वा दर्शयन्हस्तलाघवम् ॥&#x9;015c&lt;br&gt;&#xA;छिन्नान्दृष्ट्वा तु तान्बाणान्प्रद्युम्नेन च सौभराट् ।&#x9;016a&lt;br&gt;&#xA;आसुरीं दारुणीं मायामास्थाय व्यसृजच्छरान् ॥&#x9;016c&lt;br&gt;&#xA;प्रयुज्यमानमाज्ञाय दैतेयास्त्रं महाबलम् ।&#x9;017a&lt;br&gt;&#xA;ब्रह्मास्त्रेणान्तरा च्छित्त्वा मुमोचान्यान्पतत्त्रिणः ॥&#x9;017c&lt;br&gt;&#xA;ते तदस्त्रं विधूयाशु विव्यधू रुधिराशनाः ।&#x9;018a&lt;br&gt;&#xA;शिरस्युरसि वक्त्रे च स मुमोह पपात च ॥&#x9;018c&lt;br&gt;&#xA;तस्मिन्निपतिते क्षुद्रे साल्वे बाणप्रपीडिते ।&#x9;019a&lt;br&gt;&#xA;रौक्मिणेयोऽपरं बाणं सन्दधे शत्रुतापनः ॥&#x9;019c&lt;br&gt;&#xA;तमर्चितं सर्वदाशार्हपूगैराशीर्भिरर्कज्वलनप्रकाशम् ।&#x9;020a&lt;br&gt;&#xA;दृष्ट्वा शरं ज्यामभिनीयमानं बभूव हाहाकृतमन्तरिक्षम् ॥&#x9;020c&lt;br&gt;&#xA;ततो देवगणाः सर्वे सेन्द्राः सहधनेश्वराः ।&#x9;021a&lt;br&gt;&#xA;नारदं प्रेषयामासुः श्वसनं च मनोजवम् ॥&#x9;021c&lt;br&gt;&#xA;तौ रौक्मिणेयमागम्य वचोऽब्रूतां दिवौकसाम् ।&#x9;022a&lt;br&gt;&#xA;नैव वध्यस्त्वया वीर साल्वराजः कथञ्चन ॥&#x9;022c&lt;br&gt;&#xA;संहरस्व पुनर्बाणमवध्योऽयं त्वया रणे ।&#x9;023a&lt;br&gt;&#xA;एतस्य च शरस्याजौ नावध्योस्ति पुमान्क्वचित् ॥&#x9;023c&lt;br&gt;&#xA;मृत्युरस्य महाबाहो रणे देवकिनन्दनः ।&#x9;024a&lt;br&gt;&#xA;कृष्णः सङ्कल्पितो धात्रा तन्मिथ्या न भवेदिति ॥&#x9;024c&lt;br&gt;&#xA;ततः परमसंहृष्टः प्रद्युम्नः शरमुत्तमम् ।&#x9;025a&lt;br&gt;&#xA;सञ्जहार धनुःश्रेष्ठात्तूणे चैव न्यवेशयत् ॥&#x9;025c&lt;br&gt;&#xA;तत उत्थाय राजेन्द्र साल्वः परमदुर्मनाः ।&#x9;026a&lt;br&gt;&#xA;व्यपायात्सबलस्तूर्णं प्रद्युम्नशरपीडितः ॥&#x9;026c&lt;br&gt;&#xA;स द्वारकां परित्यज्य साल्वो वृष्णिभिरार्दितः ।&#x9;027a&lt;br&gt;&#xA;सौभमास्थाय राजेन्द्र दिवमाचक्रमे तदा ॥&#x9;027c&lt;/p&gt;</description>
    </item>
    <item>
      <title>०२० कृष्णशाल्वयुद्धम्</title>
      <link>https://vishvAsa.github.io/mahAbhAratam/vyAsaH/kumbhakoNa-prastutiH/03_vana-parva/03_arjunAbhigamana-parva/020/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNa-prastutiH/03_vana-parva/03_arjunAbhigamana-parva/020/</guid>
      <description>&lt;p&gt;अध्यायः 020&lt;/p&gt;&#xA;&lt;p&gt;कृष्णेन युधिष्ठिरम्प्रति स्वस्य साल्वेन सह युद्धप्रकारकथनम् ॥ 1 ॥&lt;/p&gt;&#xA;&lt;p&gt;वासुदेव उवाच &#x9;001&lt;br&gt;&#xA;आनर्तनगरं मुक्तं ततोऽहमगमं तदा ।&#x9;001a&lt;br&gt;&#xA;महाक्रतौ राजसूये निवृत्ते नृपते तव ॥&#x9;001c&lt;br&gt;&#xA;अपश्यं द्वारकां चाहं महाराज हतत्विषम् ।&#x9;002a&lt;br&gt;&#xA;निःस्वाध्यायवषट्कारां निर्भूषणवरस्त्रियम् ॥&#x9;002c&lt;br&gt;&#xA;अनभिज्ञेयरूपाणि द्वारकोपवनानि च ।&#x9;003a&lt;br&gt;&#xA;दृष्ट्वा शङ्कोपपन्नोऽहमपृच्छं हृदिकात्मजम् ॥&#x9;003c&lt;br&gt;&#xA;अस्वस्थनरनारीकमिदं वृष्णिकुलं भृशम् ।&#x9;004a&lt;br&gt;&#xA;किमिदं नरशार्दूल श्रोतुमिच्छामि तत्त्वतः ॥&#x9;004c&lt;br&gt;&#xA;एवमुक्तः स तु मया विस्तरेणेदमब्रवीत् ।&#x9;005a&lt;br&gt;&#xA;रोधं मोक्षं च साल्वेन हार्दिक्यो राजसत्तम ॥&#x9;005c&lt;br&gt;&#xA;ततोऽहं भरतश्रेष्ठ श्रुत्वा सर्वमशेषतः ।&#x9;006a&lt;br&gt;&#xA;विनाशे साल्वराजस्य तदैवाकरवं मतिम् ॥&#x9;006c&lt;br&gt;&#xA;ततोऽहं भरतश्रेष्ठ समाश्वास्य पुरे जनम् ॥&#x9;007a&lt;br&gt;&#xA;राजानमाहुकं चैव तथैवानकदुन्दुभिम् ॥&#x9;007c&lt;br&gt;&#xA;सर्वान्वृष्णिप्रवीरांश्च हर्षयन्नब्रुवं तदा ।&#x9;008a&lt;br&gt;&#xA;अप्रमादः सदा कार्यो नगरे यादवर्षभाः ॥&#x9;008c&lt;br&gt;&#xA;साल्वराजविनाशाय प्रयातं मां निबोधत ।&#x9;009a&lt;br&gt;&#xA;नाहत्वा तं निवर्तिष्ये पुरीं द्वारवतीं प्रति ॥&#x9;009c&lt;br&gt;&#xA;ससाल्वं सौभनगरं हत्वा द्रष्टास्मि वः पुनः ।&#x9;010a&lt;br&gt;&#xA;त्रिःसामा हन्यतामेषा दुन्दुभिः शत्रुभीषणा ॥&#x9;010c&lt;br&gt;&#xA;ते मयाऽऽश्वासिता वीरा यथावद्भरतर्षभ ।&#x9;011a&lt;br&gt;&#xA;सर्वे मामब्रुवन्हृष्टाः प्रयाहि जहि शात्रवान् ॥&#x9;011c&lt;br&gt;&#xA;तैः प्रहृष्टात्मभिर्वीरैराशीर्भिरभिनन्दितः ।&#x9;012a&lt;br&gt;&#xA;वाचयित्वा द्विजश्रेष्ठान्प्रणम्य शिरसा भवम् ॥&#x9;012c&lt;br&gt;&#xA;शैब्यसुग्रीवयुक्तेन रथेनानादयन्दिशः ।&#x9;013a&lt;br&gt;&#xA;प्रध्माय शङ्खप्रवरं पाञ्चजन्यमहं नृप ॥&#x9;013c&lt;br&gt;&#xA;प्रयातोस्मि नरव्याघ्र बलेन महता वृतः ।&#x9;014a&lt;br&gt;&#xA;क्लृप्तेन चतुरङ्गेण यत्तेन जितकाशिना ॥&#x9;014c&lt;br&gt;&#xA;समतीत्य बहून्देशान्गिरींश्च बहुपादपान् ।&#x9;015a&lt;br&gt;&#xA;सरांसि सरितश्चैव मार्तिकावतमासदम् ॥&#x9;015c&lt;br&gt;&#xA;तत्राश्रौषं नरव्याघ्र साल्वं सागरमन्तिकात् ।&#x9;016a&lt;br&gt;&#xA;प्रयान्तं सौभमास्थाय तमहं पृष्ठतोऽन्वगाम् ॥&#x9;016c&lt;br&gt;&#xA;&#39;दृष्टवानस्मि राजेन्द्र साल्वराजमथान्तिके ।&#x9;017a&lt;br&gt;&#xA;&#39;ततः सागरमासाद्य कुक्षौ तस्य महोर्मिणः ।&#x9;017c&lt;br&gt;&#xA;समुद्रनाभ्यां साल्वोऽभूत्सौभमास्थाय शत्रुहन् ॥&#x9;017e&lt;br&gt;&#xA;&#39;स मामालोक्य सहसा सेनां स्वां प्राहिणोन्मृधे ।&#x9;018a&lt;br&gt;&#xA;मद्बाहुना च सेनायां शिष्टायां किञ्चिदेव च&#39;&#x9;018c&lt;br&gt;&#xA;स समालोक्य सहसा स्मयन्निव युधिष्ठिर ।&#x9;019a&lt;br&gt;&#xA;आह्वयामास दुष्टात्मा युद्धायैव मुहुर्मुहुः ॥&#x9;019c&lt;br&gt;&#xA;तस्य शार्ङ्गविनिर्मुक्तैर्बहुभिर्मर्मभेदिभिः ।&#x9;020a&lt;br&gt;&#xA;पुरं नासाद्यत शरैस्ततो मां रोष आविशत् ॥&#x9;020c&lt;br&gt;&#xA;स चापि पापप्रकृतिर्दैतेयापशदो नृप ।&#x9;021a&lt;br&gt;&#xA;मय्यवर्षत दुर्धर्षः शरधाराः सहस्रशः ॥&#x9;021c&lt;br&gt;&#xA;सैनिकान्मम सूतं च हयांश्च स समाकिरत् ।&#x9;022a&lt;br&gt;&#xA;अचिन्तयन्तस्तु शरान्वयं युध्याम भारत ॥&#x9;022c&lt;br&gt;&#xA;ततः शतसहस्राणि शराणां नतपर्वणाम् ।&#x9;023a&lt;br&gt;&#xA;चिक्षिपुः समरे वीरा मयि साल्वपदानुगाः ॥&#x9;023c&lt;br&gt;&#xA;ते हयांश्च रथं चैव ध्वजं दारुकमेव च ।&#x9;024a&lt;br&gt;&#xA;छादयामासुरसुरास्तैर्बाणैर्मर्मभेदिभिः ॥&#x9;024c&lt;br&gt;&#xA;न हया न रथो वीर न ध्वजो न च दारुकः ।&#x9;025a&lt;br&gt;&#xA;अदृश्यन्त शरैश्छन्नास्तथाऽहं सैनिकाश्च मे ॥&#x9;025c&lt;br&gt;&#xA;ततोऽहमपि कौन्तेय शराणामयुतान्बहून् ।&#x9;026a&lt;br&gt;&#xA;आमन्त्रितानां धनुषा दिव्येन विधिनाऽक्षिपम् ॥&#x9;026c&lt;br&gt;&#xA;न तत्रविषयस्त्वासीन्मम सैन्यस्य भारत ।&#x9;027a&lt;br&gt;&#xA;खे विषक्तं हि तत्सौभं क्रोशमात्र इवाभवत् ॥&#x9;027c&lt;br&gt;&#xA;ततस्ते प्रेक्षकाः सर्वे देवा वै दिवमास्थिताः ।&#x9;028a&lt;br&gt;&#xA;हर्षयामासुरुच्चैर्मां सिंहनादतलस्वनैः ॥&#x9;028c&lt;br&gt;&#xA;मत्कार्मुकविनिर्मुक्ता दानवानां महारणे ।&#x9;029a&lt;br&gt;&#xA;अङ्गेषु रुधिराक्तास्ते विविशुः शलभा इव ॥&#x9;029c&lt;br&gt;&#xA;ततो हलहलाशब्दः सौभमध्ये व्यवर्धत ।&#x9;030a&lt;br&gt;&#xA;वध्यतां विशिखैस्तीक्ष्णैः पतताञ्च महार्णवे ॥&#x9;030c&lt;br&gt;&#xA;ते निकृत्तभुजस्कन्धाः कबन्धाकृतिदर्शनाः ।&#x9;031a&lt;br&gt;&#xA;नदन्तो भैरवान्नादान्निपतन्ति स्म दानवाः ।&#x9;031c&lt;br&gt;&#xA;पतितास्तेऽपि भक्ष्यन्ते समुद्राम्भोनिवासिभिः ॥&#x9;031e&lt;br&gt;&#xA;ततो गोक्षीरकुन्देन्दुमृणालरजतप्रभम् ।&#x9;032a&lt;br&gt;&#xA;जलजं पाञ्चजन्यं वै प्राणेनाहमपूरयम् ॥&#x9;032c&lt;br&gt;&#xA;तान्दृष्ट्वा पतितांस्तत्र साल्वः सौभपतिस्ततः ।&#x9;033a&lt;br&gt;&#xA;मायायुद्धेन महता योधयामास मां युधि ॥&#x9;033c&lt;br&gt;&#xA;ततो गदा हलाः प्रासाः शूलशक्तिपरश्वथाः ।&#x9;034a&lt;br&gt;&#xA;असयः शक्तिकुलिशपाशर्ष्टिकनपाः शराः ।&#x9;034c&lt;br&gt;&#xA;पट्टसाश्च भुशुण्ड्यश्च प्रपतन्त्यनिशं मयि ॥&#x9;034e&lt;br&gt;&#xA;तामहं माययैवाशु प्रतिगृह्य व्यनाशयम् ।&#x9;035a&lt;br&gt;&#xA;तस्यां हतायां मायायां गिरिशृङ्गैरयोधयत् ॥&#x9;035c&lt;br&gt;&#xA;ततोऽभवत्तम इव प्रकाश इव चाभवत् ।&#x9;036a&lt;br&gt;&#xA;दुर्दिनं सुदिनं चैव शीतमुष्णं च भारत ॥&#x9;036c&lt;br&gt;&#xA;अङ्गारपांसुवर्षं च शस्त्रवर्षं च भारत ।&#x9;037a&lt;br&gt;&#xA;एवं मायां प्रकुर्वाणो योधयामास मां रिपुः ॥&#x9;037c&lt;br&gt;&#xA;विज्ञाय तदहं सर्वं माययैव व्यनाशयम् ।&#x9;038a&lt;br&gt;&#xA;यथाकालं तु युद्धेन व्यधमं सर्वतः शरैः ॥&#x9;038c&lt;br&gt;&#xA;&#39;ततो हतायां च मया मायायां युधि दानवः ।&#x9;039a&lt;br&gt;&#xA;मायामन्यां महाराज चकार मतिमोहिनीम् ॥&#39;&#x9;039c&lt;br&gt;&#xA;ततो व्योम महाराज शतसूर्यमिवाभवत् ।&#x9;040a&lt;br&gt;&#xA;शतचन्द्रं च कौन्तेय सहस्रायुततारकम् ॥&#x9;040c&lt;br&gt;&#xA;ततो नाज्ञायत तदा दिवारात्रं तथा दिशः ।&#x9;041a&lt;br&gt;&#xA;ततोऽहं मोहमापन्नः प्रज्ञास्त्रं समयोजयम् ॥&#x9;041c&lt;br&gt;&#xA;तदस्त्रमस्तमस्त्रेण विधूतं शरतूलवत् ।&#x9;042a&lt;br&gt;&#xA;तथा तदभवद्युद्धं तुमुलं रोमहर्षणम् ।&#x9;042c&lt;br&gt;&#xA;लब्धालोकस्तु राजेन्द्र पुनः शत्रुमयोधयम् ॥&#x9;042e&lt;/p&gt;</description>
    </item>
  </channel>
</rss>
