<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;११ on महाभारते विश्वासटिप्पन्यः</title>
    <link>https://vishvAsa.github.io/mahAbhAratam/vyAsaH/sukthankarAdi-pAThaH/11/</link>
    <description>Recent content in &#43;११ on महाभारते विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/mahAbhAratam/vyAsaH/sukthankarAdi-pAThaH/11/index.xml" rel="self" type="application/rss+xml" />
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/11/001/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/11/001/</guid>
      <description>&lt;p&gt;001  जनमेजय उवाच&#xA;001a हते दुर्योधने चैव हते सैन्ये च सर्वशः&#xA;001c धृतराष्ट्रो महाराजः श्रुत्वा किमकरोन्मुने&#xA;002a तथैव कौरवो राजा धर्मपुत्रो महामनाः&#xA;002c कृपप्रभृतयश्चैव किमकुर्वत ते त्रयः&#xA;003a अश्वत्थाम्नः श्रुतं कर्म शापश्चान्योन्यकारितः&#xA;003c वृत्तान्तमुत्तरं ब्रूहि यदभाषत सञ्जयः&#xA;004  वैशम्पायन उवाच&#xA;004a हते पुत्रशते दीनं छिन्नशाखमिव द्रुमम्&#xA;004c पुत्रशोकाभिसन्तप्तं धृतराष्ट्रं महीपतिम्&#xA;005a ध्यानमूकत्वमापन्नं चिन्तया समभिप्लुतम्&#xA;005c अभिगम्य महाप्राज्ञः सञ्जयो वाक्यमब्रवीत्&#xA;006a किं शोचसि महाराज नास्ति शोके सहायता&#xA;006c अक्षौहिण्यो हताश्चाष्टौ दश चैव विशाम्पते&#xA;006e निर्जनेयं वसुमती शून्या सम्प्रति केवला&#xA;007a नानादिग्भ्यः समागम्य नानादेश्या नराधिपाः&#xA;007c सहितास्तव पुत्रेण सर्वे वै निधनं गताः&#xA;008a पितॄणां पुत्रपौत्राणां ज्ञातीनां सुहृदां तथा&#xA;008c गुरूणां चानुपूर्व्येण प्रेतकार्याणि कारय&#xA;009  वैशम्पायन उवाच&#xA;009a तच्छ्रुत्वा करुणं वाक्यं पुत्रपौत्रवधार्दितः&#xA;009c पपात भुवि दुर्धर्षो वाताहत इव द्रुमः&#xA;010  धृतराष्ट्र उवाच&#xA;010a हतपुत्रो हतामात्यो हतसर्वसुहृज्जनः&#xA;010c दुःखं नूनं भविष्यामि विचरन्पृथिवीमिमाम्&#xA;011a किं नु बन्धुविहीनस्य जीवितेन ममाद्य वै&#xA;011c लूनपक्षस्य इव मे जराजीर्णस्य पक्षिणः&#xA;012a हृतराज्यो हतसुहृद्धतचक्षुश्च वै तथा&#xA;012c न भ्राजिष्ये महाप्राज्ञ क्षीणरश्मिरिवांशुमान्&#xA;013a न कृतं सुहृदां वाक्यं जामदग्न्यस्य जल्पतः&#xA;013c नारदस्य च देवर्षेः कृष्णद्वैपायनस्य च&#xA;014a सभामध्ये तु कृष्णेन यच्छ्रेयोऽभिहितं मम&#xA;014c अलं वैरेण ते राजन्पुत्रः सङ्गृह्यतामिति&#xA;015a तच्च वाक्यमकृत्वाहं भृशं तप्यामि दुर्मतिः&#xA;015c न हि श्रोतास्मि भीष्मस्य धर्मयुक्तं प्रभाषितम्&#xA;016a दुर्योधनस्य च तथा वृषभस्येव नर्दतः&#xA;016c दुःशासनवधं श्रुत्वा कर्णस्य च विपर्ययम्&#xA;016e द्रोणसूर्योपरागं च हृदयं मे विदीर्यते&#xA;017a न स्मराम्यात्मनः किञ्चित्पुरा सञ्जय दुष्कृतम्&#xA;017c यस्येदं फलमद्येह मया मूढेन भुज्यते&#xA;018a नूनं ह्यपकृतं किञ्चिन्मया पूर्वेषु जन्मसु&#xA;018c येन मां दुःखभागेषु धाता कर्मसु युक्तवान्&#xA;019a परिणामश्च वयसः सर्वबन्धुक्षयश्च मे&#xA;019c सुहृन्मित्रविनाशश्च दैवयोगादुपागतः&#xA;019e कोऽन्योऽस्ति दुःखिततरो मया लोके पुमानिह&#xA;020a तन्मामद्यैव पश्यन्तु पाण्डवाः संशितव्रतम्&#xA;020c विवृतं ब्रह्मलोकस्य दीर्घमध्वानमास्थितम्&#xA;021  वैशम्पायन उवाच&#xA;021a तस्य लालप्यमानस्य बहुशोकं विचिन्वतः&#xA;021c शोकापहं नरेन्द्रस्य सञ्जयो वाक्यमब्रवीत्&#xA;022a शोकं राजन्व्यपनुद श्रुतास्ते वेदनिश्चयाः&#xA;022c शास्त्रागमाश्च विविधा वृद्धेभ्यो नृपसत्तम&#xA;022e सृञ्जये पुत्रशोकार्ते यदूचुर्मुनयः पुरा&#xA;023a तथा यौवनजं दर्पमास्थिते ते सुते नृप&#xA;023c न त्वया सुहृदां वाक्यं ब्रुवतामवधारितम्&#xA;023e स्वार्थश्च न कृतः कश्चिल्लुब्धेन फलगृद्धिना&#xA;024a तव दुःशासनो मन्त्री राधेयश्च दुरात्मवान्&#xA;024c शकुनिश्चैव दुष्टात्मा चित्रसेनश्च दुर्मतिः&#xA;024e शल्यश्च येन वै सर्वं शल्यभूतं कृतं जगत्&#xA;025a कुरुवृद्धस्य भीष्मस्य गान्धार्या विदुरस्य च&#xA;025c न कृतं वचनं तेन तव पुत्रेण भारत&#xA;026a न धर्मः सत्कृतः कश्चिन्नित्यं युद्धमिति ब्रुवन्&#xA;026c क्षपिताः क्षत्रियाः सर्वे शत्रूणां वर्धितं यशः&#xA;027a मध्यस्थो हि त्वमप्यासीर्न क्षमं किञ्चिदुक्तवान्&#xA;027c धूर्धरेण त्वया भारस्तुलया न समं धृतः&#xA;028a आदावेव मनुष्येण वर्तितव्यं यथा क्षमम्&#xA;028c यथा नातीतमर्थं वै पश्चात्तापेन युज्यते&#xA;029a पुत्रगृद्ध्या त्वया राजन्प्रियं तस्य चिकीर्षता&#xA;029c पश्चात्तापमिदं प्राप्तं न त्वं शोचितुमर्हसि&#xA;030a मधु यः केवलं दृष्ट्वा प्रपातं नानुपश्यति&#xA;030c स भ्रष्टो मधुलोभेन शोचत्येव यथा भवान्&#xA;031a अर्थान्न शोचन्प्राप्नोति न शोचन्विन्दते सुखम्&#xA;031c न शोचञ्श्रियमाप्नोति न शोचन्विन्दते परम्&#xA;032a स्वयमुत्पादयित्वाग्निं वस्त्रेण परिवेष्टयेत्&#xA;032c दह्यमानो मनस्तापं भजते न स पण्डितः&#xA;033a त्वयैव ससुतेनायं वाक्यवायुसमीरितः&#xA;033c लोभाज्येन च संसिक्तो ज्वलितः पार्थपावकः&#xA;034a तस्मिन्समिद्धे पतिताः शलभा इव ते सुताः&#xA;034c तान्केशवार्चिर्निर्दग्धान्न त्वं शोचितुमर्हसि&#xA;035a यच्चाश्रुपातकलिलं वदनं वहसे नृप&#xA;035c अशास्त्रदृष्टमेतद्धि न प्रशंसन्ति पण्डिताः&#xA;036a विस्फुलिङ्गा इव ह्येतान्दहन्ति किल मानवान्&#xA;036c जहीहि मन्युं बुद्ध्या वै धारयात्मानमात्मना&#xA;037a एवमाश्वासितस्तेन सञ्जयेन महात्मना&#xA;037c विदुरो भूय एवाह बुद्धिपूर्वं परन्तप&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/11/002/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/11/002/</guid>
      <description>&lt;p&gt;001  वैशम्पायन उवाच&#xA;001a ततोऽमृतसमैर्वाक्यैर्ह्लादयन्पुरुषर्षभम्&#xA;001c वैचित्रवीर्यं विदुरो यदुवाच निबोध तत्&#xA;002  विदुर उवाच&#xA;002a उत्तिष्ठ राजन्किं शेषे धारयात्मानमात्मना&#xA;002c स्थिरजङ्गममर्त्यानां सर्वेषामेष निर्णयः&#xA;003a सर्वे क्षयान्ता निचयाः पतनान्ताः समुच्छ्रयाः&#xA;003c संयोगा विप्रयोगान्ता मरणान्तं हि जीवितम्&#xA;004a यदा शूरं च भीरुं च यमः कर्षति भारत&#xA;004c तत्किं न योत्स्यन्ति हि ते क्षत्रियाः क्षत्रियर्षभ&#xA;005a अयुध्यमानो म्रियते युध्यमानश्च जीवति&#xA;005c कालं प्राप्य महाराज न कश्चिदतिवर्तते&#xA;006a न चाप्येतान्हतान्युद्धे राजञ्शोचितुमर्हसि&#xA;006c प्रमाणं यदि शास्त्राणि गतास्ते परमां गतिम्&#xA;007a सर्वे स्वाध्यायवन्तो हि सर्वे च चरितव्रताः&#xA;007c सर्वे चाभिमुखाः क्षीणास्तत्र का परिदेवना&#xA;008a अदर्शनादापतिताः पुनश्चादर्शनं गताः&#xA;008c न ते तव न तेषां त्वं तत्र का परिदेवना&#xA;009a हतोऽपि लभते स्वर्गं हत्वा च लभते यशः&#xA;009c उभयं नो बहुगुणं नास्ति निष्फलता रणे&#xA;010a तेषां कामदुघाल्ँलोकानिन्द्रः सङ्कल्पयिष्यति&#xA;010c इन्द्रस्यातिथयो ह्येते भवन्ति पुरुषर्षभ&#xA;011a न यज्ञैर्दक्षिणावद्भिर्न तपोभिर्न विद्यया&#xA;011c स्वर्गं यान्ति तथा मर्त्या यथा शूरा रणे हताः&#xA;012a मातापितृसहस्राणि पुत्रदारशतानि च&#xA;012c संसारेष्वनुभूतानि कस्य ते कस्य वा वयम्&#xA;013a शोकस्थानसहस्राणि भयस्थानशतानि च&#xA;013c दिवसे दिवसे मूढमाविशन्ति न पण्डितम्&#xA;014a न कालस्य प्रियः कश्चिन्न द्वेष्यः कुरुसत्तम&#xA;014c न मध्यस्थः क्वचित्कालः सर्वं कालः प्रकर्षति&#xA;015a अनित्यं जीवितं रूपं यौवनं द्रव्यसञ्चयः&#xA;015c आरोग्यं प्रियसंवासो गृध्येदेषु न पण्डितः&#xA;016a न जानपदिकं दुःखमेकः शोचितुमर्हसि&#xA;016c अप्यभावेन युज्येत तच्चास्य न निवर्तते&#xA;017a अशोचन्प्रतिकुर्वीत यदि पश्येत्पराक्रमम्&#xA;017c भैषज्यमेतद्दुःखस्य यदेतन्नानुचिन्तयेत्&#xA;017e चिन्त्यमानं हि न व्येति भूयश्चापि विवर्धते&#xA;018a अनिष्टसम्प्रयोगाच्च विप्रयोगात्प्रियस्य च&#xA;018c मनुष्या मानसैर्दुःखैर्युज्यन्ते येऽल्पबुद्धयः&#xA;019a नार्थो न धर्मो न सुखं यदेतदनुशोचसि&#xA;019c न च नापैति कार्यार्थात्त्रिवर्गाच्चैव भ्रश्यते&#xA;020a अन्यामन्यां धनावस्थां प्राप्य वैशेषिकीं नराः&#xA;020c असन्तुष्टाः प्रमुह्यन्ति सन्तोषं यान्ति पण्डिताः&#xA;021a प्रज्ञया मानसं दुःखं हन्याच्छारीरमौषधैः&#xA;021c एतज्ज्ञानस्य सामर्थ्यं न बालैः समतामियात्&#xA;022a शयानं चानुशयति तिष्ठन्तं चानुतिष्ठति&#xA;022c अनुधावति धावन्तं कर्म पूर्वकृतं नरम्&#xA;023a यस्यां यस्यामवस्थायां यत्करोति शुभाशुभम्&#xA;023c तस्यां तस्यामवस्थायां तत्तत्फलमुपाश्नुते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/11/003/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/11/003/</guid>
      <description>&lt;p&gt;001  धृतराष्ट्र उवाच&#xA;001a सुभाषितैर्महाप्राज्ञ शोकोऽयं विगतो मम&#xA;001c भुय एव तु वाक्यानि श्रोतुमिच्छामि तत्त्वतः&#xA;002a अनिष्टानां च संसर्गादिष्टानां च विवर्जनात्&#xA;002c कथं हि मानसैर्दुःखैः प्रमुच्यन्तेऽत्र पण्डिताः&#xA;003  विदुर उवाच&#xA;003a यतो यतो मनो दुःखात्सुखाद्वापि प्रमुच्यते&#xA;003c ततस्ततः शमं लब्ध्वा सुगतिं विन्दते बुधः&#xA;004a अशाश्वतमिदं सर्वं चिन्त्यमानं नरर्षभ&#xA;004c कदलीसन्निभो लोकः सारो ह्यस्य न विद्यते&#xA;005a गृहाण्येव हि मर्त्यानामाहुर्देहानि पण्डिताः&#xA;005c कालेन विनियुज्यन्ते सत्त्वमेकं तु शोभनम्&#xA;006a यथा जीर्णमजीर्णं वा वस्त्रं त्यक्त्वा तु वै नरः&#xA;006c अन्यद्रोचयते वस्त्रमेवं देहाः शरीरिणाम्&#xA;007a वैचित्रवीर्य वासं हि दुःखं वा यदि वा सुखम्&#xA;007c प्राप्नुवन्तीह भूतानि स्वकृतेनैव कर्मणा&#xA;008a कर्मणा प्राप्यते स्वर्गं सुखं दुःखं च भारत&#xA;008c ततो वहति तं भारमवशः स्ववशोऽपि वा&#xA;009a यथा च मृन्मयं भाण्डं चक्रारूढं विपद्यते&#xA;009c किञ्चित्प्रक्रियमाणं वा कृतमात्रमथापि वा&#xA;010a छिन्नं वाप्यवरोप्यन्तमवतीर्णमथापि वा&#xA;010c आर्द्रं वाप्यथ वा शुष्कं पच्यमानमथापि वा&#xA;011a अवतार्यमाणमापाकादुद्धृतं वापि भारत&#xA;011c अथ वा परिभुज्यन्तमेवं देहाः शरीरिणाम्&#xA;012a गर्भस्थो वा प्रसूतो वाप्यथ वा दिवसान्तरः&#xA;012c अर्धमासगतो वापि मासमात्रगतोऽपि वा&#xA;013a संवत्सरगतो वापि द्विसंवत्सर एव वा&#xA;013c यौवनस्थोऽपि मध्यस्थो वृद्धो वापि विपद्यते&#xA;014a प्राक्कर्मभिस्तु भूतानि भवन्ति न भवन्ति च&#xA;014c एवं सांसिद्धिके लोके किमर्थमनुतप्यसे&#xA;015a यथा च सलिले राजन्क्रीडार्थमनुसञ्चरन्&#xA;015c उन्मज्जेच्च निमज्जेच्च किञ्चित्सत्त्वं नराधिप&#xA;016a एवं संसारगहनादुन्मज्जननिमज्जनात्&#xA;016c कर्मभोगेन बध्यन्तः क्लिश्यन्ते येऽल्पबुद्धयः&#xA;017a ये तु प्राज्ञाः स्थिताः सत्ये संसारान्तगवेषिणः&#xA;017c समागमज्ञा भूतानां ते यान्ति परमां गतिम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/11/004/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/11/004/</guid>
      <description>&lt;p&gt;001  धृतराष्ट्र उवाच&#xA;001a कथं संसारगहनं विज्ञेयं वदतां वर&#xA;001c एतदिच्छाम्यहं श्रोतुं तत्त्वमाख्याहि पृच्छतः&#xA;002  विदुर उवाच&#xA;002a जन्मप्रभृति भूतानां क्रियाः सर्वाः शृणु प्रभो&#xA;002c पूर्वमेवेह कलले वसते किञ्चिदन्तरम्&#xA;003a ततः स पञ्चमेऽतीते मासे मांसं प्रकल्पयेत्&#xA;003c ततः सर्वाङ्गसम्पूर्णो गर्भो मासे प्रजायते&#xA;004a अमेध्यमध्ये वसति मांसशोणितलेपने&#xA;004c ततस्तु वायुवेगेन ऊर्ध्वपादो ह्यधःशिराः&#xA;005a योनिद्वारमुपागम्य बहून्क्लेशान्समृच्छति&#xA;005c योनिसम्पीडनाच्चैव पूर्वकर्मभिरन्वितः&#xA;006a तस्मान्मुक्तः स संसारादन्यान्पश्यत्युपद्रवान्&#xA;006c ग्रहास्तमुपसर्पन्ति सारमेया इवामिषम्&#xA;007a ततः प्राप्तोत्तरे काले व्याधयश्चापि तं तथा&#xA;007c उपसर्पन्ति जीवन्तं बध्यमानं स्वकर्मभिः&#xA;008a बद्धमिन्द्रियपाशैस्तं सङ्गस्वादुभिरातुरम्&#xA;008c व्यसनान्युपवर्तन्ते विविधानि नराधिप&#xA;008e बध्यमानश्च तैर्भूयो नैव तृप्तिमुपैति सः&#xA;009a अयं न बुध्यते तावद्यमलोकमथागतम्&#xA;009c यमदूतैर्विकृष्यंश्च मृत्युं कालेन गच्छति&#xA;010a वाग्घीनस्य च यन्मात्रमिष्टानिष्टं कृतं मुखे&#xA;010c भूय एवात्मनात्मानं बध्यमानमुपेक्षते&#xA;011a अहो विनिकृतो लोको लोभेन च वशीकृतः&#xA;011c लोभक्रोधमदोन्मत्तो नात्मानमवबुध्यते&#xA;012a कुलीनत्वेन रमते दुष्कुलीनान्विकुत्सयन्&#xA;012c धनदर्पेण दृप्तश्च दरिद्रान्परिकुत्सयन्&#xA;013a मूर्खानिति परानाह नात्मानं समवेक्षते&#xA;013c शिक्षां क्षिपति चान्येषां नात्मानं शास्तुमिच्छति&#xA;014a अध्रुवे जीवलोकेऽस्मिन्यो धर्ममनुपालयन्&#xA;014c जन्मप्रभृति वर्तेत प्राप्नुयात्परमां गतिम्&#xA;015a एवं सर्वं विदित्वा वै यस्तत्त्वमनुवर्तते&#xA;015c स प्रमोक्षाय लभते पन्थानं मनुजाधिप&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/11/005/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/11/005/</guid>
      <description>&lt;p&gt;001  धृतराष्ट्र उवाच&#xA;001a अहो खलु महद्दुःखं कृच्छ्रवासं वसत्यसौ&#xA;001c कथं तस्य रतिस्तत्र तुष्टिर्वा वदतां वर&#xA;002a स देशः क्व नु यत्रासौ वसते धर्मसङ्कटे&#xA;002c कथं वा स विमुच्येत नरस्तस्मान्महाभयात्&#xA;003a एतन्मे सर्वमाचक्ष्व साधु चेष्टामहे तथा&#xA;003c कृपा मे महती जाता तस्याभ्युद्धरणेन हि&#xA;004  विदुर उवाच&#xA;004a उपमानमिदं राजन्मोक्षविद्भिरुदाहृतम्&#xA;004c सुगतिं विन्दते येन परलोकेषु मानवः&#xA;005a यत्तदुच्यति कान्तारं महत्संसार एव सः&#xA;005c वनं दुर्गं हि यत्त्वेतत्संसारगहनं हि तत्&#xA;006a ये च ते कथिता व्याला व्याधयस्ते प्रकीर्तिताः&#xA;006c या सा नारी बृहत्काया अधितिष्ठति तत्र वै&#xA;006e तामाहुस्तु जरां प्राज्ञा वर्णरूपविनाशिनीम्&#xA;007a यस्तत्र कूपो नृपते स तु देहः शरीरिणाम्&#xA;007c यस्तत्र वसतेऽधस्तान्महाहिः काल एव सः&#xA;007e अन्तकः सर्वभूतानां देहिनां सर्वहार्यसौ&#xA;008a कूपमध्ये च या जाता वल्ली यत्र स मानवः&#xA;008c प्रताने लम्बते सा तु जीविताशा शरीरिणाम्&#xA;009a स यस्तु कूपवीनाहे तं वृक्षं परिसर्पति&#xA;009c षड्वक्त्रः कुञ्जरो राजन्स तु संवत्सरः स्मृतः&#xA;009e मुखानि ऋतवो मासाः पादा द्वादश कीर्तिताः&#xA;010a ये तु वृक्षं निकृन्तन्ति मूषकाः सततोत्थिताः&#xA;010c रात्र्यहानि तु तान्याहुर्भूतानां परिचिन्तकाः&#xA;010e ये ते मधुकरास्तत्र कामास्ते परिकीर्तिताः&#xA;011a यास्तु ता बहुशो धाराः स्रवन्ति मधुनिस्रवम्&#xA;011c तांस्तु कामरसान्विद्याद्यत्र मज्जन्ति मानवाः&#xA;012a एवं संसारचक्रस्य परिवृत्तिं स्म ये विदुः&#xA;012c ते वै संसारचक्रस्य पाशांश्छिन्दन्ति वै बुधाः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/11/006/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/11/006/</guid>
      <description>&lt;p&gt;001  धृतराष्ट्र उवाच&#xA;001a यदिदं धर्मगहनं बुद्ध्या समनुगम्यते&#xA;001c एतद्विस्तरशः सर्वं बुद्धिमार्गं प्रशंस मे&#xA;002  विदुर उवाच&#xA;002a अत्र ते वर्तयिष्यामि नमस्कृत्वा स्वयम्भुवे&#xA;002c यथा संसारगहनं वदन्ति परमर्षयः&#xA;003a कश्चिन्महति संसारे वर्तमानो द्विजः किल&#xA;003c वनं दुर्गमनुप्राप्तो महत्क्रव्यादसङ्कुलम्&#xA;004a सिंहव्याघ्रगजाकारैरतिघोरैर्महाशनैः&#xA;004c समन्तात्सम्परिक्षिप्तं मृत्योरपि भयप्रदम्&#xA;005a तदस्य दृष्ट्वा हृदयमुद्वेगमगमत्परम्&#xA;005c अभ्युच्छ्रयश्च रोम्णां वै विक्रियाश्च परन्तप&#xA;006a स तद्वनं व्यनुसरन्विप्रधावनितस्ततः&#xA;006c वीक्षमाणो दिशः सर्वाः शरणं क्व भवेदिति&#xA;007a स तेषां छिद्रमन्विच्छन्प्रद्रुतो भयपीडितः&#xA;007c न च निर्याति वै दूरं न च तैर्विप्रयुज्यते&#xA;008a अथापश्यद्वनं घोरं समन्ताद्वागुरावृतम्&#xA;008c बाहुभ्यां सम्परिष्वक्तं स्त्रिया परमघोरया&#xA;009a पञ्चशीर्षधरैर्नागैः शैलैरिव समुन्नतैः&#xA;009c नभःस्पृशैर्महावृक्षैः परिक्षिप्तं महावनम्&#xA;010a वनमध्ये च तत्राभूदुदपानः समावृतः&#xA;010c वल्लीभिस्तृणछन्नाभिर्गूढाभिरभिसंवृतः&#xA;011a पपात स द्विजस्तत्र निगूढे सलिलाशये&#xA;011c विलग्नश्चाभवत्तस्मिल्ँलतासन्तानसङ्कटे&#xA;012a पनसस्य यथा जातं वृन्तबद्धं महाफलम्&#xA;012c स तथा लम्बते तत्र ऊर्ध्वपादो ह्यधःशिराः&#xA;013a अथ तत्रापि चान्योऽस्य भूयो जात उपद्रवः&#xA;013c कूपवीनाहवेलायामपश्यत महागजम्&#xA;014a षड्वक्त्रं कृष्णशबलं द्विषट्कपदचारिणम्&#xA;014c क्रमेण परिसर्पन्तं वल्लीवृक्षसमावृतम्&#xA;015a तस्य चापि प्रशाखासु वृक्षशाखावलम्बिनः&#xA;015c नानारूपा मधुकरा घोररूपा भयावहाः&#xA;015e आसते मधु सम्भृत्य पूर्वमेव निकेतजाः&#xA;016a भूयो भूयः समीहन्ते मधूनि भरतर्षभ&#xA;016c स्वादनीयानि भूतानां न यैर्बालोऽपि तृप्यते&#xA;017a तेषां मधूनां बहुधा धारा प्रस्रवते सदा&#xA;017c तां लम्बमानः स पुमान्धारां पिबति सर्वदा&#xA;017e न चास्य तृष्णा विरता पिबमानस्य सङ्कटे&#xA;018a अभीप्सति च तां नित्यमतृप्तः स पुनः पुनः&#xA;018c न चास्य जीविते राजन्निर्वेदः समजायत&#xA;019a तत्रैव च मनुष्यस्य जीविताशा प्रतिष्ठिता&#xA;019c कृष्णाः श्वेताश्च तं वृक्षं कुट्टयन्ति स्म मूषकाः&#xA;020a व्यालैश्च वनदुर्गान्ते स्त्रिया च परमोग्रया&#xA;020c कूपाधस्ताच्च नागेन वीनाहे कुञ्जरेण च&#xA;021a वृक्षप्रपाताच्च भयं मूषकेभ्यश्च पञ्चमम्&#xA;021c मधुलोभान्मधुकरैः षष्ठमाहुर्महद्भयम्&#xA;022a एवं स वसते तत्र क्षिप्तः संसारसागरे&#xA;022c न चैव जीविताशायां निर्वेदमुपगच्छति&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/11/007/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/11/007/</guid>
      <description>&lt;p&gt;001  धृतराष्ट्र उवाच&#xA;001a अहोऽभिहितमाख्यानं भवता तत्त्वदर्शिना&#xA;001c भूय एव तु मे हर्षः श्रोतुं वागमृतं तव&#xA;002  विदुर उवाच&#xA;002a शृणु भूयः प्रवक्ष्यामि मार्गस्यैतस्य विस्तरम्&#xA;002c यच्छ्रुत्वा विप्रमुच्यन्ते संसारेभ्यो विचक्षणाः&#xA;003a यथा तु पुरुषो राजन्दीर्घमध्वानमास्थितः&#xA;003c क्वचित्क्वचिच्छ्रमात्स्थाता कुरुते वासमेव वा&#xA;004a एवं संसारपर्याये गर्भवासेषु भारत&#xA;004c कुर्वन्ति दुर्बुधा वासं मुच्यन्ते तत्र पण्डिताः&#xA;005a तस्मादध्वानमेवैतमाहुः शास्त्रविदो जनाः&#xA;005c यत्तु संसारगहनं वनमाहुर्मनीषिणः&#xA;006a सोऽयं लोकसमावर्तो मर्त्यानां भरतर्षभ&#xA;006c चराणां स्थावराणां च गृध्येत्तत्र न पण्डितः&#xA;007a शारीरा मानसाश्चैव मर्त्यानां ये तु व्याधयः&#xA;007c प्रत्यक्षाश्च परोक्षाश्च ते व्यालाः कथिता बुधैः&#xA;008a क्लिश्यमानाश्च तैर्नित्यं हन्यमानाश्च भारत&#xA;008c स्वकर्मभिर्महाव्यालैर्नोद्विजन्त्यल्पबुद्धयः&#xA;009a अथापि तैर्विमुच्येत व्याधिभिः पुरुषो नृप&#xA;009c आवृणोत्येव तं पश्चाज्जरा रूपविनाशिनी&#xA;010a शब्दरूपरसस्पर्शैर्गन्धैश्च विविधैरपि&#xA;010c मज्जमानं महापङ्के निरालम्बे समन्ततः&#xA;011a संवत्सरर्तवो मासाः पक्षाहोरात्रसन्धयः&#xA;011c क्रमेणास्य प्रलुम्पन्ति रूपमायुस्तथैव च&#xA;012a एते कालस्य निधयो नैताञ्जानन्ति दुर्बुधाः&#xA;012c अत्राभिलिखितान्याहुः सर्वभूतानि कर्मणा&#xA;013a रथं शरीरं भूतानां सत्त्वमाहुस्तु सारथिम्&#xA;013c इन्द्रियाणि हयानाहुः कर्म बुद्धिश्च रश्मयः&#xA;014a तेषां हयानां यो वेगं धावतामनुधावति&#xA;014c स तु संसारचक्रेऽस्मिंश्चक्रवत्परिवर्तते&#xA;015a यस्तान्यमयते बुद्ध्या स यन्ता न निवर्तते&#xA;015c याम्यमाहू रथं ह्येनं मुह्यन्ते येन दुर्बुधाः&#xA;016a स चैतत्प्राप्नुते राजन्यत्त्वं प्राप्तो नराधिप&#xA;016c राज्यनाशं सुहृन्नाशं सुतनाशं च भारत&#xA;017a अनुतर्षुलमेवैतद्दुःखं भवति भारत&#xA;017c साधुः परमदुःखानां दुःखभैषज्यमाचरेत्&#xA;018a न विक्रमो न चाप्यर्थो न मित्रं न सुहृज्जनः&#xA;018c तथोन्मोचयते दुःखाद्यथात्मा स्थिरसंयमः&#xA;019a तस्मान्मैत्रं समास्थाय शीलमापद्य भारत&#xA;019c दमस्त्यागोऽप्रमादश्च ते त्रयो ब्रह्मणो हयाः&#xA;020a शीलरश्मिसमायुक्ते स्थितो यो मानसे रथे&#xA;020c त्यक्त्वा मृत्युभयं राजन्ब्रह्मलोकं स गच्छति&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/11/008/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/11/008/</guid>
      <description>&lt;p&gt;001  वैशम्पायन उवाच&#xA;001a विदुरस्य तु तद्वाक्यं निशम्य कुरुसत्तमः&#xA;001c पुत्रशोकाभिसन्तप्तः पपात भुवि मूर्छितः&#xA;002a तं तथा पतितं भूमौ निःसञ्ज्ञं प्रेक्ष्य बान्धवाः&#xA;002c कृष्णद्वैपायनश्चैव क्षत्ता च विदुरस्तथा&#xA;003a सञ्जयः सुहृदश्चान्ये द्वाःस्था ये चास्य सम्मताः&#xA;003c जलेन सुखशीतेन तालवृन्तैश्च भारत&#xA;004a पस्पृशुश्च करैर्गात्रं वीजमानाश्च यत्नतः&#xA;004c अन्वासन्सुचिरं कालं धृतराष्ट्रं तथागतम्&#xA;005a अथ दीर्घस्य कालस्य लब्धसञ्ज्ञो महीपतिः&#xA;005c विललाप चिरं कालं पुत्राधिभिरभिप्लुतः&#xA;006a धिगस्तु खलु मानुष्यं मानुष्ये च परिग्रहम्&#xA;006c यतोमूलानि दुःखानि सम्भवन्ति मुहुर्मुहुः&#xA;007a पुत्रनाशेऽर्थनाशे च ज्ञातिसम्बन्धिनामपि&#xA;007c प्राप्यते सुमहद्दुःखं विषाग्निप्रतिमं विभो&#xA;008a येन दह्यन्ति गात्राणि येन प्रज्ञा विनश्यति&#xA;008c येनाभिभूतः पुरुषो मरणं बहु मन्यते&#xA;009a तदिदं व्यसनं प्राप्तं मया भाग्यविपर्ययात्&#xA;009c तच्चैवाहं करिष्यामि अद्यैव द्विजसत्तम&#xA;010a इत्युक्त्वा तु महात्मानं पितरं ब्रह्मवित्तमम्&#xA;010c धृतराष्ट्रोऽभवन्मूढः शोकं च परमं गतः&#xA;010e अभूच्च तूष्णीं राजासौ ध्यायमानो महीपते&#xA;011a तस्य तद्वचनं श्रुत्वा कृष्णद्वैपायनः प्रभुः&#xA;011c पुत्रशोकाभिसन्तप्तं पुत्रं वचनमब्रवीत्&#xA;012a धृतराष्ट्र महाबाहो यत्त्वां वक्ष्यामि तच्छृणु&#xA;012c श्रुतवानसि मेधावी धर्मार्थकुशलस्तथा&#xA;013a न तेऽस्त्यविदितं किञ्चिद्वेदितव्यं परन्तप&#xA;013c अनित्यतां हि मर्त्यानां विजानासि न संशयः&#xA;014a अध्रुवे जीवलोके च स्थाने वाशाश्वते सति&#xA;014c जीविते मरणान्ते च कस्माच्छोचसि भारत&#xA;015a प्रत्यक्षं तव राजेन्द्र वैरस्यास्य समुद्भवः&#xA;015c पुत्रं ते कारणं कृत्वा कालयोगेन कारितः&#xA;016a अवश्यं भवितव्ये च कुरूणां वैशसे नृप&#xA;016c कस्माच्छोचसि ताञ्शूरान्गतान्परमिकां गतिम्&#xA;017a जानता च महाबाहो विदुरेण महात्मना&#xA;017c यतितं सर्वयत्नेन शमं प्रति जनेश्वर&#xA;018a न च दैवकृतो मार्गः शक्यो भूतेन केनचित्&#xA;018c घटतापि चिरं कालं नियन्तुमिति मे मतिः&#xA;019a देवतानां हि यत्कार्यं मया प्रत्यक्षतः श्रुतम्&#xA;019c तत्तेऽहं सम्प्रवक्ष्यामि कथं स्थैर्यं भवेत्तव&#xA;020a पुराहं त्वरितो यातः सभामैन्द्रीं जितक्लमः&#xA;020c अपश्यं तत्र च तदा समवेतान्दिवौकसः&#xA;020e नारदप्रमुखांश्चापि सर्वान्देवऋषींस्तथा&#xA;021a तत्र चापि मया दृष्टा पृथिवी पृथिवीपते&#xA;021c कार्यार्थमुपसम्प्राप्ता देवतानां समीपतः&#xA;022a उपगम्य तदा धात्री देवानाह समागतान्&#xA;022c यत्कार्यं मम युष्माभिर्ब्रह्मणः सदने तदा&#xA;022e प्रतिज्ञातं महाभागास्तच्छीघ्रं संविधीयताम्&#xA;023a तस्यास्तद्वचनं श्रुत्वा विष्णुर्लोकनमस्कृतः&#xA;023c उवाच प्रहसन्वाक्यं पृथिवीं देवसंसदि&#xA;024a धृतराष्ट्रस्य पुत्राणां यस्तु ज्येष्ठः शतस्य वै&#xA;024c दुर्योधन इति ख्यातः स ते कार्यं करिष्यति&#xA;024e तं च प्राप्य महीपालं कृतकृत्या भविष्यसि&#xA;025a तस्यार्थे पृथिवीपालाः कुरुक्षेत्रे समागताः&#xA;025c अन्योन्यं घातयिष्यन्ति दृढैः शस्त्रैः प्रहारिणः&#xA;026a ततस्ते भविता देवि भारस्य युधि नाशनम्&#xA;026c गच्छ शीघ्रं स्वकं स्थानं लोकान्धारय शोभने&#xA;027a स एष ते सुतो राजल्ँलोकसंहारकारणात्&#xA;027c कलेरंशः समुत्पन्नो गान्धार्या जठरे नृप&#xA;028a अमर्षी चपलश्चापि क्रोधनो दुष्प्रसाधनः&#xA;028c दैवयोगात्समुत्पन्ना भ्रातरश्चास्य तादृशाः&#xA;029a शकुनिर्मातुलश्चैव कर्णश्च परमः सखा&#xA;029c समुत्पन्ना विनाशार्थं पृथिव्यां सहिता नृपाः&#xA;029e एतमर्थं महाबाहो नारदो वेद तत्त्वतः&#xA;030a आत्मापराधात्पुत्रास्ते विनष्टाः पृथिवीपते&#xA;030c मा ताञ्शोचस्व राजेन्द्र न हि शोकेऽस्ति कारणम्&#xA;031a न हि ते पाण्डवाः स्वल्पमपराध्यन्ति भारत&#xA;031c पुत्रास्तव दुरात्मानो यैरियं घातिता मही&#xA;032a नारदेन च भद्रं ते पूर्वमेव न संशयः&#xA;032c युधिष्ठिरस्य समितौ राजसूये निवेदितम्&#xA;033a पाण्डवाः कौरवाश्चैव समासाद्य परस्परम्&#xA;033c न भविष्यन्ति कौन्तेय यत्ते कृत्यं तदाचर&#xA;034a नारदस्य वचः श्रुत्वा तदाशोचन्त पाण्डवाः&#xA;034c एतत्ते सर्वमाख्यातं देवगुह्यं सनातनम्&#xA;035a कथं ते शोकनाशः स्यात्प्राणेषु च दया प्रभो&#xA;035c स्नेहश्च पाण्डुपुत्रेषु ज्ञात्वा दैवकृतं विधिम्&#xA;036a एष चार्थो महाबाहो पूर्वमेव मया श्रुतः&#xA;036c कथितो धर्मराजस्य राजसूये क्रतूत्तमे&#xA;037a यतितं धर्मपुत्रेण मया गुह्ये निवेदिते&#xA;037c अविग्रहे कौरवाणां दैवं तु बलवत्तरम्&#xA;038a अनतिक्रमणीयो हि विधी राजन्कथञ्चन&#xA;038c कृतान्तस्य हि भूतेन स्थावरेण त्रसेन च&#xA;039a भवान्धर्मपरो यत्र बुद्धिश्रेष्ठश्च भारत&#xA;039c मुह्यते प्राणिनां ज्ञात्वा गतिं चागतिमेव च&#xA;040a त्वां तु शोकेन सन्तप्तं मुह्यमानं मुहुर्मुहुः&#xA;040c ज्ञात्वा युधिष्ठिरो राजा प्राणानपि परित्यजेत्&#xA;041a कृपालुर्नित्यशो वीरस्तिर्यग्योनिगतेष्वपि&#xA;041c स कथं त्वयि राजेन्द्र कृपां वै न करिष्यति&#xA;042a मम चैव नियोगेन विधेश्चाप्यनिवर्तनात्&#xA;042c पाण्डवानां च कारुण्यात्प्राणान्धारय भारत&#xA;043a एवं ते वर्तमानस्य लोके कीर्तिर्भविष्यति&#xA;043c धर्मश्च सुमहांस्तात तप्तं स्याच्च तपश्चिरात्&#xA;044a पुत्रशोकसमुत्पन्नं हुताशं ज्वलितं यथा&#xA;044c प्रज्ञाम्भसा महाराज निर्वापय सदा सदा&#xA;045a एतच्छ्रुत्वा तु वचनं व्यासस्यामिततेजसः&#xA;045c मुहूर्तं समनुध्याय धृतराष्ट्रोऽभ्यभाषत&#xA;046a महता शोकजालेन प्रणुन्नोऽस्मि द्विजोत्तम&#xA;046c नात्मानमवबुध्यामि मुह्यमानो मुहुर्मुहुः&#xA;047a इदं तु वचनं श्रुत्वा तव दैवनियोगजम्&#xA;047c धारयिष्याम्यहं प्राणान्यतिष्ये च नशोचितुम्&#xA;048a एतच्छ्रुत्वा तु वचनं व्यासः सत्यवतीसुतः&#xA;048c धृतराष्ट्रस्य राजेन्द्र तत्रैवान्तरधीयत&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/11/009/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/11/009/</guid>
      <description>&lt;p&gt;001  जनमेजय उवाच&#xA;001a गते भगवति व्यासे धृतराष्ट्रो महीपतिः&#xA;001c किमचेष्टत विप्रर्षे तन्मे व्याख्यातुमर्हसि&#xA;002  वैशम्पायन उवाच&#xA;002a एतच्छ्रुत्वा नरश्रेष्ठ चिरं ध्यात्वा त्वचेतनः&#xA;002c सञ्जयं योजयेत्युक्त्वा विदुरं प्रत्यभाषत&#xA;003a क्षिप्रमानय गान्धारीं सर्वाश्च भरतस्त्रियः&#xA;003c वधूं कुन्तीमुपादाय याश्चान्यास्तत्र योषितः&#xA;004a एवमुक्त्वा स धर्मात्मा विदुरं धर्मवित्तमम्&#xA;004c शोकविप्रहतज्ञानो यानमेवान्वपद्यत&#xA;005a गान्धारी चैव शोकार्ता भर्तुर्वचनचोदिता&#xA;005c सह कुन्त्या यतो राजा सह स्त्रीभिरुपाद्रवत्&#xA;006a ताः समासाद्य राजानं भृशं शोकसमन्विताः&#xA;006c आमन्त्र्यान्योन्यमीयुः स्म भृशमुच्चुक्रुशुस्ततः&#xA;007a ताः समाश्वासयत्क्षत्ता ताभ्यश्चार्ततरः स्वयम्&#xA;007c अश्रुकण्ठीः समारोप्य ततोऽसौ निर्ययौ पुरात्&#xA;008a ततः प्रणादः सञ्जज्ञे सर्वेषु कुरुवेश्मसु&#xA;008c आकुमारं पुरं सर्वमभवच्छोककर्शितम्&#xA;009a अदृष्टपूर्वा या नार्यः पुरा देवगणैरपि&#xA;009c पृथग्जनेन दृश्यन्त तास्तदा निहतेश्वराः&#xA;010a प्रकीर्य केशान्सुशुभान्भूषणान्यवमुच्य च&#xA;010c एकवस्त्रधरा नार्यः परिपेतुरनाथवत्&#xA;011a श्वेतपर्वतरूपेभ्यो गृहेभ्यस्तास्त्वपाक्रमन्&#xA;011c गुहाभ्य इव शैलानां पृषत्यो हतयूथपाः&#xA;012a तान्युदीर्णानि नारीणां तदा वृन्दान्यनेकशः&#xA;012c शोकार्तान्यद्रवन्राजन्किशोरीणामिवाङ्गने&#xA;013a प्रगृह्य बाहून्क्रोशन्त्यः पुत्रान्भ्रातॄन्पितॄनपि&#xA;013c दर्शयन्तीव ता ह स्म युगान्ते लोकसङ्क्षयम्&#xA;014a विलपन्त्यो रुदन्त्यश्च धावमानास्ततस्ततः&#xA;014c शोकेनाभ्याहतज्ञानाः कर्तव्यं न प्रजज्ञिरे&#xA;015a व्रीडां जग्मुः पुरा याः स्म सखीनामपि योषितः&#xA;015c ता एकवस्त्रा निर्लज्जाः श्वश्रूणां पुरतोऽभवन्&#xA;016a परस्परं सुसूक्ष्मेषु शोकेष्वाश्वासयन्स्म याः&#xA;016c ताः शोकविह्वला राजन्नुपैक्षन्त परस्परम्&#xA;017a ताभिः परिवृतो राजा रुदतीभिः सहस्रशः&#xA;017c निर्ययौ नगराद्दीनस्तूर्णमायोधनं प्रति&#xA;018a शिल्पिनो वणिजो वैश्याः सर्वकर्मोपजीविनः&#xA;018c ते पार्थिवं पुरस्कृत्य निर्ययुर्नगराद्बहिः&#xA;019a तासां विक्रोशमानानामार्तानां कुरुसङ्क्षये&#xA;019c प्रादुरासीन्महाञ्शब्दो व्यथयन्भुवनान्युत&#xA;020a युगान्तकाले सम्प्राप्ते भूतानां दह्यतामिव&#xA;020c अभावः स्यादयं प्राप्त इति भूतानि मेनिरे&#xA;021a भृशमुद्विग्नमनसस्ते पौराः कुरुसङ्क्षये&#xA;021c प्राक्रोशन्त महाराज स्वनुरक्तास्तदा भृशम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/11/010/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/11/010/</guid>
      <description>&lt;p&gt;001  वैशम्पायन उवाच&#xA;001a क्रोशमात्रं ततो गत्वा ददृशुस्तान्महारथान्&#xA;001c शारद्वतं कृपं द्रौणिं कृतवर्माणमेव च&#xA;002a ते तु दृष्ट्वैव राजानं प्रज्ञाचक्षुषमीश्वरम्&#xA;002c अश्रुकण्ठा विनिःश्वस्य रुदन्तमिदमब्रुवन्&#xA;003a पुत्रस्तव महाराज कृत्वा कर्म सुदुष्करम्&#xA;003c गतः सानुचरो राजञ्शक्रलोकं महीपतिः&#xA;004a दुर्योधनबलान्मुक्ता वयमेव त्रयो रथाः&#xA;004c सर्वमन्यत्परिक्षीणं सैन्यं ते भरतर्षभ&#xA;005a इत्येवमुक्त्वा राजानं कृपः शारद्वतस्तदा&#xA;005c गान्धारीं पुत्रशोकार्तामिदं वचनमब्रवीत्&#xA;006a अभीता युध्यमानास्ते घ्नन्तः शत्रुगणान्बहून्&#xA;006c वीरकर्माणि कुर्वाणाः पुत्रास्ते निधनं गताः&#xA;007a ध्रुवं सम्प्राप्य लोकांस्ते निर्मलाञ्शस्त्रनिर्जितान्&#xA;007c भास्वरं देहमास्थाय विहरन्त्यमरा इव&#xA;008a न हि कश्चिद्धि शूराणां युध्यमानः पराङ्मुखः&#xA;008c शस्त्रेण निधनं प्राप्तो न च कश्चित्कृताञ्जलिः&#xA;009a एतां तां क्षत्रियस्याहुः पुराणां परमां गतिम्&#xA;009c शस्त्रेण निधनं सङ्ख्ये तान्न शोचितुमर्हसि&#xA;010a न चापि शत्रवस्तेषामृध्यन्ते राज्ञि पाण्डवाः&#xA;010c शृणु यत्कृतमस्माभिरश्वत्थामपुरोगमैः&#xA;011a अधर्मेण हतं श्रुत्वा भीमसेनेन ते सुतम्&#xA;011c सुप्तं शिबिरमाविश्य पाण्डूनां कदनं कृतम्&#xA;012a पाञ्चाला निहताः सर्वे धृष्टद्युम्नपुरोगमाः&#xA;012c द्रुपदस्यात्मजाश्चैव द्रौपदेयाश्च पातिताः&#xA;013a तथा विशसनं कृत्वा पुत्रशत्रुगणस्य ते&#xA;013c प्राद्रवाम रणे स्थातुं न हि शक्यामहे त्रयः&#xA;014a ते हि शूरा महेष्वासाः क्षिप्रमेष्यन्ति पाण्डवाः&#xA;014c अमर्षवशमापन्ना वैरं प्रतिजिहीर्षवः&#xA;015a निहतानात्मजाञ्श्रुत्वा प्रमत्तान्पुरुषर्षभाः&#xA;015c निनीषन्तः पदं शूराः क्षिप्रमेव यशस्विनि&#xA;016a पाण्डूनां किल्बिषं कृत्वा संस्थातुं नोत्सहामहे&#xA;016c अनुजानीहि नो राज्ञि मा च शोके मनः कृथाः&#xA;017a राजंस्त्वमनुजानीहि धैर्यमातिष्ठ चोत्तमम्&#xA;017c निष्ठान्तं पश्य चापि त्वं क्षत्रधर्मं च केवलम्&#xA;018a इत्येवमुक्त्वा राजानं कृत्वा चाभिप्रदक्षिणम्&#xA;018c कृपश्च कृतवर्मा च द्रोणपुत्रश्च भारत&#xA;019a अवेक्षमाणा राजानं धृतराष्ट्रं मनीषिणम्&#xA;019c गङ्गामनु महात्मानस्तूर्णमश्वानचोदयन्&#xA;020a अपक्रम्य तु ते राजन्सर्व एव महारथाः&#xA;020c आमन्त्र्यान्योन्यमुद्विग्नास्त्रिधा ते प्रययुस्ततः&#xA;021a जगाम हास्तिनपुरं कृपः शारद्वतस्तदा&#xA;021c स्वमेव राष्ट्रं हार्दिक्यो द्रौणिर्व्यासाश्रमं ययौ&#xA;022a एवं ते प्रययुर्वीरा वीक्षमाणाः परस्परम्&#xA;022c भयार्ताः पाण्डुपुत्राणामागस्कृत्वा महात्मनाम्&#xA;023a समेत्य वीरा राजानं तदा त्वनुदिते रवौ&#xA;023c विप्रजग्मुर्महाराज यथेच्छकमरिन्दमाः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/11/011/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/11/011/</guid>
      <description>&lt;p&gt;001  वैशम्पायन उवाच&#xA;001a हतेषु सर्वसैन्येषु धर्मराजो युधिष्ठिरः&#xA;001c शुश्रुवे पितरं वृद्धं निर्यातं गजसाह्वयात्&#xA;002a सोऽभ्ययात्पुत्रशोकार्तः पुत्रशोकपरिप्लुतम्&#xA;002c शोचमानो महाराज भ्रातृभिः सहितस्तदा&#xA;003a अन्वीयमानो वीरेण दाशार्हेण महात्मना&#xA;003c युयुधानेन च तथा तथैव च युयुत्सुना&#xA;004a तमन्वगात्सुदुःखार्ता द्रौपदी शोककर्शिता&#xA;004c सह पाञ्चालयोषिद्भिर्यास्तत्रासन्समागताः&#xA;005a स गङ्गामनु वृन्दानि स्त्रीणां भरतसत्तम&#xA;005c कुररीणामिवार्तानां क्रोशन्तीनां ददर्श ह&#xA;006a ताभिः परिवृतो राजा रुदतीभिः सहस्रशः&#xA;006c ऊर्ध्वबाहुभिरार्ताभिर्ब्रुवतीभिः प्रियाप्रिये&#xA;007a क्व नु धर्मज्ञता राज्ञः क्व नु साद्यानृशंसता&#xA;007c यदावधीत्पितॄन्भ्रातॄन्गुरून्पुत्रान्सखीनपि&#xA;008a घातयित्वा कथं द्रोणं भीष्मं चापि पितामहम्&#xA;008c मनस्तेऽभून्महाबाहो हत्वा चापि जयद्रथम्&#xA;009a किं नु राज्येन ते कार्यं पितॄन्भ्रातॄनपश्यतः&#xA;009c अभिमन्युं च दुर्धर्षं द्रौपदेयांश्च भारत&#xA;010a अतीत्य ता महाबाहुः क्रोशन्तीः कुररीरिव&#xA;010c ववन्दे पितरं ज्येष्ठं धर्मराजो युधिष्ठिरः&#xA;011a ततोऽभिवाद्य पितरं धर्मेणामित्रकर्शनाः&#xA;011c न्यवेदयन्त नामानि पाण्डवास्तेऽपि सर्वशः&#xA;012a तमात्मजान्तकरणं पिता पुत्रवधार्दितः&#xA;012c अप्रीयमाणः शोकार्तः पाण्डवं परिषस्वजे&#xA;013a धर्मराजं परिष्वज्य सान्त्वयित्वा च भारत&#xA;013c दुष्टात्मा भीममन्वैच्छद्दिधक्षुरिव पावकः&#xA;014a स कोपपावकस्तस्य शोकवायुसमीरितः&#xA;014c भीमसेनमयं दावं दिधक्षुरिव दृश्यते&#xA;015a तस्य सङ्कल्पमाज्ञाय भीमं प्रत्यशुभं हरिः&#xA;015c भीममाक्षिप्य पाणिभ्यां प्रददौ भीममायसम्&#xA;016a प्रागेव तु महाबुद्धिर्बुद्ध्वा तस्येङ्गितं हरिः&#xA;016c संविधानं महाप्राज्ञस्तत्र चक्रे जनार्दनः&#xA;017a तं तु गृह्यैव पाणिभ्यां भीमसेनमयस्मयम्&#xA;017c बभञ्ज बलवान्राजा मन्यमानो वृकोदरम्&#xA;018a नागायुतबलप्राणः स राजा भीममायसम्&#xA;018c भङ्क्त्वा विमथितोरस्कः सुस्राव रुधिरं मुखात्&#xA;019a ततः पपात मेदिन्यां तथैव रुधिरोक्षितः&#xA;019c प्रपुष्पिताग्रशिखरः पारिजात इव द्रुमः&#xA;020a पर्यगृह्णत तं विद्वान्सूतो गावल्गणिस्तदा&#xA;020c मैवमित्यब्रवीच्चैनं शमयन्सान्त्वयन्निव&#xA;021a स तु कोपं समुत्सृज्य गतमन्युर्महामनाः&#xA;021c हा हा भीमेति चुक्रोश भूयः शोकसमन्वितः&#xA;022a तं विदित्वा गतक्रोधं भीमसेनवधार्दितम्&#xA;022c वासुदेवो वरः पुंसामिदं वचनमब्रवीत्&#xA;023a मा शुचो धृतराष्ट्र त्वं नैष भीमस्त्वया हतः&#xA;023c आयसी प्रतिमा ह्येषा त्वया राजन्निपातिता&#xA;024a त्वां क्रोधवशमापन्नं विदित्वा भरतर्षभ&#xA;024c मयापकृष्टः कौन्तेयो मृत्योर्दंष्ट्रान्तरं गतः&#xA;025a न हि ते राजशार्दूल बले तुल्योऽस्ति कश्चन&#xA;025c कः सहेत महाबाहो बाह्वोर्निग्रहणं नरः&#xA;026a यथान्तकमनुप्राप्य जीवन्कश्चिन्न मुच्यते&#xA;026c एवं बाह्वन्तरं प्राप्य तव जीवेन्न कश्चन&#xA;027a तस्मात्पुत्रेण या सा ते प्रतिमा कारितायसी&#xA;027c भीमस्य सेयं कौरव्य तवैवोपहृता मया&#xA;028a पुत्रशोकाभिसन्तापाद्धर्मादपहृतं मनः&#xA;028c तव राजेन्द्र तेन त्वं भीमसेनं जिघांससि&#xA;029a न च ते तत्क्षमं राजन्हन्यास्त्वं यद्वृकोदरम्&#xA;029c न हि पुत्रा महाराज जीवेयुस्ते कथञ्चन&#xA;030a तस्माद्यत्कृतमस्माभिर्मन्यमानैः क्षमं प्रति&#xA;030c अनुमन्यस्व तत्सर्वं मा च शोके मनः कृथाः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/11/012/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/11/012/</guid>
      <description>&lt;p&gt;001  वैशम्पायन उवाच&#xA;001a तत एनमुपातिष्ठञ्शौचार्थं परिचारकाः&#xA;001c कृतशौचं पुनश्चैनं प्रोवाच मधुसूदनः&#xA;002a राजन्नधीता वेदास्ते शास्त्राणि विविधानि च&#xA;002c श्रुतानि च पुराणानि राजधर्माश्च केवलाः&#xA;003a एवं विद्वान्महाप्राज्ञ नाकार्षीर्वचनं तदा&#xA;003c पाण्डवानधिकाञ्जानन्बले शौर्ये च कौरव&#xA;004a राजा हि यः स्थिरप्रज्ञः स्वयं दोषानवेक्षते&#xA;004c देशकालविभागं च परं श्रेयः स विन्दति&#xA;005a उच्यमानं च यः श्रेयो गृह्णीते नो हिताहिते&#xA;005c आपदं समनुप्राप्य स शोचत्यनये स्थितः&#xA;006a ततोऽन्यवृत्तमात्मानं समवेक्षस्व भारत&#xA;006c राजंस्त्वं ह्यविधेयात्मा दुर्योधनवशे स्थितः&#xA;007a आत्मापराधादायस्तस्तत्किं भीमं जिघांससि&#xA;007c तस्मात्संयच्छ कोपं त्वं स्वमनुस्मृत्य दुष्कृतम्&#xA;008a यस्तु तां स्पर्धया क्षुद्रः पाञ्चालीमानयत्सभाम्&#xA;008c स हतो भीमसेनेन वैरं प्रतिचिकीर्षता&#xA;009a आत्मनोऽतिक्रमं पश्य पुत्रस्य च दुरात्मनः&#xA;009c यदनागसि पाण्डूनां परित्यागः परन्तप&#xA;010a एवमुक्तः स कृष्णेन सर्वं सत्यं जनाधिप&#xA;010c उवाच देवकीपुत्रं धृतराष्ट्रो महीपतिः&#xA;011a एवमेतन्महाबाहो यथा वदसि माधव&#xA;011c पुत्रस्नेहस्तु धर्मात्मन्धैर्यान्मां समचालयत्&#xA;012a दिष्ट्या तु पुरुषव्याघ्रो बलवान्सत्यविक्रमः&#xA;012c त्वद्गुप्तो नागमत्कृष्ण भीमो बाह्वन्तरं मम&#xA;013a इदानीं त्वहमेकाग्रो गतमन्युर्गतज्वरः&#xA;013c मध्यमं पाण्डवं वीरं स्प्रष्टुमिच्छामि केशव&#xA;014a हतेषु पार्थिवेन्द्रेषु पुत्रेषु निहतेषु च&#xA;014c पाण्डुपुत्रेषु मे शर्म प्रीतिश्चाप्यवतिष्ठते&#xA;015a ततः स भीमं च धनञ्जयं च माद्र्याश्च पुत्रौ पुरुषप्रवीरौ&#xA;015c पस्पर्श गात्रैः प्ररुदन्सुगात्रानाश्वास्य कल्याणमुवाच चैनान्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/11/013/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/11/013/</guid>
      <description>&lt;p&gt;001  वैशम्पायन उवाच&#xA;001a धृतराष्ट्राभ्यनुज्ञातास्ततस्ते कुरुपुङ्गवाः&#xA;001c अभ्ययुर्भ्रातरः सर्वे गान्धारीं सहकेशवाः&#xA;002a ततो ज्ञात्वा हतामित्रं धर्मराजं युधिष्ठिरम्&#xA;002c गान्धारी पुत्रशोकार्ता शप्तुमैच्छदनिन्दिता&#xA;003a तस्याः पापमभिप्रायं विदित्वा पाण्डवान्प्रति&#xA;003c ऋषिः सत्यवतीपुत्रः प्रागेव समबुध्यत&#xA;004a स गङ्गायामुपस्पृश्य पुण्यगन्धं पयः शुचि&#xA;004c तं देशमुपसम्पेदे परमर्षिर्मनोजवः&#xA;005a दिव्येन चक्षुषा पश्यन्मनसानुद्धतेन च&#xA;005c सर्वप्राणभृतां भावं स तत्र समबुध्यत&#xA;006a स स्नुषामब्रवीत्काले कल्यवादी महातपाः&#xA;006c शापकालमवाक्षिप्य शमकालमुदीरयन्&#xA;007a न कोपः पाण्डवे कार्यो गान्धारि शममाप्नुहि&#xA;007c रजो निगृह्यतामेतच्छृणु चेदं वचो मम&#xA;008a उक्तास्यष्टादशाहानि पुत्रेण जयमिच्छता&#xA;008c शिवमाशास्स्व मे मातर्युध्यमानस्य शत्रुभिः&#xA;009a सा तथा याच्यमाना त्वं काले काले जयैषिणा&#xA;009c उक्तवत्यसि गान्धारि यतो धर्मस्ततो जयः&#xA;010a न चाप्यतीतां गान्धारि वाचं ते वितथामहम्&#xA;010c स्मरामि भाषमाणायास्तथा प्रणिहिता ह्यसि&#xA;011a सा त्वं धर्मं परिस्मृत्य वाचा चोक्त्वा मनस्विनि&#xA;011c कोपं संयच्छ गान्धारि मैवं भूः सत्यवादिनि&#xA;012  गान्धार्युवाच&#xA;012a भगवन्नाभ्यसूयामि नैतानिच्छामि नश्यतः&#xA;012c पुत्रशोकेन तु बलान्मनो विह्वलतीव मे&#xA;013a यथैव कुन्त्या कौन्तेया रक्षितव्यास्तथा मया&#xA;013c यथैव धृतराष्ट्रेण रक्षितव्यास्तथा मया&#xA;014a दुर्योधनापराधेन शकुनेः सौबलस्य च&#xA;014c कर्णदुःशासनाभ्यां च वृत्तोऽयं कुरुसङ्क्षयः&#xA;015a नापराध्यति बीभत्सुर्न च पार्थो वृकोदरः&#xA;015c नकुलः सहदेवो वा नैव जातु युधिष्ठिरः&#xA;016a युध्यमाना हि कौरव्याः कृन्तमानाः परस्परम्&#xA;016c निहताः सहिताश्चान्यैस्तत्र नास्त्यप्रियं मम&#xA;017a यत्तु कर्माकरोद्भीमो वासुदेवस्य पश्यतः&#xA;017c दुर्योधनं समाहूय गदायुद्धे महामनाः&#xA;018a शिक्षयाभ्यधिकं ज्ञात्वा चरन्तं बहुधा रणे&#xA;018c अधो नाभ्यां प्रहृतवांस्तन्मे कोपमवर्धयत्&#xA;019a कथं नु धर्मं धर्मज्ञैः समुद्दिष्टं महात्मभिः&#xA;019c त्यजेयुराहवे शूराः प्राणहेतोः कथञ्चन&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/11/014/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/11/014/</guid>
      <description>&lt;p&gt;001  वैशम्पायन उवाच&#xA;001a तच्छ्रुत्वा वचनं तस्या भीमसेनोऽथ भीतवत्&#xA;001c गान्धारीं प्रत्युवाचेदं वचः सानुनयं तदा&#xA;002a अधर्मो यदि वा धर्मस्त्रासात्तत्र मया कृतः&#xA;002c आत्मानं त्रातुकामेन तन्मे त्वं क्षन्तुमर्हसि&#xA;003a न हि युद्धेन पुत्रस्ते धर्मेण स महाबलः&#xA;003c शक्यः केनचिदुद्यन्तुमतो विषममाचरम्&#xA;004a सैन्यस्यैकोऽवशिष्टोऽयं गदायुद्धे च वीर्यवान्&#xA;004c मां हत्वा न हरेद्राज्यमिति चैतत्कृतं मया&#xA;005a राजपुत्रीं च पाञ्चालीमेकवस्त्रां रजस्वलाम्&#xA;005c भवत्या विदितं सर्वमुक्तवान्यत्सुतस्तव&#xA;006a सुयोधनमसङ्गृह्य न शक्या भूः ससागरा&#xA;006c केवला भोक्तुमस्माभिरतश्चैतत्कृतं मया&#xA;007a तच्चाप्यप्रियमस्माकं पुत्रस्ते समुपाचरत्&#xA;007c द्रौपद्या यत्सभामध्ये सव्यमूरुमदर्शयत्&#xA;008a तत्रैव वध्यः सोऽस्माकं दुराचारोऽम्ब ते सुतः&#xA;008c धर्मराजाज्ञया चैव स्थिताः स्म समये तदा&#xA;009a वैरमुद्धुक्षितं राज्ञि पुत्रेण तव तन्महत्&#xA;009c क्लेशिताश्च वने नित्यं तत एतत्कृतं मया&#xA;010a वैरस्यास्य गतः पारं हत्वा दुर्योधनं रणे&#xA;010c राज्यं युधिष्ठिरः प्राप्तो वयं च गतमन्यवः&#xA;011  गान्धार्युवाच&#xA;011a न तस्यैष वधस्तात यत्प्रशंससि मे सुतम्&#xA;011c कृतवांश्चापि तत्सर्वं यदिदं भाषसे मयि&#xA;012a हताश्वे नकुले यत्तद्वृषसेनेन भारत&#xA;012c अपिबः शोणितं सङ्ख्ये दुःशासनशरीरजम्&#xA;013a सद्भिर्विगर्हितं घोरमनार्यजनसेवितम्&#xA;013c क्रूरं कर्माकरोः कस्मात्तदयुक्तं वृकोदर&#xA;014  भीमसेन उवाच&#xA;014a अन्यस्यापि न पातव्यं रुधिरं किं पुनः स्वकम्&#xA;014c यथैवात्मा तथा भ्राता विशेषो नास्ति कश्चन&#xA;015a रुधिरं न व्यतिक्रामद्दन्तोष्ठं मेऽम्ब मा शुचः&#xA;015c वैवस्वतस्तु तद्वेद हस्तौ मे रुधिरोक्षितौ&#xA;016a हताश्वं नकुलं दृष्ट्वा वृषसेनेन संयुगे&#xA;016c भ्रातॄणां सम्प्रहृष्टानां त्रासः सञ्जनितो मया&#xA;017a केशपक्षपरामर्शे द्रौपद्या द्यूतकारिते&#xA;017c क्रोधाद्यदब्रुवं चाहं तच्च मे हृदि वर्तते&#xA;018a क्षत्रधर्माच्च्युतो राज्ञि भवेयं शास्वतीः समाः&#xA;018c प्रतिज्ञां तामनिस्तीर्य ततस्तत्कृतवानहम्&#xA;019a न मामर्हसि गान्धारि दोषेण परिशङ्कितुम्&#xA;019c अनिगृह्य पुरा पुत्रानस्मास्वनपकारिषु&#xA;020  गान्धार्युवाच&#xA;020a वृद्धस्यास्य शतं पुत्रान्निघ्नंस्त्वमपराजितः&#xA;020c कस्मान्न शेषयः कञ्चिद्येनाल्पमपराधितम्&#xA;021a सन्तानमावयोस्तात वृद्धयोर्हृतराज्ययोः&#xA;021c कथमन्धद्वयस्यास्य यष्टिरेका न वर्जिता&#xA;022a शेषे ह्यवस्थिते तात पुत्राणामन्तके त्वयि&#xA;022c न मे दुःखं भवेदेतद्यदि त्वं धर्ममाचरः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/11/015/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/11/015/</guid>
      <description>&lt;p&gt;001  वैशम्पायन उवाच&#xA;001a एवमुक्त्वा तु गान्धारी युधिष्ठिरमपृच्छत&#xA;001c क्व स राजेति सक्रोधा पुत्रपौत्रवधार्दिता&#xA;002a तामभ्यगच्छद्राजेन्द्रो वेपमानः कृताञ्जलिः&#xA;002c युधिष्ठिर इदं चैनां मधुरं वाक्यमब्रवीत्&#xA;003a पुत्रहन्ता नृशंसोऽहं तव देवि युधिष्ठिरः&#xA;003c शापार्हः पृथिवीनाशे हेतुभूतः शपस्व माम्&#xA;004a न हि मे जीवितेनार्थो न राज्येन धनेन वा&#xA;004c तादृशान्सुहृदो हत्वा मूढस्यास्य सुहृद्द्रुहः&#xA;005a तमेवंवादिनं भीतं सन्निकर्षगतं तदा&#xA;005c नोवाच किञ्चिद्गान्धारी निःश्वासपरमा भृशम्&#xA;006a तस्यावनतदेहस्य पादयोर्निपतिष्यतः&#xA;006c युधिष्ठिरस्य नृपतेर्धर्मज्ञा धर्मदर्शिनी&#xA;006e अङ्गुल्यग्राणि ददृशे देवी पट्टान्तरेण सा&#xA;007a ततः स कुनकीभूतो दर्शनीयनखो नृपः&#xA;007c तं दृष्ट्वा चार्जुनोऽगच्छद्वासुदेवस्य पृष्ठतः&#xA;008a एवं सञ्चेष्टमानांस्तानितश्चेतश्च भारत&#xA;008c गान्धारी विगतक्रोधा सान्त्वयामास मातृवत्&#xA;009a तया ते समनुज्ञाता मातरं वीरमातरम्&#xA;009c अभ्यगच्छन्त सहिताः पृथां पृथुलवक्षसः&#xA;010a चिरस्य दृष्ट्वा पुत्रान्सा पुत्राधिभिरभिप्लुता&#xA;010c बाष्पमाहारयद्देवी वस्त्रेणावृत्य वै मुखम्&#xA;011a ततो बाष्पं समुत्सृज्य सह पुत्रैस्तथा पृथा&#xA;011c अपश्यदेताञ्शस्त्रौघैर्बहुधा परिविक्षतान्&#xA;012a सा तानेकैकशः पुत्रान्संस्पृशन्ती पुनः पुनः&#xA;012c अन्वशोचन्त दुःखार्ता द्रौपदीं च हतात्मजाम्&#xA;012e रुदतीमथ पाञ्चालीं ददर्श पतितां भुवि&#xA;013  द्रौपद्युवाच&#xA;013a आर्ये पौत्राः क्व ते सर्वे सौभद्रसहिता गताः&#xA;013c न त्वां तेऽद्याभिगच्छन्ति चिरदृष्टां तपस्विनीम्&#xA;013e किं नु राज्येन वै कार्यं विहीनायाः सुतैर्मम&#xA;014  वैशम्पायन उवाच&#xA;014a तां समाश्वासयामास पृथा पृथुललोचना&#xA;014c उत्थाप्य याज्ञसेनीं तु रुदतीं शोककर्शिताम्&#xA;015a तयैव सहिता चापि पुत्रैरनुगता पृथा&#xA;015c अभ्यगच्छत गान्धारीमार्तामार्ततरा स्वयम्&#xA;016a तामुवाचाथ गान्धारी सह वध्वा यशस्विनीम्&#xA;016c मैवं पुत्रीति शोकार्ता पश्य मामपि दुःखिताम्&#xA;017a मन्ये लोकविनाशोऽयं कालपर्यायचोदितः&#xA;017c अवश्यभावी सम्प्राप्तः स्वभावाल्लोमहर्षणः&#xA;018a इदं तत्समनुप्राप्तं विदुरस्य वचो महत्&#xA;018c असिद्धानुनये कृष्णे यदुवाच महामतिः&#xA;019a तस्मिन्नपरिहार्येऽर्थे व्यतीते च विशेषतः&#xA;019c मा शुचो न हि शोच्यास्ते सङ्ग्रामे निधनं गताः&#xA;020a यथैव त्वं तथैवाहं को वा माश्वासयिष्यति&#xA;020c ममैव ह्यपराधेन कुलमग्र्यं विनाशितम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/11/016/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/11/016/</guid>
      <description>&lt;p&gt;001  वैशम्पायन उवाच&#xA;001a एवमुक्त्वा तु गान्धारी कुरूणामाविकर्तनम्&#xA;001c अपश्यत्तत्र तिष्ठन्ती सर्वं दिव्येन चक्षुषा&#xA;002a पतिव्रता महाभागा समानव्रतचारिणी&#xA;002c उग्रेण तपसा युक्ता सततं सत्यवादिनी&#xA;003a वरदानेन कृष्णस्य महर्षेः पुण्यकर्मणः&#xA;003c दिव्यज्ञानबलोपेता विविधं पर्यदेवयत्&#xA;004a ददर्श सा बुद्धिमती दूरादपि यथान्तिके&#xA;004c रणाजिरं नृवीराणामद्भुतं लोमहर्षणम्&#xA;005a अस्थिकेशपरिस्तीर्णं शोणितौघपरिप्लुतम्&#xA;005c शरीरैर्बहुसाहस्रैर्विनिकीर्णं समन्ततः&#xA;006a गजाश्वरथयोधानामावृतं रुधिराविलैः&#xA;006c शरीरैरशिरस्कैश्च विदेहैश्च शिरोगणैः&#xA;007a गजाश्वनरवीराणां निःसत्त्वैरभिसंवृतम्&#xA;007c सृगालबडकाकोलकङ्ककाकनिषेवितम्&#xA;008a रक्षसां पुरुषादानां मोदनं कुरराकुलम्&#xA;008c अशिवाभिः शिवाभिश्च नादितं गृध्रसेवितम्&#xA;009a ततो व्यासाभ्यनुज्ञातो धृतराष्ट्रो महीपतिः&#xA;009c पाण्डुपुत्राश्च ते सर्वे युधिष्ठिरपुरोगमाः&#xA;010a वासुदेवं पुरस्कृत्य हतबन्धुं च पार्थिवम्&#xA;010c कुरुस्त्रियः समासाद्य जग्मुरायोधनं प्रति&#xA;011a समासाद्य कुरुक्षेत्रं ताः स्त्रियो निहतेश्वराः&#xA;011c अपश्यन्त हतांस्तत्र पुत्रान्भ्रातॄन्पितॄन्पतीन्&#xA;012a क्रव्यादैर्भक्ष्यमाणान्वै गोमायुबडवायसैः&#xA;012c भूतैः पिशाचै रक्षोभिर्विविधैश्च निशाचरैः&#xA;013a रुद्राक्रीडनिभं दृष्ट्वा तदा विशसनं स्त्रियः&#xA;013c महार्हेभ्योऽथ यानेभ्यो विक्रोशन्त्यो निपेतिरे&#xA;014a अदृष्टपूर्वं पश्यन्त्यो दुःखार्ता भरतस्त्रियः&#xA;014c शरीरेष्वस्खलन्नन्या न्यपतंश्चापरा भुवि&#xA;015a श्रान्तानां चाप्यनाथानां नासीत्काचन चेतना&#xA;015c पाञ्चालकुरुयोषाणां कृपणं तदभून्महत्&#xA;016a दुःखोपहतचित्ताभिः समन्तादनुनादितम्&#xA;016c दृष्ट्वायोधनमत्युग्रं धर्मज्ञा सुबलात्मजा&#xA;017a ततः सा पुण्डरीकाक्षमामन्त्र्य पुरुषोत्तमम्&#xA;017c कुरूणां वैशसं दृष्ट्वा दुःखाद्वचनमब्रवीत्&#xA;018a पश्यैताः पुण्डरीकाक्ष स्नुषा मे निहतेश्वराः&#xA;018c प्रकीर्णकेशाः क्रोशन्तीः कुररीरिव माधव&#xA;019a अमूस्त्वभिसमागम्य स्मरन्त्यो भरतर्षभान्&#xA;019c पृथगेवाभ्यधावन्त पुत्रान्भ्रातॄन्पितॄन्पतीन्&#xA;020a वीरसूभिर्महाबाहो हतपुत्राभिरावृतम्&#xA;020c क्वचिच्च वीरपत्नीभिर्हतवीराभिराकुलम्&#xA;021a शोभितं पुरुषव्याघ्रैर्भीष्मकर्णाभिमन्युभिः&#xA;021c द्रोणद्रुपदशल्यैश्च ज्वलद्भिरिव पावकैः&#xA;022a काञ्चनैः कवचैर्निष्कैर्मणिभिश्च महात्मनाम्&#xA;022c अङ्गदैर्हस्तकेयूरैः स्रग्भिश्च समलङ्कृतम्&#xA;023a वीरबाहुविसृष्टाभिः शक्तिभिः परिघैरपि&#xA;023c खड्गैश्च विमलैस्तीक्ष्णैः सशरैश्च शरासनैः&#xA;024a क्रव्यादसङ्घैर्मुदितैस्तिष्ठद्भिः सहितैः क्वचित्&#xA;024c क्वचिदाक्रीडमानैश्च शयानैरपरैः क्वचित्&#xA;025a एतदेवंविधं वीर सम्पश्यायोधनं विभो&#xA;025c पश्यमाना च दह्यामि शोकेनाहं जनार्दन&#xA;026a पाञ्चालानां कुरूणां च विनाशं मधुसूदन&#xA;026c पञ्चानामिव भूतानां नाहं वधमचिन्तयम्&#xA;027a तान्सुपर्णाश्च गृध्राश्च निष्कर्षन्त्यसृगुक्षितान्&#xA;027c निगृह्य कवचेषूग्रा भक्षयन्ति सहस्रशः&#xA;028a जयद्रथस्य कर्णस्य तथैव द्रोणभीष्मयोः&#xA;028c अभिमन्योर्विनाशं च कश्चिन्तयितुमर्हति&#xA;029a अवध्यकल्पान्निहतान्दृष्ट्वाहं मधुसूदन&#xA;029c गृध्रकङ्कबडश्येनश्वसृगालादनीकृतान्&#xA;030a अमर्षवशमापन्नान्दुर्योधनवशे स्थितान्&#xA;030c पश्येमान्पुरुषव्याघ्रान्संशान्तान्पावकानिव&#xA;031a शयनान्युचिताः सर्वे मृदूनि विमलानि च&#xA;031c विपन्नास्तेऽद्य वसुधां विवृतामधिशेरते&#xA;032a बन्दिभिः सततं काले स्तुवद्भिरभिनन्दिताः&#xA;032c शिवानामशिवा घोराः शृण्वन्ति विविधा गिरः&#xA;033a ये पुरा शेरते वीराः शयनेषु यशस्विनः&#xA;033c चन्दनागुरुदिग्धाङ्गास्तेऽद्य पांसुषु शेरते&#xA;034a तेषामाभरणान्येते गृध्रगोमायुवायसाः&#xA;034c आक्षिपन्त्यशिवा घोरा विनदन्तः पुनः पुनः&#xA;035a चापानि विशिखान्पीतान्निस्त्रिंशान्विमला गदाः&#xA;035c युद्धाभिमानिनः प्रीता जीवन्त इव बिभ्रति&#xA;036a सुरूपवर्णा बहवः क्रव्यादैरवघट्टिताः&#xA;036c ऋषभप्रतिरूपाक्षाः शेरते हरितस्रजः&#xA;037a अपरे पुनरालिङ्ग्य गदाः परिघबाहवः&#xA;037c शेरतेऽभिमुखाः शूरा दयिता इव योषितः&#xA;038a बिभ्रतः कवचान्यन्ये विमलान्यायुधानि च&#xA;038c न धर्षयन्ति क्रव्यादा जीवन्तीति जनार्दन&#xA;039a क्रव्यादैः कृष्यमाणानामपरेषां महात्मनाम्&#xA;039c शातकौम्भ्यः स्रजश्चित्रा विप्रकीर्णाः समन्ततः&#xA;040a एते गोमायवो भीमा निहतानां यशस्विनाम्&#xA;040c कण्ठान्तरगतान्हारानाक्षिपन्ति सहस्रशः&#xA;041a सर्वेष्वपररात्रेषु याननन्दन्त बन्दिनः&#xA;041c स्तुतिभिश्च परार्ध्याभिरुपचारैश्च शिक्षिताः&#xA;042a तानिमाः परिदेवन्ति दुःखार्ताः परमाङ्गनाः&#xA;042c कृपणं वृष्णिशार्दूल दुःखशोकार्दिता भृशम्&#xA;043a रक्तोत्पलवनानीव विभान्ति रुचिराणि वै&#xA;043c मुखानि परमस्त्रीणां परिशुष्काणि केशव&#xA;044a रुदितोपरता ह्येता ध्यायन्त्यः सम्परिप्लुताः&#xA;044c कुरुस्त्रियोऽभिगच्छन्ति तेन तेनैव दुःखिताः&#xA;045a एतान्यादित्यवर्णानि तपनीयनिभानि च&#xA;045c रोषरोदनताम्राणि वक्त्राणि कुरुयोषिताम्&#xA;046a आसामपरिपूर्णार्थं निशम्य परिदेवितम्&#xA;046c इतरेतरसङ्क्रन्दान्न विजानन्ति योषितः&#xA;047a एता दीर्घमिवोच्छ्वस्य विक्रुश्य च विलप्य च&#xA;047c विस्पन्दमाना दुःखेन वीरा जहति जीवितम्&#xA;048a बह्व्यो दृष्ट्वा शरीराणि क्रोशन्ति विलपन्ति च&#xA;048c पाणिभिश्चापरा घ्नन्ति शिरांसि मृदुपाणयः&#xA;049a शिरोभिः पतितैर्हस्तैः सर्वाङ्गैर्यूथशः कृतैः&#xA;049c इतरेतरसम्पृक्तैराकीर्णा भाति मेदिनी&#xA;050a विशिरस्कानथो कायान्दृष्ट्वा घोराभिनन्दिनः&#xA;050c मुह्यन्त्यनुचिता नार्यो विदेहानि शिरांसि च&#xA;051a शिरः कायेन सन्धाय प्रेक्षमाणा विचेतसः&#xA;051c अपश्यन्त्यो परं तत्र नेदमस्येति दुःखिताः&#xA;052a बाहूरुचरणानन्यान्विशिखोन्मथितान्पृथक्&#xA;052c सन्दधत्योऽसुखाविष्टा मूर्छन्त्येताः पुनः पुनः&#xA;053a उत्कृत्तशिरसश्चान्यान्विजग्धान्मृगपक्षिभिः&#xA;053c दृष्ट्वा काश्चिन्न जानन्ति भर्तॄन्भरतयोषितः&#xA;054a पाणिभिश्चापरा घ्नन्ति शिरांसि मधुसूदन&#xA;054c प्रेक्ष्य भ्रातॄन्पितॄन्पुत्रान्पतींश्च निहतान्परैः&#xA;055a बाहुभिश्च सखड्गैश्च शिरोभिश्च सकुण्डलैः&#xA;055c अगम्यकल्पा पृथिवी मांसशोणितकर्दमा&#xA;056a न दुःखेषूचिताः पूर्वं दुःखं गाहन्त्यनिन्दिताः&#xA;056c भ्रातृभिः पितृभिः पुत्रैरुपकीर्णां वसुन्धराम्&#xA;057a यूथानीव किशोरीणां सुकेशीनां जनार्दन&#xA;057c स्नुषाणां धृतराष्ट्रस्य पश्य वृन्दान्यनेकशः&#xA;058a अतो दुःखतरं किं नु केशव प्रतिभाति मे&#xA;058c यदिमाः कुर्वते सर्वा रूपमुच्चावचं स्त्रियः&#xA;059a नूनमाचरितं पापं मया पूर्वेषु जन्मसु&#xA;059c या पश्यामि हतान्पुत्रान्पौत्रान्भ्रातॄंश्च केशव&#xA;059e एवमार्ता विलपती ददर्श निहतं सुतम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/11/017/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/11/017/</guid>
      <description>&lt;p&gt;001  वैशम्पायन उवाच&#xA;001a ततो दुर्योधनं दृष्ट्वा गान्धारी शोककर्शिता&#xA;001c सहसा न्यपतद्भूमौ छिन्नेव कदली वने&#xA;002a सा तु लब्ध्वा पुनः सञ्ज्ञां विक्रुश्य च पुनः पुनः&#xA;002c दुर्योधनमभिप्रेक्ष्य शयानं रुधिरोक्षितम्&#xA;003a परिष्वज्य च गान्धारी कृपणं पर्यदेवयत्&#xA;003c हा हा पुत्रेति शोकार्ता विललापाकुलेन्द्रिया&#xA;004a सुगूढजत्रु विपुलं हारनिष्कनिषेवितम्&#xA;004c वारिणा नेत्रजेनोरः सिञ्चन्ती शोकतापिता&#xA;004e समीपस्थं हृषीकेशमिदं वचनमब्रवीत्&#xA;005a उपस्थितेऽस्मिन्सङ्ग्रामे ज्ञातीनां सङ्क्षये विभो&#xA;005c मामयं प्राह वार्ष्णेय प्राञ्जलिर्नृपसत्तमः&#xA;005e अस्मिञ्ज्ञातिसमुद्धर्षे जयमम्बा ब्रवीतु मे&#xA;006a इत्युक्ते जानती सर्वमहं स्वं व्यसनागमम्&#xA;006c अब्रुवं पुरुषव्याघ्र यतो धर्मस्ततो जयः&#xA;007a यथा न युध्यमानस्त्वं सम्प्रमुह्यसि पुत्रक&#xA;007c ध्रुवं शस्त्रजिताल्ँलोकान्प्राप्तास्यमरवद्विभो&#xA;008a इत्येवमब्रुवं पूर्वं नैनं शोचामि वै प्रभो&#xA;008c धृतराष्ट्रं तु शोचामि कृपणं हतबान्धवम्&#xA;009a अमर्षणं युधां श्रेष्ठं कृतास्त्रं युद्धदुर्मदम्&#xA;009c शयानं वीरशयने पश्य माधव मे सुतम्&#xA;010a योऽयं मूर्धावसिक्तानामग्रे याति परन्तपः&#xA;010c सोऽयं पांसुषु शेतेऽद्य पश्य कालस्य पर्ययम्&#xA;011a ध्रुवं दुर्योधनो वीरो गतिं नसुलभां गतः&#xA;011c तथा ह्यभिमुखः शेते शयने वीरसेविते&#xA;012a यं पुरा पर्युपासीना रमयन्ति महीक्षितः&#xA;012c महीतलस्थं निहतं गृध्रास्तं पर्युपासते&#xA;013a यं पुरा व्यजनैरग्र्यैरुपवीजन्ति योषितः&#xA;013c तमद्य पक्षव्यजनैरुपवीजन्ति पक्षिणः&#xA;014a एष शेते महाबाहुर्बलवान्सत्यविक्रमः&#xA;014c सिंहेनेव द्विपः सङ्ख्ये भीमसेनेन पातितः&#xA;015a पश्य दुर्योधनं कृष्ण शयानं रुधिरोक्षितम्&#xA;015c निहतं भीमसेनेन गदामुद्यम्य भारत&#xA;016a अक्षौहिणीर्महाबाहुर्दश चैकां च केशव&#xA;016c अनयद्यः पुरा सङ्ख्ये सोऽनयान्निधनं गतः&#xA;017a एष दुर्योधनः शेते महेष्वासो महारथः&#xA;017c शार्दूल इव सिंहेन भीमसेनेन पातितः&#xA;018a विदुरं ह्यवमन्यैष पितरं चैव मन्दभाक्&#xA;018c बालो वृद्धावमानेन मन्दो मृत्युवशं गतः&#xA;019a निःसपत्ना मही यस्य त्रयोदश समाः स्थिता&#xA;019c स शेते निहतो भूमौ पुत्रो मे पृथिवीपतिः&#xA;020a अपश्यं कृष्ण पृथिवीं धार्तराष्ट्रानुशासनात्&#xA;020c पूर्णां हस्तिगवाश्वस्य वार्ष्णेय न तु तच्चिरम्&#xA;021a तामेवाद्य महाबाहो पश्याम्यन्यानुशासनात्&#xA;021c हीनां हस्तिगवाश्वेन किं नु जीवामि माधव&#xA;022a इदं कृच्छ्रतरं पश्य पुत्रस्यापि वधान्मम&#xA;022c यदिमाः पर्युपासन्ते हताञ्शूरान्रणे स्त्रियः&#xA;023a प्रकीर्णकेशां सुश्रोणीं दुर्योधनभुजाङ्कगाम्&#xA;023c रुक्मवेदीनिभां पश्य कृष्ण लक्ष्मणमातरम्&#xA;024a नूनमेषा पुरा बाला जीवमाने महाभुजे&#xA;024c भुजावाश्रित्य रमते सुभुजस्य मनस्विनी&#xA;025a कथं तु शतधा नेदं हृदयं मम दीर्यते&#xA;025c पश्यन्त्या निहतं पुत्रं पुत्रेण सहितं रणे&#xA;026a पुत्रं रुधिरसंसिक्तमुपजिघ्रत्यनिन्दिता&#xA;026c दुर्योधनं तु वामोरूः पाणिना परिमार्जति&#xA;027a किं नु शोचति भर्तारं पुत्रं चैषा मनस्विनी&#xA;027c तथा ह्यवस्थिता भाति पुत्रं चाप्यभिवीक्ष्य सा&#xA;028a स्वशिरः पञ्चशाखाभ्यामभिहत्यायतेक्षणा&#xA;028c पतत्युरसि वीरस्य कुरुराजस्य माधव&#xA;029a पुण्डरीकनिभा भाति पुण्डरीकान्तरप्रभा&#xA;029c मुखं विमृज्य पुत्रस्य भर्तुश्चैव तपस्विनी&#xA;030a यदि चाप्यागमाः सन्ति यदि वा श्रुतयस्तथा&#xA;030c ध्रुवं लोकानवाप्तोऽयं नृपो बाहुबलार्जितान्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/11/018/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/11/018/</guid>
      <description>&lt;p&gt;001  गान्धार्युवाच&#xA;001a पश्य माधव पुत्रान्मे शतसङ्ख्याञ्जितक्लमान्&#xA;001c गदया भीमसेनेन भूयिष्ठं निहतान्रणे&#xA;002a इदं दुःखतरं मेऽद्य यदिमा मुक्तमूर्धजाः&#xA;002c हतपुत्रा रणे बालाः परिधावन्ति मे स्नुषाः&#xA;003a प्रासादतलचारिण्यश्चरणैर्भूषणान्वितैः&#xA;003c आपन्ना यत्स्पृशन्तीमा रुधिरार्द्रां वसुन्धराम्&#xA;004a गृध्रानुत्सारयन्त्यश्च गोमायून्वायसांस्तथा&#xA;004c शोकेनार्ता विघूर्णन्त्यो मत्ता इव चरन्त्युत&#xA;005a एषान्या त्वनवद्याङ्गी करसम्मितमध्यमा&#xA;005c घोरं तद्वैशसं दृष्ट्वा निपतत्यतिदुःखिता&#xA;006a दृष्ट्वा मे पार्थिवसुतामेतां लक्ष्मणमातरम्&#xA;006c राजपुत्रीं महाबाहो मनो न व्युपशाम्यति&#xA;007a भ्रातॄंश्चान्याः पतींश्चान्याः पुत्रांश्च निहतान्भुवि&#xA;007c दृष्ट्वा परिपतन्त्येताः प्रगृह्य सुभुजा भुजान्&#xA;008a मध्यमानां तु नारीणां वृद्धानां चापराजित&#xA;008c आक्रन्दं हतबन्धूनां दारुणे वैशसे शृणु&#xA;009a रथनीडानि देहांश्च हतानां गजवाजिनाम्&#xA;009c आश्रिताः श्रममोहार्ताः स्थिताः पश्य महाबल&#xA;010a अन्या चापहृतं कायाच्चारुकुण्डलमुन्नसम्&#xA;010c स्वस्य बन्धोः शिरः कृष्ण गृहीत्वा पश्य तिष्ठति&#xA;011a पूर्वजातिकृतं पापं मन्ये नाल्पमिवानघ&#xA;011c एताभिरनवद्याभिर्मया चैवाल्पमेधया&#xA;012a तदिदं धर्मराजेन यातितं नो जनार्दन&#xA;012c न हि नाशोऽस्ति वार्ष्णेय कर्मणोः शुभपापयोः&#xA;013a प्रत्यग्रवयसः पश्य दर्शनीयकुचोदराः&#xA;013c कुलेषु जाता ह्रीमत्यः कृष्णपक्षाक्षिमूर्धजाः&#xA;014a हंसगद्गदभाषिण्यो दुःखशोकप्रमोहिताः&#xA;014c सारस्य इव वाशन्त्यः पतिताः पश्य माधव&#xA;015a फुल्लपद्मप्रकाशानि पुण्डरीकाक्ष योषिताम्&#xA;015c अनवद्यानि वक्त्राणि तपत्यसुखरश्मिवान्&#xA;016a ईर्षूणां मम पुत्राणां वासुदेवावरोधनम्&#xA;016c मत्तमातङ्गदर्पाणां पश्यन्त्यद्य पृथग्जनाः&#xA;017a शतचन्द्राणि चर्माणि ध्वजांश्चादित्यसन्निभान्&#xA;017c रौक्माणि चैव वर्माणि निष्कानपि च काञ्चनान्&#xA;018a शीर्षत्राणानि चैतानि पुत्राणां मे महीतले&#xA;018c पश्य दीप्तानि गोविन्द पावकान्सुहुतानिव&#xA;019a एष दुःशासनः शेते शूरेणामित्रघातिना&#xA;019c पीतशोणितसर्वाङ्गो भीमसेनेन पातितः&#xA;020a गदया वीरघातिन्या पश्य माधव मे सुतम्&#xA;020c द्यूतक्लेशाननुस्मृत्य द्रौपद्या चोदितेन च&#xA;021a उक्ता ह्यनेन पाञ्चाली सभायां द्यूतनिर्जिता&#xA;021c प्रियं चिकीर्षता भ्रातुः कर्णस्य च जनार्दन&#xA;022a सहैव सहदेवेन नकुलेनार्जुनेन च&#xA;022c दासभार्यासि पाञ्चालि क्षिप्रं प्रविश नो गृहान्&#xA;023a ततोऽहमब्रुवं कृष्ण तदा दुर्योधनं नृपम्&#xA;023c मृत्युपाशपरिक्षिप्तं शकुनिं पुत्र वर्जय&#xA;024a निबोधैनं सुदुर्बुद्धिं मातुलं कलहप्रियम्&#xA;024c क्षिप्रमेनं परित्यज्य पुत्र शाम्यस्व पाण्डवैः&#xA;025a न बुध्यसे त्वं दुर्बुद्धे भीमसेनममर्षणम्&#xA;025c वाङ्नाराचैस्तुदंस्तीक्ष्णैरुल्काभिरिव कुञ्जरम्&#xA;026a तानेष रभसः क्रूरो वाक्शल्यानवधारयन्&#xA;026c उत्ससर्ज विषं तेषु सर्पो गोवृषभेष्विव&#xA;027a एष दुःशासनः शेते विक्षिप्य विपुलौ भुजौ&#xA;027c निहतो भीमसेनेन सिंहेनेव महर्षभः&#xA;028a अत्यर्थमकरोद्रौद्रं भीमसेनोऽत्यमर्षणः&#xA;028c दुःशासनस्य यत्क्रुद्धोऽपिबच्छोणितमाहवे&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/11/019/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/11/019/</guid>
      <description>&lt;p&gt;001  गान्धार्युवाच&#xA;001a एष माधव पुत्रो मे विकर्णः प्राज्ञसम्मतः&#xA;001c भूमौ विनिहतः शेते भीमेन शतधा कृतः&#xA;002a गजमध्यगतः शेते विकर्णो मधुसूदन&#xA;002c नीलमेघपरिक्षिप्तः शरदीव दिवाकरः&#xA;003a अस्य चापग्रहेणैष पाणिः कृतकिणो महान्&#xA;003c कथञ्चिच्छिद्यते गृध्रैरत्तुकामैस्तलत्रवान्&#xA;004a अस्य भार्यामिषप्रेप्सून्गृध्रानेतांस्तपस्विनी&#xA;004c वारयत्यनिशं बाला न च शक्नोति माधव&#xA;005a युवा वृन्दारकः शूरो विकर्णः पुरुषर्षभ&#xA;005c सुखोचितः सुखार्हश्च शेते पांसुषु माधव&#xA;006a कर्णिनालीकनाराचैर्भिन्नमर्माणमाहवे&#xA;006c अद्यापि न जहात्येनं लक्ष्मीर्भरतसत्तमम्&#xA;007a एष सङ्ग्रामशूरेण प्रतिज्ञां पालयिष्यता&#xA;007c दुर्मुखोऽभिमुखः शेते हतोऽरिगणहा रणे&#xA;008a तस्यैतद्वदनं कृष्ण श्वापदैरर्धभक्षितम्&#xA;008c विभात्यभ्यधिकं तात सप्तम्यामिव चन्द्रमाः&#xA;009a शूरस्य हि रणे कृष्ण यस्याननमथेदृशम्&#xA;009c स कथं निहतोऽमित्रैः पांसून्ग्रसति मे सुतः&#xA;010a यस्याहवमुखे सौम्य स्थाता नैवोपपद्यते&#xA;010c स कथं दुर्मुखोऽमित्रैर्हतो विबुधलोकजित्&#xA;011a चित्रसेनं हतं भूमौ शयानं मधुसूदन&#xA;011c धार्तराष्ट्रमिमं पश्य प्रतिमानं दनुष्मताम्&#xA;012a तं चित्रमाल्याभरणं युवत्यः शोककर्शिताः&#xA;012c क्रव्यादसङ्घैः सहिता रुदन्त्यः पर्युपासते&#xA;013a स्त्रीणां रुदितनिर्घोषः श्वापदानां च गर्जितम्&#xA;013c चित्ररूपमिदं कृष्ण विचित्रं प्रतिभाति मे&#xA;014a युवा वृन्दारको नित्यं प्रवरस्त्रीनिषेवितः&#xA;014c विविंशतिरसौ शेते ध्वस्तः पांसुषु माधव&#xA;015a शरसङ्कृत्तवर्माणं वीरं विशसने हतम्&#xA;015c परिवार्यासते गृध्राः परिविंशा विविंशतिम्&#xA;016a प्रविश्य समरे वीरः पाण्डवानामनीकिनीम्&#xA;016c आविश्य शयने शेते पुनः सत्पुरुषोचितम्&#xA;017a स्मितोपपन्नं सुनसं सुभ्रु ताराधिपोपमम्&#xA;017c अतीव शुभ्रं वदनं पश्य कृष्ण विविंशतेः&#xA;018a यं स्म तं पर्युपासन्ते वसुं वासवयोषितः&#xA;018c क्रीडन्तमिव गन्धर्वं देवकन्याः सहस्रशः&#xA;019a हन्तारं वीरसेनानां शूरं समितिशोभनम्&#xA;019c निबर्हणममित्राणां दुःसहं विषहेत कः&#xA;020a दुःसहस्यैतदाभाति शरीरं संवृतं शरैः&#xA;020c गिरिरात्मरुहैः फुल्लैः कर्णिकारैरिवावृतः&#xA;021a शातकौम्भ्या स्रजा भाति कवचेन च भास्वता&#xA;021c अग्निनेव गिरिः श्वेतो गतासुरपि दुःसहः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/11/020/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/11/020/</guid>
      <description>&lt;p&gt;001  गान्धार्युवाच&#xA;001a अध्यर्धगुणमाहुर्यं बले शौर्ये च माधव&#xA;001c पित्रा त्वया च दाशार्ह दृप्तं सिंहमिवोत्कटम्&#xA;002a यो बिभेद चमूमेको मम पुत्रस्य दुर्भिदाम्&#xA;002c स भूत्वा मृत्युरन्येषां स्वयं मृत्युवशं गतः&#xA;003a तस्योपलक्षये कृष्ण कार्ष्णेरमिततेजसः&#xA;003c अभिमन्योर्हतस्यापि प्रभा नैवोपशाम्यति&#xA;004a एषा विराटदुहिता स्नुषा गाण्डीवधन्वनः&#xA;004c आर्ता बाला पतिं वीरं शोच्या शोचत्यनिन्दिता&#xA;005a तमेषा हि समासाद्य भार्या भर्तारमन्तिके&#xA;005c विराटदुहिता कृष्ण पाणिना परिमार्जति&#xA;006a तस्य वक्त्रमुपाघ्राय सौभद्रस्य यशस्विनी&#xA;006c विबुद्धकमलाकारं कम्बुवृत्तशिरोधरम्&#xA;007a काम्यरूपवती चैषा परिष्वजति भामिनी&#xA;007c लज्जमाना पुरेवैनं माध्वीकमदमूर्छिता&#xA;008a तस्य क्षतजसन्दिग्धं जातरूपपरिष्कृतम्&#xA;008c विमुच्य कवचं कृष्ण शरीरमभिवीक्षते&#xA;009a अवेक्षमाणा तं बाला कृष्ण त्वामभिभाषते&#xA;009c अयं ते पुण्डरीकाक्ष सदृशाक्षो निपातितः&#xA;010a बले वीर्ये च सदृशस्तेजसा चैव तेऽनघ&#xA;010c रूपेण च तवात्यर्थं शेते भुवि निपातितः&#xA;011a अत्यन्तसुकुमारस्य राङ्कवाजिनशायिनः&#xA;011c कच्चिदद्य शरीरं ते भूमौ न परितप्यते&#xA;012a मातङ्गभुजवर्ष्माणौ ज्याक्षेपकठिनत्वचौ&#xA;012c काञ्चनाङ्गदिनौ शेषे निक्षिप्य विपुलौ भुजौ&#xA;013a व्यायम्य बहुधा नूनं सुखसुप्तः श्रमादिव&#xA;013c एवं विलपतीमार्तां न हि मामभिभाषसे&#xA;014a आर्यामार्य सुभद्रां त्वमिमांश्च त्रिदशोपमान्&#xA;014c पितॄन्मां चैव दुःखार्तां विहाय क्व गमिष्यसि&#xA;015a तस्य शोणितसन्दिग्धान्केशानुन्नाम्य पाणिना&#xA;015c उत्सङ्गे वक्त्रमाधाय जीवन्तमिव पृच्छति&#xA;015e स्वस्रीयं वासुदेवस्य पुत्रं गाण्डीवधन्वनः&#xA;016a कथं त्वां रणमध्यस्थं जघ्नुरेते महारथाः&#xA;016c धिगस्तु क्रूरकर्तॄंस्तान्कृपकर्णजयद्रथान्&#xA;017a द्रोणद्रौणायनी चोभौ यैरसि व्यसनीकृतः&#xA;017c रथर्षभाणां सर्वेषां कथमासीत्तदा मनः&#xA;018a बालं त्वां परिवार्यैकं मम दुःखाय जघ्नुषाम्&#xA;018c कथं नु पाण्डवानां च पाञ्चालानां च पश्यताम्&#xA;018e त्वं वीर निधनं प्राप्तो नाथवान्सन्ननाथवत्&#xA;019a दृष्ट्वा बहुभिराक्रन्दे निहतं त्वामनाथवत्&#xA;019c वीरः पुरुषशार्दूलः कथं जीवति पाण्डवः&#xA;020a न राज्यलाभो विपुलः शत्रूणां वा पराभवः&#xA;020c प्रीतिं दास्यति पार्थानां त्वामृते पुष्करेक्षण&#xA;021a तव शस्त्रजिताल्ँलोकान्धर्मेण च दमेन च&#xA;021c क्षिप्रमन्वागमिष्यामि तत्र मां प्रतिपालय&#xA;022a दुर्मरं पुनरप्राप्ते काले भवति केनचित्&#xA;022c यदहं त्वां रणे दृष्ट्वा हतं जीवामि दुर्भगा&#xA;023a कामिदानीं नरव्याघ्र श्लक्ष्णया स्मितया गिरा&#xA;023c पितृलोके समेत्यान्यां मामिवामन्त्रयिष्यसि&#xA;024a नूनमप्सरसां स्वर्गे मनांसि प्रमथिष्यसि&#xA;024c परमेण च रूपेण गिरा च स्मितपूर्वया&#xA;025a प्राप्य पुण्यकृताल्ँलोकानप्सरोभिः समेयिवान्&#xA;025c सौभद्र विहरन्काले स्मरेथाः सुकृतानि मे&#xA;026a एतावानिह संवासो विहितस्ते मया सह&#xA;026c षण्मासान्सप्तमे मासि त्वं वीर निधनं गतः&#xA;027a इत्युक्तवचनामेतामपकर्षन्ति दुःखिताम्&#xA;027c उत्तरां मोघसङ्कल्पां मत्स्यराजकुलस्त्रियः&#xA;028a उत्तरामपकृष्यैनामार्तामार्ततराः स्वयम्&#xA;028c विराटं निहतं दृष्ट्वा क्रोशन्ति विलपन्ति च&#xA;029a द्रोणास्त्रशरसङ्कृत्तं शयानं रुधिरोक्षितम्&#xA;029c विराटं वितुदन्त्येते गृध्रगोमायुवायसाः&#xA;030a वितुद्यमानं विहगैर्विराटमसितेक्षणाः&#xA;030c न शक्नुवन्ति विवशा निवर्तयितुमातुराः&#xA;031a आसामातपतप्तानामायासेन च योषिताम्&#xA;031c श्रमेण च विवर्णानां रूपाणां विगतं वपुः&#xA;032a उत्तरं चाभिमन्युं च काम्बोजं च सुदक्षिणम्&#xA;032c शिशूनेतान्हतान्पश्य लक्ष्मणं च सुदर्शनम्&#xA;032e आयोधनशिरोमध्ये शयानं पश्य माधव&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/11/021/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/11/021/</guid>
      <description>&lt;p&gt;001  गान्धार्युवाच&#xA;001a एष वैकर्तनः शेते महेष्वासो महारथः&#xA;001c ज्वलितानलवत्सङ्ख्ये संशान्तः पार्थतेजसा&#xA;002a पश्य वैकर्तनं कर्णं निहत्यातिरथान्बहून्&#xA;002c शोणितौघपरीताङ्गं शयानं पतितं भुवि&#xA;003a अमर्षी दीर्घरोषश्च महेष्वासो महारथः&#xA;003c रणे विनिहतः शेते शूरो गाण्डीवधन्वना&#xA;004a यं स्म पाण्डवसन्त्रासान्मम पुत्रा महारथाः&#xA;004c प्रायुध्यन्त पुरस्कृत्य मातङ्गा इव यूथपम्&#xA;005a शार्दूलमिव सिंहेन समरे सव्यसाचिना&#xA;005c मातङ्गमिव मत्तेन मातङ्गेन निपातितम्&#xA;006a समेताः पुरुषव्याघ्र निहतं शूरमाहवे&#xA;006c प्रकीर्णमूर्धजाः पत्न्यो रुदत्यः पर्युपासते&#xA;007a उद्विग्नः सततं यस्माद्धर्मराजो युधिष्ठिरः&#xA;007c त्रयोदश समा निद्रां चिन्तयन्नाध्यगच्छत&#xA;008a अनाधृष्यः परैर्युद्धे शत्रुभिर्मघवानिव&#xA;008c युगान्ताग्निरिवार्चिष्मान्हिमवानिव च स्थिरः&#xA;009a स भूत्वा शरणं वीरो धार्तराष्ट्रस्य माधव&#xA;009c भूमौ विनिहतः शेते वातरुग्ण इव द्रुमः&#xA;010a पश्य कर्णस्य पत्नीं त्वं वृषसेनस्य मातरम्&#xA;010c लालप्यमानाः करुणं रुदतीं पतितां भुवि&#xA;011a आचार्यशापोऽनुगतो ध्रुवं त्वां यदग्रसच्चक्रमियं धरा ते&#xA;011c ततः शरेणापहृतं शिरस्ते धनञ्जयेनाहवे शत्रुमध्ये&#xA;012a अहो धिगेषा पतिता विसञ्ज्ञा समीक्ष्य जाम्बूनदबद्धनिष्कम्&#xA;012c कर्णं महाबाहुमदीनसत्त्वं सुषेणमाता रुदती भृशार्ता&#xA;013a अल्पावशेषो हि कृतो महात्मा शरीरभक्षैः परिभक्षयद्भिः&#xA;013c द्रष्टुं न सम्प्रीतिकरः शशीव कृष्णस्य पक्षस्य चतुर्दशाहे&#xA;014a सावर्तमाना पतिता पृथिव्यामुत्थाय दीना पुनरेव चैषा&#xA;014c कर्णस्य वक्त्रं परिजिघ्रमाणा रोरूयते पुत्रवधाभितप्ता&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/11/022/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/11/022/</guid>
      <description>&lt;p&gt;001  गान्धार्युवाच&#xA;001a आवन्त्यं भीमसेनेन भक्षयन्ति निपातितम्&#xA;001c गृध्रगोमायवः शूरं बहुबन्धुमबन्धुवत्&#xA;002a तं पश्य कदनं कृत्वा शत्रूणां मधुसूदन&#xA;002c शयानं वीरशयने रुधिरेण समुक्षितम्&#xA;003a तं सृगालाश्च कङ्काश्च क्रव्यादाश्च पृथग्विधाः&#xA;003c तेन तेन विकर्षन्ति पश्य कालस्य पर्ययम्&#xA;004a शयानं वीरशयने वीरमाक्रन्दसारिणम्&#xA;004c आवन्त्यमभितो नार्यो रुदत्यः पर्युपासते&#xA;005a प्रातिपीयं महेष्वासं हतं भल्लेन बाह्लिकम्&#xA;005c प्रसुप्तमिव शार्दूलं पश्य कृष्ण मनस्विनम्&#xA;006a अतीव मुखवर्णोऽस्य निहतस्यापि शोभते&#xA;006c सोमस्येवाभिपूर्णस्य पौर्णमास्यां समुद्यतः&#xA;007a पुत्रशोकाभितप्तेन प्रतिज्ञां परिरक्षता&#xA;007c पाकशासनिना सङ्ख्ये वार्द्धक्षत्रिर्निपातितः&#xA;008a एकादश चमूर्जित्वा रक्ष्यमाणं महात्मना&#xA;008c सत्यं चिकीर्षता पश्य हतमेनं जयद्रथम्&#xA;009a सिन्धुसौवीरभर्तारं दर्पपूर्णं मनस्विनम्&#xA;009c भक्षयन्ति शिवा गृध्रा जनार्दन जयद्रथम्&#xA;010a संरक्ष्यमाणं भार्याभिरनुरक्ताभिरच्युत&#xA;010c भषन्तो व्यपकर्षन्ति गहनं निम्नमन्तिकात्&#xA;011a तमेताः पर्युपासन्ते रक्षमाणा महाभुजम्&#xA;011c सिन्धुसौवीरगान्धारकाम्बोजयवनस्त्रियः&#xA;012a यदा कृष्णामुपादाय प्राद्रवत्केकयैः सह&#xA;012c तदैव वध्यः पाण्डूनां जनार्दन जयद्रथः&#xA;013a दुःशलां मानयद्भिस्तु यदा मुक्तो जयद्रथः&#xA;013c कथमद्य न तां कृष्ण मानयन्ति स्म ते पुनः&#xA;014a सैषा मम सुता बाला विलपन्ती सुदुःखिता&#xA;014c प्रमापयति चात्मानमाक्रोशति च पाण्डवान्&#xA;015a किं नु दुःखतरं कृष्ण परं मम भविष्यति&#xA;015c यत्सुता विधवा बाला स्नुषाश्च निहतेश्वराः&#xA;016a अहो धिग्दुःशलां पश्य वीतशोकभयामिव&#xA;016c शिरो भर्तुरनासाद्य धावमानामितस्ततः&#xA;017a वारयामास यः सर्वान्पाण्डवान्पुत्रगृद्धिनः&#xA;017c स हत्वा विपुलाः सेनाः स्वयं मृत्युवशं गतः&#xA;018a तं मत्तमिव मातङ्गं वीरं परमदुर्जयम्&#xA;018c परिवार्य रुदन्त्येताः स्त्रियश्चन्द्रोपमाननाः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/11/023/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/11/023/</guid>
      <description>&lt;p&gt;001  गान्धार्युवाच&#xA;001a एष शल्यो हतः शेते साक्षान्नकुलमातुलः&#xA;001c धर्मज्ञेन सता तात धर्मराजेन संयुगे&#xA;002a यस्त्वया स्पर्धते नित्यं सर्वत्र पुरुषर्षभ&#xA;002c स एष निहतः शेते मद्रराजो महारथः&#xA;003a येन सङ्गृह्णता तात रथमाधिरथेर्युधि&#xA;003c जयार्थं पाण्डुपुत्राणां तथा तेजोवधः कृतः&#xA;004a अहो धिक्पश्य शल्यस्य पूर्णचन्द्रसुदर्शनम्&#xA;004c मुखं पद्मपलाशाक्षं वडैरादष्टमव्रणम्&#xA;005a एषा चामीकराभस्य तप्तकाञ्चनसप्रभा&#xA;005c आस्याद्विनिःसृता जिह्वा भक्ष्यते कृष्ण पक्षिभिः&#xA;006a युधिष्ठिरेण निहतं शल्यं समितिशोभनम्&#xA;006c रुदन्त्यः पर्युपासन्ते मद्रराजकुलस्त्रियः&#xA;007a एताः सुसूक्ष्मवसना मद्रराजं नरर्षभम्&#xA;007c क्रोशन्त्यभिसमासाद्य क्षत्रियाः क्षत्रियर्षभम्&#xA;008a शल्यं निपतितं नार्यः परिवार्याभितः स्थिताः&#xA;008c वाशिता गृष्टयः पङ्के परिमग्नमिवर्षभम्&#xA;009a शल्यं शरणदं शूरं पश्यैनं रथसत्तमम्&#xA;009c शयानं वीरशयने शरैर्विशकलीकृतम्&#xA;010a एष शैलालयो राजा भगदत्तः प्रतापवान्&#xA;010c गजाङ्कुशधरः श्रेष्ठः शेते भुवि निपातितः&#xA;011a यस्य रुक्ममयी माला शिरस्येषा विराजते&#xA;011c श्वापदैर्भक्ष्यमाणस्य शोभयन्तीव मूर्धजान्&#xA;012a एतेन किल पार्थस्य युद्धमासीत्सुदारुणम्&#xA;012c लोमहर्षणमत्युग्रं शक्रस्य बलिना यथा&#xA;013a योधयित्वा महाबाहुरेष पार्थं धनञ्जयम्&#xA;013c संशयं गमयित्वा च कुन्तीपुत्रेण पातितः&#xA;014a यस्य नास्ति समो लोके शौर्ये वीर्ये च कश्चन&#xA;014c स एष निहतः शेते भीष्मो भीष्मकृदाहवे&#xA;015a पश्य शान्तनवं कृष्ण शयानं सूर्यवर्चसम्&#xA;015c युगान्त इव कालेन पातितं सूर्यमम्बरात्&#xA;016a एष तप्त्वा रणे शत्रूञ्शस्त्रतापेन वीर्यवान्&#xA;016c नरसूर्योऽस्तमभ्येति सूर्योऽस्तमिव केशव&#xA;017a शरतल्पगतं वीरं धर्मे देवापिना समम्&#xA;017c शयानं वीरशयने पश्य शूरनिषेविते&#xA;018a कर्णिनालीकनाराचैरास्तीर्य शयनोत्तमम्&#xA;018c आविश्य शेते भगवान्स्कन्दः शरवणं यथा&#xA;019a अतूलपूर्णं गाङ्गेयस्त्रिभिर्बाणैः समन्वितम्&#xA;019c उपधायोपधानाग्र्यं दत्तं गाण्डीवधन्वना&#xA;020a पालयानः पितुः शास्त्रमूर्ध्वरेता महायशाः&#xA;020c एष शान्तनवः शेते माधवाप्रतिमो युधि&#xA;021a धर्मात्मा तात धर्मज्ञः पारम्पर्येण निर्णये&#xA;021c अमर्त्य इव मर्त्यः सन्नेष प्राणानधारयत्&#xA;022a नास्ति युद्धे कृती कश्चिन्न विद्वान्न पराक्रमी&#xA;022c यत्र शान्तनवो भीष्मः शेतेऽद्य निहतः परैः&#xA;023a स्वयमेतेन शूरेण पृच्छ्यमानेन पाण्डवैः&#xA;023c धर्मज्ञेनाहवे मृत्युराख्यातः सत्यवादिना&#xA;024a प्रनष्टः कुरुवंशश्च पुनर्येन समुद्धृतः&#xA;024c स गतः कुरुभिः सार्धं महाबुद्धिः पराभवम्&#xA;025a धर्मेषु कुरवः कं नु परिप्रक्ष्यन्ति माधव&#xA;025c गते देवव्रते स्वर्गं देवकल्पे नरर्षभे&#xA;026a अर्जुनस्य विनेतारमाचार्यं सात्यकेस्तथा&#xA;026c तं पश्य पतितं द्रोणं कुरूणां गुरुसत्तमम्&#xA;027a अस्त्रं चतुर्विधं वेद यथैव त्रिदशेश्वरः&#xA;027c भार्गवो वा महावीर्यस्तथा द्रोणोऽपि माधव&#xA;028a यस्य प्रसादाद्बीभत्सुः पाण्डवः कर्म दुष्करम्&#xA;028c चकार स हतः शेते नैनमस्त्राण्यपालयन्&#xA;029a यं पुरोधाय कुरव आह्वयन्ति स्म पाण्डवान्&#xA;029c सोऽयं शस्त्रभृतां श्रेष्ठो द्रोणः शस्त्रैः पृथक्कृतः&#xA;030a यस्य निर्दहतः सेनां गतिरग्नेरिवाभवत्&#xA;030c स भूमौ निहतः शेते शान्तार्चिरिव पावकः&#xA;031a धनुर्मुष्टिरशीर्णश्च हस्तावापश्च माधव&#xA;031c द्रोणस्य निहतस्यापि दृश्यते जीवतो यथा&#xA;032a वेदा यस्माच्च चत्वारः सर्वास्त्राणि च केशव&#xA;032c अनपेतानि वै शूराद्यथैवादौ प्रजापतेः&#xA;033a वन्दनार्हाविमौ तस्य बन्दिभिर्वन्दितौ शुभौ&#xA;033c गोमायवो विकर्षन्ति पादौ शिष्यशतार्चितौ&#xA;034a द्रोणं द्रुपदपुत्रेण निहतं मधुसूदन&#xA;034c कृपी कृपणमन्वास्ते दुःखोपहतचेतना&#xA;035a तां पश्य रुदतीमार्तां मुक्तकेशीमधोमुखीम्&#xA;035c हतं पतिमुपासन्तीं द्रोणं शस्त्रभृतां वरम्&#xA;036a बाणैर्भिन्नतनुत्राणं धृष्टद्युम्नेन केशव&#xA;036c उपास्ते वै मृधे द्रोणं जटिला ब्रह्मचारिणी&#xA;037a प्रेतकृत्ये च यतते कृपी कृपणमातुरा&#xA;037c हतस्य समरे भर्तुः सुकुमारी यशस्विनी&#xA;038a अग्नीनाहृत्य विधिवच्चितां प्रज्वाल्य सर्वशः&#xA;038c द्रोणमाधाय गायन्ति त्रीणि सामानि सामगाः&#xA;039a किरन्ति च चितामेते जटिला ब्रह्मचारिणः&#xA;039c धनुर्भिः शक्तिभिश्चैव रथनीडैश्च माधव&#xA;040a शस्त्रैश्च विविधैरन्यैर्धक्ष्यन्ते भूरितेजसम्&#xA;040c त एते द्रोणमाधाय शंसन्ति च रुदन्ति च&#xA;041a सामभिस्त्रिभिरन्तःस्थैरनुशंसन्ति चापरे&#xA;041c अग्नावग्निमिवाधाय द्रोणं हुत्वा हुताशने&#xA;042a गच्छन्त्यभिमुखा गङ्गां द्रोणशिष्या द्विजातयः&#xA;042c अपसव्यां चितिं कृत्वा पुरस्कृत्य कृपीं तदा&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/11/024/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/11/024/</guid>
      <description>&lt;p&gt;001  गान्धार्युवाच&#xA;001a सोमदत्तसुतं पश्य युयुधानेन पातितम्&#xA;001c वितुद्यमानं विहगैर्बहुभिर्माधवान्तिके&#xA;002a पुत्रशोकाभिसन्तप्तः सोमदत्तो जनार्दन&#xA;002c युयुधानं महेष्वासं गर्हयन्निव दृश्यते&#xA;003a असौ तु भूरिश्रवसो माता शोकपरिप्लुता&#xA;003c आश्वासयति भर्तारं सोमदत्तमनिन्दिता&#xA;004a दिष्ट्या नेदं महाराज दारुणं भरतक्षयम्&#xA;004c कुरुसङ्क्रन्दनं घोरं युगान्तमनुपश्यसि&#xA;005a दिष्ट्या यूपध्वजं वीरं पुत्रं भूरिसहस्रदम्&#xA;005c अनेकक्रतुयज्वानं निहतं नाद्य पश्यसि&#xA;006a दिष्ट्या स्नुषाणामाक्रन्दे घोरं विलपितं बहु&#xA;006c न शृणोषि महाराज सारसीनामिवार्णवे&#xA;007a एकवस्त्रानुसंवीताः प्रकीर्णासितमूर्धजाः&#xA;007c स्नुषास्ते परिधावन्ति हतापत्या हतेश्वराः&#xA;008a श्वापदैर्भक्ष्यमाणं त्वमहो दिष्ट्या न पश्यसि&#xA;008c छिन्नबाहुं नरव्याघ्रमर्जुनेन निपातितम्&#xA;009a शलं विनिहतं सङ्ख्ये भूरिश्रवसमेव च&#xA;009c स्नुषाश्च विधवाः सर्वा दिष्ट्या नाद्येह पश्यसि&#xA;010a दिष्ट्या तत्काञ्चनं छत्रं यूपकेतोर्महात्मनः&#xA;010c विनिकीर्णं रथोपस्थे सौमदत्तेर्न पश्यसि&#xA;011a अमूस्तु भूरिश्रवसो भार्याः सात्यकिना हतम्&#xA;011c परिवार्यानुशोचन्ति भर्तारमसितेक्षणाः&#xA;012a एता विलप्य बहुलं भर्तृशोकेन कर्शिताः&#xA;012c पतन्त्यभिमुखा भूमौ कृपणं बत केशव&#xA;013a बीभत्सुरतिबीभत्सं कर्मेदमकरोत्कथम्&#xA;013c प्रमत्तस्य यदच्छैत्सीद्बाहुं शूरस्य यज्वनः&#xA;014a ततः पापतरं कर्म कृतवानपि सात्यकिः&#xA;014c यस्मात्प्रायोपविष्टस्य प्राहार्षीत्संशितात्मनः&#xA;015a एको द्वाभ्यां हतः शेषे त्वमधर्मेण धार्मिकः&#xA;015c इति यूपध्वजस्यैताः स्त्रियः क्रोशन्ति माधव&#xA;016a भार्या यूपध्वजस्यैषा करसम्मितमध्यमा&#xA;016c कृत्वोत्सङ्गे भुजं भर्तुः कृपणं पर्यदेवयत्&#xA;017a अयं स रशनोत्कर्षी पीनस्तनविमर्दनः&#xA;017c नाभ्यूरुजघनस्पर्शी नीवीविस्रंसनः करः&#xA;018a वासुदेवस्य सान्निध्ये पार्थेनाक्लिष्टकर्मणा&#xA;018c युध्यतः समरेऽन्येन प्रमत्तस्य निपातितः&#xA;019a किं नु वक्ष्यसि संसत्सु कथासु च जनार्दन&#xA;019c अर्जुनस्य महत्कर्म स्वयं वा स किरीटवान्&#xA;020a इत्येवं गर्हयित्वैषा तूष्णीमास्ते वराङ्गना&#xA;020c तामेतामनुशोचन्ति सपत्न्यः स्वामिव स्नुषाम्&#xA;021a गान्धारराजः शकुनिर्बलवान्सत्यविक्रमः&#xA;021c निहतः सहदेवेन भागिनेयेन मातुलः&#xA;022a यः पुरा हेमदण्डाभ्यां व्यजनाभ्यां स्म वीज्यते&#xA;022c स एष पक्षिभिः पक्षैः शयान उपवीज्यते&#xA;023a यः स्म रूपाणि कुरुते शतशोऽथ सहस्रशः&#xA;023c तस्य मायाविनो माया दग्धाः पाण्डवतेजसा&#xA;024a मायया निकृतिप्रज्ञो जितवान्यो युधिष्ठिरम्&#xA;024c सभायां विपुलं राज्यं स पुनर्जीवितं जितः&#xA;025a शकुन्ताः शकुनिं कृष्ण समन्तात्पर्युपासते&#xA;025c कितवं मम पुत्राणां विनाशायोपशिक्षितम्&#xA;026a एतेनैतन्महद्वैरं प्रसक्तं पाण्डवैः सह&#xA;026c वधाय मम पुत्राणामात्मनः सगणस्य च&#xA;027a यथैव मम पुत्राणां लोकाः शस्त्रजिताः प्रभो&#xA;027c एवमस्यापि दुर्बुद्धेर्लोकाः शस्त्रेण वै जिताः&#xA;028a कथं च नायं तत्रापि पुत्रान्मे भ्रातृभिः सह&#xA;028c विरोधयेदृजुप्रज्ञाननृजुर्मधुसूदन&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/11/025/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/11/025/</guid>
      <description>&lt;p&gt;001  गान्धार्युवाच&#xA;001a काम्बोजं पश्य दुर्धर्षं काम्बोजास्तरणोचितम्&#xA;001c शयानमृषभस्कन्धं हतं पांसुशु माधव&#xA;002a यस्य क्षतजसन्दिग्धौ बाहू चन्दनरूषितौ&#xA;002c अवेक्ष्य कृपणं भार्या विलपत्यतिदुःखिता&#xA;003a इमौ तौ परिघप्रख्यौ बाहू शुभतलाङ्गुली&#xA;003c ययोर्विवरमापन्नां न रतिर्मां पुराजहत्&#xA;004a कां गतिं नु गमिष्यामि त्वया हीना जनेश्वर&#xA;004c दूरबन्धुरनाथेव अतीव मधुरस्वरा&#xA;005a आतपे क्लाम्यमानानां विविधानामिव स्रजाम्&#xA;005c क्लान्तानामपि नारीणां न श्रीर्जहति वै तनुम्&#xA;006a शयानमभितः शूरं कालिङ्गं मधुसूदन&#xA;006c पश्य दीप्ताङ्गदयुगप्रतिबद्धमहाभुजम्&#xA;007a मागधानामधिपतिं जयत्सेनं जनार्दन&#xA;007c परिवार्य प्ररुदिता मागध्यः पश्य योषितः&#xA;008a आसामायतनेत्राणां सुस्वराणां जनार्दन&#xA;008c मनःश्रुतिहरो नादो मनो मोहयतीव मे&#xA;009a प्रकीर्णसर्वाभरणा रुदन्त्यः शोककर्शिताः&#xA;009c स्वास्तीर्णशयनोपेता मागध्यः शेरते भुवि&#xA;010a कोसलानामधिपतिं राजपुत्रं बृहद्बलम्&#xA;010c भर्तारं परिवार्यैताः पृथक्प्ररुदिताः स्त्रियः&#xA;011a अस्य गात्रगतान्बाणान्कार्ष्णिबाहुबलार्पितान्&#xA;011c उद्धरन्त्यसुखाविष्टा मूर्छमानाः पुनः पुनः&#xA;012a आसां सर्वानवद्यानामातपेन परिश्रमात्&#xA;012c प्रम्लाननलिनाभानि भान्ति वक्त्राणि माधव&#xA;013a द्रोणेन निहताः शूराः शेरते रुचिराङ्गदाः&#xA;013c द्रोणेनाभिमुखाः सर्वे भ्रातरः पञ्च केकयाः&#xA;014a तप्तकाञ्चनवर्माणस्ताम्रध्वजरथस्रजः&#xA;014c भासयन्ति महीं भासा ज्वलिता इव पावकाः&#xA;015a द्रोणेन द्रुपदं सङ्ख्ये पश्य माधव पातितम्&#xA;015c महाद्विपमिवारण्ये सिंहेन महता हतम्&#xA;016a पाञ्चालराज्ञो विपुलं पुण्डरीकाक्ष पाण्डुरम्&#xA;016c आतपत्रं समाभाति शरदीव दिवाकरः&#xA;017a एतास्तु द्रुपदं वृद्धं स्नुषा भार्याश्च दुःखिताः&#xA;017c दग्ध्वा गच्छन्ति पाञ्चाल्यं राजानमपसव्यतः&#xA;018a धृष्टकेतुं महेष्वासं चेदिपुङ्गवमङ्गनाः&#xA;018c द्रोणेन निहतं शूरं हरन्ति हृतचेतसः&#xA;019a द्रोणास्त्रमभिहत्यैष विमर्दे मधुसूदन&#xA;019c महेष्वासो हतः शेते नद्या हृत इव द्रुमः&#xA;020a एष चेदिपतिः शूरो धृष्टकेतुर्महारथः&#xA;020c शेते विनिहतः सङ्ख्ये हत्वा शत्रून्सहस्रशः&#xA;021a वितुद्यमानं विहगैस्तं भार्याः प्रत्युपस्थिताः&#xA;021c चेदिराजं हृषीकेश हतं सबलबान्धवम्&#xA;022a दाशार्हीपुत्रजं वीरं शयानं सत्यविक्रमम्&#xA;022c आरोप्याङ्के रुदन्त्येताश्चेदिराजवराङ्गनाः&#xA;023a अस्य पुत्रं हृषीकेश सुवक्त्रं चारुकुण्डलम्&#xA;023c द्रोणेन समरे पश्य निकृत्तं बहुधा शरैः&#xA;024a पितरं नूनमाजिस्थं युध्यमानं परैः सह&#xA;024c नाजहात्पृष्ठतो वीरमद्यापि मधुसूदन&#xA;025a एवं ममापि पुत्रस्य पुत्रः पितरमन्वगात्&#xA;025c दुर्योधनं महाबाहो लक्ष्मणः परवीरहा&#xA;026a विन्दानुविन्दावावन्त्यौ पतितौ पश्य माधव&#xA;026c हिमान्ते पुष्पितौ शालौ मरुता गलिताविव&#xA;027a काञ्चनाङ्गदवर्माणौ बाणखड्गधनुर्धरौ&#xA;027c ऋषभप्रतिरूपाक्षौ शयानौ विमलस्रजौ&#xA;028a अवध्याः पाण्डवाः कृष्ण सर्व एव त्वया सह&#xA;028c ये मुक्ता द्रोणभीष्माभ्यां कर्णाद्वैकर्तनात्कृपात्&#xA;029a दुर्योधनाद्द्रोणसुतात्सैन्धवाच्च महारथात्&#xA;029c सोमदत्ताद्विकर्णाच्च शूराच्च कृतवर्मणः&#xA;029e ये हन्युः शस्त्रवेगेन देवानपि नरर्षभाः&#xA;030a त इमे निहताः सङ्ख्ये पश्य कालस्य पर्ययम्&#xA;030c नातिभारोऽस्ति दैवस्य ध्रुवं माधव कश्चन&#xA;030e यदिमे निहताः शूराः क्षत्रियैः क्षत्रियर्षभाः&#xA;031a तदैव निहताः कृष्ण मम पुत्रास्तरस्विनः&#xA;031c यदैवाकृतकामस्त्वमुपप्लव्यं गतः पुनः&#xA;032a शन्तनोश्चैव पुत्रेण प्राज्ञेन विदुरेण च&#xA;032c तदैवोक्तास्मि मा स्नेहं कुरुष्वात्मसुतेष्विति&#xA;033a तयोर्न दर्शनं तात मिथ्या भवितुमर्हति&#xA;033c अचिरेणैव मे पुत्रा भस्मीभूता जनार्दन&#xA;034  वैशम्पायन उवाच&#xA;034a इत्युक्त्वा न्यपतद्भूमौ गान्धारी शोककर्शिता&#xA;034c दुःखोपहतविज्ञाना धैर्यमुत्सृज्य भारत&#xA;035a ततः कोपपरीताङ्गी पुत्रशोकपरिप्लुता&#xA;035c जगाम शौरिं दोषेण गान्धारी व्यथितेन्द्रिया&#xA;036  गान्धार्युवाच&#xA;036a पाण्डवा धार्तराष्ट्राश्च द्रुग्धाः कृष्ण परस्परम्&#xA;036c उपेक्षिता विनश्यन्तस्त्वया कस्माज्जनार्दन&#xA;037a शक्तेन बहुभृत्येन विपुले तिष्ठता बले&#xA;037c उभयत्र समर्थेन श्रुतवाक्येन चैव ह&#xA;038a इच्छतोपेक्षितो नाशः कुरूणां मधुसूदन&#xA;038c यस्मात्त्वया महाबाहो फलं तस्मादवाप्नुहि&#xA;039a पतिशुश्रूषया यन्मे तपः किञ्चिदुपार्जितम्&#xA;039c तेन त्वां दुरवापात्मञ्शप्स्ये चक्रगदाधर&#xA;040a यस्मात्परस्परं घ्नन्तो ज्ञातयः कुरुपाण्डवाः&#xA;040c उपेक्षितास्ते गोविन्द तस्माज्ज्ञातीन्वधिष्यसि&#xA;041a त्वमप्युपस्थिते वर्षे षट्त्रिंशे मधुसूदन&#xA;041c हतज्ञातिर्हतामात्यो हतपुत्रो वनेचरः&#xA;041e कुत्सितेनाभ्युपायेन निधनं समवाप्स्यसि&#xA;042a तवाप्येवं हतसुता निहतज्ञातिबान्धवाः&#xA;042c स्त्रियः परिपतिष्यन्ति यथैता भरतस्त्रियः&#xA;043  वैशम्पायन उवाच&#xA;043a तच्छ्रुत्वा वचनं घोरं वासुदेवो महामनाः&#xA;043c उवाच देवीं गान्धारीमीषदभ्युत्स्मयन्निव&#xA;044a संहर्ता वृष्णिचक्रस्य नान्यो मद्विद्यते शुभे&#xA;044c जानेऽहमेतदप्येवं चीर्णं चरसि क्षत्रिये&#xA;045a अवध्यास्ते नरैरन्यैरपि वा देवदानवैः&#xA;045c परस्परकृतं नाशमतः प्राप्स्यन्ति यादवाः&#xA;046a इत्युक्तवति दाशार्हे पाण्डवास्त्रस्तचेतसः&#xA;046c बभूवुर्भृशसंविग्ना निराशाश्चापि जीविते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/11/026/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/11/026/</guid>
      <description>&lt;p&gt;001  वासुदेव उवाच&#xA;001a उत्तिष्ठोत्तिष्ठ गान्धारि मा च शोके मनः कृथाः&#xA;001c तवैव ह्यपराधेन कुरवो निधनं गताः&#xA;002a या त्वं पुत्रं दुरात्मानमीर्षुमत्यन्तमानिनम्&#xA;002c दुर्योधनं पुरस्कृत्य दुष्कृतं साधु मन्यसे&#xA;003a निष्ठुरं वैरपरुषं वृद्धानां शासनातिगम्&#xA;003c कथमात्मकृतं दोषं मय्याधातुमिहेच्छसि&#xA;004a मृतं वा यदि वा नष्टं योऽतीतमनुशोचति&#xA;004c दुःखेन लभते दुःखं द्वावनर्थौ प्रपद्यते&#xA;005a तपोर्थीयं ब्राह्मणी धत्त गर्भं गौर्वोढारं धावितारं तुरङ्गी&#xA;005c शूद्रा दासं पशुपालं तु वैश्या वधार्थीयं त्वद्विधा राजपुत्री&#xA;006  वैशम्पायन उवाच&#xA;006a तच्छ्रुत्वा वासुदेवस्य पुनरुक्तं वचोऽप्रियम्&#xA;006c तूष्णीं बभूव गान्धारी शोकव्याकुललोचना&#xA;007a धृतराष्ट्रस्तु राजर्षिर्निगृह्याबुद्धिजं तमः&#xA;007c पर्यपृच्छत धर्मात्मा धर्मराजं युधिष्ठिरम्&#xA;008a जीवतां परिमाणज्ञः सैन्यानामसि पाण्डव&#xA;008c हतानां यदि जानीषे परिमाणं वदस्व मे&#xA;009  युधिष्ठिर उवाच&#xA;009a दशायुतानामयुतं सहस्राणि च विंशतिः&#xA;009c कोट्यः षष्टिश्च षट्चैव येऽस्मिन्राजमृधे हताः&#xA;010a अलक्ष्याणां तु वीराणां सहस्राणि चतुर्दश&#xA;010c दश चान्यानि राजेन्द्र शतं षष्टिश्च पञ्च च&#xA;011  धृतराष्ट्र उवाच&#xA;011a युधिष्ठिर गतिं कां ते गताः पुरुषसत्तमाः&#xA;011c आचक्ष्व मे महाबाहो सर्वज्ञो ह्यसि मे मतः&#xA;012  युधिष्ठिर उवाच&#xA;012a यैर्हुतानि शरीराणि हृष्टैः परमसंयुगे&#xA;012c देवराजसमाल्ँलोकान्गतास्ते सत्यविक्रमाः&#xA;013a ये त्वहृष्टेन मनसा मर्तव्यमिति भारत&#xA;013c युध्यमाना हताः सङ्ख्ये ते गन्धर्वैः समागताः&#xA;014a ये तु सङ्ग्रामभूमिष्ठा याचमानाः पराङ्मुखाः&#xA;014c शस्त्रेण निधनं प्राप्ता गतास्ते गुह्यकान्प्रति&#xA;015a पीड्यमानाः परैर्ये तु हीयमाना निरायुधाः&#xA;015c ह्रीनिषेधा महात्मानः परानभिमुखा रणे&#xA;016a छिद्यमानाः शितैः शस्त्रैः क्षत्रधर्मपरायणाः&#xA;016c गतास्ते ब्रह्मसदनं हता वीराः सुवर्चसः&#xA;017a ये तत्र निहता राजन्नन्तरायोधनं प्रति&#xA;017c यथा कथञ्चित्ते राजन्सम्प्राप्ता उत्तरान्कुरून्&#xA;018  धृतराष्ट्र उवाच&#xA;018a केन ज्ञानबलेनैवं पुत्र पश्यसि सिद्धवत्&#xA;018c तन्मे वद महाबाहो श्रोतव्यं यदि वै मया&#xA;019  युधिष्ठिर उवाच&#xA;019a निदेशाद्भवतः पूर्वं वने विचरता मया&#xA;019c तीर्थयात्राप्रसङ्गेन सम्प्राप्तोऽयमनुग्रहः&#xA;020a देवर्षिर्लोमशो दृष्टस्ततः प्राप्तोऽस्म्यनुस्मृतिम्&#xA;020c दिव्यं चक्षुरपि प्राप्तं ज्ञानयोगेन वै पुरा&#xA;021  धृतराष्ट्र उवाच&#xA;021a येऽत्रानाथा जनस्यास्य सनाथा ये च भारत&#xA;021c कच्चित्तेषां शरीराणि धक्ष्यन्ति विधिपूर्वकम्&#xA;022a न येषां सन्ति कर्तारो न च येऽत्राहिताग्नयः&#xA;022c वयं च कस्य कुर्यामो बहुत्वात्तात कर्मणः&#xA;023a यान्सुपर्णाश्च गृध्राश्च विकर्षन्ति ततस्ततः&#xA;023c तेषां तु कर्मणा लोका भविष्यन्ति युधिष्ठिर&#xA;024  वैशम्पायन उवाच&#xA;024a एवमुक्तो महाप्राज्ञः कुन्तीपुत्रो युधिष्ठिरः&#xA;024c आदिदेश सुधर्माणं धौम्यं सूतं च सञ्जयम्&#xA;025a विदुरं च महाबुद्धिं युयुत्सुं चैव कौरवम्&#xA;025c इन्द्रसेनमुखांश्चैव भृत्यान्सूतांश्च सर्वशः&#xA;026a भवन्तः कारयन्त्वेषां प्रेतकार्याणि सर्वशः&#xA;026c यथा चानाथवत्किञ्चिच्छरीरं न विनश्यति&#xA;027a शासनाद्धर्मराजस्य क्षत्ता सूतश्च सञ्जयः&#xA;027c सुधर्मा धौम्यसहित इन्द्रसेनादयस्तथा&#xA;028a चन्दनागुरुकाष्ठानि तथा कालीयकान्युत&#xA;028c घृतं तैलं च गन्धांश्च क्षौमाणि वसनानि च&#xA;029a समाहृत्य महार्हाणि दारूणां चैव सञ्चयान्&#xA;029c रथांश्च मृदितांस्तत्र नानाप्रहरणानि च&#xA;030a चिताः कृत्वा प्रयत्नेन यथामुख्यान्नराधिपान्&#xA;030c दाहयामासुरव्यग्रा विधिदृष्टेन कर्मणा&#xA;031a दुर्योधनं च राजानं भ्रातॄंश्चास्य शताधिकान्&#xA;031c शल्यं शलं च राजानं भूरिश्रवसमेव च&#xA;032a जयद्रथं च राजानमभिमन्युं च भारत&#xA;032c दौःशासनिं लक्ष्मणं च धृष्टकेतुं च पार्थिवम्&#xA;033a बृहन्तं सोमदत्तं च सृञ्जयांश्च शताधिकान्&#xA;033c राजानं क्षेमधन्वानं विराटद्रुपदौ तथा&#xA;034a शिखण्डिनं च पाञ्चाल्यं धृष्टद्युम्नं च पार्षतम्&#xA;034c युधामन्युं च विक्रान्तमुत्तमौजसमेव च&#xA;035a कौसल्यं द्रौपदेयांश्च शकुनिं चापि सौबलम्&#xA;035c अचलं वृषकं चैव भगदत्तं च पार्थिवम्&#xA;036a कर्णं वैकर्तनं चैव सहपुत्रममर्षणम्&#xA;036c केकयांश्च महेष्वासांस्त्रिगर्तांश्च महारथान्&#xA;037a घटोत्कचं राक्षसेन्द्रं बकभ्रातरमेव च&#xA;037c अलम्बुसं च राजानं जलसन्धं च पार्थिवम्&#xA;038a अन्यांश्च पार्थिवान्राजञ्शतशोऽथ सहस्रशः&#xA;038c घृतधाराहुतैर्दीप्तैः पावकैः समदाहयन्&#xA;039a पितृमेधाश्च केषाञ्चिदवर्तन्त महात्मनाम्&#xA;039c सामभिश्चाप्यगायन्त तेऽन्वशोच्यन्त चापरैः&#xA;040a साम्नामृचां च नादेन स्त्रीणां च रुदितस्वनैः&#xA;040c कश्मलं सर्वभूतानां निशायां समपद्यत&#xA;041a ते विधूमाः प्रदीप्ताश्च दीप्यमानाश्च पावकाः&#xA;041c नभसीवान्वदृश्यन्त ग्रहास्तन्वभ्रसंवृताः&#xA;042a ये चाप्यनाथास्तत्रासन्नानादेशसमागताः&#xA;042c तांश्च सर्वान्समानाय्य राशीन्कृत्वा सहस्रशः&#xA;043a चित्वा दारुभिरव्यग्रः प्रभूतैः स्नेहतापितैः&#xA;043c दाहयामास विदुरो धर्मराजस्य शासनात्&#xA;044a कारयित्वा क्रियास्तेषां कुरुराजो युधिष्ठिरः&#xA;044c धृतराष्ट्रं पुरस्कृत्य गङ्गामभिमुखोऽगमत्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/11/027/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/11/027/</guid>
      <description>&lt;p&gt;001  वैशम्पायन उवाच&#xA;001a ते समासाद्य गङ्गां तु शिवां पुण्यजनोचिताम्&#xA;001c ह्रदिनीं वप्रसम्पन्नां महानूपां महावनाम्&#xA;002a भूषणान्युत्तरीयाणि वेष्टनान्यवमुच्य च&#xA;002c ततः पितॄणां पौत्राणां भ्रातॄणां स्वजनस्य च&#xA;003a पुत्राणामार्यकाणां च पतीनां च कुरुस्त्रियः&#xA;003c उदकं चक्रिरे सर्वा रुदन्त्यो भृशदुःखिताः&#xA;003e सुहृदां चापि धर्मज्ञाः प्रचक्रुः सलिलक्रियाः&#xA;004a उदके क्रियमाणे तु वीराणां वीरपत्निभिः&#xA;004c सूपतीर्थाभवद्गङ्गा भूयो विप्रससार च&#xA;005a तन्महोदधिसङ्काशं निरानन्दमनुत्सवम्&#xA;005c वीरपत्नीभिराकीर्णं गङ्गातीरमशोभत&#xA;006a ततः कुन्ती महाराज सहसा शोककर्शिता&#xA;006c रुदती मन्दया वाचा पुत्रान्वचनमब्रवीत्&#xA;007a यः स शूरो महेष्वासो रथयूथपयूथपः&#xA;007c अर्जुनेन हतः सङ्ख्ये वीरलक्षणलक्षितः&#xA;008a यं सूतपुत्रं मन्यध्वं राधेयमिति पाण्डवाः&#xA;008c यो व्यराजच्चमूमध्ये दिवाकर इव प्रभुः&#xA;009a प्रत्ययुध्यत यः सर्वान्पुरा वः सपदानुगान्&#xA;009c दुर्योधनबलं सर्वं यः प्रकर्षन्व्यरोचत&#xA;010a यस्य नास्ति समो वीर्ये पृथिव्यामपि कश्चन&#xA;010c सत्यसन्धस्य शूरस्य सङ्ग्रामेष्वपलायिनः&#xA;011a कुरुध्वमुदकं तस्य भ्रातुरक्लिष्टकर्मणः&#xA;011c स हि वः पूर्वजो भ्राता भास्करान्मय्यजायत&#xA;011e कुण्डली कवची शूरो दिवाकरसमप्रभः&#xA;012a श्रुत्वा तु पाण्डवाः सर्वे मातुर्वचनमप्रियम्&#xA;012c कर्णमेवानुशोचन्त भूयश्चार्ततराभवन्&#xA;013a ततः स पुरुषव्याघ्रः कुन्तीपुत्रो युधिष्ठिरः&#xA;013c उवाच मातरं वीरो निःश्वसन्निव पन्नगः&#xA;014a यस्येषुपातमासाद्य नान्यस्तिष्ठेद्धनञ्जयात्&#xA;014c कथं पुत्रो भवत्यां स देवगर्भः पुराभवत्&#xA;015a यस्य बाहुप्रतापेन तापिताः सर्वतो वयम्&#xA;015c तमग्निमिव वस्त्रेण कथं छादितवत्यसि&#xA;015e यस्य बाहुबलं घोरं धार्तराष्ट्रैरुपासितम्&#xA;016a नान्यः कुन्तीसुतात्कर्णादगृह्णाद्रथिनां रथी&#xA;016c स नः प्रथमजो भ्राता सर्वशस्त्रभृतां वरः&#xA;016e असूत तं भवत्यग्रे कथमद्भुतविक्रमम्&#xA;017a अहो भवत्या मन्त्रस्य पिधानेन वयं हताः&#xA;017c निधनेन हि कर्णस्य पीडिताः स्म सबान्धवाः&#xA;018a अभिमन्योर्विनाशेन द्रौपदेयवधेन च&#xA;018c पाञ्चालानां च नाशेन कुरूणां पतनेन च&#xA;019a ततः शतगुणं दुःखमिदं मामस्पृशद्भृशम्&#xA;019c कर्णमेवानुशोचन्हि दह्याम्यग्नाविवाहितः&#xA;020a न हि स्म किञ्चिदप्राप्यं भवेदपि दिवि स्थितम्&#xA;020c न च स्म वैशसं घोरं कौरवान्तकरं भवेत्&#xA;021a एवं विलप्य बहुलं धर्मराजो युधिष्ठिरः&#xA;021c विनदञ्शनकै राजंश्चकारास्योदकं प्रभुः&#xA;022a ततो विनेदुः सहसा स्त्रीपुंसास्तत्र सर्वशः&#xA;022c अभितो ये स्थितास्तत्र तस्मिन्नुदककर्मणि&#xA;023a तत आनाययामास कर्णस्य सपरिच्छदम्&#xA;023c स्त्रियः कुरुपतिर्धीमान्भ्रातुः प्रेम्णा युधिष्ठिरः&#xA;024a स ताभिः सह धर्मात्मा प्रेतकृत्यमनन्तरम्&#xA;024c कृत्वोत्ततार गङ्गायाः सलिलादाकुलेन्द्रियः&lt;/p&gt;</description>
    </item>
  </channel>
</rss>
