<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०८ on महाभारते विश्वासटिप्पन्यः</title>
    <link>https://vishvAsa.github.io/mahAbhAratam/vyAsaH/sukthankarAdi-pAThaH/08/</link>
    <description>Recent content in &#43;०८ on महाभारते विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/mahAbhAratam/vyAsaH/sukthankarAdi-pAThaH/08/index.xml" rel="self" type="application/rss+xml" />
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/001/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/001/</guid>
      <description>&lt;p&gt;001  वैशम्पायन उवाच&#xA;001a ततो द्रोणे हते राजन्दुर्योधनमुखा नृपाः&#xA;001c भृशमुद्विग्नमनसो द्रोणपुत्रमुपागमन्&#xA;002a ते द्रोणमुपशोचन्तः कश्मलाभिहतौजसः&#xA;002c पर्युपासन्त शोकार्तास्ततः शारद्वतीसुतम्&#xA;003a मुहूर्तं ते समाश्वास्य हेतुभिः शास्त्रसम्मितैः&#xA;003c रात्र्यागमे महीपालाः स्वानि वेश्मानि भेजिरे&#xA;004a विशेषतः सूतपुत्रो राजा चैव सुयोधनः&#xA;004c दुःशासनोऽथ शकुनिर्न निद्रामुपलेभिरे&#xA;005a ते वेश्मस्वपि कौरव्य पृथ्वीशा नाप्नुवन्सुखम्&#xA;005c चिन्तयन्तः क्षयं तीव्रं निद्रां नैवोपलेभिरे&#xA;006a सहितास्ते निशायां तु दुर्योधननिवेशने&#xA;006c अतिप्रचण्डाद्विद्वेषात्पाण्डवानां महात्मनाम्&#xA;007a यत्तद्द्यूतपरिक्लिष्टां कृष्णामानिन्यिरे सभाम्&#xA;007c तत्स्मरन्तोऽन्वतप्यन्त भृशमुद्विग्नचेतसः&#xA;008a चिन्तयन्तश्च पार्थानां तान्क्लेशान्द्यूतकारितान्&#xA;008c कृच्छ्रेण क्षणदां राजन्निन्युरब्दशतोपमाम्&#xA;009a ततः प्रभाते विमले स्थिता दिष्टस्य शासने&#xA;009c चक्रुरावश्यकं सर्वे विधिदृष्टेन कर्मणा&#xA;010a ते कृत्वावश्यकार्याणि समाश्वस्य च भारत&#xA;010c योगमाज्ञापयामासुर्युद्धाय च विनिर्ययुः&#xA;011a कर्णं सेनापतिं कृत्वा कृतकौतुकमङ्गलाः&#xA;011c वाचयित्वा द्विजश्रेष्ठान्दधिपात्रघृताक्षतैः&#xA;012a निष्कैर्गोभिर्हिरण्येन वासोभिश्च महाधनैः&#xA;012c वर्ध्यमाना जयाशीर्भिः सूतमागधबन्दिभिः&#xA;013a तथैव पाण्डवा राजन्कृतसर्वाह्णिकक्रियाः&#xA;013c शिबिरान्निर्ययू राजन्युद्धाय कृतनिश्चयाः&#xA;014a ततः प्रववृते युद्धं तुमुलं रोमहर्षणम्&#xA;014c कुरूणां पाण्डवानां च परस्परवधैषिणाम्&#xA;015a तयोर्द्वे दिवसे युद्धं कुरुपाण्डवसेनयोः&#xA;015c कर्णे सेनापतौ राजन्नभूदद्भुतदर्शनम्&#xA;016a ततः शत्रुक्षयं कृत्वा सुमहान्तं रणे वृषः&#xA;016c पश्यतां धार्तराष्ट्राणां फल्गुनेन निपातितः&#xA;017a ततस्तत्सञ्जयः सर्वं गत्वा नागाह्वयं पुरम्&#xA;017c आचख्यौ धृतराष्ट्राय यद्वृत्तं कुरुजाङ्गले&#xA;018  जनमेजय उवाच&#xA;018a आपगेयं हतं श्रुत्वा द्रोणं च समरे परैः&#xA;018c यो जगाम परामार्तिं वृद्धो राजाम्बिकासुतः&#xA;019a स श्रुत्वा निहतं कर्णं दुर्योधनहितैषिणम्&#xA;019c कथं द्विजवर प्राणानधारयत दुःखितः&#xA;020a यस्मिञ्जयाशां पुत्राणाममन्यत स पार्थिवः&#xA;020c तस्मिन्हते स कौरव्यः कथं प्राणानधारयत्&#xA;021a दुर्मरं बत मन्येऽहं नृणां कृच्छ्रेऽपि वर्तताम्&#xA;021c यत्र कर्णं हतं श्रुत्वा नात्यजज्जीवितं नृपः&#xA;022a तथा शान्तनवं वृद्धं ब्रह्मन्बाह्लिकमेव च&#xA;022c द्रोणं च सोमदत्तं च भूरिश्रवसमेव च&#xA;023a तथैव चान्यान्सुहृदः पुत्रपौत्रांश्च पातितान्&#xA;023c श्रुत्वा यन्नाजहात्प्राणांस्तन्मन्ये दुष्करं द्विज&#xA;024a एतन्मे सर्वमाचक्ष्व विस्तरेण तपोधन&#xA;024c न हि तृप्यामि पूर्वेषां शृण्वानश्चरितं महत्&#xA;025  वैशम्पायन उवाच&#xA;025a हते कर्णे महाराज निशि गावल्गणिस्तदा&#xA;025c दीनो ययौ नागपुरमश्वैर्वातसमैर्जवे&#xA;026a स हास्तिनपुरं गत्वा भृशमुद्विग्नमानसः&#xA;026c जगाम धृतराष्ट्रस्य क्षयं प्रक्षीणबान्धवम्&#xA;027a स समुद्वीक्ष्य राजानं कश्मलाभिहतौजसम्&#xA;027c ववन्दे प्राञ्जलिर्भूत्वा मूर्ध्ना पादौ नृपस्य ह&#xA;028a सम्पूज्य च यथान्यायं धृतराष्ट्रं महीपतिम्&#xA;028c हा कष्टमिति चोक्त्वा स ततो वचनमाददे&#xA;029a सञ्जयोऽहं क्षितिपते कच्चिदास्ते सुखं भवान्&#xA;029c स्वदोषेणापदं प्राप्य कच्चिन्नाद्य विमुह्यसि&#xA;030a हितान्युक्तानि विदुरद्रोणगाङ्गेयकेशवैः&#xA;030c अगृहीतान्यनुस्मृत्य कच्चिन्न कुरुषे व्यथाम्&#xA;031a रामनारदकण्वैश्च हितमुक्तं सभातले&#xA;031c नगृहीतमनुस्मृत्य कच्चिन्न कुरुषे व्यथाम्&#xA;032a सुहृदस्त्वद्धिते युक्तान्भीष्मद्रोणमुखान्परैः&#xA;032c निहतान्युधि संस्मृत्य कच्चिन्न कुरुषे व्यथाम्&#xA;033a तमेवंवादिनं राजा सूतपुत्रं कृताञ्जलिम्&#xA;033c सुदीर्घमभिनिःश्वस्य दुःखार्त इदमब्रवीत्&#xA;034a गाङ्गेये निहते शूरे दिव्यास्त्रवति सञ्जय&#xA;034c द्रोणे च परमेष्वासे भृशं मे व्यथितं मनः&#xA;035a यो रथानां सहस्राणि दंशितानां दशैव हि&#xA;035c अहन्यहनि तेजस्वी निजघ्ने वसुसम्भवः&#xA;036a स हतो यज्ञसेनस्य पुत्रेणेह शिखण्डिना&#xA;036c पाण्डवेयाभिगुप्तेन भृशं मे व्यथितं मनः&#xA;037a भार्गवः प्रददौ यस्मै परमास्त्रं महात्मने&#xA;037c साक्षाद्रामेण यो बाल्ये धनुर्वेद उपाकृतः&#xA;038a यस्य प्रसादात्कौन्तेया राजपुत्रा महाबलाः&#xA;038c महारथत्वं सम्प्राप्तास्तथान्ये वसुधाधिपाः&#xA;039a तं द्रोणं निहतं श्रुत्वा धृष्टद्युम्नेन संयुगे&#xA;039c सत्यसन्धं महेष्वासं भृशं मे व्यथितं मनः&#xA;040a त्रैलोक्ये यस्य शास्त्रेषु न पुमान्विद्यते समः&#xA;040c तं द्रोणं निहतं श्रुत्वा किमकुर्वत मामकाः&#xA;041a संशप्तकानां च बले पाण्डवेन महात्मना&#xA;041c धनञ्जयेन विक्रम्य गमिते यमसादनम्&#xA;042a नारायणास्त्रे निहते द्रोणपुत्रस्य धीमतः&#xA;042c हतशेषेष्वनीकेषु किमकुर्वत मामकाः&#xA;043a विप्रद्रुतानहं मन्ये निमग्नः शोकसागरे&#xA;043c प्लवमानान्हते द्रोणे सन्ननौकानिवार्णवे&#xA;044a दुर्योधनस्य कर्णस्य भोजस्य कृतवर्मणः&#xA;044c मद्रराजस्य शल्यस्य द्रौणेश्चैव कृपस्य च&#xA;045a मत्पुत्रशेषस्य तथा तथान्येषां च सञ्जय&#xA;045c विप्रकीर्णेष्वनीकेषु मुखवर्णोऽभवत्कथम्&#xA;046a एतत्सर्वं यथा वृत्तं तत्त्वं गावल्गणे रणे&#xA;046c आचक्ष्व पाण्डवेयानां मामकानां च सर्वशः&#xA;047  सञ्जय उवाच&#xA;047a पाण्डवेयैर्हि यद्वृत्तं कौरवेयेषु मारिष&#xA;047c तच्छ्रुत्वा मा व्यथां कार्षीदिष्टे न व्यथते मनः&#xA;048a यस्मादभावी भावी वा भवेदर्थो नरं प्रति&#xA;048c अप्राप्तौ तस्य वा प्राप्तौ न कश्चिद्व्यथते बुधः&#xA;049  धृतराष्ट्र उवाच&#xA;049a न व्यथा शृण्वतः काचिद्विद्यते मम सञ्जय&#xA;049c दिष्टमेतत्पुरा मन्ये कथयस्व यथेच्छकम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/002/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/002/</guid>
      <description>&lt;p&gt;001  सञ्जय उवाच&#xA;001a हते द्रोणे महेष्वासे तव पुत्रा महारथाः&#xA;001c बभूवुराश्वस्तमुखा विषण्णा गतचेतसः&#xA;002a अवाङ्मुखाः शस्त्रभृतः सर्व एव विशाम्पते&#xA;002c अप्रेक्षमाणाः शोकार्ता नाभ्यभाषन्परस्परम्&#xA;003a तान्दृष्ट्वा व्यथिताकारान्सैन्यानि तव भारत&#xA;003c ऊर्ध्वमेवाभ्यवेक्षन्त दुःखत्रस्तान्यनेकशः&#xA;004a शस्त्राण्येषां च राजेन्द्र शोणिताक्तान्यशेषतः&#xA;004c प्राभ्रश्यन्त कराग्रेभ्यो दृष्ट्वा द्रोणं निपातितम्&#xA;005a तानि बद्धान्यनिष्टानि लम्बमानानि भारत&#xA;005c अदृश्यन्त महाराज नक्षत्राणि यथा दिवि&#xA;006a तथार्तं स्तिमितं दृष्ट्वा गतसत्त्वमिव स्थितम्&#xA;006c स्वं बलं तन्महाराज राजा दुर्योधनोऽब्रवीत्&#xA;007a भवतां बाहुवीर्यं हि समाश्रित्य मया युधि&#xA;007c पाण्डवेयाः समाहूता युद्धं चेदं प्रवर्तितम्&#xA;008a तदिदं निहते द्रोणे विषण्णमिव लक्ष्यते&#xA;008c युध्यमानाश्च समरे योधा वध्यन्ति सर्वतः&#xA;009a जयो वापि वधो वापि युध्यमानस्य संयुगे&#xA;009c भवेत्किमत्र चित्रं वै युध्यध्वं सर्वतोमुखाः&#xA;010a पश्यध्वं च महात्मानं कर्णं वैकर्तनं युधि&#xA;010c प्रचरन्तं महेष्वासं दिव्यैरस्त्रैर्महाबलम्&#xA;011a यस्य वै युधि सन्त्रासात्कुन्तीपुत्रो धनञ्जयः&#xA;011c निवर्तते सदामर्षात्सिंहात्क्षुद्रमृगो यथा&#xA;012a येन नागायुतप्राणो भीमसेनो महाबलः&#xA;012c मानुषेणैव युद्धेन तामवस्थां प्रवेशितः&#xA;013a येन दिव्यास्त्रविच्छूरो मायावी स घटोत्कचः&#xA;013c अमोघया रणे शक्त्या निहतो भैरवं नदन्&#xA;014a तस्य दुष्पारवीर्यस्य सत्यसन्धस्य धीमतः&#xA;014c बाह्वोर्द्रविणमक्षय्यमद्य द्रक्ष्यथ संयुगे&#xA;015a द्रोणपुत्रस्य विक्रान्तं राधेयस्यैव चोभयोः&#xA;015c पाण्डुपाञ्चालसैन्येषु द्रक्ष्यथापि महात्मनोः&#xA;016a सर्व एव भवन्तश्च शूराः प्राज्ञाः कुलोद्गताः&#xA;016c शीलवन्तः कृतास्त्राश्च द्रक्ष्यथाद्य परस्परम्&#xA;017a एवमुक्ते महाराज कर्णो वैकर्तनो नृपः&#xA;017c सिंहनादं विनद्योच्चैः प्रायुध्यत महाबलः&#xA;018a स सृञ्जयानां सर्वेषां पाञ्चालानां च पश्यताम्&#xA;018c केकयानां विदेहानामकरोत्कदनं महत्&#xA;019a तस्येषुधाराः शतशः प्रादुरासञ्शरासनात्&#xA;019c अग्रे पुङ्खे च संसक्ता यथा भ्रमरपङ्क्तयः&#xA;020a स पीडयित्वा पाञ्चालान्पाण्डवांश्च तरस्विनः&#xA;020c हत्वा सहस्रशो योधानर्जुनेन निपातितः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/003/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/003/</guid>
      <description>&lt;p&gt;001  वैशम्पायन उवाच&#xA;001a एतच्छ्रुत्वा महाराज धृतराष्ट्रोऽम्बिकासुतः&#xA;001c शोकस्यान्तमपश्यन्वै हतं मत्वा सुयोधनम्&#xA;001e विह्वलः पतितो भूमौ नष्टचेता इव द्विपः&#xA;002a तस्मिन्निपतिते भूमौ विह्वले राजसत्तमे&#xA;002c आर्तनादो महानासीत्स्त्रीणां भरतसत्तम&#xA;003a स शब्दः पृथिवीं सर्वां पूरयामास सर्वशः&#xA;003c शोकार्णवे महाघोरे निमग्ना भरतस्त्रियः&#xA;004a राजानं च समासाद्य गान्धारी भरतर्षभ&#xA;004c निःसञ्ज्ञा पतिता भूमौ सर्वाण्यन्तःपुराणि च&#xA;005a ततस्ताः सञ्जयो राजन्समाश्वासयदातुराः&#xA;005c मुह्यमानाः सुबहुशो मुञ्चन्त्यो वारि नेत्रजम्&#xA;006a समाश्वस्ताः स्त्रियस्तास्तु वेपमाना मुहुर्मुहुः&#xA;006c कदल्य इव वातेन धूयमानाः समन्ततः&#xA;007a राजानं विदुरश्चापि प्रज्ञाचक्षुषमीश्वरम्&#xA;007c आश्वासयामास तदा सिञ्चंस्तोयेन कौरवम्&#xA;008a स लब्ध्वा शनकैः सञ्ज्ञां ताश्च दृष्ट्वा स्त्रियो नृप&#xA;008c उन्मत्त इव राजा स स्थितस्तूष्णीं विशाम्पते&#xA;009a ततो ध्यात्वा चिरं कालं निःश्वसंश्च पुनः पुनः&#xA;009c स्वान्पुत्रान्गर्हयामास बहु मेने च पाण्डवान्&#xA;010a गर्हयित्वात्मनो बुद्धिं शकुनेः सौबलस्य च&#xA;010c ध्यात्वा च सुचिरं कालं वेपमानो मुहुर्मुहुः&#xA;011a संस्तभ्य च मनो भूयो राजा धैर्यसमन्वितः&#xA;011c पुनर्गावल्गणिं सूतं पर्यपृच्छत सञ्जयम्&#xA;012a यत्त्वया कथितं वाक्यं श्रुतं सञ्जय तन्मया&#xA;012c कच्चिद्दुर्योधनः सूत न गतो वै यमक्षयम्&#xA;012e ब्रूहि सञ्जय तत्त्वेन पुनरुक्तां कथामिमाम्&#xA;013a एवमुक्तोऽब्रवीत्सूतो राजानं जनमेजय&#xA;013c हतो वैकर्तनो राजन्सह पुत्रैर्महारथैः&#xA;013e भ्रातृभिश्च महेष्वासैः सूतपुत्रैस्तनुत्यजैः&#xA;014a दुःशासनश्च निहतः पाण्डवेन यशस्विना&#xA;014c पीतं च रुधिरं कोपाद्भीमसेनेन संयुगे&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/004/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/004/</guid>
      <description>&lt;p&gt;001  वैशम्पायन उवाच&#xA;001a एतच्छ्रुत्वा महाराज धृतराष्ट्रोऽम्बिकासुतः&#xA;001c अब्रवीत्सञ्जयं सूतं शोकव्याकुलचेतनः&#xA;002a दुष्प्रणीतेन मे तात मनसाभिप्लुतात्मनः&#xA;002c हतं वैकर्तनं श्रुत्वा शोको मर्माणि कृन्तति&#xA;003a कृतास्त्रपरमाः शल्ये दुःखपारं तितीर्षवः&#xA;003c कुरूणां सृञ्जयानां च के नु जीवन्ति के मृताः&#xA;004  सञ्जय उवाच&#xA;004a हतः शान्तनवो राजन्दुराधर्षः प्रतापवान्&#xA;004c हत्वा पाण्डवयोधानामर्बुदं दशभिर्दिनैः&#xA;005a ततो द्रोणो महेष्वासः पाञ्चालानां रथव्रजान्&#xA;005c निहत्य युधि दुर्धर्षः पश्चाद्रुक्मरथो हतः&#xA;006a हतशिष्टस्य भीष्मेण द्रोणेन च महात्मना&#xA;006c अर्धं निहत्य सैन्यस्य कर्णो वैकर्तनो हतः&#xA;007a विविंशतिर्महाराज राजपुत्रो महाबलः&#xA;007c आनर्तयोधाञ्शतशो निहत्य निहतो रणे&#xA;008a अथ पुत्रो विकर्णस्ते क्षत्रव्रतमनुस्मरन्&#xA;008c क्षीणवाहायुधः शूरः स्थितोऽभिमुखतः परान्&#xA;009a घोररूपान्परिक्लेशान्दुर्योधनकृतान्बहून्&#xA;009c प्रतिज्ञां स्मरता चैव भीमसेनेन पातितः&#xA;010a विन्दानुविन्दावावन्त्यौ राजपुत्रौ महाबलौ&#xA;010c कृत्वा नसुकरं कर्म गतौ वैवस्वतक्षयम्&#xA;011a सिन्धुराष्ट्रमुखानीह दश राष्ट्राणि यस्य वै&#xA;011c वशे तिष्ठन्ति वीरस्य यः स्थितस्तव शासने&#xA;012a अक्षौहिणीर्दशैकां च निर्जित्य निशितैः शरैः&#xA;012c अर्जुनेन हतो राजन्महावीर्यो जयद्रथः&#xA;013a तथा दुर्योधनसुतस्तरस्वी युद्धदुर्मदः&#xA;013c वर्तमानः पितुः शास्त्रे सौभद्रेण निपातितः&#xA;014a तथा दौःशासनिर्वीरो बाहुशाली रणोत्कटः&#xA;014c द्रौपदेयेन विक्रम्य गमितो यमसादनम्&#xA;015a किरातानामधिपतिः सागरानूपवासिनाम्&#xA;015c देवराजस्य धर्मात्मा प्रियो बहुमतः सखा&#xA;016a भगदत्तो महीपालः क्षत्रधर्मरतः सदा&#xA;016c धनञ्जयेन विक्रम्य गमितो यमसादनम्&#xA;017a तथा कौरवदायादः सौमदत्तिर्महायशाः&#xA;017c हतो भूरिश्रवा राजञ्शूरः सात्यकिना युधि&#xA;018a श्रुतायुरपि चाम्बष्ठः क्षत्रियाणां धनुर्धरः&#xA;018c चरन्नभीतवत्सङ्ख्ये निहतः सव्यसाचिना&#xA;019a तव पुत्रः सदा सङ्ख्ये कृतास्त्रो युद्धदुर्मदः&#xA;019c दुःशासनो महाराज भीमसेनेन पातितः&#xA;020a यस्य राजन्गजानीकं बहुसाहस्रमद्भुतम्&#xA;020c सुदक्षिणः स सङ्ग्रामे निहतः सव्यसाचिना&#xA;021a कोसलानामधिपतिर्हत्वा बहुशतान्परान्&#xA;021c सौभद्रेण हि विक्रम्य गमितो यमसादनम्&#xA;022a बहुशो योधयित्वा च भीमसेनं महारथः&#xA;022c चित्रसेनस्तव सुतो भीमसेनेन पातितः&#xA;023a मद्रराजात्मजः शूरः परेषां भयवर्धनः&#xA;023c असिचर्मधरः श्रीमान्सौभद्रेण निपातितः&#xA;024a समः कर्णस्य समरे यः स कर्णस्य पश्यतः&#xA;024c वृषसेनो महातेजाः शीघ्रास्त्रः कृतनिश्चयः&#xA;025a अभिमन्योर्वधं स्मृत्वा प्रतिज्ञामपि चात्मनः&#xA;025c धनञ्जयेन विक्रम्य गमितो यमसादनम्&#xA;026a नित्यप्रसक्तवैरो यः पाण्डवैः पृथिवीपतिः&#xA;026c विश्राव्य वैरं पार्थेन श्रुतायुः स निपातितः&#xA;027a शल्यपुत्रस्तु विक्रान्तः सहदेवेन मारिष&#xA;027c हतो रुक्मरथो राजन्भ्राता मातुलजो युधि&#xA;028a राजा भगीरथो वृद्धो बृहत्क्षत्रश्च केकयः&#xA;028c पराक्रमन्तौ विक्रान्तौ निहतौ वीर्यवत्तरौ&#xA;029a भगदत्तसुतो राजन्कृतप्रज्ञो महाबलः&#xA;029c श्येनवच्चरता सङ्ख्ये नकुलेन निपातितः&#xA;030a पितामहस्तव तथा बाह्लिकः सह बाह्लिकैः&#xA;030c भीमसेनेन विक्रम्य गमितो यमसादनम्&#xA;031a जयत्सेनस्तथा राजञ्जारासन्धिर्महाबलः&#xA;031c मागधो निहतः सङ्ख्ये सौभद्रेण महात्मना&#xA;032a पुत्रस्ते दुर्मुखो राजन्दुःसहश्च महारथः&#xA;032c गदया भीमसेनेन निहतौ शूरमानिनौ&#xA;033a दुर्मर्षणो दुर्विषहो दुर्जयश्च महारथः&#xA;033c कृत्वा नसुकरं कर्म गता वैवस्वतक्षयम्&#xA;034a सचिवो वृषवर्मा ते सूतः परमवीर्यवान्&#xA;034c भीमसेनेन विक्रम्य गमितो यमसादनम्&#xA;035a नागायुतबलो राजा नागायुतबलो महान्&#xA;035c सगणः पाण्डुपुत्रेण निहतः सव्यसाचिना&#xA;036a वसातयो महाराज द्विसाहस्राः प्रहारिणः&#xA;036c शूरसेनाश्च विक्रान्ताः सर्वे युधि निपातिताः&#xA;037a अभीषाहाः कवचिनः प्रहरन्तो मदोत्कटाः&#xA;037c शिबयश्च रथोदाराः कलिङ्गसहिता हताः&#xA;038a गोकुले नित्यसंवृद्धा युद्धे परमकोविदाः&#xA;038c श्रेणयो बहुसाहस्राः संशप्तकगणाश्च ये&#xA;038e ते सर्वे पार्थमासाद्य गता वैवस्वतक्षयम्&#xA;039a स्यालौ तव महाराज राजानौ वृषकाचलौ&#xA;039c त्वदर्थे सम्पराक्रान्तौ निहतौ सव्यसाचिना&#xA;040a उग्रकर्मा महेष्वासो नामतः कर्मतस्तथा&#xA;040c शाल्वराजो महाराज भीमसेनेन पातितः&#xA;041a ओघवांश्च महाराज बृहन्तः सहितो रणे&#xA;041c पराक्रमन्तौ मित्रार्थे गतौ वैवस्वतक्षयम्&#xA;042a तथैव रथिनां श्रेष्ठः क्षेमधूर्तिर्विशाम्पते&#xA;042c निहतो गदया राजन्भीमसेनेन संयुगे&#xA;043a तथा राजा महेष्वासो जलसन्धो महाबलः&#xA;043c सुमहत्कदनं कृत्वा हतः सात्यकिना रणे&#xA;044a अलायुधो राक्षसेन्द्रः खरबन्धुरयानगः&#xA;044c घटोत्कचेन विक्रम्य गमितो यमसादनम्&#xA;045a राधेयाः सूतपुत्राश्च भ्रातरश्च महारथाः&#xA;045c केकयाः सर्वशश्चापि निहताः सव्यसाचिना&#xA;046a मालवा मद्रकाश्चैव द्रविडाश्चोग्रविक्रमाः&#xA;046c यौधेयाश्च ललित्थाश्च क्षुद्रकाश्चाप्युशीनराः&#xA;047a मावेल्लकास्तुण्डिकेराः सावित्रीपुत्रकाञ्चलाः&#xA;047c प्राच्योदीच्याः प्रतीच्याश्च दाक्षिणात्याश्च मारिष&#xA;048a पत्तीनां निहताः सङ्घा हयानामयुतानि च&#xA;048c रथव्रजाश्च निहता हताश्च वरवारणाः&#xA;049a सध्वजाः सायुधाः शूराः सवर्माम्बरभूषणाः&#xA;049c कालेन महता यत्ताः कुले ये च विवर्धिताः&#xA;050a ते हताः समरे राजन्पार्थेनाक्लिष्टकर्मणा&#xA;050c अन्ये तथामितबलाः परस्परवधैषिणः&#xA;051a एते चान्ये च बहवो राजानः सगणा रणे&#xA;051c हताः सहस्रशो राजन्यन्मां त्वं परिपृच्छसि&#xA;051e एवमेष क्षयो वृत्तः कर्णार्जुनसमागमे&#xA;052a महेन्द्रेण यथा वृत्रो यथा रामेण रावणः&#xA;052c यथा कृष्णेन निहतो मुरो रणनिपातितः&#xA;052e कार्तवीर्यश्च रामेण भार्गवेण हतो यथा&#xA;053a सज्ञातिबान्धवः शूरः समरे युद्धदुर्मदः&#xA;053c रणे कृत्वा महायुद्धं घोरं त्रैलोक्यविश्रुतम्&#xA;054a तथार्जुनेन निहतो द्वैरथे युद्धदुर्मदः&#xA;054c सामात्यबान्धवो राजन्कर्णः प्रहरतां वरः&#xA;055a जयाशा धार्तराष्ट्राणां वैरस्य च मुखं यतः&#xA;055c तीर्णं तत्पाण्डवै राजन्यत्पुरा नावबुध्यसे&#xA;056a उच्यमानो महाराज बन्धुभिर्हितकाङ्क्षिभिः&#xA;056c तदिदं समनुप्राप्तं व्यसनं त्वां महात्ययम्&#xA;057a पुत्राणां राज्यकामानां त्वया राजन्हितैषिणा&#xA;057c अहितानीव चीर्णानि तेषां ते फलमागतम्&#xA;058  धृतराष्ट्र उवाच&#xA;058a आख्याता मामकास्तात निहता युधि पाण्डवैः&#xA;058c निहतान्पाण्डवेयानां मामकैर्ब्रूहि सञ्जय&#xA;059  सञ्जय उवाच&#xA;059a कुन्तयो युधि विक्रान्ता महासत्त्वा महाबलाः&#xA;059c सानुबन्धाः सहामात्या भीष्मेण युधि पातिताः&#xA;060a समः किरीटिना सङ्ख्ये वीर्येण च बलेन च&#xA;060c सत्यजित्सत्यसन्धेन द्रोणेन निहतो रणे&#xA;061a तथा विराटद्रुपदौ वृद्धौ सहसुतौ नृपौ&#xA;061c पराक्रमन्तौ मित्रार्थे द्रोणेन निहतौ रणे&#xA;062a यो बाल एव समरे सम्मितः सव्यसाचिना&#xA;062c केशवेन च दुर्धर्षो बलदेवेन चाभिभूः&#xA;063a स एष कदनं कृत्वा महद्रणविशारदः&#xA;063c परिवार्य महामात्रैः षड्भिः परमकै रथैः&#xA;063e अशक्नुवद्भिर्बीभत्सुमभिमन्युर्निपातितः&#xA;064a तं कृतं विरथं वीरं क्षत्रधर्मे व्यवस्थितम्&#xA;064c दौःशासनिर्महाराज सौभद्रं हतवान्रणे&#xA;065a बृहन्तस्तु महेष्वासः कृतास्त्रो युद्धदुर्मदः&#xA;065c दुःशासनेन विक्रम्य गमितो यमसादनम्&#xA;066a मणिमान्दण्डधारश्च राजानौ युद्धदुर्मदौ&#xA;066c पराक्रमन्तौ मित्रार्थे द्रोणेन विनिपातितौ&#xA;067a अंशुमान्भोजराजस्तु सहसैन्यो महारथः&#xA;067c भारद्वाजेन विक्रम्य गमितो यमसादनम्&#xA;068a चित्रायुधश्चित्रयोधी कृत्वा तौ कदनं महत्&#xA;068c चित्रमार्गेण विक्रम्य कर्णेन निहतौ युधि&#xA;069a वृकोदरसमो युद्धे दृढः केकयजो युधि&#xA;069c केकयेनैव विक्रम्य भ्रात्रा भ्राता निपातितः&#xA;070a जनमेजयो गदायोधी पार्वतीयः प्रतापवान्&#xA;070c दुर्मुखेन महाराज तव पुत्रेण पातितः&#xA;071a रोचमानौ नरव्याघ्रौ रोचमानौ ग्रहाविव&#xA;071c द्रोणेन युगपद्राजन्दिवं सम्प्रेषितौ शरैः&#xA;072a नृपाश्च प्रतियुध्यन्तः पराक्रान्ता विशाम्पते&#xA;072c कृत्वा नसुकरं कर्म गता वैवस्वतक्षयम्&#xA;073a पुरुजित्कुन्तिभोजश्च मातुलः सव्यसाचिनः&#xA;073c सङ्ग्रामनिर्जिताल्ँलोकान्गमितो द्रोणसायकैः&#xA;074a अभिभूः काशिराजश्च काशिकैर्बहुभिर्वृतः&#xA;074c वसुदानस्य पुत्रेण न्यासितो देहमाहवे&#xA;075a अमितौजा युधामन्युरुत्तमौजाश्च वीर्यवान्&#xA;075c निहत्य शतशः शूरान्परैर्विनिहतौ रणे&#xA;076a क्षत्रधर्मा च पाञ्चाल्यः क्षत्रवर्मा च मारिष&#xA;076c द्रोणेन परमेष्वासौ गमितौ यमसादनम्&#xA;077a शिखण्डितनयो युद्धे क्षत्रदेवो युधाम्पतिः&#xA;077c लक्ष्मणेन हतो राजंस्तव पौत्रेण भारत&#xA;078a सुचित्रश्चित्रधर्मा च पितापुत्रौ महारथौ&#xA;078c प्रचरन्तौ महावीर्यौ द्रोणेन निहतौ रणे&#xA;079a वार्धक्षेमिर्महाराज कृत्वा कदनमाहवे&#xA;079c बाह्लिकेन महाराज कौरवेण निपातितः&#xA;080a धृष्टकेतुर्महाराज चेदीनां प्रवरो रथः&#xA;080c कृत्वा नसुकरं कर्म गतो वैवस्वतक्षयम्&#xA;081a तथा सत्यधृतिस्तात कृत्वा कदनमाहवे&#xA;081c पाण्डवार्थे पराक्रान्तो गमितो यमसादनम्&#xA;082a पुत्रस्तु शिशुपालस्य सुकेतुः पृथिवीपते&#xA;082c निहत्य शात्रवान्सङ्ख्ये द्रोणेन निहतो युधि&#xA;083a तथा सत्यधृतिर्वीरो मदिराश्वश्च वीर्यवान्&#xA;083c सूर्यदत्तश्च विक्रान्तो निहतो द्रोणसायकैः&#xA;084a श्रेणिमांश्च महाराज युध्यमानः पराक्रमी&#xA;084c कृत्वा नसुकरं कर्म गतो वैवस्वतक्षयम्&#xA;085a तथैव युधि विक्रान्तो मागधः परवीरहा&#xA;085c भीष्मेण निहतो राजन्युध्यमानः पराक्रमी&#xA;086a वसुदानश्च कदनं कुर्वाणोऽतीव संयुगे&#xA;086c भारद्वाजेन विक्रम्य गमितो यमसादनम्&#xA;087a एते चान्ये च बहवः पाण्डवानां महारथाः&#xA;087c हता द्रोणेन विक्रम्य यन्मां त्वं परिपृच्छसि&#xA;088  धृतराष्ट्र उवाच&#xA;088a हतप्रवीरे सैन्येऽस्मिन्मामके वदतां वर&#xA;088c अहताञ्शंस मे सूत येऽत्र जीवन्ति केचन&#xA;089a एतेषु निहतेष्वद्य ये त्वया परिकीर्तिताः&#xA;089c अहतान्मन्यसे यांस्त्वं तेऽपि स्वर्गजितो मताः&#xA;090  सञ्जय उवाच&#xA;090a यस्मिन्महास्त्राणि समर्पितानि चित्राणि शुभ्राणि चतुर्विधानि&#xA;090c दिव्यानि राजन्निहितानि चैव द्रोणेन वीरद्विजसत्तमेन&#xA;091a महारथः कृतिमान्क्षिप्रहस्तो दृढायुधो दृढमुष्टिर्दृढेषुः&#xA;091c स वीर्यवान्द्रोणपुत्रस्तरस्वी व्यवस्थितो योद्धुकामस्त्वदर्थे&#xA;092a आनर्तवासी हृदिकात्मजोऽसौ महारथः सात्वतानां वरिष्ठः&#xA;092c स्वयं भोजः कृतवर्मा कृतास्त्रो व्यवस्थितो योद्धुकामस्त्वदर्थे&#xA;093a शारद्वतो गौतमश्चापि राजन्महाबलो बहुचित्रास्त्रयोधी&#xA;093c धनुश्चित्रं सुमहद्भारसाहं व्यवस्थितो योत्स्यमानः प्रगृह्य&#xA;094a आर्तायनिः समरे दुष्प्रकम्प्यः सेनाग्रणीः प्रथमस्तावकानाम्&#xA;094c स्वस्रेयांस्तान्पाण्डवेयान्विसृज्य सत्यां वाचं तां चिकीर्षुस्तरस्वी&#xA;095a तेजोवधं सूतपुत्रस्य सङ्ख्ये प्रतिश्रुत्वाजातशत्रोः पुरस्तात्&#xA;095c दुराधर्षः शक्रसमानवीर्यः शल्यः स्थितो योद्धुकामस्त्वदर्थे&#xA;096a आजानेयैः सैन्धवैः पार्वतीयैर्नदीजकाम्बोजवनायुबाह्लिकैः&#xA;096c गान्धारराजः स्वबलेन युक्तो व्यवस्थितो योद्धुकामस्त्वदर्थे&#xA;097a तथा सुतस्ते ज्वलनार्कवर्णं रथं समास्थाय कुरुप्रवीर&#xA;097c व्यवस्थितः कुरुमित्रो नरेन्द्र व्यभ्रे सूर्यो भ्राजमानो यथा वै&#xA;098a दुर्योधनो नागकुलस्य मध्ये महावीर्यः सह सैन्यप्रवीरैः&#xA;098c रथेन जाम्बूनदभूषणेन व्यवस्थितः समरे योद्धुकामः&#xA;099a स राजमध्ये पुरुषप्रवीरो रराज जाम्बूनदचित्रवर्मा&#xA;099c पद्मप्रभो वह्निरिवाल्पधूमो मेघान्तरे सूर्य इव प्रकाशः&#xA;100a तथा सुषेणोऽप्यसिचर्मपाणिस्तवात्मजः सत्यसेनश्च वीरः&#xA;100c व्यवस्थितौ चित्रसेनेन सार्धं हृष्टात्मानौ समरे योद्धुकामौ&#xA;101a ह्रीनिषेधा भरता राजपुत्राश्चित्रायुधः श्रुतकर्मा जयश्च&#xA;101c शलश्च सत्यव्रतदुःशलौ च व्यवस्थिता बलिनो योद्धुकामाः&#xA;102a कैतव्यानामधिपः शूरमानी रणे रणे शत्रुहा राजपुत्रः&#xA;102c पत्री हयी नागरथप्रयायी व्यवस्थितो योद्धुकामस्त्वदर्थे&#xA;103a वीरः श्रुतायुश्च श्रुतायुधश्च चित्राङ्गदश्चित्रवर्मा स वीरः&#xA;103c व्यवस्थिता ये तु सैन्ये नराग्र्याः प्रहारिणो मानिनः सत्यसन्धाः&#xA;104a कर्णात्मजः सत्यसेनो महात्मा व्यवस्थितः समरे योद्धुकामः&#xA;104c अथापरौ कर्णसुतौ वरार्हौ व्यवस्थितौ लघुहस्तौ नरेन्द्र&#xA;104e बलं महद्दुर्भिदमल्पधैर्यैः समाश्रितौ योत्स्यमानौ त्वदर्थे&#xA;105a एतैश्च मुख्यैरपरैश्च राजन्योधप्रवीरैरमितप्रभावैः&#xA;105c व्यवस्थितो नागकुलस्य मध्ये यथा महेन्द्रः कुरुराजो जयाय&#xA;106  धृतराष्ट्र उवाच&#xA;106a आख्याता जीवमाना ये परेभ्योऽन्ये यथातथम्&#xA;106c इतीदमभिगच्छामि व्यक्तमर्थाभिपत्तितः&#xA;107  वैशम्पायन उवाच&#xA;107a एवं ब्रुवन्नेव तदा धृतराष्ट्रोऽम्बिकासुतः&#xA;107c हतप्रवीरं विध्वस्तं किञ्चिच्छेषं स्वकं बलम्&#xA;107e श्रुत्वा व्यामोहमगमच्छोकव्याकुलितेन्द्रियः&#xA;108a मुह्यमानोऽब्रवीच्चापि मुहूर्तं तिष्ठ सञ्जय&#xA;108c व्याकुलं मे मनस्तात श्रुत्वा सुमहदप्रियम्&#xA;108e नष्टचित्तस्ततः सोऽथ बभूव जगतीपतिः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/005/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/005/</guid>
      <description>&lt;p&gt;001  जनमेजय उवाच&#xA;001a श्रुत्वा कर्णं हतं युद्धे पुत्रांश्चैवापलायिनः&#xA;001c नरेन्द्रः किञ्चिदाश्वस्तो द्विजश्रेष्ठ किमब्रवीत्&#xA;002a प्राप्तवान्परमं दुःखं पुत्रव्यसनजं महत्&#xA;002c तस्मिन्यदुक्तवान्काले तन्ममाचक्ष्व पृच्छतः&#xA;003  वैशम्पायन उवाच&#xA;003a श्रुत्वा कर्णस्य निधनमश्रद्धेयमिवाद्भुतम्&#xA;003c भूतसम्मोहनं भीमं मेरोः पर्यसनं यथा&#xA;004a चित्तमोहमिवायुक्तं भार्गवस्य महामतेः&#xA;004c पराजयमिवेन्द्रस्य द्विषद्भ्यो भीमकर्मणः&#xA;005a दिवः प्रपतनं भानोरुर्व्यामिव महाद्युतेः&#xA;005c संशोषणमिवाचिन्त्यं समुद्रस्याक्षयाम्भसः&#xA;006a महीवियद्दिगीशानां सर्वनाशमिवाद्भुतम्&#xA;006c कर्मणोरिव वैफल्यमुभयोः पुण्यपापयोः&#xA;007a सञ्चिन्त्य निपुणं बुद्ध्या धृतराष्ट्रो जनेश्वरः&#xA;007c नेदमस्तीति सञ्चिन्त्य कर्णस्य निधनं प्रति&#xA;008a प्राणिनामेतदात्मत्वात्स्यादपीति विनाशनम्&#xA;008c शोकाग्निना दह्यमानो धम्यमान इवाशयः&#xA;009a विध्वस्तात्मा श्वसन्दीनो हा हेत्युक्त्वा सुदुःखितः&#xA;009c विललाप महाराज धृतराष्ट्रोऽम्बिकासुतः&#xA;010  धृतराष्ट्र उवाच&#xA;010a सञ्जयाधिरथो वीरः सिंहद्विरदविक्रमः&#xA;010c वृषमप्रतिमस्कन्धो वृषभाक्षगतिस्वनः&#xA;011a वृषभो वृषभस्येव यो युद्धे न निवर्तते&#xA;011c शत्रोरपि महेन्द्रस्य वज्रसंहननो युवा&#xA;012a यस्य ज्यातलशब्देन शरवृष्टिरवेण च&#xA;012c रथाश्वनरमातङ्गा नावतिष्ठन्ति संयुगे&#xA;013a यमाश्रित्य महाबाहुं द्विषत्सङ्घघ्नमच्युतम्&#xA;013c दुर्योधनोऽकरोद्वैरं पाण्डुपुत्रैर्महाबलैः&#xA;014a स कथं रथिनां श्रेष्ठः कर्णः पार्थेन संयुगे&#xA;014c निहतः पुरुषव्याघ्रः प्रसह्यासह्यविक्रमः&#xA;015a यो नामन्यत वै नित्यमच्युतं न धनञ्जयम्&#xA;015c न वृष्णीनपि तानन्यान्स्वबाहुबलमाश्रितः&#xA;016a शार्ङ्गगाण्डीवधन्वानौ सहितावपराजितौ&#xA;016c अहं दिव्याद्रथादेकः पातयिष्यामि संयुगे&#xA;017a इति यः सततं मन्दमवोचल्लोभमोहितम्&#xA;017c दुर्योधनमपादीनं राज्यकामुकमातुरम्&#xA;018a यश्चाजैषीदतिबलानमित्रानपि दुर्जयान्&#xA;018c गान्धारान्मद्रकान्मत्स्यांस्त्रिगर्तांस्तङ्गणाञ्शकान्&#xA;019a पाञ्चालांश्च विदेहांश्च कुणिन्दान्काशिकोसलान्&#xA;019c सुह्मानङ्गांश्च पुण्ड्रांश्च निषादान्वङ्गकीचकान्&#xA;020a वत्सान्कलिङ्गांस्तरलानश्मकानृषिकांस्तथा&#xA;020c यो जित्वा समरे वीरश्चक्रे बलिभृतः पुरा&#xA;021a उच्चैःश्रवा वरोऽश्वानां राज्ञां वैश्रवणो वरः&#xA;021c वरो महेन्द्रो देवानां कर्णः प्रहरतां वरः&#xA;022a यं लब्ध्वा मागधो राजा सान्त्वमानार्थगौरवैः&#xA;022c अरौत्सीत्पार्थिवं क्षत्रमृते कौरवयादवान्&#xA;023a तं श्रुत्वा निहतं कर्णं द्वैरथे सव्यसाचिना&#xA;023c शोकार्णवे निमग्नोऽहमप्लवः सागरे यथा&#xA;024a ईदृशैर्यद्यहं दुःखैर्न विनश्यामि सञ्जय&#xA;024c वज्राद्दृढतरं मन्ये हृदयं मम दुर्भिदम्&#xA;025a ज्ञातिसम्बन्धिमित्राणामिमं श्रुत्वा पराजयम्&#xA;025c को मदन्यः पुमाल्ँलोके न जह्यात्सूत जीवितम्&#xA;026a विषमग्निं प्रपातं वा पर्वताग्रादहं वृणे&#xA;026c न हि शक्ष्यामि दुःखानि सोढुं कष्टानि सञ्जय&#xA;027  सञ्जय उवाच&#xA;027a श्रिया कुलेन यशसा तपसा च श्रुतेन च&#xA;027c त्वामद्य सन्तो मन्यन्ते ययातिमिव नाहुषम्&#xA;028a श्रुते महर्षिप्रतिमः कृतकृत्योऽसि पार्थिव&#xA;028c पर्यवस्थापयात्मानं मा विषादे मनः कृथाः&#xA;029  धृतराष्ट्र उवाच&#xA;029a दैवमेव परं मन्ये धिक्पौरुषमनर्थकम्&#xA;029c यत्र रामप्रतीकाशः कर्णोऽहन्यत संयुगे&#xA;030a हत्वा युधिष्ठिरानीकं पाञ्चालानां रथव्रजान्&#xA;030c प्रताप्य शरवर्षेण दिशः सर्वा महारथः&#xA;031a मोहयित्वा रणे पार्थान्वज्रहस्त इवासुरान्&#xA;031c स कथं निहतः शेते वातरुग्ण इव द्रुमः&#xA;032a शोकस्यान्तं न पश्यामि समुद्रस्येव विप्लुकाः&#xA;032c चिन्ता मे वर्धते तीव्रा मुमूर्षा चापि जायते&#xA;033a कर्णस्य निधनं श्रुत्वा विजयं फल्गुनस्य च&#xA;033c अश्रद्धेयमहं मन्ये वधं कर्णस्य सञ्जय&#xA;034a वज्रसारमयं नूनं हृदयं सुदृढं मम&#xA;034c यच्छ्रुत्वा पुरुषव्याघ्रं हतं कर्णं न दीर्यते&#xA;035a आयुर्नूनं सुदीर्घं मे विहितं दैवतैः पुरा&#xA;035c यत्र कर्णं हतं श्रुत्वा जीवामीह सुदुःखितः&#xA;036a धिग्जीवितमिदं मेऽद्य सुहृद्धीनस्य सञ्जय&#xA;036c अद्य चाहं दशामेतां गतः सञ्जय गर्हिताम्&#xA;036e कृपणं वर्तयिष्यामि शोच्यः सर्वस्य मन्दधीः&#xA;037a अहमेव पुरा भूत्वा सर्वलोकस्य सत्कृतः&#xA;037c परिभूतः कथं सूत पुनः शक्ष्यामि जीवितुम्&#xA;037e दुःखात्सुदुःखं व्यसनं प्राप्तवानस्मि सञ्जय&#xA;038a तस्माद्भीष्मवधे चैव द्रोणस्य च महात्मनः&#xA;038c नात्र शेषं प्रपश्यामि सूतपुत्रे हते युधि&#xA;039a स हि पारं महानासीत्पुत्राणां मम सञ्जय&#xA;039c युद्धे विनिहतः शूरो विसृजन्सायकान्बहून्&#xA;040a को हि मे जीवितेनार्थस्तमृते पुरुषर्षभम्&#xA;040c रथादतिरथो नूनमपतत्सायकार्दितः&#xA;041a पर्वतस्येव शिखरं वज्रपातविदारितम्&#xA;041c शयीत पृथिवीं नूनं शोभयन्रुधिरोक्षितः&#xA;041e मातङ्ग इव मत्तेन मातङ्गेन निपातितः&#xA;042a यद्बलं धार्तराष्ट्राणां पाण्डवानां यतो भयम्&#xA;042c सोऽर्जुनेन हतः कर्णः प्रतिमानं धनुष्मताम्&#xA;043a स हि वीरो महेष्वासः पुत्राणामभयङ्करः&#xA;043c शेते विनिहतो वीरः शक्रेणेव यथा बलः&#xA;044a पङ्गोरिवाध्वगमनं दरिद्रस्येव कामितम्&#xA;044c दुर्योधनस्य चाकूतं तृषितस्येव पिप्लुकाः&#xA;045a अन्यथा चिन्तितं कार्यमन्यथा तत्तु जायते&#xA;045c अहो नु बलवद्दैवं कालश्च दुरतिक्रमः&#xA;046a पलायमानः कृपणं दीनात्मा दीनपौरुषः&#xA;046c कच्चिन्न निहतः सूत पुत्रो दुःशासनो मम&#xA;047a कच्चिन्न नीचाचरितं कृतवांस्तात संयुगे&#xA;047c कच्चिन्न निहतः शूरो यथा न क्षत्रिया हताः&#xA;048a युधिष्ठिरस्य वचनं मा युद्धमिति सर्वदा&#xA;048c दुर्योधनो नाभ्यगृह्णान्मूढः पथ्यमिवौषधम्&#xA;049a शरतल्पे शयानेन भीष्मेण सुमहात्मना&#xA;049c पानीयं याचितः पार्थः सोऽविध्यन्मेदिनीतलम्&#xA;050a जलस्य धारां विहितां दृष्ट्वा तां पाण्डवेन ह&#xA;050c अब्रवीत्स महाबाहुस्तात संशाम्य पाण्डवैः&#xA;051a प्रशमाद्धि भवेच्छान्तिर्मदन्तं युद्धमस्तु च&#xA;051c भ्रातृभावेन पृथिवीं भुङ्क्ष्व पाण्डुसुतैः सह&#xA;052a अकुर्वन्वचनं तस्य नूनं शोचति मे सुतः&#xA;052c तदिदं समनुप्राप्तं वचनं दीर्घदर्शिनः&#xA;053a अहं तु निहतामात्यो हतपुत्रश्च सञ्जय&#xA;053c द्यूततः कृच्छ्रमापन्नो लूनपक्ष इव द्विजः&#xA;054a यथा हि शकुनिं गृह्य छित्त्वा पक्षौ च सञ्जय&#xA;054c विसर्जयन्ति संहृष्टाः क्रीडमानाः कुमारकाः&#xA;055a छिन्नपक्षतया तस्य गमनं नोपपद्यते&#xA;055c तथाहमपि सम्प्राप्तो लूनपक्ष इव द्विजः&#xA;056a क्षीणः सर्वार्थहीनश्च निर्बन्धुर्ज्ञातिवर्जितः&#xA;056c कां दिशं प्रतिपत्स्यामि दीनः शत्रुवशं गतः&#xA;057a दुर्योधनस्य वृद्ध्यर्थं पृथिवीं योऽजयत्प्रभुः&#xA;057c स जितः पाण्डवैः शूरैः समर्थैर्वीर्यशालिभिः&#xA;058a तस्मिन्हते महेष्वासे कर्णे युधि किरीटिना&#xA;058c के वीराः पर्यवर्तन्त तन्ममाचक्ष्व सञ्जय&#xA;059a कच्चिन्नैकः परित्यक्तः पाण्डवैर्निहतो रणे&#xA;059c उक्तं त्वया पुरा वीर यथा वीरा निपातिताः&#xA;060a भीष्ममप्रतियुध्यन्तं शिखण्डी सायकोत्तमैः&#xA;060c पातयामास समरे सर्वशस्त्रभृतां वरम्&#xA;061a तथा द्रौपदिना द्रोणो न्यस्तसर्वायुधो युधि&#xA;061c युक्तयोगो महेष्वासः शरैर्बहुभिराचितः&#xA;061e निहतः खड्गमुद्यम्य धृष्टद्युम्नेन सञ्जय&#xA;062a अन्तरेण हतावेतौ छलेन च विशेषतः&#xA;062c अश्रौषमहमेतद्वै भीष्मद्रोणौ निपातितौ&#xA;063a भीष्मद्रोणौ हि समरे न हन्याद्वज्रभृत्स्वयम्&#xA;063c न्यायेन युध्यमानौ हि तद्वै सत्यं ब्रवीमि ते&#xA;064a कर्णं त्वस्यन्तमस्त्राणि दिव्यानि च बहूनि च&#xA;064c कथमिन्द्रोपमं वीरं मृत्युर्युद्धे समस्पृशत्&#xA;065a यस्य विद्युत्प्रभां शक्तिं दिव्यां कनकभूषणाम्&#xA;065c प्रायच्छद्द्विषतां हन्त्रीं कुण्डलाभ्यां पुरन्दरः&#xA;066a यस्य सर्पमुखो दिव्यः शरः कनकभूषणः&#xA;066c अशेत निहतः पत्री चन्दनेष्वरिसूदनः&#xA;067a भीष्मद्रोणमुखान्वीरान्योऽवमन्य महारथान्&#xA;067c जामदग्न्यान्महाघोरं ब्राह्ममस्त्रमशिक्षत&#xA;068a यश्च द्रोणमुखान्दृष्ट्वा विमुखानर्दिताञ्शरैः&#xA;068c सौभद्रस्य महाबाहुर्व्यधमत्कार्मुकं शरैः&#xA;069a यश्च नागायुतप्राणं वातरंहसमच्युतम्&#xA;069c विरथं भ्रातरं कृत्वा भीमसेनमुपाहसत्&#xA;070a सहदेवं च निर्जित्य शरैः सन्नतपर्वभिः&#xA;070c कृपया विरथं कृत्वा नाहनद्धर्मवित्तया&#xA;071a यश्च मायासहस्राणि ध्वंसयित्वा रणोत्कटम्&#xA;071c घटोत्कचं राक्षसेन्द्रं शक्रशक्त्याभिजघ्निवान्&#xA;072a एतानि दिवसान्यस्य युद्धे भीतो धनञ्जयः&#xA;072c नागमद्द्वैरथं वीरः स कथं निहतो रणे&#xA;073a रथसङ्गो न चेत्तस्य धनुर्वा न व्यशीर्यत&#xA;073c न चेदस्त्राणि निर्णेशुः स कथं निहतः परैः&#xA;074a को हि शक्तो रणे कर्णं विधुन्वानं महद्धनुः&#xA;074c विमुञ्चन्तं शरान्घोरान्दिव्यान्यस्त्राणि चाहवे&#xA;074e जेतुं पुरुषशार्दूलं शार्दूलमिव वेगितम्&#xA;075a ध्रुवं तस्य धनुश्छिन्नं रथो वापि गतो महीम्&#xA;075c अस्त्राणि वा प्रनष्टानि यथा शंससि मे हतम्&#xA;075e न ह्यन्यदनुपश्यामि कारणं तस्य नाशने&#xA;076a न हन्यामर्जुनं यावत्तावत्पादौ न धावये&#xA;076c इति यस्य महाघोरं व्रतमासीन्महात्मनः&#xA;077a यस्य भीतो वने नित्यं धर्मराजो युधिष्ठिरः&#xA;077c त्रयोदश समा निद्रां न लेभे पुरुषर्षभः&#xA;078a यस्य वीर्यवतो वीर्यं समाश्रित्य महात्मनः&#xA;078c मम पुत्रः सभां भार्यां पाण्डूनां नीतवान्बलात्&#xA;079a तत्र चापि सभामध्ये पाण्डवानां च पश्यताम्&#xA;079c दासभार्येति पाञ्चालीमब्रवीत्कुरुसंसदि&#xA;080a यश्च गाण्डीवमुक्तानां स्पर्शमुग्रमचिन्तयन्&#xA;080c अपतिर्ह्यसि कृष्णेति ब्रुवन्पार्थानवैक्षत&#xA;081a यस्य नासीद्भयं पार्थैः सपुत्रैः सजनार्दनैः&#xA;081c स्वबाहुबलमाश्रित्य मुहूर्तमपि सञ्जय&#xA;082a तस्य नाहं वधं मन्ये देवैरपि सवासवैः&#xA;082c प्रतीपमुपधावद्भिः किं पुनस्तात पाण्डवैः&#xA;083a न हि ज्यां स्पृशमानस्य तलत्रे चापि गृह्णतः&#xA;083c पुमानाधिरथेः कश्चित्प्रमुखे स्थातुमर्हति&#xA;084a अपि स्यान्मेदिनी हीना सोमसूर्यप्रभांशुभिः&#xA;084c न वधः पुरुषेन्द्रस्य समरेष्वपलायिनः&#xA;085a यदि मन्दः सहायेन भ्रात्रा दुःशासनेन च&#xA;085c वासुदेवस्य दुर्बुद्धिः प्रत्याख्यानमरोचयत्&#xA;086a स नूनमृषभस्कन्धं दृष्ट्वा कर्णं निपातितम्&#xA;086c दुःशासनं च निहतं मन्ये शोचति पुत्रकः&#xA;087a हतं वैकर्तनं श्रुत्वा द्वैरथे सव्यसाचिना&#xA;087c जयतः पाण्डवान्दृष्ट्वा किं स्विद्दुर्योधनोऽब्रवीत्&#xA;088a दुर्मर्षणं हतं श्रुत्वा वृषसेनं च संयुगे&#xA;088c प्रभग्नं च बलं दृष्ट्वा वध्यमानं महारथैः&#xA;089a पराङ्मुखांस्तथा राज्ञः पलायनपरायणान्&#xA;089c विद्रुतान्रथिनो दृष्ट्वा मन्ये शोचति पुत्रकः&#xA;090a अनेयश्चाभिमानेन बालबुद्धिरमर्षणः&#xA;090c हतोत्साहं बलं दृष्ट्वा किं स्विद्दुर्योधनोऽब्रवीत्&#xA;091a भ्रातरं निहतं दृष्ट्वा भीमसेनेन संयुगे&#xA;091c रुधिरं पीयमानेन किं स्विद्दुर्योधनोऽब्रवीत्&#xA;092a सह गान्धारराजेन सभायां यदभाषत&#xA;092c कर्णोऽर्जुनं रणे हन्ता हते तस्मिन्किमब्रवीत्&#xA;093a द्यूतं कृत्वा पुरा हृष्टो वञ्चयित्वा च पाण्डवान्&#xA;093c शकुनिः सौबलस्तात हते कर्णे किमब्रवीत्&#xA;094a कृतवर्मा महेष्वासः सात्वतानां महारथः&#xA;094c कर्णं विनिहतं दृष्ट्वा हार्दिक्यः किमभाषत&#xA;095a ब्राह्मणाः क्षत्रिया वैश्या यस्य शिक्षामुपासते&#xA;095c धनुर्वेदं चिकीर्षन्तो द्रोणपुत्रस्य धीमतः&#xA;096a युवा रूपेण सम्पन्नो दर्शनीयो महायशाः&#xA;096c अश्वत्थामा हते कर्णे किमभाषत सञ्जय&#xA;097a आचार्यत्वं धनुर्वेदे गतः परमतत्त्ववित्&#xA;097c कृपः शारद्वतस्तात हते कर्णे किमब्रवीत्&#xA;098a मद्रराजो महेष्वासः शल्यः समितिशोभनः&#xA;098c दिष्टं तेन हि तत्सर्वं यथा कर्णो निपातितः&#xA;099a ये च केचन राजानः पृथिव्यां योद्धुमागताः&#xA;099c वैकर्तनं हतं दृष्ट्वा किमभाषन्त सञ्जय&#xA;100a कर्णे तु निहते वीरे रथव्याघ्रे नरर्षभे&#xA;100c किं वो मुखमनीकानामासीत्सञ्जय भागशः&#xA;101a मद्रराजः कथं शल्यो नियुक्तो रथिनां वरः&#xA;101c वैकर्तनस्य सारथ्ये तन्ममाचक्ष्व सञ्जय&#xA;102a केऽरक्षन्दक्षिणं चक्रं सूतपुत्रस्य संयुगे&#xA;102c वामं चक्रं ररक्षुर्वा के वा वीरस्य पृष्ठतः&#xA;103a के कर्णं वाजहुः शूराः के क्षुद्राः प्राद्रवन्भयात्&#xA;103c कथं च वः समेतानां हतः कर्णो महारथः&#xA;104a पाण्डवाश्च कथं शूराः प्रत्युदीयुर्महारथम्&#xA;104c सृजन्तं शरवर्षाणि वारिधारा इवाम्बुदम्&#xA;105a स च सर्पमुखो दिव्यो महेषुप्रवरस्तदा&#xA;105c व्यर्थः कथं समभवत्तन्ममाचक्ष्व सञ्जय&#xA;106a मामकस्यास्य सैन्यस्य हृतोत्सेधस्य सञ्जय&#xA;106c अवशेषं न पश्यामि ककुदे मृदिते सति&#xA;107a तौ हि वीरौ महेष्वासौ मदर्थे कुरुसत्तमौ&#xA;107c भीष्मद्रोणौ हतौ श्रुत्वा को न्वर्थो जीवितेन मे&#xA;108a न मृष्यामि च राधेयं हतमाहवशोभिनम्&#xA;108c यस्य बाह्वोर्बलं तुल्यं कुञ्जराणां शतं शतम्&#xA;109a द्रोणे हते च यद्वृत्तं कौरवाणां परैः सह&#xA;109c सङ्ग्रामे नरवीराणां तन्ममाचक्ष्व सञ्जय&#xA;110a यथा च कर्णः कौन्तेयैः सह युद्धमयोजयत्&#xA;110c यथा च द्विषतां हन्ता रणे शान्तस्तदुच्यताम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/006/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/006/</guid>
      <description>&lt;p&gt;001  सञ्जय उवाच&#xA;001a हते द्रोणे महेष्वासे तस्मिन्नहनि भारत&#xA;001c कृते च मोघसङ्कल्पे द्रोणपुत्रे महारथे&#xA;002a द्रवमाणे महाराज कौरवाणां बले तथा&#xA;002c व्यूह्य पार्थः स्वकं सैन्यमतिष्ठद्भ्रातृभिः सह&#xA;003a तमवस्थितमाज्ञाय पुत्रस्ते भरतर्षभ&#xA;003c द्रवच्च स्वबलं दृष्ट्वा पौरुषेण न्यवारयत्&#xA;004a स्वमनीकमवस्थाप्य बाहुवीर्ये व्यवस्थितः&#xA;004c युद्ध्वा च सुचिरं कालं पाण्डवैः सह भारत&#xA;005a लब्धलक्षैः परैर्हृष्टैर्व्यायच्छद्भिश्चिरं तदा&#xA;005c सन्ध्याकालं समासाद्य प्रत्याहारमकारयत्&#xA;006a कृत्वावहारं सैन्यानां प्रविश्य शिबिरं स्वकम्&#xA;006c कुरवोऽऽत्महितं मन्त्रं मन्त्रयां चक्रिरे तदा&#xA;007a पर्यङ्केषु परार्ध्येषु स्पर्ध्यास्तरणवत्सु च&#xA;007c वरासनेषूपविष्टाः सुखशय्यास्विवामराः&#xA;008a ततो दुर्योधनो राजा साम्ना परमवल्गुना&#xA;008c तानाभाष्य महेष्वासान्प्राप्तकालमभाषत&#xA;009a मतिं मतिमतां श्रेष्ठाः सर्वे प्रब्रूत माचिरम्&#xA;009c एवं गते तु यत्कार्यं भवेत्कार्यकरं नृपाः&#xA;010a एवमुक्ते नरेन्द्रेण नरसिंहा युयुत्सवः&#xA;010c चक्रुर्नानाविधाश्चेष्टाः सिंहासनगतास्तदा&#xA;011a तेषां निशम्येङ्गितानि युद्धे प्राणाञ्जुहूषताम्&#xA;011c समुद्वीक्ष्य मुखं राज्ञो बालार्कसमवर्चसः&#xA;011e आचार्यपुत्रो मेधावी वाक्यज्ञो वाक्यमाददे&#xA;012a रागो योगस्तथा दाक्ष्यं नयश्चेत्यर्थसाधकाः&#xA;012c उपायाः पण्डितैः प्रोक्ताः सर्वे दैवसमाश्रिताः&#xA;013a लोकप्रवीरा येऽस्माकं देवकल्पा महारथाः&#xA;013c नीतिमन्तस्तथा युक्ता दक्षा रक्ताश्च ते हताः&#xA;014a न त्वेव कार्यं नैराश्यमस्माभिर्विजयं प्रति&#xA;014c सुनीतैरिह सर्वार्थैर्दैवमप्यनुलोम्यते&#xA;015a ते वयं प्रवरं नॄणां सर्वैर्गुणगणैर्युतम्&#xA;015c कर्णं सेनापतिं कृत्वा प्रमथिष्यामहे रिपून्&#xA;016a ततो दुर्योधनः प्रीतः प्रियं श्रुत्वा वचस्तदा&#xA;016c प्रीतिसंस्कारसंयुक्तं तथ्यमात्महितं शुभम्&#xA;017a स्वं मनः समवस्थाप्य बाहुवीर्यमुपाश्रितः&#xA;017c दुर्योधनो महाराज राधेयमिदमब्रवीत्&#xA;018a कर्ण जानामि ते वीर्यं सौहृदं च परं मयि&#xA;018c तथापि त्वां महाबाहो प्रवक्ष्यामि हितं वचः&#xA;019a श्रुत्वा यथेष्टं च कुरु वीर यत्तव रोचते&#xA;019c भवान्प्राज्ञतमो नित्यं मम चैव परा गतिः&#xA;020a भीष्मद्रोणावतिरथौ हतौ सेनापती मम&#xA;020c सेनापतिर्भवानस्तु ताभ्यां द्रविणवत्तरः&#xA;021a वृद्धौ च तौ महेष्वासौ सापेक्षौ च धनञ्जये&#xA;021c मानितौ च मया वीरौ राधेय वचनात्तव&#xA;022a पितामहत्वं सम्प्रेक्ष्य पाण्डुपुत्रा महारणे&#xA;022c रक्षितास्तात भीष्मेण दिवसानि दशैव ह&#xA;023a न्यस्तशस्त्रे च भवति हतो भीष्मः पितामहः&#xA;023c शिखण्डिनं पुरस्कृत्य फल्गुनेन महाहवे&#xA;024a हते तस्मिन्महाभागे शरतल्पगते तदा&#xA;024c त्वयोक्ते पुरुषव्याघ्र द्रोणो ह्यासीत्पुरःसरः&#xA;025a तेनापि रक्षिताः पार्थाः शिष्यत्वादिह संयुगे&#xA;025c स चापि निहतो वृद्धो धृष्टद्युम्नेन सत्वरम्&#xA;026a निहताभ्यां प्रधानाभ्यां ताभ्याममितविक्रम&#xA;026c त्वत्समं समरे योधं नान्यं पश्यामि चिन्तयन्&#xA;027a भवानेव तु नः शक्तो विजयाय न संशयः&#xA;027c पूर्वं मध्ये च पश्चाच्च तवैव विदितं हि तत्&#xA;028a स भवान्धुर्यवत्सङ्ख्ये धुरमुद्वोढुमर्हसि&#xA;028c अभिषेचय सेनान्ये स्वयमात्मानमात्मना&#xA;029a देवतानां यथा स्कन्दः सेनानीः प्रभुरव्ययः&#xA;029c तथा भवानिमां सेनां धार्तराष्ट्रीं बिभर्तु मे&#xA;029e जहि शत्रुगणान्सर्वान्महेन्द्र इव दानवान्&#xA;030a अवस्थितं रणे ज्ञात्वा पाण्डवास्त्वां महारथम्&#xA;030c द्रविष्यन्ति सपाञ्चाला विष्णुं दृष्ट्वेव दानवाः&#xA;030e तस्मात्त्वं पुरुषव्याघ्र प्रकर्षेथा महाचमूम्&#xA;031a भवत्यवस्थिते यत्ते पाण्डवा गतचेतसः&#xA;031c भविष्यन्ति सहामात्याः पाञ्चालैः सृञ्जयैः सह&#xA;032a यथा ह्यभ्युदितः सूर्यः प्रतपन्स्वेन तेजसा&#xA;032c व्यपोहति तमस्तीव्रं तथा शत्रून्व्यपोह नः&#xA;033  कर्ण उवाच&#xA;033a उक्तमेतन्मया पूर्वं गान्धारे तव सन्निधौ&#xA;033c जेष्यामि पाण्डवान्राजन्सपुत्रान्सजनार्दनान्&#xA;034a सेनापतिर्भविष्यामि तवाहं नात्र संशयः&#xA;034c स्थिरो भव महाराज जितान्विद्धि च पाण्डवान्&#xA;035  सञ्जय उवाच&#xA;035a एवमुक्तो महातेजास्ततो दुर्योधनो नृपः&#xA;035c उत्तस्थौ राजभिः सार्धं देवैरिव शतक्रतुः&#xA;035e सेनापत्येन सत्कर्तुं कर्णं स्कन्दमिवामराः&#xA;036a ततोऽभिषिषिचुस्तूर्णं विधिदृष्टेन कर्मणा&#xA;036c दुर्योधनमुखा राजन्राजानो विजयैषिणः&#xA;036e शातकौम्भमयैः कुम्भैर्माहेयैश्चाभिमन्त्रितैः&#xA;037a तोयपूर्णैर्विषाणैश्च द्वीपिखड्गमहर्षभैः&#xA;037c मणिमुक्तामयैश्चान्यैः पुण्यगन्धैस्तथौषधैः&#xA;038a औदुम्बरे समासीनमासने क्षौमसंवृतम्&#xA;038c शास्त्रदृष्टेन विधिना सम्भारैश्च सुसम्भृतैः&#xA;039a जय पार्थान्सगोविन्दान्सानुगांस्त्वं महाहवे&#xA;039c इति तं बन्दिनः प्राहुर्द्विजाश्च भरतर्षभ&#xA;040a जहि पार्थान्सपाञ्चालान्राधेय विजयाय नः&#xA;040c उद्यन्निव सदा भानुस्तमांस्युग्रैर्गभस्तिभिः&#xA;041a न ह्यलं त्वद्विसृष्टानां शराणां ते सकेशवाः&#xA;041c कृतघ्नाः सूर्यरश्मीनां ज्वलतामिव दर्शने&#xA;042a न हि पार्थाः सपाञ्चालाः स्थातुं शक्तास्तवाग्रतः&#xA;042c आत्तशस्त्रस्य समरे महेन्द्रस्येव दानवाः&#xA;043a अभिषिक्तस्तु राधेयः प्रभया सोऽमितप्रभः&#xA;043c व्यत्यरिच्यत रूपेण दिवाकर इवापरः&#xA;044a सेनापत्येन राधेयमभिषिच्य सुतस्तव&#xA;044c अमन्यत तदात्मानं कृतार्थं कालचोदितः&#xA;045a कर्णोऽपि राजन्सम्प्राप्य सेनापत्यमरिन्दमः&#xA;045c योगमाज्ञापयामास सूर्यस्योदयनं प्रति&#xA;046a तव पुत्रैर्वृतः कर्णः शुशुभे तत्र भारत&#xA;046c देवैरिव यथा स्कन्दः सङ्ग्रामे तारकामये&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/007/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/007/</guid>
      <description>&lt;p&gt;001  धृतराष्ट्र उवाच&#xA;001a सेनापत्यं तु सम्प्राप्य कर्णो वैकर्तनस्तदा&#xA;001c तथोक्तश्च स्वयं राज्ञा स्निग्धं भ्रातृसमं वचः&#xA;002a योगमाज्ञाप्य सेनाया आदित्येऽभ्युदिते तदा&#xA;002c अकरोत्किं महाप्राज्ञस्तन्ममाचक्ष्व सञ्जय&#xA;003  सञ्जय उवाच&#xA;003a कर्णस्य मतमाज्ञाय पुत्रस्ते भरतर्षभ&#xA;003c योगमाज्ञापयामास नान्दीतूर्यपुरःसरम्&#xA;004a महत्यपररात्रे तु तव पुत्रस्य मारिष&#xA;004c योगो योगेति सहसा प्रादुरासीन्महास्वनः&#xA;005a नागानां कल्पमानानां रथानां च वरूथिनाम्&#xA;005c सन्नह्यतां पदातीनां वाजिनां च विशाम्पते&#xA;006a क्रोशतां चापि योधानां त्वरितानां परस्परम्&#xA;006c बभूव तुमुलः शब्दो दिवस्पृक्सुमहांस्तदा&#xA;007a ततः श्वेतपताकेन बालार्काकारवाजिना&#xA;007c हेमपृष्ठेन धनुषा हस्तिकक्ष्येण केतुना&#xA;008a तूणेन शरपूर्णेन साङ्गदेन वरूथिना&#xA;008c शतघ्नीकिङ्किणीशक्तिशूलतोमरधारिणा&#xA;009a कार्मुकेणोपपन्नेन विमलादित्यवर्चसा&#xA;009c रथेनातिपताकेन सूतपुत्रो व्यदृश्यत&#xA;010a धमन्तं वारिजं तात हेमजालविभूषितम्&#xA;010c विधुन्वानं महच्चापं कार्तस्वरविभूषितम्&#xA;011a दृष्ट्वा कर्णं महेष्वासं रथस्थं रथिनां वरम्&#xA;011c भानुमन्तमिवोद्यन्तं तमो घ्नन्तं सहस्रशः&#xA;012a न भीष्मव्यसनं केचिन्नापि द्रोणस्य मारिष&#xA;012c नान्येषां पुरुषव्याघ्र मेनिरे तत्र कौरवाः&#xA;013a ततस्तु त्वरयन्योधाञ्शङ्खशब्देन मारिष&#xA;013c कर्णो निष्कासयामास कौरवाणां वरूथिनीम्&#xA;014a व्यूहं व्यूह्य महेष्वासो माकरं शत्रुतापनः&#xA;014c प्रत्युद्ययौ तदा कर्णः पाण्डवान्विजिगीषया&#xA;015a मकरस्य तु तुण्डे वै कर्णो राजन्व्यवस्थितः&#xA;015c नेत्राभ्यां शकुनिः शूर उलूकश्च महारथः&#xA;016a द्रोणपुत्रस्तु शिरसि ग्रीवायां सर्वसोदराः&#xA;016c मध्ये दुर्योधनो राजा बलेन महता वृतः&#xA;017a वामे पादे तु राजेन्द्र कृतवर्मा व्यवस्थितः&#xA;017c नारायणबलैर्युक्तो गोपालैर्युद्धदुर्मदः&#xA;018a पादे तु दक्षिणे राजन्गौतमः सत्यविक्रमः&#xA;018c त्रिगर्तैश्च महेष्वासैर्दाक्षिणात्यैश्च संवृतः&#xA;019a अनुपादस्तु यो वामस्तत्र शल्यो व्यवस्थितः&#xA;019c महत्या सेनया सार्धं मद्रदेशसमुत्थया&#xA;020a दक्षिणे तु महाराज सुषेणः सत्यसङ्गरः&#xA;020c वृतो रथसहस्रैश्च दन्तिनां च शतैस्तथा&#xA;021a पुच्छे आस्तां महावीरौ भ्रातरौ पार्थिवौ तदा&#xA;021c चित्रसेनश्च चित्रश्च महत्या सेनया वृतौ&#xA;022a ततः प्रयाते राजेन्द्र कर्णे नरवरोत्तमे&#xA;022c धनञ्जयमभिप्रेक्ष्य धर्मराजोऽब्रवीदिदम्&#xA;023a पश्य पार्थ महासेनां धार्तराष्ट्रस्य संयुगे&#xA;023c कर्णेन निर्मितां वीर गुप्तां वीरैर्महारथैः&#xA;024a हतवीरतमा ह्येषा धार्तराष्ट्री महाचमूः&#xA;024c फल्गुशेषा महाबाहो तृणैस्तुल्या मता मम&#xA;025a एको ह्यत्र महेष्वासः सूतपुत्रो व्यवस्थितः&#xA;025c सदेवासुरगन्धर्वैः सकिन्नरमहोरगैः&#xA;025e चराचरैस्त्रिभिर्लोकैर्योऽजय्यो रथिनां वरः&#xA;026a तं हत्वाद्य महाबाहो विजयस्तव फल्गुन&#xA;026c उद्धृतश्च भवेच्छल्यो मम द्वादशवार्षिकः&#xA;026e एवं ज्ञात्वा महाबाहो व्यूहं व्यूह यथेच्छसि&#xA;027a भ्रातुस्तद्वचनं श्रुत्वा पाण्डवः श्वेतवाहनः&#xA;027c अर्धचन्द्रेण व्यूहेन प्रत्यव्यूहत तां चमूम्&#xA;028a वामपार्श्वेऽभवद्राजन्भीमसेनो व्यवस्थितः&#xA;028c दक्षिणे च महेष्वासो धृष्टद्युम्नो महाबलः&#xA;029a मध्ये व्यूहस्य साक्षात्तु पाण्डवः कृष्णसारथिः&#xA;029c नकुलः सहदेवश्च धर्मराजश्च पृष्ठतः&#xA;030a चक्ररक्षौ तु पाञ्चाल्यौ युधामन्यूत्तमौजसौ&#xA;030c नार्जुनं जहतुर्युद्धे पाल्यमानौ किरीटिना&#xA;031a शेषा नृपतयो वीराः स्थिता व्यूहस्य दंशिताः&#xA;031c यथाभावं यथोत्साहं यथासत्त्वं च भारत&#xA;032a एवमेतन्महाव्यूहं व्यूह्य भारत पाण्डवाः&#xA;032c तावकाश्च महेष्वासा युद्धायैव मनो दधुः&#xA;033a दृष्ट्वा व्यूढां तव चमूं सूतपुत्रेण संयुगे&#xA;033c निहतान्पाण्डवान्मेने तव पुत्रः सहान्वयः&#xA;034a तथैव पाण्डवीं सेनां व्यूढां दृष्ट्वा युधिष्ठिरः&#xA;034c धार्तराष्ट्रान्हतान्मेने सकर्णान्वै जनाधिप&#xA;035a ततः शङ्खाश्च भेर्यश्च पणवानकगोमुखाः&#xA;035c सहसैवाभ्यहन्यन्त सशब्दाश्च समन्ततः&#xA;036a सेनयोरुभयो राजन्प्रावाद्यन्त महास्वनाः&#xA;036c सिंहनादश्च सञ्जज्ञे शूराणां जयगृद्धिनाम्&#xA;037a हयहेषितशब्दाश्च वारणानां च बृंहितम्&#xA;037c रथनेमिस्वनाश्चोग्राः सम्बभूवुर्जनाधिप&#xA;038a न द्रोणव्यसनं कश्चिज्जानीते भरतर्षभ&#xA;038c दृष्ट्वा कर्णं महेष्वासं मुखे व्यूहस्य दंशितम्&#xA;039a उभे सेने महासत्त्वे प्रहृष्टनरकुञ्जरे&#xA;039c योद्धुकामे स्थिते राजन्हन्तुमन्योन्यमञ्जसा&#xA;040a तत्र यत्तौ सुसंरब्धौ दृष्ट्वान्योन्यं व्यवस्थितौ&#xA;040c अनीकमध्ये राजेन्द्र रेजतुः कर्णपाण्डवौ&#xA;041a नृत्यमाने तु ते सेने समेयातां परस्परम्&#xA;041c तयोः पक्षैः प्रपक्षैश्च निर्जग्मुर्वै युयुत्सवः&#xA;042a ततः प्रववृते युद्धं नरवारणवाजिनाम्&#xA;042c रथिनां च महाराज अन्योन्यं निघ्नतां दृढम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/008/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/008/</guid>
      <description>&lt;p&gt;001  सञ्जय उवाच&#xA;001a ते सेनेऽन्योन्यमासाद्य प्रहृष्टाश्वनरद्विपे&#xA;001c बृहत्यौ सम्प्रजह्राते देवासुरचमूपमे&#xA;002a ततो गजा रथाश्चाश्वाः पत्तयश्च महाहवे&#xA;002c सम्प्रहारं परं चक्रुर्देहपाप्मप्रणाशनम्&#xA;003a पूर्णचन्द्रार्कपद्मानां कान्तित्विड्गन्धतः समैः&#xA;003c उत्तमाङ्गैर्नृसिंहानां नृसिंहास्तस्तरुर्महीम्&#xA;004a अर्धचन्द्रैस्तथा भल्लैः क्षुरप्रैरसिपट्टिशैः&#xA;004c परश्वधैश्चाप्यकृन्तन्नुत्तमाङ्गानि युध्यताम्&#xA;005a व्यायतायतबाहूनां व्यायतायतबाहुभिः&#xA;005c व्यायता बाहवः पेतुश्छिन्नमुष्ट्यायुधाङ्गदाः&#xA;006a तैः स्फुरद्भिर्मही भाति रक्ताङ्गुलितलैस्तदा&#xA;006c गरुडप्रहतैरुग्रैः पञ्चास्यैरिव पन्नगैः&#xA;007a हयस्यन्दननागेभ्यः पेतुर्वीरा द्विषद्धताः&#xA;007c विमानेभ्यो यथा क्षीणे पुण्ये स्वर्गसदस्तथा&#xA;008a गदाभिरन्यैर्गुर्वीभिः परिघैर्मुसलैरपि&#xA;008c पोथिताः शतशः पेतुर्वीरा वीरतरै रणे&#xA;009a रथा रथैर्विनिहता मत्ता मत्तैर्द्विपैर्द्विपाः&#xA;009c सादिनः सादिभिश्चैव तस्मिन्परमसङ्कुले&#xA;010a रथा वररथैर्नागैरश्वारोहाश्च पत्तिभिः&#xA;010c अश्वारोहैः पदाताश्च निहता युधि शेरते&#xA;011a रथाश्वपत्तयो नागै रथैर्नागाश्च पत्तयः&#xA;011c रथपत्तिद्विपाश्चाश्वैर्नृभिश्चाश्वरथद्विपाः&#xA;012a रथाश्वेभनराणां च नराश्वेभरथैः कृतम्&#xA;012c पाणिपादैश्च शस्त्रैश्च रथैश्च कदनं महत्&#xA;013a तथा तस्मिन्बले शूरैर्वध्यमाने हतेऽपि च&#xA;013c अस्मानभ्यागमन्पार्था वृकोदरपुरोगमाः&#xA;014a धृष्टद्युम्नः शिखण्डी च द्रौपदेयाः प्रभद्रकाः&#xA;014c सात्यकिश्चेकितानश्च द्रविडैः सैनिकैः सह&#xA;015a भृता वित्तेन महता पाण्ड्याश्चौड्राः सकेरलाः&#xA;015c व्यूढोरस्का दीर्घभुजाः प्रांशवः प्रियदर्शनाः&#xA;016a आपीडिनो रक्तदन्ता मत्तमातङ्गविक्रमाः&#xA;016c नानाविरागवसना गन्धचूर्णावचूर्णिताः&#xA;017a बद्धासयः पाशहस्ता वारणप्रतिवारणाः&#xA;017c समानमृत्यवो राजन्ननीकस्थाः परस्परम्&#xA;018a कलापिनश्चापहस्ता दीर्घकेशाः प्रियाहवाः&#xA;018c पत्तयः सात्यकेरन्ध्रा घोररूपपराक्रमाः&#xA;019a अथापरे पुनः शूराश्चेदिपाञ्चालकेकयाः&#xA;019c करूषाः कोसलाः काश्या मागधाश्चापि दुद्रुवुः&#xA;020a तेषां रथाश्च नागाश्च प्रवराश्चापि पत्तयः&#xA;020c नानाविधरवैर्हृष्टा नृत्यन्ति च हसन्ति च&#xA;021a तस्य सैन्यस्य महतो महामात्रवरैर्वृतः&#xA;021c मध्यं वृकोदरोऽभ्यागात्त्वदीयं नागधूर्गतः&#xA;022a स नागप्रवरोऽत्युग्रो विधिवत्कल्पितो बभौ&#xA;022c उदयाद्र्यग्र्यभवनं यथाभ्युदितभास्करम्&#xA;023a तस्यायसं वर्मवरं वररत्नविभूषितम्&#xA;023c तारोद्भासस्य नभसः शारदस्य समत्विषम्&#xA;024a स तोमरप्रासकरश्चारुमौलिः स्वलङ्कृतः&#xA;024c चरन्मध्यन्दिनार्काभस्तेजसा व्यदहद्रिपून्&#xA;025a तं दृष्ट्वा द्विरदं दूरात्क्षेमधूर्तिर्द्विपस्थितः&#xA;025c आह्वयानोऽभिदुद्राव प्रमनाः प्रमनस्तरम्&#xA;026a तयोः समभवद्युद्धं द्विपयोरुग्ररूपयोः&#xA;026c यदृच्छया द्रुमवतोर्महापर्वतयोरिव&#xA;027a संसक्तनागौ तौ वीरौ तोमरैरितरेतरम्&#xA;027c बलवत्सूर्यरश्म्याभैर्भित्त्वा भित्त्वा विनेदतुः&#xA;028a व्यपसृत्य तु नागाभ्यां मण्डलानि विचेरतुः&#xA;028c प्रगृह्य चैव धनुषी जघ्नतुर्वै परस्परम्&#xA;029a क्ष्वेडितास्फोटितरवैर्बाणशब्दैश्च सर्वशः&#xA;029c तौ जनान्हर्षयित्वा च सिंहनादान्प्रचक्रतुः&#xA;030a समुद्यतकराभ्यां तौ द्विपाभ्यां कृतिनावुभौ&#xA;030c वातोद्धूतपताकाभ्यां युयुधाते महाबलौ&#xA;031a तावन्योन्यस्य धनुषी छित्त्वान्योन्यं विनेदतुः&#xA;031c शक्तितोमरवर्षेण प्रावृण्मेघाविवाम्बुभिः&#xA;032a क्षेमधूर्तिस्तदा भीमं तोमरेण स्तनान्तरे&#xA;032c निर्बिभेद तु वेगेन षड्भिश्चाप्यपरैर्नदन्&#xA;033a स भीमसेनः शुशुभे तोमरैरङ्गमाश्रितैः&#xA;033c क्रोधदीप्तवपुर्मेघैः सप्तसप्तिरिवांशुमान्&#xA;034a ततो भास्करवर्णाभमञ्जोगतिमयस्मयम्&#xA;034c ससर्ज तोमरं भीमः प्रत्यमित्राय यत्नवान्&#xA;035a ततः कुलूताधिपतिश्चापमायम्य सायकैः&#xA;035c दशभिस्तोमरं छित्त्वा शक्त्या विव्याध पाण्डवम्&#xA;036a अथ कार्मुकमादाय महाजलदनिस्वनम्&#xA;036c रिपोरभ्यर्दयन्नागमुन्मदः पाण्डवः शरैः&#xA;037a स शरौघार्दितो नागो भीमसेनेन संयुगे&#xA;037c निगृह्यमाणो नातिष्ठद्वातध्वस्त इवाम्बुदः&#xA;038a तामभ्यधावद्द्विरदं भीमसेनस्य नागराट्&#xA;038c महावातेरितं मेघं वातोद्धूत इवाम्बुदः&#xA;039a सन्निवर्त्यात्मनो नागं क्षेमधूर्तिः प्रयत्नतः&#xA;039c विव्याधाभिद्रुतं बाणैर्भीमसेनं सकुञ्जरम्&#xA;040a ततः साधुविसृष्टेन क्षुरेण पुरुषर्षभः&#xA;040c छित्त्वा शरासनं शत्रोर्नागमामित्रमार्दयत्&#xA;041a ततः खजाकया भीमं क्षेमधूर्तिः पराभिनत्&#xA;041c जघान चास्य द्विरदं नाराचैः सर्वमर्मसु&#xA;042a पुरा नागस्य पतनादवप्लुत्य स्थितो महीम्&#xA;042c भीमसेनो रिपोर्नागं गदया समपोथयत्&#xA;043a तस्मात्प्रमथितान्नागात्क्षेमधूर्तिमवद्रुतम्&#xA;043c उद्यतासिमुपायान्तं गदयाहन्वृकोदरः&#xA;044a स पपात हतः सासिर्व्यसुः स्वमभितो द्विपम्&#xA;044c वज्रप्ररुग्णमचलं सिंहो वज्रहतो यथा&#xA;045a निहतं नृपतिं दृष्ट्वा कुलूतानां यशस्करम्&#xA;045c प्राद्रवद्व्यथिता सेना त्वदीया भरतर्षभ&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/009/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/009/</guid>
      <description>&lt;p&gt;001  सञ्जय उवाच&#xA;001a ततः कर्णो महेष्वासः पाण्डवानामनीकिनीम्&#xA;001c जघान समरे शूरः शरैः सन्नतपर्वभिः&#xA;002a तथैव पाण्डवा राजंस्तव पुत्रस्य वाहिनीम्&#xA;002c कर्णस्य प्रमुखे क्रुद्धा विनिजघ्नुर्महारथाः&#xA;003a कर्णो राजन्महाबाहुर्न्यवधीत्पाण्डवीं चमूम्&#xA;003c नाराचैरर्करश्म्याभैः कर्मारपरिमार्जितैः&#xA;004a तत्र भारत कर्णेन नाराचैस्ताडिता गजाः&#xA;004c नेदुः सेदुश्च मम्लुश्च बभ्रमुश्च दिशो दश&#xA;005a वध्यमाने बले तस्मिन्सूतपुत्रेण मारिष&#xA;005c नकुलोऽभ्यद्रवत्तूर्णं सूतपुत्रं महारणे&#xA;006a भीमसेनस्तथा द्रौणिं कुर्वाणं कर्म दुष्करम्&#xA;006c विन्दानुविन्दौ कैकेयौ सात्यकिः समवारयत्&#xA;007a श्रुतकर्माणमायान्तं चित्रसेनो महीपतिः&#xA;007c प्रतिविन्ध्यं तथा चित्रश्चित्रकेतनकार्मुकः&#xA;008a दुर्योधनस्तु राजानं धर्मपुत्रं युधिष्ठिरम्&#xA;008c संशप्तकगणान्क्रुद्धो अभ्यधावद्धनञ्जयः&#xA;009a धृष्टद्युम्नः कृपं चाथ तस्मिन्वीरवरक्षये&#xA;009c शिखण्डी कृतवर्माणं समासादयदच्युतम्&#xA;010a श्रुतकीर्तिस्तथा शल्यं माद्रीपुत्रः सुतं तव&#xA;010c दुःशासनं महाराज सहदेवः प्रतापवान्&#xA;011a केकयौ सात्यकिं युद्धे शरवर्षेण भास्वता&#xA;011c सात्यकिः केकयौ चैव छादयामास भारत&#xA;012a तावेनं भ्रातरौ वीरं जघ्नतुर्हृदये भृशम्&#xA;012c विषाणाभ्यां यथा नागौ प्रतिनागं महाहवे&#xA;013a शरसम्भिन्नवर्माणौ तावुभौ भ्रातरौ रणे&#xA;013c सात्यकिं सत्यकर्माणं राजन्विव्यधतुः शरैः&#xA;014a तौ सात्यकिर्महाराज प्रहसन्सर्वतोदिशम्&#xA;014c छादयञ्शरवर्षेण वारयामास भारत&#xA;015a वार्यमाणौ ततस्तौ तु शैनेयशरवृष्टिभिः&#xA;015c शैनेयस्य रथं तूर्णं छादयामासतुः शरैः&#xA;016a तयोस्तु धनुषी चित्रे छित्त्वा शौरिर्महाहवे&#xA;016c अथ तौ सायकैस्तीक्ष्णैश्छादयामास दुःसहैः&#xA;017a अथान्ये धनुषी मृष्टे प्रगृह्य च महाशरान्&#xA;017c सात्यकिं पूरयन्तौ तौ चेरतुर्लघु सुष्ठु च&#xA;018a ताभ्यां मुक्ता महाबाणाः कङ्कबर्हिणवाससः&#xA;018c द्योतयन्तो दिशः सर्वाः सम्पेतुः स्वर्णभूषणाः&#xA;019a बाणान्धकारमभवत्तयो राजन्महाहवे&#xA;019c अन्योन्यस्य धनुश्चैव चिच्छिदुस्ते महारथाः&#xA;020a ततः क्रुद्धो महाराज सात्वतो युद्धदुर्मदः&#xA;020c धनुरन्यत्समादाय सज्यं कृत्वा च संयुगे&#xA;020e क्षुरप्रेण सुतीक्ष्णेन अनुविन्दशिरोऽहरत्&#xA;021a तच्छिरो न्यपतद्भूमौ कुण्डलोत्पीडितं महत्&#xA;021c शम्बरस्य शिरो यद्वन्निहतस्य महारणे&#xA;021e शोषयन्केकयान्सर्वाञ्जगामाशु वसुन्धराम्&#xA;022a तं दृष्ट्वा निहतं शूरं भ्राता तस्य महारथः&#xA;022c सज्यमन्यद्धनुः कृत्वा शैनेयं प्रत्यवारयत्&#xA;023a स शक्त्या सात्यकिं विद्ध्वा स्वर्णपुङ्खैः शिलाशितैः&#xA;023c ननाद बलवन्नादं तिष्ठ तिष्ठेति चाब्रवीत्&#xA;024a स सात्यकिं पुनः क्रुद्धः केकयानां महारथः&#xA;024c शरैरग्निशिखाकारैर्बाह्वोरुरसि चार्दयत्&#xA;025a स शरैः क्षतसर्वाङ्गः सात्वतः सत्त्वकोविदः&#xA;025c रराज समरे राजन्सपत्र इव किंशुकः&#xA;026a सात्यकिः समरे विद्धः केकयेन महात्मना&#xA;026c केकयं पञ्चविंशत्या विव्याध प्रहसन्निव&#xA;027a शतचन्द्रचिते गृह्य चर्मणी सुभुजौ तु तौ&#xA;027c व्यरोचेतां महारङ्गे निस्त्रिंशवरधारिणौ&#xA;027e यथा देवासुरे युद्धे जम्भशक्रौ महाबलौ&#xA;028a मण्डलानि ततस्तौ च विचरन्तौ महारणे&#xA;028c अन्योन्यमसिभिस्तूर्णं समाजघ्नतुराहवे&#xA;029a केकयस्य ततश्चर्म द्विधा चिच्छेद सात्वतः&#xA;029c सात्यकेश्च तथैवासौ चर्म चिच्छेद पार्थिवः&#xA;030a चर्म च्छित्त्वा तु कैकेयस्तारागणशतैर्वृतम्&#xA;030c चचार मण्डलान्येव गतप्रत्यागतानि च&#xA;031a तं चरन्तं महारङ्गे निस्त्रिंशवरधारिणम्&#xA;031c अपहस्तेन चिच्छेद शैनेयस्त्वरयान्वितः&#xA;032a सवर्मा केकयो राजन्द्विधा छिन्नो महाहवे&#xA;032c निपपात महेष्वासो वज्रनुन्न इवाचलः&#xA;033a तं निहत्य रणे शूरः शैनेयो रथसत्तमः&#xA;033c युधामन्यो रथं तूर्णमारुरोह परन्तपः&#xA;034a ततोऽन्यं रथमास्थाय विधिवत्कल्पितं पुनः&#xA;034c केकयानां महत्सैन्यं व्यधमत्सात्यकिः शरैः&#xA;035a सा वध्यमाना समरे केकयस्य महाचमूः&#xA;035c तमुत्सृज्य रथं शत्रुं प्रदुद्राव दिशो दश&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/010/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/010/</guid>
      <description>&lt;p&gt;001  सञ्जय उवाच&#xA;001a श्रुतकर्मा महाराज चित्रसेनं महीपतिम्&#xA;001c आजघ्ने समरे क्रुद्धः पञ्चाशद्भिः शिलीमुखैः&#xA;002a अभिसारस्तु तं राजा नवभिर्निशितैः शरैः&#xA;002c श्रुतकर्माणमाहत्य सूतं विव्याध पञ्चभिः&#xA;003a श्रुतकर्मा ततः क्रुद्धश्चित्रसेनं चमूमुखे&#xA;003c नाराचेन सुतीक्ष्णेन मर्मदेशे समर्दयत्&#xA;004a एतस्मिन्नन्तरे चैनं श्रुतकीर्तिर्महायशाः&#xA;004c नवत्या जगतीपालं छादयामास पत्रिभिः&#xA;005a प्रतिलब्य ततः सञ्ज्ञां चित्रसेनो महारथः&#xA;005c धनुश्चिच्छेद भल्लेन तं च विव्याध सप्तभिः&#xA;006a सोऽन्यत्कार्मुकमादाय वेगघ्नं रुक्मभूषणम्&#xA;006c चित्ररूपतरं चक्रे चित्रसेनं शरोर्मिभिः&#xA;007a स शरैश्चित्रितो राजंश्चित्रमाल्यधरो युवा&#xA;007c युवेव समशोभत्स गोष्ठीमध्ये स्वलङ्कृतः&#xA;008a श्रुतकर्माणमथ वै नाराचेन स्तनान्तरे&#xA;008c बिभेद समरे क्रुद्धस्तिष्ठ तिष्ठेति चाब्रवीत्&#xA;009a श्रुतकर्मापि समरे नाराचेन समर्दितः&#xA;009c सुस्राव रुधिरं भूरि गैरिकाम्भ इवाचलः&#xA;010a ततः स रुधिराक्ताङ्गो रुधिरेण कृतच्छविः&#xA;010c रराज समरे राजन्सपुष्प इव किंशुकः&#xA;011a श्रुतकर्मा ततो राजञ्शत्रूणां समभिद्रुतः&#xA;011c शत्रुसंवरणं कृत्वा द्विधा चिच्छेद कार्मुकम्&#xA;012a अथैनं छिन्नधन्वानं नाराचानां त्रिभिः शतैः&#xA;012c विव्याध भरतश्रेष्ठ श्रुतकर्मा महायशाः&#xA;013a ततोऽपरेण भल्लेन भृशं तीक्ष्णेन सत्वरः&#xA;013c जहार सशिरस्त्राणं शिरस्तस्य महात्मनः&#xA;014a तच्छिरो न्यपतद्भूमौ सुमहच्चित्रवर्मणः&#xA;014c यदृच्छया यथा चन्द्रश्च्युतः स्वर्गान्महीतले&#xA;015a राजानं निहतं दृष्ट्वा अभिसारं च मारिष&#xA;015c अभ्यद्रवन्त वेगेन चित्रसेनस्य सैनिकाः&#xA;016a ततः क्रुद्धो महेष्वासस्तत्सैन्यं प्राद्रवच्छरैः&#xA;016c अन्तकाले यथा क्रुद्धः सर्वभूतानि प्रेतराट्&#xA;016e द्रावयन्निषुभिस्तूर्णं श्रुतकर्मा व्यरोचत&#xA;017a प्रतिविन्ध्यस्ततश्चित्रं भित्त्वा पञ्चभिराशुगैः&#xA;017c सारथिं त्रिभिरानर्च्छद्ध्वजमेकेषुणा ततः&#xA;018a तं चित्रो नवभिर्भल्लैर्बाह्वोरुरसि चार्दयत्&#xA;018c स्वर्णपुङ्खैः शिलाधौतैः कङ्कबर्हिणवाजितैः&#xA;019a प्रतिविन्ध्यो धनुस्तस्य छित्त्वा भारत सायकैः&#xA;019c पञ्चभिर्निशितैर्बाणैरथैनं सम्प्रजघ्निवान्&#xA;020a ततः शक्तिं महाराज हेमदण्डां दुरासदाम्&#xA;020c प्राहिणोत्तव पुत्राय घोरामग्निशिखामिव&#xA;021a तामापतन्तीं सहसा शक्तिमुल्कामिवाम्बरात्&#xA;021c द्विधा चिच्छेद समरे प्रतिविन्ध्यो हसन्निव&#xA;022a सा पपात तदा छिन्ना प्रतिविन्ध्यशरैः शितैः&#xA;022c युगान्ते सर्वभूतानि त्रासयन्ती यथाशनिः&#xA;023a शक्तिं तां प्रहतां दृष्ट्वा चित्रो गृह्य महागदाम्&#xA;023c प्रतिविन्ध्याय चिक्षेप रुक्मजालविभूषिताम्&#xA;024a सा जघान हयांस्तस्य सारथिं च महारणे&#xA;024c रथं प्रमृद्य वेगेन धरणीमन्वपद्यत&#xA;025a एतस्मिन्नेव काले तु रथादाप्लुत्य भारत&#xA;025c शक्तिं चिक्षेप चित्राय स्वर्णघण्टामलङ्कृताम्&#xA;026a तामापतन्तीं जग्राह चित्रो राजन्महामनाः&#xA;026c ततस्तामेव चिक्षेप प्रतिविन्ध्याय भारत&#xA;027a समासाद्य रणे शूरं प्रतिविन्ध्यं महाप्रभा&#xA;027c निर्भिद्य दक्षिणं बाहुं निपपात महीतले&#xA;027e पतिताभासयच्चैव तं देशमशनिर्यथा&#xA;028a प्रतिविन्ध्यस्ततो राजंस्तोमरं हेमभूषितम्&#xA;028c प्रेषयामास सङ्क्रुद्धश्चित्रस्य वधकाम्यया&#xA;029a स तस्य देवावरणं भित्त्वा हृदयमेव च&#xA;029c जगाम धरणीं तूर्णं महोरग इवाशयम्&#xA;030a स पपात तदा राजंस्तोमरेण समाहतः&#xA;030c प्रसार्य विपुलौ बाहू पीनौ परिघसन्निभौ&#xA;031a चित्रं सम्प्रेक्ष्य निहतं तावका रणशोभिनः&#xA;031c अभ्यद्रवन्त वेगेन प्रतिविन्ध्यं समन्ततः&#xA;032a सृजन्तो विविधान्बाणाञ्शतघ्नीश्च सकिङ्किणीः&#xA;032c त एनं छादयामासुः सूर्यमभ्रगणा इव&#xA;033a तानपास्य महाबाहुः शरजालेन संयुगे&#xA;033c व्यद्रावयत्तव चमूं वज्रहस्त इवासुरीम्&#xA;034a ते वध्यमानाः समरे तावकाः पाण्डवैर्नृप&#xA;034c विप्रकीर्यन्त सहसा वातनुन्ना घना इव&#xA;035a विप्रद्रुते बले तस्मिन्वध्यमाने समन्ततः&#xA;035c द्रौणिरेकोऽभ्ययात्तूर्णं भीमसेनं महाबलम्&#xA;036a ततः समागमो घोरो बभूव सहसा तयोः&#xA;036c यथा देवासुरे युद्धे वृत्रवासवयोरभूत्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/011/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/011/</guid>
      <description>&lt;p&gt;001  सञ्जय उवाच&#xA;001a भीमसेनं ततो द्रौणी राजन्विव्याध पत्रिणा&#xA;001c त्वरया परया युक्तो दर्शयन्नस्त्रलाघवम्&#xA;002a अथैनं पुनराजघ्ने नवत्या निशितैः शरैः&#xA;002c सर्वमर्माणि सम्प्रेक्ष्य मर्मज्ञो लघुहस्तवत्&#xA;003a भीमसेनः समाकीर्णो द्रौणिना निशितैः शरैः&#xA;003c रराज समरे राजन्रश्मिवानिव भास्करः&#xA;004a ततः शरसहस्रेण सुप्रयुक्तेन पाण्डवः&#xA;004c द्रोणपुत्रमवच्छाद्य सिंहनादममुञ्चत&#xA;005a शरैः शरांस्ततो द्रौणिः संवार्य युधि पाण्डवम्&#xA;005c ललाटेऽभ्यहनद्राजन्नाराचेन स्मयन्निव&#xA;006a ललाटस्थं ततो बाणं धारयामास पाण्डवः&#xA;006c यथा शृङ्गं वने दृप्तः खड्गो धारयते नृप&#xA;007a ततो द्रौणिं रणे भीमो यतमानं पराक्रमी&#xA;007c त्रिभिर्विव्याध नाराचैर्ललाटे विस्मयन्निव&#xA;008a ललाटस्थैस्ततो बाणैर्ब्राह्मणः स व्यरोचत&#xA;008c प्रावृषीव यथा सिक्तस्त्रिशृङ्गः पर्वतोत्तमः&#xA;009a ततः शरशतैर्द्रौणिमर्दयामास पाण्डवः&#xA;009c न चैनं कम्पयामास मातरिश्वेव पर्वतम्&#xA;010a तथैव पाण्डवं युद्धे द्रौणिः शरशतैः शितैः&#xA;010c नाकम्पयत संहृष्टो वार्योघ इव पर्वतम्&#xA;011a तावन्योन्यं शरैर्घोरैश्छादयानौ महारथौ&#xA;011c रथचर्यागतौ शूरौ शुशुभाते रणोत्कटौ&#xA;012a आदित्याविव सन्दीप्तौ लोकक्षयकरावुभौ&#xA;012c स्वरश्मिभिरिवान्योन्यं तापयन्तौ शरोत्तमैः&#xA;013a कृतप्रतिकृते यत्नं कुर्वाणौ च महारणे&#xA;013c कृतप्रतिकृते यत्नं चक्राते तावभीतवत्&#xA;014a व्याघ्राविव च सङ्ग्रामे चेरतुस्तौ महारथौ&#xA;014c शरदंष्ट्रौ दुराधर्षौ चापव्यात्तौ भयानकौ&#xA;015a अभूतां तावदृश्यौ च शरजालैः समन्ततः&#xA;015c मेघजालैरिव च्छन्नौ गगने चन्द्रभास्करौ&#xA;016a प्रकाशौ च मुहूर्तेन तत्रैवास्तामरिन्दमौ&#xA;016c विमुक्तौ मेघजालेन शशिसूर्यौ यथा दिवि&#xA;017a अपसव्यं ततश्चक्रे द्रौणिस्तत्र वृकोदरम्&#xA;017c किरञ्शरशतैरुग्रैर्धाराभिरिव पर्वतम्&#xA;018a न तु तन्ममृषे भीमः शत्रोर्विजयलक्षणम्&#xA;018c प्रतिचक्रे च तं राजन्पाण्डवोऽप्यपसव्यतः&#xA;019a मण्डलानां विभागेषु गतप्रत्यागतेषु च&#xA;019c बभूव तुमुलं युद्धं तयोस्तत्र महामृधे&#xA;020a चरित्वा विविधान्मार्गान्मण्डलं स्थानमेव च&#xA;020c शरैः पूर्णायतोत्सृष्टैरन्योन्यमभिजघ्नतुः&#xA;021a अन्योन्यस्य वधे यत्नं चक्रतुस्तौ महारथौ&#xA;021c ईषतुर्विरथं चैव कर्तुमन्योन्यमाहवे&#xA;022a ततो द्रौणिर्महास्त्राणि प्रादुश्चक्रे महारथः&#xA;022c तान्यस्त्रैरेव समरे प्रतिजघ्नेऽस्य पाण्डवः&#xA;023a ततो घोरं महाराज अस्त्रयुद्धमवर्तत&#xA;023c ग्रहयुद्धं यथा घोरं प्रजासंहरणे अभूत्&#xA;024a ते बाणाः समसज्जन्त क्षिप्तास्ताभ्यां तु भारत&#xA;024c द्योतयन्तो दिशः सर्वास्तच्च सैन्यं समन्ततः&#xA;025a बाणसङ्घावृतं घोरमाकाशं समपद्यत&#xA;025c उक्लापातकृतं यद्वत्प्रजानां सङ्क्षये नृप&#xA;026a बाणाभिघातात्सञ्जज्ञे तत्र भारत पावकः&#xA;026c सविस्फुलिङ्गो दीप्तार्चिः सोऽदहद्वाहिनीद्वयम्&#xA;027a तत्र सिद्धा महाराज सम्पतन्तोऽब्रुवन्वचः&#xA;027c अति युद्धानि सर्वाणि युद्धमेतत्ततोऽधिकम्&#xA;028a सर्वयुद्धानि चैतस्य कलां नार्हन्ति षोडशीम्&#xA;028c नैतादृशं पुनर्युद्धं न भूतं न भविष्यति&#xA;029a अहो ज्ञानेन संयुक्तावुभौ चोग्रपराक्रमौ&#xA;029c अहो भीमे बलं भीममेतयोश्च कृतास्त्रता&#xA;030a अहो वीर्यस्य सारत्वमहो सौष्ठवमेतयोः&#xA;030c स्थितावेतौ हि समरे कालान्तकयमोपमौ&#xA;031a रुद्रौ द्वाविव सम्भूतौ यथा द्वाविव भास्करौ&#xA;031c यमौ वा पुरुषव्याघ्रौ घोररूपाविमौ रणे&#xA;032a श्रूयन्ते स्म तदा वाचः सिद्धानां वै मुहुर्मुहुः&#xA;032c सिंहनादश्च सञ्जज्ञे समेतानां दिवौकसाम्&#xA;032e अद्भुतं चाप्यचिन्त्यं च दृष्ट्वा कर्म तयोर्मृधे&#xA;033a तौ शूरौ समरे राजन्परस्परकृतागसौ&#xA;033c परस्परमुदैक्षेतां क्रोधादुद्वृत्य चक्षुषी&#xA;034a क्रोधरक्तेक्षणौ तौ तु क्रोधात्प्रस्फुरिताधरौ&#xA;034c क्रोधात्सन्दष्टदशनौ सन्दष्टदशनच्छदौ&#xA;035a अन्योन्यं छादयन्तौ स्म शरवृष्ट्या महारथौ&#xA;035c शराम्बुधारौ समरे शस्त्रविद्युत्प्रकाशिनौ&#xA;036a तावन्योन्यं ध्वजौ विद्ध्वा सारथी च महारथौ&#xA;036c अन्योन्यस्य हयान्विद्ध्वा बिभिदाते परस्परम्&#xA;037a ततः क्रुद्धौ महाराज बाणौ गृह्य महाहवे&#xA;037c उभौ चिक्षिपतुस्तूर्णमन्योन्यस्य वधैषिणौ&#xA;038a तौ सायकौ महाराज द्योतमानौ चमूमुखे&#xA;038c आजघ्नाते समासाद्य वज्रवेगौ दुरासदौ&#xA;039a तौ परस्परवेगाच्च शराभ्यां च भृशाहतौ&#xA;039c निपेततुर्महावीरौ स्वरथोपस्थयोस्तदा&#xA;040a ततस्तु सारथिर्ज्ञात्वा द्रोणपुत्रमचेतनम्&#xA;040c अपोवाह रणाद्राजन्सर्वक्षत्रस्य पश्यतः&#xA;041a तथैव पाण्डवं राजन्विह्वलन्तं मुहुर्मुहुः&#xA;041c अपोवाह रथेनाजौ सारथिः शत्रुतापनम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/012/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/012/</guid>
      <description>&lt;p&gt;001  धृतराष्ट्र उवाच&#xA;001a यथा संशप्तकैः सार्धमर्जुनस्याभवद्रणः&#xA;001c अन्येषां च मदीयानां पाण्डवैस्तद्ब्रवीहि मे&#xA;002  सञ्जय उवाच&#xA;002a शृणु राजन्यथावृत्तं सङ्ग्रामं ब्रुवतो मम&#xA;002c वीराणां शत्रुभिः सार्धं देहपाप्मप्रणाशनम्&#xA;003a पार्थः संशप्तकगणं प्रविश्यार्णवसन्निभम्&#xA;003c व्यक्षोभयदमित्रघ्नो महावात इवार्णवम्&#xA;004a शिरांस्युन्मथ्य वीराणां शितैर्भल्लैर्धनञ्जयः&#xA;004c पूर्णचन्द्राभवक्त्राणि स्वक्षिभ्रूदशनानि च&#xA;004e सन्तस्तार क्षितिं क्षिप्रं विनालैर्नलिनैरिव&#xA;005a सुवृत्तानायतान्पुष्टांश्चन्दनागुरुभूषितान्&#xA;005c सायुधान्सतनुत्राणान्पञ्चास्योरगसन्निभान्&#xA;005e बाहून्क्षुरैरमित्राणां विचकर्तार्जुनो रणे&#xA;006a धुर्यान्धुर्यतरान्सूतान्ध्वजांश्चापानि सायकान्&#xA;006c पाणीनरत्नीनसकृद्भल्लैश्चिच्छेद पाण्डवः&#xA;007a द्विपान्हयान्रथांश्चैव सारोहानर्जुनो रणे&#xA;007c शरैरनेकसाहस्रै राजन्निन्ये यमक्षयम्&#xA;008a तं प्रवीरं प्रतीयाता नर्दमाना इवर्षभाः&#xA;008c वाशितार्थमभिक्रुद्धा हुङ्कृत्वा चाभिदुद्रुवुः&#xA;008e निघ्नन्तमभिजघ्नुस्ते शरैः शृङ्गैरिवर्षभाः&#xA;009a तस्य तेषां च तद्युद्धमभवल्लोमहर्षणम्&#xA;009c त्रैलोक्यविजये यादृग्दैत्यानां सह वज्रिणा&#xA;010a अस्त्रैरस्त्राणि संवार्य द्विषतां सर्वतोऽर्जुनः&#xA;010c इषुभिर्बहुभिस्तूर्णं विद्ध्वा प्राणान्ररास सः&#xA;011a छिन्नत्रिवेणुचक्राक्षान्हतयोधाश्वसारथीन्&#xA;011c विध्वस्तायुधतूणीरान्समुन्मथितकेतनान्&#xA;012a सञ्छिन्नयोक्त्ररश्मीकान्वित्रिवेणून्विकूबरान्&#xA;012c विध्वस्तबन्धुरयुगान्विशस्तायुधमण्डलान्&#xA;012e रथान्विशकलीकुर्वन्महाभ्राणीव मारुतः&#xA;013a विस्मापयन्प्रेक्षणीयं द्विषातां भयवर्धनम्&#xA;013c महारथसहस्रस्य समं कर्मार्जुनोऽकरोत्&#xA;014a सिद्धदेवर्षिसङ्घाश्च चारणाश्चैव तुष्टुवुः&#xA;014c देवदुन्दुभयो नेदुः पुष्पवर्षाणि चापतन्&#xA;014e केशवार्जुनयोर्मूर्ध्नि प्राह वाक्चाशरीरिणी&#xA;015a चन्द्रार्कानिलवह्नीनां कान्तिदीप्तिबलद्युतीः&#xA;015c यौ सदा बिभ्रतुर्वीरौ ताविमौ केशवार्जुनौ&#xA;016a ब्रह्मेशानाविवाजय्यौ वीरावेकरथे स्थितौ&#xA;016c सर्वभूतवरौ वीरौ नरनारायणावुभौ&#xA;017a इत्येतन्महदाश्चर्यं दृष्ट्वा श्रुत्वा च भारत&#xA;017c अश्वत्थामा सुसंयत्तः कृष्णावभ्यद्रवद्रणे&#xA;018a अथ पाण्डवमस्यन्तं यमकालान्तकाञ्शरान्&#xA;018c सेषुणा पाणिनाहूय हसन्द्रौणिरथाब्रवीत्&#xA;019a यदि मां मन्यसे वीर प्राप्तमर्हमिवातिथिम्&#xA;019c ततः सर्वात्मनाद्य त्वं युद्धातिथ्यं प्रयच्छ मे&#xA;020a एवमाचार्यपुत्रेण समाहूतो युयुत्सया&#xA;020c बहु मेनेऽर्जुनोऽऽत्मानमिदं चाह जनार्दनम्&#xA;021a संशप्तकाश्च मे वध्या द्रौणिराह्वयते च माम्&#xA;021c यदत्रानन्तरं प्राप्तं प्रशाधि त्वं महाभुज&#xA;022a एवमुक्तोऽवहत्पार्थं कृष्णो द्रोणात्मजान्तिकम्&#xA;022c जैत्रेण विधिनाहूतं वायुरिन्द्रमिवाध्वरे&#xA;023a तमामन्त्र्यैकमनसा केशवो द्रौणिमब्रवीत्&#xA;023c अश्वत्थामन्स्थिरो भूत्वा प्रहराशु सहस्व च&#xA;024a निर्वेष्टुं भर्तृपिण्डं हि कालोऽयमुपजीविनाम्&#xA;024c सूक्ष्मो विवादो विप्राणां स्थूलौ क्षात्रौ जयाजयौ&#xA;025a यां न सङ्क्षमसे मोहाद्दिव्यां पार्थस्य सत्क्रियाम्&#xA;025c तामाप्तुमिच्छन्युध्यस्व स्थिरो भूत्वाद्य पाण्डवम्&#xA;026a इत्युक्तो वासुदेवेन तथेत्युक्त्वा द्विजोत्तमः&#xA;026c विव्याध केशवं षष्ट्या नाराचैरर्जुनं त्रिभिः&#xA;027a तस्यार्जुनः सुसङ्क्रुद्धस्त्रिभिर्भल्लैः शरासनम्&#xA;027c चिच्छेदाथान्यदादत्त द्रौणिर्घोरतरं धनुः&#xA;028a सज्यं कृत्वा निमेषात्तद्विव्याधार्जुनकेशवौ&#xA;028c त्रिभिः शरैर्वासुदेवं सहस्रेण च पाण्डवम्&#xA;029a ततः शरसहस्राणि प्रयुतान्यर्बुदानि च&#xA;029c ससृजे द्रौणिरायस्तः संस्तभ्य च रणेऽर्जुनम्&#xA;030a इषुधेर्धनुषो ज्याया अङ्गुलीभ्यश्च मारिष&#xA;030c बाह्वोः कराभ्यामुरसो वदनघ्राणनेत्रतः&#xA;031a कर्णाभ्यां शिरसोऽङ्गेभ्यो लोमवर्त्मभ्य एव च&#xA;031c रथध्वजेभ्यश्च शरा निष्पेतुर्ब्रह्मवादिनः&#xA;032a शरजालेन महता विद्ध्वा केशवपाण्डवौ&#xA;032c ननाद मुदितो द्रौणिर्महामेघौघनिस्वनः&#xA;033a तस्य नानदतः श्रुत्वा पाण्डवोऽच्युतमब्रवीत्&#xA;033c पश्य माधव दौरात्म्यं द्रोणपुत्रस्य मां प्रति&#xA;034a वधप्राप्तौ मन्यते नौ प्रवेश्य शरवेश्मनि&#xA;034c एषोऽस्य हन्मि सङ्कल्पं शिक्षया च बलेन च&#xA;035a अश्वत्थाम्नः शरानस्तांश्छित्त्वैकैकं त्रिधा त्रिधा&#xA;035c व्यधमद्भरतश्रेष्ठो नीहारमिव मारुतः&#xA;036a ततः संशप्तकान्भूयः साश्वसूतरथद्विपान्&#xA;036c ध्वजपत्तिगणानुग्रैर्बाणैर्विव्याध पाण्डवः&#xA;037a ये ये ददृशिरे तत्र यद्यद्रूपं यथा यथा&#xA;037c ते ते तत्तच्छरैर्व्याप्तं मेनिरेऽऽत्मानमेव च&#xA;038a ते गाण्डीवप्रणुदिता नानारूपाः पतत्रिणः&#xA;038c क्रोशे साग्रे स्थितान्घ्नन्ति द्विपांश्च पुरुषान्रणे&#xA;039a भल्लैश्छिन्नाः कराः पेतुः करिणां मदकर्षिणाम्&#xA;039c छिन्ना यथा परशुभिः प्रवृद्धाः शरदि द्रुमाः&#xA;040a पश्चात्तु शैलवत्पेतुस्ते गजाः सह सादिभिः&#xA;040c वज्रिवज्रप्रमथिता यथैवाद्रिचयास्तथा&#xA;041a गन्धर्वनगराकारान्विधिवत्कल्पितान्रथान्&#xA;041c विनीतजवनान्युक्तानास्थितान्युद्धदुर्मदान्&#xA;042a शरैर्विशकलीकुर्वन्नमित्रानभ्यवीवृषत्&#xA;042c अलङ्कृतानश्वसादीन्पत्तींश्चाहन्धनञ्जयः&#xA;043a धनञ्जययुगान्तार्कः संशप्तकमहार्णवम्&#xA;043c व्यशोषयत दुःशोषं तीव्रैः शरगभस्तिभिः&#xA;044a पुनर्द्रौणिमहाशैलं नाराचैः सूर्यसन्निभैः&#xA;044c निर्बिभेद महावेगैस्त्वरन्वज्रीव पर्वतम्&#xA;045a तमाचार्यसुतः क्रुद्धः साश्वयन्तारमाशुगैः&#xA;045c युयुत्सुर्नाशकद्योद्धुं पार्थस्तानन्तराच्छिनत्&#xA;046a ततः परमसङ्क्रुद्धः काण्डकोशानवासृजत्&#xA;046c अश्वत्थामाभिरूपाय गृहानतिथये यथा&#xA;047a अथ संशप्तकांस्त्यक्त्वा पाण्डवो द्रौणिमभ्ययात्&#xA;047c अपाङ्क्तेयमिव त्यक्त्वा दाता पाङ्क्तेयमर्थिनम्&#xA;048a ततः समभवद्युद्धं शुक्राङ्गिरसवर्चसोः&#xA;048c नक्षत्रमभितो व्योम्नि शुक्राङ्गिरसयोरिव&#xA;049a सन्तापयन्तावन्योन्यं दीप्तैः शरगभस्तिभिः&#xA;049c लोकत्रासकरावास्तां विमार्गस्थौ ग्रहाविव&#xA;050a ततोऽविध्यद्भ्रुवोर्मध्ये नाराचेनार्जुनो भृशम्&#xA;050c स तेन विबभौ द्रौणिरूर्ध्वरश्मिर्यथा रविः&#xA;051a अथ कृष्णौ शरशतैरश्वत्थाम्नार्दितौ भृशम्&#xA;051c सरश्मिजालनिकरौ युगान्तार्काविवासतुः&#xA;052a ततोऽर्जुनः सर्वतोधारमस्त्रमवासृजद्वासुदेवाभिगुप्तः&#xA;052c द्रौणायनिं चाभ्यहनत्पृषत्कैर्वज्राग्निवैवस्वतदण्डकल्पैः&#xA;053a स केशवं चार्जुनं चातितेजा विव्याध मर्मस्वतिरौद्रकर्मा&#xA;053c बाणैः सुमुक्तैरतितीव्रवेगैर्यैराहतो मृत्युरपि व्यथेत&#xA;054a द्रौणेरिषूनर्जुनः सन्निवार्य व्यायच्छतस्तद्द्विगुणैः सुपुङ्खैः&#xA;054c तं साश्वसूतध्वजमेकवीरमावृत्य संशप्तकसैन्यमार्छत्&#xA;055a धनूंषि बाणानिषुधीर्धनुर्ज्याः पाणीन्भुजान्पाणिगतं च शस्त्रम्&#xA;055c छत्राणि केतूंस्तुरगानथैषां वस्त्राणि माल्यान्यथ भूषणानि&#xA;056a चर्माणि वर्माणि मनोरथांश्च प्रियाणि सर्वाणि शिरांसि चैव&#xA;056c चिच्छेद पार्थो द्विषतां प्रमुक्तैर्बाणैः स्थितानामपराङ्मुखानाम्&#xA;057a सुकल्पिताः स्यन्दनवाजिनागाः समास्थिताः कृतयत्नैर्नृवीरैः&#xA;057c पार्थेरितैर्बाणगणैर्निरस्तास्तैरेव सार्धं नृवरैर्निपेतुः&#xA;058a पद्मार्कपूर्णेन्दुसमाननानि किरीटमालामुकुटोत्कटानि&#xA;058c भल्लार्धचन्द्रक्षुरहिंसितानि प्रपेतुरुर्व्यां नृशिरांस्यजस्रम्&#xA;059a अथ द्विपैर्देवपतिद्विपाभैर्देवारिदर्पोल्बणमन्युदर्पैः&#xA;059c कलिङ्गवङ्गाङ्गनिषादवीरा जिघांसवः पाण्डवमभ्यधावन्&#xA;060a तेषां द्विपानां विचकर्त पार्थो वर्माणि मर्माणि करान्नियन्तॄन्&#xA;060c ध्वजाः पताकाश्च ततः प्रपेतुर्वज्राहतानीव गिरेः शिरांसि&#xA;061a तेषु प्ररुग्णेषु गुरोस्तनूजं बाणैः किरीटी नवसूर्यवर्णैः&#xA;061c प्रच्छादयामास महाभ्रजालैर्वायुः समुद्युक्तमिवांशुमन्तम्&#xA;062a ततोऽर्जुनेषूनिषुभिर्निरस्य; द्रौणिः शरैरर्जुनवासुदेवौ&#xA;062c प्रच्छादयित्व दिवि चन्द्रसूर्यौ ननाद सोऽम्भोद इवातपान्ते&#xA;063a तमर्जुनस्तांश्च पुनस्त्वदीयानभ्यर्दितस्तैरविकृत्तशस्त्रैः&#xA;063c बाणान्धकारं सहसैव कृत्वा; विव्याध सर्वानिषुभिः सुपुङ्खैः&#xA;064a नाप्याददत्सन्दधन्नैव मुञ्चन्बाणान्रणेऽदृश्यत सव्यसाची&#xA;064c हतांश्च नागांस्तुरगान्पदातीन्संस्यूतदेहान्ददृशू रथांश्च&#xA;065a सन्धाय नाराचवरान्दशाशुद्रौणिस्त्वरन्नेकमिवोत्ससर्ज&#xA;065c तेषां च पञ्चार्जुनमभ्यविध्यन्पञ्चाच्युतं निर्बिभिदुः सुमुक्ताः&#xA;066a तैराहतौ सर्वमनुष्यमुख्यावसृक्क्षरन्तौ धनदेन्द्रकल्पौ&#xA;066c समाप्तविद्येन यथाभिभूतौ हतौ स्विदेतौ किमु मेनिरेऽन्ये&#xA;067a अथार्जुनं प्राह दशार्हनाथः प्रमाद्यसे किं जहि योधमेतम्&#xA;067c कुर्याद्धि दोषं समुपेक्षितोऽसौ कष्टो भवेद्व्याधिरिवाक्रियावान्&#xA;068a तथेति चोक्त्वाच्युतमप्रमादी द्रौणिं प्रयत्नादिषुभिस्ततक्ष&#xA;068c छित्त्वाश्वरश्मींस्तुरगानविध्यत्ते तं रणादूहुरतीव दूरम्&#xA;069a आवृत्य नेयेष पुनस्तु युद्धं पार्थेन सार्धं मतिमान्विमृश्य&#xA;069c जानञ्जयं नियतं वृष्णिवीरे धनञ्जये चाङ्गिरसां वरिष्ठः&#xA;070a प्रतीपकाये तु रणादश्वत्थाम्नि हृते हयैः&#xA;070c मन्त्रौषधिक्रियादानैर्व्याधौ देहादिवाहृते&#xA;071a संशप्तकानभिमुखौ प्रयातौ केशवार्जुनौ&#xA;071c वातोद्धूतपताकेन स्यन्दनेनौघनादिना&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/013/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/013/</guid>
      <description>&lt;p&gt;001  सञ्जय उवाच&#xA;001a अथोत्तरेण पाण्डूनां सेनायां ध्वनिरुत्थितः&#xA;001c रथनागाश्वपत्तीनां दण्डधारेण वध्यताम्&#xA;002a निवर्तयित्वा तु रथं केशवोऽर्जुनमब्रवीत्&#xA;002c वाहयन्नेव तुरगान्गरुडानिलरंहसः&#xA;003a मागधोऽथाप्यतिक्रान्तो द्विरदेन प्रमाथिना&#xA;003c भगदत्तादनवरः शिक्षया च बलेन च&#xA;004a एनं हत्वा निहन्तासि पुनः संशप्तकानिति&#xA;004c वाक्यान्ते प्रापयत्पार्थं दण्डधारान्तिकं प्रति&#xA;005a स मागधानां प्रवरोऽङ्कुशग्रहो ग्रहेष्वसह्यो विकचो यथा ग्रहः&#xA;005c सपत्नसेनां प्रममाथ दारुणो महीं समग्रां विकचो यथा ग्रहः&#xA;006a सुकल्पितं दानवनागसन्निभं महाभ्रसंह्रादममित्रमर्दनम्&#xA;006c रथाश्वमातङ्गगणान्सहस्रशः समास्थितो हन्ति शरैर्द्विपानपि&#xA;007a रथानधिष्ठाय सवाजिसारथीन्रथांश्च पद्भिस्त्वरितो व्यपोथयत्&#xA;007c द्विपांश्च पद्भ्यां चरणैः करेण च द्विपास्थितो हन्ति स कालचक्रवत्&#xA;008a नरांश्च कार्ष्णायसवर्मभूषणान्निपात्य साश्वानपि पत्तिभिः सह&#xA;008c व्यपोथयद्दन्तिवरेण शुष्मिणा सशब्दवत्स्थूलनडान्यथा तथा&#xA;009a अथार्जुनो ज्यातलनेमिनिस्वने मृदङ्गभेरीबहुशङ्खनादिते&#xA;009c नराश्वमातङ्गसहस्रनादितै रथोत्तमेनाभ्यपतद्द्विपोत्तमम्&#xA;010a ततोऽर्जुनं द्वादशभिः शरोत्तमैर्जनार्दनं षोडशभिः समार्दयत्&#xA;010c स दण्डधारस्तुरगांस्त्रिभिस्त्रिभिस्ततो ननाद प्रजहास चासकृत्&#xA;011a ततोऽस्य पार्थः सगुणेषुकार्मुकं चकर्त भल्लैर्ध्वजमप्यलङ्कृतम्&#xA;011c पुनर्नियन्तॄन्सह पादगोप्तृभिस्ततस्तु चुक्रोध गिरिव्रजेश्वरः&#xA;012a ततोऽर्जुनं भिन्नकटेन दन्तिना घनाघनेनानिलतुल्यरंहसा&#xA;012c अतीव चुक्षोभयिषुर्जनार्दनं धनञ्जयं चाभिजघान तोमरैः&#xA;013a अथास्य बाहू द्विपहस्तसन्निभौ शिरश्च पूर्णेन्दुनिभाननं त्रिभिः&#xA;013c क्षुरैः प्रचिच्छेद सहैव पाण्डवस्ततो द्विपं बाणशतैः समार्दयत्&#xA;014a स पार्थबाणैस्तपनीयभूषणैः समारुचत्काञ्चनवर्मभृद्द्विपः&#xA;014c तथा चकाशे निशि पर्वतो यथा दवाग्निना प्रज्वलितौषधिद्रुमः&#xA;015a स वेदनार्तोऽम्बुदनिस्वनो नदंश्चलन्भ्रमन्प्रस्खलितोऽऽतुरो द्रवन्&#xA;015c पपात रुग्णः सनियन्तृकस्तथा यथा गिरिर्वज्रनिपातचूर्णितः&#xA;016a हिमावदातेन सुवर्णमालिना हिमाद्रिकूटप्रतिमेन दन्तिना&#xA;016c हते रणे भ्रातरि दण्ड आव्रजज्जिघांसुरिन्द्रावरजं धनञ्जयम्&#xA;017a स तोमरैरर्ककरप्रभैस्त्रिभिर्जनार्दनं पञ्चभिरेव चार्जुनम्&#xA;017c समर्पयित्वा विननाद चार्दयंस्ततोऽस्य बाहू विचकर्त पाण्डवः&#xA;018a क्षुरप्रकृत्तौ सुभृशं सतोमरौ च्युताङ्गदौ चन्दनरूषितौ भुजौ&#xA;018c गजात्पतन्तौ युगपद्विरेजतुर्यथाद्रिशृङ्गात्पतितौ महोरगौ&#xA;019a अथार्धचन्द्रेण हृतं किरीटिना पपात दण्डस्य शिरः क्षितिं द्विपात्&#xA;019c तच्छोणिताभं निपतद्विरेजे दिवाकरोऽस्तादिव पश्चिमां दिशम्&#xA;020a अथ द्विपं श्वेतनगाग्रसन्निभं दिवाकरांशुप्रतिमैः शरोत्तमैः&#xA;020c बिभेद पार्थः स पपात नानदन्हिमाद्रिकूटः कुलिशाहतो यथा&#xA;021a ततोऽपरे तत्प्रतिमा गजोत्तमा जिगीषवः संयति सव्यसाचिनम्&#xA;021c तथा कृतास्तेन यथैव तौ द्विपौ ततः प्रभग्नं सुमहद्रिपोर्बलम्&#xA;022a गजा रथाश्वाः पुरुषाश्च सङ्घशः परस्परघ्नाः परिपेतुराहवे&#xA;022c परस्परप्रस्खलिताः समाहता भृशं च तत्तत्कुलभाषिणो हताः&#xA;023a अथार्जुनं स्वे परिवार्य सैनिकाः पुरन्दरं देवगणा इवाब्रुवन्&#xA;023c अभैष्म यस्मान्मरणादिव प्रजाः स वीर दिष्ट्या निहतस्त्वया रिपुः&#xA;024a न चेत्परित्रास्य इमाञ्जनान्भयाद्द्विषद्भिरेवं बलिभिः प्रपीडितान्&#xA;024c तथाभविष्यद्द्विषतां प्रमोदनं यथा हतेष्वेष्विह नोऽरिषु त्वया&#xA;025a इतीव भूयश्च सुहृद्भिरीरिता निशम्य वाचः सुमनास्ततोऽर्जुनः&#xA;025c यथानुरूपं प्रतिपूज्य तं जनं जगाम संशप्तकसङ्घहा पुनः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/014/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/014/</guid>
      <description>&lt;p&gt;001  सञ्जय उवाच&#xA;001a प्रत्यागत्य पुनर्जिष्णुरहन्संशप्तकान्बहून्&#xA;001c वक्रानुवक्रगमनादङ्गारक इव ग्रहः&#xA;002a पार्थबाणहता राजन्नराश्वरथकुञ्जराः&#xA;002c विचेलुर्बभ्रमुर्नेदुः पेतुर्मम्लुश्च मारिष&#xA;003a धुर्यं धुर्यतरान्सूतान्रथांश्च परिसङ्क्षिपन्&#xA;003c पाणीन्पाणिगतं शस्त्रं बाहूनपि शिरांसि च&#xA;004a भल्लैः क्षुरैरर्धचन्द्रैर्वत्सदन्तैश्च पाण्डवः&#xA;004c चिच्छेदामित्रवीराणां समरे प्रतियुध्यताम्&#xA;005a वाशितार्थे युयुत्सन्तो वृषभा वृषभं यथा&#xA;005c आपतन्त्यर्जुनं शूराः शतशोऽथ सहस्रशः&#xA;006a तेषां तस्य च तद्युद्धमभवल्लोमहर्षणम्&#xA;006c त्रैलोक्यविजये यादृग्दैत्यानां सह वज्रिणा&#xA;007a तमविध्यत्त्रिभिर्बाणैर्दन्दशूकैरिवाहिभिः&#xA;007c उग्रायुधस्ततस्तस्य शिरः कायादपाहरत्&#xA;008a तेऽर्जुनं सर्वतः क्रुद्धा नानाशस्त्रैरवीवृषन्&#xA;008c मरुद्भिः प्रेषिता मेघा हिमवन्तमिवोष्णगे&#xA;009a अस्त्रैरस्त्राणि संवार्य द्विषतां सर्वतोऽर्जुनः&#xA;009c सम्यगस्तैः शरैः सर्वान्सहितानहनद्बहून्&#xA;010a छिन्नत्रिवेणुजङ्घेषान्निहतपार्ष्णिसारथीन्&#xA;010c सञ्छिन्नरश्मियोक्त्राक्षान्व्यनुकर्षयुगान्रथान्&#xA;010e विध्वस्तसर्वसन्नाहान्बाणैश्चक्रेऽर्जुनस्त्वरन्&#xA;011a ते रथास्तत्र विध्वस्ताः परार्ध्या भान्त्यनेकशः&#xA;011c धनिनामिव वेश्मानि हतान्यग्न्यनिलाम्बुभिः&#xA;012a द्विपाः सम्भिन्नमर्माणो वज्राशनिसमैः शरैः&#xA;012c पेतुर्गिर्यग्रवेश्मानि वज्रवाताग्निभिर्यथा&#xA;013a सारोहास्तुरगाः पेतुर्बहवोऽर्जुनताडिताः&#xA;013c निर्जिह्वान्त्राः क्षितौ क्षीणा रुधिरार्द्राः सुदुर्दृशः&#xA;014a नराश्वनागा नाराचैः संस्यूताः सव्यसाचिना&#xA;014c बभ्रमुश्चस्खलुः पेतुर्नेदुर्मम्लुश्च मारिष&#xA;015a अणकैश्च शिलाधौतैर्वज्राशनिविषोपमैः&#xA;015c शरैर्निजघ्निवान्पार्थो महेन्द्र इव दानवान्&#xA;016a महार्हवर्माभरणा नानारूपाम्बरायुधाः&#xA;016c सरथाः सध्वजा वीरा हताः पार्थेन शेरते&#xA;017a विजिताः पुण्यकर्माणो विशिष्टाभिजनश्रुताः&#xA;017c गताः शरीरैर्वसुधामूर्जितैः कर्मभिर्दिवम्&#xA;018a अथार्जुनरथं वीरास्त्वदीयाः समुपाद्रवन्&#xA;018c नानाजनपदाध्यक्षाः सगणा जातमन्यवः&#xA;019a उह्यमाना रथाश्वैस्ते पत्तयश्च जिघांसवः&#xA;019c समभ्यधावन्नस्यन्तो विविधं क्षिप्रमायुधम्&#xA;020a तदायुधमहावर्षं क्षिप्तं योधमहाम्बुदैः&#xA;020c व्यधमन्निशितैर्बाणैः क्षिप्रमर्जुनमारुतः&#xA;021a साश्वपत्तिद्विपरथं महाशस्त्रौघमप्लवम्&#xA;021c सहसा सन्तितीर्षन्तं पार्थं शस्त्रास्त्रसेतुना&#xA;022a अथाब्रवीद्वासुदेवः पार्थं किं क्रीडसेऽनघ&#xA;022c संशप्तकान्प्रमथ्यैतांस्ततः कर्णवधे त्वर&#xA;023a तथेत्युक्त्वार्जुनः क्षिप्रं शिष्टान्संशप्तकांस्तदा&#xA;023c आक्षिप्य शस्त्रेण बलाद्दैत्यानिन्द्र इवावधीत्&#xA;024a आदधत्सन्दधन्नेषून्दृष्टः कैश्चिद्रणेऽर्जुनः&#xA;024c विमुञ्चन्वा शराञ्शीघ्रं दृश्यते स्म हि कैरपि&#xA;025a आश्चर्यमिति गोविन्दो ब्रुवन्नश्वानचोदयत्&#xA;025c हंसांसगौरास्ते सेनां हंसाः सर इवाविशन्&#xA;026a ततः सङ्ग्रामभूमिं तां वर्तमाने जनक्षये&#xA;026c अवेक्षमाणो गोविन्दः सव्यसाचिनमब्रवीत्&#xA;027a एष पार्थ महारौद्रो वर्तते भरतक्षयः&#xA;027c पृथिव्यां पार्थिवानां वै दुर्योधनकृते महान्&#xA;028a पश्य भारत चापानि रुक्मपृष्ठानि धन्विनाम्&#xA;028c महतामपविद्धानि कलापानिषुधीस्तथा&#xA;029a जातरूपमयैः पुङ्खैः शरांश्च नतपर्वणः&#xA;029c तैलधौतांश्च नाराचान्निर्मुक्तानिव पन्नगान्&#xA;030a हस्तिदन्तत्सरून्खड्गाञ्जातरूपपरिष्कृतान्&#xA;030c आकीर्णांस्तोमरांश्चापांश्चित्रान्हेमविभूषितान्&#xA;031a वर्माणि चापविद्धानि रुक्मपृष्ठानि भारत&#xA;031c सुवर्णविकृतान्प्रासाञ्शक्तीः कनकभूषिताः&#xA;032a जाम्बूनदमयैः पट्टैर्बद्धाश्च विपुला गदाः&#xA;032c जातरूपमयीश्चर्ष्टीः पट्टिशान्हेमभूषितान्&#xA;033a दण्डैः कनकचित्रैश्च विप्रविद्धान्परश्वधान्&#xA;033c अयस्कुशान्तान्पतितान्मुसलानि गुरूणि च&#xA;034a शतघ्नीः पश्य चित्राश्च विपुलान्परिघांस्तथा&#xA;034c चक्राणि चापविद्धानि मुद्गरांश्च बहून्रणे&#xA;035a नानाविधानि शस्त्राणि प्रगृह्य जयगृद्धिनः&#xA;035c जीवन्त इव लक्ष्यन्ते गतसत्त्वास्तरस्विनः&#xA;036a गदाविमथितैर्गात्रैर्मुसलैर्भिन्नमस्तकान्&#xA;036c गजवाजिरथक्षुण्णान्पश्य योधान्सहस्रशः&#xA;037a मनुष्यगजवाजीनां शरशक्त्यृष्टितोमरैः&#xA;037c निस्त्रिंशैः पट्टिशैः प्रासैर्नखरैर्लगुडैरपि&#xA;038a शरीरैर्बहुधा भिन्नैः शोणितौघपरिप्लुतैः&#xA;038c गतासुभिरमित्रघ्न संवृता रणभूमयः&#xA;039a बाहुभिश्चन्दनादिग्धैः साङ्गदैः शुभभूषणैः&#xA;039c सतलत्रैः सकेयूरैर्भाति भारत मेदिनी&#xA;040a साङ्गुलित्रैर्भुजाग्रैश्च विप्रविद्धैरलङ्कृतैः&#xA;040c हस्तिहस्तोपमैश्छिन्नैरूरुभिश्च तरस्विनाम्&#xA;041a बद्धचूडामणिवरैः शिरोभिश्च सकुण्डलैः&#xA;041c निकृत्तैर्वृषभाक्षाणां विराजति वसुन्धरा&#xA;042a कबन्धैः शोणितादिग्धैश्छिन्नगात्रशिरोधरैः&#xA;042c भूर्भाति भरतश्रेष्ठ शान्तार्चिर्भिरिवाग्निभिः&#xA;043a रथान्बहुविधान्भग्नान्हेमकिङ्किणिनः शुभान्&#xA;043c अश्वांश्च बहुधा पश्य शोणितेन परिप्लुतान्&#xA;044a योधानां च महाशङ्खान्पाण्डुरांश्च प्रकीर्णकान्&#xA;044c निरस्तजिह्वान्मातङ्गाञ्शयानान्पर्वतोपमान्&#xA;045a वैजयन्तीविचित्रांश्च हतांश्च गजयोधिनः&#xA;045c वारणानां परिस्तोमान्सुयुक्ताम्बरकम्बलान्&#xA;046a विपाटिता विचित्राश्च रूपचित्राः कुथास्तथा&#xA;046c भिन्नाश्च बहुधा घण्टाः पतद्भिश्चूर्णिता गजैः&#xA;047a वैडूर्यमणिदण्डांश्च पतितानङ्कुशान्भुवि&#xA;047c बद्धाः सादिध्वजाग्रेषु सुवर्णविकृताः कशाः&#xA;048a विचित्रान्मणिचित्रांश्च जातरूपपरिष्कृतान्&#xA;048c अश्वास्तरपरिस्तोमान्राङ्कवान्पतितान्भुवि&#xA;049a चूडामणीन्नरेन्द्राणां विचित्राः काञ्चनस्रजः&#xA;049c छत्राणि चापविद्धानि चामरव्यजनानि च&#xA;050a चन्द्रनक्षत्रभासैश्च वदनैश्चारुकुण्डलैः&#xA;050c कॢप्तश्मश्रुभिरत्यर्थं वीराणां समलङ्कृतैः&#xA;050e वदनैः पश्य सञ्छन्नां महीं शोणितकर्दमाम्&#xA;051a सजीवांश्च नरान्पश्य कूजमानान्समन्ततः&#xA;051c उपास्यमानान्बहुभिर्न्यस्तशस्त्रैर्विशाम्पते&#xA;052a ज्ञातिभिः सहितैस्तत्र रोदमानैर्मुहुर्मुहुः&#xA;052c व्युत्क्रान्तानपरान्योधांश्छादयित्वा तरस्विनः&#xA;052e पुनर्युद्धाय गच्छन्ति जयगृद्धाः प्रमन्यवः&#xA;053a अपरे तत्र तत्रैव परिधावन्ति मानिनः&#xA;053c ज्ञातिभिः पतितैः शूरैर्याच्यमानास्तथोदकम्&#xA;054a जलार्थं च गताः केचिन्निष्प्राणा बहवोऽर्जुन&#xA;054c सन्निवृत्ताश्च ते शूरास्तान्दृष्ट्वैव विचेतसः&#xA;055a जलं दृष्ट्वा प्रधावन्ति क्रोशमानाः परस्परम्&#xA;055c जलं पीत्वा मृतान्पश्य पिबतोऽन्यांश्च भारत&#xA;056a परित्यज्य प्रियानन्ये बान्धवान्बान्धवप्रिय&#xA;056c व्युत्क्रान्ताः समदृश्यन्त तत्र तत्र महारणे&#xA;057a पश्यापरान्नरश्रेष्ठ सन्दष्टौष्ठपुटान्पुनः&#xA;057c भ्रुकुटीकुटिलैर्वक्त्रैः प्रेक्षमाणान्समन्ततः&#xA;058a एतत्तवैवानुरूपं कर्मार्जुन महाहवे&#xA;058c दिवि वा देवराजस्य त्वया यत्कृतमाहवे&#xA;059a एवं तां दर्शयन्कृष्णो युद्धभूमिं किरीटिने&#xA;059c गच्छन्नेवाशृणोच्छब्दं दुर्योधनबले महत्&#xA;060a शङ्खदुन्दुभिनिर्घोषान्भेरीपणवमिश्रितान्&#xA;060c रथाश्वगजनादांश्च शस्त्रशब्दांश्च दारुणान्&#xA;061a प्रविश्य तद्बलं कृष्णस्तुरगैर्वातवेगिभिः&#xA;061c पाण्ड्येनाभ्यर्दितां सेनां त्वदीयां वीक्ष्य धिष्ठितः&#xA;062a स हि नानाविधैर्बाणैरिष्वासप्रवरो युधि&#xA;062c न्यहनद्द्विषतां व्रातान्गतासूनन्तको यथा&#xA;063a गजवाजिमनुष्याणां शरीराणि शितैः शरैः&#xA;063c भित्त्वा प्रहरतां श्रेष्ठो विदेहासूंश्चकार सः&#xA;064a शत्रुप्रवीरैरस्तानि नानाशस्त्राणि सायकैः&#xA;064c भित्त्वा तानहनत्पाण्ड्यः शत्रूञ्शक्र इवासुरान्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/015/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/015/</guid>
      <description>&lt;p&gt;001  धृतराष्ट्र उवाच&#xA;001a प्रोक्तस्त्वया पूर्वमेव प्रवीरो लोकविश्रुतः&#xA;001c न त्वस्य कर्म सङ्ग्रामे त्वया सञ्जय कीर्तितम्&#xA;002a तस्य विस्तरतो ब्रूहि प्रवीरस्याद्य विक्रमम्&#xA;002c शिक्षां प्रभावं वीर्यं च प्रमाणं दर्पमेव च&#xA;003  सञ्जय उवाच&#xA;003a द्रोणभीष्मकृपद्रौणिकर्णार्जुनजनार्दनान्&#xA;003c समाप्तविद्यान्धनुषि श्रेष्ठान्यान्मन्यसे युधि&#xA;004a तुल्यता कर्णभीष्माभ्यामात्मनो येन दृश्यते&#xA;004c वासुदेवार्जुनाभ्यां च न्यूनतां नात्मनीच्छति&#xA;005a स पाण्ड्यो नृपतिश्रेष्ठः सर्वशस्त्रभृतां वरः&#xA;005c कर्णस्यानीकमवधीत्परिभूत इवान्तकः&#xA;006a तदुदीर्णरथाश्वं च पत्तिप्रवरकुञ्जरम्&#xA;006c कुलालचक्रवद्भ्रान्तं पाण्ड्येनाधिष्ठितं बलम्&#xA;007a व्यश्वसूतध्वजरथान्विप्रविद्धायुधान्रिपून्&#xA;007c सम्यगस्तैः शरैः पाण्ड्यो वायुर्मेघानिवाक्षिपत्&#xA;008a द्विरदान्प्रहतप्रोथान्विपताकध्वजायुधान्&#xA;008c सपादरक्षानवधीद्वज्रेणारीनिवारिहा&#xA;009a सशक्तिप्रासतूणीरानश्वारोहान्हयानपि&#xA;009c पुलिन्दखशबाह्लीकान्निषादान्ध्रकतङ्गणान्&#xA;010a दाक्षिणात्यांश्च भोजांश्च क्रूरान्सङ्ग्रामकर्कशान्&#xA;010c विशस्त्रकवचान्बाणैः कृत्वा पाण्ड्योऽकरोद्व्यसून्&#xA;011a चतुरङ्गं बलं बाणैर्निघ्नन्तं पाण्ड्यमाहवे&#xA;011c दृष्ट्वा द्रौणिरसम्भ्रान्तमसम्भ्रान्ततरोऽभ्ययात्&#xA;012a आभाष्य चैनं मधुरमभि नृत्यन्नभीतवत्&#xA;012c प्राह प्रहरतां श्रेष्ठः स्मितपूर्वं समाह्वयन्&#xA;013a राजन्कमलपत्राक्ष प्रधानायुधवाहन&#xA;013c वज्रसंहननप्रख्य प्रधानबलपौरुष&#xA;014a मुष्टिश्लिष्टायुधाभ्यां च व्यायताभ्यां महद्धनुः&#xA;014c दोर्भ्यां विस्फारयन्भासि महाजलदवद्भृशम्&#xA;015a शरवर्षैर्महावेगैरमित्रानभिवर्षतः&#xA;015c मदन्यं नानुपश्यामि प्रतिवीरं तवाहवे&#xA;016a रथद्विरदपत्त्यश्वानेकः प्रमथसे बहून्&#xA;016c मृगसङ्घानिवारण्ये विभीर्भीमबलो हरिः&#xA;017a महता रथघोषेण दिवं भूमिं च नादयन्&#xA;017c वर्षान्ते सस्यहा पीथो भाभिरापूरयन्निव&#xA;018a संस्पृशानः शरांस्तीक्ष्णांस्तूणादाशीविषोपमान्&#xA;018c मयैवैकेन युध्यस्व त्र्यम्बकेणान्धको यथा&#xA;019a एवमुक्तस्तथेत्युक्त्वा प्रहरेति च ताडितः&#xA;019c कर्णिना द्रोणतनयं विव्याध मलयध्वजः&#xA;020a मर्मभेदिभिरत्युग्रैर्बाणैरग्निशिखोपमैः&#xA;020c स्मयन्नभ्यहनद्द्रौणिः पाण्ड्यमाचार्यसत्तमः&#xA;021a ततो नवापरांस्तीक्ष्णान्नाराचान्कङ्कवाससः&#xA;021c गत्या दशम्या संयुक्तानश्वत्थामा व्यवासृजत्&#xA;022a तेषां पञ्चाच्छिनत्पाण्ड्यः पञ्चभिर्निशितैः शरैः&#xA;022c चत्वारोऽभ्याहनन्वाहानाशु ते व्यसवोऽभवन्&#xA;023a अथ द्रोणसुतस्येषूंस्तांश्छित्त्वा निशितैः शरैः&#xA;023c धनुर्ज्यां विततां पाण्ड्यश्चिच्छेदादित्यवर्चसः&#xA;024a विज्यं धनुरथाधिज्यं कृत्वा द्रौणिरमित्रहा&#xA;024c ततः शरसहस्राणि प्रेषयामास पाण्ड्यतः&#xA;024e इषुसम्बाधमाकाशमकरोद्दिश एव च&#xA;025a ततस्तानस्यतः सर्वान्द्रौणेर्बाणान्महात्मनः&#xA;025c जानानोऽप्यक्षयान्पाण्ड्योऽशातयत्पुरुषर्षभः&#xA;026a प्रहितांस्तान्प्रयत्नेन छित्त्वा द्रौणेरिषूनरिः&#xA;026c चक्ररक्षौ ततस्तस्य प्राणुदन्निशितैः शरैः&#xA;027a अथारेर्लाघवं दृष्ट्वा मण्डलीकृतकार्मुकः&#xA;027c प्रास्यद्द्रोणसुतो बाणान्वृष्टिं पूषानुजो यथा&#xA;028a अष्टावष्टगवान्यूहुः शकटानि यदायुधम्&#xA;028c अह्नस्तदष्टभागेन द्रौणिश्चिक्षेप मारिष&#xA;029a तमन्तकमिव क्रुद्धमन्तकालान्तकोपमम्&#xA;029c ये ये ददृशिरे तत्र विसञ्ज्ञाः प्रायशोऽभवन्&#xA;030a पर्जन्य इव घर्मान्ते वृष्ट्या साद्रिद्रुमां महीम्&#xA;030c आचार्यपुत्रस्तां सेनां बाणवृष्ट्याभ्यवीवृषत्&#xA;031a द्रौणिपर्जन्यमुक्तां तां बाणवृष्टिं सुदुःसहाम्&#xA;031c वायव्यास्त्रेण स क्षिप्रं रुद्ध्वा पाण्ड्यानिलोऽनदत्&#xA;032a तस्य नानदतः केतुं चन्दनागुरुभूषितम्&#xA;032c मलयप्रतिमं द्रौणिश्छित्त्वाश्वांश्चतुरोऽहनत्&#xA;033a सूतमेकेषुणा हत्वा महाजलदनिस्वनम्&#xA;033c धनुश्छित्त्वार्धचन्द्रेण व्यधमत्तिलशो रथम्&#xA;034a अस्त्रैरस्त्राणि संवार्य छित्त्वा सर्वायुधानि च&#xA;034c प्राप्तमप्यहितं द्रौणिर्न जघान रणेप्सया&#xA;035a हतेश्वरो दन्तिवरः सुकल्पितस्त्वराभिसृष्टः प्रतिशर्मगो बली&#xA;035c तमध्यतिष्ठन्मलयेश्वरो महान्यथाद्रिशृङ्गं हरिरुन्नदंस्तथा&#xA;036a स तोमरं भास्कररश्मिसन्निभं बलास्त्रसर्गोत्तमयत्नमन्युभिः&#xA;036c ससर्ज शीघ्रं प्रतिपीडयन्गजं गुरोः सुतायाद्रिपतीश्वरो नदन्&#xA;037a मणिप्रतानोत्तमवज्रहाटकैरलङ्कृतं चांशुकमाल्यमौक्तिकैः&#xA;037c हतोऽस्यसावित्यसकृन्मुदा नदन्पराभिनद्द्रौणिवराङ्गभूषणम्&#xA;038a तदर्कचन्द्रग्रहपावकत्विषं भृशाभिघातात्पतितं विचूर्णितम्&#xA;038c महेन्द्रवज्राभिहतं महावनं यथाद्रिशृङ्गं धरणीतले तथा&#xA;039a ततः प्रजज्वाल परेण मन्युना पदाहतो नागपतिर्यथा तथा&#xA;039c समादधे चान्तकदण्डसन्निभा निषूनमित्रान्तकरांश्चतुर्दश&#xA;040a द्विपस्य पादाग्रकरान्स पञ्चभिर्नृपस्य बाहू च शिरोऽथ च त्रिभिः&#xA;040c जघान षड्भिः षडृतूत्तमत्विषः स पाण्ड्यराजानुचरान्महारथान्&#xA;041a सुदीर्घवृत्तौ वरचन्दनोक्षितौ सुवर्णमुक्तामणिवज्रभूषितौ&#xA;041c भुजौ धरायां पतितौ नृपस्य तौ विवेष्टतुस्तार्क्ष्यहताविवोरगौ&#xA;042a शिरश्च तत्पूर्णशशिप्रभाननं सरोषताम्रायतनेत्रमुन्नसम्&#xA;042c क्षितौ विबभ्राज पतत्सकुण्डलं विशाखयोर्मध्यगतः शशी यथा&#xA;043a समाप्तविद्यं तु गुरोः सुतं नृपः समाप्तकर्माणमुपेत्य ते सुतः&#xA;043c सुहृद्वृतोऽत्यर्थमपूजयन्मुदा जिते बलौ विष्णुमिवामरेश्वरः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/016/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/016/</guid>
      <description>&lt;p&gt;001  धृतराष्ट्र उवाच&#xA;001a पाण्ड्ये हते किमकरोदर्जुनो युधि सञ्जय&#xA;001c एकवीरेण कर्णेन द्रावितेषु परेषु च&#xA;002a समाप्तविद्यो बलवान्युक्तो वीरश्च पाण्डवः&#xA;002c सर्वभूतेष्वनुज्ञातः शङ्करेण महात्मना&#xA;003a तस्मान्महद्भयं तीव्रममित्रघ्नाद्धनञ्जयात्&#xA;003c स यत्तत्राकरोत्पार्थस्तन्ममाचक्ष्व सञ्जय&#xA;004  सञ्जय उवाच&#xA;004a हते पाण्ड्येऽर्जुनं कृष्णस्त्वरन्नाह वचो हितम्&#xA;004c पश्यातिमान्यं राजानमपयातांश्च पाण्डवान्&#xA;005a अश्वत्थाम्नश्च सङ्कल्पाद्धताः कर्णेन सृञ्जयाः&#xA;005c तथाश्वनरनागानां कृतं च कदनं महत्&#xA;005e इत्याचष्ट सुदुर्धर्षो वासुदेवः किरीटिने&#xA;006a एतच्छ्रुत्वा च दृष्ट्वा च भ्रातुर्घोरं महद्भयम्&#xA;006c वाहयाश्वान्हृषीकेश क्षिप्रमित्याह पाण्डवः&#xA;007a ततः प्रायाद्धृषीकेशो रथेनाप्रतियोधिना&#xA;007c दारुणश्च पुनस्तत्र प्रादुरासीत्समागमः&#xA;008a ततः प्रववृते भूयः सङ्ग्रामो राजसत्तम&#xA;008c कर्णस्य पाण्डवानां च यमराष्ट्रविवर्धनः&#xA;009a धनूंषि बाणान्परिघानसितोमरपट्टिशान्&#xA;009c मुसलानि भुशुण्डीश्च शक्तिऋष्टिपरश्वधान्&#xA;010a गदाः प्रासानसीन्कुन्तान्भिण्डिपालान्महाङ्कुशान्&#xA;010c प्रगृह्य क्षिप्रमापेतुः परस्परजिगीषया&#xA;011a बाणज्यातलशब्देन द्यां दिशः प्रदिशो वियत्&#xA;011c पृथिवीं नेमिघोषेण नादयन्तोऽभ्ययुः परान्&#xA;012a तेन शब्देन महता संहृष्टाश्चक्रुराहवम्&#xA;012c वीरा वीरैर्महाघोरं कलहान्तं तितीर्षवः&#xA;013a ज्यातलत्रधनुःशब्दाः कुञ्जराणां च बृंहितम्&#xA;013c ताडितानां च पततां निनादः सुमहानभूत्&#xA;014a बाणशब्दांश्च विविधाञ्शूराणामभिगर्जताम्&#xA;014c श्रुत्वा शब्दं भृशं त्रेसुर्जघ्नुर्मम्लुश्च भारत&#xA;015a तेषां नानद्यतां चैव शस्त्रवृष्टिं च मुञ्चताम्&#xA;015c बहूनाधिरथिः कर्णः प्रममाथ रणेषुभिः&#xA;016a पञ्च पाञ्चालवीराणां रथान्दश च पञ्च च&#xA;016c साश्वसूतध्वजान्कर्णः शरैर्निन्ये यमक्षयम्&#xA;017a योधमुख्या महावीर्याः पाण्डूनां कर्णमाहवे&#xA;017c शीघ्रास्त्रा दिवमावृत्य परिवव्रुः समन्ततः&#xA;018a ततः कर्णो द्विषत्सेनां शरवर्षैर्विलोडयन्&#xA;018c विजगाहेऽण्डजापूर्णां पद्मिनीमिव यूथपः&#xA;019a द्विषन्मध्यमवस्कन्द्य राधेयो धनुरुत्तमम्&#xA;019c विधुन्वानः शितैर्बाणैः शिरांस्युन्मथ्य पातयत्&#xA;020a चर्मवर्माणि सञ्छिन्द्य निर्वापमिव देहिनाम्&#xA;020c विषेहुर्नास्य सम्पर्कं द्वितीयस्य पतत्रिणः&#xA;021a वर्मदेहासुमथनैर्धनुषः प्रच्युतैः शरैः&#xA;021c मौर्व्या तलत्रैर्न्यवधीत्कशया वाजिनो यथा&#xA;022a पाण्डुसृञ्जयपाञ्चालाञ्शरगोचरमानयत्&#xA;022c ममर्द कर्णस्तरसा सिंहो मृगगणानिव&#xA;023a ततः पाञ्चालपुत्राश्च द्रौपदेयाश्च मारिष&#xA;023c यमौ च युयुधानश्च सहिताः कर्णमभ्ययुः&#xA;024a व्यायच्छमानाः सुभृशं कुरुपाण्डवसृञ्जयाः&#xA;024c प्रियानसून्रणे त्यक्त्वा योधा जग्मुः परस्परम्&#xA;025a सुसन्नद्धाः कवचिनः सशिरस्त्राणभूषणाः&#xA;025c गदाभिर्मुसलैश्चान्ये परिघैश्च महारथाः&#xA;026a समभ्यधावन्त भृशं देवा दण्डैरिवोद्यतैः&#xA;026c नदन्तश्चाह्वयन्तश्च प्रवल्गन्तश्च मारिष&#xA;027a ततो निजघ्नुरन्योन्यं पेतुश्चाहवताडिताः&#xA;027c वमन्तो रुधिरं गात्रैर्विमस्तिष्केक्षणा युधि&#xA;028a दन्तपूर्णैः सरुधिरैर्वक्त्रैर्दाडिमसन्निभैः&#xA;028c जीवन्त इव चाप्येते तस्थुः शस्त्रोपबृंहिताः&#xA;029a परस्परं चाप्यपरे पट्टिशैरसिभिस्तथा&#xA;029c शक्तिभिर्भिण्डिपालैश्च नखरप्रासतोमरैः&#xA;030a ततक्षुश्चिच्छिदुश्चान्ये बिभिदुश्चिक्षिपुस्तथा&#xA;030c सञ्चकर्तुश्च जघ्नुश्च क्रुद्धा निर्बिभिदुश्च ह&#xA;031a पेतुरन्योन्यनिहता व्यसवो रुधिरोक्षिताः&#xA;031c क्षरन्तः स्वरसं रक्तं प्रकृताश्चन्दना इव&#xA;032a रथै रथा विनिहता हस्तिनश्चापि हस्तिभिः&#xA;032c नरा नरवरैः पेतुरश्वाश्चाश्वैः सहस्रशः&#xA;033a ध्वजाः शिरांसि च्छत्राणि द्विपहस्ता नृणां भुजाः&#xA;033c क्षुरैर्भल्लार्धचन्द्रैश्च छिन्नाः शस्त्राणि तत्यजुः&#xA;034a नरांश्च नागांश्च रथान्हयान्ममृदुराहवे&#xA;034c अश्वारोहैर्हताः शूराश्छिन्नहस्ताश्च दन्तिनः&#xA;035a सपताका ध्वजाः पेतुर्विशीर्णा इव पर्वताः&#xA;035c पत्तिभिश्च समाप्लुत्य द्विरदाः स्यन्दनास्तथा&#xA;036a प्रहता हन्यमानाश्च पतिताश्चैव सर्वशः&#xA;036c अश्वारोहाः समासाद्य त्वरिताः पत्तिभिर्हताः&#xA;036e सादिभिः पत्तिसङ्घाश्च निहता युधि शेरते&#xA;037a मृदितानीव पद्मानि प्रम्लाना इव च स्रजः&#xA;037c हतानां वदनान्यासन्गात्राणि च महामते&#xA;038a रूपाण्यत्यर्थकाम्यानि द्विरदाश्वनृणां नृप&#xA;038c समुन्नानीव वस्त्राणि प्रापुर्दुर्दर्शतां परम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/017/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/017/</guid>
      <description>&lt;p&gt;001  सञ्जय उवाच&#xA;001a हस्तिभिस्तु महामात्रास्तव पुत्रेण चोदिताः&#xA;001c धृष्टद्युम्नं जिघांसन्तः क्रुद्धाः पार्षतमभ्ययुः&#xA;002a प्राच्याश्च दाक्षिणात्याश्च प्रवीरा गजयोधिनः&#xA;002c अङ्गा वङ्गाश्च पुण्ड्राश्च मागधास्ताम्रलिप्तकाः&#xA;003a मेकलाः कोशला मद्रा दशार्णा निषधास्तथा&#xA;003c गजयुद्धेषु कुशलाः कलिङ्गैः सह भारत&#xA;004a शरतोमरनाराचैर्वृष्टिमन्त इवाम्बुदाः&#xA;004c सिषिचुस्ते ततः सर्वे पाञ्चालाचलमाहवे&#xA;005a तान्सम्मिमर्दिषुर्नागान्पार्ष्ण्यङ्गुष्ठाङ्कुशैर्भृशम्&#xA;005c पोथितान्पार्षतो बाणैर्नाराचैश्चाभ्यवीवृषत्&#xA;006a एकैकं दशभिः षड्भिरष्टाभिरपि भारत&#xA;006c द्विरदानभिविव्याध क्षिप्तैर्गिरिनिभाञ्शरैः&#xA;006e प्रच्छाद्यमानो द्विरदैर्मेघैरिव दिवाकरः&#xA;007a पर्यासुः पाण्डुपाञ्चाला नदन्तो निशितायुधाः&#xA;007c तान्नागानभिवर्षन्तो ज्यातन्त्रीशरनादितैः&#xA;008a नकुलः सहदेवश्च द्रौपदेयाः प्रभद्रकाः&#xA;008c सात्यकिश्च शिखण्डी च चेकितानश्च वीर्यवान्&#xA;009a ते म्लेच्छैः प्रेषिता नागा नरानश्वान्रथानपि&#xA;009c हस्तैराक्षिप्य ममृदुः पद्भिश्चाप्यतिमन्यवः&#xA;010a बिभिदुश्च विषाणाग्रैः समाक्षिप्य च चिक्षिपुः&#xA;010c विषाणलग्नैश्चाप्यन्ये परिपेतुर्विभीषणाः&#xA;011a प्रमुखे वर्तमानं तु द्विपं वङ्गस्य सात्यकिः&#xA;011c नाराचेनोग्रवेगेन भित्त्वा मर्मण्यपातयत्&#xA;012a तस्यावर्जितनागस्य द्विरदादुत्पतिष्यतः&#xA;012c नाराचेनाभिनद्वक्षः सोऽपतद्भुवि सात्यकेः&#xA;013a पुण्ड्रस्यापततो नागं चलन्तमिव पर्वतम्&#xA;013c सहदेवः प्रयत्नात्तैर्नाराचैर्व्यहनत्त्रिभिः&#xA;014a विपताकं वियन्तारं विवर्मध्वजजीवितम्&#xA;014c तं कृत्वा द्विरदं भूयः सहदेवोऽङ्गमभ्यगात्&#xA;015a सहदेवं तु नकुलो वारयित्वाङ्गमार्दयत्&#xA;015c नाराचैर्यमदण्डाभैस्त्रिभिर्नागं शतेन च&#xA;016a दिवाकरकरप्रख्यानङ्गश्चिक्षेप तोमरान्&#xA;016c नकुलाय शतान्यष्टौ त्रिधैकैकं तु सोऽच्छिनत्&#xA;017a तथार्धचन्द्रेण शिरस्तस्य चिच्छेद पाण्डवः&#xA;017c स पपात हतो म्लेच्छस्तेनैव सह दन्तिना&#xA;018a आचार्यपुत्रे निहते हस्तिशिक्षाविशारदे&#xA;018c अङ्गाः क्रुद्धा महामात्रा नागैर्नकुलमभ्ययुः&#xA;019a चलत्पताकैः प्रमुखैर्हेमकक्ष्यातनुच्छदैः&#xA;019c मिमर्दिशन्तस्त्वरिताः प्रदीप्तैरिव पर्वतैः&#xA;020a मेकलोत्कलकालिङ्गा निषादास्ताम्रलिप्तकाः&#xA;020c शरतोमरवर्षाणि विमुञ्चन्तो जिघांसवः&#xA;021a तैश्छाद्यमानं नकुलं दिवाकरमिवाम्बुदैः&#xA;021c परि पेतुः सुसंरब्धाः पाण्डुपाञ्चालसोमकाः&#xA;022a ततस्तदभवद्युद्धं रथिनां हस्तिभिः सह&#xA;022c सृजतां शरवर्षाणि तोमरांश्च सहस्रशः&#xA;023a नागानां प्रस्फुटुः कुम्भा मर्माणि विविधानि च&#xA;023c दन्ताश्चैवातिविद्धानां नाराचैर्भूषणानि च&#xA;024a तेषामष्टौ महानागांश्चतुःषष्ट्या सुतेजनैः&#xA;024c सहदेवो जघानाशु ते पेतुः सह सादिभिः&#xA;025a अञ्जोगतिभिरायम्य प्रयत्नाद्धनुरुत्तमम्&#xA;025c नाराचैरहनन्नागान्नकुलः कुरनन्दन&#xA;026a ततः शैनेयपाञ्चाल्यौ द्रौपदेयाः प्रभद्रकाः&#xA;026c शिखण्डी च महानागान्सिषिचुः शरवृष्टिभिः&#xA;027a ते पाण्डुयोधाम्बुधरैः शत्रुद्विरदपर्वताः&#xA;027c बाणवर्षैर्हताः पेतुर्वज्रवर्षैरिवाचलाः&#xA;028a एवं हत्वा तव गजांस्ते पाण्डुनरकुञ्जराः&#xA;028c द्रुतं सेनामवैक्षन्त भिन्नकूलामिवापगाम्&#xA;029a ते तां सेनामवालोक्य पाण्डुपुत्रस्य सैनिकाः&#xA;029c विक्षोभयित्वा च पुनः कर्णमेवाभिदुद्रुवुः&#xA;030a सहदेवं ततः क्रुद्धं दहन्तं तव वाहिनीम्&#xA;030c दुःशासनो महाराज भ्राता भ्रातरमभ्ययात्&#xA;031a तौ समेतौ महायुद्धे दृष्ट्वा तत्र नराधिपाः&#xA;031c सिंहनादरवांश्चक्रुर्वासांस्यादुधुवुश्च ह&#xA;032a ततो भारत क्रुद्धेन तव पुत्रेण धन्विना&#xA;032c पाण्डुपुत्रस्त्रिभिर्बाणैर्वक्षस्यभिहतो बली&#xA;033a सहदेवस्ततो राजन्नाराचेन तवात्मजम्&#xA;033c विद्ध्वा विव्याध सप्तत्या सारथिं च त्रिभिस्त्रिभिः&#xA;034a दुःशासनस्तदा राजंश्छित्त्वा चापं महाहवे&#xA;034c सहदेवं त्रिसप्तत्या बाह्वोरुरसि चार्दयत्&#xA;035a सहदेवस्ततः क्रुद्धः खड्गं गृह्य महाहवे&#xA;035c व्याविध्यत युधां श्रेष्ठः श्रीमांस्तव सुतं प्रति&#xA;036a समार्गणगणं चापं छित्त्वा तस्य महानसिः&#xA;036c निपपात ततो भूमौ च्युतः सर्प इवाम्बरात्&#xA;037a अथान्यद्धनुरादाय सहदेवः प्रतापवान्&#xA;037c दुःशासनाय चिक्षेप बाणमन्तकरं ततः&#xA;038a तमापतन्तं विशिखं यमदण्डोपमत्विषम्&#xA;038c खड्गेन शितधारेण द्विधा चिच्छेद कौरवः&#xA;039a तमापतन्तं सहसा निस्त्रिंशं निशितैः शरैः&#xA;039c पातयामास समरे सहदेवो हसन्निव&#xA;040a ततो बाणांश्चतुःषष्टिं तव पुत्रो महारणे&#xA;040c सहदेवरथे तूर्णं पातयामास भारत&#xA;041a ताञ्शरान्समरे राजन्वेगेनापततो बहून्&#xA;041c एकैकं पञ्चभिर्बाणैः सहदेवो न्यकृन्तत&#xA;042a स निवार्य महाबाणांस्तव पुत्रेण प्रेषितान्&#xA;042c अथास्मै सुबहून्बाणान्माद्रीपुत्रः समाचिनोत्&#xA;043a ततः क्रुद्धो महाराज सहदेवः प्रतापवान्&#xA;043c समाधत्त शरं घोरं मृत्युकालान्तकोपमम्&#xA;043e विकृष्य बलवच्चापं तव पुत्राय सोऽसृजत्&#xA;044a स तं निर्भिद्य वेगेन भित्त्वा च कवचं महत्&#xA;044c प्राविशद्धरणीं राजन्वल्मीकमिव पन्नगः&#xA;044e ततः स मुमुहे राजंस्तव पुत्रो महारथः&#xA;045a मूढं चैनं समालक्ष्य सारथिस्त्वरितो रथम्&#xA;045c अपोवाह भृशं त्रस्तो वध्यमानं शितैः शरैः&#xA;046a पराजित्य रणे तं तु पाण्डवः पाण्डुपूर्वज&#xA;046c दुर्योधनबलं हृष्टः प्रामथद्वै समन्ततः&#xA;047a पिपीलिकापुटं राजन्यथामृद्नान्नरो रुषा&#xA;047c तथा सा कौरवी सेना मृदिता तेन भारत&#xA;048a नकुलं रभसं युद्धे दारयन्तं वरूथिनीम्&#xA;048c कर्णो वैकर्तनो राजन्वारयामास वै तदा&#xA;049a नकुलश्च तदा कर्णं प्रहसन्निदमब्रवीत्&#xA;049c चिरस्य बत दृष्टोऽहं दैवतैः सौम्यचक्षुषा&#xA;050a यस्य मे त्वं रणे पाप चक्षुर्विषयमागतः&#xA;050c त्वं हि मूलमनर्थानां वैरस्य कलहस्य च&#xA;051a त्वद्दोषात्कुरवः क्षीणाः समासाद्य परस्परम्&#xA;051c त्वामद्य समरे हत्वा कृतकृत्योऽस्मि विज्वरः&#xA;052a एवमुक्तः प्रत्युवाच नकुलं सूतनन्दनः&#xA;052c सदृशं राजपुत्रस्य धन्विनश्च विशेषतः&#xA;053a प्रहरस्व रणे बाल पश्यामस्तव पौरुषम्&#xA;053c कर्म कृत्वा रणे शूर ततः कत्थितुमर्हसि&#xA;054a अनुक्त्वा समरे तात शूरा युध्यन्ति शक्तितः&#xA;054c स युध्यस्व मया शक्त्या विनेष्ये दर्पमद्य ते&#xA;055a इत्युक्त्वा प्राहरत्तूर्णं पाण्डुपुत्राय सूतजः&#xA;055c विव्याध चैनं समरे त्रिसप्तत्या शिलीमुखैः&#xA;056a नकुलस्तु ततो विद्धः सूतपुत्रेण भारत&#xA;056c अशीत्याशीविषप्रख्यैः सूतपुत्रमविध्यत&#xA;057a तस्य कर्णो धनुश्छित्त्वा स्वर्णपुङ्खैः शिलाशितैः&#xA;057c त्रिंशता परमेष्वासः शरैः पाण्डवमार्दयत्&#xA;058a ते तस्य कवचं भित्त्वा पपुः शोणितमाहवे&#xA;058c आशीविषा यथा नागा भित्त्वा गां सलिलं पपुः&#xA;059a अथान्यद्धनुरादाय हेमपृष्ठं दुरासदम्&#xA;059c कर्णं विव्याध विंशत्या सारथिं च त्रिभिः शरैः&#xA;060a ततः क्रुद्धो महाराज नकुलः परवीरहा&#xA;060c क्षुरप्रेण सुतीक्ष्णेन कर्णस्य धनुरच्छिनत्&#xA;061a अथैनं छिन्नधन्वानं सायकानां शतैस्त्रिभिः&#xA;061c आजघ्ने प्रहसन्वीरः सर्वलोकमहारथम्&#xA;062a कर्णमभ्यर्दितं दृष्ट्वा पाण्डुपुत्रेण मारिष&#xA;062c विस्मयं परमं जग्मू रथिनः सह दैवतैः&#xA;063a अथान्यद्धनुरादाय कर्णो वैकर्तनस्तदा&#xA;063c नकुलं पञ्चभिर्बाणैर्जत्रुदेशे समार्दयत्&#xA;064a उरःस्थैरथ तैर्बाणैर्माद्रीपुत्रो व्यरोचत&#xA;064c स्वरश्मिभिरिवादित्यो भुवने विसृजन्प्रभाम्&#xA;065a नकुलस्तु ततः कर्णं विद्ध्वा सप्तभिरायसैः&#xA;065c अथास्य धनुषः कोटिं पुनश्चिच्छेद मारिष&#xA;066a सोऽन्यत्कार्मुकमादाय समरे वेगवत्तरम्&#xA;066c नकुलस्य ततो बाणैः सर्वतोऽवारयद्दिशः&#xA;067a सञ्छाद्यमानः सहसा कर्णचापच्युतैः शरैः&#xA;067c चिच्छेद स शरांस्तूर्णं शरैरेव महारथः&#xA;068a ततो बाणमयं जालं विततं व्योम्न्यदृश्यत&#xA;068c खद्योतानां गणैरेव सम्पतद्भिर्यथा नभः&#xA;069a तैर्विमुक्तैः शरशतैश्छादितं गगनं तदा&#xA;069c शलभानां यथा व्रातैस्तद्वदासीत्समाकुलम्&#xA;070a ते शरा हेमविकृताः सम्पतन्तो मुहुर्मुहुः&#xA;070c श्रेणीकृता अभासन्त हंसाः श्रेणीगता इव&#xA;071a बाणजालावृते व्योम्नि छादिते च दिवाकरे&#xA;071c समसर्पत्ततो भूतं किञ्चिदेव विशाम्पते&#xA;072a निरुद्धे तत्र मार्गे तु शरसङ्घैः समन्ततः&#xA;072c व्यरोचतां महाभागौ बालसूर्याविवोदितौ&#xA;073a कर्णचापच्युतैर्बाणैर्वध्यमानास्तु सोमकाः&#xA;073c अवालीयन्त राजेन्द्र वेदनार्ताः शरार्दिताः&#xA;074a नकुलस्य तथा बाणैर्वध्यमाना चमूस्तव&#xA;074c व्यशीर्यत दिशो राजन्वातनुन्ना इवाम्बुदाः&#xA;075a ते सेने वध्यमाने तु ताभ्यां दिव्यैर्महाशरैः&#xA;075c शरपातमपक्रम्य ततः प्रेक्षकवत्स्थिते&#xA;076a प्रोत्सारिते जने तस्मिन्कर्णपाण्डवयोः शरैः&#xA;076c विव्याधाते महात्मानावन्योन्यं शरवृष्टिभिः&#xA;077a निदर्शयन्तौ त्वस्त्राणि दिव्यानि रणमूर्धनि&#xA;077c छादयन्तौ च सहसा परस्परवधैषिणौ&#xA;078a नकुलेन शरा मुक्ताः कङ्कबर्हिणवाससः&#xA;078c ते तु कर्णमवच्छाद्य व्यतिष्ठन्त यथा परे&#xA;079a शरवेश्मप्रविष्टौ तौ ददृशाते न कैश्चन&#xA;079c चन्द्रसूर्यौ यथा राजंश्छाद्यमानौ जलागमे&#xA;080a ततः क्रुद्धो रणे कर्णः कृत्वा घोरतरं वपुः&#xA;080c पाण्डवं छादयामास समन्ताच्छरवृष्टिभिः&#xA;081a स च्छाद्यमानः समरे सूतपुत्रेण पाण्डवः&#xA;081c न चकार व्यथां राजन्भास्करो जलदैर्यथा&#xA;082a ततः प्रहस्याधिरथिः शरजालानि मारिष&#xA;082c प्रेषयामास समरे शतशोऽथ सहस्रशः&#xA;083a एकच्छायमभूत्सर्वं तस्य बाणैर्महात्मनः&#xA;083c अभ्रच्छायेव सञ्जज्ञे सम्पतद्भिः शरोत्तमैः&#xA;084a ततः कर्णो महाराज धनुश्छित्त्वा महात्मनः&#xA;084c सारथिं पातयामास रथनीडाद्धसन्निव&#xA;085a तथाश्वांश्चतुरश्चास्य चतुर्भिर्निशितैः शरैः&#xA;085c यमस्य सदनं तूर्णं प्रेषयामास भारत&#xA;086a अथास्य तं रथं तूर्णं तिलशो व्यधमच्छरैः&#xA;086c पताकां चक्ररक्षौ च ध्वजं खड्गं च मारिष&#xA;086e शतचन्द्रं ततश्चर्म सर्वोपकरणानि च&#xA;087a हताश्वो विरथश्चैव विवर्मा च विशाम्पते&#xA;087c अवतीर्य रथात्तूर्णं परिघं गृह्य विष्ठितः&#xA;088a तमुद्यतं महाघोरं परिघं तस्य सूतजः&#xA;088c व्यहनत्सायकै राजञ्शतशोऽथ सहस्रशः&#xA;089a व्यायुधं चैनमालक्ष्य शरैः सन्नतपर्वभिः&#xA;089c आर्दयद्बहुशः कर्णो न चैनं समपीडयत्&#xA;090a स वध्यमानः समरे कृतास्त्रेण बलीयसा&#xA;090c प्राद्रवत्सहसा राजन्नकुलो व्याकुलेन्द्रियः&#xA;091a तमभिद्रुत्य राधेयः प्रहसन्वै पुनः पुनः&#xA;091c सज्यमस्य धनुः कण्ठे सोऽवासृजत भारत&#xA;092a ततः स शुशुभे राजन्कण्ठासक्तमहाधनुः&#xA;092c परिवेषमनुप्राप्तो यथा स्याद्व्योम्नि चन्द्रमाः&#xA;092e यथैव च सितो मेघः शक्रचापेन शोभितः&#xA;093a तमब्रवीत्तदा कर्णो व्यर्थं व्याहृतवानसि&#xA;093c वदेदानीं पुनर्हृष्टो वध्यं मां त्वं पुनः पुनः&#xA;094a मा योत्सीर्गुरुभिः सार्धं बलवद्भिश्च पाण्डव&#xA;094c सदृशैस्तात युध्यस्व व्रीडां मा कुरु पाण्डव&#xA;094e गृहं वा गच्छ माद्रेय यत्र वा कृष्णफल्गुनौ&#xA;095a एवमुक्त्वा महाराज व्यसर्जयत तं ततः&#xA;095c वधप्राप्तं तु तं राजन्नावधीत्सूतनन्दनः&#xA;095e स्मृत्वा कुन्त्या वचो राजंस्तत एनं व्यसर्जयत्&#xA;096a विसृष्टः पाण्डवो राजन्सूतपुत्रेण धन्विना&#xA;096c व्रीडन्निव जगामाथ युधिष्ठिररथं प्रति&#xA;097a आरुरोह रथं चापि सूतपुत्रप्रतापितः&#xA;097c निःश्वसन्दुःखसन्तप्तः कुम्भे क्षिप्त इवोरगः&#xA;098a तं विसृज्य रणे कर्णः पाञ्चालांस्त्वरितो ययौ&#xA;098c रथेनातिपताकेन चन्द्रवर्णहयेन च&#xA;099a तत्राक्रन्दो महानासीत्पाण्डवानां विशाम्पते&#xA;099c दृष्ट्वा सेनापतिं यान्तं पाञ्चालानां रथव्रजान्&#xA;100a तत्राकरोन्महाराज कदनं सूतनन्दनः&#xA;100c मध्यं गते दिनकरे चक्रवत्प्रचरन्प्रभुः&#xA;101a भग्नचक्रै रथैः केचिच्छिन्नध्वजपताकिभिः&#xA;101c ससूतैर्हतसूतैश्च भग्नाक्षैश्चैव मारिष&#xA;101e ह्रियमाणानपश्याम पाञ्चालानां रथव्रजान्&#xA;102a तत्र तत्र च सम्भ्रान्ता विचेरुर्मत्तकुञ्जराः&#xA;102c दवाग्निना परीताङ्गा यथैव स्युर्महावने&#xA;103a भिन्नकुम्भा विरुधिराश्छिन्नहस्ताश्च वारणाः&#xA;103c भिन्नगात्रवराश्चैव च्छिन्नवालाश्च मारिष&#xA;103e छिन्नाभ्राणीव सम्पेतुर्वध्यमाना महात्मना&#xA;104a अपरे त्रासिता नागा नाराचशततोमरैः&#xA;104c तमेवाभिमुखा यान्ति शलभा इव पावकम्&#xA;105a अपरे निष्टनन्तः स्म व्यदृश्यन्त महाद्विपाः&#xA;105c क्षरन्तः शोणितं गात्रैर्नगा इव जलप्लवम्&#xA;106a उरश्छदैर्विमुक्ताश्च वालबन्धैश्च वाजिनः&#xA;106c राजतैश्च तथा कांस्यैः सौवर्णैश्चैव भूषणैः&#xA;107a हीना आस्तरणैश्चैव खलीनैश्च विवर्जिताः&#xA;107c चामरैश्च कुथाभिश्च तूणीरैः पतितैरपि&#xA;108a निहतैः सादिभिश्चैव शूरैराहवशोभिभिः&#xA;108c अपश्याम रणे तत्र भ्राम्यमाणान्हयोत्तमान्&#xA;109a प्रासैः खड्गैश्च संस्यूतानृष्टिभिश्च नराधिप&#xA;109c हययोधानपश्याम कञ्चुकोष्णीषधारिणः&#xA;110a रथान्हेमपरिष्कारान्सुयुक्ताञ्जवनैर्हयैः&#xA;110c भ्रममाणानपश्याम हतेषु रथिषु द्रुतम्&#xA;111a भग्नाक्षकूबरान्कांश्चिच्छिन्नचक्रांश्च मारिष&#xA;111c विपताकाध्वजांश्चान्याञ्छिन्नेषायुगबन्धुरान्&#xA;112a विहीनान्रथिनस्तत्र धावमानान्समन्ततः&#xA;112c सूर्यपुत्रशरैस्त्रस्तानपश्याम विशाम्पते&#xA;113a विशस्त्रांश्च तथैवान्यान्सशस्त्रांश्च बहून्हतान्&#xA;113c तावकाञ्जालसञ्छन्नानुरोघण्टाविभूषितान्&#xA;114a नानावर्णविचित्राभिः पताकाभिरलङ्कृतान्&#xA;114c पदातीनन्वपश्याम धावमानान्समन्ततः&#xA;115a शिरांसि बाहूनूरूंश्च छिन्नानन्यांस्तथा युधि&#xA;115c कर्णचापच्युतैर्बाणैरपश्याम विनाकृतान्&#xA;116a महान्व्यतिकरो रौद्रो योधानामन्वदृश्यत&#xA;116c कर्णसायकनुन्नानां हतानां निशितैः शरैः&#xA;117a ते वध्यमानाः समरे सूतपुत्रेण सृञ्जयाः&#xA;117c तमेवाभिमुखा यान्ति पतङ्गा इव पावकम्&#xA;118a तं दहन्तमनीकानि तत्र तत्र महारथम्&#xA;118c क्षत्रिया वर्जयामासुर्युगान्ताग्निमिवोल्बणम्&#xA;119a हतशेषास्तु ये वीराः पाञ्चालानां महारथाः&#xA;119c तान्प्रभग्नान्द्रुतान्कर्णः पृष्ठतो विकिरञ्शरैः&#xA;119e अभ्यधावत तेजस्वी विशीर्णकवचध्वजान्&#xA;120a तापयामास तान्बाणैः सूतपुत्रो महारथः&#xA;120c मध्यन्दिनमनुप्राप्तो भूतानीव तमोनुदः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/018/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/018/</guid>
      <description>&lt;p&gt;001  सञ्जय उवाच&#xA;001a युयुत्सुं तव पुत्रं तु प्राद्रवन्तं महद्बलम्&#xA;001c उलूकोऽभ्यपतत्तूर्णं तिष्ठ तिष्ठेति चाब्रवीत्&#xA;002a युयुत्सुस्तु ततो राजञ्शितधारेण पत्रिणा&#xA;002c उलूकं ताडयामास वज्रेणेन्द्र इवाचलम्&#xA;003a उलूकस्तु ततः क्रुद्धस्तव पुत्रस्य संयुगे&#xA;003c क्षुरप्रेण धनुश्छित्त्वा ताडयामास कर्णिना&#xA;004a तदपास्य धनुश्छिन्नं युयुत्सुर्वेगवत्तरम्&#xA;004c अन्यदादत्त सुमहच्चापं संरक्तलोचनः&#xA;005a शाकुनिं च ततः षष्ट्या विव्याध भरतर्षभ&#xA;005c सारथिं त्रिभिरानर्छत्तं च भूयो व्यविध्यत&#xA;006a उलूकस्तं तु विंशत्या विद्ध्वा हेमविभूषितैः&#xA;006c अथास्य समरे क्रुद्धो ध्वजं चिच्छेद काञ्चनम्&#xA;007a स च्छिन्नयष्टिः सुमहाञ्शीर्यमाणो महाध्वजः&#xA;007c पपात प्रमुखे राजन्युयुत्सोः काञ्चनोज्ज्वलः&#xA;008a ध्वजमुन्मथितं दृष्ट्वा युयुत्सुः क्रोधमूर्छितः&#xA;008c उलूकं पञ्चभिर्बाणैराजघान स्तनान्तरे&#xA;009a उलूकस्तस्य भल्लेन तैलधौतेन मारिष&#xA;009c शिरश्चिच्छेद सहसा यन्तुर्भरतसत्तम&#xA;010a जघान चतुरोऽश्वांश्च तं च विव्याध पञ्चभिः&#xA;010c सोऽतिविद्धो बलवता प्रत्यपायाद्रथान्तरम्&#xA;011a तं निर्जित्य रणे राजन्नुलूकस्त्वरितो ययौ&#xA;011c पाञ्चालान्सृञ्जयांश्चैव विनिघ्नन्निशितैः शरैः&#xA;012a शतानीकं महाराज श्रुतकर्मा सुतस्तव&#xA;012c व्यश्वसूतरथं चक्रे निमेषार्धादसम्भ्रमम्&#xA;013a हताश्वे तु रथे तिष्ठञ्शतानीको महाबलः&#xA;013c गदां चिक्षेप सङ्क्रुद्धस्तव पुत्रस्य मारिष&#xA;014a सा कृत्वा स्यन्दनं भस्म हयांश्चैव ससारथीन्&#xA;014c पपात धरणीं तूर्णं दारयन्तीव भारत&#xA;015a तावुभौ विरथौ वीरौ कुरूणां कीर्तिवर्धनौ&#xA;015c अपाक्रमेतां युद्धार्तौ प्रेक्षमाणौ परस्परम्&#xA;016a पुत्रस्तु तव सम्भ्रान्तो विवित्सो रथमाविशत्&#xA;016c शतानीकोऽपि त्वरितः प्रतिविन्ध्यरथं गतः&#xA;017a सुतसोमस्तु शकुनिं विव्याध निशितैः शरैः&#xA;017c नाकम्पयत संरब्धो वार्योघ इव पर्वतम्&#xA;018a सुतसोमस्तु तं दृष्ट्वा पितुरत्यन्तवैरिणम्&#xA;018c शरैरनेकसाहस्रैश्छादयामास भारत&#xA;019a ताञ्शराञ्शकुनिस्तूर्णं चिच्छेदान्यैः पतत्रिभिः&#xA;019c लघ्वस्त्रश्चित्रयोधी च जितकाशी च संयुगे&#xA;020a निवार्य समरे चापि शरांस्तान्निशितैः शरैः&#xA;020c आजघान सुसङ्क्रुद्धः सुतसोमं त्रिभिः शरैः&#xA;021a तस्याश्वान्केतनं सूतं तिलशो व्यधमच्छरैः&#xA;021c स्यालस्तव महावीर्यस्ततस्ते चुक्रुशुर्जनाः&#xA;022a हताश्वो विरथश्चैव छिन्नधन्वा च मारिष&#xA;022c धन्वी धनुर्वरं गृह्य रथाद्भूमावतिष्ठत&#xA;022e व्यसृजत्सायकांश्चैव स्वर्णपुङ्खाञ्शिलाशितान्&#xA;023a छादयामासुरथ ते तव स्यालस्य तं रथम्&#xA;023c पतङ्गानामिव व्राताः शरव्राता महारथम्&#xA;024a रथोपस्थान्समीक्ष्यापि विव्यथे नैव सौबलः&#xA;024c प्रमृद्नंश्च शरांस्तांस्ताञ्शरव्रातैर्महायशाः&#xA;025a तत्रातुष्यन्त योधाश्च सिद्धाश्चापि दिवि स्थिताः&#xA;025c सुतसोमस्य तत्कर्म दृष्ट्वाश्रद्धेयमद्भुतम्&#xA;025e रथस्थं नृपतिं तं तु पदातिः सन्नयोधयत्&#xA;026a तस्य तीक्ष्णैर्महावेगैर्भल्लैः सन्नतपर्वभिः&#xA;026c व्यहनत्कार्मुकं राजा तूणीरं चैव सर्वशः&#xA;027a स च्छिन्नधन्वा समरे खड्गमुद्यम्य नानदन्&#xA;027c वैडूर्योत्पलवर्णाभं हस्तिदन्तमयत्सरुम्&#xA;028a भ्राम्यमाणं ततस्तं तु विमलाम्बरवर्चसम्&#xA;028c कालोपमं ततो मेने सुतसोमस्य धीमतः&#xA;029a सोऽचरत्सहसा खड्गी मण्डलानि सहस्रशः&#xA;029c चतुर्विंशन्महाराज शिक्षाबलसमन्वितः&#xA;030a सौबलस्तु ततस्तस्य शरांश्चिक्षेप वीर्यवान्&#xA;030c तानापतत एवाशु चिच्छेद परमासिना&#xA;031a ततः क्रुद्धो महाराज सौबलः परवीरहा&#xA;031c प्राहिणोत्सुतसोमस्य शरानाशीविषोपमान्&#xA;032a चिच्छेद तांश्च खड्गेन शिक्षया च बलेन च&#xA;032c दर्शयल्ँलाघवं युद्धे तार्क्ष्यवीर्यसमद्युतिः&#xA;033a तस्य सञ्चरतो राजन्मण्डलावर्तने तदा&#xA;033c क्षुरप्रेण सुतीक्ष्णेन खड्गं चिच्छेद सुप्रभम्&#xA;034a स च्छिन्नः सहसा भूमौ निपपात महानसिः&#xA;034c अवशस्य स्थितं हस्ते तं खड्गं सत्सरुं तदा&#xA;035a छिन्नमाज्ञाय निस्त्रिंशमवप्लुत्य पदानि षट्&#xA;035c प्राविध्यत ततः शेषं सुतसोमो महारथः&#xA;036a स च्छित्त्वा सगुणं चापं रणे तस्य महात्मनः&#xA;036c पपात धरणीं तूर्णं स्वर्णवज्रविभूषितः&#xA;036e सुतसोमस्ततोऽगच्छच्छ्रुतकीर्तेर्महारथम्&#xA;037a सौबलोऽपि धनुर्गृह्य घोरमन्यत्सुदुःसहम्&#xA;037c अभ्ययात्पाण्डवानीकं निघ्नञ्शत्रुगणान्बहून्&#xA;038a तत्र नादो महानासीत्पाण्डवानां विशाम्पते&#xA;038c सौबलं समरे दृष्ट्वा विचरन्तमभीतवत्&#xA;039a तान्यनीकानि दृप्तानि शस्त्रवन्ति महान्ति च&#xA;039c द्राव्यमाणान्यदृश्यन्त सौबलेन महात्मना&#xA;040a यथा दैत्यचमूं राजन्देवराजो ममर्द ह&#xA;040c तथैव पाण्डवीं सेनां सौबलेयो व्यनाशयत्&#xA;041a धृष्टद्युम्नं कृपो राजन्वारयामास संयुगे&#xA;041c यथा दृप्तं वने नागं शरभो वारयेद्युधि&#xA;042a निरुद्धः पार्षतस्तेन गौतमेन बलीयसा&#xA;042c पदात्पदं विचलितुं नाशक्नोत्तत्र भारत&#xA;043a गौतमस्य वपुर्दृष्ट्वा धृष्टद्युम्नरथं प्रति&#xA;043c वित्रेसुः सर्वभूतानि क्षयं प्राप्तं च मेनिरे&#xA;044a तत्रावोचन्विमनसो रथिनः सादिनस्तथा&#xA;044c द्रोणस्य निधने नूनं सङ्क्रुद्धो द्विपदां वरः&#xA;045a शारद्वतो महातेजा दिव्यास्त्रविदुदारधीः&#xA;045c अपि स्वस्ति भवेदद्य धृष्टद्युम्नस्य गौतमात्&#xA;046a अपीयं वाहिनी कृत्स्ना मुच्येत महतो भयात्&#xA;046c अप्ययं ब्राह्मणः सर्वान्न नो हन्यात्समागतान्&#xA;047a यादृशं दृश्यते रूपमन्तकप्रतिमं भृशम्&#xA;047c गमिष्यत्यद्य पदवीं भारद्वाजस्य संयुगे&#xA;048a आचार्यः क्षिप्रहस्तश्च विजयी च सदा युधि&#xA;048c अस्त्रवान्वीर्यसम्पन्नः क्रोधेन च समन्वितः&#xA;049a पार्षतश्च भृशं युद्धे विमुखोऽद्यापि लक्ष्यते&#xA;049c इत्येवं विविधा वाचस्तावकानां परैः सह&#xA;050a विनिःश्वस्य ततः क्रुद्धः कृपः शारद्वतो नृप&#xA;050c पार्षतं छादयामास निश्चेष्टं सर्वमर्मसु&#xA;051a स वध्यमानः समरे गौतमेन महात्मना&#xA;051c कर्तव्यं न प्रजानाति मोहितः परमाहवे&#xA;052a तमब्रवीत्ततो यन्ता कच्चित्क्षेमं नु पार्षत&#xA;052c ईदृशं व्यसनं युद्धे न ते दृष्टं कदाचन&#xA;053a दैवयोगात्तु ते बाणा नातरन्मर्मभेदिनः&#xA;053c प्रेषिता द्विजमुख्येन मर्माण्युद्दिश्य सर्वशः&#xA;054a व्यावर्तये तत्र रथं नदीवेगमिवार्णवात्&#xA;054c अवध्यं ब्राह्मणं मन्ये येन ते विक्रमो हतः&#xA;055a धृष्टद्युम्नस्ततो राजञ्शनकैरब्रवीद्वचः&#xA;055c मुह्यते मे मनस्तात गात्रे स्वेदश्च जायते&#xA;056a वेपथुं च शरीरे मे रोमहर्षं च पश्य वै&#xA;056c वर्जयन्ब्राह्मणं युद्धे शनैर्याहि यतोऽच्युतः&#xA;057a अर्जुनं भीमसेनं वा समरे प्राप्य सारथे&#xA;057c क्षेममद्य भवेद्यन्तरिति मे नैष्ठिकी मतिः&#xA;058a ततः प्रायान्महाराज सारथिस्त्वरयन्हयान्&#xA;058c यतो भीमो महेष्वासो युयुधे तव सैनिकैः&#xA;059a प्रद्रुतं तु रथं दृष्ट्वा धृष्टद्युम्नस्य मारिष&#xA;059c किरञ्शरशतान्येव गौतमोऽनुययौ तदा&#xA;060a शङ्खं च पूरयामास मुहुर्मुहुररिन्दमः&#xA;060c पार्षतं प्राद्रवद्यन्तं महेन्द्र इव शम्बरम्&#xA;061a शिखण्डिनं तु समरे भीष्ममृत्युं दुरासदम्&#xA;061c हार्दिक्यो वारयामास स्मयन्निव मुहुर्मुहुः&#xA;062a शिखण्डी च समासाद्य हृदिकानां महारथम्&#xA;062c पञ्चभिर्निशितैर्भल्लैर्जत्रुदेशे समार्दयत्&#xA;063a कृतवर्मा तु सङ्क्रुद्धो भित्त्वा षष्टिभिराशुगैः&#xA;063c धनुरेकेन चिच्छेद हसन्राजन्महारथः&#xA;064a अथान्यद्धनुरादाय द्रुपदस्यात्मजो बली&#xA;064c तिष्ठ तिष्ठेति सङ्क्रुद्धो हार्दिक्यं प्रत्यभाषत&#xA;065a ततोऽस्य नवतिं बाणान्रुक्मपुङ्खान्सुतेजनान्&#xA;065c प्रेषयामास राजेन्द्र तेऽस्याभ्रश्यन्त वर्मणः&#xA;066a वितथांस्तान्समालक्ष्य पतितांश्च महीतले&#xA;066c क्षुरप्रेण सुतीक्ष्णेन कार्मुकं चिच्छिदे बली&#xA;067a अथैनं छिन्नधन्वानं भग्नशृङ्गमिवर्षभम्&#xA;067c अशीत्या मार्गणैः क्रुद्धो बाह्वोरुरसि चार्दयत्&#xA;068a कृतवर्मा तु सङ्क्रुद्धो मार्गणैः कृतविक्षतः&#xA;068c धनुरन्यत्समादाय समार्गणगणं प्रभो&#xA;068e शिखण्डिनं बाणवरैः स्कन्धदेशेऽभ्यताडयत्&#xA;069a स्कन्धदेशे स्थितैर्बाणैः शिखण्डी च रराज ह&#xA;069c शाखाप्रतानैर्विमलैः सुमहान्स यथा द्रुमः&#xA;070a तावन्योन्यं भृशं विद्ध्वा रुधिरेण समुक्षितौ&#xA;070c अन्योन्यशृङ्गाभिहतौ रेजतुर्वृषभाविव&#xA;071a अन्योन्यस्य वधे यत्नं कुर्वाणौ तौ महारथौ&#xA;071c रथाभ्यां चेरतुस्तत्र मण्डलानि सहस्रशः&#xA;072a कृतवर्मा महाराज पार्षतं निशितैः शरैः&#xA;072c रणे विव्याध सप्तत्या स्वर्णपुङ्खैः शिलाशितैः&#xA;073a ततोऽस्य समरे बाणं भोजः प्रहरतां वरः&#xA;073c जीवितान्तकरं घोरं व्यसृजत्त्वरयान्वितः&#xA;074a स तेनाभिहतो राजन्मूर्छामाशु समाविशत्&#xA;074c ध्वजयष्टिं च सहसा शिश्रिये कश्मलावृतः&#xA;075a अपोवाह रणात्तं तु सारथी रथिनां वरम्&#xA;075c हार्दिक्यशरसन्तप्तं निःश्वसन्तं पुनः पुनः&#xA;076a पराजिते ततः शूरे द्रुपदस्य सुते प्रभो&#xA;076c प्राद्रवत्पाण्डवी सेना वध्यमाना समन्ततः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/019/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/019/</guid>
      <description>&lt;p&gt;001  सञ्जय उवाच&#xA;001a श्वेताश्वोऽपि महाराज व्यधमत्तावकं बलम्&#xA;001c यथा वायुः समासाद्य तूलराशिं समन्ततः&#xA;002a प्रत्युद्ययुस्त्रिगर्तास्तं शिबयः कौरवैः सह&#xA;002c शाल्वाः संशप्तकाश्चैव नारायणबलं च यत्&#xA;003a सत्यसेनः सत्यकीर्तिर्मित्रदेवः श्रुतञ्जयः&#xA;003c सौश्रुतिश्चित्रसेनश्च मित्रवर्मा च भारत&#xA;004a त्रिगर्तराजः समरे भ्रातृभिः परिवारितः&#xA;004c पुत्रैश्चैव महेष्वासैर्नानाशस्त्रधरैर्युधि&#xA;005a ते सृजन्तः शरव्रातान्किरन्तोऽर्जुनमाहवे&#xA;005c अभ्यद्रवन्त समरे वार्योघा इव सागरम्&#xA;006a ते त्वर्जुनं समासाद्य योधाः शतसहस्रशः&#xA;006c अगच्छन्विलयं सर्वे तार्क्ष्यं दृष्ट्वेव पन्नगाः&#xA;007a ते वध्यमानाः समरे नाजहुः पाण्डवं तदा&#xA;007c दह्यमाना यथा राजञ्शलभा इव पावकम्&#xA;008a सत्यसेनस्त्रिभिर्बाणैर्विव्याध युधि पाण्डवम्&#xA;008c मित्रदेवस्त्रिषष्ट्या च चन्द्रदेवश्च सप्तभिः&#xA;009a मित्रवर्मा त्रिसप्तत्या सौश्रुतिश्चापि पञ्चभिः&#xA;009c शत्रुञ्जयश्च विंशत्या सुशर्मा नवभिः शरैः&#xA;010a शत्रुञ्जयं च राजानं हत्वा तत्र शिलाशितैः&#xA;010c सौश्रुतेः सशिरस्त्राणं शिरः कायादपाहरत्&#xA;010e त्वरितश्चन्द्रदेवं च शरैर्निन्ये यमक्षयम्&#xA;011a अथेतरान्महाराज यतमानान्महारथान्&#xA;011c पञ्चभिः पञ्चभिर्बाणैरेकैकं प्रत्यवारयत्&#xA;012a सत्यसेनस्तु सङ्क्रुद्धस्तोमरं व्यसृजन्महत्&#xA;012c समुद्दिश्य रणे कृष्णं सिंहनादं ननाद च&#xA;013a स निर्भिद्य भुजं सव्यं माधवस्य महात्मनः&#xA;013c अयस्मयो महाचण्डो जगाम धरणीं तदा&#xA;014a माधवस्य तु विद्धस्य तोमरेण महारणे&#xA;014c प्रतोदः प्रापतद्धस्ताद्रश्मयश्च विशाम्पते&#xA;015a स प्रतोदं पुनर्गृह्य रश्मींश्चैव महायशाः&#xA;015c वाहयामास तानश्वान्सत्यसेनरथं प्रति&#xA;016a विष्वक्सेनं तु निर्भिन्नं प्रेक्ष्य पार्थो धनञ्जयः&#xA;016c सत्यसेनं शरैस्तीक्ष्णैर्दारयित्वा महाबलः&#xA;017a ततः सुनिशितैर्बाणै राज्ञस्तस्य महच्छिरः&#xA;017c कुण्डलोपचितं कायाच्चकर्त पृतनान्तरे&#xA;018a तं निहत्य शितैर्बाणैर्मित्रवर्माणमाक्षिपत्&#xA;018c वत्सदन्तेन तीक्ष्णेन सारथिं चास्य मारिष&#xA;019a ततः शरशतैर्भूयः संशप्तकगणान्वशी&#xA;019c पातयामास सङ्क्रुद्धः शतशोऽथ सहस्रशः&#xA;020a ततो रजतपुङ्खेन राज्ञः शीर्षं महात्मनः&#xA;020c मित्रदेवस्य चिच्छेद क्षुरप्रेण महायशाः&#xA;020e सुशर्माणं च सङ्क्रुद्धो जत्रुदेशे समार्दयत्&#xA;021a ततः संशप्तकाः सर्वे परिवार्य धनञ्जयम्&#xA;021c शस्त्रौघैर्ममृदुः क्रुद्धा नादयन्तो दिशो दश&#xA;022a अभ्यर्दितस्तु तैर्जिष्णुः शक्रतुल्यपराक्रमः&#xA;022c ऐन्द्रमस्त्रममेयात्मा प्रादुश्चक्रे महारथः&#xA;022e ततः शरसहस्राणि प्रादुरासन्विशाम्पते&#xA;023a ध्वजानां छिद्यमानानां कार्मुकाणां च संयुगे&#xA;023c रथानां सपताकानां तूणीराणां शरैः सह&#xA;024a अक्षाणामथ योक्त्राणां चक्राणां रश्मिभिः सह&#xA;024c कूबराणां वरूथानां पृषत्कानां च संयुगे&#xA;025a अश्मनां पततां चैव प्रासानामृष्टिभिः सह&#xA;025c गदानां परिघाणां च शक्तीनां तोमरैः सह&#xA;026a शतघ्नीनां सचक्राणां भुजानामूरुभिः सह&#xA;026c कण्ठसूत्राङ्गदानां च केयूराणां च मारिष&#xA;027a हाराणामथ निष्काणां तनुत्राणां च भारत&#xA;027c छत्राणां व्यजनानां च शिरसां मुकुटैः सह&#xA;027e अश्रूयत महाञ्शब्दस्तत्र तत्र विशाम्पते&#xA;028a सकुण्डलानि स्वक्षीणि पूर्णचन्द्रनिभानि च&#xA;028c शिरांस्युर्व्यामदृश्यन्त तारागण इवाम्बरे&#xA;029a सुस्रग्वीणि सुवासांसि चन्दनेनोक्षितानि च&#xA;029c शरीराणि व्यदृश्यन्त हतानां च महीतले&#xA;029e गन्धर्वनगराकारं घोरमायोधनं तदा&#xA;030a निहतै राजपुत्रैश्च क्षत्रियैश्च महाबलैः&#xA;030c हस्तिभिः पतितैश्चैव तुरगैश्चाभवन्मही&#xA;030e अगम्यमार्गा समरे विशीर्णैरिव पर्वतैः&#xA;031a नासीच्चक्रपथश्चैव पाण्डवस्य महात्मनः&#xA;031c निघ्नतः शात्रवान्भल्लैर्हस्त्यश्वं चामितं महत्&#xA;032a आ तुम्बादवसीदन्ति रथचक्राणि मारिष&#xA;032c रणे विचरतस्तस्य तस्मिल्ँलोहितकर्दमे&#xA;033a सीदमानानि चक्राणि समूहुस्तुरगा भृशम्&#xA;033c श्रमेण महता युक्ता मनोमारुतरंहसः&#xA;034a वध्यमानं तु तत्सैन्यं पाण्डुपुत्रेण धन्विना&#xA;034c प्रायशो विमुखं सर्वं नावतिष्ठत संयुगे&#xA;035a ताञ्जित्वा समरे जिष्णुः संशप्तकगणान्बहून्&#xA;035c रराज स महाराज विधूमोऽग्निरिव ज्वलन्&#xA;036a युधिष्ठिरं महाराज विसृजन्तं शरान्बहून्&#xA;036c स्वयं दुर्योधनो राजा प्रत्यगृह्णादभीतवत्&#xA;037a तमापतन्तं सहसा तव पुत्रं महाबलम्&#xA;037c धर्मराजो द्रुतं विद्ध्वा तिष्ठ तिष्ठेति चाब्रवीत्&#xA;038a सा च तं प्रतिविव्याध नवभिर्निशितैः शरैः&#xA;038c सारथिं चास्य भल्लेन भृशं क्रुद्धोऽभ्यताडयत्&#xA;039a ततो युधिष्ठिरो राजा हेमपुङ्खाञ्शिलीमुखान्&#xA;039c दुर्योधनाय चिक्षेप त्रयोदश शिलाशितान्&#xA;040a चतुर्भिश्चतुरो वाहांस्तस्य हत्वा महारथः&#xA;040c पञ्चमेन शिरः कायात्सारथेस्तु समाक्षिपत्&#xA;041a षष्ठेन च ध्वजं राज्ञः सप्तमेन च कार्मुकम्&#xA;041c अष्टमेन तथा खड्गं पातयामास भूतले&#xA;041e पञ्चभिर्नृपतिं चापि धर्मराजोऽर्दयद्भृशम्&#xA;042a हताश्वात्तु रथात्तस्मादवप्लुत्य सुतस्तव&#xA;042c उत्तमं व्यसनं प्राप्तो भूमावेव व्यतिष्ठत&#xA;043a तं तु कृच्छ्रगतं दृष्ट्वा कर्णद्रौणिकृपादयः&#xA;043c अभ्यवर्तन्त सहिताः परीप्सन्तो नराधिपम्&#xA;044a अथ पाण्डुसुताः सर्वे परिवार्य युधिष्ठिरम्&#xA;044c अभ्ययुः समरे राजंस्ततो युद्धमवर्तत&#xA;045a अथ तूर्यसहस्राणि प्रावाद्यन्त महामृधे&#xA;045c क्ष्वेडाः किलकिलाशब्दाः प्रादुरासन्महीपते&#xA;045e यदभ्यगच्छन्समरे पाञ्चालाः कौरवैः सह&#xA;046a नरा नरैः समाजग्मुर्वारणा वरवारणैः&#xA;046c रथाश्च रथिभिः सार्धं हयाश्च हयसादिभिः&#xA;047a द्वन्द्वान्यासन्महाराज प्रेक्षणीयानि संयुगे&#xA;047c विस्मापनान्यचिन्त्यानि शस्त्रवन्त्युत्तमानि च&#xA;048a अयुध्यन्त महावेगाः परस्परवधैषिणः&#xA;048c अन्योन्यं समरे जघ्नुर्योधव्रतमनुष्ठिताः&#xA;048e न हि ते समरं चक्रुः पृष्ठतो वै कथञ्चन&#xA;049a मुहूर्तमेव तद्युद्धमासीन्मधुरदर्शनम्&#xA;049c तत उन्मत्तवद्राजन्निर्मर्यादमवर्तत&#xA;050a रथी नागं समासाद्य विचरन्रणमूर्धनि&#xA;050c प्रेषयामास कालाय शरैः सन्नतपर्वभिः&#xA;051a नागा हयान्समासाद्य विक्षिपन्तो बहूनथ&#xA;051c द्रावयामासुरत्युग्रास्तत्र तत्र तदा तदा&#xA;052a विद्राव्य च बहूनश्वान्नागा राजन्बलोत्कटाः&#xA;052c विषाणैश्चापरे जघ्नुर्ममृदुश्चापरे भृशम्&#xA;053a साश्वारोहांश्च तुरगान्विषाणैर्बिभिदू रणे&#xA;053c अपरांश्चिक्षिपुर्वेगात्प्रगृह्यातिबलास्तथा&#xA;054a पादातैराहता नागा विवरेषु समन्ततः&#xA;054c चक्रुरार्तस्वरं घोरं व्यद्रवन्त दिशो दश&#xA;055a पदातीनां तु सहसा प्रद्रुतानां महामृधे&#xA;055c उत्सृज्याभरणं तूर्णमवप्लुत्य रणाजिरे&#xA;056a निमित्तं मन्यमानास्तु परिणम्य महागजाः&#xA;056c जगृहुर्बिभिदुश्चैव चित्राण्याभरणानि च&#xA;057a प्रतिमानेषु कुम्भेषु दन्तवेष्टेषु चापरे&#xA;057c निगृहीता भृशं नागाः प्रासतोमरशक्तिभिः&#xA;058a निगृह्य च गदाः केचित्पार्श्वस्थैर्भृशदारुणैः&#xA;058c रथाश्वसादिभिस्तत्र सम्भिन्ना न्यपतन्भुवि&#xA;059a सरथं सादिनं तत्र अपरे तु महागजाः&#xA;059c भूमावमृद्नन्वेगेन सवर्माणं पताकिनम्&#xA;060a रथं नागाः समासाद्य धुरि गृह्य च मारिष&#xA;060c व्याक्षिपन्सहसा तत्र घोररूपे महामृधे&#xA;061a नाराचैर्निहतश्चापि निपपात महागजः&#xA;061c पर्वतस्येव शिखरं वज्रभग्नं महीतले&#xA;062a योधा योधान्समासाद्य मुष्टिभिर्व्यहनन्युधि&#xA;062c केशेष्वन्योन्यमाक्षिप्य चिच्छिदुर्बिभिदुः सह&#xA;063a उद्यम्य च भुजावन्यो निक्षिप्य च महीतले&#xA;063c पदा चोरः समाक्रम्य स्फुरतो व्यहनच्छिरः&#xA;064a मृतमन्यो महाराज पद्भ्यां ताडितवांस्तदा&#xA;064c जीवतश्च तथैवान्यः शस्त्रं काये न्यमज्जयत्&#xA;065a मुष्टियुद्धं महच्चासीद्योधानां तत्र भारत&#xA;065c तथा केशग्रहश्चोग्रो बाहुयुद्धं च केवलम्&#xA;066a समासक्तस्य चान्येन अविज्ञातस्तथापरः&#xA;066c जहार समरे प्राणान्नानाशस्त्रैरनेकधा&#xA;067a संसक्तेषु च योधेषु वर्तमाने च सङ्कुले&#xA;067c कबन्धान्युत्थितानि स्म शतशोऽथ सहस्रशः&#xA;068a लोहितैः सिच्यमानानि शस्त्राणि कवचानि च&#xA;068c महारङ्गानुरक्तानि वस्त्राणीव चकाशिरे&#xA;069a एवमेतन्महायुद्धं दारुणं भृशसङ्कुलम्&#xA;069c उन्मत्तरङ्गप्रतिमं शब्देनापूरयज्जगत्&#xA;070a नैव स्वे न परे राजन्विज्ञायन्ते शरातुराः&#xA;070c योद्धव्यमिति युध्यन्ते राजानो जयगृद्धिनः&#xA;071a स्वान्स्वे जघ्नुर्महाराज परांश्चैव समागतान्&#xA;071c उभयोः सेनयोर्वीरैर्व्याकुलं समपद्यत&#xA;072a रथैर्भग्नैर्महाराज वारणैश्च निपातितैः&#xA;072c हयैश्च पतितैस्तत्र नरैश्च विनिपातितैः&#xA;073a अगम्यरूपा पृथिवी मांसशोणितकर्दमा&#xA;073c क्षणेनासीन्महाराज क्षतजौघप्रवर्तिनी&#xA;074a पाञ्चालानवधीत्कर्णस्त्रिगर्तांश्च धनञ्जयः&#xA;074c भीमसेनः कुरून्राजन्हस्त्यनीकं च सर्वशः&#xA;075a एवमेष क्षयो वृत्तः कुरुपाण्डवसेनयोः&#xA;075c अपराह्णे महाराज काङ्क्षन्त्योर्विपुलं जयम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/020/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/020/</guid>
      <description>&lt;p&gt;001  धृतराष्ट्र उवाच&#xA;001a अतितीव्राणि दुःखानि दुःसहानि बहूनि च&#xA;001c तवाहं सञ्जयाश्रौषं पुत्राणां मम सङ्क्षयम्&#xA;002a तथा तु मे कथयसे यथा युद्धं तु वर्तते&#xA;002c न सन्ति सूत कौरव्या इति मे नैष्ठिकी मतिः&#xA;003a दुर्योधनस्तु विरथः कृतस्तत्र महारणे&#xA;003c धर्मपुत्रः कथं चक्रे तस्मिन्वा नृपतिः कथम्&#xA;004a अपराह्णे कथं युद्धमभवल्लोमहर्षणम्&#xA;004c तन्ममाचक्ष्व तत्त्वेन कुशलो ह्यसि सञ्जय&#xA;005  सञ्जय उवाच&#xA;005a संसक्तेषु च सैन्येषु युध्यमानेषु भागशः&#xA;005c रथमन्यं समास्थाय पुत्रस्तव विशाम्पते&#xA;006a क्रोधेन महताविष्टः सविषो भुजगो यथा&#xA;006c दुर्योधनस्तु दृष्ट्वा वै धर्मराजं युधिष्ठिरम्&#xA;006e उवाच सूत त्वरितं याहि याहीति भारत&#xA;007a अत्र मां प्रापय क्षिप्रं सारथे यत्र पाण्डवः&#xA;007c ध्रियमाणेन छत्रेण राजा राजति दंशितः&#xA;008a स सूतश्चोदितो राज्ञा राज्ञः स्यन्दनमुत्तमम्&#xA;008c युधिष्ठिरस्याभिमुखं प्रेषयामास संयुगे&#xA;009a ततो युधिष्ठिरः क्रुद्धः प्रमत्त इव सद्गवः&#xA;009c सारथिं चोदयामास याहि यत्र सुयोधनः&#xA;010a तौ समाजग्मतुर्वीरौ भ्रातरौ रथसत्तमौ&#xA;010c समेत्य च महावीर्यौ सन्नद्धौ युद्धदुर्मदौ&#xA;010e ततक्षतुर्महेष्वासौ शरैरन्योन्यमाहवे&#xA;011a ततो दुर्योधनो राजा धर्मशीलस्य मारिष&#xA;011c शिलाशितेन भल्लेन धनुश्चिच्छेद संयुगे&#xA;011e तं नामृष्यत सङ्क्रुद्धो व्यवसायं युधिष्ठिरः&#xA;012a अपविध्य धनुश्छिन्नं क्रोधसंरक्तलोचनः&#xA;012c अन्यत्कार्मुकमादाय धर्मपुत्रश्चमूमुखे&#xA;013a दुर्योधनस्य चिच्छेद ध्वजं कार्मुकमेव च&#xA;013c अथान्यद्धनुरादाय प्रत्यविध्यत पाण्डवम्&#xA;014a तावन्योन्यं सुसंरब्धौ शरवर्षाण्यमुञ्चताम्&#xA;014c सिंहाविव सुसङ्क्रुद्धौ परस्परजिगीषया&#xA;015a अन्योन्यं जघ्नतुश्चैव नर्दमानौ वृषाविव&#xA;015c अन्योन्यं प्रेक्षमाणौ च चेरतुस्तौ महारथौ&#xA;016a ततः पूर्णायतोत्सृष्टैरन्योन्यं सुकृतव्रणौ&#xA;016c विरेजतुर्महाराज पुष्पिताविव किंशुकौ&#xA;017a ततो राजन्प्रतिभयान्सिंहनादान्मुहुर्मुहुः&#xA;017c तलयोश्च तथा शब्दान्धनुषोश्च महाहवे&#xA;018a शङ्खशब्दरवांश्चैव चक्रतुस्तौ रथोत्तमौ&#xA;018c अन्योन्यं च महाराज पीडयां चक्रतुर्भृशम्&#xA;019a ततो युधिष्ठिरो राजा तव पुत्रं त्रिभिः शरैः&#xA;019c आजघानोरसि क्रुद्धो वज्रवेगो दुरासदः&#xA;020a प्रतिविव्याध तं तूर्णं तव पुत्रो महीपतिम्&#xA;020c पञ्चभिर्निशितैर्बाणैर्हेमपुङ्खैः शिलाशितैः&#xA;021a ततो दुर्योधनो राजा शक्तिं चिक्षेप भारत&#xA;021c सर्वपारशवीं तीक्ष्णां महोल्काप्रतिमां तदा&#xA;022a तामापतन्तीं सहसा धर्मराजः शिलाशितैः&#xA;022c त्रिभिश्चिच्छेद सहसा तं च विव्याध सप्तभिः&#xA;023a निपपात ततः साथ हेमदण्डा महाघना&#xA;023c निपतन्ती महोल्केव व्यराजच्छिखिसन्निभा&#xA;024a शक्तिं विनिहतां दृष्ट्वा पुत्रस्तव विशाम्पते&#xA;024c नवभिर्निशितैर्भल्लैर्निजघान युधिष्ठिरम्&#xA;025a सोऽतिविद्धो बलवतामग्रणीः शत्रुतापनः&#xA;025c दुर्योधनं समुद्दिश्य बाणं जग्राह सत्वरः&#xA;026a समाधत्त च तं बाणं धनुष्युग्रं महाबलः&#xA;026c चिक्षेप च ततो राजा राज्ञः क्रुद्धः पराक्रमी&#xA;027a स तु बाणः समासाद्य तव पुत्रं महारथम्&#xA;027c व्यमोहयत राजानं धरणीं च जगाम ह&#xA;028a ततो दुर्योधनः क्रुद्धो गदामुद्यम्य वेगितः&#xA;028c विधित्सुः कलहस्यान्तमभिदुद्राव पाण्डवम्&#xA;029a तमालक्ष्योद्यतगदं दण्डहस्तमिवान्तकम्&#xA;029c धर्मराजो महाशक्तिं प्राहिणोत्तव सूनवे&#xA;029e दीप्यमानां महावेगां महोल्कां ज्वलितामिव&#xA;030a रथस्थः स तया विद्धो वर्म भित्त्वा महाहवे&#xA;030c भृशं संविग्नहृदयः पपात च मुमोह च&#xA;031a ततस्त्वरितमागत्य कृतवर्मा तवात्मजम्&#xA;031c प्रत्यपद्यत राजानं मग्नं वै व्यसनार्णवे&#xA;032a भीमोऽपि महतीं गृह्य गदां हेमपरिष्कृताम्&#xA;032c अभिदुद्राव वेगेन कृतवर्माणमाहवे&#xA;032e एवं तदभवद्युद्धं त्वदीयानां परैः सह&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/021/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/021/</guid>
      <description>&lt;p&gt;001  सञ्जय उवाच&#xA;001a ततः कर्णं पुरस्कृत्य त्वदीया युद्धदुर्मदाः&#xA;001c पुनरावृत्य सङ्ग्रामं चक्रुर्देवासुरोपमम्&#xA;002a द्विरदरथनराश्वशङ्खशब्दैः परिहृषिता विविधैश्च शस्त्रपातैः&#xA;002c द्विरदरथपदातिसार्थवाहाः परिपतिताभिमुखाः प्रजह्रिरे ते&#xA;003a शरपरशुवरासिपट्टिशैरिषुभिरनेकविधैश्च सादिताः&#xA;003c द्विरदरथहया महाहवे वरपुरुषैः पुरुषाश्च वाहनैः&#xA;004a कमलदिनकरेन्दुसन्निभैः सितदशनैः सुमुखाक्षिनासिकैः&#xA;004c रुचिरमुकुटकुण्डलैर्मही पुरुषशिरोभिरवस्तृता बभौ&#xA;005a परिघमुसलशक्तितोमरैर्नखरभुशुण्डिगदाशतैर्द्रुताः&#xA;005c द्विरदनरहयाः सहस्रशो रुधिरनदीप्रवहास्तदाभवन्&#xA;006a प्रहतनररथाश्वकुञ्जरं प्रतिभयदर्शनमुल्बणं तदा&#xA;006c तदहितनिहतं बभौ बलं पितृपतिराष्ट्रमिव प्रजाक्षये&#xA;007a अथ तव नरदेव सैनिकास्तव च सुताः सुरसूनुसन्निभाः&#xA;007c अमितबलपुरःसरा रणे कुरुवृषभाः शिनिपुत्रमभ्ययुः&#xA;008a तदतिरुचिरभीममाबभौ पुरुषवराश्वरथद्विपाकुलम्&#xA;008c लवणजलसमुद्धतस्वनं बलममरासुरसैन्यसन्निभम्&#xA;009a सुरपतिसमविक्रमस्ततस्त्रिदशवरावरजोपमं युधि&#xA;009c दिनकरकिरणप्रभैः पृषत्कै रवितनयोऽभ्यहनच्छिनिप्रवीरम्&#xA;010a तमपि सरथवाजिसारथिं शिनिवृषभो विविधैः शरैस्त्वरन्&#xA;010c भुजगविषसमप्रभै रणे पुरुषवरं समवास्तृणोत्तदा&#xA;011a शिनिवृषभशरप्रपीडितं तव सुहृदो वसुषेणमभ्ययुः&#xA;011c त्वरितमतिरथा रथर्षभं द्विरदरथाश्वपदातिभिः सह&#xA;012a तमुदधिनिभमाद्रवद्बली त्वरिततरैः समभिद्रुतं परैः&#xA;012c द्रुपदसुतसखस्तदाकरोत्पुरुषरथाश्वगजक्षयं महत्&#xA;013a अथ पुरुषवरौ कृताह्निकौ भवमभिपूज्य यथाविधि प्रभुम्&#xA;013c अरिवधकृतनिश्चयौ द्रुतं तव बलमर्जुनकेशवौ सृतौ&#xA;014a जलदनिनदनिस्वनं रथं पवनविधूतपताककेतनम्&#xA;014c सितहयमुपयान्तमन्तिकं हृतमनसो ददृशुस्तदारयः&#xA;015a अथ विस्फार्य गाण्डीवं रणे नृत्यन्निवार्जुनः&#xA;015c शरसम्बाधमकरोत्खं दिशः प्रदिशस्तथा&#xA;016a रथान्विमानप्रतिमान्सज्जयन्त्रायुधध्वजान्&#xA;016c ससारथींस्तदा बाणैरभ्राणीवानिलोऽवधीत्&#xA;017a गजान्गजप्रयन्तॄंश्च वैजयन्त्यायुधध्वजान्&#xA;017c सादिनोऽश्वांश्च पत्तींश्च शरैर्निन्ये यमक्षयम्&#xA;018a तमन्तकमिव क्रुद्धमनिवार्यं महारथम्&#xA;018c दुर्योधनोऽभ्ययादेको निघ्नन्बाणैः पृथग्विधैः&#xA;019a तस्यार्जुनो धनुः सूतं केतुमश्वांश्च सायकैः&#xA;019c हत्वा सप्तभिरेकैकं छत्रं चिच्छेद पत्रिणा&#xA;020a नवमं च समासाद्य व्यसृजत्प्रतिघातिनम्&#xA;020c दुर्योधनायेषुवरं तं द्रौणिः सप्तधाच्छिनत्&#xA;021a ततो द्रौणेर्धनुश्छित्त्वा हत्वा चाश्ववराञ्शरैः&#xA;021c कृपस्यापि तथात्युग्रं धनुश्चिच्छेद पाण्डवः&#xA;022a हार्दिक्यस्य धनुश्छित्त्वा ध्वजं चाश्वं तथावधीत्&#xA;022c दुःशासनस्येषुवरं छित्त्वा राधेयमभ्ययात्&#xA;023a अथ सात्यकिमुत्सृज्य त्वरन्कर्णोऽर्जुनं त्रिभिः&#xA;023c विद्ध्वा विव्याध विंशत्या कृष्णं पार्थं पुनस्त्रिभिः&#xA;024a अथ सात्यकिरागत्य कर्णं विद्ध्वा शितैः शरैः&#xA;024c नवत्या नवभिश्चोग्रैः शतेन पुनरार्दयत्&#xA;025a ततः प्रवीराः पाण्डूनां सर्वे कर्णमपीडयन्&#xA;025c युधामन्युः शिखण्डी च द्रौपदेयाः प्रभद्रकाः&#xA;026a उत्तमौजा युयुत्सुश्च यमौ पार्षत एव च&#xA;026c चेदिकारूषमत्स्यानां केकयानां च यद्बलम्&#xA;026e चेकितानश्च बलवान्धर्मराजश्च सुव्रतः&#xA;027a एते रथाश्वद्विरदैः पत्तिभिश्चोग्रविक्रमैः&#xA;027c परिवार्य रणे कर्णं नानाशस्त्रैरवाकिरन्&#xA;027e भाषन्तो वाग्भिरुग्राभिः सर्वे कर्णवधे वृताः&#xA;028a तां शस्त्रवृष्टिं बहुधा छित्त्वा कर्णः शितैः शरैः&#xA;028c अपोवाह स्म तान्सर्वान्द्रुमान्भङ्क्त्वेव मारुतः&#xA;029a रथिनः समहामात्रान्गजानश्वान्ससादिनः&#xA;029c शरव्रातांश्च सङ्क्रुद्धो निघ्नन्कर्णो व्यदृश्यत&#xA;030a तद्वध्यमानं पाण्डूनां बलं कर्णास्त्रतेजसा&#xA;030c विशस्त्रक्षतदेहं च प्राय आसीत्पराङ्मुखम्&#xA;031a अथ कर्णास्त्रमस्त्रेण प्रतिहत्यार्जुनः स्वयम्&#xA;031c दिशः खं चैव भूमिं च प्रावृणोच्छरवृष्टिभिः&#xA;032a मुसलानीव निष्पेतुः परिघा इव चेषवः&#xA;032c शतघ्न्य इव चाप्यन्ये वज्राण्युग्राणि वापरे&#xA;033a तैर्वध्यमानं तत्सैन्यं सपत्त्यश्वरथद्विपम्&#xA;033c निमीलिताक्षमत्यर्थमुदभ्राम्यत्समन्ततः&#xA;034a निष्कैवल्यं तदा युद्धं प्रापुरश्वनरद्विपाः&#xA;034c वध्यमानाः शरैरन्ये तदा भीताः प्रदुद्रुवुः&#xA;035a एवं तेषां तदा युद्धे संसक्तानां जयैषिणाम्&#xA;035c गिरिमस्तं समासाद्य प्रत्यपद्यत भानुमान्&#xA;036a तमसा च महाराज रजसा च विशेषतः&#xA;036c न किञ्चित्प्रत्यपश्याम शुभं वा यदि वाशुभम्&#xA;037a ते त्रसन्तो महेष्वासा रात्रियुद्धस्य भारत&#xA;037c अपयानं ततश्चक्रुः सहिताः सर्ववाजिभिः&#xA;038a कौरवेषु च यातेषु तदा राजन्दिनक्षये&#xA;038c जयं सुमनसः प्राप्य पार्थाः स्वशिबिरं ययुः&#xA;039a वादित्रशब्दैर्विविधैः सिंहनादैश्च नर्तितैः&#xA;039c परानवहसन्तश्च स्तुवन्तश्चाच्युतार्जुनौ&#xA;040a कृतेऽवहारे तैर्वीरैः सैनिकाः सर्व एव ते&#xA;040c आशिषः पाण्डवेयेषु प्रायुज्यन्त नरेश्वराः&#xA;041a ततः कृतेऽवहारे च प्रहृष्टाः कुरुपाण्डवाः&#xA;041c निशायां शिबिरं गत्वा न्यविशन्त नरेश्वराः&#xA;042a यक्षरक्षःपिशाचाश्च श्वापदानि च सङ्घशः&#xA;042c जग्मुरायोधनं घोरं रुद्रस्यानर्तनोपमम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/022/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/022/</guid>
      <description>&lt;p&gt;001  धृतराष्ट्र उवाच&#xA;001a स्वेन च्छन्देन नः सर्वान्नावधीद्व्यक्तमर्जुनः&#xA;001c न ह्यस्य समरे मुच्येतान्तकोऽप्याततायिनः&#xA;002a पार्थो ह्येकोऽहरद्भद्रामेकश्चाग्निमतर्पयत्&#xA;002c एकश्चेमां महीं जित्वा चक्रे बलिभृतो नृपान्&#xA;003a एको निवातकवचानवधीद्दिव्यकार्मुकः&#xA;003c एकः किरातरूपेण स्थितं शर्वमयोधयत्&#xA;004a एकोऽभ्यरक्षद्भरतानेको भवमतोषयत्&#xA;004c तेनैकेन जिताः सर्वे मदीया उग्रतेजसः&#xA;004e ते न निन्द्याः प्रशस्याश्च यत्ते चक्रुर्ब्रवीहि तत्&#xA;005  सञ्जय उवाच&#xA;005a हतप्रहतविध्वस्ता विवर्मायुधवाहनाः&#xA;005c दीनस्वरा दूयमाना मानिनः शत्रुभिर्जिताः&#xA;006a शिबिरस्थाः पुनर्मन्त्रं मन्त्रयन्ति स्म कौरवाः&#xA;006c भग्नदंष्ट्रा हतविषाः पदाक्रान्ता इवोरगाः&#xA;007a तानब्रवीत्ततः कर्णः क्रुद्धः सर्प इव श्वसन्&#xA;007c करं करेणाभिपीड्य प्रेक्षमाणस्तवात्मजम्&#xA;008a यत्तो दृढश्च दक्षश्च धृतिमानर्जुनः सदा&#xA;008c स बोधयति चाप्येनं प्राप्तकालमधोक्षजः&#xA;009a सहसास्त्रविसर्गेण वयं तेनाद्य वञ्चिताः&#xA;009c श्वस्त्वहं तस्य सङ्कल्पं सर्वं हन्ता महीपते&#xA;010a एवमुक्तस्तथेत्युक्त्वा सोऽनुजज्ञे नृपोत्तमान्&#xA;010c सुखोषितास्ते रजनीं हृष्टा युद्धाय निर्ययुः&#xA;011a तेऽपश्यन्विहितं व्यूहं धर्मराजेन दुर्जयम्&#xA;011c प्रयत्नात्कुरुमुख्येन बृहस्पत्युशनोमतात्&#xA;012a अथ प्रतीपकर्तारं सततं विजितात्मनाम्&#xA;012c सस्मार वृषभस्कन्धं कर्णं दुर्योधनस्तदा&#xA;013a पुरन्दरसमं युद्धे मरुद्गणसमं बले&#xA;013c कार्तवीर्यसमं वीर्ये कर्णं राज्ञोऽगमन्मनः&#xA;013e सूतपुत्रं महेष्वासं बन्धुमात्ययिकेष्विव&#xA;014  धृतराष्ट्र उवाच&#xA;014a यद्वोऽगमन्मनो मन्दाः कर्णं वैकर्तनं तदा&#xA;014c अप्यद्राक्षत तं यूयं शीतार्ता इव भास्करम्&#xA;015a कृतेऽवहारे सैन्यानां प्रवृत्ते च रणे पुनः&#xA;015c कथं वैकर्तनः कर्णस्तत्रायुध्यत सञ्जय&#xA;015e कथं च पाण्डवाः सर्वे युयुधुस्तत्र सूतजम्&#xA;016a कर्णो ह्येको महाबाहुर्हन्यात्पार्थान्ससोमकान्&#xA;016c कर्णस्य भुजयोर्वीर्यं शक्रविष्णुसमं मतम्&#xA;016e तथास्त्राणि सुघोराणि विक्रमश्च महात्मनः&#xA;017a दुर्योधनं तदा दृष्ट्वा पाण्डवेन भृशार्दितम्&#xA;017c पराक्रान्तान्पाण्डुसुतान्दृष्ट्वा चापि महाहवे&#xA;018a कर्णमाश्रित्य सङ्ग्रामे दर्पो दुर्योधने पुनः&#xA;018c जेतुमुत्सहते पार्थान्सपुत्रान्सहकेशवान्&#xA;019a अहो बत महद्दुःखं यत्र पाण्डुसुतान्रणे&#xA;019c नातरद्रभसः कर्णो दैवं नूनं परायणम्&#xA;019e अहो द्यूतस्य निष्ठेयं घोरा सम्प्रति वर्तते&#xA;020a अहो दुःखानि तीव्राणि दुर्योधनकृतान्यहम्&#xA;020c सहिष्यामि सुघोराणि शल्यभूतानि सञ्जय&#xA;021a सौबलं च तथा तात नीतिमानिति मन्यते&#xA;022a युद्धेषु नाम दिव्येषु वर्तमानेषु सञ्जय&#xA;022c अश्रौषं निहतान्पुत्रान्नित्यमेव च निर्जितान्&#xA;023a न पाण्डवानां समरे कश्चिदस्ति निवारकः&#xA;023c स्त्रीमध्यमिव गाहन्ति दैवं हि बलवत्तरम्&#xA;024  सञ्जय उवाच&#xA;024a अतिक्रान्तं हि यत्कार्यं पश्चाच्चिन्तयतीति च&#xA;024c तच्चास्य न भवेत्कार्यं चिन्तया च विनश्यति&#xA;025a तदिदं तव कार्यं तु दूरप्राप्तं विजानता&#xA;025c न कृतं यत्त्वया पूर्वं प्राप्ताप्राप्तविचारणे&#xA;026a उक्तोऽसि बहुधा राजन्मा युध्यस्वेति पाण्डवैः&#xA;026c गृह्णीषे न च तन्मोहात्पाण्डवेषु विशाम्पते&#xA;027a त्वया पापानि घोराणि समाचीर्णानि पाण्डुषु&#xA;027c त्वत्कृते वर्तते घोरः पार्थिवानां जनक्षयः&#xA;028a तत्त्विदानीमतिक्रम्य मा शुचो भरतर्षभ&#xA;028c शृणु सर्वं यथावृत्तं घोरं वैशसमच्युत&#xA;029a प्रभातायां रजन्यां तु कर्णो राजानमभ्ययात्&#xA;029c समेत्य च महाबाहुर्दुर्योधनमभाषत&#xA;030a अद्य राजन्समेष्यामि पाण्डवेन यशस्विना&#xA;030c हनिष्यामि च तं वीरं स वा मां निहनिष्यति&#xA;031a बहुत्वान्मम कार्याणां तथा पार्थस्य पार्थिव&#xA;031c नाभूत्समागमो राजन्मम चैवार्जुनस्य च&#xA;032a इदं तु मे यथाप्रज्ञं शृणु वाक्यं विशाम्पते&#xA;032c अनिहत्य रणे पार्थं नाहमेष्यामि भारत&#xA;033a हतप्रवीरे सैन्येऽस्मिन्मयि चैव स्थिते युधि&#xA;033c अभियास्यति मां पार्थः शक्रशक्त्या विनाकृतम्&#xA;034a ततः श्रेयस्करं यत्ते तन्निबोध जनेश्वर&#xA;034c आयुधानां च यद्वीर्यं द्रव्याणामर्जुनस्य च&#xA;035a कायस्य महतो भेदे लाघवे दूरपातने&#xA;035c सौष्ठवे चास्त्रयोगे च सव्यसाची न मत्समः&#xA;036a सर्वायुधमहामात्रं विजयं नाम तद्धनुः&#xA;036c इन्द्रार्थमभिकामेन निर्मितं विश्वकर्मणा&#xA;037a येन दैत्यगणान्राजञ्जितवान्वै शतक्रतुः&#xA;037c यस्य घोषेण दैत्यानां विमुह्यन्ति दिशो दश&#xA;037e तद्भार्गवाय प्रायच्छच्छक्रः परमसम्मतम्&#xA;038a तद्दिव्यं भार्गवो मह्यमददाद्धनुरुत्तमम्&#xA;038c येन योत्स्ये महाबाहुमर्जुनं जयतां वरम्&#xA;038e यथेन्द्रः समरे सर्वान्दैतेयान्वै समागतान्&#xA;039a धनुर्घोरं रामदत्तं गाण्डीवात्तद्विशिष्यते&#xA;039c त्रिःसप्तकृत्वः पृथिवी धनुषा तेन निर्जिता&#xA;040a धनुषो यस्य कर्माणि दिव्यानि प्राह भार्गवः&#xA;040c तद्रामो ह्यददान्मह्यं येन योत्स्यामि पाण्डवम्&#xA;041a अद्य दुर्योधनाहं त्वां नन्दयिष्ये सबान्धवम्&#xA;041c निहत्य समरे वीरमर्जुनं जयतां वरम्&#xA;042a सपर्वतवनद्वीपा हतद्विड्भूः ससागरा&#xA;042c पुत्रपौत्रप्रतिष्ठा ते भविष्यत्यद्य पार्थिव&#xA;043a नासाध्यं विद्यते मेऽद्य त्वत्प्रियार्थं विशेषतः&#xA;043c सम्यग्धर्मानुरक्तस्य सिद्धिरात्मवतो यथा&#xA;044a न हि मां समरे सोढुं स शक्तोऽग्निं तरुर्यथा&#xA;044c अवश्यं तु मया वाच्यं येन हीनोऽस्मि फल्गुनात्&#xA;045a ज्या तस्य धनुषो दिव्या तथाक्षय्यौ महेषुधी&#xA;045c तस्य दिव्यं धनुः श्रेष्ठं गाण्डीवमजरं युधि&#xA;046a विजयं च महद्दिव्यं ममापि धनुरुत्तमम्&#xA;046c तत्राहमधिकः पार्थाद्धनुषा तेन पार्थिव&#xA;047a मया चाभ्यधिको वीरः पाण्डवस्तन्निबोध मे&#xA;047c रश्मिग्राहश्च दाशार्हः सर्वलोकनमस्कृतः&#xA;048a अग्निदत्तश्च वै दिव्यो रथः काञ्चनभूषणः&#xA;048c अच्छेद्यः सर्वतो वीर वाजिनश्च मनोजवाः&#xA;048e ध्वजश्च दिव्यो द्युतिमान्वानरो विस्मयङ्करः&#xA;049a कृष्णश्च स्रष्टा जगतो रथं तमभिरक्षति&#xA;049c एभिर्द्रव्यैरहं हीनो योद्धुमिच्छामि पाण्डवम्&#xA;050a अयं तु सदृशो वीरः शल्यः समितिशोभनः&#xA;050c सारथ्यं यदि मे कुर्याद्ध्रुवस्ते विजयो भवेत्&#xA;051a तस्य मे सारथिः शल्यो भवत्वसुकरः परैः&#xA;051c नाराचान्गार्ध्रपत्रांश्च शकटानि वहन्तु मे&#xA;052a रथाश्च मुख्या राजेन्द्र युक्ता वाजिभिरुत्तमैः&#xA;052c आयान्तु पश्चात्सततं मामेव भरतर्षभ&#xA;053a एवमभ्यधिकः पार्थाद्भविष्यामि गुणैरहम्&#xA;053c शल्यो ह्यभ्यधिकः कृष्णादर्जुनादधिको ह्यहम्&#xA;054a यथाश्वहृदयं वेद दाशार्हः परवीरहा&#xA;054c तथा शल्योऽपि जानीते हयानां वै महारथः&#xA;055a बाहुवीर्ये समो नास्ति मद्रराजस्य कश्चन&#xA;055c तथास्त्रैर्मत्समो नास्ति कश्चिदेव धनुर्धरः&#xA;056a तथा शल्यसमो नास्ति हययाने ह कश्चन&#xA;056c सोऽयमभ्यधिकः पार्थाद्भविष्यति रथो मम&#xA;057a एतत्कृतं महाराज त्वयेच्छामि परन्तप&#xA;057c एवं कृते कृतं मह्यं सर्वकामैर्भविष्यति&#xA;058a ततो द्रष्टासि समरे यत्करिष्यामि भारत&#xA;058c सर्वथा पाण्डवान्सर्वाञ्जेष्याम्यद्य समागतान्&#xA;059  दुर्योधन उवाच&#xA;059a सर्वमेतत्करिष्यामि यथा त्वं कर्ण मन्यसे&#xA;059c सोपासङ्गा रथाः साश्वा अनुयास्यन्ति सूतज&#xA;060a नाराचान्गार्ध्रपक्षांश्च शकटानि वहन्तु ते&#xA;060c अनुयास्याम कर्ण त्वां वयं सर्वे च पार्थिवाः&#xA;061  सञ्जय उवाच&#xA;061a एवमुक्त्वा महाराज तव पुत्राः प्रतापवान्&#xA;061c अभिगम्याब्रवीद्राजा मद्रराजमिदं वचः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/023/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/023/</guid>
      <description>&lt;p&gt;001  सञ्जय उवाच&#xA;001a पुत्रस्तव महाराज मद्रराजमिदं वचः&#xA;001c विनयेनोपसङ्गम्य प्रणयाद्वाक्यमब्रवीत्&#xA;002a सत्यव्रत महाभाग द्विषतामघवर्धन&#xA;002c मद्रेश्वर रणे शूर परसैन्यभयङ्कर&#xA;003a श्रुतवानसि कर्णस्य ब्रुवतो वदतां वर&#xA;003c यथा नृपतिसिंहानां मध्ये त्वां वरयत्ययम्&#xA;004a तस्मात्पार्थविनाशार्थं हितार्थं मम चैव हि&#xA;004c सारथ्यं रथिनां श्रेष्ठ सुमनाः कर्तुमर्हसि&#xA;005a अस्याभीशुग्रहो लोके नान्योऽस्ति भवता समः&#xA;005c स पातु सर्वतः कर्णं भवान्ब्रह्मेव शङ्करम्&#xA;006a पार्थस्य सचिवः कृष्णो यथाभीशुग्रहो वरः&#xA;006c तथा त्वमपि राधेयं सर्वतः परिपालय&#xA;007a भीष्मो द्रोणः कृपः कर्णो भवान्भोजश्च वीर्यवान्&#xA;007c शकुनिः सौबलो द्रौणिरहमेव च नो बलम्&#xA;007e एषामेव कृतो भागो नवधा पृतनापते&#xA;008a नैव भागोऽत्र भीष्मस्य द्रोणस्य च महात्मनः&#xA;008c ताभ्यामतीत्य तौ भागौ निहता मम शत्रवः&#xA;009a वृद्धौ हि तौ नरव्याघ्रौ छलेन निहतौ च तौ&#xA;009c कृत्वा नसुकरं कर्म गतौ स्वर्गमितोऽनघ&#xA;010a तथान्ये पुरुषव्याघ्राः परैर्विनिहता युधि&#xA;010c अस्मदीयाश्च बहवः स्वर्गायोपगता रणे&#xA;010e त्यक्त्वा प्राणान्यथाशक्ति चेष्टाः कृत्वा च पुष्कलाः&#xA;011a कर्णो ह्येको महाबाहुरस्मत्प्रियहिते रतः&#xA;011c भवांश्च पुरुषव्याघ्र सर्वलोकमहारथः&#xA;011e तस्मिञ्जयाशा विपुला मम मद्रजनाधिप&#xA;012a पार्थस्य समरे कृष्णो यथाभीशुवरग्रहः&#xA;012c तेन युक्तो रणे पार्थो रक्ष्यमाणश्च पार्थिव&#xA;012e यानि कर्माणि कुरुते प्रत्यक्षाणि तथैव ते&#xA;013a पूर्वं न समरे ह्येवमवधीदर्जुनो रिपून्&#xA;013c अहन्यहनि मद्रेश द्रावयन्दृश्यते युधि&#xA;014a भागोऽवशिष्टः कर्णस्य तव चैव महाद्युते&#xA;014c तं भागं सह कर्णेन युगपन्नाशयाहवे&#xA;015a सूर्यारुणौ यथा दृष्ट्वा तमो नश्यति मारिष&#xA;015c तथा नश्यन्तु कौन्तेयाः सपाञ्चालाः ससृञ्जयाः&#xA;016a रथानां प्रवरः कर्णो यन्तॄणां प्रवरो भवान्&#xA;016c सन्निपातः समो लोके भवतोर्नास्ति कश्चन&#xA;017a यथा सर्वास्ववस्थासु वार्ष्णेयः पाति पाण्डवम्&#xA;017c तथा भवान्परित्रातु कर्णं वैकर्तनं रणे&#xA;018a त्वया सारथिना ह्येष अप्रधृष्यो भविष्यति&#xA;018c देवतानामपि रणे सशक्राणां महीपते&#xA;018e किं पुनः पाण्डवेयानां मातिशङ्कीर्वचो मम&#xA;019a दुर्योधनवचः श्रुत्वा शल्यः क्रोधसमन्वितः&#xA;019c त्रिशिखां भ्रुकुटीं कृत्वा धुन्वन्हस्तौ पुनः पुनः&#xA;020a क्रोधरक्ते महानेत्रे परिवर्त्य महाभुजः&#xA;020c कुलैश्वर्यश्रुतिबलैर्दृप्तः शल्योऽब्रवीदिदम्&#xA;021a अवमन्यसे मां गान्धारे ध्रुवं मां परिशङ्कसे&#xA;021c यन्मां ब्रवीषि विस्रब्धं सारथ्यं क्रियतामिति&#xA;022a अस्मत्तोऽभ्यधिकं कर्णं मन्यमानः प्रशंससि&#xA;022c न चाहं युधि राधेयं गणये तुल्यमात्मना&#xA;023a आदिश्यतामभ्यधिको ममांशः पृथिवीपते&#xA;023c तमहं समरे हत्वा गमिष्यामि यथागतम्&#xA;024a अथ वाप्येक एवाहं योत्स्यामि कुरुनन्दन&#xA;024c पश्य वीर्यं ममाद्य त्वं सङ्ग्रामे दहतो रिपून्&#xA;025a न चाभिकामान्कौरव्य विधाय हृदये पुमान्&#xA;025c अस्मद्विधः प्रवर्तेत मा मा त्वमतिशङ्किथाः&#xA;026a युधि चाप्यवमानो मे न कर्तव्यः कथञ्चन&#xA;026c पश्य हीमौ मम भुजौ वज्रसंहननोपमौ&#xA;027a धनुः पश्य च मे चित्रं शरांश्चाशीविषोपमान्&#xA;027c रथं पश्य च मे कॢप्तं सदश्वैर्वातवेगितैः&#xA;027e गदां च पश्य गान्धारे हेमपट्टविभूषिताम्&#xA;028a दारयेयं महीं क्रुद्धो विकिरेयं च पर्वतान्&#xA;028c शोषयेयं समुद्रांश्च तेजसा स्वेन पार्थिव&#xA;029a तन्मामेवंविधं जानन्समर्थमरिनिग्रहे&#xA;029c कस्माद्युनक्षि सारथ्ये न्यूनस्याधिरथेर्नृप&#xA;030a न नाम धुरि राजेन्द्र प्रयोक्तुं त्वमिहार्हसि&#xA;030c न हि पापीयसः श्रेयान्भूत्वा प्रेष्यत्वमुत्सहे&#xA;031a यो ह्यभ्युपगतं प्रीत्या गरीयांसं वशे स्थितम्&#xA;031c वशे पापीयसो धत्ते तत्पापमधरोत्तरम्&#xA;032a ब्राह्मणा ब्रह्मणा सृष्टा मुखात्क्षत्रमथोरसः&#xA;032c ऊरुभ्यामसृजद्वैश्याञ्शूद्रान्पद्भ्यामिति श्रुतिः&#xA;032e तेभ्यो वर्णविशेषाश्च प्रतिलोमानुलोमजाः&#xA;033a अथान्योन्यस्य संयोगाच्चातुर्वर्ण्यस्य भारत&#xA;033c गोप्तारः सङ्ग्रहीतारो दातारः क्षत्रियाः स्मृताः&#xA;034a याजनाध्यापनैर्विप्रा विशुद्धैश्च प्रतिग्रहैः&#xA;034c लोकस्यानुग्रहार्थाय स्थापिता ब्रह्मणा भुवि&#xA;035a कृषिश्च पाशुपाल्यं च विशां दानं च सर्वशः&#xA;035c ब्रह्मक्षत्रविशां शूद्रा विहिताः परिचारकाः&#xA;036a ब्रह्मक्षत्रस्य विहिताः सूता वै परिचारकाः&#xA;036c न विट्शूद्रस्य तत्रैव शृणु वाक्यं ममानघ&#xA;037a सोऽहं मूर्धावसिक्तः सन्राजर्षिकुलसम्भवः&#xA;037c महारथः समाख्यातः सेव्यः स्तव्यश्च बन्दिनाम्&#xA;038a सोऽहमेतादृशो भूत्वा नेहारिकुलमर्दन&#xA;038c सूतपुत्रस्य सङ्ग्रामे सारथ्यं कर्तुमुत्सहे&#xA;039a अवमानमहं प्राप्य न योत्स्यामि कथञ्चन&#xA;039c आपृच्छ्य त्वाद्य गान्धारे गमिष्यामि यथागतम्&#xA;040a एवमुक्त्वा नरव्याघ्रः शल्यः समितिशोभनः&#xA;040c उत्थाय प्रययौ तूर्णं राजमध्यादमर्षितः&#xA;041a प्रणयाद्बहुमानाच्च तं निगृह्य सुतस्तव&#xA;041c अब्रवीन्मधुरं वाक्यं साम सर्वार्थसाधकम्&#xA;042a यथा शल्य त्वमात्थेदमेवमेतदसंशयम्&#xA;042c अभिप्रायस्तु मे कश्चित्तं निबोध जनेश्वर&#xA;043a न कर्णोऽभ्यधिकस्त्वत्तः शङ्के नैव कथञ्चन&#xA;043c न हि मद्रेश्वरो राजा कुर्याद्यदनृतं भवेत्&#xA;044a ऋतमेव हि पूर्वास्ते वहन्ति पुरुषोत्तमाः&#xA;044c तस्मादार्तायनिः प्रोक्तो भवानिति मतिर्मम&#xA;045a शल्यभूतश्च शत्रूणां यस्मात्त्वं भुवि मानद&#xA;045c तस्माच्छल्येति ते नाम कथ्यते पृथिवीपते&#xA;046a यदेव व्याहृतं पूर्वं भवता भूरिदक्षिण&#xA;046c तदेव कुरु धर्मज्ञ मदर्थं यद्यदुच्यसे&#xA;047a न च त्वत्तो हि राधेयो न चाहमपि वीर्यवान्&#xA;047c वृणीमस्त्वां हयाग्र्याणां यन्तारमिति संयुगे&#xA;048a यथा ह्यभ्यधिकं कर्णं गुणैस्तात धनञ्जयात्&#xA;048c वासुदेवादपि त्वां च लोकोऽयमिति मन्यते&#xA;049a कर्णो ह्यभ्यधिकः पार्थादस्त्रैरेव नरर्षभ&#xA;049c भवानप्यधिकः कृष्णादश्वयाने बले तथा&#xA;050a यथाश्वहृदयं वेद वासुदेवो महामनाः&#xA;050c द्विगुणं त्वं तथा वेत्थ मद्रराज न संशयः&#xA;051  शल्य उवाच&#xA;051a यन्मा ब्रवीषि गान्धारे मध्ये सैन्यस्य कौरव&#xA;051c विशिष्टं देवकीपुत्रात्प्रीतिमानस्म्यहं त्वयि&#xA;052a एष सारथ्यमातिष्ठे राधेयस्य यशस्विनः&#xA;052c युध्यतः पाण्डवाग्र्येण यथा त्वं वीर मन्यसे&#xA;053a समयश्च हि मे वीर कश्चिद्वैकर्तनं प्रति&#xA;053c उत्सृजेयं यथाश्रद्धमहं वाचोऽस्य सन्निधौ&#xA;054  सञ्जय उवाच&#xA;054a तथेति राजन्पुत्रस्ते सह कर्णेन भारत&#xA;054c अब्रवीन्मद्रराजस्य सुतं भरतसत्तम&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/024/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/024/</guid>
      <description>&lt;p&gt;001  दुर्योधन उवाच&#xA;001a भूय एव तु मद्रेश यत्ते वक्ष्यामि तच्छृणु&#xA;001c यथा पुरा वृत्तमिदं युद्धे देवासुरे विभो&#xA;002a यदुक्तवान्पितुर्मह्यं मार्कण्डेयो महानृषिः&#xA;002c तदशेषेण ब्रुवतो मम राजर्षिसत्तम&#xA;002e त्वं निबोध न चाप्यत्र कर्तव्या ते विचारणा&#xA;003a देवानामसुराणां च महानासीत्समागमः&#xA;003c बभूव प्रथमो राजन्सङ्ग्रामस्तारकामयः&#xA;003e निर्जिताश्च तदा दैत्या दैवतैरिति नः श्रुतम्&#xA;004a निर्जितेषु च दैत्येषु तारकस्य सुतास्त्रयः&#xA;004c ताराक्षः कमलाक्षश्च विद्युन्माली च पार्थिव&#xA;005a तप उग्रं समास्थाय नियमे परमे स्थिताः&#xA;005c तपसा कर्शयामासुर्देहान्स्वाञ्शत्रुतापन&#xA;006a दमेन तपसा चैव नियमेन च पार्थिव&#xA;006c तेषां पितामहः प्रीतो वरदः प्रददौ वरान्&#xA;007a अवध्यत्वं च ते राजन्सर्वभूतेषु सर्वदा&#xA;007c सहिता वरयामासुः सर्वलोकपितामहम्&#xA;008a तानब्रवीत्तदा देवो लोकानां प्रभुरीश्वरः&#xA;008c नास्ति सर्वामरत्वं हि निवर्तध्वमतोऽसुराः&#xA;008e वरमन्यं वृणीध्वं वै यादृशं सम्प्ररोचते&#xA;009a ततस्ते सहिता राजन्सम्प्रधार्यासकृद्बहु&#xA;009c सर्वलोकेश्वरं वाक्यं प्रणम्यैनमथाब्रुवन्&#xA;010a अस्माकं त्वं वरं देव प्रयच्छेमं पितामह&#xA;010c वयं पुराणि त्रीण्येव समास्थाय महीमिमाम्&#xA;010e विचरिष्याम लोकेऽस्मिंस्त्वत्प्रसादपुरस्कृताः&#xA;011a ततो वर्षसहस्रे तु समेष्यामः परस्परम्&#xA;011c एकीभावं गमिष्यन्ति पुराण्येतानि चानघ&#xA;012a समागतानि चैतानि यो हन्याद्भगवंस्तदा&#xA;012c एकेषुणा देववरः स नो मृत्युर्भविष्यति&#xA;012e एवमस्त्विति तान्देवः प्रत्युक्त्वा प्राविशद्दिवम्&#xA;013a ते तु लब्धवराः प्रीताः सम्प्रधार्य परस्परम्&#xA;013c पुरत्रयविसृष्ट्यर्थं मयं वव्रुर्महासुरम्&#xA;013e विश्वकर्माणमजरं दैत्यदानवपूजितम्&#xA;014a ततो मयः स्वतपसा चक्रे धीमान्पुराणि ह&#xA;014c त्रीणि काञ्चनमेकं तु रौप्यं कार्ष्णायसं तथा&#xA;015a काञ्चनं दिवि तत्रासीदन्तरिक्षे च राजतम्&#xA;015c आयसं चाभवद्भूमौ चक्रस्थं पृथिवीपते&#xA;016a एकैकं योजनशतं विस्तारायामसम्मितम्&#xA;016c गृहाट्टाट्टालकयुतं बृहत्प्राकारतोरणम्&#xA;017a गुणप्रसवसम्बाधमसम्बाधमनामयम्&#xA;017c प्रासादैर्विविधैश्चैव द्वारैश्चाप्युपशोभितम्&#xA;018a पुरेषु चाभवन्राजन्राजानो वै पृथक्पृथक्&#xA;018c काञ्चनं तारकाक्षस्य चित्रमासीन्महात्मनः&#xA;018e राजतं कमलाक्षस्य विद्युन्मालिन आयसम्&#xA;019a त्रयस्ते दैत्यराजानस्त्रील्ँलोकानाशु तेजसा&#xA;019c आक्रम्य तस्थुर्वर्षाणां पूगान्नाम प्रजापतिः&#xA;020a तेषां दानवमुख्यानां प्रयुतान्यर्बुदानि च&#xA;020c कोट्यश्चाप्रतिवीराणां समाजग्मुस्ततस्ततः&#xA;020e महदैश्वर्यमिच्छन्तस्त्रिपुरं दुर्गमाश्रिताः&#xA;021a सर्वेषां च पुनस्तेषां सर्वयोगवहो मयः&#xA;021c तमाश्रित्य हि ते सर्वे अवर्तन्ताकुतोभयाः&#xA;022a यो हि यं मनसा कामं दध्यौ त्रिपुरसंश्रयः&#xA;022c तस्मै कामं मयस्तं तं विदधे मायया तदा&#xA;023a तारकाक्षसुतश्चासीद्धरिर्नाम महाबलः&#xA;023c तपस्तेपे परमकं येनातुष्यत्पितामहः&#xA;024a स तुष्टमवृणोद्देवं वापी भवतु नः पुरे&#xA;024c शस्त्रैर्विनिहता यत्र क्षिप्ताः स्युर्बलवत्तराः&#xA;025a स तु लब्ध्वा वरं वीरस्तारकाक्षसुतो हरिः&#xA;025c ससृजे तत्र वापीं तां मृतानां जीवनीं प्रभो&#xA;026a येन रूपेण दैत्यस्तु येन वेषेण चैव ह&#xA;026c मृतस्तस्यां परिक्षिप्तस्तादृशेनैव जज्ञिवान्&#xA;027a तां प्राप्य त्रैपुरस्थास्तु सर्वाल्ँलोकान्बबाधिरे&#xA;027c महता तपसा सिद्धाः सुराणां भयवर्धनाः&#xA;027e न तेषामभवद्राजन्क्षयो युद्धे कथञ्चन&#xA;028a ततस्ते लोभमोहाभ्यामभिभूता विचेतसः&#xA;028c निर्ह्रीकाः संस्थितिं सर्वे स्थापितां समलूलुपन्&#xA;029a विद्राव्य सगणान्देवांस्तत्र तत्र तदा तदा&#xA;029c विचेरुः स्वेन कामेन वरदानेन दर्पिताः&#xA;030a देवारण्यानि सर्वाणि प्रियाणि च दिवौकसाम्&#xA;030c ऋषीणामाश्रमान्पुण्यान्यूपाञ्जनपदांस्तथा&#xA;030e व्यनाशयन्त मर्यादा दानवा दुष्टचारिणः&#xA;031a ते देवाः सहिताः सर्वे पितामहमरिन्दम&#xA;031c अभिजग्मुस्तदाख्यातुं विप्रकारं सुरेतरैः&#xA;032a ते तत्त्वं सर्वमाख्याय शिरसाभिप्रणम्य च&#xA;032c वधोपायमपृच्छन्त भगवन्तं पितामहम्&#xA;033a श्रुत्वा तद्भगवान्देवो देवानिदमुवाच ह&#xA;033c असुराश्च दुरात्मानस्ते चापि विबुधद्विषः&#xA;033e अपराध्यन्ति सततं ये युष्मान्पीडयन्त्युत&#xA;034a अहं हि तुल्यः सर्वेषां भूतानां नात्र संशयः&#xA;034c अधार्मिकास्तु हन्तव्या इत्यहं प्रब्रवीमि वः&#xA;035a ते यूयं स्थाणुमीशानं जिष्णुमक्लिष्टकारिणम्&#xA;035c योद्धारं वृणुतादित्याः स तान्हन्ता सुरेतरान्&#xA;036a इति तस्य वचः श्रुत्वा देवाः शक्रपुरोगमाः&#xA;036c ब्रह्माणमग्रतः कृत्वा वृषाङ्कं शरणं ययुः&#xA;037a तपः परं समातस्थुर्गृणन्तो ब्रह्म शाश्वतम्&#xA;037c ऋषिभिः सह धर्मज्ञा भवं सर्वात्मना गताः&#xA;038a तुष्टुवुर्वाग्भिरर्थ्याभिर्भयेष्वभयकृत्तमम्&#xA;038c सर्वात्मानं महात्मानं येनाप्तं सर्वमात्मना&#xA;039a तपोविशेषैर्बहुभिर्योगं यो वेद चात्मनः&#xA;039c यः साङ्ख्यमात्मनो वेद यस्य चात्मा वशे सदा&#xA;040a ते तं ददृशुरीशानं तेजोराशिमुमापतिम्&#xA;040c अनन्यसदृशं लोके व्रतवन्तमकल्मषम्&#xA;041a एकं च भगवन्तं ते नानारूपमकल्पयन्&#xA;041c आत्मनः प्रतिरूपाणि रूपाण्यथ महात्मनि&#xA;041e परस्परस्य चापश्यन्सर्वे परमविस्मिताः&#xA;042a सर्वभूतमयं चेशं तमजं जगतः पतिम्&#xA;042c देवा ब्रह्मर्षयश्चैव शिरोभिर्धरणीं गताः&#xA;043a तान्स्वस्तिवाक्येनाभ्यर्च्य समुत्थाप्य च शङ्करः&#xA;043c ब्रूत ब्रूतेति भगवान्स्मयमानोऽभ्यभाषत&#xA;044a त्र्यम्बकेणाभ्यनुज्ञातास्ततस्तेऽस्वस्थचेतसः&#xA;044c नमो नमस्तेऽस्तु विभो तत इत्यब्रुवन्भवम्&#xA;045a नमो देवातिदेवाय धन्विने चातिमन्यवे&#xA;045c प्रजापतिमखघ्नाय प्रजापतिभिरीड्यसे&#xA;046a नमः स्तुताय स्तुत्याय स्तूयमानाय मृत्यवे&#xA;046c विलोहिताय रुद्राय नीलग्रीवाय शूलिने&#xA;047a अमोघाय मृगाक्षाय प्रवरायुधयोधिने&#xA;047c दुर्वारणाय शुक्राय ब्रह्मणे ब्रह्मचारिणे&#xA;048a ईशानायाप्रमेयाय नियन्त्रे चर्मवाससे&#xA;048c तपोनित्याय पिङ्गाय व्रतिने कृत्तिवाससे&#xA;049a कुमारपित्रे त्र्यक्षाय प्रवरायुधधारिणे&#xA;049c प्रपन्नार्तिविनाशाय ब्रह्मद्विट्सङ्घघातिने&#xA;050a वनस्पतीनां पतये नराणां पतये नमः&#xA;050c गवां च पतये नित्यं यज्ञानां पतये नमः&#xA;051a नमोऽस्तु ते ससैन्याय त्र्यम्बकायोग्रतेजसे&#xA;051c मनोवाक्कर्मभिर्देव त्वां प्रपन्नान्भजस्व नः&#xA;052a ततः प्रसन्नो भगवान्स्वागतेनाभिनन्द्य तान्&#xA;052c प्रोवाच व्येतु वस्त्रासो ब्रूत किं करवाणि वः&#xA;053a पितृदेवर्षिसङ्घेभ्यो वरे दत्ते महात्मना&#xA;053c सत्कृत्य शङ्करं प्राह ब्रह्मा लोकहितं वचः&#xA;054a तवातिसर्गाद्देवेश प्राजापत्यमिदं पदम्&#xA;054c मयाधितिष्ठता दत्तो दानवेभ्यो महान्वरः&#xA;055a तानतिक्रान्तमर्यादान्नान्यः संहर्तुमर्हति&#xA;055c त्वामृते भूतभव्येश त्वं ह्येषां प्रत्यरिर्वधे&#xA;056a स त्वं देव प्रपन्नानां याचतां च दिवौकसाम्&#xA;056c कुरु प्रसादं देवेश दानवाञ्जहि शूलभृत्&#xA;057  श्रीभगवानुवाच&#xA;057a हन्तव्याः शत्रवः सर्वे युष्माकमिति मे मतिः&#xA;057c न त्वेकोऽहं वधे तेषां समर्थो वै सुरद्विषाम्&#xA;058a ते यूयं सहिताः सर्वे मदीयेनास्त्रतेजसा&#xA;058c जयध्वं युधि ताञ्शत्रून्सङ्घातो हि महाबलः&#xA;059  देवा ऊचुः&#xA;059a अस्मत्तेजोबलं यावत्तावद्द्विगुणमेव च&#xA;059c तेषामिति ह मन्यामो दृष्टतेजोबला हि ते&#xA;060  भगवानुवाच&#xA;060a वध्यास्ते सर्वतः पापा ये युष्मास्वपराधिनः&#xA;060c मम तेजोबलार्धेन सर्वांस्तान्घ्नत शात्रवान्&#xA;061  देवा ऊचुः&#xA;061a बिभर्तुं तेजसोऽर्धं ते न शक्ष्यामो महेश्वर&#xA;061c सर्वेषां नो बलार्धेन त्वमेव जहि शात्रवान्&#xA;062  दुर्योधन उवाच&#xA;062a ततस्तथेति देवेशस्तैरुक्तो राजसत्तम&#xA;062c अर्धमादाय सर्वेभ्यस्तेजसाभ्यधिकोऽभवत्&#xA;063a स तु देवो बलेनासीत्सर्वेभ्यो बलवत्तरः&#xA;063c महादेव इति ख्यातस्तदाप्रभृति शङ्करः&#xA;064a ततोऽब्रवीन्महादेवो धनुर्बाणधरस्त्वहम्&#xA;064c हनिष्यामि रथेनाजौ तान्रिपून्वै दिवौकसः&#xA;065a ते यूयं मे रथं चैव धनुर्बाणं तथैव च&#xA;065c पश्यध्वं यावदद्यैतान्पातयामि महीतले&#xA;066  देवा ऊचुः&#xA;066a मूर्तिसर्वस्वमादाय त्रैलोक्यस्य ततस्ततः&#xA;066c रथं ते कल्पयिष्याम देवेश्वर महौजसम्&#xA;067a तथैव बुद्ध्या विहितं विश्वकर्मकृतं शुभम्&#xA;067c ततो विबुधशार्दूलास्तं रथं समकल्पयन्&#xA;068a वन्धुरं पृथिवीं देवीं विशालपुरमालिनीम्&#xA;068c सपर्वतवनद्वीपां चक्रुर्भूतधरां तदा&#xA;069a मन्दरं पर्वतं चाक्षं जङ्घास्तस्य महानदीः&#xA;069c दिशश्च प्रदिशश्चैव परिवारं रथस्य हि&#xA;070a अनुकर्षान्ग्रहान्दीप्तान्वरूथं चापि तारकाः&#xA;070c धर्मार्थकामसंयुक्तं त्रिवेणुं चापि बन्धुरम्&#xA;070e ओषधीर्विविधास्तत्र नानापुष्पफलोद्गमाः&#xA;071a सूर्याचन्द्रमसौ कृत्वा चक्रे रथवरोत्तमे&#xA;071c पक्षौ पूर्वापरौ तत्र कृते रात्र्यहनी शुभे&#xA;072a दश नागपतीनीषां धृतराष्ट्रमुखान्दृढाम्&#xA;072c द्यां युगं युगचर्माणि संवर्तकबलाहकान्&#xA;073a शम्यां धृतिं च मेधां च स्थितिं सन्नतिमेव च&#xA;073c ग्रहनक्षत्रताराभिश्चर्म चित्रं नभस्तलम्&#xA;074a सुराम्बुप्रेतवित्तानां पतील्ँलोकेश्वरान्हयान्&#xA;074c सिनीवालीमनुमतिं कुहूं राकां च सुव्रताम्&#xA;074e योक्त्राणि चक्रुर्वाहानां रोहकांश्चापि कण्ठकम्&#xA;075a कर्म सत्यं तपोऽर्थश्च विहितास्तत्र रश्मयः&#xA;075c अधिष्ठानं मनस्त्वासीत्परिरथ्यं सरस्वती&#xA;076a नानावर्णाश्च चित्राश्च पताकाः पवनेरिताः&#xA;076c विद्युदिन्द्रधनुर्नद्धं रथं दीप्तं व्यदीपयत्&#xA;077a एवं तस्मिन्महाराज कल्पिते रथसत्तमे&#xA;077c देवैर्मनुजशार्दूल द्विषतामभिमर्दने&#xA;078a स्वान्यायुधानि मुख्यानि न्यदधाच्छङ्करो रथे&#xA;078c रथयष्टिं वियत्कृष्टां स्थापयामास गोवृषम्&#xA;079a ब्रह्मदण्डः कालदण्डो रुद्रदण्डस्तथा ज्वरः&#xA;079c परिस्कन्दा रथस्यास्य सर्वतोदिशमुद्यताः&#xA;080a अथर्वाङ्गिरसावास्तां चक्ररक्षौ महात्मनः&#xA;080c ऋग्वेदः सामवेदश्च पुराणं च पुरःसराः&#xA;081a इतिहासयजुर्वेदौ पृष्ठरक्षौ बभूवतुः&#xA;081c दिव्या वाचश्च विद्याश्च परिपार्श्वचराः कृताः&#xA;082a तोत्त्रादयश्च राजेन्द्र वषट्कारस्तथैव च&#xA;082c ओङ्कारश्च मुखे राजन्नतिशोभाकरोऽभवत्&#xA;083a विचित्रमृतुभिः षड्भिः कृत्वा संवत्सरं धनुः&#xA;083c तस्मान्नॄणां कालरात्रिर्ज्या कृता धनुषोऽजरा&#xA;084a इषुश्चाप्यभवद्विष्णुर्ज्वलनः सोम एव च&#xA;084c अग्नीषोमौ जगत्कृत्स्नं वैष्णवं चोच्यते जगत्&#xA;085a विष्णुश्चात्मा भगवतो भवस्यामिततेजसः&#xA;085c तस्माद्धनुर्ज्यासंस्पर्शं न विषेहुर्हरस्य ते&#xA;086a तस्मिञ्शरे तिग्ममन्युर्मुमोचाविषहं प्रभुः&#xA;086c भृग्वङ्गिरोमन्युभवं क्रोधाग्निमतिदुःसहम्&#xA;087a स नीललोहितो धूम्रः कृत्तिवासा भयङ्करः&#xA;087c आदित्यायुतसङ्काशस्तेजोज्वालावृतो ज्वलन्&#xA;088a दुश्च्यावश्च्यावनो जेता हन्ता ब्रह्मद्विषां हरः&#xA;088c नित्यं त्राता च हन्ता च धर्माधर्माश्रिताञ्जनान्&#xA;089a प्रमाथिभिर्घोररूपैर्भीमोदग्रैर्गणैर्वृतः&#xA;089c विभाति भगवान्स्थाणुस्तैरेवात्मगुणैर्वृतः&#xA;090a तस्याङ्गानि समाश्रित्य स्थितं विश्वमिदं जगत्&#xA;090c जङ्गमाजङ्गमं राजञ्शुशुभेऽद्भुतदर्शनम्&#xA;091a दृष्ट्वा तु तं रथं दिव्यं कवची स शरासनी&#xA;091c बाणमादत्त तं दिव्यं सोमविष्ण्वग्निसम्भवम्&#xA;092a तस्य वाजांस्ततो देवाः कल्पयां चक्रिरे विभोः&#xA;092c पुण्यगन्धवहं राजञ्श्वसनं राजसत्तम&#xA;093a तमास्थाय महादेवस्त्रासयन्दैवतान्यपि&#xA;093c आरुरोह तदा यत्तः कम्पयन्निव रोदसी&#xA;094a स शोभमानो वरदः खड्गी बाणी शरासनी&#xA;094c हसन्निवाब्रवीद्देवो सारथिः को भविष्यति&#xA;095a तमब्रुवन्देवगणा यं भवान्सन्नियोक्ष्यते&#xA;095c स भविष्यति देवेश सारथिस्ते न संशयः&#xA;096a तानब्रवीत्पुनर्देवो मत्तः श्रेष्ठतरो हि यः&#xA;096c तं सारथिं कुरुध्वं मे स्वयं सञ्चिन्त्य माचिरम्&#xA;097a एतच्छ्रुत्वा ततो देवा वाक्यमुक्तं महात्मना&#xA;097c गत्वा पितामहं देवं प्रसाद्यैवं वचोऽब्रुवन्&#xA;098a देव त्वयेदं कथितं त्रिदशारिनिबर्हणम्&#xA;098c तथा च कृतमस्माभिः प्रसन्नो वृषभध्वजः&#xA;099a रथश्च विहितोऽस्माभिर्विचित्रायुधसंवृतः&#xA;099c सारथिं तु न जानीमः कः स्यात्तस्मिन्रथोत्तमे&#xA;100a तस्माद्विधीयतां कश्चित्सारथिर्देवसत्तम&#xA;100c सफलां तां गिरं देव कर्तुमर्हसि नो विभो&#xA;101a एवमस्मासु हि पुरा भगवन्नुक्तवानसि&#xA;101c हितं कर्तास्मि भवतामिति तत्कर्तुमर्हसि&#xA;102a स देव युक्तो रथसत्तमो नो दुरावरो द्रावणः शात्रवाणाम्&#xA;102c पिनाकपाणिर्विहितोऽत्र योद्धा विभीषयन्दानवानुद्यतोऽसौ&#xA;103a तथैव वेदाश्चतुरो हयाग्र्या धरा सशैला च रथो महात्मन्&#xA;103c नक्षत्रवंशोऽनुगतो वरूथे यस्मिन्योद्धा सारथिनाभिरक्ष्यः&#xA;104a तत्र सारथिरेष्टव्यः सर्वैरेतैर्विशेषवान्&#xA;104c तत्प्रतिष्ठो रथो देव हया योद्धा तथैव च&#xA;104e कवचानि च शस्त्राणि कार्मुकं च पितामह&#xA;105a त्वामृते सारथिं तत्र नान्यं पश्यामहे वयम्&#xA;105c त्वं हि सर्वैर्गुणैर्युक्तो देवताभ्योऽधिकः प्रभो&#xA;105e सारथ्ये तूर्णमारोह संयच्छ परमान्हयान्&#xA;106a इति ते शिरसा नत्वा त्रिलोकेशं पितामहम्&#xA;106c देवाः प्रसादयामासुः सारथ्यायेति नः श्रुतम्&#xA;107  ब्रह्मोवाच&#xA;107a नात्र किञ्चिन्मृषा वाक्यं यदुक्तं वो दिवौकसः&#xA;107c संयच्छामि हयानेष युध्यतो वै कपर्दिनः&#xA;108a ततः स भगवान्देवो लोकस्रष्टा पितामहः&#xA;108c सारथ्ये कल्पितो देवैरीशानस्य महात्मनः&#xA;109a तस्मिन्नारोहति क्षिप्रं स्यन्दनं लोकपूजिते&#xA;109c शिरोभिरगमंस्तूर्णं ते हया वातरंहसः&#xA;110a महेश्वरे त्वारुहति जानुभ्यामगमन्महीम्&#xA;111a अभीशून्हि त्रिलोकेशः सङ्गृह्य प्रपितामहः&#xA;111c तानश्वांश्चोदयामास मनोमारुतरंहसः&#xA;112a ततोऽधिरूढे वरदे प्रयाते चासुरान्प्रति&#xA;112c साधु साध्विति विश्वेशः स्मयमानोऽभ्यभाषत&#xA;113a याहि देव यतो दैत्याश्चोदयाश्वानतन्द्रितः&#xA;113c पश्य बाह्वोर्बलं मेऽद्य निघ्नतः शात्रवान्रणे&#xA;114a ततस्तांश्चोदयामास वायुवेगसमाञ्जवे&#xA;114c येन तत्त्रिपुरं राजन्दैत्यदानवरक्षितम्&#xA;115a अथाधिज्यं धनुः कृत्वा शर्वः सन्धाय तं शरम्&#xA;115c युक्त्वा पाशुपतास्त्रेण त्रिपुरं समचिन्तयत्&#xA;116a तस्मिन्स्थिते तदा राजन्क्रुद्धे विधृतकार्मुके&#xA;116c पुराणि तानि कालेन जग्मुरेकत्वतां तदा&#xA;117a एकीभावं गते चैव त्रिपुरे समुपागते&#xA;117c बभूव तुमुलो हर्षो दैवतानां महात्मनाम्&#xA;118a ततो देवगणाः सर्वे सिद्धाश्च परमर्षयः&#xA;118c जयेति वाचो मुमुचुः संस्तुवन्तो मुदान्विताः&#xA;119a ततोऽग्रतः प्रादुरभूत्त्रिपुरं जघ्नुषोऽसुरान्&#xA;119c अनिर्देश्योग्रवपुषो देवस्यासह्यतेजसः&#xA;120a स तद्विकृष्य भगवान्दिव्यं लोकेश्वरो धनुः&#xA;120c त्रैलोक्यसारं तमिषुं मुमोच त्रिपुरं प्रति&#xA;120e तत्सासुरगणं दग्ध्वा प्राक्षिपत्पश्चिमार्णवे&#xA;121a एवं तत्त्रिपुरं दग्धं दानवाश्चाप्यशेषतः&#xA;121c महेश्वरेण क्रुद्धेन त्रैलोक्यस्य हितैषिणा&#xA;122a स चात्मक्रोधजो वह्निर्हाहेत्युक्त्वा निवारितः&#xA;122c मा कार्षीर्भस्मसाल्लोकानिति त्र्यक्षोऽब्रवीच्च तम्&#xA;123a ततः प्रकृतिमापन्ना देवा लोकास्तथर्षयः&#xA;123c तुष्टुवुर्वाग्भिरर्थ्याभिः स्थाणुमप्रतिमौजसम्&#xA;124a तेऽनुज्ञाता भगवता जग्मुः सर्वे यथागतम्&#xA;124c कृतकामाः प्रसन्नेन प्रजापतिमुखाः सुराः&#xA;125a यथैव भगवान्ब्रह्मा लोकधाता पितामहः&#xA;125c संयच्छ त्वं हयानस्य राधेयस्य महात्मनः&#xA;126a त्वं हि कृष्णाच्च कर्णाच्च फल्गुनाच्च विशेषतः&#xA;126c विशिष्टो राजशार्दूल नास्ति तत्र विचारणा&#xA;127a युद्धे ह्ययं रुद्रकल्पस्त्वं च ब्रह्मसमोऽनघ&#xA;127c तस्माच्छक्तौ युवां जेतुं मच्छत्रूंस्ताविवासुरान्&#xA;128a यथा शल्याद्य कर्णोऽयं श्वेताश्वं कृष्णसारथिम्&#xA;128c प्रमथ्य हन्यात्कौन्तेयं तथा शीघ्रं विधीयताम्&#xA;128e त्वयि कर्णश्च राज्यं च वयं चैव प्रतिष्ठिताः&#xA;129a इमं चाप्यपरं भूय इतिहासं निबोध मे&#xA;129c पितुर्मम सकाशे यं ब्राह्मणः प्राह धर्मवित्&#xA;130a श्रुत्वा चैतद्वचश्चित्रं हेतुकार्यार्थसंहितम्&#xA;130c कुरु शल्य विनिश्चित्य मा भूदत्र विचारणा&#xA;131a भार्गवाणां कुले जातो जमदग्निर्महातपाः&#xA;131c तस्य रामेति विख्यातः पुत्रस्तेजोगुणान्वितः&#xA;132a स तीव्रं तप आस्थाय प्रसादयितवान्भवम्&#xA;132c अस्त्रहेतोः प्रसन्नात्मा नियतः संयतेन्द्रियः&#xA;133a तस्य तुष्टो महादेवो भक्त्या च प्रशमेन च&#xA;133c हृद्गतं चास्य विज्ञाय दर्शयामास शङ्करः&#xA;134  ईश्वर उवाच&#xA;134a राम तुष्टोऽस्मि भद्रं ते विदितं मे तवेप्सितम्&#xA;134c कुरुष्व पूतमात्मानं सर्वमेतदवाप्स्यसि&#xA;135a दास्यामि ते तदास्त्राणि यदा पूतो भविष्यसि&#xA;135c अपात्रमसमर्थं च दहन्त्यस्त्राणि भार्गव&#xA;136a इत्युक्तो जामदग्न्यस्तु देवदेवेन शूलिना&#xA;136c प्रत्युवाच महात्मानं शिरसावनतः प्रभुम्&#xA;137a यदा जानासि देवेश पात्रं मामस्त्रधारणे&#xA;137c तदा शुश्रूषतेऽस्त्राणि भवान्मे दातुमर्हति&#xA;138  दुर्योधन उवाच&#xA;138a ततः स तपसा चैव दमेन नियमेन च&#xA;138c पूजोपहारबलिभिर्होममन्त्रपुरस्कृतैः&#xA;139a आराधयितवाञ्शर्वं बहून्वर्षगणांस्तदा&#xA;139c प्रसन्नश्च महादेवो भार्गवस्य महात्मनः&#xA;140a अब्रवीत्तस्य बहुशो गुणान्देव्याः समीपतः&#xA;140c भक्तिमानेष सततं मयि रामो दृढव्रतः&#xA;141a एवं तस्य गुणान्प्रीतो बहुशोऽकथयत्प्रभुः&#xA;141c देवतानां पितॄणां च समक्षमरिसूदनः&#xA;142a एतस्मिन्नेव काले तु दैत्या आसन्महाबलाः&#xA;142c तैस्तदा दर्पमोहान्धैरबाध्यन्त दिवौकसः&#xA;143a ततः सम्भूय विबुधास्तान्हन्तुं कृतनिश्चयाः&#xA;143c चक्रुः शत्रुवधे यत्नं न शेकुर्जेतुमेव ते&#xA;144a अभिगम्य ततो देवा महेश्वरमथाब्रुवन्&#xA;144c प्रसादयन्तस्तं भक्त्या जहि शत्रुगणानिति&#xA;145a प्रतिज्ञाय ततो देवो देवतानां रिपुक्षयम्&#xA;145c रामं भार्गवमाहूय सोऽभ्यभाषत शङ्करः&#xA;146a रिपून्भार्गव देवानां जहि सर्वान्समागतान्&#xA;146c लोकानां हितकामार्थं मत्प्रीत्यर्थं तथैव च&#xA;147  राम उवाच&#xA;147a अकृतास्त्रस्य देवेश का शक्तिर्मे महेश्वर&#xA;147c निहन्तुं दानवान्सर्वान्कृतास्त्रान्युद्धदुर्मदान्&#xA;148  ईश्वर उवाच&#xA;148a गच्छ त्वं मदनुध्यानान्निहनिष्यसि दानवान्&#xA;148c विजित्य च रिपून्सर्वान्गुणान्प्राप्स्यसि पुष्कलान्&#xA;149  दुर्योधन उवाच&#xA;149a एतच्छ्रुत्वा च वचनं प्रतिगृह्य च सर्वशः&#xA;149c रामः कृतस्वस्त्ययनः प्रययौ दानवान्प्रति&#xA;150a अवधीद्देवशत्रूंस्तान्मददर्पबलान्वितान्&#xA;150c वज्राशनिसमस्पर्शैः प्रहारैरेव भार्गवः&#xA;151a स दानवैः क्षततनुर्जामदग्न्यो द्विजोत्तमः&#xA;151c संस्पृष्टः स्थाणुना सद्यो निर्व्रणः समजायत&#xA;152a प्रीतश्च भगवान्देवः कर्मणा तेन तस्य वै&#xA;152c वरान्प्रादाद्ब्रह्मविदे भार्गवाय महात्मने&#xA;153a उक्तश्च देवदेवेन प्रीतियुक्तेन शूलिना&#xA;153c निपातात्तव शस्त्राणां शरीरे याभवद्रुजा&#xA;154a तया ते मानुषं कर्म व्यपोढं भृगुनन्दन&#xA;154c गृहाणास्त्राणि दिव्यानि मत्सकाशाद्यथेप्सितम्&#xA;155a ततोऽस्त्राणि समस्तानि वरांश्च मनसेप्सितान्&#xA;155c लब्ध्वा बहुविधान्रामः प्रणम्य शिरसा शिवम्&#xA;156a अनुज्ञां प्राप्य देवेशाज्जगाम स महातपाः&#xA;156c एवमेतत्पुरावृत्तं तदा कथितवानृषिः&#xA;157a भार्गवोऽप्यददात्सर्वं धनुर्वेदं महात्मने&#xA;157c कर्णाय पुरुषव्याघ्र सुप्रीतेनान्तरात्मना&#xA;158a वृजिनं हि भवेत्किञ्चिद्यदि कर्णस्य पार्थिव&#xA;158c नास्मै ह्यस्त्राणि दिव्यानि प्रादास्यद्भृगुनन्दनः&#xA;159a नापि सूतकुले जातं कर्णं मन्ये कथञ्चन&#xA;159c देवपुत्रमहं मन्ये क्षत्रियाणां कुलोद्भवम्&#xA;160a सकुण्डलं सकवचं दीर्घबाहुं महारथम्&#xA;160c कथमादित्यसदृशं मृगी व्याघ्रं जनिष्यति&#xA;161a पश्य ह्यस्य भुजौ पीनौ नागराजकरोपमौ&#xA;161c वक्षः पश्य विशालं च सर्वशत्रुनिबर्हणम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/025/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/025/</guid>
      <description>&lt;p&gt;001  दुर्योधन उवाच&#xA;001a एवं स भगवान्देवः सर्वलोकपितामहः&#xA;001c सारथ्यमकरोत्तत्र यत्र रुद्रोऽभवद्रथी&#xA;002a रथिनाभ्यधिको वीरः कर्तव्यो रथसारथिः&#xA;002c तस्मात्त्वं पुरुषव्याघ्र नियच्छ तुरगान्युधि&#xA;003  सञ्जय उवाच&#xA;003a ततः शल्यः परिष्वज्य सुतं ते वाक्यमब्रवीत्&#xA;003c दुर्योधनममित्रघ्नः प्रीतो मद्राधिपस्तदा&#xA;004a एवं चेन्मन्यसे राजन्गान्धारे प्रियदर्शन&#xA;004c तस्मात्ते यत्प्रियं किञ्चित्तत्सर्वं करवाण्यहम्&#xA;005a यत्रास्मि भरतश्रेष्ठ योग्यः कर्मणि कर्हिचित्&#xA;005c तत्र सर्वात्मना युक्तो वक्ष्ये कार्यधुरं तव&#xA;006a यत्तु कर्णमहं ब्रूयां हितकामः प्रियाप्रियम्&#xA;006c मम तत्क्षमतां सर्वं भवान्कर्णश्च सर्वशः&#xA;007  कर्ण उवाच&#xA;007a ईशानस्य यथा ब्रह्मा यथा पार्थस्य केशवः&#xA;007c तथा नित्यं हिते युक्तो मद्रराज भजस्व नः&#xA;008  शल्य उवाच&#xA;008a आत्मनिन्दात्मपूजा च परनिन्दा परस्तवः&#xA;008c अनाचरितमार्याणां वृत्तमेतच्चतुर्विधम्&#xA;009a यत्तु विद्वन्प्रवक्ष्यामि प्रत्ययार्थमहं तव&#xA;009c आत्मनः स्तवसंयुक्तं तन्निबोध यथातथम्&#xA;010a अहं शक्रस्य सारथ्ये योग्यो मातलिवत्प्रभो&#xA;010c अप्रमादप्रयोगाच्च ज्ञानविद्याचिकित्सितैः&#xA;011a ततः पार्थेन सङ्ग्रामे युध्यमानस्य तेऽनघ&#xA;011c वाहयिष्यामि तुरगान्विज्वरो भव सूतज&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/026/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/026/</guid>
      <description>&lt;p&gt;001  दुर्योधन उवाच&#xA;001a अयं ते कर्ण सारथ्यं मद्रराजः करिष्यति&#xA;001c कृष्णादभ्यधिको यन्ता देवेन्द्रस्येव मातलिः&#xA;002a यथा हरिहयैर्युक्तं सङ्गृह्णाति स मातलिः&#xA;002c शल्यस्तव तथाद्यायं संयन्ता रथवाजिनाम्&#xA;003a योधे त्वयि रथस्थे च मद्रराजे च सारथौ&#xA;003c रथश्रेष्ठो ध्रुवं सङ्ख्ये पार्थो नाभिभविष्यति&#xA;004  सञ्जय उवाच&#xA;004a ततो दुर्योधनो भूयो मद्रराजं तरस्विनम्&#xA;004c उवाच राजन्सङ्ग्रामे संयच्छन्तं हयोत्तमान्&#xA;005a त्वयाभिगुप्तो राधेयो विजेष्यति धनञ्जयम्&#xA;005c इत्युक्तो रथमास्थाय तथेति प्राह भारत&#xA;006a शल्येऽभ्युपगते कर्णः सारथिं सुमनोऽब्रवीत्&#xA;006c स्वं सूत स्यन्दनं मह्यं कल्पयेत्यसकृत्त्वरन्&#xA;007a ततो जैत्रं रथवरं गन्धर्वनगरोपमम्&#xA;007c विधिवत्कल्पितं भर्त्रे जयेत्युक्त्वा न्यवेदयत्&#xA;008a तं रथं रथिनां श्रेष्ठः कर्णोऽभ्यर्च्य यथाविधि&#xA;008c सम्पादितं ब्रह्मविदा पूर्वमेव पुरोधसा&#xA;009a कृत्वा प्रदक्षिणं यत्नादुपस्थाय च भास्करम्&#xA;009c समीपस्थं मद्रराजं समारोपयदग्रतः&#xA;010a ततः कर्णस्य दुर्धर्षं स्यन्दनप्रवरं महत्&#xA;010c आरुरोह महातेजाः शल्यः सिंह इवाचलम्&#xA;011a ततः शल्यास्थितं राजन्कर्णः स्वरथमुत्तमम्&#xA;011c अध्यतिष्ठद्यथाम्भोदं विद्युत्वन्तं दिवाकरः&#xA;012a तावेकरथमारूढावादित्याग्निसमत्विषौ&#xA;012c व्यभ्राजेतां यथा मेघं सूर्याग्नी सहितौ दिवि&#xA;013a संस्तूयमानौ तौ वीरौ तदास्तां द्युतिमत्तरौ&#xA;013c ऋत्विक्सदस्यैरिन्द्राग्नी हूयमानाविवाध्वरे&#xA;014a स शल्यसङ्गृहीताश्वे रथे कर्णः स्थितोऽभवत्&#xA;014c धनुर्विस्फारयन्घोरं परिवेषीव भास्करः&#xA;015a आस्थितः स रथश्रेष्ठं कर्णः शरगभस्तिमान्&#xA;015c प्रबभौ पुरुषव्याघ्रो मन्दरस्थ इवांशुमान्&#xA;016a तं रथस्थं महावीरं यान्तं चामिततेजसम्&#xA;016c दुर्योधनः स्म राधेयमिदं वचनमब्रवीत्&#xA;017a अकृतं द्रोणभीष्माभ्यां दुष्करं कर्म संयुगे&#xA;017c कुरुष्वाधिरथे वीर मिषतां सर्वधन्विनाम्&#xA;018a मनोगतं मम ह्यासीद्भीष्मद्रोणौ महारथौ&#xA;018c अर्जुनं भीमसेनं च निहन्ताराविति ध्रुवम्&#xA;019a ताभ्यां यदकृतं वीर वीरकर्म महामृधे&#xA;019c तत्कर्म कुरु राधेय वज्रपाणिरिवापरः&#xA;020a गृहाण धर्मराजं वा जहि वा त्वं धनञ्जयम्&#xA;020c भीमसेनं च राधेय माद्रीपुत्रौ यमावपि&#xA;021a जयश्च तेऽस्तु भद्रं च प्रयाहि पुरुषर्षभ&#xA;021c पाण्डुपुत्रस्य सैन्यानि कुरु सर्वाणि भस्मसात्&#xA;022a ततस्तूर्यसहस्राणि भेरीणामयुतानि च&#xA;022c वाद्यमानान्यरोचन्त मेघशब्दा यथा दिवि&#xA;023a प्रतिगृह्य तु तद्वाक्यं रथस्थो रथसत्तमः&#xA;023c अभ्यभाषत राधेयः शल्यं युद्धविशारदम्&#xA;024a चोदयाश्वान्महाबाहो यावद्धन्मि धनञ्जयम्&#xA;024c भीमसेनं यमौ चोभौ राजानं च युधिष्ठिरम्&#xA;025a अद्य पश्यतु मे शल्य बाहुवीर्यं धनञ्जयः&#xA;025c अस्यतः कङ्कपत्राणां सहस्राणि शतानि च&#xA;026a अद्य क्षेप्स्याम्यहं शल्य शरान्परमतेजनान्&#xA;026c पाण्डवानां विनाशाय दुर्योधनजयाय च&#xA;027  शल्य उवाच&#xA;027a सूतपुत्र कथं नु त्वं पाण्डवानवमन्यसे&#xA;027c सर्वास्त्रज्ञान्महेष्वासान्सर्वानेव महारथान्&#xA;028a अनिवर्तिनो महाभागानजेयान्सत्यविक्रमान्&#xA;028c अपि सञ्जनयेयुर्ये भयं साक्षाच्छतक्रतोः&#xA;029a यदा श्रोष्यसि निर्घोषं विस्फूर्जितमिवाशनेः&#xA;029c राधेय गाण्डिवस्याजौ तदा नैवं वदिष्यसि&#xA;030  सञ्जय उवाच&#xA;030a अनादृत्य तु तद्वाक्यं मद्रराजेन भाषितम्&#xA;030c द्रक्ष्यस्यद्येत्यवोचद्वै शल्यं कर्णो नरेश्वर&#xA;031a दृष्ट्वा कर्णं महेष्वासं युयुत्सुं समवस्थितम्&#xA;031c चुक्रुशुः कुरवः सर्वे हृष्टरूपाः परन्तप&#xA;032a ततो दुन्दुभिघोषेण भेरीणां निनदेन च&#xA;032c बाणशब्दैश्च विविधैर्गर्जितैश्च तरस्विनाम्&#xA;032e निर्ययुस्तावका युद्धे मृत्युं कृत्वा निवर्तनम्&#xA;033a प्रयाते तु ततः कर्णे योधेषु मुदितेषु च&#xA;033c चचाल पृथिवी राजन्ररास च सुविस्वरम्&#xA;034a निश्चरन्तो व्यदृश्यन्त सूर्यात्सप्त महाग्रहाः&#xA;034c उल्कापातश्च सञ्जज्ञे दिशां दाहस्तथैव च&#xA;034e तथाशन्यश्च सम्पेतुर्ववुर्वाताश्च दारुणाः&#xA;035a मृगपक्षिगणाश्चैव बहुशः पृतनां तव&#xA;035c अपसव्यं तदा चक्रुर्वेदयन्तो महद्भयम्&#xA;036a प्रस्थितस्य च कर्णस्य निपेतुस्तुरगा भुवि&#xA;036c अस्थिवर्षं च पतितमन्तरिक्षाद्भयानकम्&#xA;037a जज्वलुश्चैव शस्त्राणि ध्वजाश्चैव चकम्पिरे&#xA;037c अश्रूणि च व्यमुञ्चन्त वाहनानि विशाम्पते&#xA;038a एते चान्ये च बहव उत्पातास्तत्र मारिष&#xA;038c समुत्पेतुर्विनाशाय कौरवाणां सुदारुणाः&#xA;039a न च तान्गणयामासुः सर्वे ते दैवमोहिताः&#xA;039c प्रस्थितं सूतपुत्रं च जयेत्यूचुर्नरा भुवि&#xA;039e निर्जितान्पाण्डवांश्चैव मेनिरे तव कौरवाः&#xA;040a ततो रथस्थः परवीरहन्ता भीष्मद्रोणावात्तवीर्यौ निरीक्ष्य&#xA;040c समज्वलद्भारत पावकाभो वैकर्तनोऽसौ रथकुञ्जरो वृषः&#xA;041a स शल्यमाभाष्य जगाद वाक्यं पार्थस्य कर्माप्रतिमं च दृष्ट्वा&#xA;041c मानेन दर्पेण च दह्यमानः क्रोधेन दीप्यन्निव निःश्वसित्वा&#xA;042a नाहं महेन्द्रादपि वज्रपाणेः क्रुद्धाद्बिभेम्यात्तधनू रथस्थः&#xA;042c दृष्ट्वा तु भीष्मप्रमुखाञ्शयानान्न त्वेव मां स्थिरता सञ्जहाति&#xA;043a महेन्द्रविष्णुप्रतिमावनिन्दितौ रथाश्वनागप्रवरप्रमाथिनौ&#xA;043c अवध्यकल्पौ निहतौ यदा परैस्ततो ममाद्यापि रणेऽस्ति साध्वसम्&#xA;044a समीक्ष्य सङ्ख्येऽतिबलान्नराधिपैर्नराश्वमातङ्गरथाञ्शरैर्हतान्&#xA;044c कथं न सर्वानहितान्रणेऽवधीन्महास्त्रविद्ब्राह्मणपुङ्गवो गुरुः&#xA;045a स संस्मरन्द्रोणहवं महाहवे ब्रवीमि सत्यं कुरवो निबोधत&#xA;045c न वो मदन्यः प्रसहेद्रणेऽर्जुनं क्रमागतं मृत्युमिवोग्ररूपिणम्&#xA;046a शिक्षा प्रसादश्च बलं धृतिश्च द्रोणे महास्त्राणि च सन्नतिश्च&#xA;046c स चेदगान्मृत्युवशं महात्मा सर्वानन्यानातुरानद्य मन्ये&#xA;047a नेह ध्रुवं किञ्चिदपि प्रचिन्त्यं विदुर्लोके कर्मणोऽनित्ययोगात्&#xA;047c सूर्योदये को हि विमुक्तसंशयो गर्वं कुर्वीताद्य गुरौ निपातिते&#xA;048a न नूनमस्त्राणि बलं पराक्रमः क्रिया सुनीतं परमायुधानि वा&#xA;048c अलं मनुष्यस्य सुखाय वर्तितुं तथा हि युद्धे निहतः परैर्गुरुः&#xA;049a हुताशनादित्यसमानतेजसं पराक्रमे विष्णुपुरन्दरोपमम्&#xA;049c नये बृहस्पत्युशनःसमं सदा न चैनमस्त्रं तदपात्सुदुःसहम्&#xA;050a सम्प्रक्रुष्टे रुदितस्त्रीकुमारे पराभूते पौरुषे धार्तराष्ट्रे&#xA;050c मया कृत्यमिति जानामि शल्य प्रयाहि तस्माद्द्विषतामनीकम्&#xA;051a यत्र राजा पाण्डवः सत्यसन्धो व्यवस्थितो भीमसेनार्जुनौ च&#xA;051c वासुदेवः सृञ्जयाः सात्यकिश्च यमौ च कस्तौ विषहेन्मदन्यः&#xA;052a तस्मात्क्षिप्रं मद्रपते प्रयाहि रणे पाञ्चालान्पाण्डवान्सृञ्जयांश्च&#xA;052c तान्वा हनिष्यामि समेत्य सङ्ख्ये यास्यामि वा द्रोणमुखाय मन्ये&#xA;053a न त्वेवाहं न गमिष्यामि मध्यं तेषां शूराणामिति मा शल्य विद्धि&#xA;053c मित्रद्रोहो मर्षणीयो न मेऽयं त्यक्त्वा प्राणाननुयास्यामि द्रोणम्&#xA;054a प्राज्ञस्य मूढस्य च जीवितान्ते प्राणप्रमोक्षोऽन्तकवक्त्रगस्य&#xA;054c अतो विद्वन्नभियास्यामि पार्थं दिष्टं न शक्यं व्यतिवर्तितुं वै&#xA;055a कल्याणवृत्तः सततं हि राजन्वैचित्रवीर्यस्य सुतो ममासीत्&#xA;055c तस्यार्थसिद्ध्यर्थमहं त्यजामि प्रियान्भोगान्दुस्त्यजं जीवितं च&#xA;056a वैयाघ्रचर्माणमकूजनाक्षं हैमत्रिकोशं रजतत्रिवेणुम्&#xA;056c रथप्रबर्हं तुरगप्रबर्हैर्युक्तं प्रादान्मह्यमिदं हि रामः&#xA;057a धनूंषि चित्राणि निरीक्ष्य शल्य ध्वजं गदां सायकांश्चोग्ररूपान्&#xA;057c असिं च दीप्तं परमायुधं च शङ्खं च शुभ्रं स्वनवन्तमुग्रम्&#xA;058a पताकिनं वज्रनिपातनिस्वनं सिताश्वयुक्तं शुभतूणशोभितम्&#xA;058c इमं समास्थाय रथं रथर्षभं रणे हनिष्याम्यहमर्जुनं बलात्&#xA;059a तं चेन्मृत्युः सर्वहरोऽभिरक्षते सदाप्रमत्तः समरे पाण्डुपुत्रम्&#xA;059c तं वा हनिष्यामि समेत्य युद्धे यास्यामि वा भीष्ममुखो यमाय&#xA;060a यमवरुणकुबेरवासवा वा यदि युगपत्सगणा महाहवे&#xA;060c जुगुपिषव इहैत्य पाण्डवं किमु बहुना सह तैर्जयामि तम्&#xA;061a इति रणरभसस्य कत्थतस्तदुपनिशम्य वचः स मद्रराट्&#xA;061c अवहसदवमन्य वीर्यवान्प्रतिषिषिधे च जगाद चोत्तरम्&#xA;062a विरम विरम कर्ण कत्थनादतिरभसोऽस्यति चाप्ययुक्तवाक्&#xA;062c क्व च हि नरवरो धनञ्जयः क्व पुनरिह त्वमुपारमाबुध&#xA;063a यदुसदनमुपेन्द्रपालितं त्रिदिवमिवामरराजरक्षितम्&#xA;063c प्रसभमिह विलोक्य को हरेत्पुरुषवरावरजामृतेऽर्जुनात्&#xA;064a त्रिभुवनसृजमीश्वरेश्वरं क इह पुमान्भवमाह्वयेद्युधि&#xA;064c मृगवधकलहे ऋतेऽर्जुनात्सुरपतिवीर्यसमप्रभावतः&#xA;065a असुरसुरमहोरगान्नरान्गरुडपिशाचसयक्षराक्षसान्&#xA;065c इषुभिरजयदग्निगौरवात्स्वभिलषितं च हविर्ददौ जयः&#xA;066a स्मरसि ननु यदा परैर्हृतः स च धृतराष्ट्रसुतो विमोक्षितः&#xA;066c दिनकरज नरोत्तमैर्यदा मरुषु बहून्विनिहत्य तानरीन्&#xA;067a प्रथममपि पलायिते त्वयि प्रियकलहा धृतराष्ट्रसूनवः&#xA;067c स्मरसि ननु यदा प्रमोचिताः खचरगणानवजित्य पाण्डवैः&#xA;068a समुदितबलवाहनाः पुनः पुरुषवरेण जिताः स्थ गोग्रहे&#xA;068c सगुरुगुरुसुताः सभीष्मकाः किमु न जितः स तदा त्वयार्जुनः&#xA;069a इदमपरमुपस्थितं पुनस्तव निधनाय सुयुद्धमद्य वै&#xA;069c यदि न रिपुभयात्पलायसे समरगतोऽद्य हतोऽसि सूतज&#xA;070  सञ्जय उवाच&#xA;070a इति बहुपरुषं प्रभाषति प्रमनसि मद्रपतौ रिपुस्तवम्&#xA;070c भृशमतिरुषितः परं वृषः कुरुपृतनापतिराह मद्रपम्&#xA;071a भवतु भवतु किं विकत्थसे ननु मम तस्य च युद्धमुद्यतम्&#xA;071c यदि स जयति मां महाहवे तत इदमस्तु सुकत्थितं तव&#xA;072a एवमस्त्विति मद्रेश उक्त्वा नोत्तरमुक्तवान्&#xA;072c याहि मद्रेश चाप्येनं कर्णः प्राह युयुत्सया&#xA;073a स रथः प्रययौ शत्रूञ्श्वेताश्वः शल्यसारथिः&#xA;073c निघ्नन्नमित्रान्समरे तमो घ्नन्सविता यथा&#xA;074a ततः प्रायात्प्रीतिमान्वै रथेन वैयाघ्रेण श्वेतयुजाथ कर्णः&#xA;074c स चालोक्य ध्वजिनीं पाण्डवानां धनञ्जयं त्वरया पर्यपृच्छत्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/027/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/027/</guid>
      <description>&lt;p&gt;001  सञ्जय उवाच&#xA;001a प्रयानेव तदा कर्णो हर्षयन्वाहिनीं तव&#xA;001c एकैकं समरे दृष्ट्वा पाण्डवं पर्यपृच्छत&#xA;002a यो ममाद्य महात्मानं दर्शयेच्छ्वेतवाहनम्&#xA;002c तस्मै दद्यामभिप्रेतं वरं यं मनसेच्छति&#xA;003a स चेत्तदभिमन्येत तस्मै दद्यामहं पुनः&#xA;003c शकटं रत्नसम्पूर्णं यो मे ब्रूयाद्धनञ्जयम्&#xA;004a स चेत्तदभिमन्येत पुरुषोऽर्जुनदर्शिवान्&#xA;004c अन्यं तस्मै पुनर्दद्यां सौवर्णं हस्तिषड्गवम्&#xA;005a तथा तस्मै पुनर्दद्यां स्त्रीणां शतमलङ्कृतम्&#xA;005c श्यामानां निष्ककण्ठीनां गीतवाद्यविपश्चिताम्&#xA;006a स चेत्तदभिमन्येत पुरुषोऽर्जुनदर्शिवान्&#xA;006c अन्यं तस्मै वरं दद्यां श्वेतान्पञ्चशतान्हयान्&#xA;007a हेमभाण्डपरिच्छन्नान्सुमृष्टमणिकुण्डलान्&#xA;007c सुदान्तानपि चैवाहं दद्यामष्टशतान्परान्&#xA;008a रथं च शुभ्रं सौवर्णं दद्यां तस्मै स्वलङ्कृतम्&#xA;008c युक्तं परमकाम्बोजैर्यो मे ब्रूयाद्धनञ्जयम्&#xA;009a अन्यं तस्मै वरं दद्यां कुञ्जराणां शतानि षट्&#xA;009c काञ्चनैर्विविधैर्भाण्डैराच्छन्नान्हेममालिनः&#xA;009e उत्पन्नानपरान्तेषु विनीतान्हस्तिशिक्षकैः&#xA;010a स चेत्तदभिमन्येत पुरुषोऽर्जुनदर्शिवान्&#xA;010c अन्यं तस्मै वरं दद्यां यमसौ कामयेत्स्वयम्&#xA;011a पुत्रदारान्विहारांश्च यदन्यद्वित्तमस्ति मे&#xA;011c तच्च तस्मै पुनर्दद्यां यद्यत्स मनसेच्छति&#xA;012a हत्वा च सहितौ कृष्णौ तयोर्वित्तानि सर्वशः&#xA;012c तस्मै दद्यामहं यो मे प्रब्रूयात्केशवार्जुनौ&#xA;013a एता वाचः सुबहुशः कर्ण उच्चारयन्युधि&#xA;013c दध्मौ सागरसम्भूतं सुस्वनं शङ्खमुत्तमम्&#xA;014a ता वाचः सूतपुत्रस्य तथा युक्ता निशम्य तु&#xA;014c दुर्योधनो महाराज प्रहृष्टः सानुगोऽभवत्&#xA;015a ततो दुन्दुभिनिर्घोषो मृदङ्गानां च सर्वशः&#xA;015c सिंहनादः सवादित्रः कुञ्जराणां च निस्वनः&#xA;016a प्रादुरासीत्तदा राजंस्त्वत्सैन्ये भरतर्षभ&#xA;016c योधानां सम्प्रहृष्टानां तथा समभवत्स्वनः&#xA;017a तथा प्रहृष्टे सैन्ये तु प्लवमानं महारथम्&#xA;017c विकत्थमानं समरे राधेयमरिकर्शनम्&#xA;017e मद्रराजः प्रहस्येदं वचनं प्रत्यभाषत&#xA;018a मा सूतपुत्र मानेन सौवर्णं हस्तिषड्गवम्&#xA;018c प्रयच्छ पुरुषायाद्य द्रक्ष्यसि त्वं धनञ्जयम्&#xA;019a बाल्यादिव त्वं त्यजसि वसु वैश्रवणो यथा&#xA;019c अयत्नेनैव राधेय द्रष्टास्यद्य धनञ्जयम्&#xA;020a परासृजसि मिथ्या किं किं च त्वं बहु मूढवत्&#xA;020c अपात्रदाने ये दोषास्तान्मोहान्नावबुध्यसे&#xA;021a यत्प्रवेदयसे वित्तं बहुत्वेन खलु त्वया&#xA;021c शक्यं बहुविधैर्यज्ञैर्यष्टुं सूत यजस्व तैः&#xA;022a यच्च प्रार्थयसे हन्तुं कृष्णौ मोहान्मृषैव तत्&#xA;022c न हि शुश्रुम सम्मर्दे क्रोष्ट्रा सिंहौ निपातितौ&#xA;023a अप्रार्थितं प्रार्थयसे सुहृदो न हि सन्ति ते&#xA;023c ये त्वां न वारयन्त्याशु प्रपतन्तं हुताशने&#xA;024a कालकार्यं न जानीषे कालपक्वोऽस्यसंशयम्&#xA;024c बह्वबद्धमकर्णीयं को हि ब्रूयाज्जिजीविषुः&#xA;025a समुद्रतरणं दोर्भ्यां कण्ठे बद्ध्वा यथा शिलाम्&#xA;025c गिर्यग्राद्वा निपतनं तादृक्तव चिकीर्षितम्&#xA;026a सहितः सर्वयोधैस्त्वं व्यूढानीकैः सुरक्षितः&#xA;026c धनञ्जयेन युध्यस्व श्रेयश्चेत्प्राप्तुमिच्छसि&#xA;027a हितार्थं धार्तराष्ट्रस्य ब्रवीमि त्वा न हिंसया&#xA;027c श्रद्धत्स्वैतन्मया प्रोक्तं यदि तेऽस्ति जिजीविषा&#xA;028  कर्ण उवाच&#xA;028a स्ववीर्येऽहं पराश्वस्य प्रार्थयाम्यर्जुनं रणे&#xA;028c त्वं तु मित्रमुखः शत्रुर्मां भीषयितुमिच्छसि&#xA;029a न मामस्मादभिप्रायात्कश्चिदद्य निवर्तयेत्&#xA;029c अपीन्द्रो वज्रमुद्यम्य किं नु मर्त्यः करिष्यति&#xA;030  सञ्जय उवाच&#xA;030a इति कर्णस्य वाक्यान्ते शल्यः प्राहोत्तरं वचः&#xA;030c चुकोपयिषुरत्यर्थं कर्णं मद्रेश्वरः पुनः&#xA;031a यदा वै त्वां फल्गुनवेगनुन्ना ज्याचोदिता हस्तवता विसृष्टाः&#xA;031c अन्वेतारः कङ्कपत्राः शिताग्रास्तदा तप्स्यस्यर्जुनस्याभियोगात्&#xA;032a यदा दिव्यं धनुरादाय पार्थः प्रभासयन्पृतनां सव्यसाची&#xA;032c त्वामर्दयेत निशितैः पृषत्कैस्तदा पश्चात्तप्स्यसे सूतपुत्र&#xA;033a बालश्चन्द्रं मातुरङ्के शयानो यथा कश्चित्प्रार्थयतेऽपहर्तुम्&#xA;033c तद्वन्मोहाद्यतमानो रथस्थस्त्वं प्रार्थयस्यर्जुनमद्य जेतुम्&#xA;034a त्रिशूलमाश्लिष्य सुतीक्ष्णधारं सर्वाणि गात्राणि निघर्षसि त्वम्&#xA;034c सुतीक्ष्णधारोपमकर्मणा त्वं युयुत्ससे योऽर्जुनेनाद्य कर्ण&#xA;035a सिद्धं सिंहं केसरिणं बृहन्तं बालो मूढः क्षुद्रमृगस्तरस्वी&#xA;035c समाह्वयेत्तद्वदेतत्तवाद्य समाह्वानं सूतपुत्रार्जुनस्य&#xA;036a मा सूतपुत्राह्वय राजपुत्रं महावीर्यं केसरिणं यथैव&#xA;036c वने सृगालः पिशितस्य तृप्तो मा पार्थमासाद्य विनङ्क्ष्यसि त्वम्&#xA;037a ईषादन्तं महानागं प्रभिन्नकरटामुखम्&#xA;037c शशकाह्वयसे युद्धे कर्ण पार्थं धनञ्जयम्&#xA;038a बिलस्थं कृष्णसर्पं त्वं बाल्यात्काष्ठेन विध्यसि&#xA;038c महाविषं पूर्णकोशं यत्पार्थं योद्धुमिच्छसि&#xA;039a सिंहं केसरिणं क्रुद्धमतिक्रम्याभिनर्दसि&#xA;039c सृगाल इव मूढत्वान्नृसिंहं कर्ण पाण्डवम्&#xA;040a सुपर्णं पतगश्रेष्ठं वैनतेयं तरस्विनम्&#xA;040c लट्वेवाह्वयसे पाते कर्ण पार्थं धनञ्जयम्&#xA;041a सर्वाम्भोनिलयं भीममूर्मिमन्तं झषायुतम्&#xA;041c चन्द्रोदये विवर्तन्तमप्लवः सन्तितीर्षसि&#xA;042a ऋषभं दुन्दुभिग्रीवं तीक्ष्णशृङ्गं प्रहारिणम्&#xA;042c वत्स आह्वयसे युद्धे कर्ण पार्थं धनञ्जयम्&#xA;043a महाघोषं महामेघं दर्दुरः प्रतिनर्दसि&#xA;043c कामतोयप्रदं लोके नरपर्जन्यमर्जुनम्&#xA;044a यथा च स्वगृहस्थः श्वा व्याघ्रं वनगतं भषेत्&#xA;044c तथा त्वं भषसे कर्ण नरव्याघ्रं धनञ्जयम्&#xA;045a सृगालोऽपि वने कर्ण शशैः परिवृतो वसन्&#xA;045c मन्यते सिंहमात्मानं यावत्सिंहं न पश्यति&#xA;046a तथा त्वमपि राधेय सिंहमात्मानमिच्छसि&#xA;046c अपश्यञ्शत्रुदमनं नरव्याघ्रं धनञ्जयम्&#xA;047a व्याघ्रं त्वं मन्यसेऽऽत्मानं यावत्कृष्णौ न पश्यसि&#xA;047c समास्थितावेकरथे सूर्याचन्द्रमसाविव&#xA;048a यावद्गाण्डीवनिर्घोषं न शृणोषि महाहवे&#xA;048c तावदेव त्वया कर्ण शक्यं वक्तुं यथेच्छसि&#xA;049a रथशब्दधनुःशब्दैर्नादयन्तं दिशो दश&#xA;049c नर्दन्तमिव शार्दूलं दृष्ट्वा क्रोष्टा भविष्यसि&#xA;050a नित्यमेव सृगालस्त्वं नित्यं सिंहो धनञ्जयः&#xA;050c वीरप्रद्वेषणान्मूढ नित्यं क्रोष्टेव लक्ष्यसे&#xA;051a यथाखुः स्याद्बिडालश्च श्वा व्याघ्रश्च बलाबले&#xA;051c यथा सृगालः सिंहश्च यथा च शशकुञ्जरौ&#xA;052a यथानृतं च सत्यं च यथा चापि विषामृते&#xA;052c तथा त्वमपि पार्थश्च प्रख्यातावात्मकर्मभिः&#xA;053  सञ्जय उवाच&#xA;053a अधिक्षिप्तस्तु राधेयः शल्येनामिततेजसा&#xA;053c शल्यमाह सुसङ्क्रुद्धो वाक्शल्यमवधारयन्&#xA;054a गुणान्गुणवतः शल्य गुणवान्वेत्ति नागुणः&#xA;054c त्वं तु नित्यं गुणैर्हीनः किं ज्ञास्यस्यगुणो गुणान्&#xA;055a अर्जुनस्य महास्त्राणि क्रोधं वीर्यं धनुः शरान्&#xA;055c अहं शल्याभिजानामि न त्वं जानासि तत्तथा&#xA;056a एवमेवात्मनो वीर्यमहं वीर्यं च पाण्डवे&#xA;056c जानन्नेवाह्वये युद्धे शल्य नाग्निं पतङ्गवत्&#xA;057a अस्ति चायमिषुः शल्य सुपुङ्खो रक्तभोजनः&#xA;057c एकतूणीशयः पत्री सुधौतः समलङ्कृतः&#xA;058a शेते चन्दनपूर्णेन पूजितो बहुलाः समाः&#xA;058c आहेयो विषवानुग्रो नराश्वद्विपसङ्घहा&#xA;059a एकवीरो महारौद्रस्तनुत्रास्थिविदारणः&#xA;059c निर्भिन्द्यां येन रुष्टोऽहमपि मेरुं महागिरिम्&#xA;060a तमहं जातु नास्येयमन्यस्मिन्फल्गुनादृते&#xA;060c कृष्णाद्वा देवकीपुत्रात्सत्यं चात्र शृणुष्व मे&#xA;061a तेनाहमिषुणा शल्य वासुदेवधनञ्जयौ&#xA;061c योत्स्ये परमसङ्क्रुद्धस्तत्कर्म सदृशं मम&#xA;062a सर्वेषां वासुदेवानां कृष्णे लक्ष्मीः प्रतिष्ठिता&#xA;062c सर्वेषां पाण्डुपुत्राणां जयः पार्थे प्रतिष्ठितः&#xA;062e उभयं तत्समासाद्य कोऽतिवर्तितुमर्हति&#xA;063a तावेतौ पुरुषव्याघ्रौ समेतौ स्यन्दने स्थितौ&#xA;063c मामेकमभिसंयातौ सुजातं शल्य पश्य मे&#xA;064a पितृष्वसामातुलजौ भ्रातरावपराजितौ&#xA;064c मणी सूत्र इव प्रोतौ द्रष्टासि निहतौ मया&#xA;065a अर्जुने गाण्डिवं कृष्णे चक्रं तार्क्ष्यकपिध्वजौ&#xA;065c भीरूणां त्रासजननौ शल्य हर्षकरौ मम&#xA;066a त्वं तु दुष्प्रकृतिर्मूढो महायुद्धेष्वकोविदः&#xA;066c भयावतीर्णः सन्त्रासादबद्धं बहु भाषसे&#xA;067a संस्तौषि त्वं तु केनापि हेतुना तौ कुदेशज&#xA;067c तौ हत्वा समरे हन्ता त्वामद्धा सहबान्धवम्&#xA;068a पापदेशज दुर्बुद्धे क्षुद्र क्षत्रियपांसन&#xA;068c सुहृद्भूत्वा रिपुः किं मां कृष्णाभ्यां भीषयन्नसि&#xA;069a तौ वा ममाद्य हन्तारौ हन्तास्मि समरे स्थितौ&#xA;069c नाहं बिभेमि कृष्णाभ्यां विजानन्नात्मनो बलम्&#xA;070a वासुदेवसहस्रं वा फल्गुनानां शतानि च&#xA;070c अहमेको हनिष्यामि जोषमास्स्व कुदेशज&#xA;071a स्त्रियो बालाश्च वृद्धाश्च प्रायः क्रीडागता जनाः&#xA;071c या गाथाः सम्प्रगायन्ति कुर्वन्तोऽध्ययनं यथा&#xA;071e ता गाथाः शृणु मे शल्य मद्रकेषु दुरात्मसु&#xA;072a ब्राह्मणैः कथिताः पूर्वं यथावद्राजसन्निधौ&#xA;072c श्रुत्वा चैकमना मूढ क्षम वा ब्रूहि वोत्तरम्&#xA;073a मित्रध्रुङ्मद्रको नित्यं यो नो द्वेष्टि स मद्रकः&#xA;073c मद्रके सङ्गतं नास्ति क्षुद्रवाक्ये नराधमे&#xA;074a दुरात्मा मद्रको नित्यं नित्यं चानृतिकोऽनृजुः&#xA;074c यावदन्तं हि दौरात्म्यं मद्रकेष्विति नः श्रुतम्&#xA;075a पिता माता च पुत्रश्च श्वश्रूश्वशुरमातुलाः&#xA;075c जामाता दुहिता भ्राता नप्ता ते ते च बान्धवाः&#xA;076a वयस्याभ्यागताश्चान्ये दासीदासं च सङ्गतम्&#xA;076c पुम्भिर्विमिश्रा नार्यश्च ज्ञाताज्ञाताः स्वयेच्छया&#xA;077a येषां गृहेषु शिष्टानां सक्तुमन्थाशिनां सदा&#xA;077c पीत्वा सीधुं सगोमांसं नर्दन्ति च हसन्ति च&#xA;078a यानि चैवाप्यबद्धानि प्रवर्तन्ते च कामतः&#xA;078c कामप्रलापिनोऽन्योन्यं तेषु धर्मः कथं भवेत्&#xA;079a मद्रकेषु विलुप्तेषु प्रख्याताशुभकर्मसु&#xA;079c नापि वैरं न सौहार्दं मद्रकेषु समाचरेत्&#xA;080a मद्रके सङ्गतं नास्ति मद्रको हि सचापलः&#xA;080c मद्रकेषु च दुःस्पर्शं शौचं गान्धारकेषु च&#xA;081a राजयाजकयाज्येन नष्टं दत्तं हविर्भवेत्&#xA;082a शूद्रसंस्कारको विप्रो यथा याति पराभवम्&#xA;082c तथा ब्रह्मद्विषो नित्यं गच्छन्तीह पराभवम्&#xA;083a मद्रके सङ्गतं नास्ति हतं वृश्चिकतो विषम्&#xA;083c आथर्वणेन मन्त्रेण सर्वा शान्तिः कृता भवेत्&#xA;084a इति वृश्चिकदष्टस्य नानाविषहतस्य च&#xA;084c कुर्वन्ति भेषजं प्राज्ञाः सत्यं तच्चापि दृश्यते&#xA;084e एवं विद्वञ्जोषमास्स्व शृणु चात्रोत्तरं वचः&#xA;085a वासांस्युत्सृज्य नृत्यन्ति स्त्रियो या मद्यमोहिताः&#xA;085c मिथुनेऽसंयताश्चापि यथाकामचराश्च ताः&#xA;085e तासां पुत्रः कथं धर्मं मद्रको वक्तुमर्हति&#xA;086a यास्तिष्ठन्त्यः प्रमेहन्ति यथैवोष्ट्रीदशेरके&#xA;086c तासां विभ्रष्टलज्जानां निर्लज्जानां ततस्ततः&#xA;086e त्वं पुत्रस्तादृशीनां हि धर्मं वक्तुमिहेच्छसि&#xA;087a सुवीरकं याच्यमाना मद्रका कषति स्फिजौ&#xA;087c अदातुकामा वचनमिदं वदति दारुणम्&#xA;088a मा मा सुवीरकं कश्चिद्याचतां दयितो मम&#xA;088c पुत्रं दद्यां प्रतिपदं न तु दद्यां सुवीरकम्&#xA;089a नार्यो बृहत्यो निर्ह्रीका मद्रकाः कम्बलावृताः&#xA;089c घस्मरा नष्टशौचाश्च प्राय इत्यनुशुश्रुम&#xA;090a एवमादि मयान्यैर्वा शक्यं वक्तुं भवेद्बहु&#xA;090c आ केशाग्रान्नखाग्राच्च वक्तव्येषु कुवर्त्मसु&#xA;091a मद्रकाः सिन्धुसौवीरा धर्मं विद्युः कथं त्विह&#xA;091c पापदेशोद्भवा म्लेच्छा धर्माणामविचक्षणाः&#xA;092a एष मुख्यतमो धर्मः क्षत्रियस्येति नः श्रुतम्&#xA;092c यदाजौ निहतः शेते सद्भिः समभिपूजितः&#xA;093a आयुधानां सम्पराये यन्मुच्येयमहं ततः&#xA;093c न मे स प्रथमः कल्पो निधने स्वर्गमिच्छतः&#xA;094a सोऽहं प्रियः सखा चास्मि धार्तराष्ट्रस्य धीमतः&#xA;094c तदर्थे हि मम प्राणा यच्च मे विद्यते वसु&#xA;095a व्यक्तं त्वमप्युपहितः पाण्डवैः पापदेशज&#xA;095c यथा ह्यमित्रवत्सर्वं त्वमस्मासु प्रवर्तसे&#xA;096a कामं न खलु शक्योऽहं त्वद्विधानां शतैरपि&#xA;096c सङ्ग्रामाद्विमुखः कर्तुं धर्मज्ञ इव नास्तिकैः&#xA;097a सारङ्ग इव घर्मार्तः कामं विलप शुष्य च&#xA;097c नाहं भीषयितुं शक्यः क्षत्रवृत्ते व्यवस्थितः&#xA;098a तनुत्यजां नृसिंहानामाहवेष्वनिवर्तिनाम्&#xA;098c या गतिर्गुरुणा प्राङ्मे प्रोक्ता रामेण तां स्मर&#xA;099a स्वेषां त्राणार्थमुद्युक्तं वधाय द्विषतामपि&#xA;099c विद्धि मामास्थितं वृत्तं पौरूरवसमुत्तमम्&#xA;100a न तद्भूतं प्रपश्यामि त्रिषु लोकेषु मद्रक&#xA;100c यो मामस्मादभिप्रायाद्वारयेदिति मे मतिः&#xA;101a एवं विद्वञ्जोषमास्स्व त्रासात्किं बहु भाषसे&#xA;101c मा त्वा हत्वा प्रदास्यामि क्रव्याद्भ्यो मद्रकाधम&#xA;102a मित्रप्रतीक्षया शल्य धार्तराष्ट्रस्य चोभयोः&#xA;102c अपवादतितिक्षाभिस्त्रिभिरेतैर्हि जीवसि&#xA;103a पुनश्चेदीदृशं वाक्यं मद्रराज वदिष्यसि&#xA;103c शिरस्ते पातयिष्यामि गदया वज्रकल्पया&#xA;104a श्रोतारस्त्विदमद्येह द्रष्टारो वा कुदेशज&#xA;104c कर्णं वा जघ्नतुः कृष्णौ कर्णो वापि जघान तौ&#xA;105a एवमुक्त्वा तु राधेयः पुनरेव विशाम्पते&#xA;105c अब्रवीन्मद्रराजानं याहि याहीत्यसम्भ्रमम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/028/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/028/</guid>
      <description>&lt;p&gt;001  सञ्जय उवाच&#xA;001a मारिषाधिरथेः श्रुत्वा वचो युद्धाभिनन्दिनः&#xA;001c शल्योऽब्रवीत्पुनः कर्णं निदर्शनमुदाहरन्&#xA;002a यथैव मत्तो मद्येन त्वं तथा न च वा तथा&#xA;002c तथाहं त्वां प्रमाद्यन्तं चिकित्सामि सुहृत्तया&#xA;003a इमां काकोपमां कर्ण प्रोच्यमानां निबोध मे&#xA;003c श्रुत्वा यथेष्टं कुर्यास्त्वं विहीन कुलपांसन&#xA;004a नाहमात्मनि किञ्चिद्वै किल्बिषं कर्ण संस्मरे&#xA;004c येन त्वं मां महाबाहो हन्तुमिच्छस्यनागसम्&#xA;005a अवश्यं तु मया वाच्यं बुध्यतां यदि ते हितम्&#xA;005c विशेषतो रथस्थेन राज्ञश्चैव हितैषिणा&#xA;006a समं च विषमं चैव रथिनश्च बलाबलम्&#xA;006c श्रमः खेदश्च सततं हयानां रथिना सह&#xA;007a आयुधस्य परिज्ञानं रुतं च मृगपक्षिणाम्&#xA;007c भारश्चाप्यतिभारश्च शल्यानां च प्रतिक्रिया&#xA;008a अस्त्रयोगश्च युद्धं च निमित्तानि तथैव च&#xA;008c सर्वमेतन्मया ज्ञेयं रथस्यास्य कुटुम्बिना&#xA;008e अतस्त्वां कथये कर्ण निदर्शनमिदं पुनः&#xA;009a वैश्यः किल समुद्रान्ते प्रभूतधनधान्यवान्&#xA;009c यज्वा दानपतिः क्षान्तः स्वकर्मस्थोऽभवच्छुचिः&#xA;010a बहुपुत्रः प्रियापत्यः सर्वभूतानुकम्पकः&#xA;010c राज्ञो धर्मप्रधानस्य राष्ट्रे वसति निर्भयः&#xA;011a पुत्राणां तस्य बालानां कुमाराणां यशस्विनाम्&#xA;011c काको बहूनामभवदुच्छिष्टकृतभोजनः&#xA;012a तस्मै सदा प्रयच्छन्ति वैश्यपुत्राः कुमारकाः&#xA;012c मांसोदनं दधि क्षीरं पायसं मधुसर्पिषी&#xA;013a स चोच्छिष्टभृतः काको वैश्यपुत्रैः कुमारकैः&#xA;013c सदृशान्पक्षिणो दृप्तः श्रेयसश्चावमन्यते&#xA;014a अथ हंसाः समुद्रान्ते कदाचिदभिपातिनः&#xA;014c गरुडस्य गतौ तुल्याश्चक्राङ्गा हृष्टचेतसः&#xA;015a कुमारकास्ततो हंसान्दृष्ट्वा काकमथाब्रुवन्&#xA;015c भवानेव विशिष्टो हि पतत्रिभ्यो विहङ्गम&#xA;016a प्रतार्यमाणस्तु स तैरल्पबुद्धिभिरण्डजः&#xA;016c तद्वचः सत्यमित्येव मौर्ख्याद्दर्पाच्च मन्यते&#xA;017a तान्सोऽभिपत्य जिज्ञासुः क एषां श्रेष्ठभागिति&#xA;017c उच्छिष्टदर्पितः काको बहूनां दूरपातिनाम्&#xA;018a तेषां यं प्रवरं मेने हंसानां दूरपातिनाम्&#xA;018c तमाह्वयत दुर्बुद्धिः पताम इति पक्षिणम्&#xA;019a तच्छ्रुत्वा प्राहसन्हंसा ये तत्रासन्समागताः&#xA;019c भाषतो बहु काकस्य बलिनः पततां वराः&#xA;019e इदमूचुश्च चक्राङ्गा वचः काकं विहङ्गमाः&#xA;020a वयं हंसाश्चरामेमां पृथिवीं मानसौकसः&#xA;020c पक्षिणां च वयं नित्यं दूरपातेन पूजिताः&#xA;021a कथं नु हंसं बलिनं वज्राङ्गं दूरपातिनम्&#xA;021c काको भूत्वा निपतने समाह्वयसि दुर्मते&#xA;021e कथं त्वं पतनं काक सहास्माभिर्ब्रवीषि तत्&#xA;022a अथ हंसवचो मूढः कुत्सयित्वा पुनः पुनः&#xA;022c प्रजगादोत्तरं काकः कत्थनो जातिलाघवात्&#xA;023a शतमेकं च पातानां पतितास्मि न संशयः&#xA;023c शतयोजनमेकैकं विचित्रं विविधं तथा&#xA;024a उड्डीनमवडीनं च प्रडीनं डीनमेव च&#xA;024c निडीनमथ सण्डीनं तिर्यक्चातिगतानि च&#xA;025a विडीनं परिडीनं च पराडीनं सुडीनकम्&#xA;025c अतिडीनं महाडीनं निडीनं परिडीनकम्&#xA;026a गतागतप्रतिगता बह्वीश्च निकुडीनिकाः&#xA;026c कर्तास्मि मिषतां वोऽद्य ततो द्रक्ष्यथ मे बलम्&#xA;027a एवमुक्ते तु काकेन प्रहस्यैको विहङ्गमः&#xA;027c उवाच हंसस्तं काकं वचनं तन्निबोध मे&#xA;028a शतमेकं च पातानां त्वं काक पतिता ध्रुवम्&#xA;028c एकमेव तु ये पातं विदुः सर्वे विहङ्गमाः&#xA;029a तमहं पतिता काक नान्यं जानामि कञ्चन&#xA;029c पत त्वमपि रक्ताक्ष येन वा तेन मन्यसे&#xA;030a अथ काकाः प्रजहसुर्ये तत्रासन्समागताः&#xA;030c कथमेकेन पातेन हंसः पातशतं जयेत्&#xA;031a एकेनैव शतस्यैकं पातेनाभिभविष्यति&#xA;031c हंसस्य पतितं काको बलवानाशुविक्रमः&#xA;032a प्रपेततुः स्पर्धयाथ ततस्तौ हंसवायसौ&#xA;032c एकपाती च चक्राङ्गः काकः पातशतेन च&#xA;033a पेतिवानथ चक्राङ्गः पेतिवानथ वायसः&#xA;033c विसिस्मापयिषुः पातैराचक्षाणोऽऽत्मनः क्रियाम्&#xA;034a अथ काकस्य चित्राणि पतितानीतराणि च&#xA;034c दृष्ट्वा प्रमुदिताः काका विनेदुरथ तैः स्वरैः&#xA;035a हंसांश्चावहसन्ति स्म प्रावदन्नप्रियाणि च&#xA;035c उत्पत्योत्पत्य च प्राहुर्मुहूर्तमिति चेति च&#xA;036a वृक्षाग्रेभ्यः स्थलेभ्यश्च निपतन्त्युत्पतन्ति च&#xA;036c कुर्वाणा विविधान्रावानाशंसन्तस्तदा जयम्&#xA;037a हंसस्तु मृदुकेनैव विक्रान्तुमुपचक्रमे&#xA;037c प्रत्यहीयत काकाच्च मुहूर्तमिव मारिष&#xA;038a अवमन्य रयं हंसानिदं वचनमब्रवीत्&#xA;038c योऽसावुत्पतितो हंसः सोऽसावेव प्रहीयते&#xA;039a अथ हंसः स तच्छ्रुत्वा प्रापतत्पश्चिमां दिशम्&#xA;039c उपर्युपरि वेगेन सागरं वरुणालयम्&#xA;040a ततो भीः प्राविशत्काकं तदा तत्र विचेतसम्&#xA;040c द्वीपद्रुमानपश्यन्तं निपतन्तं श्रमान्वितम्&#xA;040e निपतेयं क्व नु श्रान्त इति तस्मिञ्जलार्णवे&#xA;041a अविषह्यः समुद्रो हि बहुसत्त्वगणालयः&#xA;041c महाभूतशतोद्भासी नभसोऽपि विशिष्यते&#xA;042a गाम्भीर्याद्धि समुद्रस्य न विशेषः कुलाधम&#xA;042c दिगम्बराम्भसां कर्ण समुद्रस्था हि दुर्जयाः&#xA;042e विदूरपातात्तोयस्य किं पुनः कर्ण वायसः&#xA;043a अथ हंसोऽभ्यतिक्रम्य मुहूर्तमिति चेति च&#xA;043c अवेक्षमाणस्तं काकं नाशक्नोद्व्यपसर्पितुम्&#xA;043e अतिक्रम्य च चक्राङ्गः काकं तं समुदैक्षत&#xA;044a तं तथा हीयमानं च हंसो दृष्ट्वाब्रवीदिदम्&#xA;044c उज्जिहीर्षुर्निमज्जन्तं स्मरन्सत्पुरुषव्रतम्&#xA;045a बहूनि पतनानि त्वमाचक्षाणो मुहुर्मुहुः&#xA;045c पतस्यव्याहरंश्चेदं न नो गुह्यं प्रभाषसे&#xA;046a किं नाम पतनं काक यत्त्वं पतसि साम्प्रतम्&#xA;046c जलं स्पृशसि पक्षाभ्यां तुण्डेन च पुनः पुनः&#xA;047a स पक्षाभ्यां स्पृशन्नार्तस्तुण्डेन जलमर्णवे&#xA;047c काको दृढं परिश्रान्तः सहसा निपपात ह&#xA;048  हंस उवाच&#xA;048a शतमेकं च पातानां यत्प्रभाषसि वायस&#xA;048c नानाविधानीह पुरा तच्चानृतमिहाद्य ते&#xA;049  काक उवाच&#xA;049a उच्छिष्टदर्पितो हंस मन्येऽऽत्मानं सुपर्णवत्&#xA;049c अवमन्य बहूंश्चाहं काकानन्यांश्च पक्षिणः&#xA;049e प्राणैर्हंस प्रपद्ये त्वां द्वीपान्तं प्रापयस्व माम्&#xA;050a यद्यहं स्वस्तिमान्हंस स्वदेशं प्राप्नुयां पुनः&#xA;050c न कञ्चिदवमन्येयमापदो मां समुद्धर&#xA;051a तमेवंवादिनं दीनं विलपन्तमचेतनम्&#xA;051c काक काकेति वाशन्तं निमज्जन्तं महार्णवे&#xA;052a तथैत्य वायसं हंसो जलक्लिन्नं सुदुर्दशम्&#xA;052c पद्भ्यामुत्क्षिप्य वेपन्तं पृष्ठमारोपयच्छनैः&#xA;053a आरोप्य पृष्ठं काकं तं हंसः कर्ण विचेतसम्&#xA;053c आजगाम पुनर्द्वीपं स्पर्धया पेततुर्यतः&#xA;054a संस्थाप्य तं चापि पुनः समाश्वास्य च खेचरम्&#xA;054c गतो यथेप्सितं देशं हंसो मन इवाशुगः&#xA;055a उच्छिष्टभोजनात्काको यथा वैश्यकुले तु सः&#xA;055c एवं त्वमुच्छिष्टभृतो धार्तराष्ट्रैर्न संशयः&#xA;055e सदृशाञ्श्रेयसश्चापि सर्वान्कर्णातिमन्यसे&#xA;056a द्रोणद्रौणिकृपैर्गुप्तो भीष्मेणान्यैश्च कौरवैः&#xA;056c विराटनगरे पार्थमेकं किं नावधीस्तदा&#xA;057a यत्र व्यस्ताः समस्ताश्च निर्जिताः स्थ किरीटिना&#xA;057c सृगाला इव सिंहेन क्व ते वीर्यमभूत्तदा&#xA;058a भ्रातरं च हतं दृष्ट्वा निर्जितः सव्यसाचिना&#xA;058c पश्यतां कुरुवीराणां प्रथमं त्वं पलायथाः&#xA;059a तथा द्वैतवने कर्ण गन्धर्वैः समभिद्रुतः&#xA;059c कुरून्समग्रानुत्सृज्य प्रथमं त्वं पलायथाः&#xA;060a हत्वा जित्वा च गन्धर्वांश्चित्रसेनमुखान्रणे&#xA;060c कर्ण दुर्योधनं पार्थः सभार्यं सममोचयत्&#xA;061a पुनः प्रभावः पार्थस्य पुराणः केशवस्य च&#xA;061c कथितः कर्ण रामेण सभायां राजसंसदि&#xA;062a सततं च तदश्रौषीर्वचनं द्रोणभीष्मयोः&#xA;062c अवध्यौ वदतोः कृष्णौ सन्निधौ वै महीक्षिताम्&#xA;063a कियन्तं तत्र वक्ष्यामि येन येन धनञ्जयः&#xA;063c त्वत्तोऽतिरिक्तः सर्वेभ्यो भूतेभ्यो ब्राह्मणो यथा&#xA;064a इदानीमेव द्रष्टासि प्रधने स्यन्दने स्थितौ&#xA;064c पुत्रं च वसुदेवस्य पाण्डवं च धनञ्जयम्&#xA;065a देवासुरमनुष्येषु प्रख्यातौ यौ नरर्षभौ&#xA;065c प्रकाशेनाभिविख्यातौ त्वं तु खद्योतवन्नृषु&#xA;066a एवं विद्वान्मावमंस्थाः सूतपुत्राच्युतार्जुनौ&#xA;066c नृसिंहौ तौ नरश्वा त्वं जोषमास्स्व विकत्थन&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/029/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/029/</guid>
      <description>&lt;p&gt;001  सञ्जय उवाच&#xA;001a मद्राधिपस्याधिरथिस्तदैवं वचो निशम्याप्रियमप्रतीतः&#xA;001c उवाच शल्यं विदितं ममैतद्यथाविधावर्जुनवासुदेवौ&#xA;002a शौरे रथं वाहयतोऽर्जुनस्य बलं महास्त्राणि च पाण्डवस्य&#xA;002c अहं विजानामि यथावदद्य परोक्षभूतं तव तत्तु शल्य&#xA;003a तौ चाप्रधृष्यौ शस्त्रभृतां वरिष्ठौ व्यपेतभीर्योधयिष्यामि कृष्णौ&#xA;003c सन्तापयत्यभ्यधिकं तु रामाच्छापोऽद्य मां ब्राह्मणसत्तमाच्च&#xA;004a अवात्सं वै ब्राह्मणच्छद्मनाहं रामे पुरा दिव्यमस्त्रं चिकीर्षुः&#xA;004c तत्रापि मे देवराजेन विघ्नो हितार्थिना फल्गुनस्यैव शल्य&#xA;005a कृतोऽवभेदेन ममोरुमेत्य प्रविश्य कीटस्य तनुं विरूपाम्&#xA;005c गुरोर्भयाच्चापि न चेलिवानहं तच्चावबुद्धो ददृशे स विप्रः&#xA;006a पृष्टश्चाहं तमवोचं महर्षिं सूतोऽहमस्मीति स मां शशाप&#xA;006c सूतोपधावाप्तमिदं त्वयास्त्रं न कर्मकाले प्रतिभास्यति त्वाम्&#xA;007a अन्यत्र यस्मात्तव मृत्युकालादब्राह्मणे ब्रह्म न हि ध्रुवं स्यात्&#xA;007c तदद्य पर्याप्तमतीव शस्त्रमस्मिन्सङ्ग्रामे तुमुले तात भीमे&#xA;008a अपां पतिर्वेगवानप्रमेयो निमज्जयिष्यन्निवहान्प्रजानाम्&#xA;008c महानगं यः कुरुते समुद्रं वेलैव तं वारयत्यप्रमेयम्&#xA;009a प्रमुञ्चन्तं बाणसङ्घानमोघान्मर्मच्छिदो वीरहणः सपत्रान्&#xA;009c कुन्तीपुत्रं प्रतियोत्स्यामि युद्धे ज्याकर्षिणामुत्तममद्य लोके&#xA;010a एवं बलेनातिबलं महास्त्रं समुद्रकल्पं सुदुरापमुग्रम्&#xA;010c शरौघिणं पार्थिवान्मज्जयन्तं वेलेव पार्थमिषुभिः संसहिष्ये&#xA;011a अद्याहवे यस्य न तुल्यमन्यं मन्ये मनुष्यं धनुराददानम्&#xA;011c सुरासुरान्वै युधि यो जयेत तेनाद्य मे पश्य युद्धं सुघोरम्&#xA;012a अतिमानी पाण्डवो युद्धकामो अमानुषैरेष्यति मे महास्त्रैः&#xA;012c तस्यास्त्रमस्त्रैरभिहत्य सङ्ख्ये शरोत्तमैः पातयिष्यामि पार्थम्&#xA;013a दिवाकरेणापि समं तपन्तं समाप्तरश्मिं यशसा ज्वलन्तम्&#xA;013c तमोनुदं मेघ इवातिमात्रो धनञ्जयं छादयिष्यामि बाणैः&#xA;014a वैश्वानरं धूमशिखं ज्वलन्तं तेजस्विनं लोकमिमं दहन्तम्&#xA;014c मेघो भूत्वा शरवर्षैर्यथाग्निं तथा पार्थं शमयिष्यामि युद्धे&#xA;015a प्रमाथिनं बलवन्तं प्रहारिणं प्रभञ्जनं मातरिश्वानमुग्रम्&#xA;015c युद्धे सहिष्ये हिमवानिवाचलो धनञ्जयं क्रुद्धममृष्यमाणम्&#xA;016a विशारदं रथमार्गेष्वसक्तं धुर्यं नित्यं समरेषु प्रवीरम्&#xA;016c लोके वरं सर्वधनुर्धराणां धनञ्जयं संयुगे संसहिष्ये&#xA;017a अद्याहवे यस्य न तुल्यमन्यं मध्येमनुष्यं धनुराददानम्&#xA;017c सर्वामिमां यः पृथिवीं सहेत तथा विद्वान्योत्स्यमानोऽस्मि तेन&#xA;018a यः सर्वभूतानि सदेवकानि प्रस्थेऽजयत्खाण्डवे सव्यसाची&#xA;018c को जीवितं रक्षमाणो हि तेन युयुत्सते मामृते मानुषोऽन्यः&#xA;019a अहं तस्य पौरुषं पाण्डवस्य ब्रूयां हृष्टः समितौ क्षत्रियाणाम्&#xA;019c किं त्वं मूर्खः प्रभषन्मूढचेता मामवोचः पौरुषमर्जुनस्य&#xA;020a अप्रियो यः परुषो निष्ठुरो हि क्षुद्रः क्षेप्ता क्षमिणश्चाक्षमावान्&#xA;020c हन्यामहं तादृशानां शतानि क्षमामि त्वां क्षमया कालयोगात्&#xA;021a अवोचस्त्वं पाण्डवार्थेऽप्रियाणि प्रधर्षयन्मां मूढवत्पापकर्मन्&#xA;021c मय्यार्जवे जिह्मगतिर्हतस्त्वं मित्रद्रोही सप्तपदं हि मित्रम्&#xA;022a कालस्त्वयं मृत्युमयोऽतिदारुणो दुर्योधनो युद्धमुपागमद्यत्&#xA;022c तस्यार्थसिद्धिमभिकाङ्क्षमाणस्तमभ्येष्ये यत्र नैकान्त्यमस्ति&#xA;023a मित्रं मिदेर्नन्दतेः प्रीयतेर्वा सन्त्रायतेर्मानद मोदतेर्वा&#xA;023c ब्रवीति तच्चामुत विप्रपूर्वात्तच्चापि सर्वं मम दुर्योधनेऽस्ति&#xA;024a शत्रुः शदेः शासतेः शायतेर्वा शृणातेर्वा श्वयतेर्वापि सर्गे&#xA;024c उपसर्गाद्बहुधा सूदतेश्च प्रायेण सर्वं त्वयि तच्च मह्यम्&#xA;025a दुर्योधनार्थं तव चाप्रियार्थं यशोर्थमात्मार्थमपीश्वरार्थम्&#xA;025c तस्मादहं पाण्डववासुदेवौ योत्स्ये यत्नात्कर्म तत्पश्य मेऽद्य&#xA;026a अस्त्राणि पश्याद्य ममोत्तमानि ब्राह्माणि दिव्यान्यथ मानुषाणि&#xA;026c आसादयिष्याम्यहमुग्रवीर्यं द्विपोत्तमं मत्तमिवाभिमत्तः&#xA;027a अस्त्रं ब्राह्मं मनसा तद्ध्यजय्यं क्षेप्स्ये पार्थायाप्रतिमं जयाय&#xA;027c तेनापि मे नैव मुच्येत युद्धे न चेत्पतेद्विषमे मेऽद्य चक्रम्&#xA;028a वैवस्वताद्दण्डहस्ताद्वरुणाद्वापि पाशिनः&#xA;028c सगदाद्वा धनपतेः सवज्राद्वापि वासवात्&#xA;029a नान्यस्मादपि कस्माच्चिद्बिभिमो ह्याततायिनः&#xA;029c इति शल्य विजानीहि यथा नाहं बिभेम्यभीः&#xA;030a तस्माद्भयं न मे पार्थान्नापि चैव जनार्दनात्&#xA;030c अद्य युद्धं हि ताभ्यां मे सम्पराये भविष्यति&#xA;031a श्वभ्रे ते पततां चक्रमिति मे ब्राह्मणोऽवदत्&#xA;031c युध्यमानस्य सङ्ग्रामे प्राप्तस्यैकायने भयम्&#xA;032a तस्माद्बिभेमि बलवद्ब्राह्मणव्याहृतादहम्&#xA;032c एते हि सोमराजान ईश्वराः सुखदुःखयोः&#xA;033a होमधेन्वा वत्समस्य प्रमत्त इषुणाहनम्&#xA;033c चरन्तमजने शल्य ब्राह्मणात्तपसो निधेः&#xA;034a ईषादन्तान्सप्तशतान्दासीदासशतानि च&#xA;034c ददतो द्विजमुख्याय प्रसादं न चकार मे&#xA;035a कृष्णानां श्वेतवत्सानां सहस्राणि चतुर्दश&#xA;035c आहरन्न लभे तस्मात्प्रसादं द्विजसत्तमात्&#xA;036a ऋद्धं गेहं सर्वकामैर्यच्च मे वसु किञ्चन&#xA;036c तत्सर्वमस्मै सत्कृत्य प्रयच्छामि न चेच्छति&#xA;037a ततोऽब्रवीन्मां याचन्तमपराद्धं प्रयत्नतः&#xA;037c व्याहृतं यन्मया सूत तत्तथा न तदन्यथा&#xA;038a अनृतोक्तं प्रजा हन्यात्ततः पापमवाप्नुयात्&#xA;038c तस्माद्धर्माभिरक्षार्थं नानृतं वक्तुमुत्सहे&#xA;039a मा त्वं ब्रह्मगतिं हिंस्याः प्रायश्चित्तं कृतं त्वया&#xA;039c मद्वाक्यं नानृतं लोके कश्चित्कुर्यात्समाप्नुहि&#xA;040a इत्येतत्ते मया प्रोक्तं क्षिप्तेनापि सुहृत्तया&#xA;040c जानामि त्वाधिक्षिपन्तं जोषमास्स्वोत्तरं शृणु&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/030/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/030/</guid>
      <description>&lt;p&gt;001  सञ्जय उवाच&#xA;001a ततः पुनर्महाराज मद्रराजमरिन्दमम्&#xA;001c अभ्यभाषत राधेयः सन्निवार्योत्तरं वचः&#xA;002a यत्त्वं निदर्शनार्थं मां शल्य जल्पितवानसि&#xA;002c नाहं शक्यस्त्वया वाचा विभीषयितुमाहवे&#xA;003a यदि मां देवताः सर्वा योधयेयुः सवासवाः&#xA;003c तथापि मे भयं न स्यात्किमु पार्थात्सकेशवात्&#xA;004a नाहं भीषयितुं शक्यो वाङ्मात्रेण कथञ्चन&#xA;004c अन्यं जानीहि यः शक्यस्त्वया भीषयितुं रणे&#xA;005a नीचस्य बलमेतावत्पारुष्यं यत्त्वमात्थ माम्&#xA;005c अशक्तोऽस्मद्गुणान्प्राप्तुं वल्गसे बहु दुर्मते&#xA;006a न हि कर्णः समुद्भूतो भयार्थमिह मारिष&#xA;006c विक्रमार्थमहं जातो यशोर्थं च तथैव च&#xA;007a इदं तु मे त्वमेकाग्रः शृणु मद्रजनाधिप&#xA;007c सन्निधौ धृतराष्ट्रस्य प्रोच्यमानं मया श्रुतम्&#xA;008a देशांश्च विविधांश्चित्रान्पूर्ववृत्तांश्च पार्थिवान्&#xA;008c ब्राह्मणाः कथयन्तः स्म धृतराष्ट्रमुपासते&#xA;009a तत्र वृद्धः पुरावृत्ताः कथाः काश्चिद्द्विजोत्तमः&#xA;009c बाह्लीकदेशं मद्रांश्च कुत्सयन्वाक्यमब्रवीत्&#xA;010a बहिष्कृता हिमवता गङ्गया च तिरस्कृताः&#xA;010c सरस्वत्या यमुनया कुरुक्षेत्रेण चापि ये&#xA;011a पञ्चानां सिन्धुषष्ठानां नदीनां येऽन्तराश्रिताः&#xA;011c तान्धर्मबाह्यानशुचीन्बाह्लीकान्परिवर्जयेत्&#xA;012a गोवर्धनो नाम वटः सुभाण्डं नाम चत्वरम्&#xA;012c एतद्राजकुलद्वारमाकुमारः स्मराम्यहम्&#xA;013a कार्येणात्यर्थगाढेन बाह्लीकेषूषितं मया&#xA;013c तत एषां समाचारः संवासाद्विदितो मम&#xA;014a शाकलं नाम नगरमापगा नाम निम्नगा&#xA;014c जर्तिका नाम बाह्लीकास्तेषां वृत्तं सुनिन्दितम्&#xA;015a धानागौडासवे पीत्वा गोमांसं लशुनैः सह&#xA;015c अपूपमांसवाट्यानामाशिनः शीलवर्जिताः&#xA;016a हसन्ति गान्ति नृत्यन्ति स्त्रीभिर्मत्ता विवाससः&#xA;016c नगरागारवप्रेषु बहिर्माल्यानुलेपनाः&#xA;017a मत्तावगीतैर्विविधैः खरोष्ट्रनिनदोपमैः&#xA;017c आहुरन्योन्यमुक्तानि प्रब्रुवाणा मदोत्कटाः&#xA;018a हा हते हा हतेत्येव स्वामिभर्तृहतेति च&#xA;018c आक्रोशन्त्यः प्रनृत्यन्ति मन्दाः पर्वस्वसंयताः&#xA;019a तेषां किलावलिप्तानां निवसन्कुरुजाङ्गले&#xA;019c कश्चिद्बाह्लीकमुख्यानां नातिहृष्टमना जगौ&#xA;020a सा नूनं बृहती गौरी सूक्ष्मकम्बलवासिनी&#xA;020c मामनुस्मरती शेते बाह्लीकं कुरुवासिनम्&#xA;021a शतद्रुकनदीं तीर्त्वा तां च रम्यामिरावतीम्&#xA;021c गत्वा स्वदेशं द्रक्ष्यामि स्थूलशङ्खाः शुभाः स्त्रियः&#xA;022a मनःशिलोज्ज्वलापाङ्गा गौर्यस्त्रिककुदाञ्जनाः&#xA;022c केवलाजिनसंवीताः कूर्दन्त्यः प्रियदर्शनाः&#xA;023a मृदङ्गानकशङ्खानां मर्दलानां च निस्वनैः&#xA;023c खरोष्ट्राश्वतरैश्चैव मत्ता यास्यामहे सुखम्&#xA;024a शमीपीलुकरीराणां वनेषु सुखवर्त्मसु&#xA;024c अपूपान्सक्तुपिण्डीश्च खादन्तो मथितान्विताः&#xA;025a पथिषु प्रबला भूत्वा कदासमृदितेऽध्वनि&#xA;025c खलोपहारं कुर्वाणास्ताडयिष्याम भूयसः&#xA;026a एवं हीनेषु व्रात्येषु बाह्लीकेषु दुरात्मसु&#xA;026c कश्चेतयानो निवसेन्मुहूर्तमपि मानवः&#xA;027a ईदृशा ब्राह्मणेनोक्ता बाह्लीका मोघचारिणः&#xA;027c येषां षड्भागहर्ता त्वमुभयोः शुभपापयोः&#xA;028a इत्युक्त्वा ब्राह्मणः साधुरुत्तरं पुनरुक्तवान्&#xA;028c बाह्लीकेष्वविनीतेषु प्रोच्यमानं निबोधत&#xA;029a तत्र स्म राक्षसी गाति सदा कृष्णचतुर्दशीम्&#xA;029c नगरे शाकले स्फीते आहत्य निशि दुन्दुभिम्&#xA;030a कदा वा घोषिका गाथाः पुनर्गास्यन्ति शाकले&#xA;030c गव्यस्य तृप्ता मांसस्य पीत्वा गौडं महासवम्&#xA;031a गौरीभिः सह नारीभिर्बृहतीभिः स्वलङ्कृताः&#xA;031c पलाण्डुगण्डूषयुतान्खादन्ते चैडकान्बहून्&#xA;032a वाराहं कौक्कुटं मांसं गव्यं गार्दभमौष्ट्रकम्&#xA;032c ऐडं च ये न खादन्ति तेषां जन्म निरर्थकम्&#xA;033a इति गायन्ति ये मत्ताः शीधुना शाकलावतः&#xA;033c सबालवृद्धाः कूर्दन्तस्तेषु वृत्तं कथं भवेत्&#xA;034a इति शल्य विजानीहि हन्त भूयो ब्रवीमि ते&#xA;034c यदन्योऽप्युक्तवानस्मान्ब्राह्मणः कुरुसंसदि&#xA;035a पञ्च नद्यो वहन्त्येता यत्र पीलुवनान्यपि&#xA;035c शतद्रुश्च विपाशा च तृतीयेरावती तथा&#xA;035e चन्द्रभागा वितस्ता च सिन्धुषष्ठा बहिर्गताः&#xA;036a आरट्टा नाम ते देशा नष्टधर्मान्न तान्व्रजेत्&#xA;036c व्रात्यानां दासमीयानां विदेहानामयज्वनाम्&#xA;037a न देवाः प्रतिगृह्णन्ति पितरो ब्राह्मणास्तथा&#xA;037c तेषां प्रनष्टधर्माणां बाह्लीकानामिति श्रुतिः&#xA;038a ब्राह्मणेन तथा प्रोक्तं विदुषा साधुसंसदि&#xA;038c काष्ठकुण्डेषु बाह्लीका मृण्मयेषु च भुञ्जते&#xA;038e सक्तुवाट्यावलिप्तेषु श्वादिलीढेषु निर्घृणाः&#xA;039a आविकं चौष्ट्रिकं चैव क्षीरं गार्दभमेव च&#xA;039c तद्विकारांश्च बाह्लीकाः खादन्ति च पिबन्ति च&#xA;040a पुत्रसङ्करिणो जाल्माः सर्वान्नक्षीरभोजनाः&#xA;040c आरट्टा नाम बाह्लीका वर्जनीया विपश्चिता&#xA;041a उत शल्य विजानीहि हन्त भूयो ब्रवीमि ते&#xA;041c यदन्योऽप्युक्तवान्सभ्यो ब्राह्मणः कुरुसंसदि&#xA;042a युगन्धरे पयः पीत्वा प्रोष्य चाप्यच्युतस्थले&#xA;042c तद्वद्भूतिलये स्नात्वा कथं स्वर्गं गमिष्यति&#xA;043a पञ्च नद्यो वहन्त्येता यत्र निःसृत्य पर्वतात्&#xA;043c आरट्टा नाम बाह्लीका न तेष्वार्यो द्व्यहं वसेत्&#xA;044a बहिश्च नाम ह्लीकश्च विपाशायां पिशाचकौ&#xA;044c तयोरपत्यं बाह्लीका नैषा सृष्टिः प्रजापतेः&#xA;045a कारस्करान्महिषकान्कलिङ्गान्कीकटाटवीन्&#xA;045c कर्कोटकान्वीरकांश्च दुर्धर्मांश्च विवर्जयेत्&#xA;046a इति तीर्थानुसर्तारं राक्षसी काचिदब्रवीत्&#xA;046c एकरात्रा शमीगेहे महोलूखलमेखला&#xA;047a आरट्टा नाम ते देशा बाह्लीका नाम ते जनाः&#xA;047c वसातिसिन्धुसौवीरा इति प्रायो विकुत्सिताः&#xA;048a उत शल्य विजानीहि हन्त भूयो ब्रवीमि ते&#xA;048c उच्यमानं मया सम्यक्तदेकाग्रमनाः शृणु&#xA;049a ब्राह्मणः शिल्पिनो गेहमभ्यगच्छत्पुरातिथिः&#xA;049c आचारं तत्र सम्प्रेक्ष्य प्रीतः शिल्पिनमब्रवीत्&#xA;050a मया हिमवतः शृङ्गमेकेनाध्युषितं चिरम्&#xA;050c दृष्टाश्च बहवो देशा नानाधर्मसमाकुलाः&#xA;051a न च केन च धर्मेण विरुध्यन्ते प्रजा इमाः&#xA;051c सर्वे हि तेऽब्रुवन्धर्मं यथोक्तं वेदपारगैः&#xA;052a अटता तु सदा देशान्नानाधर्मसमाकुलान्&#xA;052c आगच्छता महाराज बाह्लीकेषु निशामितम्&#xA;053a तत्रैव ब्राह्मणो भूत्वा ततो भवति क्षत्रियः&#xA;053c वैश्यः शूद्रश्च बाह्लीकस्ततो भवति नापितः&#xA;054a नापितश्च ततो भूत्वा पुनर्भवति ब्राह्मणः&#xA;054c द्विजो भूत्वा च तत्रैव पुनर्दासोऽपि जायते&#xA;055a भवत्येकः कुले विप्रः शिष्टान्ये कामचारिणः&#xA;055c गान्धारा मद्रकाश्चैव बाह्लीकाः केऽप्यचेतसः&#xA;056a एतन्मया श्रुतं तत्र धर्मसङ्करकारकम्&#xA;056c कृत्स्नामटित्वा पृथिवीं बाह्लीकेषु विपर्ययः&#xA;057a उत शल्य विजानीहि हन्त भूयो ब्रवीमि ते&#xA;057c यदप्यन्योऽब्रवीद्वाक्यं बाह्लीकानां विकुत्सितम्&#xA;058a सती पुरा हृता काचिदारट्टा किल दस्युभिः&#xA;058c अधर्मतश्चोपयाता सा तानभ्यशपत्ततः&#xA;059a बालां बन्धुमतीं यन्मामधर्मेणोपगच्छथ&#xA;059c तस्मान्नार्यो भविष्यन्ति बन्धक्यो वै कुलेषु वः&#xA;059e न चैवास्मात्प्रमोक्ष्यध्वं घोरात्पापान्नराधमाः&#xA;060a कुरवः सहपाञ्चालाः शाल्वा मत्स्याः सनैमिषाः&#xA;060c कोसलाः काशयोऽङ्गाश्च कलिङ्गा मगधास्तथा&#xA;061a चेदयश्च महाभागा धर्मं जानन्ति शाश्वतम्&#xA;061c नानादेशेषु सन्तश्च प्रायो बाह्या लयादृते&#xA;062a आ मत्स्येभ्यः कुरुपाञ्चालदेश्या आ नैमिषाच्चेदयो ये विशिष्टाः&#xA;062c धर्मं पुराणमुपजीवन्ति सन्तो मद्रानृते पञ्चनदांश्च जिह्मान्&#xA;063a एवं विद्वन्धर्मकथांश्च राजंस्तूष्णीम्भूतो जडवच्छल्य भूयाः&#xA;063c त्वं तस्य गोप्ता च जनस्य राजा षड्भागहर्ता शुभदुष्कृतस्य&#xA;064a अथ वा दुष्कृतस्य त्वं हर्ता तेषामरक्षिता&#xA;064c रक्षिता पुण्यभाग्राजा प्रजानां त्वं त्वपुण्यभाक्&#xA;065a पूज्यमाने पुरा धर्मे सर्वदेशेषु शाश्वते&#xA;065c धर्मं पाञ्चनदं दृष्ट्वा धिगित्याह पितामहः&#xA;066a व्रात्यानां दाशमीयानां कृतेऽप्यशुभकर्मणाम्&#xA;066c इति पाञ्चनदं धर्ममवमेने पितामहः&#xA;066e स्वधर्मस्थेषु वर्णेषु सोऽप्येतं नाभिपूजयेत्&#xA;067a उत शल्य विजानीहि हन्त भूयो ब्रवीमि ते&#xA;067c कल्माषपादः सरसि निमज्जन्राक्षसोऽब्रवीत्&#xA;068a क्षत्रियस्य मलं भैक्षं ब्राह्मणस्यानृतं मलम्&#xA;068c मलं पृथिव्या बाह्लीकाः स्त्रीणां मद्रस्त्रियो मलम्&#xA;069a निमज्जमानमुद्धृत्य कश्चिद्राजा निशाचरम्&#xA;069c अपृच्छत्तेन चाख्यातं प्रोक्तवान्यन्निबोध तत्&#xA;070a मानुषाणां मलं म्लेच्छा म्लेच्छानां मौष्टिका मलम्&#xA;070c मौष्टिकानां मलं शण्डाः शण्डानां राजयाजकाः&#xA;071a राजयाजकयाज्यानां मद्रकाणां च यन्मलम्&#xA;071c तद्भवेद्वै तव मलं यद्यस्मान्न विमुञ्चसि&#xA;072a इति रक्षोपसृष्टेषु विषवीर्यहतेषु च&#xA;072c राक्षसं भेषजं प्रोक्तं संसिद्धं वचनोत्तरम्&#xA;073a ब्राह्मं पाञ्चालाः कौरवेयाः स्वधर्मः सत्यं मत्स्याः शूरसेनाश्च यज्ञः&#xA;073c प्राच्या दासा वृषला दाक्षिणात्याः स्तेना बाह्लीकाः सङ्करा वै सुराष्ट्राः&#xA;074a कृतघ्नता परवित्तापहारः सुरापानं गुरुदारावमर्शः&#xA;074c येषां धर्मस्तान्प्रति नास्त्यधर्म आरट्टकान्पाञ्चनदान्धिगस्तु&#xA;075a आ पाञ्चालेभ्यः कुरवो नैमिषाश्च मत्स्याश्चैवाप्यथ जानन्ति धर्मम्&#xA;075c कलिङ्गकाश्चाङ्गका मागधाश्च शिष्टान्धर्मानुपजीवन्ति वृद्धाः&#xA;076a प्राचीं दिशं श्रिता देवा जातवेदःपुरोगमाः&#xA;076c दक्षिणां पितरो गुप्तां यमेन शुभकर्मणा&#xA;077a प्रतीचीं वरुणः पाति पालयन्नसुरान्बली&#xA;077c उदीचीं भगवान्सोमो ब्रह्मण्यो ब्राह्मणैः सह&#xA;078a रक्षःपिशाचान्हिमवान्गुह्यकान्गन्धमादनः&#xA;078c ध्रुवः सर्वाणि भूतानि विष्णुर्लोकाञ्जनार्दनः&#xA;079a इङ्गितज्ञाश्च मगधाः प्रेक्षितज्ञाश्च कोसलाः&#xA;079c अर्धोक्ताः कुरुपाञ्चालाः शाल्वाः कृत्स्नानुशासनाः&#xA;079e पार्वतीयाश्च विषमा यथैव गिरयस्तथा&#xA;080a सर्वज्ञा यवना राजञ्शूराश्चैव विशेषतः&#xA;080c म्लेच्छाः स्वसञ्ज्ञानियता नानुक्त इतरो जनः&#xA;081a प्रतिरब्धास्तु बाह्लीका न च केचन मद्रकाः&#xA;081c स त्वमेतादृशः शल्य नोत्तरं वक्तुमर्हसि&#xA;082a एतज्ज्ञात्वा जोषमास्स्व प्रतीपं मा स्म वै कृथाः&#xA;082c स त्वां पूर्वमहं हत्वा हनिष्ये केशवार्जुनौ&#xA;083  शल्य उवाच&#xA;083a आतुराणां परित्यागः स्वदारसुतविक्रयः&#xA;083c अङ्गेषु वर्तते कर्ण येषामधिपतिर्भवान्&#xA;084a रथातिरथसङ्ख्यायां यत्त्वा भीष्मस्तदाब्रवीत्&#xA;084c तान्विदित्वात्मनो दोषान्निर्मन्युर्भव मा क्रुधः&#xA;085a सर्वत्र ब्राह्मणाः सन्ति सन्ति सर्वत्र क्षत्रियाः&#xA;085c वैश्याः शूद्रास्तथा कर्ण स्त्रियः साध्व्यश्च सुव्रताः&#xA;086a रमन्ते चोपहासेन पुरुषाः पुरुषैः सह&#xA;086c अन्योन्यमवतक्षन्तो देशे देशे समैथुनाः&#xA;087a परवाच्येषु निपुणः सर्वो भवति सर्वदा&#xA;087c आत्मवाच्यं न जानीते जानन्नपि विमुह्यति&#xA;088  सञ्जय उवाच&#xA;088a कर्णोऽपि नोत्तरं प्राह शल्योऽप्यभिमुखः परान्&#xA;088c पुनः प्रहस्य राधेयः पुनर्याहीत्यचोदयत्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/031/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/031/</guid>
      <description>&lt;p&gt;001  सञ्जय उवाच&#xA;001a ततः परानीकभिदं व्यूहमप्रतिमं परैः&#xA;001c समीक्ष्य कर्णः पार्थानां धृष्टद्युम्नाभिरक्षितम्&#xA;002a प्रययौ रथघोषेण सिंहनादरवेण च&#xA;002c वादित्राणां च निनदैः कम्पयन्निव मेदिनीम्&#xA;003a वेपमान इव क्रोधाद्युद्धशौण्डः परन्तपः&#xA;003c पतिव्यूह्य महातेजा यथावद्भरतर्षभ&#xA;004a व्यधमत्पाण्डवीं सेनामासुरीं मघवानिव&#xA;004c युधिष्ठिरं चाभिभवन्नपसव्यं चकार ह&#xA;005  धृतराष्ट्र उवाच&#xA;005a कथं सञ्जय राधेयः प्रत्यव्यूहत पाण्डवान्&#xA;005c धृष्टद्युम्नमुखान्वीरान्भीमसेनाभिरक्षितान्&#xA;006a के च प्रपक्षौ पक्षौ वा मम सैन्यस्य सञ्जय&#xA;006c प्रविभज्य यथान्यायं कथं वा समवस्थिताः&#xA;007a कथं पाण्डुसुताश्चापि प्रत्यव्यूहन्त मामकान्&#xA;007c कथं चैतन्महायुद्धं प्रावर्तत सुदारुणम्&#xA;008a क्व च बीभत्सुरभवद्यत्कर्णोऽयाद्युधिष्ठिरम्&#xA;008c को ह्यर्जुनस्य सान्निध्ये शक्तोऽभ्येतुं युधिष्ठिरम्&#xA;009a सर्वभूतानि यो ह्येकः खाण्डवे जितवान्पुरा&#xA;009c कस्तमन्यत्र राधेयात्प्रतियुध्येज्जिजीविषुः&#xA;010  सञ्जय उवाच&#xA;010a शृणु व्यूहस्य रचनामर्जुनश्च यथा गतः&#xA;010c परिदाय नृपं तेभ्यः सङ्ग्रामश्चाभवद्यथा&#xA;011a कृपः शारद्वतो राजन्मागधश्च तरस्विनः???&#xA;011c सात्वतः कृतवर्मा च दक्षिणं पक्षमाश्रिताः&#xA;012a तेषां प्रपक्षे शकुनिरुलूकश्च महारथः&#xA;012c सादिभिर्विमलप्रासैस्तवानीकमरक्षताम्&#xA;013a गान्धारिभिरसम्भ्रान्तैः पार्वतीयैश्च दुर्जयैः&#xA;013c शलभानामिव व्रातैः पिशाचैरिव दुर्दृशैः&#xA;014a चतुस्त्रिंशत्सहस्राणि रथानामनिवर्तिनाम्&#xA;014c संशप्तका युद्धशौण्डा वामं पार्श्वमपालयन्&#xA;015a समुच्चितास्तव सुतैः कृष्णार्जुनजिघांसवः&#xA;015c तेषां प्रपक्षः काम्बोजाः शकाश्च यवनैः सह&#xA;016a निदेशात्सूतपुत्रस्य सरथाः साश्वपत्तयः&#xA;016c आह्वयन्तोऽर्जुनं तस्थुः केशवं च महाबलम्&#xA;017a मध्येसेनामुखं कर्णो व्यवातिष्ठत दंशितः&#xA;017c चित्रवर्माङ्गदः स्रग्वी पालयन्ध्वजिनीमुखम्&#xA;018a रक्ष्यमाणः सुसंरब्धैः पुत्रैः शस्त्रभृतां वरः&#xA;018c वाहिनीप्रमुखं वीरः सम्प्रकर्षन्नशोभत&#xA;019a अयोरत्निर्महाबाहुः सूर्यवैश्वानरद्युतिः&#xA;019c महाद्विपस्कन्धगतः पिङ्गलः प्रियदर्शनः&#xA;019e दुःशासनो वृतः सैन्यैः स्थितो व्यूहस्य पृष्ठतः&#xA;020a तमन्वयान्महाराज स्वयं दुर्योधनो नृपः&#xA;020c चित्राश्वैश्चित्रसन्नाहैः सोदर्यैरभिरक्षितः&#xA;021a रक्ष्यमाणो महावीर्यैः सहितैर्मद्रकेकयैः&#xA;021c अशोभत महाराज देवैरिव शतक्रतुः&#xA;022a अश्वत्थामा कुरूणां च ये प्रवीरा महारथाः&#xA;022c नित्यमत्ताश्च मातङ्गाः शूरैर्म्लेच्छैरधिष्ठिताः&#xA;022e अन्वयुस्तद्रथानीकं क्षरन्त इव तोयदाः&#xA;023a ते ध्वजैर्वैजयन्तीभिर्ज्वलद्भिः परमायुधैः&#xA;023c सादिभिश्चास्थिता रेजुर्द्रुमवन्त इवाचलाः&#xA;024a तेषां पदातिनागानां पादरक्षाः सहस्रशः&#xA;024c पट्टिशासिधराः शूरा बभूवुरनिवर्तिनः&#xA;025a सादिभिः स्यन्दनैर्नागैरधिकं समलङ्कृतैः&#xA;025c स व्यूहराजो विबभौ देवासुरचमूपमः&#xA;026a बार्हस्पत्यः सुविहितो नायकेन विपश्चिता&#xA;026c नृत्यतीव महाव्यूहः परेषामादधद्भयम्&#xA;027a तस्य पक्षप्रपक्षेभ्यो निष्पतन्ति युयुत्सवः&#xA;027c पत्त्यश्वरथमातङ्गाः प्रावृषीव बलाहकाः&#xA;028a ततः सेनामुखे कर्णं दृष्ट्वा राजा युधिष्ठिरः&#xA;028c धनञ्जयममित्रघ्नमेकवीरमुवाच ह&#xA;029a पश्यार्जुन महाव्यूहं कर्णेन विहितं रणे&#xA;029c युक्तं पक्षैः प्रपक्षैश्च सेनानीकं प्रकाशते&#xA;030a तदेतद्वै समालोक्य प्रत्यमित्रं महद्बलम्&#xA;030c यथा नाभिभवत्यस्मांस्तथा नीतिर्विधीयताम्&#xA;031a एवमुक्तोऽर्जुनो राज्ञा प्राञ्जलिर्नृपमब्रवीत्&#xA;031c यथा भवानाह तथा तत्सर्वं न तदन्यथा&#xA;032a यस्त्वस्य विहितो घातस्तं करिष्यामि भारत&#xA;032c प्रधानवध एवास्य विनाशस्तं करोम्यहम्&#xA;033  युधिष्ठिर उवाच&#xA;033a तस्मात्त्वमेव राधेयं भीमसेनः सुयोधनम्&#xA;033c वृषसेनं च नकुलः सहदेवोऽपि सौबलम्&#xA;034a दुःशासनं शतानीको हार्दिक्यं शिनिपुङ्गवः&#xA;034c धृष्टद्युम्नस्तथा द्रौणिं स्वयं यास्याम्यहं कृपम्&#xA;035a द्रौपदेया धार्तराष्ट्राञ्शिष्टान्सह शिखण्डिना&#xA;035c ते ते च तांस्तानहितानस्माकं घ्नन्तु मामकाः&#xA;036  सञ्जय उवाच&#xA;036a इत्युक्तो धर्मराजेन तथेत्युक्त्वा धनञ्जयः&#xA;036c व्यादिदेश स्वसैन्यानि स्वयं चागाच्चमूमुखम्&#xA;037a अथ तं रथमायान्तं दृष्ट्वात्यद्भुतदर्शनम्&#xA;037c उवाचाधिरथिं शल्यः पुनस्तं युद्धदुर्मदम्&#xA;038a अयं स रथ आयाति श्वेताश्वः कृष्णसारथिः&#xA;038c निघ्नन्नमित्रान्कौन्तेयो यं यं त्वं परिपृच्छसि&#xA;039a श्रूयते तुमुलः शब्दो रथनेमिस्वनो महान्&#xA;039c एष रेणुः समुद्भूतो दिवमावृत्य तिष्ठति&#xA;040a चक्रनेमिप्रणुन्ना च कम्पते कर्ण मेदिनी&#xA;040c प्रवात्येष महावायुरभितस्तव वाहिनीम्&#xA;040e क्रव्यादा व्याहरन्त्येते मृगाः कुर्वन्ति भैरवम्&#xA;041a पश्य कर्ण महाघोरं भयदं लोमहर्षणम्&#xA;041c कबन्धं मेघसङ्काशं भानुमावृत्य संस्थितम्&#xA;042a पश्य यूथैर्बहुविधैर्मृगाणां सर्वतोदिशम्&#xA;042c बलिभिर्दृप्तशार्दूलैरादित्योऽभिनिरीक्ष्यते&#xA;043a पश्य कङ्कांश्च गृध्रांश्च समवेतान्सहस्रशः&#xA;043c स्थितानभिमुखान्घोरानन्योन्यमभिभाषतः&#xA;044a सिताश्चाश्वाः समायुक्तास्तव कर्ण महारथे&#xA;044c प्रदराः प्रज्वलन्त्येते ध्वजश्चैव प्रकम्पते&#xA;045a उदीर्यतो हयान्पश्य महाकायान्महाजवान्&#xA;045c प्लवमानान्दर्शनीयानाकाशे गरुडानिव&#xA;046a ध्रुवमेषु निमित्तेषु भूमिमावृत्य पार्थिवाः&#xA;046c स्वप्स्यन्ति निहताः कर्ण शतशोऽथ सहस्रशः&#xA;047a शङ्खानां तुमुलः शब्दः श्रूयते लोमहर्षणः&#xA;047c आनकानां च राधेय मृदङ्गानां च सर्वशः&#xA;048a बाणशब्दान्बहुविधान्नराश्वरथनिस्वनान्&#xA;048c ज्यातलत्रेषुशब्दांश्च शृणु कर्ण महात्मनाम्&#xA;049a हेमरूप्यप्रमृष्टानां वाससां शिल्पिनिर्मिताः&#xA;049c नानावर्णा रथे भान्ति श्वसनेन प्रकम्पिताः&#xA;050a सहेमचन्द्रतारार्काः पताकाः किङ्किणीयुताः&#xA;050c पश्य कर्णार्जुनस्यैताः सौदामिन्य इवाम्बुदे&#xA;051a ध्वजाः कणकणायन्ते वातेनाभिसमीरिताः&#xA;051c सपताका रथाश्चापि पाञ्चालानां महात्मनाम्&#xA;052a नागाश्वरथपत्त्यौघांस्तावकान्समभिघ्नतः&#xA;052c ध्वजाग्रं दृश्यते त्वस्य ज्याशब्दश्चापि श्रूयते&#xA;053a अद्य द्रष्टासि तं वीरं श्वेताश्वं कृष्णसारथिम्&#xA;053c निघ्नन्तं शात्रवान्सङ्ख्ये यं कर्ण परिपृच्छसि&#xA;054a अद्य तौ पुरुषव्याघ्रौ लोहिताक्षौ परन्तपौ&#xA;054c वासुदेवार्जुनौ कर्ण द्रष्टास्येकरथस्थितौ&#xA;055a सारथिर्यस्य वार्ष्णेयो गाण्डीवं यस्य कार्मुकम्&#xA;055c तं चेद्धन्तासि राधेय त्वं नो राजा भविष्यसि&#xA;056a एष संशप्तकाहूतस्तानेवाभिमुखो गतः&#xA;056c करोति कदनं चैषां सङ्ग्रामे द्विषतां बली&#xA;056e इति ब्रुवाणं मद्रेशं कर्णः प्राहातिमन्युमान्&#xA;057a पश्य संशप्तकैः क्रुद्धैः सर्वतः समभिद्रुतः&#xA;057c एष सूर्य इवाम्भोदैश्छन्नः पार्थो न दृश्यते&#xA;057e एतदन्तोऽर्जुनः शल्य निमग्नः शोकसागरे&#xA;058  शल्य उवाच&#xA;058a वरुणं कोऽम्भसा हन्यादिन्धनेन च पावकम्&#xA;058c को वानिलं निगृह्णीयात्पिबेद्वा को महार्णवम्&#xA;059a ईदृग्रूपमहं मन्ये पार्थस्य युधि निग्रहम्&#xA;059c न हि शक्योऽर्जुनो जेतुं सेन्द्रैः सर्वैः सुरासुरैः&#xA;060a अथैवं परितोषस्ते वाचोक्त्वा सुमना भव&#xA;060c न स शक्यो युधा जेतुमन्यं कुरु मनोरथम्&#xA;061a बाहुभ्यामुद्धरेद्भूमिं दहेत्क्रुद्ध इमाः प्रजाः&#xA;061c पातयेत्त्रिदिवाद्देवान्योऽर्जुनं समरे जयेत्&#xA;062a पश्य कुन्तीसुतं वीरं भीममक्लिष्टकारिणम्&#xA;062c प्रभासन्तं महाबाहुं स्थितं मेरुमिवाचलम्&#xA;063a अमर्षी नित्यसंरब्धश्चिरं वैरमनुस्मरन्&#xA;063c एष भीमो जयप्रेप्सुर्युधि तिष्ठति वीर्यवान्&#xA;064a एष धर्मभृतां श्रेष्ठो धर्मराजो युधिष्ठिरः&#xA;064c तिष्ठत्यसुकरः सङ्ख्ये परैः परपुरञ्जयः&#xA;065a एतौ च पुरुषव्याघ्रावश्विनाविव सोदरौ&#xA;065c नकुलः सहदेवश्च तिष्ठतो युधि दुर्जयौ&#xA;066a दृश्यन्त एते कार्ष्णेयाः पञ्च पञ्चाचला इव&#xA;066c व्यवस्थिता योत्स्यमानाः सर्वेऽर्जुनसमा युधि&#xA;067a एते द्रुपदपुत्राश्च धृष्टद्युम्नपुरोगमाः&#xA;067c हीनाः सत्यजिता वीरास्तिष्ठन्ति परमौजसः&#xA;068a इति संवदतोरेव तयोः पुरुषसिंहयोः&#xA;068c ते सेने समसज्जेतां गङ्गायमुनवद्भृशम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/032/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/032/</guid>
      <description>&lt;p&gt;001  धृतराष्ट्र उवाच&#xA;001a तथा व्यूढेष्वनीकेषु संसक्तेषु च सञ्जय&#xA;001c संशप्तकान्कथं पार्थो गतः कर्णश्च पाण्डवान्&#xA;002a एतद्विस्तरतो युद्धं प्रब्रूहि कुशलो ह्यसि&#xA;002c न हि तृप्यामि वीराणां शृण्वानो विक्रमान्रणे&#xA;003  सञ्जय उवाच&#xA;003a तत्स्थाने समवस्थाप्य प्रत्यमित्रं महाबलम्&#xA;003c अव्यूहतार्जुनो व्यूहं पुत्रस्य तव दुर्नये&#xA;004a तत्सादिनागकलिलं पदातिरथसङ्कुलम्&#xA;004c धृष्टद्युम्नमुखैर्व्यूढमशोभत महद्बलम्&#xA;005a पारावतसवर्णाश्वश्चन्द्रादित्यसमद्युतिः&#xA;005c पार्षतः प्रबभौ धन्वी कालो विग्रहवानिव&#xA;006a पार्षतं त्वभि सन्तस्थुर्द्रौपदेया युयुत्सवः&#xA;006c सानुगा भीमवपुषश्चन्द्रं तारागणा इव&#xA;007a अथ व्यूढेष्वनीकेषु प्रेक्ष्य संशप्तकान्रणे&#xA;007c क्रुद्धोऽर्जुनोऽभिदुद्राव व्याक्षिपन्गाण्डिवं धनुः&#xA;008a अथ संशप्तकाः पार्थमभ्यधावन्वधैषिणः&#xA;008c विजये कृतसङ्कल्पा मृत्युं कृत्वा निवर्तनम्&#xA;009a तदश्वसङ्घबहुलं मत्तनागरथाकुलम्&#xA;009c पत्तिमच्छूरवीरौघैर्द्रुतमर्जुनमाद्रवत्&#xA;010a स सम्प्रहारस्तुमुलस्तेषामासीत्किरीटिना&#xA;010c तस्यैव नः श्रुतो यादृङ्निवातकवचैः सह&#xA;011a रथानश्वान्ध्वजान्नागान्पत्तीन्रथपतीनपि&#xA;011c इषून्धनूंषि खड्गांश्च चक्राणि च परश्वधान्&#xA;012a सायुधानुद्यतान्बाहूनुद्यतान्यायुधानि च&#xA;012c चिच्छेद द्विषतां पार्थः शिरांसि च सहस्रशः&#xA;013a तस्मिन्सैन्ये महावर्ते पातालावर्तसन्निभे&#xA;013c निमग्नं तं रथं मत्वा नेदुः संशप्तका मुदा&#xA;014a स पुरस्तादरीन्हत्वा पश्चार्धेनोत्तरेण च&#xA;014c दक्षिणेन च बीभत्सुः क्रुद्धो रुद्रः पशूनिव&#xA;015a अथ पाञ्चालचेदीनां सृञ्जयानां च मारिष&#xA;015c त्वदीयैः सह सङ्ग्राम आसीत्परमदारुणः&#xA;016a कृपश्च कृतवर्मा च शकुनिश्चापि सौबलः&#xA;016c हृष्टसेनाः सुसंरब्धा रथानीकैः प्रहारिणः&#xA;017a कोसलैः काशिमत्स्यैश्च कारूषैः केकयैरपि&#xA;017c शूरसेनैः शूरवीरैर्युयुधुर्युद्धदुर्मदाः&#xA;018a तेषामन्तकरं युद्धं देहपाप्मप्रणाशनम्&#xA;018c शूद्रविट्क्षत्रवीराणां धर्म्यं स्वर्ग्यं यशस्करम्&#xA;019a दुर्योधनोऽपि सहितो भ्रातृभिर्भरतर्षभ&#xA;019c गुप्तः कुरुप्रवीरैश्च मद्राणां च महारथैः&#xA;020a पाण्डवैः सहपाञ्चालैश्चेदिभिः सात्यकेन च&#xA;020c युध्यमानं रणे कर्णं कुरुवीरोऽभ्यपालयत्&#xA;021a कर्णोऽपि निशितैर्बाणैर्विनिहत्य महाचमूम्&#xA;021c प्रमृद्य च रथश्रेष्ठान्युधिष्ठिरमपीडयत्&#xA;022a विपत्रायुधदेहासून्कृत्वा शत्रून्सहस्रशः&#xA;022c युक्त्वा स्वर्गयशोभ्यां च स्वेभ्यो मुदमुदावहत्&#xA;023  धृतराष्ट्र उवाच&#xA;023a यत्तत्प्रविश्य पार्थानां सेनां कुर्वञ्जनक्षयम्&#xA;023c कर्णो राजानमभ्यर्च्छत्तन्ममाचक्ष्व सञ्जय&#xA;024a के च प्रवीराः पार्थानां युधि कर्णमवारयन्&#xA;024c कांश्च प्रमथ्याधिरथिर्युधिष्ठिरमपीडयत्&#xA;025  सञ्जय उवाच&#xA;025a धृष्टद्युम्नमुखान्पार्थान्दृष्ट्वा कर्णो व्यवस्थितान्&#xA;025c समभ्यधावत्त्वरितः पाञ्चालाञ्शत्रुकर्शनः&#xA;026a तं तूर्णमभिधावन्तं पाञ्चाला जितकाशिनः&#xA;026c प्रत्युद्ययुर्महाराज हंसा इव महार्णवम्&#xA;027a ततः शङ्खसहस्राणां निस्वनो हृदयङ्गमः&#xA;027c प्रादुरासीदुभयतो भेरीशब्दश्च दारुणः&#xA;028a नानावादित्रनादश्च द्विपाश्वरथनिस्वनः&#xA;028c सिंहनादश्च वीराणामभवद्दारुणस्तदा&#xA;029a साद्रिद्रुमार्णवा भूमिः सवाताम्बुदमम्बरम्&#xA;029c सार्केन्दुग्रहनक्षत्रा द्यौश्च व्यक्तं व्यघूर्णत&#xA;030a अति भूतानि तं शब्दं मेनिरेऽति च विव्यथुः&#xA;030c यानि चाप्लवसत्त्वानि प्रायस्तानि मृतानि च&#xA;031a अथ कर्णो भृशं क्रुद्धः शीघ्रमस्त्रमुदीरयन्&#xA;031c जघान पाण्डवीं सेनामासुरीं मघवानिव&#xA;032a स पाण्डवरथांस्तूर्णं प्रविश्य विसृजञ्शरान्&#xA;032c प्रभद्रकाणां प्रवरानहनत्सप्तसप्ततिम्&#xA;033a ततः सुपुङ्खैर्निशितै रथश्रेष्ठो रथेषुभिः&#xA;033c अवधीत्पञ्चविंशत्या पाञ्चालान्पञ्चविंशतिम्&#xA;034a सुवर्णपुङ्खैर्नाराचैः परकायविदारणैः&#xA;034c चेदिकानवधीद्वीरः शतशोऽथ सहस्रशः&#xA;035a तं तथा समरे कर्म कुर्वाणमतिमानुषम्&#xA;035c परिवव्रुर्महाराज पाञ्चालानां रथव्रजाः&#xA;036a ततः सन्धाय विशिखान्पञ्च भारत दुःसहान्&#xA;036c पाञ्चालानवधीत्पञ्च कर्णो वैकर्तनो वृषः&#xA;037a भानुदेवं चित्रसेनं सेनाबिन्दुं च भारत&#xA;037c तपनं शूरसेनं च पाञ्चालानवधीद्रणे&#xA;038a पाञ्चालेषु च शूरेषु वध्यमानेषु सायकैः&#xA;038c हाहाकारो महानासीत्पाञ्चालानां महाहवे&#xA;039a तेषां सङ्कीर्यमाणानां हाहाकारकृता दिशः&#xA;039c पुनरेव च तान्कर्णो जघानाशु पतत्रिभिः&#xA;040a चक्ररक्षौ तु कर्णस्य पुत्रौ मारिष दुर्जयौ&#xA;040c सुषेणः सत्यसेनश्च त्यक्त्वा प्राणानयुध्यताम्&#xA;041a पृष्ठगोपस्तु कर्णस्य ज्येष्ठः पुत्रो महारथः&#xA;041c वृषसेनः स्वयं कर्णं पृष्ठतः पर्यपालयत्&#xA;042a धृष्टद्युम्नः सात्यकिश्च द्रौपदेया वृकोदरः&#xA;042c जनमेजयः शिखण्डी च प्रवीराश्च प्रभद्रकाः&#xA;043a चेदिकेकयपाञ्चाला यमौ मत्स्याश्च दंशिताः&#xA;043c समभ्यधावन्राधेयं जिघांसन्तः प्रहारिणः&#xA;044a त एनं विविधैः शस्त्रैः शरधाराभिरेव च&#xA;044c अभ्यवर्षन्विमृद्नन्तः प्रावृषीवाम्बुदा गिरिम्&#xA;045a पितरं तु परीप्सन्तः कर्णपुत्राः प्रहारिणः&#xA;045c त्वदीयाश्चापरे राजन्वीरा वीरानवारयन्&#xA;046a सुषेणो भीमसेनस्य छित्त्वा भल्लेन कार्मुकम्&#xA;046c नाराचैः सप्तभिर्विद्ध्वा हृदि भीमं ननाद ह&#xA;047a अथान्यद्धनुरादाय सुदृढं भीमविक्रमः&#xA;047c सज्यं वृकोदरः कृत्वा सुषेणस्याच्छिनद्धनुः&#xA;048a विव्याध चैनं नवभिः क्रुद्धो नृत्यन्निवेषुभिः&#xA;048c कर्णं च तूर्णं विव्याध त्रिसप्तत्या शितैः शरैः&#xA;049a सत्यसेनं च दशभिः साश्वसूतध्वजायुधम्&#xA;049c पश्यतां सुहृदां मध्ये कर्णपुत्रमपातयत्&#xA;050a क्षुरप्रणुन्नं तत्तस्य शिरश्चन्द्रनिभाननम्&#xA;050c शुभदर्शनमेवासीन्नालभ्रष्टमिवाम्बुजम्&#xA;051a हत्वा कर्णसुतं भीमस्तावकान्पुनरार्दयत्&#xA;051c कृपहार्दिक्ययोश्छित्त्वा चापे तावप्यथार्दयत्&#xA;052a दुःशासनं त्रिभिर्विद्ध्वा शकुनिं षड्भिरायसैः&#xA;052c उलूकं च पतत्रिं च चकार विरथावुभौ&#xA;053a हे सुषेण हतोऽसीति ब्रुवन्नादत्त सायकम्&#xA;053c तमस्य कर्णश्चिच्छेद त्रिभिश्चैनमताडयत्&#xA;054a अथान्यमपि जग्राह सुपर्वाणं सुतेजनम्&#xA;054c सुषेणायासृजद्भीमस्तमप्यस्याच्छिनद्वृषः&#xA;055a पुनः कर्णस्त्रिसप्तत्या भीमसेनं रथेषुभिः&#xA;055c पुत्रं परीप्सन्विव्याध क्रूरं क्रूरैर्जिघांसया&#xA;056a सुषेणस्तु धनुर्गृह्य भारसाधनमुत्तमम्&#xA;056c नकुलं पञ्चभिर्बाणैर्बाह्वोरुरसि चार्दयत्&#xA;057a नकुलस्तं तु विंशत्या विद्ध्वा भारसहैर्दृढैः&#xA;057c ननाद बलवन्नादं कर्णस्य भयमादधत्&#xA;058a तं सुषेणो महाराज विद्ध्वा दशभिराशुगैः&#xA;058c चिच्छेद च धनुः शीघ्रं क्षुरप्रेण महारथः&#xA;059a अथान्यद्धनुरादाय नकुलः क्रोधमूर्च्छितः&#xA;059c सुषेणं बहुभिर्बाणैर्वारयामास संयुगे&#xA;060a स तु बाणैर्दिशो राजन्नाच्छाद्य परवीरहा&#xA;060c आजघ्ने सारथिं चास्य सुषेणं च ततस्त्रिभिः&#xA;060e चिच्छेद चास्य सुदृढं धनुर्भल्लैस्त्रिभिस्त्रिधा&#xA;061a अथान्यद्धनुरादाय सुषेणः क्रोधमूर्छितः&#xA;061c अविध्यन्नकुलं षष्ट्या सहदेवं च सप्तभिः&#xA;062a तद्युद्धं सुमहद्घोरमासीद्देवासुरोपमम्&#xA;062c निघ्नतां सायकैस्तूर्णमन्योन्यस्य वधं प्रति&#xA;063a सात्यकिर्वृषसेनस्य हत्वा सूतं त्रिभिः शरैः&#xA;063c धनुश्चिच्छेद भल्लेन जघानाश्वांश्च सप्तभिः&#xA;063e ध्वजमेकेषुणोन्मथ्य त्रिभिस्तं हृद्यताडयत्&#xA;064a अथावसन्नः स्वरथे मुहूर्तात्पुनरुत्थितः&#xA;064c अथो जिघांसुः शैनेयं खड्गचर्मभृदभ्ययात्&#xA;065a तस्य चाप्लवतः शीघ्रं वृषसेनस्य सात्यकिः&#xA;065c वराहकर्णैर्दशभिरविध्यदसिचर्मणी&#xA;066a दुःशासनस्तु तं दृष्ट्वा विरथं व्यायुधं कृतम्&#xA;066c आरोप्य स्वरथे तूर्णमपोवाह रथान्तरम्&#xA;067a अथान्यं रथमास्थाय वृषसेनो महारथः&#xA;067c कर्णस्य युधि दुर्धर्षः पुनः पृष्ठमपालयत्&#xA;068a दुःशासनं तु शैनेयो नवैर्नवभिराशुगैः&#xA;068c विसूताश्वरथं कृत्वा ललाटे त्रिभिरार्पयत्&#xA;069a स त्वन्यं रथमास्थाय विधिवत्कल्पितं पुनः&#xA;069c युयुधे पाण्डुभिः सार्धं कर्णस्याप्याययन्बलम्&#xA;070a धृष्टद्युम्नस्ततः कर्णमविध्यद्दशभिः शरैः&#xA;070c द्रौपदेयास्त्रिसप्तत्या युयुधानस्तु सप्तभिः&#xA;071a भीमसेनश्चतुःषष्ट्या सहदेवश्च पञ्चभिः&#xA;071c नकुलस्त्रिंशता बाणैः शतानीकश्च सप्तभिः&#xA;071e शिखण्डी दशभिर्वीरो धर्मराजः शतेन तु&#xA;072a एते चान्ये च राजेन्द्र प्रवीरा जयगृद्धिनः&#xA;072c अभ्यर्दयन्महेष्वासं सूतपुत्रं महामृधे&#xA;073a तान्सूतपुत्रो विशिखैर्दशभिर्दशभिः शितैः&#xA;073c रथे चारु चरन्वीरः प्रत्यविध्यदरिन्दमः&#xA;074a तत्रास्त्रवीर्यं कर्णस्य लाघवं च महात्मनः&#xA;074c अपश्याम महाराज तदद्भुतमिवाभवत्&#xA;075a न ह्याददानं ददृशुः सन्दधानं च सायकान्&#xA;075c विमुञ्चन्तं च संरम्भाद्ददृशुस्ते महारथम्&#xA;076a द्यौर्वियद्भूर्दिशश्चाशु प्रणुन्ना निशितैः शरैः&#xA;076c अरुणाभ्रावृताकारं तस्मिन्देशे बभौ वियत्&#xA;077a नृत्यन्निव हि राधेयश्चापहस्तः प्रतापवान्&#xA;077c यैर्विद्धः प्रत्यविध्यत्तानेकैकं त्रिगुणैः शरैः&#xA;078a दशभिर्दशभिश्चैनान्पुनर्विद्ध्वा ननाद ह&#xA;078c साश्वसूतध्वजच्छत्रास्ततस्ते विवरं ददुः&#xA;079a तान्प्रमृद्नन्महेष्वासान्राधेयः शरवृष्टिभिः&#xA;079c राजानीकमसम्बाधं प्राविशच्छत्रुकर्शनः&#xA;080a स रथांस्त्रिशतान्हत्वा चेदीनामनिवर्तिनाम्&#xA;080c राधेयो निशितैर्बाणैस्ततोऽभ्यार्च्छद्युधिष्ठिरम्&#xA;081a ततस्ते पाण्डवा राजञ्शिखण्डी च ससात्यकिः&#xA;081c राधेयात्परिरक्षन्तो राजानं पर्यवारयन्&#xA;082a तथैव तावकाः सर्वे कर्णं दुर्वारणं रणे&#xA;082c यत्ताः सेनामहेष्वासाः पर्यरक्षन्त सर्वशः&#xA;083a नानावादित्रघोषाश्च प्रादुरासन्विशाम्पते&#xA;083c सिंहनादश्च सञ्जज्ञे शूराणामनिवर्तिनाम्&#xA;084a ततः पुनः समाजग्मुरभीताः कुरुपाण्डवाः&#xA;084c युधिष्ठिरमुखाः पार्थाः सूतपुत्रमुखा वयम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/033/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/033/</guid>
      <description>&lt;p&gt;001  सञ्जय उवाच&#xA;001a विदार्य कर्णस्तां सेनां धर्मराजमुपाद्रवत्&#xA;001c रथहस्त्यश्वपत्तीनां सहस्रैः परिवारितः&#xA;002a नानायुधसहस्राणि प्रेषितान्यरिभिर्वृषः&#xA;002c छित्त्वा बाणशतैरुग्रैस्तानविध्यदसम्भ्रमः&#xA;003a निचकर्त शिरांस्येषां बाहूनूरूंश्च सर्वशः&#xA;003c ते हता वसुधां पेतुर्भग्नाश्चान्ये विदुद्रुवुः&#xA;004a द्रविडान्ध्रनिषादास्तु पुनः सात्यकिचोदिताः&#xA;004c अभ्यर्दयञ्जिघांसन्तः पत्तयः कर्णमाहवे&#xA;005a ते विबाहुशिरस्त्राणाः प्रहताः कर्णसायकैः&#xA;005c पेतुः पृथिव्यां युगपच्छिन्नं शालवनं यथा&#xA;006a एवं योधशतान्याजौ सहस्राण्ययुतानि च&#xA;006c हतानीयुर्महीं देहैर्यशसापूरयन्दिशः&#xA;007a अथ वैकर्तनं कर्णं रणे क्रुद्धमिवान्तकम्&#xA;007c रुरुधुः पाण्डुपाञ्चाला व्याधिं मन्त्रौषधैरिव&#xA;008a स तान्प्रमृद्याभ्यपतत्पुनरेव युधिष्ठिरम्&#xA;008c मन्त्रौषधिक्रियातीतो व्याधिरत्युल्बणो यथा&#xA;009a स राजगृद्धिभी रुद्धः पाण्डुपाञ्चालकेकयैः&#xA;009c नाशकत्तानतिक्रान्तुं मृत्युर्ब्रह्मविदो यथा&#xA;010a ततो युधिष्ठिरः कर्णमदूरस्थं निवारितम्&#xA;010c अब्रवीत्परवीरघ्नः क्रोधसंरक्तलोचनः&#xA;011a कर्ण कर्ण वृथादृष्टे सूतपुत्र वचः शृणु&#xA;011c सदा स्पर्धसि सङ्ग्रामे फल्गुनेन यशस्विना&#xA;011e तथास्मान्बाधसे नित्यं धार्तराष्ट्रमते स्थितः&#xA;012a यद्बलं यच्च ते वीर्यं प्रद्वेषो यश्च पाण्डुषु&#xA;012c तत्सर्वं दर्शयस्वाद्य पौरुषं महदास्थितः&#xA;012e युद्धश्रद्धां स तेऽद्याहं विनेष्यामि महाहवे&#xA;013a एवमुक्त्वा महाराज कर्णं पाण्डुसुतस्तदा&#xA;013c सुवर्णपुङ्खैर्दशभिर्विव्याधायस्मयैः शितैः&#xA;014a तं सूतपुत्रो नवभिः प्रत्यविध्यदरिन्दमः&#xA;014c वत्सदन्तैर्महेष्वासः प्रहसन्निव भारत&#xA;015a ततः क्षुराभ्यां पाञ्चाल्यौ चक्ररक्षौ महात्मनः&#xA;015c जघान समरे शूरः शरैः सन्नतपर्वभिः&#xA;016a तावुभौ धर्मराजस्य प्रवीरौ परिपार्श्वतः&#xA;016c रथाभ्याशे चकाशेते चन्द्रस्येव पुनर्वसू&#xA;017a युधिष्ठिरः पुनः कर्णमविध्यत्त्रिंशता शरैः&#xA;017c सुषेणं सत्यसेनं च त्रिभिस्त्रिभिरताडयत्&#xA;018a शल्यं नवत्या विव्याध त्रिसप्तत्या च सूतजम्&#xA;018c तांश्चास्य गोप्तॄन्विव्याध त्रिभिस्त्रिभिरजिह्मगैः&#xA;019a ततः प्रहस्याधिरथिर्विधुन्वानः स कार्मुकम्&#xA;019c भित्त्वा भल्लेन राजानं विद्ध्वा षष्ट्यानदन्मुदा&#xA;020a ततः प्रवीराः पाण्डूनामभ्यधावन्युधिष्ठिरम्&#xA;020c सूतपुत्रात्परीप्सन्तः कर्णमभ्यर्दयञ्शरैः&#xA;021a सात्यकिश्चेकितानश्च युयुत्सुः पाण्ड्य एव च&#xA;021c धृष्टद्युम्नः शिखण्डी च द्रौपदेयाः प्रभद्रकाः&#xA;022a यमौ च भीमसेनश्च शिशुपालस्य चात्मजः&#xA;022c कारूषा मत्स्यशेषाश्च केकयाः काशिकोसलाः&#xA;022e एते च त्वरिता वीरा वसुषेणमवारयन्&#xA;023a जनमेजयश्च पाञ्चाल्यः कर्णं विव्याध सायकैः&#xA;023c वराहकर्णैर्नाराचैर्नालीकैर्निशितैः शरैः&#xA;023e वत्सदन्तैर्विपाठैश्च क्षुरप्रैश्चटकामुखैः&#xA;024a नानाप्रहरणैश्चोग्रै रथहस्त्यश्वसादिनः&#xA;024c सर्वतोऽभ्याद्रवन्कर्णं परिवार्य जिघांसया&#xA;025a स पाण्डवानां प्रवरैः सर्वतः समभिद्रुतः&#xA;025c उदैरयद्ब्राह्ममस्त्रं शरैः सम्पूरयन्दिशः&#xA;026a ततः शरमहाज्वालो वीर्योष्मा कर्णपावकः&#xA;026c निर्दहन्पाण्डववनं चारु पर्यचरद्रणे&#xA;027a स संवार्य महास्त्राणि महेष्वासो महात्मनाम्&#xA;027c प्रहस्य पुरुषेन्द्रस्य शरैश्चिच्छेद कार्मुकम्&#xA;028a ततः सन्धाय नवतिं निमेषान्नतपर्वणाम्&#xA;028c बिभेद कवचं राज्ञो रणे कर्णः शितैः शरैः&#xA;029a तद्वर्म हेमविकृतं रराज निपतत्तदा&#xA;029c सविद्युदभ्रं सवितुः शिष्टं वातहतं यथा&#xA;030a तदङ्गं पुरुषेन्द्रस्य भ्रष्टवर्म व्यरोचत&#xA;030c रत्नैरलङ्कृतं दिव्यैर्व्यभ्रं निशि यथा नभः&#xA;031a स विवर्मा शरैः पार्थो रुधिरेण समुक्षितः&#xA;031c क्रुद्धः सर्वायसीं शक्तिं चिक्षेपाधिरथिं प्रति&#xA;032a तां ज्वलन्तीमिवाकाशे शरैश्चिच्छेद सप्तभिः&#xA;032c सा छिन्ना भूमिमपतन्महेष्वासस्य सायकैः&#xA;033a ततो बाह्वोर्ललाटे च हृदि चैव युधिष्ठिरः&#xA;033c चतुर्भिस्तोमरैः कर्णं ताडयित्वा मुदानदत्&#xA;034a उद्भिन्नरुधिरः कर्णः क्रुद्धः सर्प इव श्वसन्&#xA;034c ध्वजं चिच्छेद भल्लेन त्रिभिर्विव्याध पाण्डवम्&#xA;034e इषुधी चास्य चिच्छेद रथं च तिलशोऽच्छिनत्&#xA;035a एवं पार्थो व्यपायात्स निहतप्रार्ष्टिसारथिः&#xA;035c अशक्नुवन्प्रमुखतः स्थातुं कर्णस्य दुर्मनाः&#xA;036a तमभिद्रुत्य राधेयः स्कन्धं संस्पृश्य पाणिना&#xA;036c अब्रवीत्प्रहसन्राजन्कुत्सयन्निव पाण्डवम्&#xA;037a कथं नाम कुले जातः क्षत्रधर्मे व्यवस्थितः&#xA;037c प्रजह्यात्समरे शत्रून्प्राणान्रक्षन्महाहवे&#xA;038a न भवान्क्षत्रधर्मेषु कुशलोऽसीति मे मतिः&#xA;038c ब्राह्मे बले भवान्युक्तः स्वाध्याये यज्ञकर्मणि&#xA;039a मा स्म युध्यस्व कौन्तेय मा च वीरान्समासदः&#xA;039c मा चैनानप्रियं ब्रूहि मा च व्रज महारणम्&#xA;040a एवमुक्त्वा ततः पार्थं विसृज्य च महाबलः&#xA;040c न्यहनत्पाण्डवीं सेनां वज्रहस्त इवासुरीम्&#xA;040e ततः प्रायाद्द्रुतं राजन्व्रीडन्निव जनेश्वरः&#xA;041a अथ प्रयान्तं राजानमन्वयुस्ते तदाच्युतम्&#xA;041c चेदिपाण्डवपाञ्चालाः सात्यकिश्च महारथः&#xA;041e द्रौपदेयास्तथा शूरा माद्रीपुत्रौ च पाण्डवौ&#xA;042a ततो युधिष्ठिरानीकं दृष्ट्वा कर्णः पराङ्मुखम्&#xA;042c कुरुभिः सहितो वीरैः पृष्ठगैः पृष्ठमन्वयात्&#xA;043a शङ्खभेरीनिनादैश्च कार्मुकाणां च निस्वनैः&#xA;043c बभूव धार्तराष्ट्राणां सिंहनादरवस्तदा&#xA;044a युधिष्ठिरस्तु कौरव्य रथमारुह्य सत्वरः&#xA;044c श्रुतकीर्तेर्महाराज दृष्टवान्कर्णविक्रमम्&#xA;045a काल्यमानं बलं दृष्ट्वा धर्मराजो युधिष्ठिरः&#xA;045c तान्योधानब्रवीत्क्रुद्धो हतैनं वै सहस्रशः&#xA;046a ततो राज्ञाभ्यनुज्ञाताः पाण्डवानां महारथाः&#xA;046c भीमसेनमुखाः सर्वे पुत्रांस्ते प्रत्युपाद्रवन्&#xA;047a अभवत्तुमुलः शब्दो योधानां तत्र भारत&#xA;047c हस्त्यश्वरथपत्तीनां शस्त्राणां च ततस्ततः&#xA;048a उत्तिष्ठत प्रहरत प्रैताभिपततेति च&#xA;048c इति ब्रुवाणा अन्योन्यं जघ्नुर्योधा रणाजिरे&#xA;049a अभ्रच्छायेव तत्रासीच्छरवृष्टिभिरम्बरे&#xA;049c समावृत्तैर्नरवरैर्निघ्नद्भिरितरेतरम्&#xA;050a विपताकाध्वजच्छत्रा व्यश्वसूतायुधा रणे&#xA;050c व्यङ्गाङ्गावयवाः पेतुः क्षितौ क्षीणा हतेश्वराः&#xA;051a प्रवराणीव शैलानां शिखराणि द्विपोत्तमाः&#xA;051c सारोहा निहताः पेतुर्वज्रभिन्ना इवाद्रयः&#xA;052a छिन्नभिन्नविपर्यस्तैर्वर्मालङ्कारविग्रहैः&#xA;052c सारोहास्तुरगाः पेतुर्हतवीराः सहस्रशः&#xA;053a विप्रविद्धायुधाङ्गाश्च द्विरदाश्वरथैर्हताः&#xA;053c प्रतिवीरैश्च सम्मर्दे पत्तिसङ्घाः सहस्रशः&#xA;054a विशालायतताम्राक्षैः पद्मेन्दुसदृशाननैः&#xA;054c शिरोभिर्युद्धशौण्डानां सर्वतः संस्तृता मही&#xA;055a तथा तु वितते व्योम्नि निस्वनं शुश्रुवुर्जनाः&#xA;055c विमानैरप्सरःसङ्घैर्गीतवादित्रनिस्वनैः&#xA;056a हतान्कृत्तानभिमुखान्वीरान्वीरैः सहस्रशः&#xA;056c आरोप्यारोप्य गच्छन्ति विमानेष्वप्सरोगणाः&#xA;057a तद्दृष्ट्वा महदाश्चर्यं प्रत्यक्षं स्वर्गलिप्सया&#xA;057c प्रहृष्टमनसः शूराः क्षिप्रं जग्मुः परस्परम्&#xA;058a रथिनो रथिभिः सार्धं चित्रं युयुधुराहवे&#xA;058c पत्तयः पत्तिभिर्नागा नागैः सह हयैर्हयाः&#xA;059a एवं प्रवृत्ते सङ्ग्रामे गजवाजिजनक्षये&#xA;059c सैन्ये च रजसा व्याप्ते स्वे स्वाञ्जघ्नुः परे परान्&#xA;060a कचाकचि बभौ युद्धं दन्तादन्ति नखानखि&#xA;060c मुष्टियुद्धं नियुद्धं च देहपाप्मविनाशनम्&#xA;061a तथा वर्तति सङ्ग्रामे गजवाजिजनक्षये&#xA;061c नराश्वगजदेहेभ्यः प्रसृता लोहितापगा&#xA;061e नराश्वगजदेहान्सा व्युवाह पतितान्बहून्&#xA;062a नराश्वगजसम्बाधे नराश्वगजसादिनाम्&#xA;062c लोहितोदा महाघोरा नदी लोहितकर्दमा&#xA;062e नराश्वगजदेहान्सा वहन्ती भीरुभीषणी&#xA;063a तस्याः परमपारं च व्रजन्ति विजयैषिणः&#xA;063c गाधेन च प्लवन्तश्च निमज्ज्योन्मज्ज्य चापरे&#xA;064a ते तु लोहितदिग्धाङ्गा रक्तवर्मायुधाम्बराः&#xA;064c सस्नुस्तस्यां पपुश्चासृङ्मम्लुश्च भरतर्षभ&#xA;065a रथानश्वान्नरान्नागानायुधाभरणानि च&#xA;065c वसनान्यथ वर्माणि हन्यमानान्हतानपि&#xA;065e भूमिं खं द्यां दिशश्चैव प्रायः पश्याम लोहितम्&#xA;066a लोहितस्य तु गन्धेन स्पर्शेन च रसेन च&#xA;066c रूपेण चातिरिक्तेन शब्देन च विसर्पता&#xA;066e विषादः सुमहानासीत्प्रायः सैन्यस्य भारत&#xA;067a तत्तु विप्रहतं सैन्यं भीमसेनमुखैस्तव&#xA;067c भूयः समाद्रवन्वीराः सात्यकिप्रमुखा रथाः&#xA;068a तेषामापततां वेगमविषह्य महात्मनाम्&#xA;068c पुत्राणां ते महत्सैन्यमासीद्राजन्पराङ्मुखम्&#xA;069a तत्प्रकीर्णरथाश्वेभं नरवाजिसमाकुलम्&#xA;069c विध्वस्तचर्मकवचं प्रविद्धायुधकार्मुकम्&#xA;070a व्यद्रवत्तावकं सैन्यं लोड्यमानं समन्ततः&#xA;070c सिंहार्दितं महारण्ये यथा गजकुलं तथा&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/034/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/034/</guid>
      <description>&lt;p&gt;001  सञ्जय उवाच&#xA;001a तानभिद्रवतो दृष्ट्वा पाण्डवांस्तावकं बलम्&#xA;001c क्रोशतस्तव पुत्रस्य न स्म राजन्न्यवर्तत&#xA;002a ततः पक्षात्प्रपक्षाच्च प्रपक्षैश्चापि दक्षिणात्&#xA;002c उदस्तशस्त्राः कुरवो भीममभ्यद्रवन्रणे&#xA;003a कर्णोऽपि दृष्ट्वा द्रवतो धार्तराष्ट्रान्पराङ्मुखान्&#xA;003c हंसवर्णान्हयाग्र्यांस्तान्प्रैषीद्यत्र वृकोदरम्&#xA;004a ते प्रेषिता महाराज शल्येनाहवशोभिना&#xA;004c भीमसेनरथं प्राप्य समसज्जन्त वाजिनः&#xA;005a दृष्ट्वा कर्णं समायान्तं भीमः क्रोधसमन्वितः&#xA;005c मतिं दध्रे विनाशाय कर्णस्य भरतर्षभ&#xA;006a सोऽब्रवीत्सात्यकिं वीरं धृष्टद्युम्नं च पार्षतम्&#xA;006c एनं रक्षत राजानं धर्मात्मानं युधिष्ठिरम्&#xA;006e संशयान्महतो मुक्तं कथञ्चित्प्रेक्षतो मम&#xA;007a अग्रतो मे कृतो राजा छिन्नसर्वपरिच्छदः&#xA;007c दुर्योधनस्य प्रीत्यर्थं राधेयेन दुरात्मना&#xA;008a अन्तमद्य करिष्यामि तस्य दुःखस्य पार्षत&#xA;008c हन्ता वास्मि रणे कर्णं स वा मां निहनिष्यति&#xA;008e सङ्ग्रामेण सुघोरेण सत्यमेतद्ब्रवीमि वः&#xA;009a राजानमद्य भवतां न्यासभूतं ददामि वै&#xA;009c अस्य संरक्षणे सर्वे यतध्वं विगतज्वराः&#xA;010a एवमुक्त्वा महाबाहुः प्रायादाधिरथिं प्रति&#xA;010c सिंहनादेन महता सर्वाः सन्नादयन्दिशः&#xA;011a दृष्ट्वा त्वरितमायान्तं भीमं युद्धाभिनन्दिनम्&#xA;011c सूतपुत्रमथोवाच मद्राणामीश्वरो विभुः&#xA;012a पश्य कर्ण महाबाहुं क्रुद्धं पाण्डवनन्दनम्&#xA;012c दीर्घकालार्जितं क्रोधं मोक्तुकामं त्वयि ध्रुवम्&#xA;013a ईदृशं नास्य रूपं मे दृष्टपूर्वं कदाचन&#xA;013c अभिमन्यौ हते कर्ण राक्षसे वा घटोत्कचे&#xA;014a त्रैलोक्यस्य समस्तस्य शक्तः क्रुद्धो निवारणे&#xA;014c बिभर्ति यादृशं रूपं कालाग्निसदृशं शुभम्&#xA;015a इति ब्रुवति राधेयं मद्राणामीश्वरे नृप&#xA;015c अभ्यवर्तत वै कर्णं क्रोधदीप्तो वृकोदरः&#xA;016a तथागतं तु सम्प्रेक्ष्य भीमं युद्धाभिनन्दिनम्&#xA;016c अब्रवीद्वचनं शल्यं राधेयः प्रहसन्निव&#xA;017a यदुक्तं वचनं मेऽद्य त्वया मद्रजनेश्वर&#xA;017c भीमसेनं प्रति विभो तत्सत्यं नात्र संशयः&#xA;018a एष शूरश्च वीरश्च क्रोधनश्च वृकोदरः&#xA;018c निरपेक्षः शरीरे च प्राणतश्च बलाधिकः&#xA;019a अज्ञातवासं वसता विराटनगरे तदा&#xA;019c द्रौपद्याः प्रियकामेन केवलं बाहुसंश्रयात्&#xA;019e गूढभावं समाश्रित्य कीचकः सगणो हतः&#xA;020a सोऽद्य सङ्ग्रामशिरसि सन्नद्धः क्रोधमूर्च्छितः&#xA;020c किङ्करोद्यतदण्डेन मृत्युनापि व्रजेद्रणम्&#xA;021a चिरकालाभिलषितो ममायं तु मनोरथः&#xA;021c अर्जुनं समरे हन्यां मां वा हन्याद्धनञ्जयः&#xA;021e स मे कदाचिदद्यैव भवेद्भीमसमागमात्&#xA;022a निहते भीमसेने तु यदि वा विरथीकृते&#xA;022c अभियास्यति मां पार्थस्तन्मे साधु भविष्यति&#xA;022e अत्र यन्मन्यसे प्राप्तं तच्छीघ्रं सम्प्रधारय&#xA;023a एतच्छ्रुत्वा तु वचनं राधेयस्य महात्मनः&#xA;023c उवाच वचनं शल्यः सूतपुत्रं तथागतम्&#xA;024a अभियासि महाबाहो भीमसेनं महाबलम्&#xA;024c निरस्य भीमसेनं तु ततः प्राप्स्यसि फल्गुनम्&#xA;025a यस्ते कामोऽभिलषितश्चिरात्प्रभृति हृद्गतः&#xA;025c स वै सम्पत्स्यते कर्ण सत्यमेतद्ब्रवीमि ते&#xA;026a एवमुक्ते ततः कर्णः शल्यं पुनरभाषत&#xA;026c हन्ताहमर्जुनं सङ्ख्ये मां वा हन्ता धनञ्जयः&#xA;026e युद्धे मनः समाधाय याहि याहीत्यचोदयत्&#xA;027a ततः प्रायाद्रथेनाशु शल्यस्तत्र विशाम्पते&#xA;027c यत्र भीमो महेष्वासो व्यद्रावयत वाहिनीम्&#xA;028a ततस्तूर्यनिनादश्च भेरीणां च महास्वनः&#xA;028c उदतिष्ठत राजेन्द्र कर्णभीमसमागमे&#xA;029a भीमसेनोऽथ सङ्क्रुद्धस्तव सैन्यं दुरासदम्&#xA;029c नाराचैर्विमलैस्तीक्ष्णैर्दिशः प्राद्रावयद्बली&#xA;030a स सन्निपातस्तुमुलो भीमरूपो विशाम्पते&#xA;030c आसीद्रौद्रो महाराज कर्णपाण्डवयोर्मृधे&#xA;030e ततो मुहूर्ताद्राजेन्द्र पाण्डवः कर्णमाद्रवत्&#xA;031a तमापतन्तं सम्प्रेक्ष्य कर्णो वैकर्तनो वृषः&#xA;031c आजघानोरसि क्रुद्धो नाराचेन स्तनान्तरे&#xA;031e पुनश्चैनममेयात्मा शरवर्षैरवाकिरत्&#xA;032a स विद्धः सूतपुत्रेण छादयामास पत्रिभिः&#xA;032c विव्याध निशितैः कर्ण नवभिर्नतपर्वभिः&#xA;033a तस्य कर्णो धनुर्मध्ये द्विधा चिच्छेद पत्रिणा&#xA;033c अथ तं छिन्नधन्वानमभ्यविध्यत्स्तनान्तरे&#xA;033e नाराचेन सुतीक्ष्णेन सर्वावरणभेदिना&#xA;034a सोऽन्यत्कार्मुकमादाय सूतपुत्रं वृकोदरः&#xA;034c राजन्मर्मसु मर्मज्ञो विद्ध्वा सुनिशितैः शरैः&#xA;034e ननाद बलवन्नादं कम्पयन्निव रोदसी&#xA;035a तं कर्णः पञ्चविंशत्या नाराचानां समार्दयत्&#xA;035c मदोत्कटं वने दृप्तमुल्काभिरिव कुञ्जरम्&#xA;036a ततः सायकभिन्नाङ्गः पाण्डवः क्रोधमूर्च्छितः&#xA;036c संरम्भामर्षताम्राक्षः सूतपुत्रवधेच्छया&#xA;037a स कार्मुके महावेगं भारसाधनमुत्तमम्&#xA;037c गिरीणामपि भेत्तारं सायकं समयोजयत्&#xA;038a विकृष्य बलवच्चापमा कर्णादतिमारुतिः&#xA;038c तं मुमोच महेष्वासः क्रुद्धः कर्णजिघांसया&#xA;039a स विसृष्टो बलवता बाणो वज्राशनिस्वनः&#xA;039c अदारयद्रणे कर्णं वज्रवेग इवाचलम्&#xA;040a स भीमसेनाभिहतो सूतपुत्रः कुरूद्वह&#xA;040c निषसाद रथोपस्थे विसञ्ज्ञः पृतनापतिः&#xA;041a ततो मद्राधिपो दृष्ट्वा विसञ्ज्ञं सूतनन्दनम्&#xA;041c अपोवाह रथेनाजौ कर्णमाहवशोभिनम्&#xA;042a ततः पराजिते कर्णे धार्तराष्ट्रीं महाचमूम्&#xA;042c व्यद्रावयद्भीमसेनो यथेन्द्रो दानवीं चमूम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/035/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/035/</guid>
      <description>&lt;p&gt;001  धृतराष्ट्र उवाच&#xA;001a सुदुष्करमिदं कर्म कृतं भीमेन सञ्जय&#xA;001c येन कर्णो महाबाहू रथोपस्थे निपातितः&#xA;002a कर्णो ह्येको रणे हन्ता सृञ्जयान्पाण्डवैः सह&#xA;002c इति दुर्योधनः सूत प्राब्रवीन्मां मुहुर्मुहुः&#xA;003a पराजितं तु राधेयं दृष्ट्वा भीमेन संयुगे&#xA;003c ततः परं किमकरोत्पुत्रो दुर्योधनो मम&#xA;004  सञ्जय उवाच&#xA;004a विभ्रान्तं प्रेक्ष्य राधेयं सूतपुत्रं महाहवे&#xA;004c महत्या सेनया राजन्सोदर्यान्समभाषत&#xA;005a शीघ्रं गच्छत भद्रं वो राधेयं परिरक्षत&#xA;005c भीमसेनभयागाधे मज्जन्तं व्यसनार्णवे&#xA;006a ते तु राज्ञा समादिष्टा भीमसेनजिघांसवः&#xA;006c अभ्यवर्तन्त सङ्क्रुद्धाः पतङ्गा इव पावकम्&#xA;007a श्रुतायुर्दुर्धरः क्राथो विवित्सुर्विकटः समः&#xA;007c निषङ्गी कवची पाशी तथा नन्दोपनन्दकौ&#xA;008a दुष्प्रधर्षः सुबाहुश्च वातवेगसुवर्चसौ&#xA;008c धनुर्ग्राहो दुर्मदश्च तथा सत्त्वसमः सहः&#xA;009a एते रथैः परिवृता वीर्यवन्तो महाबलाः&#xA;009c भीमसेनं समासाद्य समन्तात्पर्यवारयन्&#xA;009e ते व्यमुञ्चञ्शरव्रातान्नानालिङ्गान्समन्ततः&#xA;010a स तैरभ्यर्द्यमानस्तु भीमसेनो महाबलः&#xA;010c तेषामापततां क्षिप्रं सुतानां ते नराधिप&#xA;010e रथैः पञ्चाशता सार्धं पञ्चाशन्न्यहनद्रथान्&#xA;011a विवित्सोस्तु ततः क्रुद्धो भल्लेनापाहरच्छिरः&#xA;011c सकुण्डलशिरस्त्राणं पूर्णचन्द्रोपमं तदा&#xA;011e भीमेन च महाराज स पपात हतो भुवि&#xA;012a तं दृष्ट्वा निहतं शूरं भ्रातरः सर्वतः प्रभो&#xA;012c अभ्यद्रवन्त समरे भीमं भीमपराक्रमम्&#xA;013a ततोऽपराभ्यां भल्लाभ्यां पुत्रयोस्ते महाहवे&#xA;013c जहार समरे प्राणान्भीमो भीमपराक्रमः&#xA;014a तौ धरामन्वपद्येतां वातरुग्णाविव द्रुमौ&#xA;014c विकटश्च समश्चोभौ देवगर्भसमौ नृप&#xA;015a ततस्तु त्वरितो भीमः क्राथं निन्ये यमक्षयम्&#xA;015c नाराचेन सुतीक्ष्णेन स हतो न्यपतद्भुवि&#xA;016a हाहाकारस्ततस्तीव्रः सम्बभूव जनेश्वर&#xA;016c वध्यमानेषु ते राजंस्तदा पुत्रेषु धन्विषु&#xA;017a तेषां संलुलिते सैन्ये भीमसेनो महाबलः&#xA;017c नन्दोपनन्दौ समरे प्रापयद्यमसादनम्&#xA;018a ततस्ते प्राद्रवन्भीताः पुत्रास्ते विह्वलीकृताः&#xA;018c भीमसेनं रणे दृष्ट्वा कालान्तकयमोपमम्&#xA;019a पुत्रांस्ते निहतान्दृष्ट्वा सूतपुत्रो महामनाः&#xA;019c हंसवर्णान्हयान्भूयः प्राहिणोद्यत्र पाण्डवः&#xA;020a ते प्रेषिता महाराज मद्रराजेन वाजिनः&#xA;020c भीमसेनरथं प्राप्य समसज्जन्त वेगिताः&#xA;021a स सन्निपातस्तुमुलो घोररूपो विशाम्पते&#xA;021c आसीद्रौद्रो महाराज कर्णपाण्डवयोर्मृधे&#xA;022a दृष्ट्वा मम महाराज तौ समेतौ महारथौ&#xA;022c आसीद्बुद्धिः कथं नूनमेतदद्य भविष्यति&#xA;023a ततो मुहूर्ताद्राजेन्द्र नातिकृच्छ्राद्धसन्निव&#xA;023c विरथं भीमकर्माणं भीमं कर्णश्चकार ह&#xA;024a विरथो भरतश्रेष्ठः प्रहसन्ननिलोपमः&#xA;024c गदाहस्तो महाबाहुरपतत्स्यन्दनोत्तमात्&#xA;025a नागान्सप्तशतान्राजन्नीषादन्तान्प्रहारिणः&#xA;025c व्यधमत्सहसा भीमः क्रुद्धरूपः परन्तपः&#xA;026a दन्तवेष्टेषु नेत्रेषु कम्भेषु स कटेषु च&#xA;026c मर्मस्वपि च मर्मज्ञो निनदन्व्यधमद्भृशम्&#xA;027a ततस्ते प्राद्रवन्भीताः प्रतीपं प्रहिताः पुनः&#xA;027c महामात्रैस्तमावव्रुर्मेघा इव दिवाकरम्&#xA;028a तान्स सप्तशतान्नागान्सारोहायुधकेतनान्&#xA;028c भूमिष्ठो गदया जघ्ने शरन्मेघानिवानिलः&#xA;029a ततः सुबलपुत्रस्य नागानतिबलान्पुनः&#xA;029c पोथयामास कौन्तेयो द्वापञ्चाशतमाहवे&#xA;030a तथा रथशतं साग्रं पत्तींश्च शतशोऽपरान्&#xA;030c न्यहनत्पाण्डवो युद्धे तापयंस्तव वाहिनीम्&#xA;031a प्रताप्यमानं सूर्येण भीमेन च महात्मना&#xA;031c तव सैन्यं सञ्चुकोच चर्म वह्निगतं यथा&#xA;032a ते भीमभयसन्त्रस्तास्तावका भरतर्षभ&#xA;032c विहाय समरे भीमं दुद्रुवुर्वै दिशो दश&#xA;033a रथाः पञ्चशताश्चान्ये ह्रादिनश्चर्मवर्मिणः&#xA;033c भीममभ्यद्रवंस्तूर्णं शरपूगैः समन्ततः&#xA;034a तान्ससूतरथान्सर्वान्सपताकाध्वजायुधान्&#xA;034c पोथयामास गदया भीमो विष्णुरिवासुरान्&#xA;035a ततः शकुनिनिर्दिष्टाः सादिनः शूरसम्मताः&#xA;035c त्रिसाहस्रा ययुर्भीमं शक्त्यृष्टिप्रासपाणयः&#xA;036a तान्प्रत्युद्गम्य यवनानश्वारोहान्वरारिहा&#xA;036c विचरन्विविधान्मार्गान्घातयामास पोथयन्&#xA;037a तेषामासीन्महाञ्शब्दस्ताडितानां च सार्वशः???&#xA;037c असिभिश्छिद्यमानानां नडानामिव भारत&#xA;038a एवं सुबलपुत्रस्य त्रिसाहस्रान्हयोत्तमान्&#xA;038c हत्वान्यं रथमास्थाय क्रुद्धो राधेयमभ्ययात्&#xA;039a कर्णोऽपि समरे राजन्धर्मपुत्रमरिन्दमम्&#xA;039c शरैः प्रच्छादयामास सारथिं चाप्यपातयत्&#xA;040a ततः सम्प्रद्रुतं सङ्ख्ये रथं दृष्ट्वा महारथः&#xA;040c अन्वधावत्किरन्बाणैः कङ्कपत्रैरजिह्मगैः&#xA;041a राजानमभि धावन्तं शरैरावृत्य रोदसी&#xA;041c क्रुद्धः प्रच्छादयामास शरजालेन मारुतिः&#xA;042a सन्निवृत्तस्ततस्तूर्णं राधेयः शत्रुकर्शनः&#xA;042c भीमं प्रच्छादयामास समन्तान्निशितैः शरैः&#xA;043a भीमसेनरथव्यग्रं कर्णं भारत सात्यकिः&#xA;043c अभ्यर्दयदमेयात्मा पार्ष्णिग्रहणकारणात्&#xA;043e अभ्यवर्तत कर्णस्तमर्दितोऽपि शरैर्भृशम्&#xA;044a तावन्योन्यं समासाद्य वृषभौ सर्वधन्विनाम्&#xA;044c विसृजन्तौ शरांश्चित्रान्विभ्राजेतां मनस्विनौ&#xA;045a ताभ्यां वियति राजेन्द्र विततं भीमदर्शनम्&#xA;045c क्रौञ्चपृष्ठारुणं रौद्रं बाणजालं व्यदृश्यत&#xA;046a नैव सूर्यप्रभां खं वा न दिशः प्रदिशः कुतः&#xA;046c प्राज्ञासिष्म वयं ताभ्यां शरैर्मुक्तैः सहस्रशः&#xA;047a मध्याह्ने तपतो राजन्भास्करस्य महाप्रभाः&#xA;047c हृताः सर्वाः शरौघैस्तैः कर्णमाधवयोस्तदा&#xA;048a सौबलं कृतवर्माणं द्रौणिमाधिरथिं कृपम्&#xA;048c संसक्तान्पाण्डवैर्दृष्ट्वा निवृत्ताः कुरवः पुनः&#xA;049a तेषामापततां शब्दस्तीव्र आसीद्विशाम्पते&#xA;049c उद्धूतानां यथा वृष्ट्या सागराणां भयावहः&#xA;050a ते सेने भृशसंविग्ने दृष्ट्वान्योन्यं महारणे&#xA;050c हर्षेण महता युक्ते परिगृह्य परस्परम्&#xA;051a ततः प्रववृते युद्धं मध्यं प्राप्ते दिवाकरे&#xA;051c यादृशं न कदाचिद्धि दृष्टपूर्वं न च श्रुतम्&#xA;052a बलौघस्तु समासाद्य बलौघं सहसा रणे&#xA;052c उपासर्पत वेगेन जलौघ इव सागरम्&#xA;053a आसीन्निनादः सुमहान्बलौघानां परस्परम्&#xA;053c गर्जतां सागरौघाणां यथा स्यान्निस्वनो महान्&#xA;054a ते तु सेने समासाद्य वेगवत्यौ परस्परम्&#xA;054c एकीभावमनुप्राप्ते नद्याविव समागमे&#xA;055a ततः प्रववृते युद्धं घोररूपं विशाम्पते&#xA;055c कुरूणां पाण्डवानां च लिप्सतां सुमहद्यशः&#xA;056a कुरूणां गर्जतां तत्र अविच्छेदकृता गिरः&#xA;056c श्रूयन्ते विविधा राजन्नामान्युद्दिश्य भारत&#xA;057a यस्य यद्धि रणे न्यङ्गं पितृतो मातृतोऽपि वा&#xA;057c कर्मतः शीलतो वापि स तच्छ्रावयते युधि&#xA;058a तान्दृष्ट्वा समरे शूरांस्तर्जयानान्परस्परम्&#xA;058c अभवन्मे मती राजन्नैषामस्तीति जीवितम्&#xA;059a तेषां दृष्ट्वा तु क्रुद्धानां वपूंष्यमिततेजसाम्&#xA;059c अभवन्मे भयं तीव्रं कथमेतद्भविष्यति&#xA;060a ततस्ते पाण्डवा राजन्कौरवाश्च महारथाः&#xA;060c ततक्षुः सायकैस्तीक्ष्णैर्निघ्नन्तो हि परस्परम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/036/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/036/</guid>
      <description>&lt;p&gt;001  सञ्जय उवाच&#xA;001a क्षत्रियास्ते महाराज परस्परवधैषिणः&#xA;001c अन्योन्यं समरे जघ्नुः कृतवैराः परस्परम्&#xA;002a रथौघाश्च हयौघाश्च नरौघाश्च समन्ततः&#xA;002c गजौघाश्च महाराज संसक्ताः स्म परस्परम्&#xA;003a गदानां परिघाणां च कणपानां च सर्पताम्&#xA;003c प्रासानां भिण्डिपालानां भुशुण्डीनां च सर्वशः&#xA;004a सम्पातं चान्वपश्याम सङ्ग्रामे भृशदारुणे&#xA;004c शलभा इव सम्पेतुः समन्ताच्छरवृष्टयः&#xA;005a नागा नागान्समासाद्य व्यधमन्त परस्परम्&#xA;005c हया हयांश्च समरे रथिनो रथिनस्तथा&#xA;005e पत्तयः पत्तिसङ्घैश्च हयसङ्घैर्हयास्तथा&#xA;006a पत्तयो रथमातङ्गान्रथा हस्त्यश्वमेव च&#xA;006c नागाश्च समरे त्र्यङ्गं ममृदुः शीघ्रगा नृप&#xA;007a पततां तत्र शूराणां क्रोशतां च परस्परम्&#xA;007c घोरमायोधनं जज्ञे पशूनां वैशसं यथा&#xA;008a रुधिरेण समास्तीर्णा भाति भारत मेदिनी&#xA;008c शक्रगोपगणाकीर्णा प्रावृषीव यथा धरा&#xA;009a यथा वा वाससी शुक्ले महारजनरञ्जिते&#xA;009c बिभृयाद्युवतिः श्यामा तद्वदासीद्वसुन्धरा&#xA;009e मांसशोणितचित्रेव शातकौम्भमयीव च&#xA;010a छिन्नानां चोत्तमाङ्गानां बाहूनां चोरुभिः सह&#xA;010c कुण्डलानां प्रविद्धानां भूषणानां च भारत&#xA;011a निष्काणामधिसूत्राणां शरीराणां च धन्विनाम्&#xA;011c वर्मणां सपताकानां सङ्घास्तत्रापतन्भुवि&#xA;012a गजान्गजाः समासाद्य विषाणाग्रैरदारयन्&#xA;012c विषाणाभिहतास्ते च भ्राजन्ते द्विरदा यथा&#xA;013a रुधिरेणावसिक्ताङ्गा गैरिकप्रस्रवा इव&#xA;013c यथा भ्राजन्ति स्यन्दन्तः पर्वता धातुमण्डिताः&#xA;014a तोमरान्गजिभिर्मुक्तान्प्रतीपानास्थितान्बहून्&#xA;014c हस्तैर्विचेरुस्ते नागा बभञ्जुश्चापरे तथा&#xA;015a नाराचैश्छिन्नवर्माणो भ्राजन्ते स्म गजोत्तमाः&#xA;015c हिमागमे महाराज व्यभ्रा इव महीधराः&#xA;016a शरैः कनकपुङ्खैस्तु चिता रेजुर्गजोत्तमाः&#xA;016c उल्काभिः सम्प्रदीप्ताग्राः पर्वता इव मारिष&#xA;017a केचिदभ्याहता नागा नागैर्नगनिभा भुवि&#xA;017c निपेतुः समरे तस्मिन्पक्षवन्त इवाद्रयः&#xA;018a अपरे प्राद्रवन्नागाः शल्यार्ता व्रणपीडिताः&#xA;018c प्रतिमानैश्च कुम्भैश्च पेतुरुर्व्यां महाहवे&#xA;019a निषेदुः सिंहवच्चान्ये नदन्तो भैरवान्रवान्&#xA;019c मम्लुश्च बहवो राजंश्चुकूजुश्चापरे तथा&#xA;020a हयाश्च निहता बाणैः स्वर्णभाण्डपरिच्छदाः&#xA;020c निषेदुश्चैव मम्लुश्च बभ्रमुश्च दिशो दश&#xA;021a अपरे कृष्यमाणाश्च विवेष्टन्तो महीतले&#xA;021c भावान्बहुविधांश्चक्रुस्ताडिताः शरतोमरैः&#xA;022a नरास्तु निहता भूमौ कूजन्तस्तत्र मारिष&#xA;022c दृष्ट्वा च बान्धवानन्ये पितॄनन्ये पितामहान्&#xA;023a धावमानान्परांश्चैव दृष्ट्वान्ये तत्र भारत&#xA;023c गोत्रनामानि ख्यातानि शशंसुरितरेतरम्&#xA;024a तेषां छिन्ना महाराज भुजाः कनकभूषणाः&#xA;024c उद्वेष्टन्ते विवेष्टन्ते पतन्ते चोत्पतन्ति च&#xA;025a निपतन्ति तथा भूमौ स्फुरन्ति च सहस्रशः&#xA;025c वेगांश्चान्ये रणे चक्रुः स्फुरन्त इव पन्नगाः&#xA;026a ते भुजा भोगिभोगाभाश्चन्दनाक्ता विशाम्पते&#xA;026c लोहितार्द्रा भृशं रेजुस्तपनीयध्वजा इव&#xA;027a वर्तमाने तथा घोरे सङ्कुले सर्वतोदिशम्&#xA;027c अविज्ञाताः स्म युध्यन्ते विनिघ्नन्तः परस्परम्&#xA;028a भौमेन रजसा कीर्णे शस्त्रसम्पातसङ्कुले&#xA;028c नैव स्वे न परे राजन्व्यज्ञायन्त तमोवृते&#xA;029a तथा तदभवद्युद्धं घोररूपं भयानकम्&#xA;029c शोणितोदा महानद्यः प्रसस्रुस्तत्र चासकृत्&#xA;030a शीर्षपाषाणसञ्छन्नाः केशशैवलशाद्वलाः&#xA;030c अस्थिसङ्घातसङ्कीर्णा धनुःशरवरोत्तमाः&#xA;031a मांसकर्दमपङ्काश्च शोणितौघाः सुदारुणाः&#xA;031c नदीः प्रवर्तयामासुर्यमराष्ट्रविवर्धनीः&#xA;032a ता नद्यो घोररूपाश्च नयन्त्यो यमसादनम्&#xA;032c अवगाढा मज्जयन्त्यः क्षत्रस्याजनयन्भयम्&#xA;033a क्रव्यादानां नरव्याघ्र नर्दतां तत्र तत्र ह&#xA;033c घोरमायोधनं जज्ञे प्रेतराजपुरोपमम्&#xA;034a उत्थितान्यगणेयानि कबन्धानि समन्ततः&#xA;034c नृत्यन्ति वै भूतगणाः सन्तृप्ता मांसशोणितैः&#xA;035a पीत्वा च शोणितं तत्र वसां पीत्वा च भारत???&#xA;035c मेदोमज्जावसातृप्तास्तृप्ता मांसस्य चैव हि&#xA;035e धावमानाश्च दृश्यन्ते काकगृध्रबलास्तथा&#xA;036a शूरास्तु समरे राजन्भयं त्यक्त्वा सुदुस्त्यजम्&#xA;036c योधव्रतसमाख्याताश्चक्रुः कर्माण्यभीतवत्&#xA;037a शरशक्तिसमाकीर्णे क्रव्यादगणसङ्कुले&#xA;037c व्यचरन्त गणैः शूराः ख्यापयन्तः स्वपौरुषम्&#xA;038a अन्योन्यं श्रावयन्ति स्म नामगोत्राणि भारत&#xA;038c पितृनामानि च रणे गोत्रनामानि चाभितः&#xA;039a श्रावयन्तो हि बहवस्तत्र योधा विशाम्पते&#xA;039c अन्योन्यमवमृद्नन्तः शक्तितोमरपट्टिशैः&#xA;040a वर्तमाने तदा युद्धे घोररूपे सुदारुणे&#xA;040c व्यषीदत्कौरवी सेना भिन्ना नौरिव सागरे&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/037/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/037/</guid>
      <description>&lt;p&gt;001  सञ्जय उवाच&#xA;001a वर्तमाने तदा युद्धे क्षत्रियाणां निमज्जने&#xA;001c गाण्डीवस्य महान्घोषः शुश्रुवे युधि मारिष&#xA;002a संशप्तकानां कदनमकरोद्यत्र पाण्डवः&#xA;002c कोसलानां तथा राजन्नारायणबलस्य च&#xA;003a संशप्तकास्तु समरे शरवृष्टिं समन्ततः&#xA;003c अपातयन्पार्थमूर्ध्नि जयगृद्धाः प्रमन्यवः&#xA;004a तां वृष्टिं सहसा राजंस्तरसा धारयन्प्रभुः&#xA;004c व्यगाहत रणे पार्थो विनिघ्नन्रथिनां वरः&#xA;005a निगृह्य तु रथानीकं कङ्कपत्रैः शिलाशितैः&#xA;005c आससाद रणे पार्थः सुशर्माणं महारथम्&#xA;006a स तस्य शरवर्षाणि ववर्ष रथिनां वरः&#xA;006c तथा संशप्तकाश्चैव पार्थस्य समरे स्थिताः&#xA;007a सुशर्मा तु ततः पार्थं विद्ध्वा नवभिराशुगैः&#xA;007c जनार्दनं त्रिभिर्बाणैरभ्यहन्दक्षिणे भुजे&#xA;007e ततोऽपरेण भल्लेन केतुं विव्याध मारिष&#xA;008a स वानरवरो राजन्विश्वकर्मकृतो महान्&#xA;008c ननाद सुमहन्नादं भीषयन्वै ननर्द च&#xA;009a कपेस्तु निनदं श्रुत्वा सन्त्रस्ता तव वाहिनी&#xA;009c भयं विपुलमादाय निश्चेष्टा समपद्यत&#xA;010a ततः सा शुशुभे सेना निश्चेष्टावस्थिता नृप&#xA;010c नानापुष्पसमाकीर्णं यथा चैत्ररथं वनम्&#xA;011a प्रतिलभ्य ततः सञ्ज्ञां योधास्ते कुरुसत्तम&#xA;011c अर्जुनं सिषिचुर्बाणैः पर्वतं जलदा इव&#xA;011e परिवव्रुस्तदा सर्वे पाण्डवस्य महारथम्&#xA;012a ते हयान्रथचक्रे च रथेषाश्चापि भारत&#xA;012c निगृह्य बलवत्तूर्णं सिंहनादमथानदन्&#xA;013a अपरे जगृहुश्चैव केशवस्य महाभुजौ&#xA;013c पार्थमन्ये महाराज रथस्थं जगृहुर्मुदा&#xA;014a केशवस्तु तदा बाहू विधुन्वन्रणमूर्धनि&#xA;014c पातयामास तान्सर्वान्दुष्टहस्तीव हस्तिनः&#xA;015a ततः क्रुद्धो रणे पार्थः संवृतस्तैर्महारथैः&#xA;015c निगृहीतं रथं दृष्ट्वा केशवं चाप्यभिद्रुतम्&#xA;015e रथारूढांश्च सुबहून्पदातींश्चाप्यपातयत्&#xA;016a आसन्नांश्च ततो योधाञ्शरैरासन्नयोधिभिः&#xA;016c च्यावयामास समरे केशवं चेदमब्रवीत्&#xA;017a पश्य कृष्ण महाबाहो संशप्तकगणान्मया&#xA;017c कुर्वाणान्दारुणं कर्म वध्यमानान्सहस्रशः&#xA;018a रथबन्धमिमं घोरं पृथिव्यां नास्ति कश्चन&#xA;018c यः सहेत पुमाल्ँलोके मदन्यो यदुपुङ्गव&#xA;019a इत्येवमुक्त्वा बीभत्सुर्देवदत्तमथाधमत्&#xA;019c पाञ्चजन्यं च कृष्णोऽपि पूरयन्निव रोदसी&#xA;020a तं तु शङ्खस्वनं श्रुत्वा संशप्तकवरूथिनी&#xA;020c सञ्चचाल महाराज वित्रस्ता चाभवद्भृशम्&#xA;021a पदबन्धं ततश्चक्रे पाण्डवः परवीरहा&#xA;021c नागमस्त्रं महाराज सम्प्रोदीर्य मुहुर्मुहुः&#xA;022a यानुद्दिश्य रणे पार्थः पदबन्धं चकार ह&#xA;022c ते बद्धाः पदबन्धेन पाण्डवेन महात्मना&#xA;022e निश्चेष्टा अभवन्राजन्नश्मसारमया इव&#xA;023a निश्चेष्टांस्तु ततो योधानवधीत्पाण्डुनन्दनः&#xA;023c यथेन्द्रः समरे दैत्यांस्तारकस्य वधे पुरा&#xA;024a ते वध्यमानाः समरे मुमुचुस्तं रथोत्तमम्&#xA;024c आयुधानि च सर्वाणि विस्रष्टुमुपचक्रमुः&#xA;025a ततः सुशर्मा राजेन्द्र गृहीतां वीक्ष्य वाहिनीम्&#xA;025c सौपर्णमस्त्रं त्वरितः प्रादुश्चक्रे महारथः&#xA;026a ततः सुपर्णाः सम्पेतुर्भक्षयन्तो भुजङ्गमान्&#xA;026c ते वै विदुद्रुवुर्नागा दृष्ट्वा तान्खचरान्नृप&#xA;027a बभौ बलं तद्विमुक्तं पदबन्धाद्विशाम्पते&#xA;027c मेघवृन्दाद्यथा मुक्तो भास्करस्तापयन्प्रजाः&#xA;028a विप्रमुक्तास्तु ते योधाः फल्गुनस्य रथं प्रति&#xA;028c ससृजुर्बाणसङ्घांश्च शस्त्रसङ्घांश्च मारिष&#xA;029a तां महास्त्रमयीं वृष्टिं सञ्छिद्य शरवृष्टिभिः&#xA;029c व्यवातिष्ठत्ततो योधान्वासविः परवीरहा&#xA;030a सुशर्मा तु ततो राजन्बाणेनानतपर्वणा&#xA;030c अर्जुनं हृदये विद्ध्वा विव्याधान्यैस्त्रिभिः शरैः&#xA;030e स गाढविद्धो व्यथितो रथोपस्थ उपाविशत्&#xA;031a प्रतिलभ्य ततः सञ्ज्ञां श्वेताश्वः कृष्णसारथिः&#xA;031c ऐन्द्रमस्त्रममेयात्मा प्रादुश्चक्रे त्वरान्वितः&#xA;031e ततो बाणसहस्राणि समुत्पन्नानि मारिष&#xA;032a सर्वदिक्षु व्यदृश्यन्त सूदयन्तो नृप द्विपान्&#xA;032c हयान्रथांश्च समरे शस्त्रैः शतसहस्रशः&#xA;033a वध्यमाने ततः सैन्ये विपुला भीः समाविशत्&#xA;033c संशप्तकगणानां च गोपालानां च भारत&#xA;033e न हि कश्चित्पुमांस्तत्र योऽर्जुनं प्रत्ययुध्यत&#xA;034a पश्यतां तत्र वीराणामहन्यत महद्बलम्&#xA;034c हन्यमानमपश्यंश्च निश्चेष्टाः स्म पराक्रमे&#xA;035a अयुतं तत्र योधानां हत्वा पाण्डुसुतो रणे&#xA;035c व्यभ्राजत रणे राजन्विधूमोऽग्निरिव ज्वलन्&#xA;036a चतुर्दश सहस्राणि यानि शिष्टानि भारत&#xA;036c रथानामयुतं चैव त्रिसाहस्राश्च दन्तिनः&#xA;037a ततः संशप्तका भूयः परिवव्रुर्धनञ्जयम्&#xA;037c मर्तव्यमिति निश्चित्य जयं वापि निवर्तनम्&#xA;038a तत्र युद्धं महद्ध्यासीत्तावकानां विशाम्पते&#xA;038c शूरेण बलिना सार्धं पाण्डवेन किरीटिना&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/038/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/038/</guid>
      <description>&lt;p&gt;001  सञ्जय उवाच&#xA;001a कृतवर्मा कृपो द्रौणिः सूतपुत्रश्च मारिष&#xA;001c उलूकः सौबलश्चैव राजा च सह सोदरैः&#xA;002a सीदमानां चमूं दृष्ट्वा पाण्डुपुत्रभयार्दिताम्&#xA;002c समुज्जिहीर्षुर्वेगेन भिन्नां नावमिवार्णवे&#xA;003a ततो युद्धमतीवासीन्मुहूर्तमिव भारत&#xA;003c भीरूणां त्रासजननं शूराणां हर्षवर्धनम्&#xA;004a कृपेण शरवर्षाणि विप्रमुक्तानि संयुगे&#xA;004c सृञ्जयाः शातयामासुः शलभानां व्रजा इव&#xA;005a शिखण्डी तु ततः क्रुद्धो गौतमं त्वरितो ययौ&#xA;005c ववर्ष शरवर्षाणि समन्तादेव ब्राह्मणे&#xA;006a कृपस्तु शरवर्षं तद्विनिहत्य महास्त्रवित्&#xA;006c शिखण्डिनं रणे क्रुद्धो विव्याध दशभिः शरैः&#xA;007a ततः शिखण्डी कुपीतः शरैः सप्तभिराहवे&#xA;007c कृपं विव्याध सुभृशं कङ्कपत्रैरजिह्मगैः&#xA;008a ततः कृपः शरैस्तीक्ष्णैः सोऽतिविद्धो महारथः&#xA;008c व्यश्वसूतरथं चक्रे पार्षतं तु द्विजोत्तमः&#xA;009a हताश्वात्तु ततो यानादवप्लुत्य महारथः&#xA;009c चर्मखड्गे च सङ्गृह्य सत्वरं ब्राह्मणं ययौ&#xA;010a तमापतन्तं सहसा शरैः सन्नतपर्वभिः&#xA;010c छादयामास समरे तदद्भुतमिवाभवत्&#xA;011a तत्राद्भुतमपश्याम शिलानां प्लवनं यथा&#xA;011c निश्चेष्टो यद्रणे राजञ्शिखण्डी समतिष्ठत&#xA;012a कृपेण छादितं दृष्ट्वा नृपोत्तम शिखण्डिनम्&#xA;012c प्रत्युद्ययौ कृपं तूर्णं धृष्टद्युम्नो महारथः&#xA;013a धृष्टद्युम्नं ततो यान्तं शारद्वतरथं प्रति&#xA;013c प्रतिजग्राह वेगेन कृतवर्मा महारथः&#xA;014a युधिष्ठिरमथायान्तं शारद्वतरथं प्रति&#xA;014c सपुत्रं सहसेनं च द्रोणपुत्रो न्यवारयत्&#xA;015a नकुलं सहदेवं च त्वरमाणौ महारथौ&#xA;015c प्रतिजग्राह ते पुत्रः शरवर्षेण वारयन्&#xA;016a भीमसेनं करूषांश्च केकयान्सहसृञ्जयान्&#xA;016c कर्णो वैकर्तनो युद्धे वारयामास भारत&#xA;017a शिखण्डिनस्ततो बाणान्कृपः शारद्वतो युधि&#xA;017c प्राहिणोत्त्वरया युक्तो दिधक्षुरिव मारिष&#xA;018a ताञ्शरान्प्रेषितांस्तेन समन्ताद्धेमभूषणान्&#xA;018c चिच्छेद खड्गमाविध्य भ्रामयंश्च पुनः पुनः&#xA;019a शतचन्द्रं ततश्चर्म गौतमः पार्षतस्य ह&#xA;019c व्यधमत्सायकैस्तूर्णं तत उच्चुक्रुशुर्जनाः&#xA;020a स विचर्मा महाराज खड्गपाणिरुपाद्रवत्&#xA;020c कृपस्य वशमापन्नो मृत्योरास्यमिवातुरः&#xA;021a शारद्वतशरैर्ग्रस्तं क्लिश्यमानं महाबलम्&#xA;021c चित्रकेतुसुतो राजन्सुकेतुस्त्वरितो ययौ&#xA;022a विकिरन्ब्राह्मणं युद्धे बहुभिर्निशितैः शरैः&#xA;022c अभ्यापतदमेयात्मा गौतमस्य रथं प्रति&#xA;023a दृष्ट्वाविषह्यं तं युद्धे ब्राह्मणं चरितव्रतम्&#xA;023c अपयातस्ततस्तूर्णं शिखण्डी राजसत्तम&#xA;024a सुकेतुस्तु ततो राजन्गौतमं नवभिः शरैः&#xA;024c विद्ध्वा विव्याध सप्तत्या पुनश्चैनं त्रिभिः शरैः&#xA;025a अथास्य सशरं चापं पुनश्चिच्छेद मारिष&#xA;025c सारथिं च शरेणास्य भृशं मर्मण्यताडयत्&#xA;026a गौतमस्तु ततः क्रुद्धो धनुर्गृह्य नवं दृढम्&#xA;026c सुकेतुं त्रिंशता बाणैः सर्वमर्मस्वताडयत्&#xA;027a स विह्वलितसर्वाङ्गः प्रचचाल रथोत्तमे&#xA;027c भूमिचाले यथा वृक्षश्चलत्याकम्पितो भृशम्&#xA;028a चलतस्तस्य कायात्तु शिरो ज्वलितकुण्डलम्&#xA;028c सोष्णीषं सशिरस्त्राणं क्षुरप्रेणान्वपातयत्&#xA;029a तच्छिरः प्रापतद्भूमौ श्येनाहृतमिवामिषम्&#xA;029c ततोऽस्य कायो वसुधां पश्चात्प्राप तदा च्युतः&#xA;030a तस्मिन्हते महाराज त्रस्तास्तस्य पदानुगाः&#xA;030c गौतमं समरे त्यक्त्वा दुद्रुवुस्ते दिशो दश&#xA;031a धृष्टद्युम्नं तु समरे सन्निवार्य महाबलः&#xA;031c कृतवर्माब्रवीद्धृष्टस्तिष्ठ तिष्ठेति पार्षतम्&#xA;032a तदभूत्तुमुलं युद्धं वृष्णिपार्षतयो रणे&#xA;032c आमिषार्थे यथा युद्धं श्येनयोर्गृद्धयोर्नृप&#xA;033a धृष्टद्युम्नस्तु समरे हार्दिक्यं नवभिः शरैः&#xA;033c आजघानोरसि क्रुद्धः पीडयन्हृदिकात्मजम्&#xA;034a कृतवर्मा तु समरे पार्षतेन दृढाहतः&#xA;034c पार्षतं सरथं साश्वं छादयामास सायकैः&#xA;035a सरथश्छादितो राजन्धृष्टद्युम्नो न दृश्यते&#xA;035c मेघैरिव परिच्छन्नो भास्करो जलदागमे&#xA;036a विधूय तं बाणगणं शरैः कनकभूषणैः&#xA;036c व्यरोचत रणे राजन्धृष्टद्युम्नः कृतव्रणः&#xA;037a ततस्तु पार्षतः क्रुद्धः शस्त्रवृष्टिं सुदारुणाम्&#xA;037c कृतवर्माणमासाद्य व्यसृजत्पृतनापतिः&#xA;038a तामापतन्तीं सहसा शस्त्रवृष्टिं निरन्तराम्&#xA;038c शरैरनेकसाहस्रैर्हार्दिक्यो व्यधमद्युधि&#xA;039a दृष्ट्वा तु दारितां युद्धे शस्त्रवृष्टिं दुरुत्तराम्&#xA;039c कृतवर्माणमभ्येत्य वारयामास पार्षतः&#xA;040a सारथिं चास्य तरसा प्राहिणोद्यमसादनम्&#xA;040c भल्लेन शितधारेण स हतः प्रापतद्रथात्&#xA;041a धृष्टद्युम्नस्तु बलवाञ्जित्वा शत्रुं महारथम्&#xA;041c कौरवान्समरे तूर्णं वारयामास सायकैः&#xA;042a ततस्ते तावका योधा धृष्टद्युम्नमुपाद्रवन्&#xA;042c सिंहनादरवं कृत्वा ततो युद्धमवर्तत&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/039/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/039/</guid>
      <description>&lt;p&gt;001  सञ्जय उवाच&#xA;001a द्रौणिर्युधिष्ठिरं दृष्ट्वा शैनेयेनाभिरक्षितम्&#xA;001c द्रौपदेयैस्तथा शूरैरभ्यवर्तत हृष्टवत्&#xA;002a किरन्निषुगणान्घोरान्स्वर्णपुङ्खाञ्शिलाशितान्&#xA;002c दर्शयन्विविधान्मार्गाञ्शिक्षार्थं लघुहस्तवत्&#xA;003a ततः खं पूरयामास शरैर्दिव्यास्त्रमन्त्रितैः&#xA;003c युधिष्ठिरं च समरे पर्यवारयदस्त्रवित्&#xA;004a द्रौणायनिशरच्छन्नं न प्राज्ञायत किञ्चन&#xA;004c बाणभूतमभूत्सर्वमायोधनशिरो हि तत्&#xA;005a बाणजालं दिविष्ठं तत्स्वर्णजालविभूषितम्&#xA;005c शुशुभे भरतश्रेष्ठ वितानमिव विष्ठितम्&#xA;006a तेन छन्ने रणे राजन्बाणजालेन भास्वता&#xA;006c अभ्रच्छायेव सञ्जज्ञे बाणरुद्धे नभस्तले&#xA;007a तत्राश्चर्यमपश्याम बाणभूते तथाविधे&#xA;007c न स्म सम्पतते भूमौ दृष्ट्वा द्रौणेः पराक्रमम्&#xA;008a लाघवं द्रोणपुत्रस्य दृष्ट्वा तत्र महारथाः&#xA;008c व्यस्मयन्त महाराज न चैनं प्रतिवीक्षितुम्&#xA;008e शेकुस्ते सर्वराजानस्तपन्तमिव भास्करम्&#xA;009a सात्यकिर्यतमानस्तु धर्मराजश्च पाण्डवः&#xA;009c तथेतराणि सैन्यानि न स्म चक्रुः पराक्रमम्&#xA;010a वध्यमाने ततः सैन्ये द्रौपदेया महारथाः&#xA;010c सात्यकिर्धर्मराजश्च पाञ्चालाश्चापि सङ्गताः&#xA;010e त्यक्त्वा मृत्युभयं घोरं द्रौणायनिमुपाद्रवन्&#xA;011a सात्यकिः पञ्चविंशत्या द्रौणिं विद्ध्वा शिलामुखैः&#xA;011c पुनर्विव्याध नाराचैः सप्तभिः स्वर्णभूषितैः&#xA;012a युधिष्ठिरस्त्रिसप्तत्या प्रतिविन्ध्यश्च सप्तभिः&#xA;012c श्रुतकर्मा त्रिभिर्बाणैः श्रुतकीर्तिस्तु सप्तभिः&#xA;013a सुतसोमश्च नवभिः शतानीकश्च सप्तभिः&#xA;013c अन्ये च बहवः शूरा विव्यधुस्तं समन्ततः&#xA;014a सोऽतिक्रुद्धस्ततो राजन्नाशीविष इव श्वसन्&#xA;014c सात्यकिं पञ्चविंशत्या प्राविध्यत शिलाशितैः&#xA;015a श्रुतकीर्तिं च नवभिः सुतसोमं च पञ्चभिः&#xA;015c अष्टभिः श्रुतकर्माणं प्रतिविन्ध्यं त्रिभिः शरैः&#xA;015e शतानीकं च नवभिर्धर्मपुत्रं च सप्तभिः&#xA;016a अथेतरांस्ततः शूरान्द्वाभ्यां द्वाभ्यामताडयत्&#xA;016c श्रुतकीर्तेस्तथा चापं चिच्छेद निशितैः शरैः&#xA;017a अथान्यद्धनुरादाय श्रुतकीर्तिर्महारथः&#xA;017c द्रौणायनिं त्रिभिर्विद्ध्वा विव्याधान्यैः शितैः शरैः&#xA;018a ततो द्रौणिर्महाराज शरवर्षेण भारत&#xA;018c छादयामास तत्सैन्यं समन्ताच्च शरैर्नृपान्&#xA;019a ततः पुनरमेयात्मा धर्मराजस्य कार्मुकम्&#xA;019c द्रौणिश्चिच्छेद विहसन्विव्याध च शरैस्त्रिभिः&#xA;020a ततो धर्मसुतो राजन्प्रगृह्यान्यन्महद्धनुः&#xA;020c द्रौणिं विव्याध सप्तत्या बाह्वोरुरसि चार्दयत्&#xA;021a सात्यकिस्तु ततः क्रुद्धो द्रौणेः प्रहरतो रणे&#xA;021c अर्धचन्द्रेण तीक्ष्णेन धनुश्छित्त्वानदद्भृशम्&#xA;022a छिन्नधन्वा ततो द्रौणिः शक्त्या शक्तिमतां वरः&#xA;022c सारथिं पातयामास शैनेयस्य रथाद्द्रुतम्&#xA;023a अथान्यद्धनुरादाय द्रोणपुत्रः प्रतापवान्&#xA;023c शैनेयं शरवर्षेण छादयामास भारत&#xA;024a तस्याश्वाः प्रद्रुताः सङ्ख्ये पतिते रथसारथौ&#xA;024c तत्र तत्रैव धावन्तः समदृश्यन्त भारत&#xA;025a युधिष्ठिरपुरोगास्ते द्रौणिं शस्त्रभृतां वरम्&#xA;025c अभ्यवर्षन्त वेगेन विसृजन्तः शिताञ्शरान्&#xA;026a आगच्छमानांस्तान्दृष्ट्वा रौद्ररूपान्परन्तपः&#xA;026c प्रहसन्प्रतिजग्राह द्रोणपुत्रो महारणे&#xA;027a ततः शरशतज्वालः सेनाकक्षं महारथः&#xA;027c द्रौणिर्ददाह समरे कक्षमग्निर्यथा वने&#xA;028a तद्बलं पाण्डुपुत्रस्य द्रोणपुत्रप्रतापितम्&#xA;028c चुक्षुभे भरतश्रेष्ठ तिमिनेव नदीमुखम्&#xA;029a दृष्ट्वा ते च महाराज द्रोणपुत्रपराक्रमम्&#xA;029c निहतान्मेनिरे सर्वान्पाण्डून्द्रोणसुतेन वै&#xA;030a युधिष्ठिरस्तु त्वरितो द्रौणिं श्लिष्य महारथम्&#xA;030c अब्रवीद्द्रोणपुत्रं तु रोषामर्षसमन्वितः&#xA;031a नैव नाम तव प्रीतिर्नैव नाम कृतज्ञता&#xA;031c यतस्त्वं पुरुषव्याघ्र मामेवाद्य जिघांससि&#xA;032a ब्राह्मणेन तपः कार्यं दानमध्ययनं तथा&#xA;032c क्षत्रियेण धनुर्नाम्यं स भवान्ब्राह्मणब्रुवः&#xA;033a मिषतस्ते महाबाहो जेष्यामि युधि कौरवान्&#xA;033c कुरुष्व समरे कर्म ब्रह्मबन्धुरसि ध्रुवम्&#xA;034a एवमुक्तो महाराज द्रोणपुत्रः स्मयन्निव&#xA;034c युक्तत्वं तच्च सञ्चिन्त्य नोत्तरं किञ्चिदब्रवीत्&#xA;035a अनुक्त्वा च ततः किञ्चिच्छरवर्षेण पाण्डवम्&#xA;035c छादयामास समरे क्रुद्धोऽन्तक इव प्रजाः&#xA;036a सञ्छाद्यमानस्तु तदा द्रोणपुत्रेण मारिष&#xA;036c पार्थोऽपयातः शीघ्रं वै विहाय महतीं चमूम्&#xA;037a अपयाते ततस्तस्मिन्धर्मपुत्रे युधिष्ठिरे&#xA;037c द्रोणपुत्रः स्थितो राजन्प्रत्यादेशान्महात्मनः&#xA;038a ततो युधिष्ठिरो राजा त्यक्त्वा द्रौणिं महाहवे&#xA;038c प्रययौ तावकं सैन्यं युक्तः क्रूराय कर्मणे&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/040/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/040/</guid>
      <description>&lt;p&gt;001  सञ्जय उवाच&#xA;001a भीमसेनं सपाञ्चाल्यं चेदिकेकयसंवृतम्&#xA;001c वैकर्तनः स्वयं रुद्ध्वा वारयामास सायकैः&#xA;002a ततस्तु चेदिकारूषान्सृञ्जयांश्च महारथान्&#xA;002c कर्णो जघान सङ्क्रुद्धो भीमसेनस्य पश्यतः&#xA;003a भीमसेनस्ततः कर्णं विहाय रथसत्तमम्&#xA;003c प्रययौ कौरवं सैन्यं कक्षमग्निरिव ज्वलन्&#xA;004a सूतपुत्रोऽपि समरे पाञ्चालान्केकयांस्तथा&#xA;004c सृञ्जयांश्च महेष्वासान्निजघान सहस्रशः&#xA;005a संशप्तकेषु पार्थश्च कौरवेषु वृकोदरः&#xA;005c पाञ्चालेषु तथा कर्णः क्षयं चक्रूर्महारथाः&#xA;006a ते क्षत्रिया दह्यमानास्त्रिभिस्तैः पावकोपमैः&#xA;006c जग्मुर्विनाशं समरे राजन्दुर्मन्त्रिते तव&#xA;007a ततो दुर्योधनः क्रुद्धो नकुलं नवभिः शरैः&#xA;007c विव्याध भरतश्रेष्ठ चतुरश्चास्य वाजिनः&#xA;008a ततः पुनरमेयात्मा तव पुत्रो जनाधिपः&#xA;008c क्षुरेण सहदेवस्य ध्वजं चिच्छेद काञ्चनम्&#xA;009a नकुलस्तु ततः क्रुद्धस्तव पुत्रं त्रिसप्तभिः&#xA;009c जघान समरे राजन्सहदेवश्च पञ्चभिः&#xA;010a तावुभौ भरतश्रेष्ठौ श्रेष्ठौ सर्वधनुष्मताम्&#xA;010c विव्याधोरसि सङ्क्रुद्धः पञ्चभिः पञ्चभिः शरैः&#xA;011a ततोऽपराभ्यां भल्लाभ्यां धनुषी समकृन्तत&#xA;011c यमयोः प्रहसन्राजन्विव्याधैव च सप्तभिः&#xA;012a तावन्ये धनुषी श्रेष्ठे शक्रचापनिभे शुभे&#xA;012c प्रगृह्य रेजतुः शूरौ देवपुत्रसमौ युधि&#xA;013a ततस्तौ रभसौ युद्धे भ्रातरौ भ्रातरं नृप&#xA;013c शरैर्ववर्षतुर्घोरैर्महामेघौ यथाचलम्&#xA;014a ततः क्रुद्धो महाराज तव पुत्रो महारथः&#xA;014c पाण्डुपुत्रौ महेष्वासौ वारयामास पत्रिभिः&#xA;015a धनुर्मण्डलमेवास्य दृश्यते युधि भारत&#xA;015c सायकाश्चैव दृश्यन्ते निश्चरन्तः समन्ततः&#xA;016a तस्य सायकसञ्छन्नौ चकाशेतां च पाण्डवौ&#xA;016c मेघच्छन्नौ यथा व्योम्नि चन्द्रसूर्यौ हतप्रभौ&#xA;017a ते तु बाणा महाराज हेमपुङ्खाः शिलाशिताः&#xA;017c आच्छादयन्दिशः सर्वाः सूर्यस्येवांशवस्तदा&#xA;018a बाणभूते ततस्तस्मिन्सञ्छन्ने च नभस्तले&#xA;018c यमाभ्यां ददृशे रूपं कालान्तकयमोपमम्&#xA;019a पराक्रमं तु तं दृष्ट्वा तव सूनोर्महारथाः&#xA;019c मृत्योरुपान्तिकं प्राप्तौ माद्रीपुत्रौ स्म मेनिरे&#xA;020a ततः सेनापती राजन्पाण्डवस्य महात्मनः&#xA;020c पार्षतः प्रययौ तत्र यत्र राजा सुयोधनः&#xA;021a माद्रीपुत्रौ ततः शूरौ व्यतिक्रम्य महारथौ&#xA;021c धृष्टद्युम्नस्तव सुतं ताडयामास सायकैः&#xA;022a तमविध्यदमेयात्मा तव पुत्रोऽत्यमर्षणः&#xA;022c पाञ्चाल्यं पञ्चविंशत्या प्रहस्य पुरुषर्षभ&#xA;023a ततः पुनरमेयात्मा पुत्रस्ते पृथिवीपते&#xA;023c विद्ध्वा ननाद पाञ्चाल्यं षष्ट्या पञ्चभिरेव च&#xA;024a अथास्य सशरं चापं हस्तावापं च मारिष&#xA;024c क्षुरप्रेण सुतीक्ष्णेन राजा चिच्छेद संयुगे&#xA;025a तदपास्य धनुश्छिन्नं पाञ्चाल्यः शत्रुकर्शनः&#xA;025c अन्यदादत्त वेगेन धनुर्भारसहं नवम्&#xA;026a प्रज्वलन्निव वेगेन संरम्भाद्रुधिरेक्षणः&#xA;026c अशोभत महेष्वासो धृष्टद्युम्नः कृतव्रणः&#xA;027a स पञ्चदश नाराचाञ्श्वसतः पन्नगानिव&#xA;027c जिघांसुर्भरतश्रेष्ठं धृष्टद्युम्नो व्यवासृजत्&#xA;028a ते वर्म हेमविकृतं भित्त्वा राज्ञः शिलाशिताः&#xA;028c विविशुर्वसुधां वेगात्कङ्कबर्हिणवाससः&#xA;029a सोऽतिविद्धो महाराज पुत्रस्तेऽतिव्यराजत&#xA;029c वसन्ते पुष्पशबलः सपुष्प इव किंशुकः&#xA;030a स छिन्नवर्मा नाराचैः प्रहारैर्जर्जरच्छविः&#xA;030c धृष्टद्युम्नस्य भल्लेन क्रुद्धश्चिच्छेद कार्मुकम्&#xA;031a अथैनं छिन्नधन्वानं त्वरमाणो महीपतिः&#xA;031c सायकैर्दशभी राजन्भ्रुवोर्मध्ये समार्दयत्&#xA;032a तस्य तेऽशोभयन्वक्त्रं कर्मारपरिमार्जिताः&#xA;032c प्रफुल्लं चम्पकं यद्वद्भ्रमरा मधुलिप्सवः&#xA;033a तदपास्य धनुश्छिन्नं धृष्टद्युम्नो महामनाः&#xA;033c अन्यदादत्त वेगेन धनुर्भल्लांश्च षोडश&#xA;034a ततो दुर्योधनस्याश्वान्हत्वा सूतं च पञ्चभिः&#xA;034c धनुश्चिच्छेद भल्लेन जातरूपपरिष्कृतम्&#xA;035a रथं सोपस्करं छत्रं शक्तिं खड्गं गदां ध्वजम्&#xA;035c भल्लैश्चिच्छेद नवभिः पुत्रस्य तव पार्षतः&#xA;036a तपनीयाङ्गदं चित्रं नागं मणिमयं शुभम्&#xA;036c ध्वजं कुरुपतेश्छिन्नं ददृशुः सर्वपार्थिवाः&#xA;037a दुर्योधनं तु विरथं छिन्नसर्वायुधं रणे&#xA;037c भ्रातरः पर्यरक्षन्त सोदर्या भरतर्षभ&#xA;038a तमारोप्य रथे राजन्दण्डधारो जनाधिपम्&#xA;038c अपोवाह च सम्भ्रान्तो धृष्टद्युम्नस्य पश्यतः&#xA;039a कर्णस्तु सात्यकिं जित्वा राजगृद्धी महाबलः&#xA;039c द्रोणहन्तारमुग्रेषुं ससाराभिमुखं रणे&#xA;040a तं पृष्ठतोऽभ्ययात्तूर्णं शैनेयो वितुदञ्शरैः&#xA;040c वारणं जघनोपान्ते विषाणाभ्यामिव द्विपः&#xA;041a स भारत महानासीद्योधानां सुमहात्मनाम्&#xA;041c कर्णपार्षतयोर्मध्ये त्वदीयानां महारणः&#xA;042a न पाण्डवानां नास्माकं योधः कश्चित्पराङ्मुखः&#xA;042c प्रत्यदृश्यत यत्कर्णः पाञ्चालांस्त्वरितो ययौ&#xA;043a तस्मिन्क्षणे नरश्रेष्ठ गजवाजिनरक्षयः&#xA;043c प्रादुरासीदुभयतो राजन्मध्यङ्गतेऽहनि&#xA;044a पाञ्चालास्तु महाराज त्वरिता विजिगीषवः&#xA;044c सर्वतोऽभ्यद्रवन्कर्णं पतत्रिण इव द्रुमम्&#xA;045a तेषामाधिरथिः क्रुद्धो यतमानान्मनस्विनः&#xA;045c विचिन्वन्नेव बाणाग्रैः समासादयदग्रतः&#xA;046a व्याघ्रकेतुं सुशर्माणं शङ्कुं चोग्रं धनञ्जयम्&#xA;046c शुक्लं च रोचमानं च सिंहसेनं च दुर्जयम्&#xA;047a ते वीरा रथवेगेन परिवव्रुर्नरोत्तमम्&#xA;047c सृजन्तं सायकान्क्रुद्धं कर्णमाहवशोभिनम्&#xA;048a युध्यमानांस्तु ताञ्शूरान्मनुजेन्द्रः प्रतापवान्&#xA;048c अष्टाभिरष्टौ राधेयो न्यहनन्निशितैः शरैः&#xA;049a अथापरान्महाराज सूतपुत्रः प्रतापवान्&#xA;049c जघान बहुसाहस्रान्योधान्युद्धविशारदः&#xA;050a विष्णुं च विष्णुकर्माणं देवापिं भद्रमेव च&#xA;050c दण्डं च समरे राजंश्चित्रं चित्रायुधं हरिम्&#xA;051a सिंहकेतुं रोचमानं शलभं च महारथम्&#xA;051c निजघान सुसङ्क्रुद्धश्चेदीनां च महारथान्&#xA;052a तेषामाददतः प्राणानासीदाधिरथेर्वपुः&#xA;052c शोणिताभ्युक्षिताङ्गस्य रुद्रस्येवोर्जितं महत्&#xA;053a तत्र भारत कर्णेन मातङ्गास्ताडिताः शरैः&#xA;053c सर्वतोऽभ्यद्रवन्भीताः कुर्वन्तो महदाकुलम्&#xA;054a निपेतुरुर्व्यां समरे कर्णसायकपीडिताः&#xA;054c कुर्वन्तो विविधान्नादान्वज्रनुन्ना इवाचलाः&#xA;055a गजवाजिमनुष्यैश्च निपतद्भिः समन्ततः&#xA;055c रथैश्चावगतैर्मार्गे पर्यस्तीर्यत मेदिनी&#xA;056a नैव भीष्मो न च द्रोणो नाप्यन्ये युधि तावकाः&#xA;056c चक्रुः स्म तादृशं कर्म यादृशं वै कृतं रणे&#xA;057a सूतपुत्रेण नागेषु रथेषु च हयेषु च&#xA;057c नरेषु च नरव्याघ्र कृतं स्म कदनं महत्&#xA;058a मृगमध्ये यथा सिंहो दृश्यते निर्भयश्चरन्&#xA;058c पाञ्चालानां तथा मध्ये कर्णोऽचरदभीतवत्&#xA;059a यथा मृगगणांस्त्रस्तान्सिंहो द्रावयते दिशः&#xA;059c पाञ्चालानां रथव्रातान्कर्णो द्रावयते तथा&#xA;060a सिंहास्यं च यथा प्राप्य न जीवन्ति मृगाः क्वचित्&#xA;060c तथा कर्णमनुप्राप्य न जीवन्ति महारथाः&#xA;061a वैश्वानरं यथा दीप्तं दह्यन्ते प्राप्य वै जनाः&#xA;061c कर्णाग्निना रणे तद्वद्दग्धा भारत सृञ्जयाः&#xA;062a कर्णेन चेदिष्वेकेन पाञ्चालेषु च भारत&#xA;062c विश्राव्य नाम निहता बहवः शूरसम्मताः&#xA;063a मम चासीन्मनुष्येन्द्र दृष्ट्वा कर्णस्य विक्रमम्&#xA;063c नैकोऽप्याधिरथेर्जीवन्पाञ्चाल्यो मोक्ष्यते युधि&#xA;064a पाञ्चालान्विधमन्सङ्ख्ये सूतपुत्रः प्रतापवान्&#xA;064c अभ्यधावत सङ्क्रुद्धो धर्मपुत्रं युधिष्ठिरम्&#xA;065a धृष्टद्युम्नश्च राजानं द्रौपदेयाश्च मारिष&#xA;065c परिवव्रुरमित्रघ्नं शतशश्चापरे जनाः&#xA;066a शिखण्डी सहदेवश्च नकुलो नाकुलिस्तथा&#xA;066c जनमेजयः शिनेर्नप्ता बहवश्च प्रभद्रकाः&#xA;067a एते पुरोगमा भूत्वा धृष्टद्युम्नस्य संयुगे&#xA;067c कर्णमस्यन्तमिष्वस्त्रैर्विचेरुरमितौजसः&#xA;068a तांस्तत्राधिरथिः सङ्ख्ये चेदिपाञ्चालपाण्डवान्&#xA;068c एको बहूनभ्यपतद्गरुत्मन्पन्नगानिव&#xA;069a भीमसेनस्तु सङ्क्रुद्धः कुरून्मद्रान्सकेकयान्&#xA;069c एकः सङ्ख्ये महेष्वासो योधयन्बह्वशोभत&#xA;070a तत्र मर्मसु भीमेन नाराचैस्ताडिता गजाः&#xA;070c प्रपतन्तो हतारोहाः कम्पयन्ति स्म मेदिनीम्&#xA;071a वाजिनश्च हतारोहाः पत्तयश्च गतासवः&#xA;071c शेरते युधि निर्भिन्ना वमन्तो रुधिरं बहु&#xA;072a सहस्रशश्च रथिनः पतिताः पतितायुधाः&#xA;072c अक्षताः समदृश्यन्त भीमाद्भीता गतासवः&#xA;073a रथिभिर्वाजिभिः सूतैः पत्तिभिश्च तथा गजैः&#xA;073c भीमसेनशरच्छिन्नैरास्तीर्णा वसुधाभवत्&#xA;074a तत्स्तम्भितमिवातिष्ठद्भीमसेनबलार्दितम्&#xA;074c दुर्योधनबलं राजन्निरुत्साहं कृतव्रणम्&#xA;075a निश्चेष्टं तुमुले दीनं बभौ तस्मिन्महारणे&#xA;075c प्रसन्नसलिलः काले यथा स्यात्सागरो नृप&#xA;076a मन्युवीर्यबलोपेतं बलात्पर्यवरोपितम्&#xA;076c अभवत्तव पुत्रस्य तत्सैन्यमिषुभिस्तदा&#xA;076e रुधिरौघपरिक्लिन्नं रुधिरार्द्रं बभूव ह&#xA;077a सूतपुत्रो रणे क्रुद्धः पाण्डवानामनीकिनीम्&#xA;077c भीमसेनः कुरूंश्चापि द्रावयन्बह्वशोभत&#xA;078a वर्तमाने तथा रौद्रे सङ्ग्रामेऽद्भुतदर्शने&#xA;078c निहत्य पृतनामध्ये संशप्तकगणान्बहून्&#xA;079a अर्जुनो जयतां श्रेष्ठो वासुदेवमथाब्रवीत्&#xA;079c प्रभग्नं बलमेतद्धि योत्स्यमानं जनार्दन&#xA;080a एते धावन्ति सगणाः संशप्तकमहारथाः&#xA;080c अपारयन्तो मद्बाणान्सिंहशब्दान्मृगा इव&#xA;081a दीर्यते च महत्सैन्यं सृञ्जयानां महारणे&#xA;081c हस्तिकक्ष्यो ह्यसौ कृष्ण केतुः कर्णस्य धीमतः&#xA;081e दृश्यते राजसैन्यस्य मध्ये विचरतो मुहुः&#xA;082a न च कर्णं रणे शक्ता जेतुमन्ये महारथाः&#xA;082c जानीते हि भवान्कर्णं वीर्यवन्तं पराक्रमे&#xA;083a तत्र याहि यतः कर्णो द्रावयत्येष नो बलम्&#xA;084a वर्जयित्वा रणे याहि सूतपुत्रं महारथम्&#xA;084c श्रमो मा बाधते कृष्ण यथा वा तव रोचते&#xA;085a एतच्छ्रुत्वा महाराज गोविन्दः प्रहसन्निव&#xA;085c अब्रवीदर्जुनं तूर्णं कौरवाञ्जहि पाण्डव&#xA;086a ततस्तव महत्सैन्यं गोविन्दप्रेरिता हयाः&#xA;086c हंसवर्णाः प्रविविशुर्वहन्तः कृष्णपाण्डवौ&#xA;087a केशवप्रहितैरश्वैः श्वेतैः काञ्चनभूषणैः&#xA;087c प्रविशद्भिस्तव बलं चतुर्दिशमभिद्यत&#xA;088a तौ विदार्य महासेनां प्रविष्टौ केशवार्जुनौ&#xA;088c क्रुद्धौ संरम्भरक्ताक्षौ व्यभ्राजेतां महाद्युती&#xA;089a युद्धशौण्डौ समाहूतावरिभिस्तौ रणाध्वरम्&#xA;089c यज्वभिर्विधिनाहूतौ मखे देवाविवाश्विनौ&#xA;090a क्रुद्धौ तौ तु नरव्याघ्रौ वेगवन्तौ बभूवतुः&#xA;090c तलशब्देन रुषितौ यथा नागौ महाहवे&#xA;091a विगाहन्स रथानीकमश्वसङ्घांश्च फल्गुनः&#xA;091c व्यचरत्पृतनामध्ये पाशहस्त इवान्तकः&#xA;092a तं दृष्ट्वा युधि विक्रान्तं सेनायां तव भारत&#xA;092c संशप्तकगणान्भूयः पुत्रस्ते समचोदयत्&#xA;093a ततो रथसहस्रेण द्विरदानां त्रिभिः शतैः&#xA;093c चतुर्दशसहस्रैश्च तुरगाणां महाहवे&#xA;094a द्वाभ्यां शतसहस्राभ्यां पदातीनां च धन्विनाम्&#xA;094c शूराणां नामलब्धानां विदितानां समन्ततः&#xA;094e अभ्यवर्तन्त तौ वीरौ छादयन्तो महारथाः&#xA;095a स छाद्यमानः समरे शरैः परबलार्दनः&#xA;095c दर्शयन्रौद्रमात्मानं पाशहस्त इवान्तकः&#xA;095e निघ्नन्संशप्तकान्पार्थः प्रेक्षणीयतरोऽभवत्&#xA;096a ततो विद्युत्प्रभैर्बाणैः कार्तस्वरविभूषितैः&#xA;096c निरन्तरमिवाकाशमासीन्नुन्नैः किरीटिना&#xA;097a किरीटिभुजनिर्मुक्तैः सम्पतद्भिर्महाशरैः&#xA;097c समाच्छन्नं बभौ सर्वं काद्रवेयैरिव प्रभो&#xA;098a रुक्मपुङ्खान्प्रसन्नाग्राञ्शरान्सन्नतपर्वणः&#xA;098c अदर्शयदमेयात्मा दिक्षु सर्वासु पाण्डवः&#xA;099a हत्वा दश सहस्राणि पार्थिवानां महारथः&#xA;099c संशप्तकानां कौन्तेयः प्रपक्षं त्वरितोऽभ्ययात्&#xA;100a प्रपक्षं स समासाद्य पार्थः काम्बोजरक्षितम्&#xA;100c प्रममाथ बलाद्बाणैर्दानवानिव वासवः&#xA;101a प्रचिच्छेदाशु भल्लैश्च द्विषतामाततायिनाम्&#xA;101c शस्त्रपाणींस्तथा बाहूंस्तथापि च शिरांस्युत&#xA;102a अङ्गाङ्गावयवैश्छिन्नैर्व्यायुधास्तेऽपतन्क्षितौ&#xA;102c विष्वग्वाताभिसम्भग्ना बहुशाखा इव द्रुमाः&#xA;103a हस्त्यश्वरथपत्तीनां व्रातान्निघ्नन्तमर्जुनम्&#xA;103c सुदक्षिणादवरजः शरवृष्ट्याभ्यवीवृषत्&#xA;104a अस्यास्यतोऽर्धचन्द्राभ्यां स बाहू परिघोपमौ&#xA;104c पूर्णचन्द्राभवक्त्रं च क्षुरेणाभ्यहनच्छिरः&#xA;105a स पपात ततो वाहात्स्वलोहितपरिस्रवः&#xA;105c मनःशिलागिरेः शृङ्गं वज्रेणेवावदारितम्&#xA;106a सुदक्षिणादवरजं काम्बोजं ददृशुर्हतम्&#xA;106c प्रांशुं कमलपत्राक्षमत्यर्थं प्रियदर्शनम्&#xA;106e काञ्चनस्तम्भसङ्काशं भिन्नं हेमगिरिं यथा&#xA;107a ततोऽभवत्पुनर्युद्धं घोरमद्भुतदर्शनम्&#xA;107c नानावस्थाश्च योधानां बभूवुस्तत्र युध्यताम्&#xA;108a एतेष्वावर्जितैरश्वैः काम्बोजैर्यवनैः शकैः&#xA;108c शोणिताक्तैस्तदा रक्तं सर्वमासीद्विशाम्पते&#xA;109a रथै रथाश्वसूतैश्च हतारोहैश्च वाजिभिः&#xA;109c द्विरदैश्च हतारोहैर्महामात्रैर्हतद्विपैः&#xA;109e अन्योन्येन महाराज कृतो घोरो जनक्षयः&#xA;110a तस्मिन्प्रपक्षे पक्षे च वध्यमाने महात्मना&#xA;110c अर्जुनं जयतां श्रेष्ठं त्वरितो द्रौणिराययौ&#xA;111a विधुन्वानो महच्चापं कार्तस्वरविभूषितम्&#xA;111c आददानः शरान्घोरान्स्वरश्मीनिव भास्करः&#xA;112a तैः पतद्भिर्महाराज द्रौणिमुक्तैः समन्ततः&#xA;112c सञ्छादितौ रथस्थौ तावुभौ कृष्णधनञ्जयौ&#xA;113a ततः शरशतैस्तीक्ष्णैर्भारद्वाजः प्रतापवान्&#xA;113c निश्चेष्टौ तावुभौ चक्रे युद्धे माधवपाण्डवौ&#xA;114a हाहाकृतमभूत्सर्वं जङ्गमं स्थावरं तथा&#xA;114c चराचरस्य गोप्तारौ दृष्ट्वा सञ्छादितौ शरैः&#xA;115a सिद्धचारणसङ्घाश्च सम्पेतुर्वै समन्ततः&#xA;115c चिन्तयन्तो भवेदद्य लोकानां स्वस्त्यपीत्यह&#xA;116a न मया तादृशो राजन्दृष्टपूर्वः पराक्रमः&#xA;116c सञ्जज्ञे यादृशो द्रौणेः कृष्णौ सञ्छादयिष्यतः&#xA;117a द्रौणेस्तु धनुषः शब्दमहितत्रासनं रणे&#xA;117c अश्रौषं बहुशो राजन्सिंहस्य नदतो यथा&#xA;118a ज्या चास्य चरतो युद्धे सव्यदक्षिणमस्यतः&#xA;118c विद्युदम्बुदमध्यस्था भ्राजमानेव साभवत्&#xA;119a स तथा क्षिप्रकारी च दृढहस्तश्च पाण्डवः&#xA;119c सम्मोहं परमं गत्वा प्रैक्षत द्रोणजं ततः&#xA;120a स विक्रमं हृतं मेने आत्मनः सुमहात्मना&#xA;120c तथास्य समरे राजन्वपुरासीत्सुदुर्दृशम्&#xA;121a द्रौणिपाण्डवयोरेवं वर्तमाने महारणे&#xA;121c वर्धमाने च राजेन्द्र द्रोणपुत्रे महाबले&#xA;121e हीयमाने च कौन्तेये कृष्णं रोषः समभ्ययात्&#xA;122a स रोषान्निःश्वसन्राजन्निर्दहन्निव चक्षुषा&#xA;122c द्रौणिं ह्यपश्यत्सङ्ग्रामे फल्गुनं च मुहुर्मुहुः&#xA;123a ततः क्रुद्धोऽब्रवीत्कृष्णः पार्थं सप्रणयं तदा&#xA;123c अत्यद्भुतमिदं पार्थ तव पश्यामि संयुगे&#xA;123e अतिशेते हि यत्र त्वा द्रोणपुत्रोऽद्य भारत&#xA;124a कच्चित्ते गाण्डिवं हस्ते रथे तिष्ठसि चार्जुन&#xA;124c कच्चित्कुशलिनौ बाहू कच्चिद्वीर्यं तदेव ते&#xA;125a एवमुक्तस्तु कृष्णेन क्षिप्त्वा भल्लांश्चतुर्दश&#xA;125c त्वरमाणस्त्वराकाले द्रौणेर्धनुरथाच्छिनत्&#xA;125e ध्वजं छत्रं पताकां च रथं शक्तिं गदां तथा&#xA;126a जत्रुदेशे च सुभृशं वत्सदन्तैरताडयत्&#xA;126c स मूर्च्छां परमां गत्वा ध्वजयष्टिं समाश्रितः&#xA;127a तं विसञ्ज्ञं महाराज किरीटिभयपीडितम्&#xA;127c अपोवाह रणात्सूतो रक्षमाणो धनञ्जयात्&#xA;128a एतस्मिन्नेव काले तु विजयः शत्रुतापनः&#xA;128c न्यवधीत्तावकं सैन्यं शतशोऽथ सहस्रशः&#xA;128e पश्यतस्तव पुत्रस्य तस्य वीरस्य भारत&#xA;129a एवमेष क्षयो वृत्तस्तावकानां परैः सह&#xA;129c क्रूरो विशसनो घोरो राजन्दुर्मन्त्रिते तव&#xA;130a संशप्तकांश्च कौन्तेयः कुरूंश्चापि वृकोदरः&#xA;130c वसुषेणं च पाञ्चालः कृत्स्नेन व्यधमद्रणे&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/041/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/041/</guid>
      <description>&lt;p&gt;001  सञ्जय उवाच&#xA;001a त्वरमाणः पुनः कृष्णः पार्थमभ्यवदच्छनैः&#xA;001c पश्य कौरव्य राजानमपयातांश्च पाण्डवान्&#xA;002a कर्णं पश्य महारङ्गे ज्वलन्तमिव पावकम्&#xA;002c असौ भीमो महेष्वासः सन्निवृत्तो रणं प्रति&#xA;003a तमेतेऽनु निवर्तन्ते धृष्टद्युम्नपुरोगमाः&#xA;003c पाञ्चालानां सृञ्जयानां पाण्डवानां च यन्मुखम्&#xA;003e निवृत्तैश्च तथा पार्थैर्भग्नं शत्रुबलं महत्&#xA;004a कौरवान्द्रवतो ह्येष कर्णो धारयतेऽर्जुन&#xA;004c अन्तकप्रतिमो वेगे शक्रतुल्यपराक्रमः&#xA;005a असौ गच्छति कौरव्य द्रौणिरस्त्रभृतां वरः&#xA;005c तमेष प्रद्रुतः सङ्ख्ये धृष्टद्युम्नो महारथः&#xA;006a सर्वं व्याचष्ट दुर्धर्षो वासुदेवः किरीटिने&#xA;006c ततो राजन्प्रादुरासीन्महाघोरो महारणः&#xA;007a सिंहनादरवाश्चात्र प्रादुरासन्समागमे&#xA;007c उभयोः सेनयो राजन्मृत्युं कृत्वा निवर्तनम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/042/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/042/</guid>
      <description>&lt;p&gt;001  सञ्जय उवाच&#xA;001a ततः पुनः समाजग्मुरभीताः कुरुसृञ्जयाः&#xA;001c युधिष्ठिरमुखाः पार्था वैकर्तनमुखा वयम्&#xA;002a ततः प्रववृते भीमः सङ्ग्रामो लोमहर्षणः&#xA;002c कर्णस्य पाण्डवानां च यमराष्ट्रविवर्धनः&#xA;003a तस्मिन्प्रवृत्ते सङ्ग्रामे तुमुले शोणितोदके&#xA;003c संशप्तकेषु शूरेषु किञ्चिच्छिष्टेषु भारत&#xA;004a धृष्टद्युम्नो महाराज सहितः सर्वराजभिः&#xA;004c कर्णमेवाभिदुद्राव पाण्डवाश्च महारथाः&#xA;005a आगच्छमानांस्तान्सङ्ख्ये प्रहृष्टान्विजयैषिणः&#xA;005c दधारैको रणे कर्णो जलौघानिव पर्वतः&#xA;006a तमासाद्य तु ते कर्णं व्यशीर्यन्त महारथाः&#xA;006c यथाचलं समासाद्य जलौघाः सर्वतोदिशम्&#xA;006e तयोरासीन्महाराज सङ्ग्रामो लोमहर्षणः&#xA;007a धृष्टद्युम्नस्तु राधेयं शरेण नतपर्वणा&#xA;007c ताडयामास सङ्क्रुद्धस्तिष्ठ तिष्ठेति चाब्रवीत्&#xA;008a विजयं तु धनुःश्रेष्ठं विधुन्वानो महारथः&#xA;008c पार्षतस्य धनुश्छित्त्वा शरानाशीविषोपमान्&#xA;008e ताडयामास सङ्क्रुद्धः पार्षतं नवभिः शरैः&#xA;009a ते वर्म हेमविकृतं भित्त्वा तस्य महात्मनः&#xA;009c शोणिताक्ता व्यराजन्त शक्रगोपा इवानघ&#xA;010a तदपास्य धनुश्छिन्नं धृष्टद्युम्नो महारथः&#xA;010c अन्यद्धनुरुपादाय शरांश्चाशीविषोपमान्&#xA;010e कर्णं विव्याध सप्तत्या शरैः सन्नतपर्वभिः&#xA;011a तथैव राजन्कर्णोऽपि पार्षतं शत्रुतापनम्&#xA;011c द्रोणशत्रुं महेष्वासो विव्याध निशितैः शरैः&#xA;012a तस्य कर्णो महाराज शरं कनकभूषणम्&#xA;012c प्रेषयामास सङ्क्रुद्धो मृत्युदण्डमिवापरम्&#xA;013a तमापतन्तं सहसा घोररूपं विशाम्पते&#xA;013c चिच्छेद सप्तधा राजञ्शैनेयः कृतहस्तवत्&#xA;014a दृष्ट्वा विनिहितं बाणं शरैः कर्णो विशाम्पते&#xA;014c सात्यकिं शरवर्षेण समन्तात्पर्यवारयत्&#xA;015a विव्याध चैनं समरे नाराचैस्तत्र सप्तभिः&#xA;015c तं प्रत्यविध्यच्छैनेयः शरैर्हेमविभूषितैः&#xA;016a ततो युद्धमतीवासीच्चक्षुःश्रोत्रभयावहम्&#xA;016c राजन्घोरं च चित्रं च प्रेक्षणीयं समन्ततः&#xA;017a सर्वेषां तत्र भूतानां लोमहर्षो व्यजायत&#xA;017c तद्दृष्ट्वा समरे कर्म कर्णशैनेययोर्नृप&#xA;018a एतस्मिन्नन्तरे द्रौणिरभ्ययात्सुमहाबलम्&#xA;018c पार्षतं शत्रुदमनं शत्रुवीर्यासुनाशनम्&#xA;019a अभ्यभाषत सङ्क्रुद्धो द्रौणिर्दूरे धनञ्जये&#xA;019c तिष्ठ तिष्ठाद्य ब्रह्मघ्न न मे जीवन्विमोक्ष्यसे&#xA;020a इत्युक्त्वा सुभृशं वीरः शीघ्रकृन्निशितैः शरैः&#xA;020c पार्षतं छादयामास घोररूपैः सुतेजनैः&#xA;020e यतमानं परं शक्त्या यतमानो महारथः&#xA;021a यथा हि समरे द्रौणिः पार्षतं वीक्ष्य मारिष&#xA;021c तथा द्रौणिं रणे दृष्ट्वा पार्षतः परवीरहा&#xA;021e नातिहृष्टमना भूत्वा मन्यते मृत्युमात्मनः&#xA;022a द्रौणिस्तु दृष्ट्वा राजेन्द्र धृष्टद्युम्नं रणे स्थितम्&#xA;022c क्रोधेन निःश्वसन्वीरः पार्षतं समुपाद्रवत्&#xA;022e तावन्योन्यं तु दृष्ट्वैव संरम्भं जग्मतुः परम्&#xA;023a अथाब्रवीन्महाराज द्रोणपुत्रः प्रतापवान्&#xA;023c धृष्टद्युम्नं समीपस्थं त्वरमाणो विशाम्पते&#xA;023e पाञ्चालापसदाद्य त्वां प्रेषयिष्यामि मृत्यवे&#xA;024a पापं हि यत्त्वया कर्म घ्नता द्रोणं पुरा कृतम्&#xA;024c अद्य त्वा पत्स्यते तद्वै यथा ह्यकुशलं तथा&#xA;025a अरक्ष्यमाणः पार्थेन यदि तिष्ठसि संयुगे&#xA;025c नापक्रमसि वा मूढ सत्यमेतद्ब्रवीमि ते&#xA;026a एवमुक्तः प्रत्युवाच धृष्टद्युम्नः प्रतापवान्&#xA;026c प्रतिवाक्यं स एवासिर्मामको दास्यते तव&#xA;026e येनैव ते पितुर्दत्तं यतमानस्य संयुगे&#xA;027a यदि तावन्मया द्रोणो निहतो ब्राह्मणब्रुवः&#xA;027c त्वामिदानीं कथं युद्धे न हनिष्यामि विक्रमात्&#xA;028a एवमुक्त्वा महाराज सेनापतिरमर्षणः&#xA;028c निशितेनाथ बाणेन द्रौणिं विव्याध पार्षतः&#xA;029a ततो द्रौणिः सुसङ्क्रुद्धः शरैः सन्नतपर्वभिः&#xA;029c प्राच्छादयद्दिशो राजन्धृष्टद्युम्नस्य संयुगे&#xA;030a नैवान्तरिक्षं न दिशो नैव योधाः समन्ततः&#xA;030c दृश्यन्ते वै महाराज शरैश्छन्नाः सहस्रशः&#xA;031a तथैव पार्षतो राजन्द्रौणिमाहवशोभिनम्&#xA;031c शरैः सञ्छादयामास सूतपुत्रस्य पश्यतः&#xA;032a राधेयोऽपि महाराज पाञ्चालान्सह पाण्डवैः&#xA;032c द्रौपदेयान्युधामन्युं सात्यकिं च महारथम्&#xA;032e एकः स वारयामास प्रेक्षणीयः समन्ततः&#xA;033a धृष्टद्युम्नोऽपि समरे द्रौणेश्चिच्छेद कार्मुकम्&#xA;033c तदपास्य धनुश्छिन्नमन्यदादत्त कार्मुकम्&#xA;033e वेगवत्समरे घोरं शरांश्चाशीविषोपमान्&#xA;034a स पार्षतस्य राजेन्द्र धनुः शक्तिं गदां ध्वजम्&#xA;034c हयान्सूतं रथं चैव निमेषाद्व्यधमच्छरैः&#xA;035a स छिन्नधन्वा विरथो हताश्वो हतसारथिः&#xA;035c खड्गमादत्त विपुलं शतचन्द्रं च भानुमत्&#xA;036a द्रौणिस्तदपि राजेन्द्र भल्लैः क्षिप्रं महारथः&#xA;036c चिच्छेद समरे वीरः क्षिप्रहस्तो दृढायुधः&#xA;036e रथादनवरूढस्य तदद्भुतमिवाभवत्&#xA;037a धृष्टद्युम्नं तु विरथं हताश्वं छिन्नकार्मुकम्&#xA;037c शरैश्च बहुधा विद्धमस्त्रैश्च शकलीकृतम्&#xA;037e नातरद्भरतश्रेष्ठ यतमानो महारथः&#xA;038a तस्यान्तमिषुभी राजन्यदा द्रौणिर्न जग्मिवान्&#xA;038c अथ त्यक्त्वा धनुर्वीरः पार्षतं त्वरितोऽन्वगात्&#xA;039a आसीदाद्रवतो राजन्वेगस्तस्य महात्मनः&#xA;039c गरुडस्येव पततो जिघृक्षोः पन्नगोत्तमम्&#xA;040a एतस्मिन्नेव काले तु माधवोऽर्जुनमब्रवीत्&#xA;040c पश्य पार्थ यथा द्रौणिः पार्षतस्य वधं प्रति&#xA;040e यत्नं करोति विपुलं हन्याच्चैनमसंशयम्&#xA;041a तं मोचय महाबाहो पार्षतं शत्रुतापनम्&#xA;041c द्रौणेरास्यमनुप्राप्तं मृत्योरास्यगतं यथा&#xA;042a एवमुक्त्वा महाराज वासुदेवः प्रतापवान्&#xA;042c प्रैषयत्तत्र तुरगान्यत्र द्रौणिर्व्यवस्थितः&#xA;043a ते हयाश्चन्द्रसङ्काशाः केशवेन प्रचोदिताः&#xA;043c पिबन्त इव तद्व्योम जग्मुर्द्रौणिरथं प्रति&#xA;044a दृष्ट्वायान्तौ महावीर्यावुभौ कृष्णधनञ्जयौ&#xA;044c धृष्टद्युम्नवधे राजंश्चक्रे यत्नं महाबलः&#xA;045a विकृष्यमाणं दृष्ट्वैव धृष्टद्युम्नं जनेश्वर&#xA;045c शरांश्चिक्षेप वै पार्थो द्रौणिं प्रति महाबलः&#xA;046a ते शरा हेमविकृता गाण्डीवप्रेषिता भृशम्&#xA;046c द्रौणिमासाद्य विविशुर्वल्मीकमिव पन्नगाः&#xA;047a स विध्वस्तैः शरैर्घोरैर्द्रोणपुत्रः प्रतापवान्&#xA;047c रथमारुरुहे वीरो धनञ्जयशरार्दितः&#xA;047e प्रगृह्य च धनुः श्रेष्ठं पार्थं विव्याध सायकैः&#xA;048a एतस्मिन्नन्तरे वीरः सहदेवो जनाधिप&#xA;048c अपोवाह रथेनाजौ पार्षतं शत्रुतापनम्&#xA;049a अर्जुनोऽपि महाराज द्रौणिं विव्याध पत्रिभिः&#xA;049c तं द्रोणपुत्रः सङ्क्रुद्धो बाह्वोरुरसि चार्दयत्&#xA;050a क्रोधितस्तु रणे पार्थो नाराचं कालसम्मितम्&#xA;050c द्रोणपुत्राय चिक्षेप कालदण्डमिवापरम्&#xA;050e स ब्राह्मणस्यांसदेशे निपपात महाद्युतिः&#xA;051a स विह्वलो महाराज शरवेगेन संयुगे&#xA;051c निषसाद रथोपस्थे वैक्लव्यं च परं ययौ&#xA;052a ततः कर्णो महाराज व्याक्षिपद्विजयं धनुः&#xA;052c अर्जुनं समरे क्रुद्धः प्रेक्षमाणो मुहुर्मुहुः&#xA;052e द्वैरथं चापि पार्थेन कामयानो महारणे&#xA;053a तं तु हित्वा हतं वीरं सारथिः शत्रुकर्शनम्&#xA;053c अपोवाह रथेनाजौ त्वरमाणो रणाजिरात्&#xA;054a अथोत्क्रुष्टं महाराज पाञ्चालैर्जितकाशिभिः&#xA;054c मोक्षितं पार्षतं दृष्ट्वा द्रोणपुत्रं च पीडितम्&#xA;055a वादित्राणि च दिव्यानि प्रावाद्यन्त सहस्रशः&#xA;055c सिंहनादश्च सञ्जज्ञे दृष्ट्वा घोरं महाद्भुतम्&#xA;056a एवं कृत्वाब्रवीत्पार्थो वासुदेवं धनञ्जयः&#xA;056c याहि संशप्तकान्कृष्ण कार्यमेतत्परं मम&#xA;057a ततः प्रयातो दाशार्हः श्रुत्वा पाण्डवभाषितम्&#xA;057c रथेनातिपताकेन मनोमारुतरंहसा&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/043/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/043/</guid>
      <description>&lt;p&gt;001  सञ्जय उवाच&#xA;001a एतस्मिन्नन्तरे कृष्णः पार्थं वचनमब्रवीत्&#xA;001c दर्शयन्निव कौन्तेयं धर्मराजं युधिष्ठिरम्&#xA;002a एष पाण्डव ते भ्राता धार्तराष्ट्रैर्महाबलैः&#xA;002c जिघांसुभिर्महेष्वासैर्द्रुतं पार्थानुसर्यते&#xA;003a तथानुयान्ति संरब्धाः पाञ्चाला युद्धदुर्मदाः&#xA;003c युधिष्ठिरं महात्मानं परीप्सन्तो महाजवाः&#xA;004a एष दुर्योधनः पार्थ रथानीकेन दंशितः&#xA;004c राजा सर्वस्य लोकस्य राजानमनुधावति&#xA;005a जिघांसुः पुरुषव्याघ्रं भ्रातृभिः सहितो बली&#xA;005c आशीविषसमस्पर्शैः सर्वयुद्धविशारदैः&#xA;006a एते जिघृक्षवो यान्ति द्विपाश्वरथपत्तयः&#xA;006c युधिष्ठिरं धार्तराष्ट्रा रत्नोत्तममिवार्थिनः&#xA;007a पश्य सात्वतभीमाभ्यां निरुद्धाधिष्ठितः प्रभुः&#xA;007c जिहीर्षवोऽमृतं दैत्याः शक्राग्निभ्यामिवावशाः&#xA;008a एते बहुत्वात्त्वरिताः पुनर्गच्छन्ति पाण्डवम्&#xA;008c समुद्रमिव वार्योघाः प्रावृट्काले महारथाः&#xA;009a नदन्तः सिंहनादांश्च धमन्तश्चापि वारिजान्&#xA;009c बलवन्तो महेष्वासा विधुन्वन्तो धनूंषि च&#xA;010a मृत्योर्मुखगतं मन्ये कुन्तीपुत्रं युधिष्ठिरम्&#xA;010c हुतमग्नौ च भद्रं ते दुर्योधनवशं गतम्&#xA;011a यथायुक्तमनीकं हि धार्तराष्ट्रस्य पाण्डव&#xA;011c नास्य शक्रोऽपि मुच्येत सम्प्राप्तो बाणगोचरम्&#xA;012a दुर्योधनस्य शूरस्य द्रौणेः शारद्वतस्य च&#xA;012c कर्णस्य चेषुवेगो वै पर्वतानपि दारयेत्&#xA;013a दुर्योधनस्य शूरस्य शरौघाञ्शीघ्रमस्यतः&#xA;013c सङ्क्रुद्धस्यान्तकस्येव को वेगं संसहेद्रणे&#xA;014a कर्णेन च कृतो राजा विमुखः शत्रुतापनः&#xA;014c बलवाल्ँलघुहस्तश्च कृती युद्धविशारदः&#xA;015a राधेयः पाण्डवश्रेष्ठं शक्तः पीडयितुं रणे&#xA;015c सहितो धृतराष्ट्रस्य पुत्रैः शूरो महात्मभिः&#xA;016a तस्यैवं युध्यमानस्य सङ्ग्रामे संयतात्मनः&#xA;016c अन्यैरपि च पार्थस्य हृतं वर्म महारथैः&#xA;017a उपवासकृशो राजा भृशं भरतसत्तम&#xA;017c ब्राह्मे बले स्थितो ह्येष न क्षत्रेऽतिबले विभो&#xA;018a न जीवति महाराजो मन्ये पार्थ युधिष्ठिरः&#xA;018c यद्भीमसेनः सहते सिंहनादममर्षणः&#xA;019a नर्दतां धार्तराष्ट्राणां पुनः पुनररिन्दम&#xA;019c धमतां च महाशङ्खान्सङ्ग्रामे जितकाशिनाम्&#xA;020a युधिष्ठिरं पाण्डवेयं हतेति भरतर्षभ&#xA;020c सञ्चोदयत्यसौ कर्णो धार्तराष्ट्रान्महाबलान्&#xA;021a स्थूणाकर्णेन्द्रजालेन पार्थ पाशुपतेन च&#xA;021c प्रच्छादयन्तो राजानमनुयान्ति महारथाः&#xA;021e आतुरो मे मतो राजा सन्निषेव्यश्च भारत&#xA;022a यथैनमनुवर्तन्ते पाञ्चालाः सह पाण्डवैः&#xA;022c त्वरमाणास्त्वराकाले सर्वशस्त्रभृतां वराः&#xA;022e मज्जन्तमिव पाताले बलिनोऽप्युज्जिहीर्षवः&#xA;023a न केतुर्दृश्यते राज्ञः कर्णेन निहतः शरैः&#xA;023c पश्यतोर्यमयोः पार्थ सात्यकेश्च शिखण्डिनः&#xA;024a धृष्टद्युम्नस्य भीमस्य शतानीकस्य वा विभो&#xA;024c पाञ्चालानां च सर्वेषां चेदीनां चैव भारत&#xA;025a एष कर्णो रणे पार्थ पाण्डवानामनीकिनीम्&#xA;025c शरैर्विध्वंसयति वै नलिनीमिव कुञ्जरः&#xA;026a एते द्रवन्ति रथिनस्त्वदीयाः पाण्डुनन्दन&#xA;026c पश्य पश्य यथा पार्थ गच्छन्त्येते महारथाः&#xA;027a एते भारत मातङ्गाः कर्णेनाभिहता रणे&#xA;027c आर्तनादान्विकुर्वाणा विद्रवन्ति दिशो दश&#xA;028a रथानां द्रवतां वृन्दं पश्य पार्थ समन्ततः&#xA;028c द्राव्यमाणं रणे चैव कर्णेनामित्रकर्शिना&#xA;029a हस्तिकक्ष्यां रणे पश्य चरन्तीं तत्र तत्र ह&#xA;029c रथस्थं सूतपुत्रस्य केतुं केतुमतां वर&#xA;030a असौ धावति राधेयो भीमसेनरथं प्रति&#xA;030c किरञ्शरशतानीव विनिघ्नंस्तव वाहिनीम्&#xA;031a एतान्पश्य च पाञ्चालान्द्राव्यमाणान्महात्मना&#xA;031c शक्रेणेव यथा दैत्यान्हन्यमानान्महाहवे&#xA;032a एष कर्णो रणे जित्वा पाञ्चालान्पाण्डुसृञ्जयान्&#xA;032c दिशो विप्रेक्षते सर्वास्त्वदर्थमिति मे मतिः&#xA;033a पश्य पार्थ धनुः श्रेष्ठं विकर्षन्साधु शोभते&#xA;033c शत्रूञ्जित्वा यथा शक्रो देवसङ्घैः समावृतः&#xA;034a एते नदन्ति कौरव्या दृष्ट्वा कर्णस्य विक्रमम्&#xA;034c त्रासयन्तो रणे पार्थान्सृञ्जयांश्च सहस्रशः&#xA;035a एष सर्वात्मना पाण्डूंस्त्रासयित्वा महारणे&#xA;035c अभिभाषति राधेयः सर्वसैन्यानि मानदः&#xA;036a अभिद्रवत गच्छध्वं द्रुतं द्रवत कौरवाः&#xA;036c यथा जीवन्न वः कश्चिन्मुच्यते युधि सृञ्जयः&#xA;037a तथा कुरुत संयत्ता वयं यास्याम पृष्ठतः&#xA;037c एवमुक्त्वा ययावेष पृष्ठतो विकिरञ्शरैः&#xA;038a पश्य कर्णं रणे पार्थ श्वेतच्छविविराजितम्&#xA;038c उदयं पर्वतं यद्वच्छोभयन्वै दिवाकरः&#xA;039a पूर्णचन्द्रनिकाशेन मूर्ध्नि छत्रेण भारत&#xA;039c ध्रियमाणेन समरे तथा शतशलाकिना&#xA;040a एष त्वां प्रेक्षते कर्णः सकटाक्षो विशाम्पते&#xA;040c उत्तमं यत्नमास्थाय ध्रुवमेष्यति संयुगे&#xA;041a पश्य ह्येनं महाबाहो विधुन्वानं महद्धनुः&#xA;041c शरांश्चाशीविषाकारान्विसृजन्तं महाबलम्&#xA;042a असौ निवृत्तो राधेयो दृश्यते वानरध्वज&#xA;042c वधाय चात्मनोऽभ्येति दीपस्य शलभो यथा&#xA;043a कर्णमेकाकिनं दृष्ट्वा रथानीकेन भारत&#xA;043c रिरक्षिषुः सुसंयत्तो धार्तराष्ट्रोऽभिवर्तते&#xA;044a सार्वैः सहैभिर्दुष्टात्मा वध्य एष प्रयत्नतः&#xA;044c त्वया यशश्च राज्यं च सुखं चोत्तममिच्छता&#xA;045a आत्मानं च कृतात्मानं समीक्ष्य भरतर्षभ&#xA;045c कृतागसं च राधेयं धर्मात्मनि युधिष्ठिरे&#xA;046a प्रतिपद्यस्व राधेयं प्राप्तकालमनन्तरम्&#xA;046c आर्यां युद्धे मतिं कृत्वा प्रत्येहि रथयूथपम्&#xA;047a पञ्च ह्येतानि मुख्यानां रथानां रथसत्तम&#xA;047c शतान्यायान्ति वेगेन बलिनां भीमतेजसाम्&#xA;048a पञ्च नागसहस्राणि द्विगुणा वाजिनस्तथा&#xA;048c अभिसंहत्य कौन्तेय पदातिप्रयुतानि च&#xA;048e अन्योन्यरक्षितं वीर बलं त्वामभिवर्तते&#xA;049a सूतपुत्रे महेष्वासे दर्शयात्मानमात्मना&#xA;049c उत्तमं यत्नमास्थाय प्रत्येहि भरतर्षभ&#xA;050a असौ कर्णः सुसंरब्धः पाञ्चालानभिधावति&#xA;050c केतुमस्य हि पश्यामि धृष्टद्युम्नरथं प्रति&#xA;050e समुच्छेत्स्यति पाञ्चालानिति मन्ये परन्तप&#xA;051a आचक्षे ते प्रियं पार्थ तदेवं भरतर्षभ&#xA;051c राजा जीवति कौरव्यो धर्मपुत्रो युधिष्ठिरः&#xA;052a असौ भिमो महाबाहुः सन्निवृत्तश्चमूमुखे&#xA;052c वृतः सृञ्जयसैन्येन सात्यकेन च भारत&#xA;053a वध्यन्त एते समरे कौरवा निशितैः शरैः&#xA;053c भीमसेनेन कौन्तेय पाञ्चालैश्च महात्मभिः&#xA;054a सेना हि धार्तराष्ट्रस्य विमुखा चाभवद्रणात्&#xA;054c विप्रधावति वेगेन भीमस्य निहता शरैः&#xA;055a विपन्नसस्येव मही रुधिरेण समुक्षिता&#xA;055c भारती भरतश्रेष्ठ सेना कृपणदर्शना&#xA;056a निवृत्तं पश्य कौन्तेय भीमसेनं युधां पतिम्&#xA;056c आशीविषमिव क्रुद्धं तस्माद्द्रवति वाहिनी&#xA;057a पीतरक्तासितसितास्ताराचन्द्रार्कमण्डिताः&#xA;057c पताका विप्रकीर्यन्ते छत्राण्येतानि चार्जुन&#xA;058a सौवर्णा राजताश्चैव तैजसाश्च पृथग्विधाः&#xA;058c केतवो विनिपात्यन्ते हस्त्यश्वं विप्रकीर्यते&#xA;059a रथेभ्यः प्रपतन्त्येते रथिनो विगतासवः&#xA;059c नानावर्णैर्हता बाणैः पाञ्चालैरपलायिभिः&#xA;060a निर्मनुष्यान्गजानश्वान्रथांश्चैव धनञ्जय&#xA;060c समाद्रवन्ति पाञ्चाला धार्तराष्ट्रांस्तरस्विनः&#xA;061a मृद्नन्ति च नरव्याघ्रा भीमसेनव्यपाश्रयात्&#xA;061c बलं परेषां दुर्धर्षं त्यक्त्वा प्राणानरिन्दम&#xA;062a एते नदन्ति पाञ्चाला धमन्त्यपि च वारिजान्&#xA;062c अभिद्रवन्ति च रणे निघ्नन्तः सायकैः परान्&#xA;063a पश्य स्वर्गस्य माहात्म्यं पाञ्चाला हि परन्तप&#xA;063c धार्तराष्ट्रान्विनिघ्नन्ति क्रुद्धाः सिंहा इव द्विपान्&#xA;064a सर्वतश्चाभिपन्नैषा धार्तराष्ट्री महाचमूः&#xA;064c पाञ्चालैर्मानसादेत्य हंसैर्गङ्गेव वेगितैः&#xA;065a सुभृशं च पराक्रान्ताः पाञ्चालानां निवारणे&#xA;065c कृपकर्णादयो वीरा ऋषभाणामिवर्षभाः&#xA;066a सुनिमग्नांश्च भीमास्त्रैर्धार्तराष्ट्रान्महारथान्&#xA;066c धृष्टद्युम्नमुखा वीरा घ्नन्ति शत्रून्सहस्रशः&#xA;066e विषण्णभूयिष्ठरथा धार्तराष्ट्री महाचमूः&#xA;067a पश्य भीमेन नाराचैश्छिन्ना नागाः पतन्त्यमी&#xA;067c वज्रिवज्राहतानीव शिखराणि महीभृताम्&#xA;068a भीमसेनस्य निर्विद्धा बाणैः सन्नतपर्वभिः&#xA;068c स्वान्यनीकानि मृद्नन्तो द्रवन्त्येते महागजाः&#xA;069a नाभिजानासि भीमस्य सिंहनादं दुरुत्सहम्&#xA;069c नदतोऽर्जुन सङ्ग्रामे वीरस्य जितकाशिनः&#xA;070a एष नैषादिरभ्येति द्विपमुख्येन पाण्डवम्&#xA;070c जिघांसुस्तोमरैः क्रुद्धो दण्डपाणिरिवान्तकः&#xA;071a सतोमरावस्य भुजौ छिन्नौ भीमेन गर्जतः&#xA;071c तीक्ष्णैरग्निशिखाप्रख्यैर्नाराचैर्दशभिर्हतः&#xA;072a हत्वैनं पुनरायाति नागानन्यान्प्रहारिणः&#xA;072c पश्य नीलाम्बुदनिभान्महामात्रैरधिष्ठितान्&#xA;072e शक्तितोमरसङ्काशैर्विनिघ्नन्तं वृकोदरम्&#xA;073a सप्त सप्त च नागांस्तान्वैजयन्तीश्च सध्वजाः&#xA;073c निहत्य निशितैर्बाणैश्छिन्नाः पार्थाग्रजेन ते&#xA;073e दशभिर्दशभिश्चैको नाराचैर्निहतो गजः&#xA;074a न चासौ धार्तराष्ट्राणां श्रूयते निनदस्तथा&#xA;074c पुरन्दरसमे क्रुद्धे निवृत्ते भरतर्षभे&#xA;075a अक्षौहिण्यस्तथा तिस्रो धार्तराष्ट्रस्य संहताः&#xA;075c क्रुद्धेन नरसिंहेन भीमसेनेन वारिताः&#xA;076  सञ्जय उवाच&#xA;076a भीमसेनेन तत्कर्म कृतं दृष्ट्वा सुदुष्करम्&#xA;076c अर्जुनो व्यधमच्छिष्टानहितान्निशितैः शरैः&#xA;077a ते वध्यमानाः समरे संशप्तकगणाः प्रभो&#xA;077c शक्रस्यातिथितां गत्वा विशोका ह्यभवन्मुदा&#xA;078a पार्थश्च पुरुषव्याघ्रः शरैः सन्नतपर्वभिः&#xA;078c जघान धार्तराष्ट्रस्य चतुर्विधबलां चमूम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/044/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/044/</guid>
      <description>&lt;p&gt;001  धृतराष्ट्र उवाच&#xA;001a निवृत्ते भीमसेने च पाण्डवे च युधिष्ठिरे&#xA;001c वध्यमाने बले चापि मामके पाण्डुसृञ्जयैः&#xA;002a द्रवमाणे बलौघे च निराक्रन्दे मुहुर्मुहुः&#xA;002c किमकुर्वन्त कुरवस्तन्ममाचक्ष्व सञ्जय&#xA;003  सञ्जय उवाच&#xA;003a दृष्ट्वा भीमं महाबाहुं सूतपुत्रः प्रतापवान्&#xA;003c क्रोधरक्तेक्षणो राजन्भीमसेनमुपाद्रवत्&#xA;004a तावकं च बलं दृष्ट्वा भीमसेनात्पराङ्मुखम्&#xA;004c यत्नेन महता राजन्पर्यवस्थापयद्बली&#xA;005a व्यवस्थाप्य महाबाहुस्तव पुत्रस्य वाहिनीम्&#xA;005c प्रत्युद्ययौ तदा कर्णः पाण्डवान्युद्धदुर्मदान्&#xA;006a प्रत्युद्ययुस्तु राधेयं पाण्डवानां महारथाः&#xA;006c धुन्वानाः कार्मुकाण्याजौ विक्षिपन्तश्च सायकान्&#xA;007a भीमसेनः शिनेर्नप्ता शिखण्डी जनमेजयः&#xA;007c धृष्टद्युम्नश्च बलवान्सर्वे चापि प्रभद्रकाः&#xA;008a पाञ्चालाश्च नरव्याघ्राः समन्तात्तव वाहिनीम्&#xA;008c अभ्यद्रवन्त सङ्क्रुद्धाः समरे जितकाशिनः&#xA;009a तथैव तावका राजन्पाण्डवानामनीकिनीम्&#xA;009c अभ्यद्रवन्त त्वरिता जिघांसन्तो महारथाः&#xA;010a रथनागाश्वकलिलं पत्तिध्वजसमाकुलम्&#xA;010c बभूव पुरुषव्याघ्र सैन्यमद्भुतदर्शनम्&#xA;011a शिखण्डी च ययौ कर्णं धृष्टद्युम्नः सुतं तव&#xA;011c दुःशासनं महाराज महत्या सेनया वृतम्&#xA;012a नकुलो वृषसेनं च चित्रसेनं युधिष्ठिरः&#xA;012c उलूकं समरे राजन्सहदेवः समभ्ययात्&#xA;013a सात्यकिः शकुनिं चापि भीमसेनश्च कौरवान्&#xA;013c अर्जुनं च रणे यत्तं द्रोणपुत्रो महारथः&#xA;014a युधामन्युं महेष्वासं गौतमोऽभ्यपतद्रणे&#xA;014c कृतवर्मा च बलवानुत्तमौजसमाद्रवत्&#xA;015a भीमसेनः कुरून्सर्वान्पुत्रांश्च तव मारिष&#xA;015c सहानीकान्महाबाहुरेक एवाभ्यवारयत्&#xA;016a शिखण्डी च ततः कर्णं विचरन्तमभीतवत्&#xA;016c भीष्महन्ता महाराज वारयामास पत्रिभिः&#xA;017a प्रतिरब्धस्ततः कर्णो रोषात्प्रस्फुरिताधरः&#xA;017c शिखण्डिनं त्रिभिर्बाणैर्भ्रुवोर्मध्ये व्यताडयत्&#xA;018a धारयंस्तु स तान्बाणाञ्शिखण्डी बह्वशोभत&#xA;018c राजतः पर्वतो यद्वत्त्रिभिः शृङ्गैः समन्वितः&#xA;019a सोऽतिविद्धो महेष्वासः सूतपुत्रेण संयुगे&#xA;019c कर्णं विव्याध समरे नवत्या निशितैः शरैः&#xA;020a तस्य कर्णो हयान्हत्वा सारथिं च त्रिभिः शरैः&#xA;020c उन्ममाथ ध्वजं चास्य क्षुरप्रेण महारथः&#xA;021a हताश्वात्तु ततो यानादवप्लुत्य महारथः&#xA;021c शक्तिं चिक्षेप कर्णाय सङ्क्रुद्धः शत्रुतापनः&#xA;022a तां छित्त्वा समरे कर्णस्त्रिभिर्भारत सायकैः&#xA;022c शिखण्डिनमथाविध्यन्नवभिर्निशितैः शरैः&#xA;023a कर्णचापच्युतान्बाणान्वर्जयंस्तु नरोत्तमः&#xA;023c अपयातस्ततस्तूर्णं शिखण्डी जयतां वरः&#xA;024a ततः कर्णो महाराज पाण्डुसैन्यान्यशातयत्&#xA;024c तूलराशिं समासाद्य यथा वायुर्महाजवः&#xA;025a धृष्टद्युम्नो महाराज तव पुत्रेण पीडितः&#xA;025c दुःशासनं त्रिभिर्बाणैरभ्यविध्यत्स्तनान्तरे&#xA;026a तस्य दुःशासनो बाहुं सव्यं विव्याध मारिष&#xA;026c शितेन रुक्मपुङ्खेन भल्लेन नतपर्वणा&#xA;027a धृष्टद्युम्नस्तु निर्विद्धः शरं घोरममर्षणः&#xA;027c दुःशासनाय सङ्क्रुद्धः प्रेषयामास भारत&#xA;028a आपतन्तं महावेगं धृष्टद्युम्नसमीरितम्&#xA;028c शरैश्चिच्छेद पुत्रस्ते त्रिभिरेव विशाम्पते&#xA;029a अथापरैः सप्तदशैर्भल्लैः कनकभूषणैः&#xA;029c धृष्टद्युम्नं समासाद्य बाह्वोरुरसि चार्दयत्&#xA;030a ततः स पार्षतः क्रुद्धो धनुश्चिच्छेद मारिष&#xA;030c क्षुरप्रेण सुतीक्ष्णेन तत उच्चुक्रुशुर्जनाः&#xA;031a अथान्यद्धनुरादाय पुत्रस्ते भरतर्षभ&#xA;031c धृष्टद्युम्नं शरव्रातैः समन्तात्पर्यवारयत्&#xA;032a तव पुत्रस्य ते दृष्ट्वा विक्रमं तं महात्मनः&#xA;032c व्यहसन्त रणे योधाः सिद्धाश्चाप्सरसां गणाः&#xA;033a ततः प्रववृते युद्धं तावकानां परैः सह&#xA;033c घोरं प्राणभृतां काले घोररूपं परन्तप&#xA;034a नकुलं वृषसेनस्तु विद्ध्वा पञ्चभिरायसैः&#xA;034c पितुः समीपे तिष्ठन्तं त्रिभिरन्यैरविध्यत&#xA;035a नकुलस्तु ततः क्रुद्धो वृषसेनं स्मयन्निव&#xA;035c नाराचेन सुतीक्ष्णेन विव्याध हृदये दृढम्&#xA;036a सोऽतिविद्धो बलवता शत्रुणा शत्रुकर्शनः&#xA;036c शत्रुं विव्याध विंशत्या स च तं पञ्चभिः शरैः&#xA;037a ततः शरसहस्रेण तावुभौ पुरुषर्षभौ&#xA;037c अन्योन्यमाच्छादयतामथाभज्यत वाहिनी&#xA;038a दृष्ट्वा तु प्रद्रुतां सेनां धार्तराष्ट्रस्य सूतजः&#xA;038c निवारयामास बलादनुपत्य विशाम्पते&#xA;038e निवृत्ते तु ततः कर्णे नकुलः कौरवान्ययौ&#xA;039a कर्णपुत्रस्तु समरे हित्वा नकुलमेव तु&#xA;039c जुगोप चक्रं त्वरितं राधेयस्यैव मारिष&#xA;040a उलूकस्तु रणे क्रुद्धः सहदेवेन वारितः&#xA;040c तस्याश्वांश्चतुरो हत्वा सहदेवः प्रतापवान्&#xA;040e सारथिं प्रेषयामास यमस्य सदनं प्रति&#xA;041a उलूकस्तु ततो यानादवप्लुत्य विशाम्पते&#xA;041c त्रिगर्तानां बलं पूर्णं जगाम पितृनन्दनः&#xA;042a सात्यकिः शकुनिं विद्ध्वा विंशत्या निशितैः शरैः&#xA;042c ध्वजं चिच्छेद भल्लेन सौबलस्य हसन्निव&#xA;043a सौबलस्तस्य समरे क्रुद्धो राजन्प्रतापवान्&#xA;043c विदार्य कवचं भूयो ध्वजं चिच्छेद काञ्चनम्&#xA;044a अथैनं निशितैर्बाणैः सात्यकिः प्रत्यविध्यत&#xA;044c सारथिं च महाराज त्रिभिरेव समार्दयत्&#xA;044e अथास्य वाहांस्त्वरितः शरैर्निन्ये यमक्षयम्&#xA;045a ततोऽवप्लुत्य सहसा शकुनिर्भरतर्षभ&#xA;045c आरुरोह रथं तूर्णमुलूकस्य महारथः&#xA;045e अपोवाहाथ शीघ्रं स शैनेयाद्युद्धशालिनः&#xA;046a सात्यकिस्तु रणे राजंस्तावकानामनीकिनीम्&#xA;046c अभिदुद्राव वेगेन ततोऽनीकमभिद्यत&#xA;047a शैनेयशरनुन्नं तु ततः सैन्यं विशाम्पते&#xA;047c भेजे दश दिशस्तूर्णं न्यपतच्च गतासुवत्&#xA;048a भीमसेनं तव सुतो वारयामास संयुगे&#xA;048c तं तु भीमो मुहूर्तेन व्यश्वसूतरथध्वजम्&#xA;048e चक्रे लोकेश्वरं तत्र तेनातुष्यन्त चारणाः&#xA;049a ततोऽपायान्नृपस्तत्र भीमसेनस्य गोचरात्&#xA;049c कुरुसैन्यं ततः सर्वं भीमसेनमुपाद्रवत्&#xA;049e तत्र रावो महानासीद्भीममेकं जिघांसताम्&#xA;050a युधामन्युः कृपं विद्ध्वा धनुरस्याशु चिच्छिदे&#xA;050c अथान्यद्धनुरादाय कृपः शस्त्रभृतां वरः&#xA;051a युधामन्योर्ध्वजं सूतं छत्रं चापातयत्क्षितौ&#xA;051c ततोऽपायाद्रथेनैव युधामन्युर्महारथः&#xA;052a उत्तमौजास्तु हार्दिक्यं शरैर्भीमपराक्रमम्&#xA;052c छादयामास सहसा मेघो वृष्ट्या यथाचलम्&#xA;053a तद्युद्धं सुमहच्चासीद्घोररूपं परन्तप&#xA;053c यादृशं न मया युद्धं दृष्टपूर्वं विशाम्पते&#xA;054a कृतवर्मा ततो राजन्नुत्तमौजसमाहवे&#xA;054c हृदि विव्याध स तदा रथोपस्थ उपाविशत्&#xA;055a सारथिस्तमपोवाह रथेन रथिनां वरम्&#xA;055c ततस्तु सत्वरं राजन्पाण्डुसैन्यमुपाद्रवत्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/045/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/045/</guid>
      <description>&lt;p&gt;001  सञ्जय उवाच&#xA;001a द्रौणिस्तु रथवंशेन महता परिवारितः&#xA;001c आपतत्सहसा राजन्यत्र राजा व्यवस्थितः&#xA;002a तमापतन्तं सहसा शूरः शौरिसहायवान्&#xA;002c दधार सहसा पार्थो वेलेव मकरालयम्&#xA;003a ततः क्रुद्धो महाराज द्रोणपुत्रः प्रतापवान्&#xA;003c अर्जुनं वासुदेवं च छादयामास पत्रिभिः&#xA;004a अवच्छन्नौ ततः कृष्णौ दृष्ट्वा तत्र महारथाः&#xA;004c विस्मयं परमं गत्वा प्रैक्षन्त कुरवस्तदा&#xA;005a अर्जुनस्तु ततो दिव्यमस्त्रं चक्रे हसन्निव&#xA;005c तदस्त्रं ब्राह्मणो युद्धे वारयामास भारत&#xA;006a यद्यद्धि व्याक्षिपद्युद्धे पाण्डवोऽस्त्रं जिघांसया&#xA;006c तत्तदस्त्रं महेष्वासो द्रोणपुत्रो व्यशातयत्&#xA;007a अस्त्रयुद्धे ततो राजन्वर्तमाने भयावहे&#xA;007c अपश्याम रणे द्रौणिं व्यात्ताननमिवान्तकम्&#xA;008a स दिशो विदिशश्चैव छादयित्वा विजिह्मगैः&#xA;008c वासुदेवं त्रिभिर्बाणैरविध्यद्दक्षिणे भुजे&#xA;009a ततोऽर्जुनो हयान्हत्वा सर्वांस्तस्य महात्मनः&#xA;009c चकार समरे भूमिं शोणितौघतरङ्गिणीम्&#xA;010a निहता रथिनः पेतुः पार्थचापच्युतैः शरैः&#xA;010c हयाश्च पर्यधावन्त मुक्तयोक्त्रास्ततस्ततः&#xA;011a तद्दृष्ट्वा कर्म पार्थस्य द्रौणिराहवशोभिनः&#xA;011c अवाकिरद्रणे कृष्णं समन्तान्निशितैः शरैः&#xA;012a ततोऽर्जुनं महाराज द्रौणिरायम्य पत्रिणा&#xA;012c वक्षोदेशे समासाद्य ताडयामास संयुगे&#xA;013a सोऽतिविद्धो रणे तेन द्रोणपुत्रेण भारत&#xA;013c आदत्त परिघं घोरं द्रौणेश्चैनमवाक्षिपत्&#xA;014a तमापतन्तं परिघं कार्तस्वरविभूषितम्&#xA;014c द्रौणिश्चिच्छेद सहसा तत उच्चुक्रुशुर्जनाः&#xA;015a सोऽनेकधापतद्भूमौ भारद्वाजस्य सायकैः&#xA;015c विशीर्णः पर्वतो राजन्यथा स्यान्मातरिश्वना&#xA;016a ततोऽर्जुनो रणे द्रौणिं विव्याध दशभिः शरैः&#xA;016c सारथिं चास्य भल्लेन रथनीडादपाहरत्&#xA;017a स सङ्गृह्य स्वयं वाहान्कृष्णौ प्राच्छादयच्छरैः&#xA;017c तत्राद्भुतमपश्याम द्रौणेराशु पराक्रमम्&#xA;018a अयच्छत्तुरगान्यच्च फल्गुनं चाप्ययोधयत्&#xA;018c तदस्य समरे राजन्सर्वे योधा अपूजयन्&#xA;019a यदा त्वग्रस्यत रणे द्रोणपुत्रेण फल्गुनः&#xA;019c ततो रश्मीन्रथाश्वानां क्षुरप्रैश्चिच्छिदे जयः&#xA;020a प्राद्रवंस्तुरगास्ते तु शरवेगप्रबाधिताः&#xA;020c ततोऽभून्निनदो भूयस्तव सैन्यस्य भारत&#xA;021a पाण्डवास्तु जयं लब्ध्वा तव सैन्यमुपाद्रवन्&#xA;021c समन्तान्निशितान्बाणान्विमुञ्चन्तो जयैषिणः&#xA;022a पाण्डवैस्तु महाराज धार्तराष्ट्री महाचमूः&#xA;022c पुनः पुनरथो वीरैरभज्यत जयोद्धतैः&#xA;023a पश्यतां ते महाराज पुत्राणां चित्रयोधिनाम्&#xA;023c शकुनेः सौबलेयस्य कर्णस्य च महात्मनः&#xA;024a वार्यमाणा महासेना पुत्रैस्तव जनेश्वर&#xA;024c नावतिष्ठत सङ्ग्रामे ताड्यमाना समन्ततः&#xA;025a ततो योधैर्महाराज पलायद्भिस्ततस्ततः&#xA;025c अभवद्व्याकुलं भीतैः पुत्राणां ते महद्बलम्&#xA;026a तिष्ठ तिष्ठेति सततं सूतपुत्रस्य जल्पतः&#xA;026c नावतिष्ठत सा सेना वध्यमाना महात्मभिः&#xA;027a अथोत्क्रुष्टं महाराज पाण्डवैर्जितकाशिभिः&#xA;027c धार्तराष्ट्रबलं दृष्ट्वा द्रवमाणं समन्ततः&#xA;028a ततो दुर्योधनः कर्णमब्रवीत्प्रणयादिव&#xA;028c पश्य कर्ण यथा सेना पाण्डवैरर्दिता भृशम्&#xA;029a त्वयि तिष्ठति सन्त्रासात्पलायति समन्ततः&#xA;029c एतज्ज्ञात्वा महाबाहो कुरु प्राप्तमरिन्दम&#xA;030a सहस्राणि च योधानां त्वामेव पुरुषर्षभ&#xA;030c क्रोशन्ति समरे वीर द्राव्यमाणानि पाण्डवैः&#xA;031a एतच्छ्रुत्वा तु राधेयो दुर्योधनवचो महत्&#xA;031c मद्रराजमिदं वाक्यमब्रवीत्सूतनन्दनः&#xA;032a पश्य मे भुजयोर्वीर्यमस्त्राणां च जनेश्वर&#xA;032c अद्य हन्मि रणे सर्वान्पाञ्चालान्पाण्डुभिः सह&#xA;032e वाहयाश्वान्नरव्याघ्र भद्रेणैव जनेश्वर&#xA;033a एवमुक्त्वा महाराज सूतपुत्रः प्रतापवान्&#xA;033c प्रगृह्य विजयं वीरो धनुःश्रेष्ठं पुरातनम्&#xA;033e सज्यं कृत्वा महाराज सम्मृज्य च पुनः पुनः&#xA;034a सन्निवार्य च योधान्स्वान्सत्येन शपथेन च&#xA;034c प्रायोजयदमेयात्मा भार्गवास्त्रं महाबलः&#xA;035a ततो राजन्सहस्राणि प्रयुतान्यर्बुदानि च&#xA;035c कोटिशश्च शरास्तीक्ष्णा निरगच्छन्महामृधे&#xA;036a ज्वलितैस्तैर्महाघोरैः कङ्कबर्हिणवाजितैः&#xA;036c सञ्छन्ना पाण्डवी सेना न प्राज्ञायत किञ्चन&#xA;037a हाहाकारो महानासीत्पाञ्चालानां विशाम्पते&#xA;037c पीडितानां बलवता भार्गवास्त्रेण संयुगे&#xA;038a निपतद्भिर्गजै राजन्नरैश्चापि सहस्रशः&#xA;038c रथैश्चापि नरव्याघ्र हयैश्चापि समन्ततः&#xA;039a प्राकम्पत मही राजन्निहतैस्तैस्ततस्ततः&#xA;039c व्याकुलं सर्वमभवत्पाण्डवानां महद्बलम्&#xA;040a कर्णस्त्वेको युधां श्रेष्ठो विधूम इव पावकः&#xA;040c दहञ्शत्रून्नरव्याघ्र शुशुभे स परन्तपः&#xA;041a ते वध्यमानाः कर्णेन पाञ्चालाश्चेदिभिः सह&#xA;041c तत्र तत्र व्यमुह्यन्त वनदाहे यथा द्विपाः&#xA;041e चुक्रुशुस्ते नरव्याघ्र यथाप्राग्वा नरोत्तमाः&#xA;042a तेषां तु क्रोशतां श्रुत्वा भीतानां रणमूर्धनि&#xA;042c धावतां च दिशो राजन्वित्रस्तानां समन्ततः&#xA;042e आर्तनादो महांस्तत्र प्रेतानामिव सम्प्लवे&#xA;043a वध्यमानांस्तु तान्दृष्ट्वा सूतपुत्रेण मारिष&#xA;043c वित्रेसुः सर्वभूतानि तिर्यग्योनिगतान्यपि&#xA;044a ते वध्यमानाः समरे सूतपुत्रेण सृञ्जयाः&#xA;044c अर्जुनं वासुदेवं च व्याक्रोशन्त मुहुर्मुहुः&#xA;044e प्रेतराजपुरे यद्वत्प्रेतराजं विचेतसः&#xA;045a अथाब्रवीद्वासुदेवं कुन्तीपुत्रो धनञ्जयः&#xA;045c भार्गवास्त्रं महाघोरं दृष्ट्वा तत्र सभीरितम्&#xA;046a पश्य कृष्ण महाबाहो भार्गवास्त्रस्य विक्रमम्&#xA;046c नैतदस्त्रं हि समरे शक्यं हन्तुं कथञ्चन&#xA;047a सूतपुत्रं च संरब्धं पश्य कृष्ण महारणे&#xA;047c अन्तकप्रतिमं वीरं कुर्वाणं कर्म दारुणम्&#xA;048a सुतीक्ष्णं चोदयन्नश्वान्प्रेक्षते मां मुहुर्मुहुः&#xA;048c न च पश्यामि समरे कर्णस्य प्रपलायितम्&#xA;049a जीवन्प्राप्नोति पुरुषः सङ्ख्ये जयपराजयौ&#xA;049c जितस्य तु हृषीकेश वध एव कुतो जयः&#xA;050a ततो जनार्दनः प्रायाद्द्रष्टुमिच्छन्युधिष्ठिरम्&#xA;050c श्रमेण ग्राहयिष्यंश्च कर्णं युद्धेन मारिष&#xA;051a अर्जुनं चाब्रवीत्कृष्णो भृशं राजा परिक्षतः&#xA;051c तमाश्वास्य कुरुश्रेष्ठ ततः कर्णं हनिष्यसि&#xA;052a ततो धनञ्जयो द्रष्टुं राजानं बाणपीडितम्&#xA;052c रथेन प्रययौ क्षिप्रं सङ्ग्रामे केशवाज्ञया&#xA;053a गच्छन्नेव तु कौन्तेयो धर्मराजदिदृक्षया&#xA;053c सैन्यमालोकयामास नापश्यत्तत्र चाग्रजम्&#xA;054a युद्धं कृत्वा तु कौन्तेयो द्रोणपुत्रेण भारत&#xA;054c दुःसहं वज्रिणा सङ्ख्ये पराजिग्ये भृगोः सुतम्&#xA;055a द्रौणिं पराजित्य ततोग्रधन्वा कृत्वा महद्दुष्करमार्यकर्म&#xA;055c आलोकयामास ततः स्वसैन्यं धनञ्जयः शत्रुभिरप्रधृष्यः&#xA;056a स युध्यमानः पृतनामुखस्थाञ्शूराञ्शूरो हर्षयन्सव्यसाची&#xA;056c पूर्वापदानैः प्रथितैः प्रशंसन्स्थिरांश्चकारात्मरथाननीके&#xA;057a अपश्यमानस्तु किरीटमाली युधि ज्येष्ठं भ्रातरमाजमीढम्&#xA;057c उवाच भीमं तरसाभ्युपेत्य राज्ञः प्रवृत्तिस्त्विह केति राजन्&#xA;058  भीम उवाच&#xA;058a अपयात इतो राजा धर्मपुत्रो युधिष्ठिरः&#xA;058c कर्णबाणविभुग्नाङ्गो यदि जीवेत्कथञ्चन&#xA;059  अर्जुन उवाच&#xA;059a तस्माद्भवाञ्शीघ्रमितः प्रयातु राज्ञः प्रवृत्त्यै कुरुसत्तमस्य&#xA;059c नूनं हि विद्धोऽतिभृशं पृषत्कैः कर्णेन राजा शिबिरं गतोऽसौ&#xA;060a यः सम्प्रहारे निशि सम्प्रवृत्ते द्रोणेन विद्धोऽतिभृशं तरस्वी&#xA;060c तस्थौ च तत्रापि जयप्रतीक्षो द्रोणेन यावन्न हतः किलासीत्&#xA;061a स संशयं गमितः पाण्डवाग्र्यः सङ्ख्येऽद्य कर्णेन महानुभावः&#xA;061c ज्ञातुं प्रयाह्याशु तमद्य भीम स्थास्याम्यहं शत्रुगणान्निरुध्य&#xA;062  भीम उवाच&#xA;062a त्वमेव जानीहि महानुभाव राज्ञः प्रवृत्तिं भरतर्षभस्य&#xA;062c अहं हि यद्यर्जुन यामि तत्र वक्ष्यन्ति मां भीत इति प्रवीराः&#xA;063a ततोऽब्रवीदर्जुनो भीमसेनं संशप्तकाः प्रत्यनीकं स्थिता मे&#xA;063c एतानहत्वा न मया तु शक्यमितोऽपयातुं रिपुसङ्घगोष्ठात्&#xA;064a अथाब्रवीदर्जुनं भीमसेनः स्ववीर्यमाश्रित्य कुरुप्रवीर&#xA;064c संशप्तकान्प्रतियोत्स्यामि सङ्ख्ये सर्वानहं याहि धनञ्जयेति&#xA;065a तद्भीमसेनस्य वचो निशम्य सुदुर्वचं भ्रातुरमित्रमध्ये&#xA;065c द्रष्टुं कुरुश्रेष्ठमभिप्रयातुं प्रोवाच वृष्णिप्रवरं तदानीम्&#xA;066a चोदयाश्वान्हृषीकेश विगाह्यैतं रथार्णवम्&#xA;066c अजातशत्रुं राजानं द्रष्टुमिच्छामि केशव&#xA;067a ततो हयान्सर्वदाशार्हमुख्यः प्राचोदयद्भीममुवाच चेदम्&#xA;067c नैतच्चित्रं तव कर्माद्य वीर यास्यामहे जहि भीमारिसङ्घान्&#xA;068a ततो ययौ हृषीकेशो यत्र राजा युधिष्ठिरः&#xA;068c शीघ्राच्छीघ्रतरं राजन्वाजिभिर्गरुडोपमैः&#xA;069a प्रत्यनीके व्यवस्थाप्य भीमसेनमरिन्दमम्&#xA;069c सन्दिश्य चैव राजेन्द्र युद्धं प्रति वृकोदरम्&#xA;070a ततस्तु गत्वा पुरुषप्रवीरौ राजानमासाद्य शयानमेकम्&#xA;070c रथादुभौ प्रत्यवरुह्य तस्माद्ववन्दतुर्धर्मराजस्य पादौ&#xA;071a तौ दृष्ट्वा पुरुषव्याघ्रौ क्षेमिणौ पुरुषर्षभ&#xA;071c मुदाभ्युपगतौ कृष्णावश्विनाविव वासवम्&#xA;072a तावभ्यनन्दद्राजा हि विवस्वानश्विनाविव&#xA;072c हते महासुरे जम्भे शक्रविष्णू यथा गुरुः&#xA;073a मन्यमानो हतं कर्णं धर्मराजो युधिष्ठिरः&#xA;073c हर्षगद्गदया वाचा प्रीतः प्राह परन्तपौ&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/046/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/046/</guid>
      <description>&lt;p&gt;001  सञ्जय उवाच&#xA;001a महासत्त्वौ तु तौ दृष्ट्वा सहितौ केशवार्जुनौ&#xA;001c हतमाधिरथिं मेने सङ्ख्ये गाण्डीवधन्वना&#xA;002a तावभ्यनन्दत्कौन्तेयः साम्ना परमवल्गुना&#xA;002c स्मितपूर्वममित्रघ्नः पूजयन्भरतर्षभ&#xA;003  युधिष्ठिर उवाच&#xA;003a स्वागतं देवकीपुत्र स्वागतं ते धनञ्जय&#xA;003c प्रियं मे दर्शनं बाढं युवयोरच्युतार्जुनौ&#xA;004a अक्षताभ्यामरिष्टाभ्यां कथं युध्य महारथम्&#xA;004c आशीविषसमं युद्धे सर्वशस्त्रविशारदम्&#xA;005a अग्रगं धार्तराष्ट्राणां सर्वेषां शर्म वर्म च&#xA;005c रक्षितं वृषसेनेन सुषेणेन च धन्विना&#xA;006a अनुज्ञातं महावीर्यं रामेणास्त्रेषु दुर्जयम्&#xA;006c त्रातारं धार्तराष्ट्राणां गन्तारं वाहिनीमुखे&#xA;007a हन्तारमरिसैन्यानाममित्रगणमर्दनम्&#xA;007c दुर्योधनहिते युक्तमस्मद्युद्धाय चोद्यतम्&#xA;008a अप्रधृष्यं महायुद्धे देवैरपि सवासवैः&#xA;008c अनलानिलयोस्तुल्यं तेजसा च बलेन च&#xA;009a पातालमिव गम्भीरं सुहृदानन्दवर्धनम्&#xA;009c अन्तकाभममित्राणां कर्णं हत्वा महाहवे&#xA;009e दिष्ट्या युवामनुप्राप्तौ जित्वासुरमिवामरौ&#xA;010a तेन युद्धमदीनेन मया ह्यद्याच्युतार्जुनौ&#xA;010c कुपितेनान्तकेनेव प्रजाः सर्वा जिघांसता&#xA;011a तेन केतुश्च मे छिन्नो हतौ च पार्ष्णिसारथी&#xA;011c हतवाहः कृतश्चास्मि युयुधानस्य पश्यतः&#xA;012a धृष्टद्युम्नस्य यमयोर्वीरस्य च शिखण्डिनः&#xA;012c पश्यतां द्रौपदेयानां पाञ्चालानां च सर्वशः&#xA;013a एताञ्जित्वा महावीर्यान्कर्णः शत्रुगणान्बहून्&#xA;013c जितवान्मां महाबाहो यतमानं महारणे&#xA;014a अनुसृत्य च मां युद्धे परुषाण्युक्तवान्बहु&#xA;014c तत्र तत्र युधां श्रेष्ठः परिभूय न संशयः&#xA;015a भीमसेनप्रभावात्तु यज्जीवामि धनञ्जय&#xA;015c बहुनात्र किमुक्तेन नाहं तत्सोढुमुत्सहे&#xA;016a त्रयोदशाहं वर्षाणि यस्माद्भीतो धनञ्जय&#xA;016c न स्म निद्रां लभे रात्रौ न चाहनि सुखं क्वचित्&#xA;017a तस्य द्वेषेण संयुक्तः परिदह्ये धनञ्जय&#xA;017c आत्मनो मरणं जानन्वाध्रीणस इव द्विपः&#xA;018a यस्यायमगमत्कालश्चिन्तयानस्य मे विभो&#xA;018c कथं शक्यो मया कर्णो युद्धे क्षपयितुं भवेत्&#xA;019a जाग्रत्स्वपंश्च कौन्तेय कर्णमेव सदा ह्यहम्&#xA;019c पश्यामि तत्र तत्रैव कर्णभूतमिदं जगत्&#xA;020a यत्र यत्र हि गच्छामि कर्णाद्भीतो धनञ्जय&#xA;020c तत्र तत्र हि पश्यामि कर्णमेवाग्रतः स्थितम्&#xA;021a सोऽहं तेनैव वीरेण समरेष्वपलायिना&#xA;021c सहयः सरथः पार्थ जित्वा जीवन्विसर्जितः&#xA;022a को नु मे जीवितेनार्थो राज्येनार्थोऽथ वा पुनः&#xA;022c ममैवं धिक्कृतस्येह कर्णेनाहवशोभिना&#xA;023a न प्राप्तपूर्वं यद्भीष्मात्कृपाद्द्रोणाच्च संयुगे&#xA;023c तत्प्राप्तमद्य मे युद्धे सूतपुत्रान्महारथात्&#xA;024a तत्त्वा पृच्छामि कौन्तेय यथा ह्यकुशलस्तथा&#xA;024c तन्ममाचक्ष्व कार्त्स्न्येन यथा कर्णस्त्वया हतः&#xA;025a शक्रवीर्यसमो युद्धे यमतुल्यपराक्रमः&#xA;025c रामतुल्यस्तथास्त्रे यः स कथं वै निषूदितः&#xA;026a महारथः समाख्यातः सर्वयुद्धविशारदः&#xA;026c धनुर्धराणां प्रवरः सर्वेषामेकपूरुषः&#xA;027a पूजितो धृतराष्ट्रेण सपुत्रेण विशाम्पते&#xA;027c सदा त्वदर्थं राधेयः स कथं निहतस्त्वया&#xA;028a धृतराष्ट्रो हि योधेषु सर्वेष्वेव सदार्जुन&#xA;028c तव मृत्युं रणे कर्णं मन्यते पुरुषर्षभः&#xA;029a स त्वया पुरुषव्याघ्र कथं युद्धे निषूदितः&#xA;029c तं ममाचक्ष्व बीभत्सो यथा कर्णो हतस्त्वया&#xA;030a सोत्सेधमस्य च शिरः पश्यतां सुहृदां हृतम्&#xA;030c त्वया पुरुषशार्दूल शार्दूलेन यथा रुरोः&#xA;031a यः पर्युपासीत्प्रदिशो दिशश्च त्वां सूतपुत्रः समरे परीप्सन्&#xA;031c दित्सुः कर्णः समरे हस्तिपूगं स हीदानीं कङ्कपत्रैः सुतीक्ष्णैः&#xA;032a त्वया रणे निहतः सूतपुत्रः कच्चिच्छेते भूमितले दुरात्मा&#xA;032c कच्चित्प्रियं मे परमं त्वयाद्य कृतं रणे सूतपुत्रं निहत्य&#xA;033a यः सर्वतः पर्यपतत्त्वदर्थे मदान्वितो गर्वितः सूतपुत्रः&#xA;033c स शूरमानी समरे समेत्य कच्चित्त्वया निहतः संयुगेऽद्य&#xA;034a रौक्मं रथं हस्तिवरैश्च युक्तं रथं दित्सुर्यः परेभ्यस्त्वदर्थे&#xA;034c सदा रणे स्पर्धते यः स पापः कच्चित्त्वया निहतस्तात युद्धे&#xA;035a योऽसौ नित्यं शूरमदेन मत्तो विकत्थते संसदि कौरवाणाम्&#xA;035c प्रियोऽत्यर्थं तस्य सुयोधनस्य कच्चित्स पापो निहतस्त्वयाद्य&#xA;036a कच्चित्समागम्य धनुःप्रमुक्तैस्त्वत्प्रेषितैर्लोहितार्थैर्विहङ्गैः&#xA;036c शेतेऽद्य पापः स विभिन्नगात्रः कच्चिद्भग्नो धार्तराष्ट्रस्य बाहुः&#xA;037a योऽसौ सदा श्लाघते राजमध्ये दुर्योधनं हर्षयन्दर्पपूर्णः&#xA;037c अहं हन्ता फल्गुनस्येति मोहात्कच्चिद्धतस्तस्य न वै तथा रथः&#xA;038a नाहं पादौ धावयिष्ये कदाचिद्यावत्स्थितः पार्थ इत्यल्पबुद्धिः&#xA;038c व्रतं तस्यैतत्सर्वदा शक्रसूनो कच्चित्त्वया निहतः सोऽद्य कर्णः&#xA;039a योऽसौ कृष्णामब्रवीद्दुष्टबुद्धिः कर्णः सभायां कुरुवीरमध्ये&#xA;039c किं पाण्डवांस्त्वं न जहासि कृष्णे सुदुर्बलान्पतितान्हीनसत्त्वान्&#xA;040a यत्तत्कर्णः प्रत्यजानात्त्वदर्थे नाहत्वाहं सह कृष्णेन पार्थम्&#xA;040c इहोपयातेति स पापबुद्धिः कच्चिच्छेते शरसम्भिन्नगात्रः&#xA;041a कच्चित्सङ्ग्रामे विदितो वा तदायं समागमः सृञ्जयकौरवाणाम्&#xA;041c यत्रावस्थामीदृशीं प्रापितोऽहं कच्चित्त्वया सोऽद्य हतः समेत्य&#xA;042a कच्चित्त्वया तस्य सुमन्दबुद्धेर्गाण्डीवमुक्तैर्विशिखैर्ज्वलद्भिः&#xA;042c सकुण्डलं भानुमदुत्तमाङ्गं कायात्प्रकृत्तं युधि सव्यसाचिन्&#xA;043a यत्तन्मया बाणसमर्पितेन ध्यातोऽसि कर्णस्य वधाय वीर&#xA;043c तन्मे त्वया कच्चिदमोघमद्य ध्यातं कृतं कर्णनिपातनेन&#xA;044a यद्दर्पपूर्णः स सुयोधनोऽस्मानवेक्षते कर्णसमाश्रयेण&#xA;044c कच्चित्त्वया सोऽद्य समाश्रयोऽस्य भग्नः पराक्रम्य सुयोधनस्य&#xA;045a यो नः पुरा षण्ढतिलानवोचत्सभामध्ये पार्थिवानां समक्षम्&#xA;045c स दुर्मतिः कच्चिदुपेत्य सङ्ख्ये त्वया हतः सूतपुत्रोऽत्यमर्षी&#xA;046a यः सूतपुत्रः प्रहसन्दुरात्मा पुराब्रवीन्निर्जितां सौबलेन&#xA;046c स्वयं प्रसह्यानय याज्ञसेनीमपीह कच्चित्स हतस्त्वयाद्य&#xA;047a यः शस्त्रभृच्छ्रेष्ठतमं पृथिव्यां पितामहं व्याक्षिपदल्पचेताः&#xA;047c सङ्ख्यायमानोऽर्धरथः स कच्चित्त्वया हतोऽद्याधिरथिर्दुरात्मा&#xA;048a अमर्षणं निकृतिसमीरणेरितं हृदि श्रितं ज्वलनमिमं सदा मम&#xA;048c हतो मया सोऽद्य समेत्य पापधीरिति ब्रुवन्प्रशमय मेऽद्य फल्गुन&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/047/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/047/</guid>
      <description>&lt;p&gt;001  सञ्जय उवाच&#xA;001a तद्धर्मशीलस्य वचो निशम्य राज्ञः क्रुद्धस्याधिरथौ महात्मा&#xA;001c उवाच दुर्धर्षमदीनसत्त्वं युधिष्ठिरं जिष्णुरनन्तवीर्यः&#xA;002a संशप्तकैर्युध्यमानस्य मेऽद्य सेनाग्रयायी कुरुसैन्यस्य राजन्&#xA;002c आशीविषाभान्खगमान्प्रमुञ्चन्द्रौणिः पुरस्तात्सहसा व्यतिष्ठत्&#xA;003a दृष्ट्वा रथं मेघनिभं ममेममम्बष्ठसेना मरणे व्यतिष्ठत्&#xA;003c तेषामहं पञ्च शतानि हत्वा ततो द्रौणिमगमं पार्थिवाग्र्य&#xA;004a ततोऽपरान्बाणसङ्घाननेकानाकर्णपूर्णायतविप्रमुक्तान्&#xA;004c ससर्ज शिक्षास्त्रबलप्रयत्नैस्तथा यथा प्रावृषि कालमेघः&#xA;005a नैवाददानं न च सन्दधानं जानीमहे कतरेणास्यतीति&#xA;005c वामेन वा यदि वा दक्षिणेन स द्रोणपुत्रः समरे पर्यवर्तत्&#xA;006a अविध्यन्मां पञ्चभिर्द्रोणपुत्रः शितैः शरैः पञ्चभिर्वासुदेवम्&#xA;006c अहं तु तं त्रिंशता वज्रकल्पैः समार्दयं निमिषस्यान्तरेण&#xA;007a स विक्षरन्रुधिरं सर्वगात्रै रथानीकं सूतसूनोर्विवेश&#xA;007c मयाभिभूतः सैनिकानां प्रबर्हानसावपश्यन्रुधिरेण प्रदिग्धान्&#xA;008a ततोऽभिभूतं युधि वीक्ष्य सैन्यं विध्वस्तयोधं द्रुतवाजिनागम्&#xA;008c पञ्चाशता रथमुख्यैः समेतः कर्णस्त्वरन्मामुपायात्प्रमाथी&#xA;009a तान्सूदयित्वाहमपास्य कर्णं द्रष्टुं भवन्तं त्वरयाभियातः&#xA;009c सर्वे पाञ्चाला ह्युद्विजन्ते स्म कर्णाद्गन्धाद्गावः केसरिणो यथैव&#xA;010a महाझषस्येव मुखं प्रपन्नाः प्रभद्रकाः कर्णमभि द्रवन्ति&#xA;010c मृत्योरास्यं व्यात्तमिवान्वपद्यन्प्रभद्रकाः कर्णमासाद्य राजन्&#xA;011a आयाहि पश्याद्य युयुत्समानं मां सूतपुत्रं च वृतौ जयाय&#xA;011c षट्साहस्रा भारत राजपुत्राः स्वर्गाय लोकाय रथा निमग्नाः&#xA;012a समेत्याहं सूतपुत्रेण सङ्ख्ये वृत्रेण वज्रीव नरेन्द्रमुख्य&#xA;012c योत्स्ये भृशं भारत सूतपुत्रमस्मिन्सङ्ग्रामे यदि वै दृश्यतेऽद्य&#xA;013a कर्णं न चेदद्य निहन्मि राजन्सबान्धवं युध्यमानं प्रसह्य&#xA;013c प्रतिश्रुत्याकुर्वतां वै गतिर्या कष्टां गच्छेयं तामहं राजसिंह&#xA;014a आमन्त्रये त्वां ब्रूहि जयं रणे मे पुरा भीमं धार्तराष्ट्रा ग्रसन्ते&#xA;014c सौतिं हनिष्यामि नरेन्द्रसिंह सैन्यं तथा शत्रुगणांश्च सर्वान्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/048/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/048/</guid>
      <description>&lt;p&gt;001  सञ्जय उवाच&#xA;001a श्रुत्वा कर्णं कल्यमुदारवीर्यं क्रुद्धः पार्थः फल्गुनस्यामितौजाः&#xA;001c धनञ्जयं वाक्यमुवाच चेदं युधिष्ठिरः कर्णशराभितप्तः&#xA;002a इदं यदि द्वैतवने ह्यवक्ष्यः कर्णं योद्धुं न प्रसहे नृपेति&#xA;002c वयं तदा प्राप्तकालानि सर्वे वृत्तान्युपैष्याम तदैव पार्थ&#xA;003a मयि प्रतिश्रुत्य वधं हि तस्य बलस्य चाप्तस्य तथैव वीर&#xA;003c आनीय नः शत्रुमध्यं स कस्मात्समुत्क्षिप्य स्थण्डिले प्रत्यपिंष्ठाः&#xA;004a अन्वाशिष्म वयमर्जुन त्वयि यियासवो बहु कल्याणमिष्टम्&#xA;004c तन्नः सर्वं विफलं राजपुत्र फलार्थिनां निचुल इवातिपुष्पः&#xA;005a प्रच्छादितं बडिशमिवामिषेण प्रच्छादितो गवय इवापवाचा&#xA;005c अनर्थकं मे दर्शितवानसि त्वं राज्यार्थिनो राज्यरूपं विनाशम्&#xA;006a यत्तत्पृथां वागुवाचान्तरिक्षे सप्ताहजाते त्वयि मन्दबुद्धौ&#xA;006c जातः पुत्रो वासवविक्रमोऽयं सर्वाञ्शूराञ्शात्रवाञ्जेष्यतीति&#xA;007a अयं जेता खाण्डवे देवसङ्घान्सर्वाणि भूतान्यपि चोत्तमौजाः&#xA;007c अयं जेता मद्रकलिङ्गकेकयानयं कुरून्हन्ति च राजमध्ये&#xA;008a अस्मात्परो न भविता धनुर्धरो न वै भूतः कश्चन जातु जेता&#xA;008c इच्छन्नार्यः सर्वभूतानि कुर्याद्वशे वशी सर्वसमाप्तविद्यः&#xA;009a कान्त्या शशाङ्कस्य जवेन वायोः स्थैर्येण मेरोः क्षमया पृथिव्याः&#xA;009c सूर्यस्य भासा धनदस्य लक्ष्म्या शौर्येण शक्रस्य बलेन विष्णोः&#xA;010a तुल्यो महात्मा तव कुन्ति पुत्रो जातोऽदितेर्विष्णुरिवारिहन्ता&#xA;010c स्वेषां जयाय द्विषतां वधाय ख्यातोऽमितौजाः कुलतन्तुकर्ता&#xA;011a इत्यन्तरिक्षे शतशृङ्गमूर्ध्नि तपस्विनां शृण्वतां वागुवाच&#xA;011c एवंविधं त्वां तच्च नाभूत्तवाद्य देवा हि नूनमनृतं वदन्ति&#xA;012a तथापरेषामृषिसत्तमानां श्रुत्वा गिरं पूजयतां सदैव&#xA;012c न सन्नतिं प्रैमि सुयोधनस्य न त्वा जानाम्याधिरथेर्भयार्तम्&#xA;013a त्वष्ट्रा कृतं वाहमकूजनाक्षं शुभं समास्थाय कपिध्वजं त्वम्&#xA;013c खड्गं गृहीत्वा हेमचित्रं समिद्धं धनुश्चेदं गाण्डिवं तालमात्रम्&#xA;013e स केशवेनोह्यमानः कथं नु कर्णाद्भीतो व्यपयातोऽसि पार्थ&#xA;014a धनुश्चैतत्केशवाय प्रदाय यन्ताभविष्यस्त्वं रणे चेद्दुरात्मन्&#xA;014c ततोऽहनिष्यत्केशवः कर्णमुग्रं मरुत्पतिर्वृत्रमिवात्तवज्रः&#xA;015a मासेऽपतिष्यः पञ्चमे त्वं प्रकृच्छ्रे न वा गर्भोऽप्यभविष्यः पृथायाः&#xA;015c तत्ते श्रमो राजपुत्राभविष्यन्न सङ्ग्रामादपयातुं दुरात्मन्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/049/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/049/</guid>
      <description>&lt;p&gt;001  सञ्जय उवाच&#xA;001a युधिष्ठिरेणैवमुक्तः कौन्तेयः श्वेतवाहनः&#xA;001c असिं जग्राह सङ्क्रुद्धो जिघांसुर्भरतर्षभम्&#xA;002a तस्य कोपं समुद्वीक्ष्य चित्तज्ञः केशवस्तदा&#xA;002c उवाच किमिदं पार्थ गृहीतः खड्ग इत्युत&#xA;003a नेह पश्यामि योद्धव्यं तव किञ्चिद्धनञ्जय&#xA;003c ते ध्वस्ता धार्तराष्ट्रा हि सर्वे भीमेन धीमता&#xA;004a अपयातोऽसि कौन्तेय राजा द्रष्टव्य इत्यपि&#xA;004c स राजा भवता दृष्टः कुशली च युधिष्ठिरः&#xA;005a तं दृष्ट्वा नृपशार्दूलं शार्दूलसमविक्रमम्&#xA;005c हर्षकाले तु सम्प्राप्ते कस्मात्त्वा मन्युराविशत्&#xA;006a न तं पश्यामि कौन्तेय यस्ते वध्यो भवेदिह&#xA;006c कस्माद्भवान्महाखड्गं परिगृह्णाति सत्वरम्&#xA;007a तत्त्वा पृच्छामि कौन्तेय किमिदं ते चिकीर्षितम्&#xA;007c परामृशसि यत्क्रुद्धः खड्गमद्भुतविक्रम&#xA;008a एवमुक्तस्तु कृष्णेन प्रेक्षमाणो युधिष्ठिरम्&#xA;008c अर्जुनः प्राह गोविन्दं क्रुद्धः सर्प इव श्वसन्&#xA;009a दद गाण्डीवमन्यस्मा इति मां योऽभिचोदयेत्&#xA;009c छिन्द्यामहं शिरस्तस्य इत्युपांशुव्रतं मम&#xA;010a तदुक्तोऽहमदीनात्मन्राज्ञामितपराक्रम&#xA;010c समक्षं तव गोविन्द न तत्क्षन्तुमिहोत्सहे&#xA;011a तस्मादेनं वधिष्यामि राजानं धर्मभीरुकम्&#xA;011c प्रतिज्ञां पालयिष्यामि हत्वेमं नरसत्तमम्&#xA;011e एतदर्थं मया खड्गो गृहीतो यदुनन्दन&#xA;012a सोऽहं युधिष्ठिरं हत्वा सत्येऽप्यानृण्यतां गतः&#xA;012c विशोको विज्वरश्चापि भविष्यामि जनार्दन&#xA;013a किं वा त्वं मन्यसे प्राप्तमस्मिन्काले समुत्थिते&#xA;013c त्वमस्य जगतस्तात वेत्थ सर्वं गतागतम्&#xA;013e तत्तथा प्रकरिष्यामि यथा मां वक्ष्यते भवान्&#xA;014  कृष्ण उवाच&#xA;014a इदानीं पार्थ जानामि न वृद्धाः सेवितास्त्वया&#xA;014c अकाले पुरुषव्याघ्र संरम्भक्रिययानया&#xA;014e न हि धर्मविभागज्ञः कुर्यादेवं धनञ्जय&#xA;015a अकार्याणां च कार्याणां संयोगं यः करोति वै&#xA;015c कार्याणामक्रियाणां च स पार्थ पुरुषाधमः&#xA;016a अनुसृत्य तु ये धर्मं कवयः समुपस्थिताः&#xA;016c समासविस्तरविदां न तेषां वेत्थ निश्चयम्&#xA;017a अनिश्चयज्ञो हि नरः कार्याकार्यविनिश्चये&#xA;017c अवशो मुह्यते पार्थ यथा त्वं मूढ एव तु&#xA;018a न हि कार्यमकार्यं वा सुखं ज्ञातुं कथञ्चन&#xA;018c श्रुतेन ज्ञायते सर्वं तच्च त्वं नावबुध्यसे&#xA;019a अविज्ञानाद्भवान्यच्च धर्मं रक्षति धर्मवित्&#xA;019c प्राणिनां हि वधं पार्थ धार्मिको नावबुध्यते&#xA;020a प्राणिनामवधस्तात सर्वज्यायान्मतो मम&#xA;020c अनृतं तु भवेद्वाच्यं न च हिंस्यात्कथञ्चन&#xA;021a स कथं भ्रातरं ज्येष्ठं राजानं धर्मकोविदम्&#xA;021c हन्याद्भवान्नरश्रेष्ठ प्राकृतोऽन्यः पुमानिव&#xA;022a अयुध्यमानस्य वधस्तथाशस्त्रस्य भारत&#xA;022c पराङ्मुखस्य द्रवतः शरणं वाभिगच्छतः&#xA;022e कृताञ्जलेः प्रपन्नस्य न वधः पूज्यते बुधैः&#xA;023a त्वया चैव व्रतं पार्थ बालेनैव कृतं पुरा&#xA;023c तस्मादधर्मसंयुक्तं मौढ्यात्कर्म व्यवस्यसि&#xA;024a स गुरुं पार्थ कस्मात्त्वं हन्या धर्ममनुस्मरन्&#xA;024c असम्प्रधार्य धर्माणां गतिं सूक्ष्मां दुरन्वयाम्&#xA;025a इदं धर्मरहस्यं च वक्ष्यामि भरतर्षभ&#xA;025c यद्ब्रूयात्तव भीष्मो वा धर्मज्ञो वा युधिष्ठिरः&#xA;026a विदुरो वा तथा क्षत्ता कुन्ती वापि यशस्विनी&#xA;026c तत्ते वक्ष्यामि तत्त्वेन तन्निबोध धनञ्जय&#xA;027a सत्यस्य वचनं साधु न सत्याद्विद्यते परम्&#xA;027c तत्त्वेनैतत्सुदुर्ज्ञेयं यस्य सत्यमनुष्ठितम्&#xA;028a भवेत्सत्यमवक्तव्यं वक्तव्यमनृतं भवेत्&#xA;028c सर्वस्वस्यापहारे तु वक्तव्यमनृतं भवेत्&#xA;029a प्राणात्यये विवाहे च वक्तव्यमनृतं भवेत्&#xA;029c यत्रानृतं भवेत्सत्यं सत्यं चाप्यनृतं भवेत्&#xA;030a तादृशं पश्यते बालो यस्य सत्यमनुष्ठितम्&#xA;030c सत्यानृते विनिश्चित्य ततो भवति धर्मवित्&#xA;031a किमाश्चर्यं कृतप्रज्ञः पुरुषोऽपि सुदारुणः&#xA;031c सुमहत्प्राप्नुयात्पुण्यं बलाकोऽन्धवधादिव&#xA;032a किमाश्चर्यं पुनर्मूढो धर्मकामोऽप्यपण्डितः&#xA;032c सुमहत्प्राप्नुयात्पापमापगामिव कौशिकः&#xA;033  अर्जुन उवाच&#xA;033a आचक्ष्व भगवन्नेतद्यथा विद्यामहं तथा&#xA;033c बलाकान्धाभिसम्बद्धं नदीनां कौशिकस्य च&#xA;034  कृष्ण उवाच&#xA;034a मृगव्याधोऽभवत्कश्चिद्बलाको नाम भारत&#xA;034c यात्रार्थं पुत्रदारस्य मृगान्हन्ति न कामतः&#xA;035a सोऽन्धौ च मातापितरौ बिभर्त्यन्यांश्च संश्रितान्&#xA;035c स्वधर्मनिरतो नित्यं सत्यवागनसूयकः&#xA;036a स कदाचिन्मृगाल्ँलिप्सुर्नान्वविन्दत्प्रयत्नवान्&#xA;036c अथापश्यत्स पीतोदं श्वापदं घ्राणचक्षुषम्&#xA;037a अदृष्टपूर्वमपि तत्सत्त्वं तेन हतं तदा&#xA;037c अन्वेव च ततो व्योम्नः पुष्पवर्षमवापतत्&#xA;038a अप्सरोगीतवादित्रैर्नादितं च मनोरमम्&#xA;038c विमानमागमत्स्वर्गान्मृगव्याधनिनीषया&#xA;039a तद्भूतं सर्वभूतानामभावाय किलार्जुन&#xA;039c तपस्तप्त्वा वरं प्राप्तं कृतमन्धं स्वयम्भुवा&#xA;040a तद्धत्वा सर्वभूतानामभावकृतनिश्चयम्&#xA;040c ततो बलाकः स्वरगादेवं धर्मः सुदुर्विदः&#xA;041a कौशिकोऽप्यभवद्विप्रस्तपस्वी न बहुश्रुतः&#xA;041c नदीनां सङ्गमे ग्रामाददूरे स किलावसत्&#xA;042a सत्यं मया सदा वाच्यमिति तस्याभवद्व्रतम्&#xA;042c सत्यवादीति विख्यातः स तदासीद्धनञ्जय&#xA;043a अथ दस्युभयात्केचित्तदा तद्वनमाविशन्&#xA;043c दस्यवोऽपि गताः क्रूरा व्यमार्गन्त प्रयत्नतः&#xA;044a अथ कौशिकमभ्येत्य प्राहुस्तं सत्यवादिनम्&#xA;044c कतमेन पथा याता भगवन्बहवो जनाः&#xA;044e सत्येन पृष्टः प्रब्रूहि यदि तान्वेत्थ शंस नः&#xA;045a स पृष्टः कौशिकः सत्यं वचनं तानुवाच ह&#xA;045c बहुवृक्षलतागुल्ममेतद्वनमुपाश्रिताः&#xA;045e ततस्ते तान्समासाद्य क्रूरा जघ्नुरिति श्रुतिः&#xA;046a तेनाधर्मेण महता वाग्दुरुक्तेन कौशिकः&#xA;046c गतः सुकष्टं नरकं सूक्ष्मधर्मेष्वकोविदः&#xA;046e अप्रभूतश्रुतो मूढो धर्माणामविभागवित्&#xA;047a वृद्धानपृष्ट्वा सन्देहं महच्छ्वभ्रमितोऽर्हति&#xA;047c तत्र ते लक्षणोद्देशः कश्चिदेव भविष्यति&#xA;048a दुष्करं परमज्ञानं तर्केणात्र व्यवस्यति&#xA;048c श्रुतिर्धर्म इति ह्येके वदन्ति बहवो जनाः&#xA;049a न त्वेतत्प्रतिसूयामि न हि सर्वं विधीयते&#xA;049c प्रभवार्थाय भूतानां धर्मप्रवचनं कृतम्&#xA;050a धारणाद्धर्ममित्याहुर्धर्मो धारयति प्रजाः&#xA;050c यः स्याद्धारणसंयुक्तः स धर्म इति निश्चयः&#xA;051a येऽन्यायेन जिहीर्षन्तो जना इच्छन्ति कर्हिचित्&#xA;051c अकूजनेन चेन्मोक्षो नात्र कूजेत्कथञ्चन&#xA;052a अवश्यं कूजितव्यं वा शङ्केरन्वाप्यकूजतः&#xA;052c श्रेयस्तत्रानृतं वक्तुं सत्यादिति विचारितम्&#xA;053a प्राणात्यये विवाहे वा सर्वज्ञातिधनक्षये&#xA;053c नर्मण्यभिप्रवृत्ते वा प्रवक्तव्यं मृषा भवेत्&#xA;053e अधर्मं नात्र पश्यन्ति धर्मतत्त्वार्थदर्शिनः&#xA;054a यः स्तेनैः सह सम्बन्धान्मुच्यते शपथैरपि&#xA;054c श्रेयस्तत्रानृतं वक्तुं तत्सत्यमविचारितम्&#xA;055a न च तेभ्यो धनं देयं शक्ये सति कथञ्चन&#xA;055c पापेभ्यो हि धनं दत्तं दातारमपि पीडयेत्&#xA;055e तस्माद्धर्मार्थमनृतमुक्त्वा नानृतवाग्भवेत्&#xA;056a एष ते लक्षणोद्देशः समुद्दिष्टो यथाविधि&#xA;056c एतच्छ्रुत्वा ब्रूहि पार्थ यदि वध्यो युधिष्ठिरः&#xA;057  अर्जुन उवाच&#xA;057a यथा ब्रूयान्महाप्राज्ञो यथा ब्रूयान्महामतिः&#xA;057c हितं चैव यथास्माकं तथैतद्वचनं तव&#xA;058a भवान्मातृसमोऽस्माकं तथा पितृसमोऽपि च&#xA;058c गतिश्च परमा कृष्ण तेन ते वाक्यमद्भुतम्&#xA;059a न हि ते त्रिषु लोकेषु विद्यतेऽविदितं क्वचित्&#xA;059c तस्माद्भवान्परं धर्मं वेद सर्वं यथातथम्&#xA;060a अवध्यं पाण्डवं मन्ये धर्मराजं युधिष्ठिरम्&#xA;060c तस्मिन्समयसंयोगे ब्रूहि किञ्चिदनुग्रहम्&#xA;060e इदं चापरमत्रैव शृणु हृत्स्थं विवक्षितम्&#xA;061a जानासि दाशार्ह मम व्रतं त्वं यो मां ब्रूयात्कश्चन मानुषेषु&#xA;061c अन्यस्मै त्वं गाण्डिवं देहि पार्थ यस्त्वत्तोऽस्त्रैर्भविता वा विशिष्टः&#xA;062a हन्यामहं केशव तं प्रसह्य भीमो हन्यात्तूबरकेति चोक्तः&#xA;062c तन्मे राजा प्रोक्तवांस्ते समक्षं धनुर्देहीत्यसकृद्वृष्णिसिंह&#xA;063a तं हत्वा चेत्केशव जीवलोके स्थाता कालं नाहमप्यल्पमात्रम्&#xA;063c सा च प्रतिज्ञा मम लोकप्रबुद्धा भवेत्सत्या धर्मभृतां वरिष्ठ&#xA;063e यथा जीवेत्पाण्डवोऽहं च कृष्ण तथा बुद्धिं दातुमद्यार्हसि त्वम्&#xA;064  वासुदेव उवाच&#xA;064a राजा श्रान्तो जगतो विक्षतश्च कर्णेन सङ्ख्ये निशितैर्बाणसङ्घैः&#xA;064c तस्मात्पार्थ त्वां परुषाण्यवोचत्कर्णे द्यूतं ह्यद्य रणे निबद्धम्&#xA;065a तस्मिन्हते कुरवो निर्जिताः स्युरेवम्बुद्धिः पार्थिवो धर्मपुत्रः&#xA;065c यदावमानं लभते महान्तं तदा जीवन्मृत इत्युच्यते सः&#xA;066a तन्मानितः पार्थिवोऽयं सदैव त्वया सभीमेन तथा यमाभ्याम्&#xA;066c वृद्धैश्च लोके पुरुषप्रवीरैस्तस्यावमानं कलया त्वं प्रयुङ्क्ष्व&#xA;067a त्वमित्यत्रभवन्तं त्वं ब्रूहि पार्थ युधिष्ठिरम्&#xA;067c त्वमित्युक्तो हि निहतो गुरुर्भवति भारत&#xA;068a एवमाचर कौन्तेय धर्मराजे युधिष्ठिरे&#xA;068c अधर्मयुक्तं संयोगं कुरुष्वैवं कुरूद्वह&#xA;069a अथर्वाङ्गिरसी ह्येषा श्रुतीनामुत्तमा श्रुतिः&#xA;069c अविचार्यैव कार्यैषा श्रेयःकामैर्नरैः सदा&#xA;070a वधो ह्ययं पाण्डव धर्मराज्ञस्त्वत्तो युक्तो वेत्स्यते चैवमेषः&#xA;070c ततोऽस्य पादावभिवाद्य पश्चाच्छमं ब्रूयाः सान्त्वपूर्वं च पार्थम्&#xA;071a भ्राता प्राज्ञस्तव कोपं न जातु कुर्याद्राजा कञ्चन पाण्डवेयः&#xA;071c मुक्तोऽनृताद्भ्रातृवधाच्च पार्थ हृष्टः कर्णं त्वं जहि सूतपुत्रम्&#xA;072  सञ्जय उवाच&#xA;072a इत्येवमुक्तस्तु जनार्दनेन पार्थः प्रशस्याथ सुहृद्वधं तम्&#xA;072c ततोऽब्रवीदर्जुनो धर्मराजमनुक्तपूर्वं परुषं प्रसह्य&#xA;073a मा त्वं राजन्व्याहर व्याहरत्सु न तिष्ठसे क्रोशमात्रे रणार्धे&#xA;073c भीमस्तु मामर्हति गर्हणाय यो युध्यते सर्वयोधप्रवीरः&#xA;074a काले हि शत्रून्प्रतिपीड्य सङ्ख्ये हत्वा च शूरान्पृथिवीपतींस्तान्&#xA;074c यः कुञ्जराणामधिकं सहस्रं हत्वानदत्तुमुलं सिंहनादम्&#xA;075a सुदुष्करं कर्म करोति वीरः कर्तुं यथा नार्हसि त्वं कदाचित्&#xA;075c रथादवप्लुत्य गदां परामृशंस्तया निहन्त्यश्वनरद्विपान्रणे&#xA;076a वरासिना वाजिरथाश्वकुञ्जरांस्तथा रथाङ्गैर्धनुषा च हन्त्यरीन्&#xA;076c प्रमृद्य पद्भ्यामहितान्निहन्ति यः पुनश्च दोर्भ्यां शतमन्युविक्रमः&#xA;077a महाबलो वैश्रवणान्तकोपमः प्रसह्य हन्ता द्विषतां यथार्हम्&#xA;077c स भीमसेनोऽर्हति गर्हणां मे न त्वं नित्यं रक्ष्यसे यः सुहृद्भिः&#xA;078a महारथान्नागवरान्हयांश्च पदातिमुख्यानपि च प्रमथ्य&#xA;078c एको भीमो धार्तराष्ट्रेषु मग्नः स मामुपालब्धुमरिन्दमोऽर्हति&#xA;079a कलिङ्गवङ्गाङ्गनिषादमागधान्सदामदान्नीलबलाहकोपमान्&#xA;079c निहन्ति यः शत्रुगणाननेकशः स माभिवक्तुं प्रभवत्यनागसम्&#xA;080a सुयुक्तमास्थाय रथं हि काले धनुर्विकर्षञ्शरपूर्णमुष्टिः&#xA;080c सृजत्यसौ शरवर्षाणि वीरो महाहवे मेघ इवाम्बुधाराः&#xA;081a बलं तु वाचि द्विजसत्तमानां क्षात्रं बुधा बाहुबलं वदन्ति&#xA;081c त्वं वाग्बलो भारत निष्ठुरश्च त्वमेव मां वेत्सि यथाविधोऽहम्&#xA;082a यतामि नित्यं तव कर्तुमिष्टं दारैः सुतैर्जीवितेनात्मना च&#xA;082c एवं च मां वाग्विशिखैर्निहंसि त्वत्तः सुखं न वयं विद्म किञ्चित्&#xA;083a अवामंस्था मां द्रौपदीतल्पसंस्थो महारथान्प्रतिहन्मि त्वदर्थे&#xA;083c तेनातिशङ्की भारत निष्ठुरोऽसि त्वत्तः सुखं नाभिजानामि किञ्चित्&#xA;084a प्रोक्तः स्वयं सत्यसन्धेन मृत्युस्तव प्रियार्थं नरदेव युद्धे&#xA;084c वीरः शिखण्डी द्रौपदोऽसौ महात्मा मयाभिगुप्तेन हतश्च तेन&#xA;085a न चाभिनन्दामि तवाधिराज्यं यतस्त्वमक्षेष्वहिताय सक्तः&#xA;085c स्वयं कृत्वा पापमनार्यजुष्टमेभिर्युद्धे तर्तुमिच्छस्यरींस्तु&#xA;086a अक्षेषु दोषा बहवो विधर्माः श्रुतास्त्वया सहदेवोऽब्रवीद्यान्&#xA;086c तान्नैषि सन्तर्तुमसाधुजुष्टान्येन स्म सर्वे निरयं प्रपन्नाः&#xA;087a त्वं देविता त्वत्कृते राज्यनाशस्त्वत्सम्भवं व्यसनं नो नरेन्द्र&#xA;087c मास्मान्क्रूरैर्वाक्प्रतोदैस्तुद त्वं भूयो राजन्कोपयन्नल्पभाग्यान्&#xA;088a एता वाचः परुषाः सव्यसाची स्थिरप्रज्ञं श्रावयित्वा ततक्ष&#xA;088c तदानुतेपे सुरराजपुत्रो विनिःश्वसंश्चाप्यसिमुद्बबर्ह&#xA;089a तमाह कृष्णः किमिदं पुनर्भवान्विकोशमाकाशनिभं करोत्यसिम्&#xA;089c प्रब्रूहि सत्यं पुनरुत्तरं विधेर्वचः प्रवक्ष्याम्यहमर्थसिद्धये&#xA;090a इत्येव पृष्टः पुरुषोत्तमेन सुदुःखितः केशवमाह वाक्यम्&#xA;090c अहं हनिष्ये स्वशरीरमेव प्रसह्य येनाहितमाचरं वै&#xA;091a निशम्य तत्पार्थवचोऽब्रवीदिदं धनञ्जयं धर्मभृतां वरिष्ठः&#xA;091c प्रब्रूहि पार्थ स्वगुणानिहात्मनस्तथा स्वहार्दं भवतीह सद्यः&#xA;092a तथास्तु कृष्णेत्यभिनन्द्य वाक्यं धनञ्जयः प्राह धनुर्विनाम्य&#xA;092c युधिष्ठिरं धर्मभृतां वरिष्ठं शृणुष्व राजन्निति शक्रसूनुः&#xA;093a न मादृशोऽन्यो नरदेव विद्यते धनुर्धरो देवमृते पिनाकिनम्&#xA;093c अहं हि तेनानुमतो महात्मना क्षणेन हन्यां सचराचरं जगत्&#xA;094a मया हि राजन्सदिगीश्वरा दिशो विजित्य सर्वा भवतः कृता वशे&#xA;094c स राजसूयश्च समाप्तदक्षिणः सभा च दिव्या भवतो ममौजसा&#xA;095a पाणौ पृषत्का लिखिता ममेमे धनुश्च सङ्ख्ये विततं सबाणम्&#xA;095c पादौ च मे सशरौ सहध्वजौ न मादृशं युद्धगतं जयन्ति&#xA;096a हता उदीच्या निहताः प्रतीच्याः प्राच्या निरस्ता दाक्षिणात्या विशस्ताः&#xA;096c संशप्तकानां किञ्चिदेवावशिष्टं सर्वस्य सैन्यस्य हतं मयार्धम्&#xA;097a शेते मया निहता भारती च चमू राजन्देवचमूप्रकाशा&#xA;097c ये नास्त्रज्ञास्तानहं हन्मि शस्त्रैस्तस्माल्लोकं नेह करोमि भस्मसात्&#xA;098a इत्येवमुक्त्वा पुनराह पार्थो युधिष्ठिरं धर्मभृतां वरिष्ठम्&#xA;098c अप्यपुत्रा तेन राधा भवित्री कुन्ती मया वा तदृतं विद्धि राजन्&#xA;098e प्रसीद राजन्क्षम यन्मयोक्तं काले भवान्वेत्स्यति तन्नमस्ते&#xA;099a प्रसाद्य राजानममित्रसाहं स्थितोऽब्रवीच्चैनमभिप्रपन्नः&#xA;099c याम्येष भीमं समरात्प्रमोक्तुं सर्वात्मना सूतपुत्रं च हन्तुम्&#xA;100a तव प्रियार्थं मम जीवितं हि ब्रवीमि सत्यं तदवेहि राजन्&#xA;100c इति प्रायादुपसङ्गृह्य पादौ समुत्थितो दीप्ततेजाः किरीटी&#xA;100e नेदं चिरात्क्षिप्रमिदं भविष्य;त्यावर्ततेऽसावभियामि चैनम्&#xA;101a एतच्छ्रुत्वा पाण्डवो धर्मराजो भ्रातुर्वाक्यं परुषं फल्गुनस्य&#xA;101c उत्थाय तस्माच्छयनादुवाच पार्थं ततो दुःखपरीतचेताः&#xA;102a कृतं मया पार्थ यथा न साधु येन प्राप्तं व्यसनं वः सुघोरम्&#xA;102c तस्माच्छिरश्छिन्द्धि ममेदमद्य कुलान्तकस्याधमपूरुषस्य&#xA;103a पापस्य पापव्यसनान्वितस्य विमूढबुद्धेरलसस्य भीरोः&#xA;103c वृद्धावमन्तुः परुषस्य चैव किं ते चिरं मामनुवृत्य रूक्षम्&#xA;104a गच्छाम्यहं वनमेवाद्य पापः सुखं भवान्वर्ततां मद्विहीनः&#xA;104c योग्यो राजा भीमसेनो महात्मा क्लीबस्य वा मम किं राज्यकृत्यम्&#xA;105a न चास्मि शक्तः परुषाणि सोढुं पुनस्तवेमानि रुषान्वितस्य&#xA;105c भीमोऽस्तु राजा मम जीवितेन किं कार्यमद्यावमतस्य वीर&#xA;106a इत्येवमुक्त्वा सहसोत्पपात राजा ततस्तच्छयनं विहाय&#xA;106c इयेष निर्गन्तुमथो वनाय तं वासुदेवः प्रणतोऽभ्युवाच&#xA;107a राजन्विदितमेतत्ते यथा गाण्डीवधन्वनः&#xA;107c प्रतिज्ञा सत्यसन्धस्य गाण्डीवं प्रति विश्रुता&#xA;108a ब्रूयाद्य एवं गाण्डीवं देह्यन्यस्मै त्वमित्युत&#xA;108c स वध्योऽस्य पुमाल्ँलोके त्वया चोक्तोऽयमीदृशम्&#xA;109a अतः सत्यां प्रतिज्ञां तां पार्थेन परिरक्षता&#xA;109c मच्छन्दादवमानोऽयं कृतस्तव महीपते&#xA;109e गुरूणामवमानो हि वध इत्यभिधीयते&#xA;110a तस्मात्त्वं वै महाबाहो मम पार्थस्य चोभयोः&#xA;110c व्यतिक्रममिमं राजन्सङ्क्षमस्वार्जुनं प्रति&#xA;111a शरणं त्वां महाराज प्रपन्नौ स्व उभावपि&#xA;111c क्षन्तुमर्हसि मे राजन्प्रणतस्याभियाचतः&#xA;112a राधेयस्याद्य पापस्य भूमिः पास्यति शोणितम्&#xA;112c सत्यं ते प्रतिजानामि हतं विद्ध्यद्य सूतजम्&#xA;112e यस्येच्छसि वधं तस्य गतमेवाद्य जीवितम्&#xA;113a इति कृष्णवचः श्रुत्वा धर्मराजो युधिष्ठिरः&#xA;113c ससम्भ्रमं हृषीकेशमुत्थाप्य प्रणतं तदा&#xA;113e कृताञ्जलिमिदं वाक्यमुवाचानन्तरं वचः&#xA;114a एवमेतद्यथात्थ त्वमस्त्येषोऽतिक्रमो मम&#xA;114c अनुनीतोऽस्मि गोविन्द तारितश्चाद्य माधव&#xA;114e मोक्षिता व्यसनाद्घोराद्वयमद्य त्वयाच्युत&#xA;115a भवन्तं नाथमासाद्य आवां व्यसनसागरात्&#xA;115c घोरादद्य समुत्तीर्णावुभावज्ञानमोहितौ&#xA;116a त्वद्बुद्धिप्लवमासाद्य दुःखशोकार्णवाद्वयम्&#xA;116c समुत्तीर्णाः सहामात्याः सनाथाः स्म त्वयाच्युत&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/050/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/050/</guid>
      <description>&lt;p&gt;001  सञ्जय उवाच&#xA;001a इति स्म कृष्णवचनात्प्रत्युच्चार्य युधिष्ठिरम्&#xA;001c बभूव विमनाः पार्थः किङ्चित्कृत्वेव पातकम्&#xA;002a ततोऽब्रवीद्वासुदेवः प्रहसन्निव पाण्डवम्&#xA;002c कथं नाम भवेदेतद्यदि त्वं पार्थ धर्मजम्&#xA;002e असिना तीक्ष्णधारेण हन्या धर्मे व्यवस्थितम्&#xA;003a त्वमित्युक्त्वैव राजानमेवं कश्मलमाविशः&#xA;003c हत्वा तु नृपतिं पार्थ अकरिष्यः किमुत्तरम्&#xA;003e एवं सुदुर्विदो धर्मो मन्दप्रज्ञैर्विशेषतः&#xA;004a स भवान्धर्मभीरुत्वाद्ध्रुवमैष्यन्महत्तमः&#xA;004c नरकं घोररूपं च भ्रातुर्ज्येष्ठस्य वै वधात्&#xA;005a स त्वं धर्मभृतां श्रेष्ठं राजानं धर्मसंहितम्&#xA;005c प्रसादय कुरुश्रेष्ठमेतदत्र मतं मम&#xA;006a प्रसाद्य भक्त्या राजानं प्रीतं चैव युधिष्ठिरम्&#xA;006c प्रयामस्त्वरिता योद्धुं सूतपुत्ररथं प्रति&#xA;007a हत्वा सुदुर्जयं कर्णं त्वमद्य निशितैः शरैः&#xA;007c विपुलां प्रीतिमाधत्स्व धर्मपुत्रस्य मानद&#xA;008a एतदत्र महाबाहो प्राप्तकालं मतं मम&#xA;008c एवं कृते कृतं चैव तव कार्यं भविष्यति&#xA;009a ततोऽर्जुनो महाराज लज्जया वै समन्वितः&#xA;009c धर्मराजस्य चरणौ प्रपेदे शिरसानघ&#xA;010a उवाच भरतश्रेष्ठ प्रसीदेति पुनः पुनः&#xA;010c क्षमस्व राजन्यत्प्रोक्तं धर्मकामेन भीरुणा&#xA;011a पादयोः पतितं दृष्ट्वा धर्मराजो युधिष्ठिरः&#xA;011c धनञ्जयममित्रघ्नं रुदन्तं भरतर्षभ&#xA;012a उत्थाप्य भ्रातरं राजा धर्मराजो धनञ्जयम्&#xA;012c समाश्लिष्य च सस्नेहं प्ररुरोद महीपतिः&#xA;013a रुदित्वा तु चिरं कालं भ्रातरौ सुमहाद्युती&#xA;013c कृतशौचौ नरव्याघ्रौ प्रीतिमन्तौ बभूवतुः&#xA;014a तत आश्लिष्य स प्रेम्णा मूर्ध्नि चाघ्राय पाण्डवम्&#xA;014c प्रीत्या परमया युक्तः प्रस्मयंश्चाब्रवीज्जयम्&#xA;015a कर्णेन मे महाबाहो सर्वसैन्यस्य पश्यतः&#xA;015c कवचं च ध्वजश्चैव धनुः शक्तिर्हया गदा&#xA;015e शरैः कृत्ता महेष्वास यतमानस्य संयुगे&#xA;016a सोऽहं ज्ञात्वा रणे तस्य कर्म दृष्ट्वा च फल्गुन&#xA;016c व्यवसीदामि दुःखेन न च मे जीवितं प्रियम्&#xA;017a तमद्य यदि वै वीर न हनिष्यसि सूतजम्&#xA;017c प्राणानेव परित्यक्ष्ये जीवितार्थो हि को मम&#xA;018a एवमुक्तः प्रत्युवाच विजयो भरतर्षभ&#xA;018c सत्येन ते शपे राजन्प्रसादेन तवैव च&#xA;018e भीमेन च नरश्रेष्ठ यमाभ्यां च महीपते&#xA;019a यथाद्य समरे कर्णं हनिष्यामि हतोऽथ वा&#xA;019c महीतले पतिष्यामि सत्येनायुधमालभे&#xA;020a एवमाभाष्य राजानमब्रवीन्माधवं वचः&#xA;020c अद्य कर्णं रणे कृष्ण सूदयिष्ये न संशयः&#xA;020e तदनुध्याहि भद्रं ते वधं तस्य दुरात्मनः&#xA;021a एवमुक्तोऽब्रवीत्पार्थं केशवो राजसत्तम&#xA;021c शक्तोऽस्मि भरतश्रेष्ठ यत्नं कर्तुं यथाबलम्&#xA;022a एवं चापि हि मे कामो नित्यमेव महारथ&#xA;022c कथं भवान्रणे कर्णं निहन्यादिति मे मतिः&#xA;023a भूयश्चोवाच मतिमान्माधवो धर्मनन्दनम्&#xA;023c युधिष्ठिरेमं बीभत्सुं त्वं सान्त्वयितुमर्हसि&#xA;023e अनुज्ञातुं च कर्णस्य वधायाद्य दुरात्मनः&#xA;024a श्रुत्वा ह्ययमहं चैव त्वां कर्णशरपीडितम्&#xA;024c प्रवृत्तिं ज्ञातुमायाताविह पाण्डवनन्दन&#xA;025a दिष्ट्यासि राजन्निरुजो दिष्ट्या न ग्रहणं गतः&#xA;025c परिसान्त्वय बीभत्सुं जयमाशाधि चानघ&#xA;026  युधिष्ठिर उवाच&#xA;026a एह्येहि पार्थ बीभत्सो मां परिष्वज पाण्डव&#xA;026c वक्तव्यमुक्तोऽस्म्यहितं त्वया क्षान्तं च तन्मया&#xA;027a अहं त्वामनुजानामि जहि कर्णं धनञ्जय&#xA;027c मन्युं च मा कृथाः पार्थ यन्मयोक्तोऽसि दारुणम्&#xA;028  सञ्जय उवाच&#xA;028a ततो धनञ्जयो राजञ्शिरसा प्रणतस्तदा&#xA;028c पादौ जग्राह पाणिभ्यां भ्रातुर्ज्येष्ठस्य मारिष&#xA;029a समुत्थाप्य ततो राजा परिष्वज्य च पीडितम्&#xA;029c मूर्ध्न्युपाघ्राय चैवैनमिदं पुनरुवाच ह&#xA;030a धनञ्जय महाबाहो मानितोऽस्मि दृढं त्वया&#xA;030c माहात्म्यं विजयं चैव भूयः प्राप्नुहि शाश्वतम्&#xA;031  अर्जुन उवाच&#xA;031a अद्य तं पापकर्माणं सानुबन्धं रणे शरैः&#xA;031c नयाम्यन्तं समासाद्य राधेयं बलगर्वितम्&#xA;032a येन त्वं पीडितो बाणैर्दृढमायम्य कार्मुकम्&#xA;032c तस्याद्य कर्मणः कर्णः फलं प्राप्स्यति दारुणम्&#xA;033a अद्य त्वामहमेष्यामि कर्णं हत्वा महीपते&#xA;033c सभाजयितुमाक्रन्दादिति सत्यं ब्रवीमि ते&#xA;034a नाहत्वा विनिवर्तेऽहं कर्णमद्य रणाजिरात्&#xA;034c इति सत्येन ते पादौ स्पृशामि जगतीपते&#xA;035  सञ्जय उवाच&#xA;035a प्रसाद्य धर्मराजानं प्रहृष्टेनान्तरात्मना&#xA;035c पार्थः प्रोवाच गोविन्दं सूतपुत्रवधोद्यतः&#xA;036a कल्प्यतां च रथो भूयो युज्यन्तां च हयोत्तमाः&#xA;036c आयुधानि च सर्वाणि सज्ज्यन्तां वै महारथे&#xA;037a उपावृत्ताश्च तुरगाः शिक्षिताश्चाश्वसादिनः&#xA;037c रथोपकरणैः सर्वैरुपायान्तु त्वरान्विताः&#xA;038a एवमुक्ते महाराज फल्गुनेन महात्मना&#xA;038c उवाच दारुकं कृष्णः कुरु सर्वं यथाब्रवीत्&#xA;038e अर्जुनो भरतश्रेष्ठः श्रेष्ठः सर्वधनुष्मताम्&#xA;039a आज्ञप्तस्त्वथ कृष्णेन दारुको राजसत्तम&#xA;039c योजयामास स रथं वैयाघ्रं शत्रुतापनम्&#xA;040a युक्तं तु रथमास्थाय दारुकेण महात्मना&#xA;040c आपृच्छ्य धर्मराजानं ब्राह्मणान्स्वस्ति वाच्य च&#xA;040e समङ्गलस्वस्त्ययनमारुरोह रथोत्तमम्&#xA;041a तस्य राजा महाप्राज्ञो धर्मराजो युधिष्ठिरः&#xA;041c आशिषोऽयुङ्क्त परमा युक्ताः कर्णवधं प्रति&#xA;042a तं प्रयान्तं महेष्वासं दृष्ट्वा भूतानि भारत&#xA;042c निहतं मेनिरे कर्णं पाण्डवेन महात्मना&#xA;043a बभूवुर्विमलाः सर्वा दिशो राजन्समन्ततः&#xA;043c चाषाश्च शतपत्राश्च क्रौञ्चाश्चैव जनेश्वर&#xA;043e प्रदक्षिणमकुर्वन्त तदा वै पाण्डुनन्दनम्&#xA;044a बहवः पक्षिणो राजन्पुन्नामानः शुभाः शिवाः&#xA;044c त्वरयन्तोऽर्जुनं युद्धे हृष्टरूपा ववाशिरे&#xA;045a कङ्का गृध्रा वडाश्चैव वायसाश्च विशाम्पते&#xA;045c अग्रतस्तस्य गच्छन्ति भक्ष्यहेतोर्भयानकाः&#xA;046a निमित्तानि च धन्यानि पार्थस्य प्रशशंसिरे&#xA;046c विनाशमरिसैन्यानां कर्णस्य च वधं तथा&#xA;047a प्रयातस्याथ पार्थस्य महान्स्वेदो व्यजायत&#xA;047c चिन्ता च विपुला जज्ञे कथं न्वेतद्भविष्यति&#xA;048a ततो गाण्डीवधन्वानमब्रवीन्मधुसूदनः&#xA;048c दृष्ट्वा पार्थं तदायस्तं चिन्तापरिगतं तदा&#xA;049a गाण्डीवधन्वन्सङ्ग्रामे ये त्वया धनुषा जिताः&#xA;049c न तेषां मानुषो जेता त्वदन्य इह विद्यते&#xA;050a दृष्टा हि बहवः शूराः शक्रतुल्यपराक्रमाः&#xA;050c त्वां प्राप्य समरे वीरं ये गताः परमां गतिम्&#xA;051a को हि द्रोणं च भीष्मं च भगदत्तं च मारिष&#xA;051c विन्दानुविन्दावावन्त्यौ काम्बोजं च सुदक्षिणम्&#xA;052a श्रुतायुषं महावीर्यमच्युतायुषमेव च&#xA;052c प्रत्युद्गम्य भवेत्क्षेमी यो न स्यात्त्वमिव क्षमी&#xA;053a तव ह्यस्त्राणि दिव्यानि लाघवं बलमेव च&#xA;053c वेधः पातश्च लक्षश्च योगश्चैव तवार्जुन&#xA;053e असम्मोहश्च युद्धेषु विज्ञानस्य च सन्नतिः&#xA;054a भवान्देवासुरान्सर्वान्हन्यात्सहचराचरान्&#xA;054c पृथिव्यां हि रणे पार्थ न योद्धा त्वत्समः पुमान्&#xA;055a धनुर्ग्रहा हि ये केचित्क्षत्रिया युद्धदुर्मदाः&#xA;055c आ देवात्त्वत्समं तेषां न पश्यामि शृणोमि वा&#xA;056a ब्रह्मणा च प्रजाः सृष्टा गाण्डीवं च महाद्भुतम्&#xA;056c येन त्वं युध्यसे पार्थ तस्मान्नास्ति त्वया समः&#xA;057a अवश्यं तु मया वाच्यं यत्पथ्यं तव पाण्डव&#xA;057c मावमंस्था महाबाहो कर्णमाहवशोभिनम्&#xA;058a कर्णो हि बलवान्धृष्टः कृतास्त्रश्च महारथः&#xA;058c कृती च चित्रयोधी च देशे काले च कोविदः&#xA;059a तेजसा वह्निसदृशो वायुवेगसमो जवे&#xA;059c अन्तकप्रतिमः क्रोधे सिंहसंहननो बली&#xA;060a अयोरत्निर्महाबाहुर्व्यूढोरस्कः सुदुर्जयः&#xA;060c अतिमानी च शूरश्च प्रवीरः प्रियदर्शनः&#xA;061a सर्वैर्योधगुणैर्युक्तो मित्राणामभयङ्करः&#xA;061c सततं पाण्डवद्वेषी धार्तराष्ट्रहिते रतः&#xA;062a सर्वैरवध्यो राधेयो देवैरपि सवासवैः&#xA;062c ऋते त्वामिति मे बुद्धिस्त्वमद्य जहि सूतजम्&#xA;063a देवैरपि हि संयत्तैर्बिभ्रद्भिर्मांसशोणितम्&#xA;063c अशक्यः समरे जेतुं सर्वैरपि युयुत्सुभिः&#xA;064a दुरात्मानं पापमतिं नृशंसं दुष्टप्रज्ञं पाण्डवेयेषु नित्यम्&#xA;064c हीनस्वार्थं पाण्डवेयैर्विरोधे हत्वा कर्णं धिष्ठितार्थो भवाद्य&#xA;065a वीरं मन्यत आत्मानं येन पापः सुयोधनः&#xA;065c तमद्य मूलं पापानां जय सौतिं धनञ्जय&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/051/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/051/</guid>
      <description>&lt;p&gt;001  सञ्जय उवाच&#xA;001a ततः पुनरमेयात्मा केशवोऽर्जुनमब्रवीत्&#xA;001c कृतसङ्कल्पमायस्तं वधे कर्णस्य सर्वशः&#xA;002a अद्य सप्तदशाहानि वर्तमानस्य भारत&#xA;002c विनाशस्यातिघोरस्य नरवारणवाजिनाम्&#xA;003a भूत्वा हि विपुला सेना तावकानां परैः सह&#xA;003c अन्योन्यं समरे प्राप्य किञ्चिच्छेषा विशाम्पते&#xA;004a भूत्वा हि कौरवाः पार्थ प्रभूतगजवाजिनः&#xA;004c त्वां वै शत्रुं समासाद्य विनष्टा रणमूर्धनि&#xA;005a एते च सर्वे पाञ्चालाः सृञ्जयाश्च सहान्वयाः&#xA;005c त्वां समासाद्य दुर्धर्षं पाण्डवाश्च व्यवस्थिताः&#xA;006a पाञ्चालैः पाण्डवैर्मत्स्यैः कारूषैश्चेदिकेकयैः&#xA;006c त्वया गुप्तैरमित्रघ्न कृतः शत्रुगणक्षयः&#xA;007a को हि शक्तो रणे जेतुं कौरवांस्तात सङ्गतान्&#xA;007c अन्यत्र पाण्डवान्युद्धे त्वया गुप्तान्महारथान्&#xA;008a त्वं हि शक्तो रणे जेतुं ससुरासुरमानुषान्&#xA;008c त्रील्ँलोकान्सममुद्युक्तान्किं पुनः कौरवं बलम्&#xA;009a भगदत्तं हि राजानं कोऽन्यः शक्तस्त्वया विना&#xA;009c जेतुं पुरुषशार्दूल योऽपि स्याद्वासवोपमः&#xA;010a तथेमां विपुलां सेनां गुप्तां पार्थ त्वयानघ&#xA;010c न शेकुः पार्थिवाः सर्वे चक्षुर्भिरभिवीक्षितुम्&#xA;011a तथैव सततं पार्थ रक्षिताभ्यां त्वया रणे&#xA;011c धृष्टद्युम्नशिखण्डिभ्यां भीष्मद्रोणौ निपातितौ&#xA;012a को हि शक्तो रणे पार्थ पाञ्चालानां महारथौ&#xA;012c भीष्मद्रोणौ युधा जेतुं शक्रतुल्यपराक्रमौ&#xA;013a को हि शान्तनवं सङ्ख्ये द्रोणं वैकर्तनं कृपम्&#xA;013c द्रौणिं च सौमदत्तिं च कृतवर्माणमेव च&#xA;013e सैन्धवं मद्रराजं च राजानं च सुयोधनम्&#xA;014a वीरान्कृतास्त्रान्समरे सर्वानेवानुवर्तिनः&#xA;014c अक्षौहिणीपतीनुग्रान्संरब्धान्युद्धदुर्मदान्&#xA;015a श्रेण्यश्च बहुलाः क्षीणाः प्रदीर्णाश्वरथद्विपाः&#xA;015c नानाजनपदाश्चोग्राः क्षत्रियाणाममर्षिणाम्&#xA;016a गोवासदासमीयानां वसातीनां च भारत&#xA;016c व्रात्यानां वाटधानानां भोजानां चापि मानिनाम्&#xA;017a उदीर्णाश्च महासेना ब्रह्मक्षत्रस्य भारत&#xA;017c त्वां समासाद्य निधनं गताः साश्वरथद्विपाः&#xA;018a उग्राश्च क्रूरकर्माणस्तुखारा यवनाः खशाः&#xA;018c दार्वाभिसारा दरदाः शका रमठतङ्गणाः&#xA;019a अन्ध्रकाश्च पुलिन्दाश्च किराताश्चोग्रविक्रमाः&#xA;019c म्लेच्छाश्च पार्वतीयाश्च सागरानूपवासिनः&#xA;019e संरम्भिणो युद्धशौण्डा बलिनो दृब्धपाणयः&#xA;020a एते सुयोधनस्यार्थे संरब्धाः कुरुभिः सह&#xA;020c न शक्या युधि निर्जेतुं त्वदन्येन परन्तप&#xA;021a धार्तराष्ट्रमुदग्रं हि व्यूढं दृष्ट्वा महाबलम्&#xA;021c यस्य त्वं न भवेस्त्राता प्रतीयात्को नु मानवः&#xA;022a तत्सागरमिवोद्धूतं रजसा संवृतं बलम्&#xA;022c विदार्य पाण्डवैः क्रुद्धैस्त्वया गुप्तैर्हतं विभो&#xA;023a मागधानामधिपतिर्जयत्सेनो महाबलः&#xA;023c अद्य सप्तैव चाहानि हतः सङ्ख्येऽभिमन्युना&#xA;024a ततो दश सहस्राणि गजानां भीमकर्मणाम्&#xA;024c जघान गदया भीमस्तस्य राज्ञः परिच्छदम्&#xA;024e ततोऽन्येऽपि हता नागा रथाश्च शतशो बलात्&#xA;025a तदेवं समरे तात वर्तमाने महाभये&#xA;025c भीमसेनं समासाद्य त्वां च पाण्डव कौरवाः&#xA;025e सवाजिरथनागाश्च मृत्युलोकमितो गताः&#xA;026a तथा सेनामुखे तत्र निहते पार्थ पाण्डवैः&#xA;026c भीष्मः प्रासृजदुग्राणि शरवर्षाणि मारिष&#xA;027a स चेदिकाशिपाञ्चालान्करूषान्मत्स्यकेकयान्&#xA;027c शरैः प्रच्छाद्य निधनमनयत्परुषास्त्रवित्&#xA;028a तस्य चापच्युतैर्बाणैः परदेहविदारणैः&#xA;028c पूर्णमाकाशमभवद्रुक्मपुङ्खैरजिह्मगैः&#xA;029a गत्या दशम्या ते गत्वा जघ्नुर्वाजिरथद्विपान्&#xA;029c हित्वा नव गतीर्दुष्टाः स बाणान्व्यायतोऽमुचत्&#xA;030a दिनानि दश भीष्मेण निघ्नता तावकं बलम्&#xA;030c शून्याः कृता रथोपस्था हताश्च गजवाजिनः&#xA;031a दर्शयित्वात्मनो रूपं रुद्रोपेन्द्रसमं युधि&#xA;031c पाण्डवानामनीकानि प्रविगाह्य व्यशातयत्&#xA;032a विनिघ्नन्पृथिवीपालांश्चेदिपाञ्चालकेकयान्&#xA;032c व्यदहत्पाण्डवीं सेनां नराश्वगजसङ्कुलाम्&#xA;033a मज्जन्तमप्लवे मन्दमुज्जिहीर्षुः सुयोधनम्&#xA;033c तथा चरन्तं समरे तपन्तमिव भास्करम्&#xA;033e न शेकुः सृञ्जया द्रष्टुं तथैवान्ये महीक्षितः&#xA;034a विचरन्तं तथा तं तु सङ्ग्रामे जितकाशिनम्&#xA;034c सर्वोद्योगेन सहसा पाण्डवाः समुपाद्रवन्&#xA;035a स तु विद्राव्य समरे पाण्डवान्सृञ्जयानपि&#xA;035c एक एव रणे भीष्म एकवीरत्वमागतः&#xA;036a तं शिखण्डी समासाद्य त्वया गुप्तो महारथम्&#xA;036c जघान पुरुषव्याघ्रं शरैः सन्नतपर्वभिः&#xA;037a स एष पतितः शेते शरतल्पे पितामहः&#xA;037c त्वां प्राप्य पुरुषव्याघ्र गृध्रः प्राप्येव वायसम्&#xA;038a द्रोणः पञ्च दिनान्युग्रो विधम्य रिपुवाहिनीः&#xA;038c कृत्वा व्यूहं महायुद्धे पातयित्वा महारथान्&#xA;039a जयद्रथस्य समरे कृत्वा रक्षां महारथः&#xA;039c अन्तकप्रतिमश्चोग्रां रात्रिं युद्ध्वादहत्प्रजाः&#xA;040a अद्येति द्वे दिने वीरो भारद्वाजः प्रतापवान्&#xA;040c धृष्टद्युम्नं समासाद्य स गतः परमां गतिम्&#xA;041a यदि चैव परान्युद्धे सूतपुत्रमुखान्रथान्&#xA;041c नावारयिष्यः सङ्ग्रामे न स्म द्रोणो व्यनङ्क्ष्यत&#xA;042a भवता तु बलं सर्वं धार्तराष्ट्रस्य वारितम्&#xA;042c ततो द्रोणो हतो युद्धे पार्षतेन धनञ्जय&#xA;043a क इवान्यो रणे कुर्यात्त्वदन्यः क्षत्रियो युधि&#xA;043c यादृशं ते कृतं पार्थ जयद्रथवधं प्रति&#xA;044a निवार्य सेनां महतीं हत्वा शूरांश्च पार्थिवान्&#xA;044c निहतः सैन्धवो राजा त्वयास्त्रबलतेजसा&#xA;045a आश्चर्यं सिन्धुराजस्य वधं जानन्ति पार्थिवाः&#xA;045c अनाश्चर्यं हि तत्त्वत्तस्त्वं हि पार्थ महारथः&#xA;046a त्वां हि प्राप्य रणे क्षत्रमेकाहादिति भारत&#xA;046c तप्यमानमसंयुक्तं न भवेदिति मे मतिः&#xA;047a सेयं पार्थ चमूर्घोरा धार्तराष्ट्रस्य संयुगे&#xA;047c हता ससर्ववीरा हि भीष्मद्रोणौ यदा हतौ&#xA;048a शीर्णप्रवरयोधाद्य हतवाजिनरद्विपा&#xA;048c हीना सूर्येन्दुनक्षत्रैर्द्यौरिवाभाति भारती&#xA;049a विध्वस्ता हि रणे पार्थ सेनेयं भीमविक्रमात्&#xA;049c आसुरीव पुरा सेना शक्रस्येव पराक्रमैः&#xA;050a तेषां हतावशिष्टास्तु पञ्च सन्ति महारथाः&#xA;050c अश्वत्थामा कृतवर्मा कर्णो मद्राधिपः कृपः&#xA;051a तांस्त्वमद्य नरव्याघ्र हत्वा पञ्च महारथान्&#xA;051c हतामित्रः प्रयच्छोर्वीं राज्ञः सद्वीपपत्तनाम्&#xA;052a साकाशजलपातालां सपर्वतमहावनाम्&#xA;052c प्राप्नोत्वमितवीर्यश्रीरद्य पार्थो वसुन्धराम्&#xA;053a एतां पुरा विष्णुरिव हत्वा दैतेयदानवान्&#xA;053c प्रयच्छ मेदिनीं राज्ञे शक्रायेव यथा हरिः&#xA;054a अद्य मोदन्तु पाञ्चाला निहतेष्वरिषु त्वया&#xA;054c विष्णुना निहतेष्वेव दानवेयेषु देवताः&#xA;055a यदि वा द्विपदां श्रेष्ठ द्रोणं मानयतो गुरुम्&#xA;055c अश्वत्थाम्नि कृपा तेऽस्ति कृपे चाचार्यगौरवात्&#xA;056a अत्यन्तोपचितान्वा त्वं मानयन्भ्रातृबान्धवान्&#xA;056c कृतवर्माणमासाद्य न नेष्यसि यमक्षयम्&#xA;057a भ्रातरं मातुरासाद्य शल्यं मद्रजनाधिपम्&#xA;057c यदि त्वमरविन्दाक्ष दयावान्न जिघांससि&#xA;058a इमं पापमतिं क्षुद्रमत्यन्तं पाण्डवान्प्रति&#xA;058c कर्णमद्य नरश्रेष्ठ जह्याशु निशितैः शरैः&#xA;059a एतत्ते सुकृतं कर्म नात्र किञ्चिन्न युज्यते&#xA;059c वयमप्यत्र जानीमो नात्र दोषोऽस्ति कश्चन&#xA;060a दहने यत्सपुत्राया निशि मातुस्तवानघ&#xA;060c द्यूतार्थे यच्च युष्मासु प्रावर्तत सुयोधनः&#xA;060e तत्र सर्वत्र दुष्टात्मा कर्णो मूलमिहार्जुन&#xA;061a कर्णाद्धि मन्यते त्राणं नित्यमेव सुयोधनः&#xA;061c ततो मामपि संरब्धो निग्रहीतुं प्रचक्रमे&#xA;062a स्थिरा बुद्धिर्नरेन्द्रस्य धार्तराष्ट्रस्य मानद&#xA;062c कर्णः पार्थान्रणे सर्वान्विजेष्यति न संशयः&#xA;063a कर्णमाश्रित्य कौन्तेय धार्तराष्ट्रेण विग्रहः&#xA;063c रोचितो भवता सार्धं जानतापि बलं तव&#xA;064a कर्णो हि भाषते नित्यमहं पार्थान्समागतान्&#xA;064c वासुदेवं सराजानं विजेष्यामि महारणे&#xA;065a प्रोत्साहयन्दुरात्मानं धार्तराष्ट्रं सुदुर्मतिः&#xA;065c समितौ गर्जते कर्णस्तमद्य जहि भारत&#xA;066a यच्च युष्मासु पापं वै धार्तराष्ट्रः प्रयुक्तवान्&#xA;066c तत्र सर्वत्र दुष्टात्मा कर्णः पापमतिर्मुखम्&#xA;067a यच्च तद्धार्तराष्ट्राणां क्रूरैः षड्भिर्महारथैः&#xA;067c अपश्यं निहतं वीरं सौभद्रमृषभेक्षणम्&#xA;068a द्रोणद्रौणिकृपान्वीरान्कम्पयन्तो महारथान्&#xA;068c निर्मनुष्यांश्च मातङ्गान्विरथांश्च महारथान्&#xA;069a व्यश्वारोहांश्च तुरगान्पत्तीन्व्यायुधजीवितान्&#xA;069c कुर्वन्तमृषभस्कन्धं कुरुवृष्णियशस्करम्&#xA;070a विधमन्तमनीकानि व्यथयन्तं महारथान्&#xA;070c मनुष्यवाजिमातङ्गान्प्रहिण्वन्तं यमक्षयम्&#xA;071a शरैः सौभद्रमायस्तं दहन्तमिव वाहिनीम्&#xA;071c तन्मे दहति गात्राणि सखे सत्येन ते शपे&#xA;072a यत्तत्रापि च दुष्टात्मा कर्णोऽभ्यद्रुह्यत प्रभो&#xA;072c अशक्नुवंश्चाभिमन्योः कर्णः स्थातुं रणेऽग्रतः&#xA;073a सौभद्रशरनिर्भिन्नो विसञ्ज्ञः शोणितोक्षितः&#xA;073c निःश्वसन्क्रोधसन्दीप्तो विमुखः सायकार्दितः&#xA;074a अपयानकृतोत्साहो निराशश्चापि जीविते&#xA;074c तस्थौ सुविह्वलः सङ्ख्ये प्रहारजनितश्रमः&#xA;075a अथ द्रोणस्य समरे तत्कालसदृशं तदा&#xA;075c श्रुत्वा कर्णो वचः क्रूरं ततश्चिच्छेद कार्मुकम्&#xA;076a ततश्छिन्नायुधं तेन रणे पञ्च महारथाः&#xA;076c स चैव निकृतिप्रज्ञः प्रावधीच्छरवृष्टिभिः&#xA;077a यच्च कर्णोऽब्रवीत्कृष्णां सभायां परुषं वचः&#xA;077c प्रमुखे पाण्डवेयानां कुरूणां च नृशंसवत्&#xA;078a विनष्टाः पाण्डवाः कृष्णे शाश्वतं नरकं गताः&#xA;078c पतिमन्यं पृथुश्रोणि वृणीष्व मितभाषिणि&#xA;079a लेखाभ्रु धृतराष्ट्रस्य दासी भूत्वा निवेशनम्&#xA;079c प्रविशारालपक्ष्माक्षि न सन्ति पतयस्तव&#xA;080a इत्युक्तवानधर्मज्ञस्तदा परमदुर्मतिः&#xA;080c पापः पापं वचः कर्णः शृण्वतस्तव भारत&#xA;081a तस्य पापस्य तद्वाक्यं सुवर्णविकृताः शराः&#xA;081c शमयन्तु शिलाधौतास्त्वयास्ता जीवितच्छिदः&#xA;082a यानि चान्यानि दुष्टात्मा पापानि कृतवांस्त्वयि&#xA;082c तान्यद्य जीवितं चास्य शमयन्तु शरास्तव&#xA;083a गाण्डीवप्रहितान्घोरानद्य गात्रैः स्पृशञ्शरान्&#xA;083c कर्णः स्मरतु दुष्टात्मा वचनं द्रोणभीष्मयोः&#xA;084a सुवर्णपुङ्खा नाराचाः शत्रुघ्ना वैद्युतप्रभाः&#xA;084c त्वयास्तास्तस्य मर्माणि भित्त्वा पास्यन्ति शोणितम्&#xA;085a उग्रास्त्वद्भुजनिर्मुक्ता मर्म भित्त्वा शिताः शराः&#xA;085c अद्य कर्णं महावेगाः प्रेषयन्तु यमक्षयम्&#xA;086a अद्य हाहाकृता दीना विषण्णास्त्वच्छरार्दिताः&#xA;086c प्रपतन्तं रथात्कर्णं पश्यन्तु वसुधाधिपाः&#xA;087a अद्य स्वशोणिते मग्नं शयानं पतितं भुवि&#xA;087c अपविद्धायुधं कर्णं पश्यन्तु सुहृदो निजाः&#xA;088a हस्तिकक्ष्यो महानस्य भल्लेनोन्मथितस्त्वया&#xA;088c प्रकम्पमानः पततु भूमावाधिरथेर्ध्वजः&#xA;089a त्वया शरशतैश्छिन्नं रथं हेमविभूषितम्&#xA;089c हतयोधं समुत्सृज्य भीतः शल्यः पलायताम्&#xA;090a ततः सुयोधनो दृष्ट्वा हतमाधिरथिं त्वया&#xA;090c निराशो जीविते त्वद्य राज्ये चैव धनञ्जय&#xA;091a एते द्रवन्ति पाञ्चाला वध्यमानाः शितैः शरैः&#xA;091c कर्णेन भरतश्रेष्ठ पाण्डवानुज्जिहीर्षवः&#xA;092a पाञ्चालान्द्रौपदेयांश्च धृष्टद्युम्नशिखण्डिनौ&#xA;092c धृष्टद्युम्नतनूजांश्च शतानीकं च नाकुलिम्&#xA;093a नकुलं सहदेवं च दुर्मुखं जनमेजयम्&#xA;093c सुवर्माणं सात्यकिं च विद्धि कर्णवशं गतान्&#xA;094a अभ्याहतानां कर्णेन पाञ्चालानां महारणे&#xA;094c श्रूयते निनदो घोरस्त्वद्बन्धूनां परन्तप&#xA;095a न त्वेव भीताः पाञ्चालाः कथञ्चित्स्युः पराङ्मुखाः&#xA;095c न हि मृत्युं महेष्वासा गणयन्ति महारथाः&#xA;096a य एकः पाण्डवीं सेनां शरौघैः समवेष्टयत्&#xA;096c तं समासाद्य पाञ्चाला भीष्मं नासन्पराङ्मुखाः&#xA;097a तथा ज्वलन्तमस्त्राग्निं गुरुं सर्वधनुष्मताम्&#xA;097c निर्दहन्तं समारोहन्दुर्धर्षं द्रोणमोजसा&#xA;098a ते नित्यमुदिता जेतुं युद्धे शत्रूनरिन्दमाः&#xA;098c न जात्वाधिरथेर्भीताः पाञ्चालाः स्युः पराङ्मुखाः&#xA;099a तेषामापततां शूरः पाञ्चालानां तरस्विनाम्&#xA;099c आदत्तेऽसूञ्शरैः कर्णः पतङ्गानामिवानलः&#xA;100a तांस्तथाभिमुखान्वीरान्मित्रार्थे त्यक्तजीवितान्&#xA;100c क्षयं नयति राधेयः पाञ्चालाञ्शतशो रणे&#xA;101a अस्त्रं हि रामात्कर्णेन भार्गवादृषिसत्तमात्&#xA;101c यदुपात्तं पुरा घोरं तस्य रूपमुदीर्यते&#xA;102a तापनं सर्वसैन्यानां घोररूपं सुदारुणम्&#xA;102c समावृत्य महासेनां ज्वलति स्वेन तेजसा&#xA;103a एते चरन्ति सङ्ग्रामे कर्णचापच्युताः शराः&#xA;103c भ्रमराणामिव व्रातास्तापयन्तः स्म तावकान्&#xA;104a एते चरन्ति पाञ्चाला दिक्षु सर्वासु भारत&#xA;104c कर्णास्त्रं समरे प्राप्य दुर्निवारमनात्मभिः&#xA;105a एष भीमो दृढक्रोधो वृतः पार्थ समन्ततः&#xA;105c सृञ्जयैर्योधयन्कर्णं पीड्यते स्म शितैः शरैः&#xA;106a पाण्डवान्सृञ्जयांश्चैव पाञ्चालांश्चैव भारत&#xA;106c हन्यादुपेक्षितः कर्णो रोगो देहमिवाततः&#xA;107a नान्यं त्वत्तोऽभिपश्यामि योधं यौधिष्ठिरे बले&#xA;107c यः समासाद्य राधेयं स्वस्तिमानाव्रजेद्गृहम्&#xA;108a तमद्य निशितैर्बाणैर्निहत्य भरतर्षभ&#xA;108c यथाप्रतिज्ञं पार्थ त्वं कृत्वा कीर्तिमवाप्नुहि&#xA;109a त्वं हि शक्तो रणे जेतुं सकर्णानपि कौरवान्&#xA;109c नान्यो युधि युधां श्रेष्ठ सत्यमेतद्ब्रवीमि ते&#xA;110a एतत्कृत्वा महत्कर्म हत्वा कर्णं महारथम्&#xA;110c कृतार्थः सफलः पार्थ सुखी भव नरोत्तम&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/052/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/052/</guid>
      <description>&lt;p&gt;001  सञ्जय उवाच&#xA;001a स केशवस्य बीभत्सुः श्रुत्वा भारत भाषितम्&#xA;001c विशोकः सम्प्रहृष्टश्च क्षणेन समपद्यत&#xA;002a ततो ज्यामनुमृज्याशु व्याक्षिपद्गाण्डिवं धनुः&#xA;002c दध्रे कर्णविनाशाय केशवं चाभ्यभाषत&#xA;003a त्वया नाथेन गोविन्द ध्रुव एष जयो मम&#xA;003c प्रसन्नो यस्य मेऽद्य त्वं भूतभव्यभवत्प्रभुः&#xA;004a त्वत्सहायो ह्यहं कृष्ण त्रील्ँलोकान्वै समागतान्&#xA;004c प्रापयेयं परं लोकं किमु कर्णं महारणे&#xA;005a पश्यामि द्रवतीं सेनां पाञ्चालानां जनार्दन&#xA;005c पश्यामि कर्णं समरे विचरन्तमभीतवत्&#xA;006a भार्गवास्त्रं च पश्यामि विचरन्तं समन्ततः&#xA;006c सृष्टं कर्णेन वार्ष्णेय शक्रेणेव महाशनिम्&#xA;007a अयं खलु स सङ्ग्रामो यत्र कृष्ण मया कृतम्&#xA;007c कथयिष्यन्ति भूतानि यावद्भूमिर्धरिष्यति&#xA;008a अद्य कृष्ण विकर्णा मे कर्णं नेष्यन्ति मृत्यवे&#xA;008c गाण्डीवमुक्ताः क्षिण्वन्तो मम हस्तप्रचोदिताः&#xA;009a अद्य राजा धृतराष्ट्रः स्वां बुद्धिमवमंस्यते&#xA;009c दुर्योधनमराज्यार्हं यया राज्येऽभ्यषेचयत्&#xA;010a अद्य राज्यात्सुखाच्चैव श्रियो राष्ट्रात्तथा पुरात्&#xA;010c पुत्रेभ्यश्च महाबाहो धृतराष्ट्रो वियोक्ष्यते&#xA;011a अद्य दुर्योधनो राजा जीविताच्च निराशकः&#xA;011c भविष्यति हते कर्णे कृष्ण सत्यं ब्रवीमि ते&#xA;012a अद्य दृष्ट्वा मया कर्णं शरैर्विशकलीकृतम्&#xA;012c स्मरतां तव वाक्यानि शमं प्रति जनेश्वरः&#xA;013a अद्यासौ सौबलः कृष्ण ग्लहं जानातु वै शरान्&#xA;013c दुरोदरं च गाण्डीवं मण्डलं च रथं मम&#xA;014a योऽसौ रणे नरं नान्यं पृथिव्यामभिमन्यते&#xA;014c तस्याद्य सूतपुत्रस्य भूमिः पास्यति शोणितम्&#xA;014e गाण्डीवसृष्टा दास्यन्ति कर्णस्य परमां गतिम्&#xA;015a अद्य तप्स्यति राधेयः पाञ्चालीं यत्तदाब्रवीत्&#xA;015c सभामध्ये वचः क्रूरं कुत्सयन्पाण्डवान्प्रति&#xA;016a ये वै षण्ढतिलास्तत्र भवितारोऽद्य ते तिलाः&#xA;016c हते वैकर्तने कर्णे सूतपुत्रे दुरात्मनि&#xA;017a अहं वः पाण्डुपुत्रेभ्यस्त्रास्यामीति यदब्रवीत्&#xA;017c अनृतं तत्करिष्यन्ति मामका निशिताः शराः&#xA;018a हन्ताहं पाण्डवान्सर्वान्सपुत्रानिति योऽब्रवीत्&#xA;018c तमद्य कर्णं हन्तास्मि मिषतां सर्वधन्विनाम्&#xA;019a यस्य वीर्ये समाश्वस्य धार्तराष्ट्रो बृहन्मनाः&#xA;019c अवामन्यत दुर्बुद्धिर्नित्यमस्मान्दुरात्मवान्&#xA;019e तमद्य कर्णं राधेयं हन्तास्मि मधुसूदन&#xA;020a अद्य कर्णे हते कृष्ण धार्तराष्ट्राः सराजकाः&#xA;020c विद्रवन्तु दिशो भीताः सिंहत्रस्ता मृगा इव&#xA;021a अद्य दुर्योधनो राजा पृथिवीमन्ववेक्षताम्&#xA;021c हते कर्णे मया सङ्ख्ये सपुत्रे ससुहृज्जने&#xA;022a अद्य कर्णं हतं दृष्ट्वा धार्तराष्ट्रोऽत्यमर्षणः&#xA;022c जानातु मां रणे कृष्ण प्रवरं सर्वधन्विनाम्&#xA;023a अद्याहमनृणः कृष्ण भविष्यामि धनुर्भृताम्&#xA;023c क्रोधस्य च कुरूणां च शराणां गाण्डिवस्य च&#xA;024a अद्य दुःखमहं मोक्ष्ये त्रयोदशसमार्जितम्&#xA;024c हत्वा कर्णं रणे कृष्ण शम्बरं मघवानिव&#xA;025a अद्य कर्णे हते युद्धे सोमकानां महारथाः&#xA;025c कृतं कार्यं च मन्यन्तां मित्रकार्येप्सवो युधि&#xA;026a न जाने च कथं प्रीतिः शैनेयस्याद्य माधव&#xA;026c भविष्यति हते कर्णे मयि चापि जयाधिके&#xA;027a अहं हत्वा रणे कर्णं पुत्रं चास्य महारथम्&#xA;027c प्रीतिं दास्यामि भीमस्य यमयोः सात्यकेरपि&#xA;028a धृष्टद्युम्नशिखण्डिभ्यां पाञ्चालानां च माधव&#xA;028c अध्यानृण्यं गमिष्यामि हत्वा कर्णं महारणे&#xA;029a अद्य पश्यन्तु सङ्ग्रामे धनञ्जयममर्षणम्&#xA;029c युध्यन्तं कौरवान्सङ्ख्ये पातयन्तं च सूतजम्&#xA;029e भवत्सकाशे वक्ष्ये च पुनरेवात्मसंस्तवम्&#xA;030a धनुर्वेदे मत्समो नास्ति लोके पराक्रमे वा मम कोऽस्ति तुल्यः&#xA;030c को वाप्यन्यो मत्समोऽस्ति क्षमायां तथा क्रोधे सदृशोऽन्यो न मेऽस्ति&#xA;031a अहं धनुष्मानसुरान्सुरांश्च सर्वाणि भूतानि च सङ्गतानि&#xA;031c स्वबाहुवीर्याद्गमये पराभवं मत्पौरुषं विद्धि परः परेभ्यः&#xA;032a शरार्चिषा गाण्डिवेनाहमेकः सर्वान्कुरून्बाह्लिकांश्चाभिपत्य&#xA;032c हिमात्यये कक्षगतो यथाग्निस्तहा दहेयं सगणान्प्रसह्य&#xA;033a पाणौ पृषत्का लिखिता ममैते धनुश्च सव्ये निहितं सबाणम्&#xA;033c पादौ च मे सरथौ सध्वजौ च न मादृशं युद्धगतं जयन्ति&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/053/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/053/</guid>
      <description>&lt;p&gt;001  सञ्जय उवाच&#xA;001a तेषामनीकानि बृहद्ध्वजानि रणे समृद्धानि समागतानि&#xA;001c गर्जन्ति भेरीनिनदोन्मुखानि मेघैर्यथा मेघगणास्तपान्ते&#xA;002a महागजाभ्राकुलमस्त्रतोयं वादित्रनेमीतलशब्दवच्च&#xA;002c हिरण्यचित्रायुधवैद्युतं च महारथैरावृतशब्दवच्च&#xA;003a तद्भीमवेगं रुधिरौघवाहि खड्गाकुलं क्षत्रियजीववाहि&#xA;003c अनार्तवं क्रूरमनिष्टवर्षं बभूव तत्संहरणं प्रजानाम्&#xA;004a रथान्ससूतान्सहयान्गजांश्च सर्वानरीन्मृत्युवशं शरौघैः&#xA;004c निन्ये हयांश्चैव तथा ससादीन्पदातिसङ्घांश्च तथैव पार्थः&#xA;005a कृपः शिखण्डी च रणे समेतौ दुर्योधनं सात्यकिरभ्यगच्छत&#xA;005c श्रुतश्रवा द्रोणसुतेन सार्धं युधामन्युश्चित्रसेनेन चापि&#xA;006a कर्णस्य पुत्रस्तु रथी सुषेणं समागतः सृञ्जयांश्चोत्तमौजाः&#xA;006c गान्धारराजं सहदेवः क्षुधार्तो महर्षभं सिंह इवाभ्यधावत्&#xA;007a शतानीको नाकुलिः कर्णपुत्रं युवा युवानं वृषसेनं शरौघैः&#xA;007c समार्दयत्कर्णसुतश्च वीरः पाञ्चालेयं शरवर्षैरनेकैः&#xA;008a रथर्षभः कृतवर्माणमार्च्छन्माद्रीपुत्रो नकुलश्चित्रयोधी&#xA;008c पाञ्चालानामधिपो याज्ञसेनिः सेनापतिं कर्णमार्च्छत्ससैन्यम्&#xA;009a दुःशासनो भारत भारती च संशप्तकानां पृतना समृद्धा&#xA;009c भीमं रणे शस्त्रभृतां वरिष्ठं तदा समार्च्छत्तमसह्यवेगम्&#xA;010a कर्णात्मजं तत्र जघान शूरस्तथाच्छिनच्चोत्तमौजाः प्रसह्य&#xA;010c तस्योत्तमाङ्गं निपपात भूमौ निनादयद्गां निनदेन खं च&#xA;011a सुषेणशीर्षं पतितं पृथिव्यां विलोक्य कर्णोऽथ तदार्तरूपः&#xA;011c क्रोधाद्धयांस्तस्य रथं ध्वजं च बाणैः सुधारैर्निशितैर्न्यकृन्तत्&#xA;012a स तूत्तमौजा निशितैः पृषत्कैर्विव्याध खड्गेन च भास्वरेण&#xA;012c पार्ष्णिं हयांश्चैव कृपस्य हत्वा शिखण्डिवाहं स ततोऽभ्यरोहत्&#xA;013a कृपं तु दृष्ट्वा विरथं रथस्थो नैच्छच्छरैस्ताडयितुं शिखण्डी&#xA;013c तं द्रौणिरावार्य रथं कृपं स्म समुज्जह्रे पङ्कगतां यथा गाम्&#xA;014a हिरण्यवर्मा निशितैः पृषत्कैस्तवात्मजानामनिलात्मजो वै&#xA;014c अतापयत्सैन्यमतीव भीमः काले शुचौ मध्यगतो यथार्कः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/054/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/054/</guid>
      <description>&lt;p&gt;001  सञ्जय उवाच&#xA;001a अथ त्विदानीं तुमुले विमर्दे द्विषद्भिरेको बहुभिः समावृतः&#xA;001c महाभये सारथिमित्युवाच भीमश्चमूं वारयन्धार्तराष्ट्रीम्&#xA;001e त्वं सारथे याहि जवेन वाहैर्नयाम्येतान्धार्तराष्ट्रान्यमाय&#xA;002a सञ्चोदितो भीमसेनेन चैवं स सारथिः पुत्रबलं त्वदीयम्&#xA;002c प्रायात्ततः सारथिरुग्रवेगो यतो भीमस्तद्बलं गन्तुमैच्छत्&#xA;003a ततोऽपरे नागरथाश्वपत्तिभिः प्रत्युद्ययुः कुरवस्तं समन्तात्&#xA;003c भीमस्य वाहाग्र्यमुदारवेगं समन्ततो बाणगणैर्निजघ्नुः&#xA;004a ततः शरानापततो महात्मा चिच्छेद बाणैस्तपनीयपुङ्खैः&#xA;004c ते वै निपेतुस्तपनीयपुङ्खा द्विधा त्रिधा भीमशरैर्निकृत्ताः&#xA;005a ततो राजन्नागरथाश्वयूनां भीमाहतानां तव राजमध्ये&#xA;005c घोरो निनादः प्रबभौ नरेन्द्र वज्राहतानामिव पर्वतानाम्&#xA;006a ते वध्यमानाश्च नरेन्द्रमुख्या निर्भिन्ना वै भीमसेनप्रवेकैः&#xA;006c भीमं समन्तात्समरेऽध्यरोहन्वृक्षं शकुन्ता इव पुष्पहेतोः&#xA;007a ततोऽभिपातं तव सैन्यमध्ये प्रादुश्चक्रे वेगमिवात्तवेगः&#xA;007c यथान्तकाले क्षपयन्दिधक्षुर्भूतान्तकृत्काल इवात्तदण्डः&#xA;008a तस्यातिवेगस्य रणेऽतिवेगं नाशक्नुवन्धारयितुं त्वदीयाः&#xA;008c व्यात्ताननस्यापततो यथैव कालस्य काले हरतः प्रजा वै&#xA;009a ततो बलं भारत भारतानां प्रदह्यमानं समरे महात्मन्&#xA;009c भीतं दिशोऽकीर्यत भीमनुन्नं महानिलेनाभ्रगणो यथैव&#xA;010a ततो धीमान्सारथिमब्रवीद्बली स भीमसेनः पुनरेव हृष्टः&#xA;010c सूताभिजानीहि परान्स्वकान्वा रथान्ध्वजांश्चापततः समेतान्&#xA;010e युध्यन्नहं नाभिजानामि किञ्चिन्मा सैन्यं स्वं छादयिष्ये पृषत्कैः&#xA;011a अरीन्विशोकाभिनिरीक्ष्य सर्वतो मनस्तु चिन्ता प्रदुनोति मे भृशम्&#xA;011c राजातुरो नागमद्यत्किरीटी बहूनि दुःखान्यभिजातोऽस्मि सूत&#xA;012a एतद्दुःखं सारथे धर्मराजो यन्मां हित्वा यातवाञ्शत्रुमध्ये&#xA;012c नैनं जीवन्नापि जानाम्यजीवन्बीभत्सुं वा तन्ममाद्यातिदुःखम्&#xA;013a सोऽहं द्विषत्सैन्यमुदग्रकल्पं विनाशयिष्ये परमप्रतीतः&#xA;013c एतान्निहत्याजिमध्ये समेतान्प्रीतो भविष्यामि सह त्वयाद्य&#xA;014a सर्वांस्तूणीरान्मार्गणान्वान्ववेक्ष्य किं शिष्टं स्यात्सायकानां रथे मे&#xA;014c का वा जातिः किं प्रमाणं च तेषां ज्ञात्वा व्यक्तं तन्ममाचक्ष्व सूत&#xA;015  विशोक उवाच&#xA;015a षण्मार्गणानामयुतानि वीर क्षुराश्च भल्लाश्च तथायुताख्याः&#xA;015c नाराचानां द्वे सहस्रे तु वीर त्रीण्येव च प्रदराणां च पार्थ&#xA;016a अस्त्यायुधं पाण्डवेयावशिष्टं न यद्वहेच्छकटं षड्गवीयम्&#xA;016c एतद्विद्वन्मुञ्च सहस्रशोऽपि गदासिबाहुद्रविणं च तेऽस्ति&#xA;017  भीम उवाच&#xA;017a सूताद्येमं पश्य भीमप्रमुक्तैः सम्भिन्दद्भिः पार्थिवानाशुवेगैः&#xA;017c उग्रैर्बाणैराहवं घोररूपं नष्टादित्यं मृत्युलोकेन तुल्यम्&#xA;018a अद्यैव तद्विदितं पार्थिवानां भविष्यति आकुमारं च सूत&#xA;018c निमग्नो वा समरे भीमसेन एकः कुरून्वा समरे विजेता&#xA;019a सर्वे सङ्ख्ये कुरवो निष्पतन्तु मां वा लोकाः कीर्तयन्त्वाकुमारम्&#xA;019c सर्वानेकस्तानहं पातयिष्ये ते वा सर्वे भीमसेनं तुदन्तु&#xA;020a आशास्तारः कर्म चाप्युत्तमं वा तन्मे देवाः केवलं साधयन्तु&#xA;020c आयात्विहाद्यार्जुनः शत्रुघाती शक्रस्तूर्णं यज्ञ इवोपहूतः&#xA;021a ईक्षस्वैतां भारतीं दीर्यमाणामेते कस्माद्विद्रवन्ते नरेन्द्राः&#xA;021c व्यक्तं धीमान्सव्यसाची नराग्र्यः सैन्यं ह्येतच्छादयत्याशु बाणैः&#xA;022a पश्य ध्वजांश्च द्रवतो विशोक नागान्हयान्पत्तिसङ्घांश्च सङ्ख्ये&#xA;022c रथान्विशीर्णाञ्शरशक्तिताडितान्पश्यस्वैतान्रथिनश्चैव सूत&#xA;023a आपूर्यते कौरवी चाप्यभीक्ष्णं सेना ह्यसौ सुभृशं हन्यमाना&#xA;023c धनञ्जयस्याशनितुल्यवेगैर्ग्रस्ता शरैर्बर्हिसुवर्णवाजैः&#xA;024a एते द्रवन्ति स्म रथाश्वनागाः पदातिसङ्घानवमर्दयन्तः&#xA;024c सम्मुह्यमानाः कौरवाः सर्व एव द्रवन्ति नागा इव दावभीताः&#xA;024e हाहाकृताश्चैव रणे विशोक मुञ्चन्ति नादान्विपुलान्गजेन्द्राः&#xA;025  विशोक उवाच&#xA;025a सर्वे कामाः पाण्डव ते समृद्धाः कपिध्वजो दृश्यते हस्तिसैन्ये&#xA;025c नीलाद्धनाद्विद्युतमुच्चरन्तीं तथापश्यं विस्फुरद्वै धनुस्तत्&#xA;026a कपिर्ह्यसौ वीक्ष्यते सर्वतो वै ध्वजाग्रमारुह्य धनञ्जयस्य&#xA;026c दिवाकराभो मणिरेष दिव्यो विभ्राजते चैव किरीटसंस्थः&#xA;027a पार्श्वे भीमं पाण्डुराभ्रप्रकाशं पश्येमं त्वं देवदत्तं सुघोषम्&#xA;027c अभीशुहस्तस्य जनार्दनस्य विगाहमानस्य चमूं परेषाम्&#xA;028a रविप्रभं वज्रनाभं क्षुरान्तं पार्श्वे स्थितं पश्य जनार्दनस्य&#xA;028c चक्रं यशो वर्धयत्केशवस्य सदार्चितं यदुभिः पश्य वीर&#xA;029  भीम उवाच&#xA;029a ददामि ते ग्रामवरांश्चतुर्दश प्रियाख्याने सारथे सुप्रसन्नः&#xA;029c दसीशतं चापि रथांश्च विंशतिं यदर्जुनं वेदयसे विशोक&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/055/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/055/</guid>
      <description>&lt;p&gt;001  सञ्जय उवाच&#xA;001a श्रुत्वा च रथनिर्घोषं सिंहनादं च संयुगे&#xA;001c अर्जुनः प्राह गोविन्दं शीघ्रं चोदय वाजिनः&#xA;002a अर्जुनस्य वचः श्रुत्वा गोविन्दोऽर्जुनमब्रवीत्&#xA;002c एष गच्छामि सुक्षिप्रं यत्र भीमो व्यवस्थितः&#xA;003a आयान्तमश्वैर्हिमशङ्खवर्णैः सुवर्णमुक्तामणिजालनद्धैः&#xA;003c जम्भं जिघांसुं प्रगृहीतवज्रं जयाय देवेन्द्रमिवोग्रमन्युम्&#xA;004a रथाश्वमातङ्गपदातिसङ्घा बाणस्वनैर्नेमिखुरस्वनैश्च&#xA;004c सन्नादयन्तो वसुधां दिशश्च क्रुद्धा नृसिंहा जयमभ्युदीयुः&#xA;005a तेषां च पार्थस्य महत्तदासीद्देहासुपाप्मक्षपणं सुयुद्धम्&#xA;005c त्रैलोक्यहेतोरसुरैर्यथासीद्देवस्य विष्णोर्जयतां वरस्य&#xA;006a तैरस्तमुच्चावचमायुधौघमेकः प्रचिच्छेद किरीटमाली&#xA;006c क्षुरार्धचन्द्रैर्निशितैश्च बाणैः शिरांसि तेषां बहुधा च बाहून्&#xA;007a छत्राणि वालव्यजनानि केतूनश्वान्रथान्पत्तिगणान्द्विपांश्च&#xA;007c ते पेतुरुर्व्यां बहुधा विरूपा वातप्रभग्नानि यथा वनानि&#xA;008a सुवर्णजालावतता महागजाः सवैजयन्तीध्वजयोधकल्पिताः&#xA;008c सुवर्णपुङ्खैरिषुभिः समाचिताश्चकाशिरे प्रज्वलिता यथाचलाः&#xA;009a विदार्य नागांश्च रथांश्च वाजिनः शरोत्तमैर्वासववज्रसन्निभैः&#xA;009c द्रुतं ययौ कर्णजिघांसया तथा यथा मरुत्वान्बलभेदने पुरा&#xA;010a ततः स पुरुषव्याघ्रः सूतसैन्यमरिन्दम&#xA;010c प्रविवेश महाबाहुर्मकरः सागरं यथा&#xA;011a तं दृष्ट्वा तावका राजन्रथपत्तिसमन्विताः&#xA;011c गजाश्वसादिबहुलाः पाण्डवं समुपाद्रवन्&#xA;012a तत्राभिद्रवतां पार्थमारावः सुमहानभूत्&#xA;012c सागरस्येव मत्तस्य यथा स्यात्सलिलस्वनः&#xA;013a ते तु तं पुरुषव्याघ्रं व्याघ्रा इव महारथाः&#xA;013c अभ्यद्रवन्त सङ्ग्रामे त्यक्त्वा प्राणकृतं भयम्&#xA;014a तेषामापततां तत्र शरवर्षाणि मुञ्चताम्&#xA;014c अर्जुनो व्यधमत्सैन्यं महावातो घनानिव&#xA;015a तेऽर्जुनं सहिता भूत्वा रथवंशैः प्रहारिणः&#xA;015c अभियाय महेष्वासा विव्यधुर्निशितैः शरैः&#xA;016a ततोऽर्जुनः सहस्राणि रथवारणवाजिनाम्&#xA;016c प्रेषयामास विशिखैर्यमस्य सदनं प्रति&#xA;017a ते वध्यमानाः समरे पार्थचापच्युतैः शरैः&#xA;017c तत्र तत्र स्म लीयन्ते भये जाते महारथाः&#xA;018a तेषां चतुःशतान्वीरान्यतमानान्महारथान्&#xA;018c अर्जुनो निशितैर्बाणैरनयद्यमसादनम्&#xA;019a ते वध्यमानाः समरे नानालिङ्गैः शितैः शरैः&#xA;019c अर्जुनं समभित्यज्य दुद्रुवुर्वै दिशो भयात्&#xA;020a तेषां शब्दो महानासीद्द्रवतां वाहिनीमुखे&#xA;020c महौघस्येव भद्रं ते गिरिमासाद्य दीर्यतः&#xA;021a तां तु सेनां भृशं विद्ध्वा द्रावयित्वार्जुनः शरैः&#xA;021c प्रायादभिमुखः पार्थः सूतानीकानि मारिष&#xA;022a तस्य शब्दो महानासीत्परानभिमुखस्य वै&#xA;022c गरुडस्येव पततः पन्नगार्थे यथा पुरा&#xA;023a तं तु शब्दमभिश्रुत्य भीमसेनो महाबलः&#xA;023c बभूव परमप्रीतः पार्थदर्शनलालसः&#xA;024a श्रुत्वैव पार्थमायान्तं भीमसेनः प्रतापवान्&#xA;024c त्यक्त्वा प्राणान्महाराज सेनां तव ममर्द ह&#xA;025a स वायुवेगप्रतिमो वायुवेगसमो जवे&#xA;025c वायुवद्व्यचरद्भीमो वायुपुत्रः प्रतापवान्&#xA;026a तेनार्द्यमाना राजेन्द्र सेना तव विशाम्पते&#xA;026c व्यभ्राम्यत महाराज भिन्ना नौरिव सागरे&#xA;027a तां तु सेनां तदा भीमो दर्शयन्पाणिलाघवम्&#xA;027c शरैरवचकर्तोग्रैः प्रेषयिष्यन्यमक्षयम्&#xA;028a तत्र भारत भीमस्य बलं दृष्ट्वातिमानुषम्&#xA;028c व्यत्रस्यन्त रणे योधाः कालस्येव युगक्षये&#xA;029a तथार्दितान्भीमबलान्भीमसेनेन भारत&#xA;029c दृष्ट्वा दुर्योधनो राजा इदं वचनमब्रवीत्&#xA;030a सैनिकान्स महेष्वासो योधांश्च भरतर्षभ&#xA;030c समादिशद्रणे सर्वान्हत भीममिति स्म ह&#xA;030e तस्मिन्हते हतं मन्ये सर्वसैन्यमशेषतः&#xA;031a प्रतिगृह्य च तामाज्ञां तव पुत्रस्य पार्थिवाः&#xA;031c भीमं प्रच्छादयामासुः शरवर्षैः समन्ततः&#xA;032a गजाश्च बहुला राजन्नराश्च जयगृद्धिनः&#xA;032c रथा हयाश्च राजेन्द्र परिवव्रुर्वृकोदरम्&#xA;033a स तैः परिवृतः शूरैः शूरो राजन्समन्ततः&#xA;033c शुशुभे भरतश्रेष्ठ नक्षत्रैरिव चन्द्रमाः&#xA;034a स रराज तथा सङ्ख्ये दर्शनीयो नरोत्तमः&#xA;034c निर्विशेषं महाराज यथा हि विजयस्तथा&#xA;035a तत्र ते पार्थिवाः सर्वे शरवृष्टीः समासृजन्&#xA;035c क्रोधरक्तेक्षणाः क्रूरा हन्तुकामा वृकोदरम्&#xA;036a स विदार्य महासेनां शरैः सन्नतपर्वभिः&#xA;036c निश्चक्राम रणाद्भीमो मत्स्यो जालादिवाम्भसि&#xA;037a हत्वा दश सहस्राणि गजानामनिवर्तिनाम्&#xA;037c नृणां शतसहस्रे द्वे द्वे शते चैव भारत&#xA;038a पञ्च चाश्वसहस्राणि रथानां शतमेव च&#xA;038c हत्वा प्रास्यन्दयद्भीमो नदीं शोणितकर्दमाम्&#xA;039a शोणितोदां रथावर्तां हस्तिग्राहसमाकुलाम्&#xA;039c नरमीनामश्वनक्रां केशशैवलशाद्वलाम्&#xA;040a सञ्छिन्नभुजनागेन्द्रां बहुरत्नापहारिणीम्&#xA;040c ऊरुग्राहां मज्जपङ्कां शीर्षोपलसमाकुलाम्&#xA;041a धनुष्काशां शरावापां गदापरिघकेतनाम्&#xA;041c योधव्रातवतीं सङ्ख्ये वहन्तीं यमसादनम्&#xA;042a क्षणेन पुरुषव्याघ्रः प्रावर्तयत निम्नगाम्&#xA;042c यथा वैतरणीमुग्रां दुस्तरामकृतात्मभिः&#xA;043a यतो यतः पाण्डवेयः प्रवृत्तो रथसत्तमः&#xA;043c ततस्ततोऽपातयत योधाञ्शतसहस्रशः&#xA;044a एवं दृष्ट्वा कृतं कर्म भीमसेनेन संयुगे&#xA;044c दुर्योधनो महाराज शकुनिं वाक्यमब्रवीत्&#xA;045a जय मातुल सङ्ग्रामे भीमसेनं महाबलम्&#xA;045c अस्मिञ्जिते जितं मन्ये पाण्डवेयं महाबलम्&#xA;046a ततः प्रायान्महाराज सौबलेयः प्रतापवान्&#xA;046c रणाय महते युक्तो भ्रातृभिः परिवारितः&#xA;047a स समासाद्य सङ्ग्रामे भीमं भीमपराक्रमम्&#xA;047c वारयामास तं वीरो वेलेव मकरालयम्&#xA;047e स न्यवर्तत तं भीमो वार्यमाणः शितैः शरैः&#xA;048a शकुनिस्तस्य राजेन्द्र वामे पार्श्वे स्तनान्तरे&#xA;048c प्रेषयामास नाराचान्रुक्मपुङ्खाञ्शिलाशितान्&#xA;049a वर्म भित्त्वा तु सौवर्णं बाणास्तस्य महात्मनः&#xA;049c न्यमज्जन्त महाराज कङ्कबर्हिणवाससः&#xA;050a सोऽतिविद्धो रणे भीमः शरं हेमविभूषितम्&#xA;050c प्रेषयामास सहसा सौबलं प्रति भारत&#xA;051a तमायान्तं शरं घोरं शकुनिः शत्रुतापनः&#xA;051c चिच्छेद शतधा राजन्कृतहस्तो महाबलः&#xA;052a तस्मिन्निपतिते भूमौ भीमः क्रुद्धो विशाम्पते&#xA;052c धनुश्चिच्छेद भल्लेन सौबलस्य हसन्निव&#xA;053a तदपास्य धनुश्छिन्नं सौबलेयः प्रतापवान्&#xA;053c अन्यदादत्त वेगेन धनुर्भल्लांश्च षोडश&#xA;054a तैस्तस्य तु महाराज भल्लैः सन्नतपर्वभिः&#xA;054c चतुर्भिः सारथिं ह्यार्च्छद्भीमं पञ्चभिरेव च&#xA;055a ध्वजमेकेन चिच्छेद छत्रं द्वाभ्यां विशाम्पते&#xA;055c चतुर्भिश्चतुरो वाहान्विव्याध सुबलात्मजः&#xA;056a ततः क्रुद्धो महाराज भीमसेनः प्रतापवान्&#xA;056c शक्तिं चिक्षेप समरे रुक्मदण्डामयस्मयीम्&#xA;057a सा भीमभुजनिर्मुक्ता नागजिह्वेव चञ्चला&#xA;057c निपपात रथे तूर्णं सौबलस्य महात्मनः&#xA;058a ततस्तामेव सङ्गृह्य शक्तिं कनकभूषणाम्&#xA;058c भीमसेनाय चिक्षेप क्रुद्धरूपो विशाम्पते&#xA;059a सा निर्भिद्य भुजं सव्यं पाण्डवस्य महात्मनः&#xA;059c पपात च ततो भूमौ यथा विद्युन्नभश्च्युता&#xA;060a अथोत्क्रुष्टं महाराज धार्तराष्ट्रैः समन्ततः&#xA;060c न तु तं ममृषे भीमः सिंहनादं तरस्विनाम्&#xA;061a स सङ्गृह्य धनुः सज्यं त्वरमाणो महारथः&#xA;061c मुहूर्तादिव राजेन्द्र छादयामास सायकैः&#xA;061e सौबलस्य बलं सङ्ख्ये त्यक्त्वात्मानं महाबलः&#xA;062a तस्याश्वांश्चतुरो हत्वा सूतं चैव विशाम्पते&#xA;062c ध्वजं चिच्छेद भल्लेन त्वरमाणः पराक्रमी&#xA;063a हताश्वं रथमुत्सृज्य त्वरमाणो नरोत्तमः&#xA;063c तस्थौ विस्फारयंश्चापं क्रोधरक्तेक्षणः श्वसन्&#xA;063e शरैश्च बहुधा राजन्भीममार्च्छत्समन्ततः&#xA;064a प्रतिहत्य तु वेगेन भीमसेनः प्रतापवान्&#xA;064c धनुश्चिच्छेद सङ्क्रुद्धो विव्याध च शितैः शरैः&#xA;065a सोऽतिविद्धो बलवता शत्रुणा शत्रुकर्शनः&#xA;065c निपपात ततो भूमौ किञ्चित्प्राणो नराधिप&#xA;066a ततस्तं विह्वलं ज्ञात्वा पुत्रस्तव विशाम्पते&#xA;066c अपोवाह रथेनाजौ भीमसेनस्य पश्यतः&#xA;067a रथस्थे तु नरव्याघ्रे धार्तराष्ट्राः पराङ्मुखाः&#xA;067c प्रदुद्रुवुर्दिशो भीता भीमाज्जाते महाभये&#xA;068a सौबले निर्जिते राजन्भीमसेनेन धन्विना&#xA;068c भयेन महता भग्नः पुत्रो दुर्योधनस्तव&#xA;068e अपायाज्जवनैरश्वैः सापेक्षो मातुलं प्रति&#xA;069a पराङ्मुखं तु राजानं दृष्ट्वा सैन्यानि भारत&#xA;069c विप्रजग्मुः समुत्सृज्य द्वैरथानि समन्ततः&#xA;070a तान्दृष्ट्वातिरथान्सर्वान्धार्तराष्ट्रान्पराङ्मुखान्&#xA;070c जवेनाभ्यपतद्भीमः किरञ्शरशतान्बहून्&#xA;071a ते वध्यमाना भीमेन धार्तराष्ट्राः पराङ्मुखाः&#xA;071c कर्णमासाद्य समरे स्थिता राजन्समन्ततः&#xA;071e स हि तेषां महावीर्यो द्वीपोऽभूत्सुमहाबलः&#xA;072a भिन्ननौका यथा राजन्द्वीपमासाद्य निर्वृताः&#xA;072c भवन्ति पुरुषव्याघ्र नाविकाः कालपर्यये&#xA;073a तथा कर्णं समासाद्य तावका भरतर्षभ&#xA;073c समाश्वस्ताः स्थिता राजन्सम्प्रहृष्टाः परस्परम्&#xA;073e समाजग्मुश्च युद्धाय मृत्युं कृत्वा निवर्तनम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/056/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/056/</guid>
      <description>&lt;p&gt;001  धृतराष्ट्र उवाच&#xA;001a ततो भग्नेषु सैन्येषु भीमसेनेन संयुगे&#xA;001c दुर्योधनोऽब्रवीत्किं नु सौबलो वापि सञ्जय&#xA;002a कर्णो वा जयतां श्रेष्ठो योधा वा मामका युधि&#xA;002c कृपो वा कृतवर्मा च द्रौणिर्दुःशासनोऽपि वा&#xA;003a अत्यद्भुतमिदं मन्ये पाण्डवेयस्य विक्रमम्&#xA;003c यथाप्रतिज्ञं योधानां राधेयः कृतवानपि&#xA;004a कुरूणामपि सर्वेषां कर्णः शत्रुनिषूदनः&#xA;004c शर्म वर्म प्रतिष्ठा च जीविताशा च सञ्जय&#xA;005a तत्प्रभग्नं बलं दृष्ट्वा कौन्तेयेनामितौजसा&#xA;005c राधेयानामधिरथः कर्णः किमकरोद्युधि&#xA;006a पुत्रा वा मम दुर्धर्षा राजानो वा महारथाः&#xA;006c एतन्मे सर्वमाचक्ष्व कुशलो ह्यसि सञ्जय&#xA;007  सञ्जय उवाच&#xA;007a अपराह्णे महाराज सूतपुत्रः प्रतापवान्&#xA;007c जघान सोमकान्सर्वान्भीमसेनस्य पश्यतः&#xA;007e भीमोऽप्यतिबलः सैन्यं धार्तराष्ट्रं व्यपोथयत्&#xA;008a द्राव्यमाणं बलं दृष्ट्वा भीमसेनेन धीमता&#xA;008c यन्तारमब्रवीत्कर्णः पाञ्चालानेव मा वह&#xA;009a मद्रराजस्ततः शल्यः श्वेतानश्वान्महाजवान्&#xA;009c प्राहिणोच्चेदिपाञ्चालान्करूषांश्च महाबलः&#xA;010a प्रविश्य च स तां सेनां शल्यः परबलार्दनः&#xA;010c न्ययच्छत्तुरगान्हृष्टो यत्र यत्रैच्छदग्रणीः&#xA;011a तं रथं मेघसङ्काशं वैयाघ्रपरिवारणम्&#xA;011c सन्दृश्य पाण्डुपाञ्चालास्त्रस्ता आसन्विशाम्पते&#xA;012a ततो रथस्य निनदः प्रादुरासीन्महारणे&#xA;012c पर्जन्यसमनिर्घोषः पर्वतस्येव दीर्यतः&#xA;013a ततः शरशतैस्तीक्ष्णैः कर्णोऽप्याकर्णनिःसृतैः&#xA;013c जघान पाण्डवबलं शतशोऽथ सहस्रशः&#xA;014a तं तथा समरे कर्म कुर्वाणमतिमानुषम्&#xA;014c परिवव्रुर्महेष्वासाः पाण्डवानां महारथाः&#xA;015a तं शिखण्डी च भीमश्च धृष्टद्युम्नश्च पार्षतः&#xA;015c नकुलः सहदेवश्च द्रौपदेयाः ससात्यकाः&#xA;015e परिवव्रुर्जिघांसन्तो राधेयं शरवृष्टिभिः&#xA;016a सात्यकिस्तु ततः कर्णं विंशत्या निशितैः शरैः&#xA;016c अताडयद्रणे शूरो जत्रुदेशे नरोत्तमः&#xA;017a शिखण्डी पञ्चविंशत्या धृष्टद्युम्नश्च पञ्चभिः&#xA;017c द्रौपदेयाश्चतुःषष्ट्या सहदेवश्च सप्तभिः&#xA;017e नकुलश्च शतेनाजौ कर्णं विव्याध सायकैः&#xA;018a भीमसेनस्तु राधेयं नवत्या नतपर्वणाम्&#xA;018c विव्याध समरे क्रुद्धो जत्रुदेशे महाबलः&#xA;019a ततः प्रहस्याधिरथिर्विक्षिपन्धनुरुत्तमम्&#xA;019c मुमोच निशितान्बाणान्पीडयन्सुमहाबलः&#xA;019e तान्प्रत्यविध्यद्राधेयः पञ्चभिः पञ्चभिः शरैः&#xA;020a सात्यकेस्तु धनुश्छित्त्वा ध्वजं च पुरुषर्षभः&#xA;020c अथैनं नवभिर्बाणैराजघान स्तनान्तरे&#xA;021a भीमसेनस्तु तं क्रुद्धो विव्याध त्रिंशता शरैः&#xA;021c सारथिं च त्रिभिर्बाणैराजघान परन्तपः&#xA;022a विरथान्द्रौपदेयांश्च चकार पुरुषर्षभः&#xA;022c अक्ष्णोर्निमेषमात्रेण तदद्भुतमिवाभवत्&#xA;023a विमुखीकृत्य तान्सर्वाञ्शरैः सन्नतपर्वभिः&#xA;023c पाञ्चालानहनच्छूरश्चेदीनां च महारथान्&#xA;024a ते वध्यमानाः समरे चेदिमत्स्या विशाम्पते&#xA;024c कर्णमेकमभिद्रुत्य शरसङ्घैः समार्दयन्&#xA;024e ताञ्जघान शितैर्बाणैः सूतपुत्रो महारथः&#xA;025a एतदत्यद्भुतं कर्णे दृष्टवानस्मि भारत&#xA;025c यदेकः समरे शूरान्सूतपुत्रः प्रतापवान्&#xA;026a यतमानान्परं शक्त्यायोधयत्तांश्च धन्विनः&#xA;026c पाण्डवेयान्महाराज शरैर्वारितवान्रणे&#xA;027a तत्र भारत कर्णस्य लाघवेन महात्मनः&#xA;027c तुतुषुर्देवताः सर्वाः सिद्धाश्च परमर्षयः&#xA;028a अपूजयन्महेष्वासा धार्तराष्ट्रा नरोत्तमम्&#xA;028c कर्णं रथवरश्रेष्ठं श्रेष्ठं सर्वधनुष्मताम्&#xA;029a ततः कर्णो महाराज ददाह रिपुवाहिनीम्&#xA;029c कक्षमिद्धो यथा वह्निर्निदाघे ज्वलितो महान्&#xA;030a ते वध्यमानाः कर्णेन पाण्डवेयास्ततस्ततः&#xA;030c प्राद्रवन्त रणे भीताः कर्णं दृष्ट्वा महाबलम्&#xA;031a तत्राक्रन्दो महानासीत्पाञ्चालानां महारणे&#xA;031c वध्यतां सायकैस्तीक्ष्णैः कर्णचापवरच्युतैः&#xA;032a तेन शब्देन वित्रस्ता पाण्डवानां महाचमूः&#xA;032c कर्णमेकं रणे योधं मेनिरे तत्र शात्रवाः&#xA;033a तत्राद्भुतं परं चक्रे राधेयः शत्रुकर्शनः&#xA;033c यदेकं पाण्डवाः सर्वे न शेकुरभिवीक्षितुम्&#xA;034a यथौघः पर्वतश्रेष्ठमासाद्याभिप्रदीर्यते&#xA;034c तथा तत्पाण्डवं सैन्यं कर्णमासाद्य दीर्यते&#xA;035a कर्णोऽपि समरे राजन्विधूमोऽग्निरिव ज्वलन्&#xA;035c दहंस्तस्थौ महाबाहुः पाण्डवानां महाचमूम्&#xA;036a शिरांसि च महाराज कर्णांश्चञ्चलकुण्डलान्&#xA;036c बाहूंश्च वीरो वीराणां चिच्छेद लघु चेषुभिः&#xA;037a हस्तिदन्तान्त्सरून्खड्गान्ध्वजाञ्शक्तीर्हयान्गजान्&#xA;037c रथांश्च विविधान्राजन्पताका व्यजनानि च&#xA;038a अक्षेषायुगयोक्त्राणि चक्राणि विविधानि च&#xA;038c चिच्छेद शतधा कर्णो योधव्रतमनुष्ठितः&#xA;039a तत्र भारत कर्णेन निहतैर्गजवाजिभिः&#xA;039c अगम्यरूपा पृथिवी मांसशोणितकर्दमा&#xA;040a विषमं च समं चैव हतैरश्वपदातिभिः&#xA;040c रथैश्च कुञ्जरैश्चैव न प्राज्ञायत किञ्चन&#xA;041a नापि स्वे न परे योधाः प्राज्ञायन्त परस्परम्&#xA;041c घोरे शरान्धकारे तु कर्णास्त्रे च विजृम्भिते&#xA;042a राधेयचापनिर्मुक्तैः शरैः काञ्चनभूषितैः&#xA;042c सञ्छादिता महाराज यतमाना महारथाः&#xA;043a ते पाण्डवेयाः समरे कर्णेन स्म पुनः पुनः&#xA;043c अभज्यन्त महाराज यतमाना महारथाः&#xA;044a मृगसङ्घान्यथा क्रुद्धः सिंहो द्रावयते वने&#xA;044c कर्णस्तु समरे योधांस्तत्र तत्र महायशाः&#xA;044e कालयामास तत्सैन्यं यथा पशुगणान्वृकः&#xA;045a दृष्ट्वा तु पाण्डवीं सेनां धार्तराष्ट्राः पराङ्मुखीम्&#xA;045c अभिजग्मुर्महेष्वासा रुवन्तो भैरवान्रवान्&#xA;046a दुर्योधनो हि राजेन्द्र मुदा परमया युतः&#xA;046c वादयामास संहृष्टो नानावाद्यानि सर्वशः&#xA;047a पाञ्चालापि महेष्वासा भग्ना भग्ना नरोत्तमाः&#xA;047c न्यवर्तन्त यथा शूरा मृत्युं कृत्वा निवर्तनम्&#xA;048a तान्निवृत्तान्रणे शूरान्राधेयः शत्रुतापनः&#xA;048c अनेकशो महाराज बभञ्ज पुरुषर्षभः&#xA;049a तत्र भारत कर्णेन पाञ्चाला विंशती रथाः&#xA;049c निहताः सादयः क्रोधाच्चेदयश्च परःशताः&#xA;050a कृत्वा शून्यान्रथोपस्थान्वाजिपृष्ठांश्च भारत&#xA;050c निर्मनुष्यान्गजस्कन्धान्पादातांश्चैव विद्रुतान्&#xA;051a आदित्य इव मध्याह्ने दुर्निरीक्ष्यः परन्तपः&#xA;051c कालान्तकवपुः क्रूरः सूतपुत्रश्चचार ह&#xA;052a एवमेतान्महाराज नरवाजिरथद्विपान्&#xA;052c हत्वा तस्थौ महेष्वासः कर्णोऽरिगणसूदनः&#xA;053a यथा भूतगणान्हत्वा कालस्तिष्ठेन्महाबलः&#xA;053c तथा स सोमकान्हत्वा तस्थावेको महारथः&#xA;054a तत्राद्भुतमपश्याम पाञ्चालानां पराक्रमम्&#xA;054c वध्यमानापि कर्णेन नाजहू रणमूर्धनि&#xA;055a राजा दुःशासनश्चैव कृपः शारद्वतस्तथा&#xA;055c अश्वत्थामा कृतवर्मा शकुनिश्चापि सौबलः&#xA;055e न्यहनन्पाण्डवीं सेनां शतशोऽथ सहस्रशः&#xA;056a कर्णपुत्रौ च राजेन्द्र भ्रातरौ सत्यविक्रमौ&#xA;056c अनाशयेतां बलिनः पाञ्चालान्वै ततस्ततः&#xA;056e तत्र युद्धं तदा ह्यासीत्क्रूरं विशसनं महत्&#xA;057a तथैव पाण्डवाः शूरा धृष्टद्युम्नशिखण्डिनौ&#xA;057c द्रौपदेयाश्च सङ्क्रुद्धा अभ्यघ्नंस्तावकं बलम्&#xA;058a एवमेष क्षयो वृत्तः पाण्डवानां ततस्ततः&#xA;058c तावकानामपि रणे भीमं प्राप्य महाबलम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/057/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/057/</guid>
      <description>&lt;p&gt;001  सञ्जय उवाच&#xA;001a अर्जुनस्तु महाराज कृत्वा सैन्यं पृथग्विधम्&#xA;001c सूतपुत्रं सुसंरब्धं दृष्ट्वा चैव महारणे&#xA;002a शोणितोदां महीं कृत्वा मांसमज्जास्थिवाहिनीम्&#xA;002c वासुदेवमिदं वाक्यमब्रवीत्पुरुषर्षभ&#xA;003a एष केतू रणे कृष्ण सूतपुत्रस्य दृश्यते&#xA;003c भीमसेनादयश्चैते योधयन्ति महारथान्&#xA;003e एते द्रवन्ति पाञ्चालाः कर्णात्त्रस्ता जनार्दन&#xA;004a एष दुर्योधनो राजा श्वेतच्छत्रेण भास्वता&#xA;004c कर्णेन भग्नान्पाञ्चालान्द्रावयन्बहु शोभते&#xA;005a कृपश्च कृतवर्मा च द्रौणिश्चैव महाबलः&#xA;005c एते रक्षन्ति राजानं सूतपुत्रेण रक्षिताः&#xA;005e अवध्यमानास्तेऽस्माभिर्घातयिष्यन्ति सोमकान्&#xA;006a एष शल्यो रथोपस्थे रश्मिसञ्चारकोविदः&#xA;006c सूतपुत्ररथं कृष्ण वाहयन्बहु शोभते&#xA;007a तत्र मे बुद्धिरुत्पन्ना वाहयात्र महारथम्&#xA;007c नाहत्वा समरे कर्णं निवर्तिष्ये कथञ्चन&#xA;008a राधेयोऽप्यन्यथा पार्थान्सृञ्जयांश्च महारथान्&#xA;008c निःशेषान्समरे कुर्यात्पश्यतोर्नौ जनार्दन&#xA;009a ततः प्रायाद्रथेनाशु केशवस्तव वाहिनीम्&#xA;009c कर्णं प्रति महेष्वासं द्वैरथे सव्यसाचिना&#xA;010a प्रयातश्च महाबाहुः पाण्डवानुज्ञया हरिः&#xA;010c आश्वासयन्रथेनैव पाण्डुसैन्यानि सर्वशः&#xA;011a रथघोषः स सङ्ग्रामे पाण्डवेयस्य सम्बभौ&#xA;011c वासवाशनितुल्यस्य महौघस्येव मारिष&#xA;012a महता रथघोषेण पाण्डवः सत्यविक्रमः&#xA;012c अभ्ययादप्रमेयात्मा विजयस्तव वाहिनीम्&#xA;013a तमायान्तं समीक्ष्यैव श्वेताश्वं कृष्णसारथिम्&#xA;013c मद्रराजोऽब्रवीत्कर्णं केतुं दृष्ट्वा महात्मनः&#xA;014a अयं स रथ आयाति श्वेताश्वः कृष्णसारथिः&#xA;014c निघ्नन्नमित्रान्समरे यं कर्ण परिपृच्छसि&#xA;015a एष तिष्ठति कौन्तेयः संस्पृशन्गाण्डिवं धनुः&#xA;015c तं हनिष्यसि चेदद्य तन्नः श्रेयो भविष्यति&#xA;016a एषा विदीर्यते सेना धार्तराष्ट्री समन्ततः&#xA;016c अर्जुनस्य भयात्तूर्णं निघ्नतः शात्रवान्बहून्&#xA;017a वर्जयन्सर्वसैन्यानि त्वरते हि धनञ्जयः&#xA;017c त्वदर्थमिति मन्येऽहं यथास्योदीर्यते वपुः&#xA;018a न ह्यवस्थाप्यते पार्थो युयुत्सुः केनचित्सह&#xA;018c त्वामृते क्रोधदीप्तो हि पीड्यमाने वृकोदरे&#xA;019a विरथं धर्मराजं च दृष्ट्वा सुदृढविक्षतम्&#xA;019c शिखण्डिनं सात्यकिं च धृष्टद्युम्नं च पार्षतम्&#xA;020a द्रौपदेयान्युधामन्युमुत्तमौजसमेव च&#xA;020c नकुलं सहदेवं च भ्रातरौ द्वौ समीक्ष्य च&#xA;021a सहसैकरथः पार्थस्त्वामभ्येति परन्तप&#xA;021c क्रोधरक्तेक्षणः क्रुद्धो जिघांसुः सर्वधन्विनाम्&#xA;022a त्वरितोऽभिपतत्यस्मांस्त्यक्त्वा सैन्यान्यसंशयम्&#xA;022c त्वं कर्ण प्रतियाह्येनं नास्त्यन्यो हि धनुर्धरः&#xA;023a न तं पश्यामि लोकेऽस्मिंस्त्वत्तोऽप्यन्यं धनुर्धरम्&#xA;023c अर्जुनं समरे क्रुद्धं यो वेलामिव धारयेत्&#xA;024a न चास्य रक्षां पश्यामि पृष्ठतो न च पार्श्वतः&#xA;024c एक एवाभियाति त्वां पश्य साफल्यमात्मनः&#xA;025a त्वं हि कृष्णौ रणे शक्तः संसाधयितुमाहवे&#xA;025c तवैष भारो राधेय प्रत्युद्याहि धनञ्जयम्&#xA;026a त्वं कृतो ह्येव भीष्मेण द्रोणद्रौणिकृपैरपि&#xA;026c सव्यसाचिप्रतिरथस्तं निवर्तय पाण्डवम्&#xA;027a लेलिहानं यथा सर्पं गर्जन्तमृषभं यथा&#xA;027c लयस्थितं यथा व्याघ्रं जहि कर्ण धनञ्जयम्&#xA;028a एते द्रवन्ति समरे धार्तराष्ट्रा महारथाः&#xA;028c अर्जुनस्य भयात्तूर्णं निरपेक्षा जनाधिपाः&#xA;029a द्रवतामथ तेषां तु युधि नान्योऽस्ति मानवः&#xA;029c भयहा यो भवेद्वीर त्वामृते सूतनन्दन&#xA;030a एते त्वां कुरवः सर्वे द्वीपमासाद्य संयुगे&#xA;030c विष्ठिताः पुरुषव्याघ्र त्वत्तः शरणकाङ्क्षिणः&#xA;031a वैदेहाम्बष्ठकाम्बोजास्तथा नग्नजितस्त्वया&#xA;031c गान्धाराश्च यया धृत्या जिताः सङ्ख्ये सुदुर्जयाः&#xA;032a तां धृतिं कुरु राधेय ततः प्रत्येहि पाण्डवम्&#xA;032c वासुदेवं च वार्ष्णेयं प्रीयमाणं किरीटिना&#xA;033  कर्ण उवाच&#xA;033a प्रकृतिस्थो हि मे शल्य इदानीं सम्मतस्तथा&#xA;033c प्रतिभासि महाबाहो विभीश्चैव धनञ्जयात्&#xA;034a पश्य बाह्वोर्बलं मेऽद्य शिक्षितस्य च पश्य मे&#xA;034c एकोऽद्य निहनिष्यामि पाण्डवानां महाचमूम्&#xA;035a कृष्णौ च पुरुषव्याघ्रौ तच्च सत्यं ब्रवीमि ते&#xA;035c नाहत्वा युधि तौ वीरावपयास्ये कथञ्चन&#xA;036a स्वप्स्ये वा निहतस्ताभ्यामसत्यो हि रणे जयः&#xA;036c कृतार्थो वा भविष्यामि हत्वा तावथ वा हतः&#xA;037a नैतादृशो जातु बभूव लोके रथोत्तमो यावदनुश्रुतं नः&#xA;037c तमीदृशं प्रतियोत्स्यामि पार्थं महाहवे पश्य च पौरुषं मे&#xA;038a रथे चरत्येष रथप्रवीरः शीघ्रैर्हयैः कौरवराजपुत्रः&#xA;038c स वाद्य मां नेष्यति कृच्छ्रमेतत्कर्णस्यान्तादेतदन्ताः स्थ सर्वे&#xA;039a अस्वेदिनौ राजपुत्रस्य हस्ताववेपिनौ जातकिणौ बृहन्तौ&#xA;039c दृढायुधः कृतिमान्क्षिप्रहस्तो न पाण्डवेयेन समोऽस्ति योधः&#xA;040a गृह्णात्यनेकानपि कङ्कपत्रानेकं यथा तान्क्षितिपान्प्रमथ्य&#xA;040c ते क्रोशमात्रं निपतन्त्यमोघाः कस्तेन योधोऽस्ति समः पृथिव्याम्&#xA;041a अतोषयत्पाण्डवेयो हुताशं कृष्णद्वितीयोऽतिरथस्तरस्वी&#xA;041c लेभे चक्रं यत्र कृष्णो महात्मा धनुर्गाण्डीवं पाण्डवः सव्यसाची&#xA;042a श्वेताश्वयुक्तं च सुघोषमग्र्यं रथं महाबाहुरदीनसत्त्वः&#xA;042c महेषुधी चाक्षयौ दिव्यरूपौ शस्त्राणि दिव्यानि च हव्यवाहात्&#xA;043a तथेन्द्रलोके निजघान दैत्यानसङ्ख्येयान्कालकेयांश्च सर्वान्&#xA;043c लेभे शङ्खं देवदत्तं स्म तत्र को नाम तेनाभ्यधिकः पृथिव्याम्&#xA;044a महादेवं तोषयामास चैव साक्षात्सुयुद्धेन महानुभावः&#xA;044c लेभे ततः पाशुपतं सुघोरं त्रैलोक्यसंहारकरं महास्त्रम्&#xA;045a पृथक्पृथग्लोकपालाः समेता ददुर्ह्यस्त्राण्यप्रमेयाणि यस्य&#xA;045c यैस्ताञ्जघानाशु रणे नृसिंहान्स कालखञ्जानसुरान्समेतान्&#xA;046a तथा विराटस्य पुरे समेतान्सर्वानस्मानेकरथेन जित्वा&#xA;046c जहार तद्गोधनमाजिमध्ये वस्त्राणि चादत्त महारथेभ्यः&#xA;047a तमीदृशं वीर्यगुणोपपन्नं कृष्णद्वितीयं वरये रणाय&#xA;047c अनन्तवीर्येण च केशवेन नारायणेनाप्रतिमेन गुप्तम्&#xA;048a वर्षायुतैर्यस्य गुणा न शक्या वक्तुं समेतैरपि सर्वलोकैः&#xA;048c महात्मनः शङ्खचक्रासिपाणेर्विष्णोर्जिष्णोर्वसुदेवात्मजस्य&#xA;048e भयं मे वै जायते साध्वसं च दृष्ट्वा कृष्णावेकरथे समेतौ&#xA;049a उभौ हि शूरौ कृतिनौ दृढास्त्रौ महारथौ संहननोपपन्नौ&#xA;049c एतादृशौ फल्गुनवासुदेवौ कोऽन्यः प्रतीयान्मदृते नु शल्य&#xA;050a एतावहं युधि वा पातयिष्ये मां वा कृष्णौ निहनिष्यतोऽद्य&#xA;050c इति ब्रुवञ्शल्यममित्रहन्ता कर्णो रणे मेघ इवोन्ननाद&#xA;051a अभ्येत्य पुत्रेण तवाभिनन्दितः समेत्य चोवाच कुरुप्रवीरान्&#xA;051c कृपं च भोजं च महाभुजावुभौ तथैव गान्धारनृपं सहानुजम्&#xA;051e गुरोः सुतं चावरजं तथात्मनः पदातिनोऽथ द्विपसादिनोऽन्यान्&#xA;052a निरुन्धताभिद्रवताच्युतार्जुनौ श्रमेण संयोजयताशु सर्वतः&#xA;052c यथा भवद्भिर्भृशविक्षतावुभौ सुखेन हन्यामहमद्य भूमिपाः&#xA;053a तथेति चोक्त्वा त्वरिताः स्म तेऽर्जुनं जिघांसवो वीरतमाः समभ्ययुः&#xA;053c नदीनदान्भूरिजलो महार्णवो यथा तथा तान्समरेऽर्जुनोऽग्रसत्&#xA;054a न सन्दधानो न तथा शरोत्तमान्प्रमुञ्चमानो रिपुभिः प्रदृश्यते&#xA;054c धनञ्जयस्तस्य शरैश्च दारिता हताश्च पेतुर्नरवाजिकुञ्जराः&#xA;055a शरार्चिषं गाण्डिवचारुमण्डलं युगान्तसूर्यप्रतिमानतेजसम्&#xA;055c न कौरवाः शेकुरुदीक्षितुं जयं यथा रविं व्याधितचक्षुषो जनाः&#xA;056a तमभ्यधावद्विसृजञ्शरान्कृपस्तथैव भोजस्तव चात्मजः स्वयम्&#xA;056c जिघांसुभिस्तान्कुशलैः शरोत्तमान्महाहवे सञ्जवितान्प्रयत्नतः&#xA;056e शरैः प्रचिच्छेद च पाण्डवस्त्वरन्पराभिनद्वक्षसि च त्रिभिस्त्रिभिः&#xA;057a स गाण्डिवाभ्यायतपूर्णमण्डलस्तपन्रिपूनर्जुनभास्करो बभौ&#xA;057c शरोग्ररश्मिः शुचिशुक्रमध्यगो यथैव सूर्यः परिवेषगस्तथा&#xA;058a अथाग्र्यबाणैर्दशभिर्धनञ्जयं पराभिनद्द्रोणसुतोऽच्युतं त्रिभिः&#xA;058c चतुर्भिरश्वांश्चतुरः कपिं तथा शरैः स नाराचवरैरवाकिरत्&#xA;059a तथा तु तत्तत्स्फुरदात्तकार्मुकं त्रिभिः शरैर्यन्तृशिरः क्षुरेण&#xA;059c हयांश्चतुर्भिश्चतुरस्त्रिभिर्ध्वजं धनञ्जयो द्रौणिरथान्न्यपातयत्&#xA;060a स रोषपूर्णोऽशनिवज्रहाटकैरलङ्कृतं तक्षकभोगवर्चसम्&#xA;060c सुबन्धनं कार्मुकमन्यदाददे यथा महाहिप्रवरं गिरेस्तथा&#xA;061a स्वमायुधं चोपविकीर्य भूतले धनुश्च कृत्वा सगुणं गुणाधिकः&#xA;061c समानयानावजितौ नरोत्तमौ शरोत्तमैर्द्रौणिरविध्यदन्तिकात्&#xA;062a कृपश्च भोजश्च तथात्मजश्च ते तमोनुदं वारिधरा इवापतन्&#xA;062c कृपस्य पार्थः सशरं शरासनं हयान्ध्वजं सारथिमेव पत्रिभिः&#xA;063a शरैः प्रचिच्छेद तवात्मजस्य ध्वजं धनुश्च प्रचकर्त नर्दतः&#xA;063c जघान चाश्वान्कृतवर्मणः शुभान्ध्वजं च चिच्छेद ततः प्रतापवान्&#xA;064a सवाजिसूतेष्वसनान्सकेतनाञ्जघान नागाश्वरथांस्त्वरंश्च सः&#xA;064c ततः प्रकीर्णं सुमहद्बलं तव प्रदारितं सेतुरिवाम्भसा यथा&#xA;064e ततोऽर्जुनस्याशु रथेन केशवश्चकार शत्रूनपसव्यमातुरान्&#xA;065a ततः प्रयान्तं त्वरितं धनञ्जयं शतक्रतुं वृत्रनिजघ्नुषं यथा&#xA;065c समन्वधावन्पुनरुच्छ्रितैर्ध्वजै रथैः सुयुक्तैरपरे युयुत्सवः&#xA;066a अथाभिसृत्य प्रतिवार्य तानरीन्धनञ्जयस्याभि रथं महारथाः&#xA;066c शिखण्डिशैनेययमाः शितैः शरैर्विदारयन्तो व्यनदन्सुभैरवम्&#xA;067a ततोऽभिजघ्नुः कुपिताः परस्परं शरैस्तदाञ्जोगतिभिः सुतेजनैः&#xA;067c कुरुप्रवीराः सह सृञ्जयैर्यथासुराः पुरा देववरैरयोधयन्&#xA;068a जयेप्सवः स्वर्गमनाय चोत्सुकाः पतन्ति नागाश्वरथाः परन्तप&#xA;068c जगर्जुरुच्चैर्बलवच्च विव्यधुः शरैः सुमुक्तैरितरेतरं पृथक्&#xA;069a शरान्धकारे तु महात्मभिः कृते महामृधे योधवरैः परस्परम्&#xA;069c बभुर्दशाशा न दिवं च पार्थिव प्रभा च सूर्यस्य तमोवृताभवत्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/058/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/058/</guid>
      <description>&lt;p&gt;001  सञ्जय उवाच&#xA;001a राजन्कुरूणां प्रवरैर्बलैर्भीममभिद्रुतम्&#xA;001c मज्जन्तमिव कौन्तेयमुज्जिहीर्षुर्धनञ्जयः&#xA;002a विमृद्य सूतपुत्रस्य सेनां भारत सायकैः&#xA;002c प्राहिणोन्मृत्युलोकाय परवीरान्धनञ्जयः&#xA;003a ततोऽस्याम्बरमावृत्य शरजालानि भागशः&#xA;003c अदृश्यन्त तथान्ये च निघ्नन्तस्तव वाहिनीम्&#xA;004a स पक्षिसङ्घाचरितमाकाशं पूरयञ्शरैः&#xA;004c धनञ्जयो महाराज कुरूणामन्तकोऽभवत्&#xA;005a ततो भल्लैः क्षुरप्रैश्च नाराचैर्निर्मलैरपि&#xA;005c गात्राणि प्राक्षिणोत्पार्थः शिरांसि च चकर्त ह&#xA;006a छिन्नगात्रैर्विकवचैर्विशिरस्कैः समन्ततः&#xA;006c पतितैश्च पतद्भिश्च योधैरासीत्समावृतम्&#xA;007a धनञ्जयशराभ्यस्तैः स्यन्दनाश्वनरद्विपैः&#xA;007c रणभूमिरभूद्राजन्महावैतरणी यथा&#xA;008a ईषाचक्राक्षभङ्गैश्च व्यश्वैः साश्वैश्च युध्यताम्&#xA;008c ससूतैर्हतसूतैश्च रथैः स्तीर्णाभवन्मही&#xA;009a सुवर्णवर्मसन्नाहैर्योधैः कनकभूषणैः&#xA;009c आस्थिताः कृतवर्माणो भद्रा नित्यमदा द्विपाः&#xA;009e क्रुद्धाः क्रुद्धैर्महामात्रैः प्रेषितार्जुनमभ्ययुः&#xA;010a चतुःशताः शरवर्षैर्हताः पेतुः किरीटिना&#xA;010c पर्यस्तानीव शृङ्गाणि ससत्त्वानि महागिरेः&#xA;011a धनञ्जयशराभ्यस्तैः स्तीर्णा भूर्वरवारणैः&#xA;011c अभिपेदेऽर्जुनरथो घनान्भिन्दन्निवांशुमान्&#xA;012a हतैर्गजमनुष्याश्वैर्भग्नैश्च बहुधा रथैः&#xA;012c विशस्त्रपत्रकवचैर्युद्धशौण्डैर्गतासुभिः&#xA;012e अपविद्धायुधैर्मार्गः स्तीर्णोऽभूत्फल्गुनेन वै&#xA;013a व्यस्फूर्जयच्च गाण्डीवं सुमहद्भैरवस्वनम्&#xA;013c घोरो वज्रविनिष्पेषः स्तनयित्नोरिवाम्बरे&#xA;014a ततः प्रादीर्यत चमूर्धनञ्जयशराहता&#xA;014c महावातसमाविद्धा महानौरिव सागरे&#xA;015a नानारूपाः प्रहरणाः शरा गाण्डीवचोदिताः&#xA;015c अलातोल्काशनिप्रख्यास्तव सैन्यं विनिर्दहन्&#xA;016a महागिरौ वेणुवनं निशि प्रज्वलितं यथा&#xA;016c तथा तव महत्सैन्यं प्रास्फुरच्छरपीडितम्&#xA;017a सम्पिष्टदग्धविध्वस्तं तव सैन्यं किरीटिना&#xA;017c हतं प्रविहतं बाणैः सर्वतः प्रद्रुतं दिशः&#xA;018a महावने मृगगणा दावाग्निग्रसिता यथा&#xA;018c कुरवः पर्यवर्तन्त निर्दग्धाः सव्यसाचिना&#xA;019a उत्सृज्य हि महाबाहुं भीमसेनं तदा रणे&#xA;019c बलं कुरूणामुद्विग्नं सर्वमासीत्पराङ्मुखम्&#xA;020a ततः कुरुषु भग्नेषु बीभत्सुरपराजितः&#xA;020c भीमसेनं समासाद्य मुहूर्तं सोऽभ्यवर्तत&#xA;021a समागम्य स भीमेन मन्त्रयित्वा च फल्गुनः&#xA;021c विशल्यमरुजं चास्मै कथयित्वा युधिष्ठिरम्&#xA;022a भीमसेनाभ्यनुज्ञातस्ततः प्रायाद्धनञ्जयः&#xA;022c नादयन्रथघोषेण पृथिवीं द्यां च भारत&#xA;023a ततः परिवृतो भीमैर्दशभिः शत्रुपुङ्गवैः&#xA;023c दुःशासनादवरजैस्तव पुत्रैर्धनञ्जयः&#xA;024a ते तमभ्यर्दयन्बाणैरुल्काभिरिव कुञ्जरम्&#xA;024c आततेष्वसनाः क्रूरा नृत्यन्त इव भारत&#xA;025a अपसव्यांस्तु तांश्चक्रे रथेन मधुसूदनः&#xA;025c ततस्ते प्राद्रवञ्शूराः पराङ्मुखरथेऽर्जुने&#xA;026a तेषामापततां केतून्रथांश्चापानि सायकान्&#xA;026c नाराचैरर्धचन्द्रैश्च क्षिप्रं पार्थो न्यपातयत्&#xA;027a अथान्यैर्दशभिर्भल्लैः शिरांस्येषां न्यपातयत्&#xA;027c रोषसंरक्तनेत्राणि सन्दष्टौष्ठानि भूतले&#xA;027e तानि वक्त्राणि विबभुर्व्योम्नि तारागणा इव&#xA;028a तांस्तु भल्लैर्महावेगैर्दशभिर्दश कौरवान्&#xA;028c रुक्माङ्गदान्रुक्मपुङ्खैर्विद्ध्वा प्रायादमित्रहा&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/059/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/059/</guid>
      <description>&lt;p&gt;001  सञ्जय उवाच&#xA;001a तं तु यान्तं महावेगैरश्वैः कपिवरध्वजम्&#xA;001c युद्धायाभ्यद्रवन्वीराः कुरूणां नवती रथाः&#xA;001e परिवव्रुर्नरव्याघ्रा नरव्याघ्रं रणेऽर्जुनम्&#xA;002a कृष्णः श्वेतान्महावेगानश्वान्कनकभूषणान्&#xA;002c मुक्ताजालप्रतिच्छन्नान्प्रैषीत्कर्णरथं प्रति&#xA;003a ततः कर्णरथं यान्तमरीन्घ्नन्तं धनञ्जयम्&#xA;003c बाणवर्षैरभिघ्नन्तः संशप्तकरथा ययुः&#xA;004a त्वरमाणांस्तु तान्सर्वान्ससूतेष्वसनध्वजान्&#xA;004c जघान नवतिं वीरानर्जुनो निशितैः शरैः&#xA;005a तेऽपतन्त हता बाणैर्नानारूपैः किरीटिना&#xA;005c सविमाना यथा सिद्धाः स्वर्गात्पुण्यक्षये तथा&#xA;006a ततः सरथनागाश्वाः कुरवः कुरुसत्तम&#xA;006c निर्भया भरतश्रेष्ठमभ्यवर्तन्त फल्गुनम्&#xA;007a तदायस्तममुक्तास्त्रमुदीर्णवरवारणम्&#xA;007c पुत्राणां ते महत्सैन्यं समरौत्सीद्धनञ्जयः&#xA;008a शक्त्यृष्टितोमरप्रासैर्गदानिस्त्रिंशसायकैः&#xA;008c प्राच्छादयन्महेष्वासाः कुरवः कुरुनन्दनम्&#xA;009a तां कुरूणां प्रविततां शस्त्रवृष्टिं समुद्यताम्&#xA;009c व्यधमत्पाण्डवो बाणैस्तमः सूर्य इवांशुभिः&#xA;010a ततो म्लेच्छाः स्थितैर्मत्तैस्त्रयोदशशतैर्गजैः&#xA;010c पार्श्वतोऽभ्यहनन्पार्थं तव पुत्रस्य शासनात्&#xA;011a कर्णिनालीकनाराचैस्तोमरैः प्रासशक्तिभिः&#xA;011c कम्पनैर्भिण्डिपालैश्च रथस्थं पार्थमार्दयन्&#xA;012a तामस्त्रवृष्टिं प्रहितां द्विपस्थैर्यवनैः स्मयन्&#xA;012c चिच्छेद निशितैर्भल्लैरर्धचन्द्रैश्च फल्गुनः&#xA;013a अथ तान्द्विरदान्सर्वान्नानालिङ्गैर्महाशरैः&#xA;013c सपताकान्सहारोहान्गिरीन्वज्रैरिवाभिनत्&#xA;014a ते हेमपुङ्खैरिषुभिराचिता हेममालिनः&#xA;014c हताः पेतुर्महानागाः साग्निज्वाला इवाद्रयः&#xA;015a ततो गाण्डीवनिर्घोषो महानासीद्विशाम्पते&#xA;015c स्तनतां कूजतां चैव मनुष्यगजवाजिनाम्&#xA;016a कुञ्जराश्च हता राजन्प्राद्रवंस्ते समन्ततः&#xA;016c अश्वाश्च पर्यधावन्त हतारोहा दिशो दश&#xA;017a रथा हीना महाराज रथिभिर्वाजिभिस्तथा&#xA;017c गन्धर्वनगराकारा दृश्यन्ते स्म सहस्रशः&#xA;018a अश्वारोहा महाराज धावमानास्ततस्ततः&#xA;018c तत्र तत्रैव दृश्यन्ते पतिताः पार्थसायकैः&#xA;019a तस्मिन्क्षणे पाण्डवस्य बाह्वोर्बलमदृश्यत&#xA;019c यत्सादिनो वारणांश्च रथांश्चैकोऽजयद्युधि&#xA;020a ततस्त्र्यङ्गेण महता बलेन भरतर्षभ&#xA;020c दृष्ट्वा परिवृतं राजन्भीमसेनः किरीटिनम्&#xA;021a हतावशेषानुत्सृज्य त्वदीयान्कतिचिद्रथान्&#xA;021c जवेनाभ्यद्रवद्राजन्धनञ्जयरथं प्रति&#xA;022a ततस्तत्प्राद्रवत्सैन्यं हतभूयिष्ठमातुरम्&#xA;022c दृष्ट्वा यदर्जुनं भीमो जगाम भ्रातरं प्रति&#xA;023a हतावशिष्टांस्तुरगानर्जुनेन महाजवान्&#xA;023c भीमो व्यधमदभ्रान्तो गदापाणिर्महाहवे&#xA;024a कालरात्रिमिवात्युग्रां नरनागाश्वभोजनाम्&#xA;024c प्राकाराट्टपुरद्वारदारणीमतिदारुणाम्&#xA;025a ततो गदां नृनागाश्वेष्वाशु भीमो व्यवासृजत्&#xA;025c सा जघान बहूनश्वानश्वारोहांश्च मारिष&#xA;026a कांस्यायसतनुत्रांस्तान्नरानश्वांश्च पाण्डवः&#xA;026c पोथयामास गदया सशब्दं तेऽपतन्हताः&#xA;027a हत्वा तु तद्गजानीकं भीमसेनो महाबलः&#xA;027c पुनः स्वरथमास्थाय पृष्ठतोऽर्जुनमन्वगात्&#xA;028a हतं पराङ्मुखप्रायं निरुत्साहं परं बलम्&#xA;028c व्यालम्बत महाराज प्रायशः शस्त्रवेष्टितम्&#xA;029a विलम्बमानं तत्सैन्यमप्रगल्भमवस्थितम्&#xA;029c दृष्ट्वा प्राच्छादयद्बाणैरर्जुनः प्राणतापनैः&#xA;030a ततः कुरूणामभवदार्तनादो महामृधे&#xA;030c रथाश्वनागासुहरैर्वध्यतामर्जुनेषुभिः&#xA;031a हाहाकृतं भृशं तस्थौ लीयमानं परस्परम्&#xA;031c अलातचक्रवत्सैन्यं तदाभ्रमत तावकम्&#xA;032a आदीप्तं तव तत्सैन्यं शरैश्छिन्नतनुच्छदम्&#xA;032c आसीत्स्वशोणितक्लिन्नं फुल्लाशोकवनं यथा&#xA;033a तद्दृष्ट्वा कुरवस्तत्र विक्रान्तं सव्यसाचिनः&#xA;033c निराशाः समपद्यन्त सर्वे कर्णस्य जीविते&#xA;034a अविषह्यं तु पार्थस्य शरसम्पातमाहवे&#xA;034c मत्वा न्यवर्तन्कुरवो जिता गाण्डीवधन्वना&#xA;035a ते हित्वा समरे पार्थं वध्यमानाश्च सायकैः&#xA;035c प्रदुद्रुवुर्दिशो भीताश्चुक्रुशुश्चापि सूतजम्&#xA;036a अभ्यद्रवत तान्पार्थः किरञ्शरशतान्बहून्&#xA;036c हर्षयन्पाण्डवान्योधान्भीमसेनपुरोगमान्&#xA;037a पुत्रास्तु ते महाराज जग्मुः कर्णरथं प्रति&#xA;037c अगाधे मज्जतां तेषां द्वीपः कर्णोऽभवत्तदा&#xA;038a कुरवो हि महाराज निर्विषाः पन्नगा इव&#xA;038c कर्णमेवोपलीयन्त भयाद्गाण्डीवधन्वनः&#xA;039a यथा सर्वाणि भूतानि मृत्योर्भीतानि भारत&#xA;039c धर्ममेवोपलीयन्ते कर्मवन्ति हि यानि च&#xA;040a तथा कर्णं महेष्वासं पुत्रास्तव नराधिप&#xA;040c उपालीयन्त सन्त्रासात्पाण्डवस्य महात्मनः&#xA;041a ताञ्शोणितपरिक्लिन्नान्विषमस्थाञ्शरातुरान्&#xA;041c मा भैष्टेत्यब्रवीत्कर्णो ह्यभितो मामितेति च&#xA;042a सम्भग्नं हि बलं दृष्ट्वा बलात्पार्थेन तावकम्&#xA;042c धनुर्विस्फारयन्कर्णस्तस्थौ शत्रुजिघांसया&#xA;042e पाञ्चालान्पुनराधावत्पश्यतः सव्यसाचिनः&#xA;043a ततः क्षणेन क्षितिपाः क्षतजप्रतिमेक्षणाः&#xA;043c कर्णं ववर्षुर्बाणौघैर्यथा मेघा महीधरम्&#xA;044a ततः शरसहस्राणि कर्णमुक्तानि मारिष&#xA;044c व्ययोजयन्त पाञ्चालान्प्राणैः प्राणभृतां वर&#xA;045a ततो रणो महानासीत्पाञ्चालानां विशाम्पते&#xA;045c वध्यतां सूतपुत्रेण मित्रार्थेऽमित्रघातिनाम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/060/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/060/</guid>
      <description>&lt;p&gt;001  सञ्जय उवाच&#xA;001a ततः कर्णः कुरुषु प्रद्रुतेषु वरूथिना श्वेतहयेन राजन्&#xA;001c पाञ्चालपुत्रान्व्यधमत्सूतपुत्रो महेषुभिर्वात इवाभ्रसङ्घान्&#xA;002a सूतं रथादञ्जलिकेन पात्य जघान चाश्वाञ्जनमेजयस्य&#xA;002c शतानीकं सुतसोमं च भल्लैरवाकिरद्धनुषी चाप्यकृन्तत्&#xA;003a धृष्टद्युम्नं निर्बिभेदाथ षड्भिर्जघान चाश्वं दक्षिणं तस्य सङ्ख्ये&#xA;003c हत्वा चाश्वान्सात्यकेः सूतपुत्रः कैकेयपुत्रं न्यवधीद्विशोकम्&#xA;004a तमभ्यधावन्निहते कुमारे कैकेयसेनापतिरुग्रधन्वा&#xA;004c शरैर्विभिन्नं भृशमुग्रवेगैः कर्णात्मजं सोऽभ्यहनत्सुषेणम्&#xA;005a तस्यार्धचन्द्रैस्त्रिभिरुच्चकर्त प्रसह्य बाहू च शिरश्च कर्णः&#xA;005c स स्यन्दनाद्गामपतद्गतासुः परश्वधैः शाल इवावरुग्णः&#xA;006a हताश्वमञ्जोगतिभिः सुषेणः शिनिप्रवीरं निशितैः पृषत्कैः&#xA;006c प्रच्छाद्य नृत्यन्निव सौतिपुत्रः शैनेयबाणाभिहतः पपात&#xA;007a पुत्रे हते क्रोधपरीतचेताः कर्णः शिनीनामृषभं जिघांसुः&#xA;007c हतोऽसि शैनेय इति ब्रुवन्स व्यवासृजद्बाणममित्रसाहम्&#xA;008a स तस्य चिच्छेद शरं शिखण्डी त्रिभिस्त्रिभिश्च प्रतुतोद कर्णम्&#xA;008c शिखण्डिनः कार्मुकं स ध्वजं च च्छित्त्वा शराभ्यामहनत्सुजातम्&#xA;009a शिखण्डिनं षड्भिरविध्यदुग्रो दान्तो धार्ष्टद्युम्नशिरश्चकर्त&#xA;009c अथाभिनत्सुतसोमं शरेण स संशितेनाधिरथिर्महात्मा&#xA;010a अथाक्रन्दे तुमुले वर्तमाने धार्ष्टद्युम्ने निहते तत्र कृष्णः&#xA;010c अपाञ्चाल्यं क्रियते याहि पार्थ कर्णं जहीत्यब्रवीद्राजसिंह&#xA;011a ततः प्रहस्याशु नरप्रवीरो रथं रथेनाधिरथेर्जगाम&#xA;011c भये तेषां त्राणमिच्छन्सुबाहुरभ्याहतानां रथयूथपेन&#xA;012a विस्फार्य गाण्डीवमथोग्रघोषं ज्यया समाहत्य तले भृशं च&#xA;012c बाणान्धकारं सहसैव कृत्वा जघान नागाश्वरथान्नरांश्च&#xA;013a तं भीमसेनोऽनु ययौ रथेन पृष्ठे रक्षन्पाण्डवमेकवीरम्&#xA;013c तौ राजपुत्रौ त्वरितौ रथाभ्यां कर्णाय यातावरिभिर्विमुक्तौ&#xA;014a अत्रान्तरे सुमहत्सूतपुत्रश्चक्रे युद्धं सोमकान्सम्प्रमृद्नन्&#xA;014c रथाश्वमातङ्गगणाञ्जघान प्रच्छादयामास दिशः शरैश्च&#xA;015a तमुत्तमौजा जनमेजयश्च क्रुद्धौ युधामन्युशिखण्डिनौ च&#xA;015c कर्णं विनेदुः सहिताः पृषत्कैः सम्मर्दमानाः सह पार्षतेन&#xA;016a ते पञ्च पाञ्चालरथाः सुरूपैर्वैकर्तनं कर्णमभिद्रवन्तः&#xA;016c तस्माद्रथाच्च्यावयितुं न शेकुर्धैर्यात्कृतात्मानमिवेन्द्रियाणि&#xA;017a तेषां धनूंषि ध्वजवाजिसूतांस्तूणं पताकाश्च निकृत्य बाणैः&#xA;017c तान्पञ्चभिः स त्वहनत्पृषत्कैः कर्णस्ततः सिंह इवोन्ननाद&#xA;018a तस्यास्यतस्तानभिनिघ्नतश्च ज्याबाणहस्तस्य धनुःस्वनेन&#xA;018c साद्रिद्रुमा स्यात्पृथिवी विशीर्णा इत्येव मत्वा जनता व्यषीदत्&#xA;019a स शक्रचापप्रतिमेन धन्वना भृशाततेनाधिरथिः शरान्सृजन्&#xA;019c बभौ रणे दीप्तमरीचिमण्डलो यथांशुमाली परिवेषवांस्तथा&#xA;020a शिखण्डिनं द्वादशभिः पराभिनच्छितैः शरैः षड्भिरथोत्तमौजसम्&#xA;020c त्रिभिर्युधामन्युमविध्यदाशुगैस्त्रिभिस्त्रिभिः सोमकपार्षतात्मजौ&#xA;021a पराजिताः पञ्च महारथास्तु ते महाहवे सूतसुतेन मारिष&#xA;021c निरुद्यमास्तस्थुरमित्रमर्दना यथेन्द्रियार्थात्मवता पराजिताः&#xA;022a निमज्जतस्तानथ कर्णसागरे विपन्ननावो वणिजो यथार्णवे&#xA;022c उद्दध्रिरे नौभिरिवार्णवाद्रथैः सुकल्पितैर्द्रौपदिजाः स्वमातुलान्&#xA;023a ततः शिनीनामृषभः शितैः शरैर्निकृत्य कर्णप्रहितानिषून्बहून्&#xA;023c विदार्य कर्णं निशितैरयस्मयैस्तवात्मजं ज्येष्ठमविध्यदष्टभिः&#xA;024a कृपोऽथ भोजश्च तवात्मजस्तथा स्वयं च कर्णो निशितैरताडयत्&#xA;024c स तैश्चतुर्भिर्युयुधे यदूत्तमो दिगीश्वरैर्दैत्यपतिर्यथा तथा&#xA;025a समानतेनेष्वसनेन कूजता भृशाततेनामितबाणवर्षिणा&#xA;025c बभूव दुर्धर्षतरः स सात्यकिः शरन्नभोमध्यगतो यथा रविः&#xA;026a पुनः समासाद्य रथान्सुदंशिताः शिनिप्रवीरं जुगुपुः परन्तपाः&#xA;026c समेत्य पाञ्चालरथा महारणे मरुद्गणाः शक्रमिवारिनिग्रहे&#xA;027a ततोऽभवद्युद्धमतीव दारुणं तवाहितानां तव सैनिकैः सह&#xA;027c रथाश्वमातङ्गविनाशनं तथा यथा सुराणामसुरैः पुराभवत्&#xA;028a रथद्विपा वाजिपदातयोऽपि वा भ्रमन्ति नानाविधशस्त्रवेष्टिताः&#xA;028c परस्परेणाभिहताश्च चस्खलुर्विनेदुरार्ता व्यसवोऽपतन्त च&#xA;029a तथा गते भीममभीस्तवात्मजः ससार राजावरजः किरञ्शरैः&#xA;029c तमभ्यधावत्त्वरितो वृकोदरो महारुरुं सिंह इवाभिपेतिवान्&#xA;030a ततस्तयोर्युद्धमतीतमानुषं प्रदीव्यतोः प्राणदुरोदरेऽभवत्&#xA;030c परस्परेणाभिनिविष्टरोषयोरुदग्रयोः शम्बरशक्रयोर्यथा&#xA;031a शरैः शरीरान्तकरैः सुतेजनैर्निजघ्नतुस्तावितरेतरं भृशम्&#xA;031c सकृत्प्रभिन्नाविव वाशितान्तरे महागजौ मन्मथसक्तचेतसौ&#xA;032a तवात्मजस्याथ वृकोदरस्त्वरन्धनुः क्षुराभ्यां ध्वजमेव चाच्छिनत्&#xA;032c ललाटमप्यस्य बिभेद पत्रिणा शिरश्च कायात्प्रजहार सारथेः&#xA;033a स राजपुत्रोऽन्यदवाप्य कार्मुकं वृकोदरं द्वादशभिः पराभिनत्&#xA;033c स्वयं नियच्छंस्तुरगानजिह्मगैः शरैश्च भीमं पुनरभ्यवीवृषत्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/061/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/061/</guid>
      <description>&lt;p&gt;001  सञ्जय उवाच&#xA;001a तत्राकरोद्दुष्करं राजपुत्रो दुःशासनस्तुमुले युध्यमानः&#xA;001c चिच्छेद भीमस्य धनुः क्षुरेण षड्भिः शरैः सारथिमप्यविध्यत्&#xA;002a ततोऽभिनद्बहुभिः क्षिप्रमेव वरेषुभिर्भीमसेनं महात्मा&#xA;002c स विक्षरन्नाग इव प्रभिन्नो गदामस्मै तुमुले प्राहिणोद्वै&#xA;003a तयाहरद्दश धन्वन्तराणि दुःशासनं भीमसेनः प्रसह्य&#xA;003c तया हतः पतितो वेपमानो दुःशासनो गदया वेगवत्या&#xA;004a हयाः ससूताश्च हता नरेन्द्र चूर्णीकृतश्चास्य रथः पतन्त्या&#xA;004c विध्वस्तवर्माभरणाम्बरस्रग्विचेष्टमानो भृशवेदनार्तः&#xA;005a ततः स्मृत्वा भीमसेनस्तरस्वी सापत्नकं यत्प्रयुक्तं सुतैस्ते&#xA;005c रथादवप्लुत्य गतः स भूमौ यत्नेन तस्मिन्प्रणिधाय चक्षुः&#xA;006a असिं समुद्धृत्य शितं सुधारं कण्ठे समाक्रम्य च वेपमानम्&#xA;006c उत्कृत्य वक्षः पतितस्य भूमावथापिबच्छोणितमस्य कोष्णम्&#xA;006e आस्वाद्य चास्वाद्य च वीक्षमाणः क्रुद्धोऽतिवेलं प्रजगाद वाक्यम्&#xA;007a स्तन्यस्य मातुर्मधुसर्पिषो वा माध्वीकपानस्य च सत्कृतस्य&#xA;007c दिव्यस्य वा तोयरसस्य पानात्पयोदधिभ्यां मथिताच्च मुख्यात्&#xA;007e सर्वेभ्य एवाभ्यधिको रसोऽयं मतो ममाद्याहितलोहितस्य&#xA;008a एवं ब्रुवाणं पुनराद्रवन्तमास्वाद्य वल्गन्तमतिप्रहृष्टम्&#xA;008c ये भीमसेनं ददृशुस्तदानीं भयेन तेऽपि व्यथिता निपेतुः&#xA;009a ये चापि तत्रापतिता मनुष्यास्तेषां करेभ्यः पतितं च शस्त्रम्&#xA;009c भयाच्च सञ्चुक्रुशुरुच्चकैस्ते निमीलिताक्षा ददृशुश्च तन्न&#xA;010a ये तत्र भीमं ददृशुः समन्ताद्दौःशासनं तद्रुधिरं पिबन्तम्&#xA;010c सर्वे पलायन्त भयाभिपन्ना नायं मनुष्य इति भाषमाणाः&#xA;011a शृण्वतां लोकवीराणामिदं वचनमब्रवीत्&#xA;011c एष ते रुधिरं कण्ठात्पिबामि पुरुषाधम&#xA;011e ब्रूहीदानीं सुसंरब्धः पुनर्गौरिति गौरिति&#xA;012a प्रमाणकोट्यां शयनं कालकूटस्य भोजनम्&#xA;012c दशनं चाहिभिः कष्टं दाहं च जतुवेश्मनि&#xA;013a द्यूतेन राज्यहरणमरण्ये वसतिश्च या&#xA;013c इष्वस्त्राणि च सङ्ग्रामेष्वसुखानि च वेश्मनि&#xA;014a दुःखान्येतानि जानीमो न सुखानि कदाचन&#xA;014c धृतराष्ट्रस्य दौरात्म्यात्सपुत्रस्य सदा वयम्&#xA;015a इत्युक्त्वा वचनं राजञ्जयं प्राप्य वृकोदरः&#xA;015c पुनराह महाराज स्मयंस्तौ केशवार्जुनौ&#xA;016a दुःशासने यद्रणे संश्रुतं मे तद्वै सर्वं कृतमद्येह वीरौ&#xA;016c अद्यैव दास्याम्यपरं द्वितीयं दुर्योधनं यज्ञपशुं विशस्य&#xA;016e शिरो मृदित्वा च पदा दुरात्मनः शान्तिं लप्स्ये कौरवाणां समक्षम्&#xA;017a एतावदुक्त्वा वचनं प्रहृष्टो ननाद चोच्चै रुधिरार्द्रगात्रः&#xA;017c ननर्त चैवातिबलो महात्मा वृत्रं निहत्येव सहस्रनेत्रः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/062/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/062/</guid>
      <description>&lt;p&gt;001  सञ्जय उवाच&#xA;001a दुःशासने तु निहते पुत्रास्तव महारथाः&#xA;001c महाक्रोधविषा वीराः समरेष्वपलायिनः&#xA;001e दश राजन्महावीर्यो भीमं प्राच्छादयञ्शरैः&#xA;002a कवची निषङ्गी पाशी दण्डधारो धनुर्धरः&#xA;002c अलोलुपः शलः सन्धो वातवेगसुवर्चसौ&#xA;003a एते समेत्य सहिता भ्रातृव्यसनकर्शिताः&#xA;003c भीमसेनं महाबाहुं मार्गणैः समवारयन्&#xA;004a स वार्यमाणो विशिखैः समन्तात्तैर्महारथैः&#xA;004c भीमः क्रोधाभिरक्ताक्षः क्रुद्धः काल इवाबभौ&#xA;005a तांस्तु भल्लैर्महावेगैर्दशभिर्दशभिः शितैः&#xA;005c रुक्माङ्गदो रुक्मपुङ्खैः पार्थो निन्ये यमक्षयम्&#xA;006a हतेषु तेषु वीरेषु प्रदुद्राव बलं तव&#xA;006c पश्यतः सूतपुत्रस्य पाण्डवस्य भयार्दितम्&#xA;007a ततः कर्णो महाराज प्रविवेश महारणम्&#xA;007c दृष्ट्वा भीमस्य विक्रान्तमन्तकस्य प्रजास्विव&#xA;008a तस्य त्वाकारभावज्ञः शल्यः समितिशोभनः&#xA;008c उवाच वचनं कर्णं प्राप्तकालमरिन्दम&#xA;008e मा व्यथां कुरु राधेय नैतत्त्वय्युपपद्यते&#xA;009a एते द्रवन्ति राजानो भीमसेनभयार्दिताः&#xA;009c दुर्योधनश्च सम्मूढो भ्रातृव्यसनदुःखितः&#xA;010a दुःशासनस्य रुधिरे पीयमाने महात्मना&#xA;010c व्यापन्नचेतसश्चैव शोकोपहतमन्यवः&#xA;011a दुर्योधनमुपासन्ते परिवार्य समन्ततः&#xA;011c कृपप्रभृतयः कर्ण हतशेषाश्च सोदराः&#xA;012a पाण्डवा लब्धलक्षाश्च धनञ्जयपुरोगमाः&#xA;012c त्वामेवाभिमुखाः शूरा युद्धाय समुपास्थिताः&#xA;013a स त्वं पुरुषशार्दूल पौरुषे महति स्थितः&#xA;013c क्षत्रधर्मं पुरस्कृत्य प्रत्युद्याहि धनञ्जयम्&#xA;014a भारो हि धार्तराष्ट्रेण त्वयि सर्वः समर्पितः&#xA;014c तमुद्वह महाबाहो यथाशक्ति यथाबलम्&#xA;014e जये स्याद्विपुला कीर्तिर्ध्रुवः स्वर्गः पराजये&#xA;015a वृषसेनश्च राधेय सङ्क्रुद्धस्तनयस्तव&#xA;015c त्वयि मोहसमापन्ने पाण्डवानभिधावति&#xA;016a एतच्छ्रुत्वा तु वचनं शल्यस्यामिततेजसः&#xA;016c हृदि मानुष्यकं भावं चक्रे युद्धाय सुस्थिरम्&#xA;017a ततः क्रुद्धो वृषसेनोऽभ्यधावदातस्थिवांसं स्वरथं हतारिम्&#xA;017c वृकोदरं कालमिवात्तदण्डं गदाहस्तं पोथमानं त्वदीयान्&#xA;018a तमभ्यधावन्नकुलः प्रवीरो रोषादमित्रं प्रतुदन्पृषत्कैः&#xA;018c कर्णस्य पुत्रं समरे प्रहृष्टं जिष्णुर्जिघांसुर्मघवेव जम्भम्&#xA;019a ततो ध्वजं स्फाटिकचित्रकम्बुं चिच्छेद वीरो नकुलः क्षुरेण&#xA;019c कर्णात्मजस्येष्वसनं च चित्रं भल्लेन जाम्बूनदपट्टनद्धम्&#xA;020a अथान्यदादाय धनुः सुशीघ्रं कर्णात्मजः पाण्डवमभ्यविध्यत्&#xA;020c दिव्यैर्महास्त्रैर्नकुलं महास्त्रो दुःशासनस्यापचितिं यियासुः&#xA;021a ततः क्रुद्धो नकुलस्तं महात्मा शरैर्महोल्काप्रतिमैरविध्यत्&#xA;021c दिव्यैरस्त्रैरभ्यविध्यच्च सोऽपि कर्णस्य पुत्रो नकुलं कृतास्त्रः&#xA;022a कर्णस्य पुत्रो नकुलस्य राजन्सर्वानश्वानक्षिणोदुत्तमास्त्रैः&#xA;022c वनायुजान्सुकुमारस्य शुभ्रानलङ्कृताञ्जातरूपेण शीघ्रान्&#xA;023a ततो हताश्वादवरुह्य यानादादाय चर्म रुचिरं चाष्टचन्द्रम्&#xA;023c आकाशसङ्काशमसिं गृहीत्वा पोप्लूयमानः खगवच्चचार&#xA;024a ततोऽन्तरिक्षे नृवराश्वनागांश्चिच्छेद मार्गान्विचरन्विचित्रान्&#xA;024c ते प्रापतन्नसिना गां विशस्ता यथाश्वमेधे पशवः शमित्रा&#xA;025a द्विसाहस्रा विदिता युद्धशौण्डा नानादेश्याः सुभृताः सत्यसन्धाः&#xA;025c एकेन शीघ्रं नकुलेन कृत्ताः सारेप्सुनेवोत्तमचन्दनास्ते&#xA;026a तमापतन्तं नकुलं सोऽभिपत्य समन्ततः सायकैरभ्यविध्यत्&#xA;026c स तुद्यमानो नकुलः पृषत्कैर्विव्याध वीरं स चुकोप विद्धः&#xA;027a तं कर्णपुत्रो विधमन्तमेकं नराश्वमातङ्गरथप्रवेकान्&#xA;027c क्रीडन्तमष्टादशभिः पृषत्कैर्विव्याध वीरं स चुकोप विद्धः&#xA;028a ततोऽभ्यधावत्समरे जिघांसुः कर्णात्मजं पाण्डुसुतो नृवीरः&#xA;028c तस्येषुभिर्व्यधमत्कर्णपुत्रो महारणे चर्म सहस्रतारम्&#xA;029a तस्यायसं निशितं तीक्ष्णधारमसिं विकोशं गुरुभारसाहम्&#xA;029c द्विषच्छरीरापहरं सुघोरमाधुन्वतः सर्पमिवोग्ररूपम्&#xA;030a क्षिप्रं शरैः षड्भिरमित्रसाहश्चकर्त खड्गं निशितैः सुधारैः&#xA;030c पुनश्च पीतैर्निशितैः पृषत्कैः स्तनान्तरे गाढमथाभ्यविध्यत्&#xA;031a स भीमसेनस्य रथं हताश्वो माद्रीसुतः कर्णसुताभितप्तः&#xA;031c आपुप्लुवे सिंह इवाचलाग्रं सम्प्रेक्षमाणस्य धनञ्जयस्य&#xA;032a नकुलमथ विदित्वा छिन्नबाणासनासिं विरथमरिशरार्तं कर्णपुत्रास्त्रभग्नम्&#xA;032c पवनधुतपताका ह्रादिनो वल्गिताश्वा वरपुरुषनियत्तास्ते रथाः शीघ्रमीयुः&#xA;033a द्रुपदसुतवरिष्ठाः पञ्च शैनेयषष्ठा द्रुपददुहितृपुत्राः पञ्च चामित्रसाहाः&#xA;033c द्विरदरथनराश्वान्सूदयन्तस्त्वदीयान्भुजगपतिनिकाशैर्मार्गणैरात्तशस्त्राः&#xA;034a अथ तव रथमुख्यास्तान्प्रतीयुस्त्वरन्तो हृदिकसुतकृपौ च द्रौणिदुर्योधनौ च&#xA;034c शकुनिशुकवृकाश्च क्राथदेवावृधौ च; द्विरदजलदघोषैः स्यन्दनैः कार्मुकैश्च&#xA;035a तव नरवरवर्यास्तान्दशैकं च वीरा;न्प्रवरशरवराग्र्यैस्ताडयन्तोऽभ्यरुन्धन्&#xA;035c नवजलदसवर्णैर्हस्तिभिस्तानुदीयुर्गिरिशिखरनिकाशैर्भीमवेगैः कुणिन्दाः&#xA;036a सुकल्पिता हैमवता मदोत्कटा रणाभिकामैः कृतिभिः समास्थिताः&#xA;036c सुवर्णजालावतता बभुर्गजास्तथा यथा वै जलदाः सविद्युतः&#xA;037a कुणिन्दपुत्रो दशभिर्महायसैः कृपं ससूताश्वमपीडयद्भृशम्&#xA;037c ततः शरद्वत्सुतसायकैर्हतः सहैव नागेन पपात भूतले&#xA;038a कुणिन्दपुत्रावरजस्तु तोमरैर्दिवाकरांशुप्रतिमैरयस्मयैः&#xA;038c रथं च विक्षोभ्य ननाद नर्दतस्ततोऽस्य गान्धारपतिः शिरोऽहरत्&#xA;039a ततः कुणिन्देषु हतेषु तेष्वथ प्रहृष्टरूपास्तव ते महारथाः&#xA;039c भृशं प्रदध्मुर्लवणाम्बुसम्भवान्परांश्च बाणासनपाणयोऽभ्ययुः&#xA;040a अथाभवद्युद्धमतीव दारुणं पुनः कुरूणां सह पाण्डुसृञ्जयैः&#xA;040c शरासिशक्त्यृष्टिगदापरश्वधैर्नराश्वनागासुहरं भृशाकुलम्&#xA;041a रथाश्वमातङ्गपदातिभिस्ततः परस्परं विप्रहतापतन्क्षितौ&#xA;041c यथा सविद्युत्स्तनिता बलाहकाः समास्थिता दिग्भ्य इवोग्रमारुतैः&#xA;042a ततः शतानीकहतान्महागजांस्तथा रथान्पत्तिगणांश्च तावकान्&#xA;042c जघान भोजश्च हयानथापतन्विशस्त्रकृत्ताः कृतवर्मणा द्विपाः&#xA;043a अथापरे द्रौणिशराहता द्विपास्त्रयः ससर्वायुधयोधकेतवः&#xA;043c निपेतुरुर्व्यां व्यसवः प्रपातितास्तथा यथा वज्रहता महाचलाः&#xA;044a कुणिन्दराजावरजादनन्तरः स्तनान्तरे पत्रिवरैरताडयत्&#xA;044c तवात्मजं तस्य तवात्मजः शरैः शितैः शरीरं बिभिदे द्विपं च तम्&#xA;045a स नागराजः सह राजसूनुना पपात रक्तं बहु सर्वतः क्षरन्&#xA;045c शचीशवज्रप्रहतोऽम्बुदागमे यथा जलं गैरिकपर्वतस्तथा&#xA;046a कुणिन्दपुत्रप्रहितोऽपरद्विपः शुकं ससूताश्वरथं व्यपोथयत्&#xA;046c ततोऽपतत्क्राथशराभिदारितः सहेश्वरो वज्रहतो यथा गिरिः&#xA;047a रथी द्विपस्थेन हतोऽपतच्छरैः क्राथाधिपः पर्वतजेन दुर्जयः&#xA;047c सवाजिसूतेष्वसनस्तथापतद्यथा महावातहतो महाद्रुमः&#xA;048a वृको द्विपस्थं गिरिराजवासिनं भृशं शरैर्द्वादशभिः पराभिनत्&#xA;048c ततो वृकं साश्वरथं महाजवं त्वरंश्चतुर्भिश्चरणे व्यपोथयत्&#xA;049a स नागराजः सनियन्तृकोऽपतत्पराहतो बभ्रुसुतेषुभिर्भृशम्&#xA;049c स चापि देवावृधसूनुरर्दितः पपात नुन्नः सहदेवसूनुना&#xA;050a विषाणपोत्रापरगात्रघातिना गजेन हन्तुं शकुनेः कुणिन्दजः&#xA;050c जगाम वेगेन भृशार्दयंश्च तं ततोऽस्य गान्धारपतिः शिरोऽहरत्&#xA;051a ततः शतानीकहता महागजा हया रथाः पत्तिगणाश्च तावकाः&#xA;051c सुपर्णवातप्रहता यथा नगास्तथा गता गामवशा विचूर्णिताः&#xA;052a ततोऽभ्यविध्यद्बहुभिः शितैः शरैः कुणिन्दपुत्रो नकुलात्मजं स्मयन्&#xA;052c ततोऽस्य कायान्निचकर्त नाकुलिः शिरः क्षुरेणाम्बुजसन्निभाननम्&#xA;053a ततः शतानीकमविध्यदाशुगैस्त्रिभिः शितैः कर्णसुतोऽर्जुनं त्रिभिः&#xA;053c त्रिभिश्च भीमं नकुलं च सप्तभिर्जनार्दनं द्वादशभिश्च सायकैः&#xA;054a तदस्य कर्मातिमनुष्यकर्मणः समीक्ष्य हृष्टाः कुरवोऽभ्यपूजयन्&#xA;054c पराक्रमज्ञास्तु धनञ्जयस्य ते हुतोऽयमग्नाविति तं तु मेनिरे&#xA;055a ततः किरीटी परवीरघाती हताश्वमालोक्य नरप्रवीरम्&#xA;055c तमभ्यधावद्वृषसेनमाहवे स सूतजस्य प्रमुखे स्थितं तदा&#xA;056a तमापतन्तं नरवीरमुग्रं महाहवे बाणसहस्रधारिणम्&#xA;056c अभ्यापतत्कर्णसुतो महारथो यथैव चेन्द्रं नमुचिः पुरातने&#xA;057a ततोऽद्भुतेनैकशतेन पार्थं शरैर्विद्ध्वा सूतपुत्रस्य पुत्रः&#xA;057c ननाद नादं सुमहानुभावो विद्ध्वेव शक्रं नमुचिः पुरा वै&#xA;058a पुनः स पार्थं वृषसेन उग्रैर्बाणैरविध्यद्भुजमूलमध्ये&#xA;058c तथैव कृष्णं नवभिः समार्दयत्पुनश्च पार्थं दशभिः शिताग्रैः&#xA;059a ततः किरीटी रणमूर्ध्नि कोपात्कृत्वा त्रिशाखां भ्रुकुटिं ललाटे&#xA;059c मुमोच बाणान्विशिखान्महात्मा वधाय राजन्सूतपुत्रस्य सङ्ख्ये&#xA;060a विव्याध चैनं दशभिः पृषत्कै;र्मर्मस्वसक्तं प्रसभं किरीटी&#xA;060c चिच्छेद चास्येष्वसनं भुजौ च क्षुरैश्चतुर्भिः शिर एव चोग्रैः&#xA;061a स पार्थबाणाभिहतः पपात रथाद्विबाहुर्विशिरा धरायाम्&#xA;061c सुपुष्पितः पर्णधरोऽतिकायो वातेरितः शाल इवाद्रिशृङ्गात्&#xA;062a तं प्रेक्ष्य बाणाभिहतं पतन्तं रथात्सुतं सूतजः क्षिप्रकारी&#xA;062c रथं रथेनाशु जगाम वेगात्किरीटिनः पुत्रवधाभितप्तः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/063/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/063/</guid>
      <description>&lt;p&gt;001  सञ्जय उवाच&#xA;001a वृषसेनं हतं दृष्ट्वा शोकामर्षसमन्वितः&#xA;001c मुक्त्वा शोकोद्भवं वारि नेत्राभ्यां सहसा वृषः&#xA;002a रथेन कर्णस्तेजस्वी जगामाभिमुखो रिपून्&#xA;002c युद्धायामर्षताम्राक्षः समाहूय धनञ्जयम्&#xA;003a तौ रथौ सूर्यसङ्काशौ वैयाघ्रपरिवारणौ&#xA;003c समेतौ ददृशुस्तत्र द्वाविवार्कौ समागतौ&#xA;004a श्वेताश्वौ पुरुषादित्यावास्थितावरिमर्दनौ&#xA;004c शुशुभाते महात्मानौ चन्द्रादित्यौ यथा दिवि&#xA;005a तौ दृष्ट्वा विस्मयं जग्मुः सर्वभूतानि मारिष&#xA;005c त्रैलोक्यविजये यत्ताविन्द्रवैरोचनाविव&#xA;006a रथज्यातलनिर्ह्रादैर्बाणशङ्खरवैरपि&#xA;006c तौ रथावभिधावन्तौ समालोक्य महीक्षिताम्&#xA;007a ध्वजौ च दृष्ट्वा संसक्तौ विस्मयः समपद्यत&#xA;007c हस्तिकक्ष्यां च कर्णस्य वानरं च किरीटिनः&#xA;008a तौ रथौ सम्प्रसक्तौ च दृष्ट्वा भारत पार्थिवाः&#xA;008c सिंहनादरवांश्चक्रुः साधुवादांश्च पुष्कलान्&#xA;009a श्रुत्वा तु द्वैरथं ताभ्यां तत्र योधाः समन्ततः&#xA;009c चक्रुर्बाहुवलं चैव तथा चेलवलं महत्&#xA;010a आजग्मुः कुरवस्तत्र वादित्रानुगतास्तदा&#xA;010c कर्णं प्रहर्षयन्तश्च शङ्खान्दध्मुश्च पुष्कलान्&#xA;011a तथैव पाण्डवाः सर्वे हर्षयन्तो धनञ्जयम्&#xA;011c तूर्यशङ्खनिनादेन दिशः सर्वा व्यनादयन्&#xA;012a क्ष्वेडितास्फोटितोत्क्रुष्टैस्तुमुलं सर्वतोऽभवत्&#xA;012c बाहुघोषाश्च वीराणां कर्णार्जुनसमागमे&#xA;013a तौ दृष्ट्वा पुरुषव्याघ्रौ रथस्थौ रथिनां वरौ&#xA;013c प्रगृहीतमहाचापौ शरशक्तिगदायुधौ&#xA;014a वर्मिणौ बद्धनिस्त्रिंशौ श्वेताश्वौ शङ्खशोभिनौ&#xA;014c तूणीरवरसम्पन्नौ द्वावपि स्म सुदर्शनौ&#xA;015a रक्तचन्दनदिग्धाङ्गौ समदौ वृषभाविव&#xA;015c आशीविषसमप्रख्यौ यमकालान्तकोपमौ&#xA;016a इन्द्रवृत्राविव क्रुद्धौ सूर्याचन्द्रमसप्रभौ&#xA;016c महाग्रहाविव क्रूरौ युगान्ते समुपस्थितौ&#xA;017a देवगर्भौ देवसमौ देवतुल्यौ च रूपतः&#xA;017c समेतौ पुरुषव्याघ्रौ प्रेक्ष्य कर्णधनञ्जयौ&#xA;018a उभौ वरायुधधरावुभौ रणकृतश्रमौ&#xA;018c उभौ च बाहुशब्देन नादयन्तौ नभस्तलम्&#xA;019a उभौ विश्रुतकर्माणौ पौरुषेण बलेन च&#xA;019c उभौ च सदृशौ युद्धे शम्बरामरराजयोः&#xA;020a कार्तवीर्यसमौ युद्धे तथा दाशरथेः समौ&#xA;020c विष्णुवीर्यसमौ वीर्ये तथा भवसमौ युधि&#xA;021a उभौ श्वेतहयौ राजन्रथप्रवरवाहिनौ&#xA;021c सारथी प्रवरौ चैव तयोरास्तां महाबलौ&#xA;022a तौ तु दृष्ट्वा महाराज राजमानौ महारथौ&#xA;022c सिद्धचारणसङ्घानां विस्मयः समपद्यत&#xA;023a धार्तराष्ट्रास्ततः कर्णं सबला भरतर्षभ&#xA;023c परिवव्रुर्महात्मानं क्षिप्रमाहवशोभिनम्&#xA;024a तथैव पाण्डवा हृष्टा धृष्टद्युम्नपुरोगमाः&#xA;024c परिवव्रुर्महात्मानं पार्थमप्रतिमं युधि&#xA;025a तावकानां रणे कर्णो ग्लह आसीद्विशां पते&#xA;025c तथैव पाण्डवेयानां ग्लहः पार्थोऽभवद्युधि&#xA;026a त एव सभ्यास्तत्रासन्प्रेक्षकाश्चाभवन्स्म ते&#xA;026c तत्रैषां ग्लहमानानां ध्रुवौ जयपराजयौ&#xA;027a ताभ्यां द्यूतं समायत्तं विजयायेतराय वा&#xA;027c अस्माकं पण्डवानां च स्थितानां रणमूर्धनि&#xA;028a तौ तु स्थितौ महाराज समरे युद्धशालिनौ&#xA;028c अन्योन्यं प्रतिसंरब्धावन्योन्यस्य जयैषिणौ&#xA;029a तावुभौ प्रजिहीर्षेतामिन्द्रवृत्राविवाभितः&#xA;029c भीमरूपधरावास्तां महाधूमाविव ग्रहौ&#xA;030a ततोऽन्तरिक्षे साक्षेपा विवादा भरतर्षभ&#xA;030c मिथो भेदाश्च भूतानामासन्कर्णार्जुनान्तरे&#xA;030e व्याश्रयन्त दिशो भिन्नाः सर्वलोकाश्च मारिष&#xA;031a देवदानवगन्धर्वाः पिशाचोरगराक्षसाः&#xA;031c प्रतिपक्षग्रहं चक्रुः कर्णार्जुनसमागमे&#xA;032a द्यौरासीत्कर्णतो व्यग्रा सनक्षत्रा विशाम्पते&#xA;032c भूमिर्विशाला पार्थस्य माता पुत्रस्य भारत&#xA;033a सरितः सागराश्चैव गिरयश्च नरोत्तम&#xA;033c वृक्षाश्चौषधयस्तत्र व्याश्रयन्त किरीटिनम्&#xA;034a असुरा यातुधानाश्च गुह्यकाश्च परन्तप&#xA;034c कर्णतः समपद्यन्त खेचराणि वयांसि च&#xA;035a रत्नानि निधयः सर्वे वेदाश्चाख्यानपञ्चमाः&#xA;035c सोपवेदोपनिषदः सरहस्याः ससङ्ग्रहाः&#xA;036a वासुकिश्चित्रसेनश्च तक्षकश्चोपतक्षकः&#xA;036c पर्वताश्च तथा सर्वे काद्रवेयाश्च सान्वयाः&#xA;036e विषवन्तो महारोषा नागाश्चार्जुनतोऽभवन्&#xA;037a ऐरावताः सौरभेया वैशालेयाश्च भोगिनः&#xA;037c एतेऽभवन्नर्जुनतः क्षुद्रसर्पास्तु कर्णतः&#xA;038a ईहामृगा व्याडमृगा मङ्गल्याश्च मृगद्विजाः&#xA;038c पार्थस्य विजयं राजन्सर्व एवाभिसंश्रिताः&#xA;039a वसवो मरुतः साध्या रुद्रा विश्वेऽश्विनौ तथा&#xA;039c अग्निरिन्द्रश्च सोमश्च पवनश्च दिशो दश&#xA;039e धनञ्जयमुपाजग्मुरादित्याः कर्णतोऽभवन्&#xA;040a देवास्तु पितृभिः सार्धं सगणार्जुनतोऽभवन्&#xA;040c यमो वैश्रवणश्चैव वरुणश्च यतोऽर्जुनः&#xA;041a देवब्रह्मनृपर्षीणां गणाः पाण्डवतोऽभवन्&#xA;041c तुम्बुरुप्रमुखा राजन्गन्धर्वाश्च यतोऽर्जुनः&#xA;042a प्रावेयाः सह मौनेयैर्गन्धर्वाप्सरसां गणाः&#xA;042c ईहामृगव्याडमृगैर्द्विपाश्च रथपत्तिभिः&#xA;043a उह्यमानास्तथा मेघैर्वायुना च मनीषिणः&#xA;043c दिदृक्षवः समाजग्मुः कर्णार्जुनसमागमम्&#xA;044a देवदानवगन्धर्वा नागा यक्षाः पतत्रिणः&#xA;044c महर्षयो वेदविदः पितरश्च स्वधाभुजः&#xA;045a तपो विद्यास्तथौषध्यो नानारूपाम्बरत्विषः&#xA;045c अन्तरिक्षे महाराज विनदन्तोऽवतस्थिरे&#xA;046a ब्रह्मा ब्रह्मर्षिभिः सार्धं प्रजापतिभिरेव च&#xA;046c भवेनावस्थितो यानं दिव्यं तं देशमभ्ययात्&#xA;047a दृष्ट्वा प्रजापतिं देवाः स्वयम्भुवमुपागमन्&#xA;047c समोऽस्तु देव विजय एतयोर्नरसिंहयोः&#xA;048a तदुपश्रुत्य मघवा प्रणिपत्य पितामहम्&#xA;048c कर्णार्जुनविनाशेन मा नश्यत्वखिलं जगत्&#xA;049a स्वयम्भो ब्रूहि तद्वाक्यं समोऽस्तु विजयोऽनयोः&#xA;049c तत्तथास्तु नमस्तेऽस्तु प्रसीद भगवन्मम&#xA;050a ब्रह्मेशानावथो वाक्यमूचतुस्त्रिदशेश्वरम्&#xA;050c विजयो ध्रुव एवास्तु विजयस्य महात्मनः&#xA;051a मनस्वी बलवाञ्शूरः कृतास्त्रश्च तपोधनः&#xA;051c बिभर्ति च महातेजा धनुर्वेदमशेषतः&#xA;052a अतिक्रमेच्च माहात्म्याद्दिष्टमेतस्य पर्ययात्&#xA;052c अतिक्रान्ते च लोकानामभावो नियतो भवेत्&#xA;053a न विद्यते व्यवस्थानं कृष्णयोः क्रुद्धयोः क्वचित्&#xA;053c स्रष्टारौ ह्यसतश्चोभौ सतश्च पुरुषर्षभौ&#xA;054a नरनारायणावेतौ पुराणावृषिसत्तमौ&#xA;054c अनियत्तौ नियन्तारावभीतौ स्म परन्तपौ&#xA;055a कर्णो लोकानयं मुख्यान्प्राप्नोतु पुरुषर्षभः&#xA;055c वीरो वैकर्तनः शूरो विजयस्त्वस्तु कृष्णयोः&#xA;056a वसूनां च सलोकत्वं मरुतां वा समाप्नुयात्&#xA;056c सहितो द्रोणभीष्माभ्यां नाकलोके महीयताम्&#xA;057a इत्युक्तो देवदेवाभ्यां सहस्राक्षोऽब्रवीद्वचः&#xA;057c आमन्त्र्य सर्वभूतानि ब्रह्मेशानानुशासनात्&#xA;058a श्रुतं भवद्भिर्यत्प्रोक्तं भगवद्भ्यां जगद्धितम्&#xA;058c तत्तथा नान्यथा तद्धि तिष्ठध्वं गतमन्यवः&#xA;059a इति श्रुत्वेन्द्रवचनं सर्वभूतानि मारिष&#xA;059c विस्मितान्यभवन्राजन्पूजयां चक्रिरे च तत्&#xA;060a व्यसृजंश्च सुगन्धीनि नानारूपाणि खात्तथा&#xA;060c पुष्पवर्षाणि विबुधा देवतूर्याण्यवादयन्&#xA;061a दिदृक्षवश्चाप्रतिमं द्वैरथं नरसिंहयोः&#xA;061c देवदानवगन्धर्वाः सर्व एवावतस्थिरे&#xA;061e रथौ च तौ श्वेतहयौ युक्तकेतू महास्वनौ&#xA;062a समागता लोकवीराः शङ्खान्दध्मुः पृथक्पृथक्&#xA;062c वासुदेवार्जुनौ वीरौ कर्णशल्यौ च भारत&#xA;063a तद्भीरुसन्त्रासकरं युद्धं समभवत्तदा&#xA;063c अन्योन्यस्पर्धिनोर्वीर्ये शक्रशम्बरयोरिव&#xA;064a तयोर्ध्वजौ वीतमालौ शुशुभाते रथस्थितौ&#xA;064c पृथग्रूपौ समार्छन्तौ क्रोधं युद्धे परस्परम्&#xA;065a कर्णस्याशीविषनिभा रत्नसारवती दृढा&#xA;065c पुरन्दरधनुःप्रख्या हस्तिकक्ष्या व्यराजत&#xA;066a कपिश्रेष्ठस्तु पार्थस्य व्यादितास्यो भयङ्करः&#xA;066c भीषयन्नेव दंष्ट्राभिर्दुर्निरीक्ष्यो रविर्यथा&#xA;067a युद्धाभिलाषुको भूत्वा ध्वजो गाण्डीवधन्वनः&#xA;067c कर्णध्वजमुपातिष्ठत्सोऽवदीदभिनर्दयन्&#xA;068a उत्पत्य च महावेगः कक्ष्यामभ्यहनत्कपिः&#xA;068c नखैश्च दशनैश्चैव गरुडः पन्नगं यथा&#xA;069a सुकिङ्किणीकाभरणा कालपाशोपमायसी&#xA;069c अभ्यद्रवत्सुसङ्क्रुद्धा नागकक्ष्या महाकपिम्&#xA;070a उभयोरुत्तमे युद्धे द्वैरथे द्यूत आहृते&#xA;070c प्रकुर्वाते ध्वजौ युद्धं प्रत्यहेषन्हयान्हयाः&#xA;071a अविध्यत्पुण्डरीकाक्षः शल्यं नयनसायकैः&#xA;071c स चापि पुण्डरीकाक्षं तथैवाभिसमैक्षत&#xA;072a तत्राजयद्वासुदेवः शल्यं नयनसायकैः&#xA;072c कर्णं चाप्यजयद्दृष्ट्या कुन्तीपुत्रो धनञ्जयः&#xA;073a अथाब्रवीत्सूतपुत्रः शल्यमाभाष्य सस्मितम्&#xA;073c यदि पार्थो रणे हन्यादद्य मामिह कर्हिचित्&#xA;073e किमुत्तरं तदा ते स्यात्सखे सत्यं ब्रवीहि मे&#xA;074  शल्य उवाच&#xA;074a यदि कर्ण रणे हन्यादद्य त्वां श्वेतवाहनः&#xA;074c उभावेकरथेनाहं हन्यां माधवपाण्डवौ&#xA;075  सञ्जय उवाच&#xA;075a एवमेव तु गोविन्दमर्जुनः प्रत्यभाषत&#xA;075c तं प्रहस्याब्रवीत्कृष्णः पार्थं परमिदं वचः&#xA;076a पतेद्दिवाकरः स्थानाच्छीर्येतानेकधा क्षितिः&#xA;076c शैत्यमग्निरियान्न त्वा कर्णो हन्याद्धनञ्जयम्&#xA;077a यदि त्वेवं कथञ्चित्स्याल्लोकपर्यसनं यथा&#xA;077c हन्यां कर्णं तथा शल्यं बाहुभ्यामेव संयुगे&#xA;078a इति कृष्णवचः श्रुत्वा प्रहसन्कपिकेतनः&#xA;078c अर्जुनः प्रत्युवाचेदं कृष्णमक्लिष्टकारिणम्&#xA;078e ममाप्येतावपर्याप्तौ कर्णशल्यौ जनार्दन&#xA;079a सपताकाध्वजं कर्णं सशल्यरथवाजिनम्&#xA;079c सच्छत्रकवचं चैव सशक्तिशरकार्मुकम्&#xA;080a द्रष्टास्यद्य शरैः कर्णं रणे कृत्तमनेकधा&#xA;080c अद्यैनं सरथं साश्वं सशक्तिकवचायुधम्&#xA;080e न हि मे शाम्यते वैरं कृष्णां यत्प्राहसत्पुरा&#xA;081a अद्य द्रष्टासि गोविन्द कर्णमुन्मथितं मया&#xA;081c वारणेनेव मत्तेन पुष्पितं जगतीरुहम्&#xA;082a अद्य ता मधुरा वाचः श्रोतासि मधुसूदन&#xA;082c अद्याभिमन्युजननीमनृणः सान्त्वयिष्यसि&#xA;082e कुन्तीं पितृष्वसारं च सम्प्रहृष्टो जनार्दन&#xA;083a अद्य बाष्पमुखीं कृष्णां सान्त्वयिष्यसि माधव&#xA;083c वाग्भिश्चामृतकल्पाभिर्धर्मराजं युधिष्ठिरम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/064/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/064/</guid>
      <description>&lt;p&gt;001  सञ्जय उवाच&#xA;001a तद्देवनागासुरसिद्धसङ्घैर्गन्धर्वयक्षाप्सरसां च सङ्घैः&#xA;001c ब्रह्मर्षिराजर्षिसुपर्णजुष्टं बभौ वियद्विस्मयनीयरूपम्&#xA;002a नानद्यमानं निनदैर्मनोज्ञैर्वादित्रगीतस्तुतिभिश्च नृत्तैः&#xA;002c सर्वेऽन्तरिक्षे ददृशुर्मनुष्याः खस्थांश्च तान्विस्मयनीयरूपान्&#xA;003a ततः प्रहृष्टाः कुरुपाण्डुयोधा वादित्रपत्रायुधसिंहनादैः&#xA;003c निनादयन्तो वसुधां दिशश्च स्वनेन सर्वे द्विषतो निजघ्नुः&#xA;004a नानाश्वमातङ्गरथायुताकुलं वरासिशक्त्यृष्टिनिपातदुःसहम्&#xA;004c अभीरुजुष्टं हतदेहसङ्कुलं रणाजिरं लोहितरक्तमाबभौ&#xA;005a तथा प्रवृत्तेऽस्त्रभृतां पराभवे धनञ्जयश्चाधिरथिश्च सायकैः&#xA;005c दिशश्च सैन्यं च शितैरजिह्मगैः परस्परं प्रोर्णुवतुः स्म दंशितौ&#xA;006a ततस्त्वदीयाश्च परे च सायकैः कृतेऽन्धकारे विविदुर्न किञ्चन&#xA;006c भयात्तु तावेव रथौ समाश्रयंस्तमोनुदौ खे प्रसृता इवांशवः&#xA;007a ततोऽस्त्रमस्त्रेण परस्परस्य तौ विधूय वाताविव पूर्वपश्चिमौ&#xA;007c घनान्धकारे वितते तमोनुदौ यथोदितौ तद्वदतीव रेजतुः&#xA;008a न चाभिमन्तव्यमिति प्रचोदिताः परे त्वदीयाश्च तदावतस्थिरे&#xA;008c महारथौ तौ परिवार्य सर्वतः सुरासुरा वासवशम्बराविव&#xA;009a मृदङ्गभेरीपणवानकस्वनैर्निनादिते भारत शङ्खनिस्वनैः&#xA;009c ससिंहनादौ बभतुर्नरोत्तमौ शशाङ्कसूर्याविव मेघसम्प्लवे&#xA;010a महाधनुर्मण्डलमध्यगावुभौ सुवर्चसौ बाणसहस्ररश्मिनौ&#xA;010c दिधक्षमाणौ सचराचरं जगद्युगास्तसूर्याविव दुःसहौ रणे&#xA;011a उभावजेयावहितान्तकावुभौ जिघांसतुस्तौ कृतिनौ परस्परम्&#xA;011c महाहवे वीरवरौ समीयतुर्यथेन्द्रजम्भाविव कर्णपाण्डवौ&#xA;012a ततो महास्त्राणि महाधनुर्धरौ विमुञ्चमानाविषुभिर्भयानकैः&#xA;012c नराश्वनागानमितौ निजघ्नतुः परस्परं जघ्नतुरुत्तमेषुभिः&#xA;013a ततो विसस्रुः पुनरर्दिताः शरैर्नरोत्तमाभ्यां कुरुपाण्डवाश्रयाः&#xA;013c सनागपत्त्यश्वरथा दिशो गतास्तथा यथा सिंहभयाद्वनौकसः&#xA;014a ततस्तु दुर्योधनभोजसौबलाः कृपश्च शारद्वतसूनुना सह&#xA;014c महारथाः पञ्च धनञ्जयाच्युतौ शरैः शरीरान्तकरैरताडयन्&#xA;015a धनूंषि तेषामिषुधीन्हयान्ध्वजान्रथांश्च सूतांश्च धनञ्जयः शरैः&#xA;015c समं च चिच्छेद पराभिनच्च ताञ्शरोत्तमैर्द्वादशभिश्च सूतजम्&#xA;016a अथाभ्यधावंस्त्वरिताः शतं रथाः शतं च नागार्जुनमाततायिनः&#xA;016c शकास्तुखारा यवनाश्च सादिनः सहैव काम्बोजवरैर्जिघांसवः&#xA;017a वरायुधान्पाणिगतान्करैः सह क्षुरैर्न्यकृन्तंस्त्वरिताः शिरांसि च&#xA;017c हयांश्च नागांश्च रथांश्च युध्यतां धनञ्जयः शत्रुगणं तमक्षिणोत्&#xA;018a ततोऽन्तरिक्षे सुरतूर्यनिस्वनाः ससाधुवादा हृषितैः समीरिताः&#xA;018c निपेतुरप्युत्तमपुष्पवृष्टयः सुरूपगन्धाः पवनेरिताः शिवाः&#xA;019a तदद्भुतं देवमनुष्यसाक्षिकं समीक्ष्य भूतानि विसिष्मियुर्नृप&#xA;019c तवात्मजः सूतसुतश्च न व्यथां न विस्मयं जग्मतुरेकनिश्चयौ&#xA;020a अथाब्रवीद्द्रोणसुतस्तवात्मजं करं करेण प्रतिपीड्य सान्त्वयन्&#xA;020c प्रसीद दुर्योधन शाम्य पाण्डवैरलं विरोधेन धिगस्तु विग्रहम्&#xA;021a हतो गुरुर्ब्रह्मसमो महास्त्रवित्तथैव भीष्मप्रमुखा नरर्षभाः&#xA;021c अहं त्ववध्यो मम चापि मातुलः प्रशाधि राज्यं सह पाण्डवैश्चिरम्&#xA;022a धनञ्जयः स्थास्यति वारितो मया जनार्दनो नैव विरोधमिच्छति&#xA;022c युधिष्ठिरो भूतहिते सदा रतो वृकोदरस्तद्वशगस्तथा यमौ&#xA;023a त्वया च पार्थैश्च परस्परेण प्रजाः शिवं प्राप्नुयुरिच्छति त्वयि&#xA;023c व्रजन्तु शेषाः स्वपुराणि पार्थिवा निवृत्तवैराश्च भवन्तु सैनिकाः&#xA;024a न चेद्वचः श्रोष्यसि मे नराधिप ध्रुवं प्रतप्तासि हतोऽरिभिर्युधि&#xA;024c इदं च दृष्टं जगता सह त्वया कृतं यदेकेन किरीटमालिना&#xA;024e यथा न कुर्याद्बलभिन्न चान्तको न च प्रचेता भगवान्न यक्षराट्&#xA;025a अतोऽपि भूयांश्च गुणैर्धनञ्जयः स चाभिपत्स्यत्यखिलं वचो मम&#xA;025c तवानुयात्रां च तथा करिष्यति प्रसीद राजञ्जगतः शमाय वै&#xA;026a ममापि मानः परमः सदा त्वयि ब्रवीम्यतस्त्वां परमाच्च सौहृदात्&#xA;026c निवारयिष्यामि हि कर्णमप्यहं यदा भवान्सप्रणयो भविष्यति&#xA;027a वदन्ति मित्रं सहजं विचक्षणास्तथैव साम्ना च धनेन चार्जितम्&#xA;027c प्रतापतश्चोपनतं चतुर्विधं तदस्ति सर्वं त्वयि पाण्डवेषु च&#xA;028a निसर्गतस्ते तव वीर बान्धवाः पुनश्च साम्ना च समाप्नुहि स्थिरम्&#xA;028c त्वयि प्रसन्ने यदि मित्रतामियुर्ध्रुवं नरेन्द्रेन्द्र तथा त्वमाचर&#xA;029a स एवमुक्तः सुहृदा वचो हितं विचिन्त्य निःश्वस्य च दुर्मनाब्रवीत्&#xA;029c यथा भवानाह सखे तथैव तन्ममापि च ज्ञापयतो वचः शृणु&#xA;030a निहत्य दुःशासनमुक्तवान्बहु प्रसह्य शार्दूलवदेष दुर्मतिः&#xA;030c वृकोदरस्तद्धृदये मम स्थितं न तत्परोक्षं भवतः कुतः शमः&#xA;031a न चापि कर्णं गुरुपुत्र संस्तवादुपारमेत्यर्हसि वक्तुमच्युत&#xA;031c श्रमेण युक्तो महताद्य फल्गुनस्तमेष कर्णः प्रसभं हनिष्यति&#xA;032a तमेवमुक्त्वाभ्यनुनीय चासकृत्तवात्मजः स्वाननुशास्ति सैनिकान्&#xA;032c समाघ्नताभिद्रवताहितानिमान्सबाणशब्दान्किमु जोषमास्यते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/065/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/065/</guid>
      <description>&lt;p&gt;001  सञ्जय उवाच&#xA;001a तौ शङ्खभेरीनिनदे समृद्धे समीयतुः श्वेतहयौ नराग्र्यौ&#xA;001c वैकर्तनः सूतपुत्रोऽर्जुनश्च दुर्मन्त्रिते तव पुत्रस्य राजन्&#xA;002a यथा गजौ हैमवतौ प्रभिन्नौ प्रगृह्य दन्ताविव वाशितार्थे&#xA;002c तथा समाजग्मतुरुग्रवेगौ धनञ्जयश्चाधिरथिश्च वीरौ&#xA;003a बलाहकेनेव यथा बलाहको यदृच्छया वा गिरिणा गिरिर्यथा&#xA;003c तथा धनुर्ज्यातलनेमिनिस्वनौ समीयतुस्ताविषुवर्षवर्षिणौ&#xA;004a प्रवृद्धशृङ्गद्रुमवीरुदोषधी प्रवृद्धनानाविधपर्वतौकसौ&#xA;004c यथाचलौ वा गलितौ महाबलौ तथा महास्त्रैरितरेतरं घ्नतः&#xA;005a स सन्निपातस्तु तयोर्महानभूत्सुरेशवैरोचनयोर्यथा पुरा&#xA;005c शरैर्विभुग्नाङ्गनियन्तृवाहनः सुदुःसहोऽन्यैः पटुशोणितोदकः&#xA;006a प्रभूतपद्मोत्पलमत्स्यकच्छपौ महाह्रदौ पक्षिगणानुनादितौ&#xA;006c सुसन्निकृष्टावनिलोद्धतौ यथा तथा रथौ तौ ध्वजिनौ समीयतुः&#xA;007a उभौ महेन्द्रस्य समानविक्रमावुभौ महेन्द्रप्रतिमौ महारथौ&#xA;007c महेन्द्रवज्रप्रतिमैश्च सायकैर्महेन्द्रवृत्राविव सम्प्रजह्रतुः&#xA;008a सनागपत्त्यश्वरथे उभे बले विचित्रवर्णाभरणाम्बरस्रजे&#xA;008c चकम्पतुश्चोन्नमतः स्म विस्मयाद्वियद्गताश्चार्जुनकर्णसंयुगे&#xA;009a भुजाः सवज्राङ्गुलयः समुच्छ्रिताः ससिंहनादा हृषितैर्दिदृक्षुभिः&#xA;009c यदार्जुनं मत्तमिव द्विपो द्विपं समभ्ययादाधिरथिर्जिघांसया&#xA;010a अभ्यक्रोशन्सोमकास्तत्र पार्थं त्वरस्व याह्यर्जुन विध्य कर्णम्&#xA;010c छिन्ध्यस्य मूर्धानमलं चिरेण श्रद्धां च राज्याद्धृतराष्ट्रसूनोः&#xA;011a तथास्माकं बहवस्तत्र योधाः कर्णं तदा याहि याहीत्यवोचन्&#xA;011c जह्यर्जुनं कर्ण ततः सचीराः पुनर्वनं यान्तु चिराय पार्थाः&#xA;012a ततः कर्णः प्रथमं तत्र पार्थं महेषुभिर्दशभिः पर्यविध्यत्&#xA;012c तमर्जुनः प्रत्यविध्यच्छिताग्रैः कक्षान्तरे दशभिरतीव क्रुद्धः&#xA;013a परस्परं तौ विशिखैः सुतीक्ष्णैस्ततक्षतुः सूतपुत्रोऽर्जुनश्च&#xA;013c परस्परस्यान्तरेप्सू विमर्दे सुभीममभ्याययतुः प्रहृष्टौ&#xA;014a अमृष्यमाणश्च महाविमर्दे तत्राक्रुध्यद्भीमसेनो महात्मा&#xA;014c अथाब्रवीत्पाणिना पाणिमाघ्नन्सन्दष्टौष्ठो नृत्यति वादयन्निव&#xA;014e कथं नु त्वां सूतपुत्रः किरीटिन्महेषुभिर्दशभिरविध्यदग्रे&#xA;015a यया धृत्या सर्वभूतान्यजैषीर्ग्रासं ददद्वह्नये खाण्डवे त्वम्&#xA;015c तया धृत्या सूतपुत्रं जहि त्वमहं वैनं गदया पोथयिष्ये&#xA;016a अथाब्रवीद्वासुदेवोऽपि पार्थं दृष्ट्वा रथेषून्प्रतिहन्यमानान्&#xA;016c अमीमृदत्सर्वथा तेऽद्य कर्णो ह्यस्त्रैरस्त्राणि किमिदं किरीटिन्&#xA;017a स वीर किं मुह्यसि नावधीयसे नदन्त्येते कुरवः सम्प्रहृष्टाः&#xA;017c कर्णं पुरस्कृत्य विदुर्हि सर्वे त्वदस्त्रमस्त्रैर्विनिपात्यमानम्&#xA;018a यया धृत्या निहतं तामसास्त्रं युगे युगे राक्षसाश्चापि घोराः&#xA;018c दम्भोद्भवाश्चासुराश्चाहवेषु तया धृत्या त्वं जहि सूतपुत्रम्&#xA;019a अनेन वास्य क्षुरनेमिनाद्य सञ्छिन्द्धि मूर्धानमरेः प्रसह्य&#xA;019c मया निसृष्टेन सुदर्शनेन वज्रेण शक्रो नमुचेरिवारेः&#xA;020a किरातरूपी भगवान्यया च त्वया महत्या परितोषितोऽभूत्&#xA;020c तां त्वं धृतिं वीर पुनर्गृहीत्वा सहानुबन्धं जहि सूतपुत्रम्&#xA;021a ततो महीं सागरमेखलां त्वं सपत्तनां ग्रामवतीं समृद्धाम्&#xA;021c प्रयच्छ राज्ञे निहतारिसङ्घां यशश्च पार्थातुलमाप्नुहि त्वम्&#xA;022a सञ्चोदितो भीमजनार्दनाभ्यां स्मृत्वा तदात्मानमवेक्ष्य सत्त्वम्&#xA;022c महात्मनश्चागमने विदित्वा प्रयोजनं केशवमित्युवाच&#xA;023a प्रादुष्करोम्येष महास्त्रमुग्रं शिवाय लोकस्य वधाय सौतेः&#xA;023c तन्मेऽनुजानातु भवान्सुराश्च ब्रह्मा भवो ब्रह्मविदश्च सर्वे&#xA;024a इत्यूचिवान्ब्राह्ममसह्यमस्त्रं प्रादुश्चक्रे मनसा संविधेयम्&#xA;024c ततो दिशश्च प्रदिशश्च सर्वाः समावृणोत्सायकैर्भूरितेजाः&#xA;024e ससर्ज बाणान्भरतर्षभोऽपि शतंशतानेकवदाशुवेगान्&#xA;025a वैकर्तनेनापि तथाजिमध्ये सहस्रशो बाणगणा विसृष्टाः&#xA;025c ते घोषिणः पाण्डवमभ्युपेयुः पर्जन्यमुक्ता इव वारिधाराः&#xA;026a स भीमसेनं च जनार्दनं च किरीटिनं चाप्यमनुष्यकर्मा&#xA;026c त्रिभिस्त्रिभिर्भीमबलो निहत्य ननाद घोरं महता स्वरेण&#xA;027a स कर्णबाणाभिहतः किरीटी भीमं तथा प्रेक्ष्य जनार्दनं च&#xA;027c अमृष्यमाणः पुनरेव पार्थः शरान्दशाष्टौ च समुद्बबर्ह&#xA;028a सुषेणमेकेन शरेण विद्ध्वा शल्यं चतुर्भिस्त्रिभिरेव कर्णम्&#xA;028c ततः सुमुक्तैर्दशभिर्जघान सभापतिं काञ्चनवर्मनद्धम्&#xA;029a स राजपुत्रो विशिरा विबाहुर्विवाजिसूतो विधनुर्विकेतुः&#xA;029c ततो रथाग्रादपतत्प्रभग्नः परश्वधैः शाल इवाभिकृत्तः&#xA;030a पुनश्च कर्णं त्रिभिरष्टभिश्च द्वाभ्यां चतुर्भिर्दशभिश्च विद्ध्वा&#xA;030c चतुःशतान्द्विरदान्सायुधीयान्हत्वा रथानष्टशतं जघान&#xA;030e सहस्रमश्वांश्च पुनश्च सादीनष्टौ सहस्राणि च पत्तिवीरान्&#xA;031a दृष्ट्वाजिमुख्यावथ युध्यमानौ दिदृक्षवः शूरवरावरिघ्नौ&#xA;031c कर्णं च पार्थं च नियम्य वाहान्खस्था महीस्थाश्च जनावतस्थुः&#xA;032a ततो धनुर्ज्या सहसातिकृष्टा सुघोषमाच्छिद्यत पाण्डवस्य&#xA;032c तस्मिन्क्षणे सूतपुत्रस्तु पार्थं समाचिनोत्क्षुद्रकाणां शतेन&#xA;033a निर्मुक्तसर्पप्रतिमैश्च तीक्ष्णैस्तैलप्रधौतैः खगपत्रवाजैः&#xA;033c षष्ट्या नाराचैर्वासुदेवं बिभेद तदन्तरं सोमकाः प्राद्रवन्त&#xA;034a ततो धनुर्ज्यामवधम्य शीघ्रं शरानस्तानाधिरथेर्विधम्य&#xA;034c सुसंरब्धः कर्णशरक्षताङ्गो रणे पार्थः सोमकान्प्रत्यगृह्णात्&#xA;034e न पक्षिणः सम्पतन्त्यन्तरिक्षे क्षेपीयसास्त्रेण कृतेऽन्धकारे&#xA;035a शल्यं च पार्थो दशभिः पृषत्कैर्भृशं तनुत्रे प्रहसन्नविध्यत्&#xA;035c ततः कर्णं द्वादशभिः सुमुक्तैर्विद्ध्वा पुनः सप्तभिरभ्यविध्यत्&#xA;036a स पार्थबाणासनवेगनुन्नैर्दृढाहतः पत्रिभिरुग्रवेगैः&#xA;036c विभिन्नगात्रः क्षतजोक्षिताङ्गः कर्णो बभौ रुद्र इवाततेषुः&#xA;037a ततस्त्रिभिश्च त्रिदशाधिपोपमं शरैर्बिभेदाधिरथिर्धनञ्जयम्&#xA;037c शरांस्तु पञ्च ज्वलितानिवोरगान्प्रवीरयामास जिघांसुरच्युते&#xA;038a ते वर्म भित्त्वा पुरुषोत्तमस्य सुवर्णचित्रं न्यपतन्सुमुक्ताः&#xA;038c वेगेन गामाविविशुः सुवेगाः स्नात्वा च कर्णाभिमुखाः प्रतीयुः&#xA;039a तान्पञ्चभल्लैस्त्वरितैः सुमुक्तैस्त्रिधा त्रिधैकैकमथोच्चकर्त&#xA;039c धनञ्जयस्ते न्यपतन्पृथिव्यां महाहयस्तक्षकपुत्रपक्षाः&#xA;040a ततः प्रजज्वाल किरीटमाली क्रोधेन कक्षं प्रदहन्निवाग्निः&#xA;040c स कर्णमाकर्णविकृष्टसृष्टैः शरैः शरीरान्तकरैर्ज्वलद्भिः&#xA;040e मर्मस्वविध्यत्स चचाल दुःखाद्धैर्यात्तु तस्थावतिमात्रधैर्यः&#xA;041a ततः शरौघैः प्रदिशो दिशश्च रविप्रभा कर्णरथश्च राजन्&#xA;041c अदृश्य आसीत्कुपिते धनञ्जये तुषारनीहारवृतं यथा नभः&#xA;042a स चक्ररक्षानथ पादरक्षान्पुरःसरान्पृष्ठगोपांश्च सर्वान्&#xA;042c दुर्योधनेनानुमतानरिघ्नान्समुच्चितान्सुरथान्सारभूतान्&#xA;043a द्विसाहस्रान्समरे सव्यसाची कुरुप्रवीरानृषभः कुरूणाम्&#xA;043c क्षणेन सर्वान्सरथाश्वसूतान्निनाय राजन्क्षयमेकवीरः&#xA;044a अथापलायन्त विहाय कर्णं तवात्मजाः कुरवश्चावशिष्टाः&#xA;044c हतानवाकीर्य शरक्षतांश्च लालप्यमानांस्तनयान्पितॄंश्च&#xA;045a स सर्वतः प्रेक्ष्य दिशो विशून्या भयावदीर्णैः कुरुभिर्विहीनः&#xA;045c न विव्यथे भारत तत्र कर्णः प्रतीपमेवार्जुनमभ्यधावत्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/066/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/066/</guid>
      <description>&lt;p&gt;001  सञ्जय उवाच&#xA;001a ततोऽपयाताः शरपातमात्रमवस्थिताः कुरवो भिन्नसेनाः&#xA;001c विद्युत्प्रकाशं ददृशुः समन्ताद्धनञ्जयास्त्रं समुदीर्यमाणम्&#xA;002a तदर्जुनास्त्रं ग्रसते स्म वीरान्वियत्तथाकाशमनन्तघोषम्&#xA;002c क्रुद्धेन पार्थेन तदाशु सृष्टं वधाय कर्णस्य महाविमर्दे&#xA;003a रामादुपात्तेन महामहिम्ना आथर्वणेनारिविनाशनेन&#xA;003c तदर्जुनास्त्रं व्यधमद्दहन्तं पार्थं च बाणैर्निशितैर्निजघ्ने&#xA;004a ततो विमर्दः सुमहान्बभूव तस्यार्जुनस्याधिरथेश्च राजन्&#xA;004c अन्योन्यमासादयतोः पृषत्कैर्विषाणघातैर्द्विपयोरिवोग्रैः&#xA;005a ततो रिपुघ्नं समधत्त कर्णः सुसंशितं सर्पमुखं ज्वलन्तम्&#xA;005c रौद्रं शरं संयति सुप्रधौतं पार्थार्थमत्यर्थचिराय गुप्तम्&#xA;006a सदार्चितं चन्दनचूर्णशायिनं सुवर्णनालीशयनं महाविषम्&#xA;006c प्रदीप्तमैरावतवंशसम्भवं शिरो जिहीर्षुर्युधि फल्गुनस्य&#xA;007a तमब्रवीन्मद्रराजो महात्मा वैकर्तनं प्रेक्ष्य हि संहितेषुम्&#xA;007c न कर्ण ग्रीवामिषुरेष प्राप्स्यते संलक्ष्य सन्धत्स्व शरं शिरोघ्नम्&#xA;008a अथाब्रवीत्क्रोधसंरक्तनेत्रः कर्णः शल्यं सन्धितेषुः प्रसह्य&#xA;008c न सन्धत्ते द्विः शरं शल्य कर्णो न मादृशाः शाठ्ययुक्ता भवन्ति&#xA;009a तथैवमुक्त्वा विससर्ज तं शरं बलाहकं वर्षघनाभिपूजितम्&#xA;009c हतोऽसि वै फल्गुन इत्यवोचत्ततस्त्वरन्नूर्जितमुत्ससर्ज&#xA;010a सन्धीयमानं भुजगं दृष्ट्वा कर्णेन माधवः&#xA;010c आक्रम्य स्यन्दनं पद्भ्यां बलेन बलिनां वरः&#xA;011a अवगाढे रथे भूमौ जानुभ्यामगमन्हयाः&#xA;011c ततः शरः सोऽभ्यहनत्किरीटं तस्य धीमतः&#xA;012a अथार्जुनस्योत्तमगात्रभूषणं धरावियद्द्योसलिलेषु विश्रुतम्&#xA;012c बलास्त्रसर्गोत्तमयत्नमन्युभिः शरेण मूर्ध्नः स जहार सूतजः&#xA;013a दिवाकरेन्दुज्वलनग्रहत्विषं सुवर्णमुक्तामणिजालभूषितम्&#xA;013c पुरन्दरार्थं तपसा प्रयत्नतः स्वयं कृतं यद्भुवनस्य सूनुना&#xA;014a महार्हरूपं द्विषतां भयङ्करं विभाति चात्यर्थसुखं सुगन्धि तत्&#xA;014c निजघ्नुषे देवरिपून्सुरेश्वरः स्वयं ददौ यत्सुमनाः किरीटिने&#xA;015a हराम्बुपाखण्डलवित्तगोप्तृभिः पिनाकपाशाशनिसायकोत्तमैः&#xA;015c सुरोत्तमैरप्यविषह्यमर्दितुं प्रसह्य नागेन जहार यद्वृषः&#xA;016a तदुत्तमेषून्मथितं विषाग्निना प्रदीप्तमर्चिष्मदभिक्षिति प्रियम्&#xA;016c पपात पार्थस्य किरीटमुत्तमं दिवाकरोऽस्तादिव पर्वताज्ज्वलन्&#xA;017a ततः किरीटं बहुरत्नमण्डितं जहार नागोऽर्जुनमूर्धतो बलात्&#xA;017c गिरेः सुजाताङ्कुरपुष्पितद्रुमं महेन्द्रवज्रः शिखरं यथोत्तमम्&#xA;018a मही वियद्द्यौः सलिलानि वायुना यथा विभिन्नानि विभान्ति भारत&#xA;018c तथैव शब्दो भुवनेष्वभूत्तदा जना व्यवस्यन्व्यथिताश्च चस्खलुः&#xA;019a ततः समुद्ग्रथ्य सितेन वाससा स्वमूर्धजानव्यथितः स्थितोऽर्जुनः&#xA;019c विभाति सम्पूर्णमरीचिभास्वता शिरोगतेनोदयपर्वतो यथा&#xA;020a बलाहकः कर्णभुजेरितस्ततो हुताशनार्कप्रतिमद्युतिर्महान्&#xA;020c महोरगः कृतवैरोऽर्जुनेन किरीटमासाद्य समुत्पपात&#xA;021a तमब्रवीद्विद्धि कृतागसं मे कृष्णाद्य मातुर्वधजातवैरम्&#xA;021c ततः कृष्णः पार्थमुवाच सङ्ख्ये महोरगं कृतवैरं जहि त्वम्&#xA;022a स एवमुक्तो मधुसूदनेन गाण्डीवधन्वा रिपुषूग्रधन्वा&#xA;022c उवाच को न्वेष ममाद्य नागः स्वयं य आगाद्गरुडस्य वक्त्रम्&#xA;023  कृष्ण उवाच&#xA;023a योऽसौ त्वया खाण्डवे चित्रभानुं सन्तर्पयानेन धनुर्धरेण&#xA;023c वियद्गतो बाणनिकृत्तदेहो ह्यनेकरूपो निहतास्य माता&#xA;024a ततस्तु जिष्णुः परिहृत्य शेषांश्चिच्छेद षड्भिर्निशितैः सुधारैः&#xA;024c नागं वियत्तिर्यगिवोत्पतन्तं स छिन्नगात्रो निपपात भूमौ&#xA;025a तस्मिन्मुहूर्ते दशभिः पृषत्कैः शिलाशितैर्बर्हिणवाजितैश्च&#xA;025c विव्याध कर्णः पुरुषप्रवीरं धनञ्जयं तिर्यगवेक्षमाणम्&#xA;026a ततोऽर्जुनो द्वादशभिर्विमुक्तैराकर्णमुक्तैर्निशितैः समर्प्य&#xA;026c नाराचमाशीविषतुल्यवेगमाकर्णपूर्णायतमुत्ससर्ज&#xA;027a स चित्रवर्मेषुवरो विदार्य प्राणान्निरस्यन्निव साधु मुक्तः&#xA;027c कर्णस्य पीत्वा रुधिरं विवेश वसुन्धरां शोणितवाजदिग्धः&#xA;028a ततो वृषो बाणनिपातकोपितो महोरगो दण्डविघट्टितो यथा&#xA;028c तथाशुकारी व्यसृजच्छरोत्तमान्महाविषः सर्प इवोत्तमं विषम्&#xA;029a जनार्दनं द्वादशभिः पराभिनन्नवैर्नवत्या च शरैस्तथार्जुनम्&#xA;029c शरेण घोरेण पुनश्च पाण्डवं विभिद्य कर्णोऽभ्यनदज्जहास च&#xA;030a तमस्य हर्षं ममृषे न पाण्डवो बिभेद मर्माणि ततोऽस्य मर्मवित्&#xA;030c परं शरैः पत्रिभिरिन्द्रविक्रमस्तथा यथेन्द्रो बलमोजसाहनत्&#xA;031a ततः शराणां नवतीर्नवार्जुनः ससर्ज कर्णेऽन्तकदण्डसन्निभाः&#xA;031c शरैर्भृशायस्ततनुः प्रविव्यथे तथा यथा वज्रविदारितोऽचलः&#xA;032a मणिप्रवेकोत्तमवज्रहाटकैरलङ्कृतं चास्य वराङ्गभूषणम्&#xA;032c प्रविद्धमुर्व्यां निपपात पत्रिभिर्धनञ्जयेनोत्तमकुण्डलेऽपि च&#xA;033a महाधनं शिल्पिवरैः प्रयत्नतः कृतं यदस्योत्तमवर्म भास्वरम्&#xA;033c सुदीर्घकालेन तदस्य पाण्डवः क्षणेन बाणैर्बहुधा व्यशातयत्&#xA;034a स तं विवर्माणमथोत्तमेषुभिः शरैश्चतुर्भिः कुपितः पराभिनत्&#xA;034c स विव्यथेऽत्यर्थमरिप्रहारितो यथातुरः पित्तकफानिलव्रणैः&#xA;035a महाधनुर्मण्डलनिःसृतैः शितैः क्रियाप्रयत्नप्रहितैर्बलेन च&#xA;035c ततक्ष कर्णं बहुभिः शरोत्तमैर्बिभेद मर्मस्वपि चार्जुनस्त्वरन्&#xA;036a दृढाहतः पत्रिभिरुग्रवेगैः पार्थेन कर्णो विविधैः शिताग्रैः&#xA;036c बभौ गिरिर्गैरिकधातुरक्तः क्षरन्प्रपातैरिव रक्तमम्भः&#xA;037a साश्वं तु कर्णं सरथं किरीटी समाचिनोद्भारत वत्सदन्तैः&#xA;037c प्रच्छादयामास दिशश्च बाणैः सर्वप्रयत्नात्तपनीयपुङ्खैः&#xA;038a स वत्सदन्तैः पृथुपीनवक्षाः समाचितः स्माधिरथिर्विभाति&#xA;038c सुपुष्पिताशोकपलाशशाल्मलिर्यथाचलः स्पन्दनचन्दनायुतः&#xA;039a शरैः शरीरे बहुधा समर्पितैर्विभाति कर्णः समरे विशाम्पते&#xA;039c महीरुहैराचितसानुकन्दरो यथा महेन्द्रः शुभकर्णिकारवान्&#xA;040a स बाणसङ्घान्धनुषा व्यवासृजन्विभाति कर्णः शरजालरश्मिवान्&#xA;040c सलोहितो रक्तगभस्तिमण्डलो दिवाकरोऽस्ताभिमुखो यथा तथा&#xA;041a बाह्वन्तरादाधिरथेर्विमुक्तान्बाणान्महाहीनिव दीप्यमानान्&#xA;041c व्यध्वंसयन्नर्जुनबाहुमुक्ताः शराः समासाद्य दिशः शिताग्राः&#xA;042a ततश्चक्रमपतत्तस्य भूमौ स विह्वलः समरे सूतपुत्रः&#xA;042c घूर्णे रथे ब्राह्मणस्याभिशापाद्रामादुपात्तेऽप्रतिभाति चास्त्रे&#xA;043a अमृष्यमाणो व्यसनानि तानि हस्तौ विधुन्वन्स विगर्हमाणः&#xA;043c धर्मप्रधानानभिपाति धर्म इत्यब्रुवन्धर्मविदः सदैव&#xA;043e ममापि निम्नोऽद्य न पाति भक्तान्मन्ये न नित्यं परिपाति धर्मः&#xA;044a एवं ब्रुवन्प्रस्खलिताश्वसूतो विचाल्यमानोऽर्जुनशस्त्रपातैः&#xA;044c मर्माभिघाताच्छलितः क्रियासु पुनः पुनर्धर्ममगर्हदाजौ&#xA;045a ततः शरैर्भीमतरैरविध्यत्त्रिभिराहवे&#xA;045c हस्ते कर्णस्तदा पार्थमभ्यविध्यच्च सप्तभिः&#xA;046a ततोऽर्जुनः सप्तदश तिग्मतेजानजिह्मगान्&#xA;046c इन्द्राशनिसमान्घोरानसृजत्पावकोपमान्&#xA;047a निर्भिद्य ते भीमवेगा न्यपतन्पृथिवीतले&#xA;047c कम्पितात्मा तथा कर्णः शक्त्या चेष्टामदर्शयत्&#xA;048a बलेनाथ स संस्तभ्य ब्रह्मास्त्रं समुदैरयत्&#xA;048c ऐन्द्रास्त्रमर्जुनश्चापि तद्दृष्ट्वाभिन्यमन्त्रयत्&#xA;049a गाण्डीवं ज्यां च बाणांश्च अनुमन्त्र्य धनञ्जयः&#xA;049c असृजच्छरवर्षाणि वर्षाणीव पुरन्दरः&#xA;050a ततस्तेजोमया बाणा रथात्पार्थस्य निःसृताः&#xA;050c प्रादुरासन्महावीर्याः कर्णस्य रथमन्तिकात्&#xA;051a तान्कर्णस्त्वग्रतोऽभ्यस्तान्मोघांश्चक्रे महारथः&#xA;051c ततोऽब्रवीद्वृष्णिवीरस्तस्मिन्नस्त्रे विनाशिते&#xA;052a विसृजास्त्रं परं पार्थ राधेयो ग्रसते शरान्&#xA;052c ब्रह्मास्त्रमर्जुनश्चापि सम्मन्त्र्याथ प्रयोजयत्&#xA;053a छादयित्वा ततो बाणैः कर्णं प्रभ्राम्य चार्जुनः&#xA;053c तस्य कर्णः शरैः क्रुद्धश्चिच्छेद ज्यां सुतेजनैः&#xA;054a ततो ज्यामवधायान्यामनुमृज्य च पाण्डवः&#xA;054c शरैरवाकिरत्कर्णं दीप्यमानैः सहस्रशः&#xA;055a तस्य ज्याच्छेदनं कर्णो ज्यावधानं च संयुगे&#xA;055c नान्वबुध्यत शीघ्रत्वात्तदद्भुतमिवाभवत्&#xA;056a अस्त्रैरस्त्राणि राधेयः प्रत्यहन्सव्यसाचिनः&#xA;056c चक्रे चाभ्यधिकं पार्थात्स्ववीर्यं प्रतिदर्शयन्&#xA;057a ततः कृष्णोऽर्जुनं दृष्ट्वा कर्णास्त्रेणाभिपीडितम्&#xA;057c अभ्यस्येत्यब्रवीत्पार्थमातिष्ठास्त्रमनुत्तमम्&#xA;058a ततोऽन्यमग्निसदृशं शरं सर्पविषोपमम्&#xA;058c अश्मसारमयं दिव्यमनुमन्त्र्य धनञ्जयः&#xA;059a रौद्रमस्त्रं समादाय क्षेप्तुकामः किरीटवान्&#xA;059c ततोऽग्रसन्मही चक्रं राधेयस्य महामृधे&#xA;060a ग्रस्तचक्रस्तु राधेयः कोपादश्रूण्यवर्तयत्&#xA;060c सोऽब्रवीदर्जुनं चापि मुहूर्तं क्षम पाण्डव&#xA;061a मध्ये चक्रमवग्रस्तं दृष्ट्वा दैवादिदं मम&#xA;061c पार्थ कापुरुषाचीर्णमभिसन्धिं विवर्जय&#xA;062a प्रकीर्णकेशे विमुखे ब्राह्मणे च कृताञ्जलौ&#xA;062c शरणागते न्यस्तशस्त्रे तथा व्यसनगेऽर्जुन&#xA;063a अबाणे भ्रष्टकवचे भ्रष्टभग्नायुधे तथा&#xA;063c न शूराः प्रहरन्त्याजौ न राज्ञे पार्थिवास्तथा&#xA;063e त्वं च शूरोऽसि कौन्तेय तस्मात्क्षम मुहूर्तकम्&#xA;064a यावच्चक्रमिदं भूमेरुद्धरामि धनञ्जय&#xA;064c न मां रथस्थो भूमिष्ठमसज्जं हन्तुमर्हसि&#xA;064e न वासुदेवात्त्वत्तो वा पाण्डवेय बिभेम्यहम्&#xA;065a त्वं हि क्षत्रियदायादो महाकुलविवर्धनः&#xA;065c स्मृत्वा धर्मोपदेशं त्वं मुहूर्तं क्षम पाण्डव&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/067/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/067/</guid>
      <description>&lt;p&gt;001  सञ्जय उवाच&#xA;001a अथाब्रवीद्वासुदेवो रथस्थो राधेय दिष्ट्या स्मरसीह धर्मम्&#xA;001c प्रायेण नीचा व्यसनेषु मग्ना निन्दन्ति दैवं कुकृतं न तत्तत्&#xA;002a यद्द्रौपदीमेकवस्त्रां सभायामानाय्य त्वं चैव सुयोधनश्च&#xA;002c दुःशासनः शकुनिः सौबलश्च न ते कर्ण प्रत्यभात्तत्र धर्मः&#xA;003a यदा सभायां कौन्तेयमनक्षज्ञं युधिष्ठिरम्&#xA;003c अक्षज्ञः शकुनिर्जेता तदा धर्मः क्व ते गतः&#xA;004a यदा रजस्वलां कृष्णां दुःशासनवशे स्थिताम्&#xA;004c सभायां प्राहसः कर्ण क्व ते धर्मस्तदा गतः&#xA;005a राज्यलुब्धः पुनः कर्ण समाह्वयसि पाण्डवम्&#xA;005c गान्धारराजमाश्रित्य क्व ते धर्मस्तदा गतः&#xA;006a एवमुक्ते तु राधेये वासुदेवेन पाण्डवम्&#xA;006c मन्युरभ्याविशत्तीव्रः स्मृत्वा तत्तद्धनञ्जयम्&#xA;007a तस्य क्रोधेन सर्वेभ्यः स्रोतोभ्यस्तेजसोऽर्चिषः&#xA;007c प्रादुरासन्महाराज तदद्भुतमिवाभवत्&#xA;008a तं समीक्ष्य ततः कर्णो ब्रह्मास्त्रेण धनञ्जयम्&#xA;008c अभ्यवर्षत्पुनर्यत्नमकरोद्रथसर्जने&#xA;008e तदस्त्रमस्त्रेणावार्य प्रजहारास्य पाण्डवः&#xA;009a ततोऽन्यदस्त्रं कौन्तेयो दयितं जातवेदसः&#xA;009c मुमोच कर्णमुद्दिश्य तत्प्रजज्वाल वै भृशम्&#xA;010a वारुणेन ततः कर्णः शमयामास पावकम्&#xA;010c जीमूतैश्च दिशः सर्वाश्चक्रे तिमिरदुर्दिनाः&#xA;011a पाण्डवेयस्त्वसम्भ्रान्तो वायव्यास्त्रेण वीर्यवान्&#xA;011c अपोवाह तदाभ्राणि राधेयस्य प्रपश्यतः&#xA;012a तं हस्तिकक्ष्याप्रवरं च बाणैः सुवर्णमुक्तामणिवज्रमृष्टम्&#xA;012c कालप्रयत्नोत्तमशिल्पियत्नैः कृतं सुरूपं वितमस्कमुच्चैः&#xA;013a ऊर्जस्करं तव सैन्यस्य नित्यममित्रवित्रासनमीड्यरूपम्&#xA;013c विख्यातमादित्यसमस्य लोके त्विषा समं पावकभानुचन्द्रैः&#xA;014a ततः क्षुरेणाधिरथेः किरीटी सुवर्णपुङ्खेन शितेन यत्तः&#xA;014c श्रिया ज्वलन्तं ध्वजमुन्ममाथ महारथस्याधिरथेर्महात्मा&#xA;015a यशश्च धर्मश्च जयश्च मारिष प्रियाणि सर्वाणि च तेन केतुना&#xA;015c तदा कुरूणां हृदयानि चापतन्बभूव हाहेति च निस्वनो महान्&#xA;016a अथ त्वरन्कर्णवधाय पाण्डवो महेन्द्रवज्रानलदण्डसन्निभम्&#xA;016c आदत्त पार्थोऽञ्जलिकं निषङ्गात्सहस्ररश्मेरिव रश्मिमुत्तमम्&#xA;017a मर्मच्छिदं शोणितमांसदिग्धं वैश्वानरार्कप्रतिमं महार्हम्&#xA;017c नराश्वनागासुहरं त्र्यरत्निं षड्वाजमञ्जोगतिमुग्रवेगम्&#xA;018a सहस्रनेत्राशनितुल्यतेजसं समानक्रव्यादमिवातिदुःसहम्&#xA;018c पिनाकनारायणचक्रसन्निभं भयङ्करं प्राणभृतां विनाशनम्&#xA;019a युक्त्वा महास्त्रेण परेण मन्त्रविद्विकृष्य गाण्डीवमुवाच सस्वनम्&#xA;019c अयं महास्त्रोऽप्रतिमो धृतः शरः शरीरभिच्चासुहरश्च दुर्हृदः&#xA;020a तपोऽस्ति तप्तं गुरवश्च तोषिता मया यदिष्टं सुहृदां तथा श्रुतम्&#xA;020c अनेन सत्येन निहन्त्वयं शरः सुदंशितः कर्णमरिं ममाजितः&#xA;021a इत्यूचिवांस्तं स मुमोच बाणं धनञ्जयः कर्णवधाय घोरम्&#xA;021c कृत्यामथर्वाङ्गिरसीमिवोग्रां दीप्तामसह्यां युधि मृत्युनापि&#xA;022a ब्रुवन्किरीटी तमतिप्रहृष्टो अयं शरो मे विजयावहोऽस्तु&#xA;022c जिघांसुरर्केन्दुसमप्रभावः कर्णं समाप्तिं नयतां यमाय&#xA;023a तेनेषुवर्येण किरीटमाली प्रहृष्टरूपो विजयावहेन&#xA;023c जिघांसुरर्केन्दुसमप्रभेण चक्रे विषक्तं रिपुमाततायी&#xA;024a तदुद्यतादित्यसमानवर्चसं शरन्नभोमध्यगभास्करोपमम्&#xA;024c वराङ्गमुर्व्यामपतच्चमूपतेर्दिवाकरोऽस्तादिव रक्तमण्डलः&#xA;025a तदस्य देही सततं सुखोदितं स्वरूपमत्यर्थमुदारकर्मणः&#xA;025c परेण कृच्छ्रेण शरीरमत्यजद्गृहं महर्द्धीव ससङ्गमीश्वरः&#xA;026a शरैर्विभुग्नं व्यसु तद्विवर्मणः पपात कर्णस्य शरीरमुच्छ्रितम्&#xA;026c स्रवद्व्रणं गैरिकतोयविस्रवं गिरेर्यथा वज्रहतं शिरस्तथा&#xA;027a देहात्तु कर्णस्य निपातितस्य तेजो दीप्तं खं विगाह्याचिरेण&#xA;027c तदद्भुतं सर्वमनुष्ययोधाः पश्यन्ति राजन्निहते स्म कर्णे&#xA;028a तं सोमकाः प्रेक्ष्य हतं शयानं प्रीता नादं सह सैन्यैरकुर्वन्&#xA;028c तूर्याणि चाजघ्नुरतीव हृष्टा वासांसि चैवादुधुवुर्भुजांश्च&#xA;028e बलान्विताश्चाप्यपरे ह्यनृत्यन्नन्योन्यमाश्लिष्य नदन्त ऊचुः&#xA;029a दृष्ट्वा तु कर्णं भुवि निष्टनन्तं हतं रथात्सायकेनावभिन्नम्&#xA;029c महानिलेनाग्निमिवापविद्धं; यज्ञावसाने शयने निशान्ते&#xA;030a शरैराचितसर्वाङ्गः शोणितौघपरिप्लुतः&#xA;030c विभाति देहः कर्णस्य स्वरश्मिभिरिवांशुमान्&#xA;031a प्रताप्य सेनामामित्रीं दीप्तैः शरगभस्तिभिः&#xA;031c बलिनार्जुनकालेन नीतोऽस्तं कर्णभास्करः&#xA;032a अस्तं गच्छन्यथादित्यः प्रभामादाय गच्छति&#xA;032c एवं जीवितमादाय कर्णस्येषुर्जगाम ह&#xA;033a अपराह्णे पराह्णस्य सूतपुत्रस्य मारिष&#xA;033c छिन्नमञ्जलिकेनाजौ सोत्सेधमपतच्छिरः&#xA;034a उपर्युपरि सैन्यानां तस्य शत्रोस्तदञ्जसा&#xA;034c शिरः कर्णस्य सोत्सेधमिषुः सोऽपाहरद्द्रुतम्&#xA;035  सञ्जय उवाच&#xA;035a कर्णं तु शूरं पतितं पृथिव्यां शराचितं शोणितदिग्धगात्रम्&#xA;035c दृष्ट्वा शयानं भुवि मद्रराजश्छिन्नध्वजेनापययौ रथेन&#xA;036a कर्णे हते कुरवः प्राद्रवन्त भयार्दिता गाढविद्धाश्च सङ्ख्ये&#xA;036c अवेक्षमाणा मुहुरर्जुनस्य ध्वजं महान्तं वपुषा ज्वलन्तम्&#xA;037a सहस्रनेत्रप्रतिमानकर्मणः सहस्रपत्रप्रतिमाननं शुभम्&#xA;037c सहस्ररश्मिर्दिनसङ्क्षये यथा तथापतत्तस्य शिरो वसुन्धराम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/068/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/068/</guid>
      <description>&lt;p&gt;001  सञ्जय उवाच&#xA;001a शल्यस्तु कर्णार्जुनयोर्विमर्दे बलानि दृष्ट्वा मृदितानि बाणैः&#xA;001c दुर्योधनं यान्तमवेक्षमाणो सन्दर्शयद्भारत युद्धभूमिम्&#xA;002a निपातितस्यन्दनवाजिनागं दृष्ट्वा बलं तद्धतसूतपुत्रम्&#xA;002c दुर्योधनोऽश्रुप्रतिपूर्णनेत्रो मुहुर्मुहुर्न्यश्वसदार्तरूपः&#xA;003a कर्णं तु शूरं पतितं पृथिव्यां शराचितं शोणितदिग्धगात्रम्&#xA;003c यदृच्छया सूर्यमिवावनिस्थं दिदृक्षवः सम्परिवार्य तस्थुः&#xA;004a प्रहृष्टवित्रस्तविषण्णविस्मृतास्तथापरे शोकगता इवाभवन्&#xA;004c परे त्वदीयाश्च परस्परेण यथा यथैषां प्रकृतिस्तथाभवन्&#xA;005a प्रविद्धवर्माभरणाम्बरायुधं धनञ्जयेनाभिहतं हतौजसम्&#xA;005c निशम्य कर्णं कुरवः प्रदुद्रुवुर्हतर्षभा गाव इवाकुलाकुलाः&#xA;006a कृत्वा विमर्दं भृशमर्जुनेन कर्णं हतं केसरिणेव नागम्&#xA;006c दृष्ट्वा शयानं भुवि मद्रराजो; भीतोऽपसर्पत्सरथः सुशीघ्रम्&#xA;007a मद्राधिपश्चापि विमूढचेतास्तूर्णं रथेनापहृतध्वजेन&#xA;007c दुर्योधनस्यान्तिकमेत्य शीघ्रं सम्भाष्य दुःखार्तमुवाच वाक्यम्&#xA;008a विशीर्णनागाश्वरथप्रवीरं बलं त्वदियं यमराष्ट्रकल्पम्&#xA;008c अन्योन्यमासाद्य हतं महद्भिर्नराश्वनागैर्गिरिकूटकल्पैः&#xA;009a नैतादृशं भारत युद्धमासीद्यथाद्य कर्णार्जुनयोर्बभूव&#xA;009c ग्रस्तौ हि कर्णेन समेत्य कृष्णा वन्ये च सर्वे तव शत्रवो ये&#xA;010a दैवं तु यत्तत्स्ववशं प्रवृत्तं तत्पाण्डवान्पाति हिनस्ति चास्मान्&#xA;010c तवार्थसिद्ध्यर्थकरा हि सर्वे प्रसह्य वीरा निहता द्विषद्भिः&#xA;011a कुबेरवैवस्वतवासवानां तुल्यप्रभावाम्बुपतेश्च वीराः&#xA;011c वीर्येण शौर्येण बलेन चैव तैस्तैश्च युक्ता विपुलैर्गुणौघैः&#xA;012a अवध्यकल्पा निहता नरेन्द्रास्तवार्थकामा युधि पाण्डवेयैः&#xA;012c तन्मा शुचो भारत दिष्टमेतत्पर्यायसिद्धिर्न सदास्ति सिद्धिः&#xA;013a एतद्वचो मद्रपतेर्निशम्य स्वं चापनीतं मनसा निरीक्ष्य&#xA;013c दुर्योधनो दीनमना विसञ्ज्ञः पुनः पुनर्न्यश्वसदार्तरूपः&#xA;014a तं ध्यानमूकं कृपणं भृशार्तमार्तायनिर्दीनमुवाच वाक्यम्&#xA;014c पश्येदमुग्रं नरवाजिनागैरायोधनं वीरहतैः प्रपन्नम्&#xA;015a महीधराभैः पतितैर्महागजैः सकृत्प्रविद्धैः शरविद्धमर्मभिः&#xA;015c तैर्विह्वलद्भिश्च गतासुभिश्च प्रध्वस्तयन्त्रायुधवर्मयोधैः&#xA;016a वज्रापविद्धैरिव चाचलेन्द्रैर्विभिन्नपाषाणमृगद्रुमौषधैः&#xA;016c प्रविद्धघण्टाङ्कुशतोमरध्वजैः सहेममालै रुधिरौघसम्प्लुतैः&#xA;017a शरावभिन्नैः पतितैश्च वाजिभिः श्वसद्भिरन्यैः क्षतजं वमद्भिः&#xA;017c दीनैः स्तनद्भिः परिवृत्तनेत्रैर्महीं दशद्भिः कृपणं नदद्भिः&#xA;018a तथापविद्धैर्गजवाजियोधै;र्मन्दासुभिश्चैव गतासुभिश्च&#xA;018c नराश्वनागैश्च रथैश्च मर्दितैर्मही महावैतरणीव दुर्दृशा&#xA;019a गजैर्निकृत्तापरहस्तगात्रैरुद्वेपमानैः पतितैः पृथिव्याम्&#xA;019c यशस्विभिर्नागरथाश्वयोधिभिः पदातिभिश्चाभिमुखैर्हतैः परैः&#xA;019e विशीर्णवर्माभरणाम्बरायुधैर्वृता निशान्तैरिव पावकैर्मही&#xA;020a शरप्रहाराभिहतैर्महाबलैरवेक्ष्यमाणैः पतितैः सहस्रशः&#xA;020c प्रनष्टसञ्ज्ञैः पुनरुच्छ्वसद्भिर्मही बभूवानुगतैरिवाग्निभिः&#xA;020e दिवश्च्युतैर्भूरतिदीप्तिमद्भिर्नक्तं ग्रहैर्द्यौरमलेव दीप्तैः&#xA;021a शरास्तु कर्णार्जुनबाहुमुक्ता विदार्य नागाश्वमनुष्यदेहान्&#xA;021c प्राणान्निरस्याशु महीमतीयुर्महोरगा वासमिवाभितोऽस्त्रैः&#xA;022a हतैर्मनुष्याश्वगजैश्च सङ्ख्ये शरावभिन्नैश्च रथैर्बभूव&#xA;022c धनञ्जयस्याधिरथेश्च मार्गे गजैरगम्या वसुधातिदुर्गा&#xA;023a रथैर्वरेषून्मथितैश्च योधैः संस्यूतसूताश्ववरायुधध्वजैः&#xA;023c विशीर्णशस्त्रैर्विनिकृत्तबन्धुरैर्निकृत्तचक्राक्षयुगत्रिवेणुभिः&#xA;024a विमुक्तयन्त्रैर्निहतैरयस्मयैर्हतानुषङ्गैर्विनिषङ्गबन्धुरैः&#xA;024c प्रभग्ननीडैर्मणिहेममण्डितैः स्तृता मही द्यौरिव शारदैर्घनैः&#xA;025a विकृष्यमणैर्जवनैरलङ्कृतैर्हतेश्वरैराजिरथैः सुकल्पितैः&#xA;025c मनुष्यमातङ्गरथाश्वराशिभिर्द्रुतं व्रजन्तो बहुधा विचूर्णिताः&#xA;026a सहेमपट्टाः परिघाः परश्वधाः कडङ्गरायोमुसलानि पट्टिशाः&#xA;026c पेतुश्च खड्गा विमला विकोशा गदाश्च जाम्बूनदपट्टबद्धाः&#xA;027a चापानि रुक्माङ्गदभूषणानि शराश्च कार्तस्वरचित्रपुङ्खाः&#xA;027c ऋष्ट्यश्च पीता विमला विकोशाः प्रासाः सखड्गाः कनकावभासाः&#xA;028a छत्राणि वालव्यजनानि शङ्खाः स्रजश्च पुष्पोत्तमहेमचित्राः&#xA;028c कुथाः पताकाम्बरवेष्टिताश्च किरीटमाला मुकुटाश्च शुभ्राः&#xA;029a प्रकीर्णका विप्रकीर्णाः कुथाश्च प्रधानमुक्तातरलाश्च हाराः&#xA;029c आपीडकेयूरवराङ्गदानि ग्रैवेयनिष्काः ससुवर्णसूत्राः&#xA;030a मण्युत्तमा वज्रसुवर्णमुक्ता रत्नानि चोच्चावचमङ्गलानि&#xA;030c गात्राणि चात्यन्तसुखोचितानि शिरांसि चेन्दुप्रतिमाननानि&#xA;031a देहांश्च भोगांश्च परिच्छदांश्च त्यक्त्वा मनोज्ञानि सुखानि चापि&#xA;031c स्वधर्मनिष्ठां महतीमवाप्य व्याप्तांश्च लोकान्यशसा समीयुः&#xA;032a इत्येवमुक्त्वा विरराम शल्यो दुर्योधनः शोकपरीतचेताः&#xA;032c हा कर्ण हा कर्ण इति ब्रुवाण आर्तो विसञ्ज्ञो भृशमश्रुनेत्रः&#xA;033a तं द्रोणपुत्रप्रमुखा नरेन्द्राः सर्वे समाश्वास्य सह प्रयान्ति&#xA;033c निरीक्षमाणा मुहुरर्जुनस्य ध्वजं महान्तं यशसा ज्वलन्तम्&#xA;034a नराश्वमातङ्गशरीरजेन रक्तेन सिक्ता रुधिरेण भूमिः&#xA;034c रक्ताम्बरस्रक्तपनीययोगान्नारी प्रकाशा इव सर्वगम्या&#xA;035a प्रच्छन्नरूपा रुधिरेण राजन्रौद्रे मुहूर्तेऽतिविराजमानाः&#xA;035c नैवावतस्थुः कुरवः समीक्ष्य प्रव्राजिता देवलोकाश्च सर्वे&#xA;036a वधेन कर्णस्य सुदुःखितास्ते हा कर्ण हा कर्ण इति ब्रुवाणाः&#xA;036c द्रुतं प्रयाताः शिबिराणि राजन्दिवाकरं रक्तमवेक्षमाणाः&#xA;037a गाण्डीवमुक्तैस्तु सुवर्णपुङ्खैः शितैः शरैः शोणितदिग्धवाजैः&#xA;037c शरैश्चिताङ्गो भुवि भाति कर्णो हतोऽपि सन्सूर्य इवांशुमाली&#xA;038a कर्णस्य देहं रुधिरावसिक्तं भक्तानुकम्पी भगवान्विवस्वान्&#xA;038c स्पृष्ट्वा करैर्लोहितरक्तरूपः सिष्णासुरभ्येति परं समुद्रम्&#xA;039a इतीव सञ्चिन्त्य सुरर्षिसङ्घाः सम्प्रस्थिता यान्ति यथानिकेतम्&#xA;039c सञ्चिन्तयित्वा च जना विसस्रुर्यथासुखं खं च महीतलं च&#xA;040a तदद्भुतं प्राणभृतां भयङ्करं निशम्य युद्धं कुरुवीरमुख्ययोः&#xA;040c धनञ्जयस्याधिरथेश्च विस्मिताः प्रशंसमानाः प्रययुस्तदा जनाः&#xA;041a शरैः सङ्कृत्तवर्माणं वीरं विशसने हतम्&#xA;041c गतासुमपि राधेयं नैव लक्ष्मीर्व्यमुञ्चत&#xA;042a नानाभरणवान्राजन्मृष्टजाम्बूनदाङ्गदः&#xA;042c हतो वैकर्तनः शेते पादपोऽङ्कुरवानिव&#xA;043a कनकोत्तमसङ्काशः प्रदीप्त इव पावकः&#xA;043c सपुत्रः पुरुषव्याघ्रः संशान्तः पार्थतेजसा&#xA;043e प्रताप्य पाण्डवान्राजन्पाञ्चालांश्चास्त्रतेजसा&#xA;044a ददानीत्येव योऽवोचन्न नास्तीत्यर्थितोऽर्थिभिः&#xA;044c सद्भिः सदा सत्पुरुषः स हतो द्वैरथे वृषः&#xA;045a यस्य ब्राह्मणसात्सर्वमात्मार्थं न महात्मनः&#xA;045c नादेयं ब्राह्मणेष्वासीद्यस्य स्वमपि जीवितम्&#xA;046a सदा नॄणां प्रियो दाता प्रियदानो दिवं गतः&#xA;046c आदाय तव पुत्राणां जयाशां शर्म वर्म च&#xA;047a हते स्म कर्णे सरितो न स्रवन्ति जगाम चास्तं कलुषो दिवाकरः&#xA;047c ग्रहश्च तिर्यग्ज्वलितार्कवर्णो यमस्य पुत्रोऽभ्युदियाय राजन्&#xA;048a नभः पफालाथ ननाद चोर्वी ववुश्च वाताः परुषातिवेलम्&#xA;048c दिशः सधूमाश्च भृशं प्रजज्वलुर्महार्णवाश्चुक्षुभिरे च सस्वनाः&#xA;049a सकाननाः साद्रिचयाश्चकम्पुः प्रविव्यथुर्भूतगणाश्च मारिष&#xA;049c बृहस्पती रोहिणीं सम्प्रपीड्य बभूव चन्द्रार्कसमानवर्णः&#xA;050a हते कर्णे न दिशो विप्रजज्ञुस्तमोवृता द्यौर्विचचाल भूमिः&#xA;050c पपात चोल्का ज्वलनप्रकाशा निशाचराश्चाप्यभवन्प्रहृष्टाः&#xA;051a शशिप्रकाशाननमर्जुनो यदा क्षुरेण कर्णस्य शिरो न्यपातयत्&#xA;051c अथान्तरिक्षे दिवि चेह चासकृद्बभूव हाहेति जनस्य निस्वनः&#xA;052a स देवगन्धर्वमनुष्यपूजितं निहत्य कर्णं रिपुमाहवेऽर्जुनः&#xA;052c रराज पार्थः परमेण तेजसा वृत्रं निहत्येव सहस्रलोचनः&#xA;053a ततो रथेनाम्बुदवृन्दनादिना शरन्नभोमध्यगभास्करत्विषा&#xA;053c पताकिना भीमनिनादकेतुना हिमेन्दुशङ्खस्फटिकावभासिना&#xA;053e सुवर्णमुक्तामणिवज्रविद्रुमैरलङ्कृतेनाप्रतिमानरंहसा&#xA;054a नरोत्तमौ पाण्डवकेशिमर्दनावुदाहितावग्निदिवाकरोपमौ&#xA;054c रणाजिरे वीतभयौ विरेजतुः समानयानाविव विष्णुवासवौ&#xA;055a ततो धनुर्ज्यातलनेमिनिस्वनैः प्रसह्य कृत्वा च रिपून्हतप्रभान्&#xA;055c संसाधयित्वैव कुरूञ्शरौघैः कपिध्वजः पक्षिवरध्वजश्च&#xA;055e प्रसह्य शङ्खौ धमतुः सुघोषौ मनांस्यरीणामवसादयन्तौ&#xA;056a सुवर्णजालावततौ महास्वनौ हिमावदातौ परिगृह्य पाणिभिः&#xA;056c चुचुम्बतुः शङ्खवरौ नृणां वरौ वराननाभ्यां युगपच्च दध्मतुः&#xA;057a पाञ्चजन्यस्य निर्घोषो देवदत्तस्य चोभयोः&#xA;057c पृथिवीमन्तरिक्षं च द्यामपश्चाप्यपूरयत्&#xA;058a तौ शङ्खशब्देन निनादयन्तौ वनानि शैलान्सरितो दिशश्च&#xA;058c वित्रासयन्तौ तव पुत्रसेनां युधिष्ठिरं नन्दयतः स्म वीरौ&#xA;059a ततः प्रयाताः कुरवो जवेन श्रुत्वैव शङ्खस्वनमीर्यमाणम्&#xA;059c विहाय मद्राधिपतिं पतिं च दुर्योधनं भारत भारतानाम्&#xA;060a महाहवे तं बहु शोभमानं धनञ्जयं भूतगणाः समेताः&#xA;060c तदान्वमोदन्त जनार्दनं च प्रभाकरावभ्युदितौ यथैव&#xA;061a समाचितौ कर्णशरैः परन्तपावुभौ व्यभातां समरेऽच्युतार्जुनौ&#xA;061c तमो निहत्याभ्युदितौ यथामलौ शशाङ्कसूर्याविव रश्मिमालिनौ&#xA;062a विहाय तान्बाणगणानथागतौ सुहृद्वृतावप्रतिमानविक्रमौ&#xA;062c सुखं प्रविष्टौ शिबिरं स्वमीश्वरौ सदस्यहूताविव वासवाच्युतौ&#xA;063a सदेवगन्धर्वमनुष्यचारणैर्महर्षिभिर्यक्षमहोरगैरपि&#xA;063c जयाभिवृद्ध्या परयाभिपूजितौ निहत्य कर्णं परमाहवे तदा&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/08/069/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/08/069/</guid>
      <description>&lt;p&gt;001  सञ्जय उवाच&#xA;001a तथा निपातिते कर्णे तव सैन्ये च विद्रुते&#xA;001c आश्लिष्य पार्थं दाशार्हो हर्षाद्वचनमब्रवीत्&#xA;002a हतो बलभिदा वृत्रस्त्वया कर्णो धनञ्जय&#xA;002c वधं वै कर्णवृत्राभ्यां कथयिष्यन्ति मानवाः&#xA;003a वज्रिणा निहतो वृत्रः संयुगे भूरितेजसा&#xA;003c त्वया तु निहतः कर्णो धनुषा निशितैः शरैः&#xA;004a तमिमं विक्रमं लोके प्रथितं ते यशोवहम्&#xA;004c निवेदयावः कौन्तेय धर्मराजाय धीमते&#xA;005a वधं कर्णस्य सङ्ग्रामे दीर्घकालचिकीर्षितम्&#xA;005c निवेद्य धर्मराजस्य त्वमानृण्यं गमिष्यसि&#xA;006a तथेत्युक्ते केशवस्तु पार्थेन यदुपुङ्गवः&#xA;006c पर्यवर्तयदव्यग्रो रथं रथवरस्य तम्&#xA;007a धृष्टद्युम्नं युधामन्युं माद्रीपुत्रौ वृकोदरम्&#xA;007c युयुधानं च गोविन्द इदं वचनमब्रवीत्&#xA;008a परानभिमुखा यत्तास्तिष्ठध्वं भद्रमस्तु वः&#xA;008c यावदावेद्यते राज्ञे हतः कर्णोऽर्जुनेन वै&#xA;009a स तैः शूरैरनुज्ञातो ययौ राजनिवेशनम्&#xA;009c पार्थमादाय गोविन्दो ददर्श च युधिष्ठिरम्&#xA;010a शयानं राजशार्दूलं काञ्चने शयनोत्तमे&#xA;010c अगृह्णीतां च चरणौ मुदितौ पार्थिवस्य तौ&#xA;011a तयोः प्रहर्षमालक्ष्य प्रहारांश्चातिमानुषान्&#xA;011c राधेयं निहतं मत्वा समुत्तस्थौ युधिष्ठिरः&#xA;012a ततोऽस्मै तद्यथावृत्तं वासुदेवः प्रियंवदः&#xA;012c कथयामास कर्णस्य निधनं यदुनन्दनः&#xA;013a ईषदुत्स्मयमानस्तु कृष्णो राजानमब्रवीत्&#xA;013c युधिष्ठिरं हतामित्रं कृताञ्जलिरथाच्युतः&#xA;014a दिष्ट्या गाण्डीवधन्वा च पाण्डवश्च वृकोदरः&#xA;014c त्वं चापि कुशली राजन्माद्रीपुत्रौ च पाण्डवौ&#xA;015a मुक्ता वीरक्षयादस्मात्सङ्ग्रामाल्लोमहर्षणात्&#xA;015c क्षिप्रमुत्तरकालानि कुरु कार्याणि पार्थिव&#xA;016a हतो वैकर्तनः क्रूरः सूतपुत्रो महाबलः&#xA;016c दिष्ट्या जयसि राजेन्द्र दिष्ट्या वर्धसि पाण्डव&#xA;017a यः स द्यूतजितां कृष्णां प्राहसत्पुरुषाधमः&#xA;017c तस्याद्य सूतपुत्रस्य भूमिः पिबति शोणितम्&#xA;018a शेतेऽसौ शरदीर्णाङ्गः शत्रुस्ते कुरुपुङ्गव&#xA;018c तं पश्य पुरुषव्याघ्र विभिन्नं बहुधा शरैः&#xA;019a युधिष्ठिरस्तु दाशार्हं प्रहृष्टः प्रत्यपूजयत्&#xA;019c दिष्ट्या दिष्ट्येति राजेन्द्र प्रीत्या चेदमुवाच ह&#xA;020a नैतच्चित्रं महाबाहो त्वयि देवकिनन्दन&#xA;020c त्वया सारथिना पार्थो यत्कुर्यादद्य पौरुषम्&#xA;021a प्रगृह्य च कुरुश्रेष्ठः साङ्गदं दक्षिणं भुजम्&#xA;021c उवाच धर्मभृत्पार्थ उभौ तौ केशवार्जुनौ&#xA;022a नरनारायणौ देवौ कथितौ नारदेन ह&#xA;022c धर्मसंस्थापने युक्तौ पुराणौ पुरुषोत्तमौ&#xA;023a असकृच्चापि मेधावी कृष्णद्वैपायनो मम&#xA;023c कथामेतां महाबाहो दिव्यामकथयत्प्रभुः&#xA;024a तव कृष्ण प्रभावेण गाण्डीवेन धनञ्जयः&#xA;024c जयत्यभिमुखाञ्शत्रून्न चासीद्विमुखः क्वचित्&#xA;025a जयश्चैव ध्रुवोऽस्माकं न त्वस्माकं पराजयः&#xA;025c यदा त्वं युधि पार्थस्य सारथ्यमुपजग्मिवान्&#xA;026a एवमुक्त्वा महाराज तं रथं हेमभूषितम्&#xA;026c दन्तवर्णैर्हयैर्युक्तं कालवालैर्महारथः&#xA;027a आस्थाय पुरुषव्याघ्रः स्वबलेनाभिसंवृतः&#xA;027c कृष्णार्जुनाभ्यां वीराभ्यामनुमन्य ततः प्रियम्&#xA;028a आगतो बहुवृत्तान्तं द्रष्टुमायोधनं तदा&#xA;028c आभाषमाणस्तौ वीरावुभौ माधवफल्गुनौ&#xA;029a स ददर्श रणे कर्णं शयानं पुरुषर्षभम्&#xA;029c गाण्डीवमुक्तैर्विशिखैः सर्वतः शकलीकृतम्&#xA;030a सपुत्रं निहतं दृष्ट्वा कर्णं राजा युधिष्ठिरः&#xA;030c प्रशशंस नरव्याघ्रावुभौ माधवपाण्डवौ&#xA;031a अद्य राजास्मि गोविन्द पृथिव्यां भ्रातृभिः सह&#xA;031c त्वया नाथेन वीरेण विदुषा परिपालितः&#xA;032a हतं दृष्ट्वा नरव्याघ्रं राधेयमभिमानिनम्&#xA;032c निराशोऽद्य दुरात्मासौ धार्तराष्ट्रो भविष्यति&#xA;032e जीविताच्चापि राज्याच्च हते कर्णे महारथे&#xA;033a त्वत्प्रसादाद्वयं चैव कृतार्थाः पुरुषर्षभ&#xA;033c त्वं च गाण्डीवधन्वा च विजयी यदुनन्दन&#xA;033e दिष्ट्या जयसि गोविन्द दिष्ट्या कर्णो निपातितः&#xA;034a एवं स बहुशो हृष्टः प्रशशंस जनार्दनम्&#xA;034c अर्जुनं चापि राजेन्द्र धर्मराजो युधिष्ठिरः&#xA;035a ततो भीमप्रभृतिभिः सर्वैश्च भ्रातृभिर्वृतम्&#xA;035c वर्धयन्ति स्म राजानं हर्षयुक्ता महारथाः&#xA;036a नकुलः सहदेवश्च पाण्डवश्च वृकोदरः&#xA;036c सात्यकिश्च महाराज वृष्णीनां प्रवरो रथः&#xA;037a धृष्टद्युम्नः शिखण्डी च पाण्डुपाञ्चालसृञ्जयाः&#xA;037c पूजयन्ति स्म कौन्तेयं निहते सूतनन्दने&#xA;038a ते वर्धयित्वा नृपतिं पाण्डुपुत्रं युधिष्ठिरम्&#xA;038c जितकाशिनो लब्धलक्षा युद्धशौण्डाः प्रहारिणः&#xA;039a स्तुवन्तः स्तवयुक्ताभिर्वाग्भिः कृष्णौ परन्तपौ&#xA;039c जग्मुः स्वशिबिरायैव मुदा युक्ता महारथाः&#xA;040a एवमेष क्षयो वृत्तः सुमहाल्ँलोमहर्षणः&#xA;040c तव दुर्मन्त्रिते राजन्नतीतं किं नु शोचसि&#xA;041  वैशम्पायन उवाच&#xA;041a श्रुत्वा तदप्रियं राजन्धृतराष्ट्रो महीपतिः&#xA;041c पपात भूमौ निश्चेष्टः कौरव्यः परमार्तिवान्&#xA;041e तथा सत्यव्रता देवी गान्धारी धर्मदर्शिनी&#xA;042a तं प्रत्यगृह्णाद्विदुरो नृपतिं सञ्जयस्तथा&#xA;042c पर्याश्वासयतश्चैवं तावुभावेव भूमिपम्&#xA;043a तथैवोत्थापयामासुर्गान्धारीं राजयोषितः&#xA;043c ताभ्यामाश्वासितो राजा तूष्णीमासीद्विचेतनः&lt;/p&gt;</description>
    </item>
  </channel>
</rss>
