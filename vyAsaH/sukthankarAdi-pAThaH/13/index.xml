<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;१३ on महाभारते विश्वासटिप्पन्यः</title>
    <link>https://vishvAsa.github.io/mahAbhAratam/vyAsaH/sukthankarAdi-pAThaH/13/</link>
    <description>Recent content in &#43;१३ on महाभारते विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/mahAbhAratam/vyAsaH/sukthankarAdi-pAThaH/13/index.xml" rel="self" type="application/rss+xml" />
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/001/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/001/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;शमो बहुविधाकारः सूक्ष्म उक्तः पितामह&#x9;001a&lt;br&gt;&#xA;न च मे हृदये शान्तिरस्ति कृत्वेदमीदृशम्&#x9;001c&lt;br&gt;&#xA;अस्मिन्नर्थे बहुविधा शान्तिरुक्ता त्वयानघ&#x9;002a&lt;br&gt;&#xA;स्वकृते का नु शान्तिः स्याच्छमाद्बहुविधादपि&#x9;002c&lt;br&gt;&#xA;शराचितशरीरं हि तीव्रव्रणमुदीक्ष्य च&#x9;003a&lt;br&gt;&#xA;शमं नोपलभे वीर दुष्कृतान्येव चिन्तयन्&#x9;003c&lt;br&gt;&#xA;रुधिरेणावसिक्ताङ्गं प्रस्रवन्तं यथाचलम्&#x9;004a&lt;br&gt;&#xA;त्वां दृष्ट्वा पुरुषव्याघ्र सीदे वर्षास्विवाम्बुजम्&#x9;004c&lt;br&gt;&#xA;अतः कष्टतरं किं नु मत्कृते यत्पितामहः&#x9;005a&lt;br&gt;&#xA;इमामवस्थां गमितः प्रत्यमित्रै रणाजिरे&#x9;005c&lt;br&gt;&#xA;तथैवान्ये नृपतयः सहपुत्राः सबान्धवाः&#x9;005e&lt;br&gt;&#xA;वयं हि धार्तराष्ट्राश्च कालमन्युवशानुगाः&#x9;006a&lt;br&gt;&#xA;कृत्वेदं निन्दितं कर्म प्राप्स्यामः कां गतिं नृप&#x9;006c&lt;br&gt;&#xA;अहं तव ह्यन्तकरः सुहृद्वधकरस्तथा&#x9;007a&lt;br&gt;&#xA;न शान्तिमधिगच्छामि पश्यंस्त्वां दुःखितं क्षितौ&#x9;007c&lt;br&gt;&#xA;भीष्म उवाच&#x9;008&lt;br&gt;&#xA;परतन्त्रं कथं हेतुमात्मानमनुपश्यसि&#x9;008a&lt;br&gt;&#xA;कर्मण्यस्मिन्महाभाग सूक्ष्मं ह्येतदतीन्द्रियम्&#x9;008c&lt;br&gt;&#xA;अत्राप्युदाहरन्तीममितिहासं पुरातनम्&#x9;009a&lt;br&gt;&#xA;संवादं मृत्युगौतम्योः काललुब्धकपन्नगैः&#x9;009c&lt;br&gt;&#xA;गौतमी नाम कौन्तेय स्थविरा शमसंयुता&#x9;010a&lt;br&gt;&#xA;सर्पेण दष्टं स्वं पुत्रमपश्यद्गतचेतनम्&#x9;010c&lt;br&gt;&#xA;अथ तं स्नायुपाशेन बद्ध्वा सर्पममर्षितः&#x9;011a&lt;br&gt;&#xA;लुब्धकोऽर्जुनको नाम गौतम्याः समुपानयत्&#x9;011c&lt;br&gt;&#xA;तां चाब्रवीदयं ते स पुत्रहा पन्नगाधमः&#x9;012a&lt;br&gt;&#xA;ब्रूहि क्षिप्रं महाभागे वध्यतां केन हेतुना&#x9;012c&lt;br&gt;&#xA;अग्नौ प्रक्षिप्यतामेष च्छिद्यतां खण्डशोऽपि वा&#x9;013a&lt;br&gt;&#xA;न ह्ययं बालहा पापश्चिरं जीवितुमर्हति&#x9;013c&lt;br&gt;&#xA;गौतम्युवाच&#x9;014&lt;br&gt;&#xA;विसृजैनमबुद्धिस्त्वं न वध्योऽर्जुनक त्वया&#x9;014a&lt;br&gt;&#xA;को ह्यात्मानं गुरुं कुर्यात्प्राप्तव्ये सति चिन्तयन्&#x9;014c&lt;br&gt;&#xA;प्लवन्ते धर्मलघवो लोकेऽम्भसि यथा प्लवाः&#x9;015a&lt;br&gt;&#xA;मज्जन्ति पापगुरवः शस्त्रं स्कन्नमिवोदके&#x9;015c&lt;br&gt;&#xA;न चामृत्युर्भविता वै हतेऽस्मिन्को वात्ययः स्यादहतेऽस्मिञ्जनस्य&#x9;016a&lt;br&gt;&#xA;अस्योत्सर्गे प्राणयुक्तस्य जन्तोर्मृत्योर्लोकं को नु गच्छेदनन्तम्&#x9;016c&lt;br&gt;&#xA;लुब्धक उवाच&#x9;017&lt;br&gt;&#xA;जानाम्येवं नेह गुणागुणज्ञाः सर्वे नियुक्ता गुरवो वै भवन्ति&#x9;017a&lt;br&gt;&#xA;स्वस्थस्यैते तूपदेशा भवन्ति तस्मात्क्षुद्रं सर्पमेनं हनिष्ये&#x9;017c&lt;br&gt;&#xA;समीप्सन्तः कालयोगं त्यजन्ति सद्यः शुचं त्वर्थविदस्त्यजन्ति&#x9;018a&lt;br&gt;&#xA;श्रेयः क्षयः शोचतां नित्यशो हि तस्मात्त्याज्यं जहि शोकं हतेऽस्मिन्&#x9;018c&lt;br&gt;&#xA;गौतम्युवाच&#x9;019&lt;br&gt;&#xA;न चैवार्तिर्विद्यतेऽस्मद्विधानां धर्मारामः सततं सज्जनो हि&#x9;019a&lt;br&gt;&#xA;नित्यायस्तो बालजनो न चास्ति धर्मो ह्येष प्रभवाम्यस्य नाहम्&#x9;019c&lt;br&gt;&#xA;न ब्राह्मणानां कोपोऽस्ति कुतः कोपाच्च यातना&#x9;020a&lt;br&gt;&#xA;मार्दवात्क्षम्यतां साधो मुच्यतामेष पन्नगः&#x9;020c&lt;br&gt;&#xA;लुब्धक उवाच&#x9;021&lt;br&gt;&#xA;हत्वा लाभः श्रेय एवाव्ययं स्यात्सद्यो लाभो बलवद्भिः प्रशस्तः&#x9;021a&lt;br&gt;&#xA;कालाल्लाभो यस्तु सद्यो भवेत हते श्रेयः कुत्सिते त्वीदृशे स्यात्&#x9;021c&lt;br&gt;&#xA;गौतम्युवाच&#x9;022&lt;br&gt;&#xA;कार्थप्राप्तिर्गृह्य शत्रुं निहत्य का वा शान्तिः प्राप्य शत्रुं नमुक्त्वा&#x9;022a&lt;br&gt;&#xA;कस्मात्सौम्य भुजगे न क्षमेयं मोक्षं वा किं कारणं नास्य कुर्याम्&#x9;022c&lt;br&gt;&#xA;लुब्धक उवाच&#x9;023&lt;br&gt;&#xA;अस्मादेकस्माद्बहवो रक्षितव्या नैको बहुभ्यो गौतमि रक्षितव्यः&#x9;023a&lt;br&gt;&#xA;कृतागसं धर्मविदस्त्यजन्ति सरीसृपं पापमिमं जहि त्वम्&#x9;023c&lt;br&gt;&#xA;गौतम्युवाच&#x9;024&lt;br&gt;&#xA;नास्मिन्हते पन्नगे पुत्रको मे सम्प्राप्स्यते लुब्धक जीवितं वै&#x9;024a&lt;br&gt;&#xA;गुणं चान्यं नास्य वधे प्रपश्ये तस्मात्सर्पं लुब्धक मुञ्च जीवम्&#x9;024c&lt;br&gt;&#xA;लुब्धक उवाच&#x9;025&lt;br&gt;&#xA;वृत्रं हत्वा देवराट्श्रेष्ठभाग्वै यज्ञं हत्वा भागमवाप चैव&#x9;025a&lt;br&gt;&#xA;शूली देवो देववृत्तं कुरु त्वं क्षिप्रं सर्पं जहि मा भूद्विशङ्का&#x9;025c&lt;br&gt;&#xA;भीष्म उवाच&#x9;026&lt;br&gt;&#xA;असकृत्प्रोच्यमानापि गौतमी भुजगं प्रति&#x9;026a&lt;br&gt;&#xA;लुब्धकेन महाभागा पापे नैवाकरोन्मतिम्&#x9;026c&lt;br&gt;&#xA;ईषदुच्छ्वसमानस्तु कृच्छ्रात्संस्तभ्य पन्नगः&#x9;027a&lt;br&gt;&#xA;उत्ससर्ज गिरं मन्दां मानुषीं पाशपीडितः&#x9;027c&lt;br&gt;&#xA;को न्वर्जुनक दोषोऽत्र विद्यते मम बालिश&#x9;028a&lt;br&gt;&#xA;अस्वतन्त्रं हि मां मृत्युर्विवशं यदचूचुदत्&#x9;028c&lt;br&gt;&#xA;तस्यायं वचनाद्दष्टो न कोपेन न काम्यया&#x9;029a&lt;br&gt;&#xA;तस्य तत्किल्बिषं लुब्ध विद्यते यदि किल्बिषम्&#x9;029c&lt;br&gt;&#xA;लुब्धक उवाच&#x9;030&lt;br&gt;&#xA;यद्यन्यवशगेनेदं कृतं ते पन्नगाशुभम्&#x9;030a&lt;br&gt;&#xA;कारणं वै त्वमप्यत्र तस्मात्त्वमपि किल्बिषी&#x9;030c&lt;br&gt;&#xA;मृत्पात्रस्य क्रियायां हि दण्डचक्रादयो यथा&#x9;031a&lt;br&gt;&#xA;कारणत्वे प्रकल्प्यन्ते तथा त्वमपि पन्नग&#x9;031c&lt;br&gt;&#xA;किल्बिषी चापि मे वध्यः किल्बिषी चासि पन्नग&#x9;032a&lt;br&gt;&#xA;आत्मानं कारणं ह्यत्र त्वमाख्यासि भुजङ्गम&#x9;032c&lt;br&gt;&#xA;सर्प उवाच&#x9;033&lt;br&gt;&#xA;सर्व एते ह्यस्ववशा दण्डचक्रादयो यथा&#x9;033a&lt;br&gt;&#xA;तथाहमपि तस्मान्मे नैष हेतुर्मतस्तव&#x9;033c&lt;br&gt;&#xA;अथ वा मतमेतत्ते तेऽप्यन्योन्यप्रयोजकाः&#x9;034a&lt;br&gt;&#xA;कार्यकारणसन्देहो भवत्यन्योन्यचोदनात्&#x9;034c&lt;br&gt;&#xA;एवं सति न दोषो मे नास्मि वध्यो न किल्बिषी&#x9;035a&lt;br&gt;&#xA;किल्बिषं समवाये स्यान्मन्यसे यदि किल्बिषम्&#x9;035c&lt;br&gt;&#xA;लुब्धक उवाच&#x9;036&lt;br&gt;&#xA;कारणं यदि न स्याद्वै न कर्ता स्यास्त्वमप्युत&#x9;036a&lt;br&gt;&#xA;विनाशे कारणं त्वं च तस्माद्वध्योऽसि मे मतः&#x9;036c&lt;br&gt;&#xA;असत्यपि कृते कार्ये नेह पन्नग लिप्यते&#x9;037a&lt;br&gt;&#xA;तस्मान्नात्रैव हेतुः स्याद्वध्यः किं बहु भाषसे&#x9;037c&lt;br&gt;&#xA;सर्प उवाच&#x9;038&lt;br&gt;&#xA;कार्याभावे क्रिया न स्यात्सत्यसत्यपि कारणे&#x9;038a&lt;br&gt;&#xA;तस्मात्त्वमस्मिन्हेतौ मे वाच्यो हेतुर्विशेषतः&#x9;038c&lt;br&gt;&#xA;यद्यहं कारणत्वेन मतो लुब्धक तत्त्वतः&#x9;039a&lt;br&gt;&#xA;अन्यः प्रयोगे स्यादत्र किल्बिषी जन्तुनाशने&#x9;039c&lt;br&gt;&#xA;लुब्धक उवाच&#x9;040&lt;br&gt;&#xA;वध्यस्त्वं मम दुर्बुद्धे बालघाती नृशंसकृत्&#x9;040a&lt;br&gt;&#xA;भाषसे किं बहु पुनर्वध्यः सन्पन्नगाधम&#x9;040c&lt;br&gt;&#xA;सर्प उवाच&#x9;041&lt;br&gt;&#xA;यथा हवींषि जुह्वाना मखे वै लुब्धकर्त्विजः&#x9;041a&lt;br&gt;&#xA;न फलं प्राप्नुवन्त्यत्र परलोके तथा ह्यहम्&#x9;041c&lt;br&gt;&#xA;भीष्म उवाच&#x9;042&lt;br&gt;&#xA;तथा ब्रुवति तस्मिंस्तु पन्नगे मृत्युचोदिते&#x9;042a&lt;br&gt;&#xA;आजगाम ततो मृत्युः पन्नगं चाब्रवीदिदम्&#x9;042c&lt;br&gt;&#xA;कालेनाहं प्रणुदितः पन्नग त्वामचूचुदम्&#x9;043a&lt;br&gt;&#xA;विनाशहेतुर्नास्य त्वमहं वा प्राणिनः शिशोः&#x9;043c&lt;br&gt;&#xA;यथा वायुर्जलधरान्विकर्षति ततस्ततः&#x9;044a&lt;br&gt;&#xA;तद्वज्जलदवत्सर्प कालस्याहं वशानुगः&#x9;044c&lt;br&gt;&#xA;सात्त्विका राजसाश्चैव तामसा ये च केचन&#x9;045a&lt;br&gt;&#xA;भावाः कालात्मकाः सर्वे प्रवर्तन्ते हि जन्तुषु&#x9;045c&lt;br&gt;&#xA;जङ्गमाः स्थावराश्चैव दिवि वा यदि वा भुवि&#x9;046a&lt;br&gt;&#xA;सर्वे कालात्मकाः सर्प कालात्मकमिदं जगत्&#x9;046c&lt;br&gt;&#xA;प्रवृत्तयश्च या लोके तथैव च निवृत्तयः&#x9;047a&lt;br&gt;&#xA;तासां विकृतयो याश्च सर्वं कालात्मकं स्मृतम्&#x9;047c&lt;br&gt;&#xA;आदित्यश्चन्द्रमा विष्णुरापो वायुः शतक्रतुः&#x9;048a&lt;br&gt;&#xA;अग्निः खं पृथिवी मित्र ओषध्यो वसवस्तथा&#x9;048c&lt;br&gt;&#xA;सरितः सागराश्चैव भावाभावौ च पन्नग&#x9;049a&lt;br&gt;&#xA;सर्वे कालेन सृज्यन्ते ह्रियन्ते च तथा पुनः&#x9;049c&lt;br&gt;&#xA;एवं ज्ञात्वा कथं मां त्वं सदोषं सर्प मन्यसे&#x9;050a&lt;br&gt;&#xA;अथ चैवङ्गते दोषो मयि त्वमपि दोषवान्&#x9;050c&lt;br&gt;&#xA;सर्प उवाच&#x9;051&lt;br&gt;&#xA;निर्दोषं दोषवन्तं वा न त्वा मृत्यो ब्रवीम्यहम्&#x9;051a&lt;br&gt;&#xA;त्वयाहं चोदित इति ब्रवीम्येतावदेव तु&#x9;051c&lt;br&gt;&#xA;यदि काले तु दोषोऽस्ति यदि तत्रापि नेष्यते&#x9;052a&lt;br&gt;&#xA;दोषो नैव परीक्ष्यो मे न ह्यत्राधिकृता वयम्&#x9;052c&lt;br&gt;&#xA;निर्मोक्षस्त्वस्य दोषस्य मया कार्यो यथा तथा&#x9;053a&lt;br&gt;&#xA;मृत्यो विदोषः स्यामेव यथा तन्मे प्रयोजनम्&#x9;053c&lt;br&gt;&#xA;भीष्म उवाच&#x9;054&lt;br&gt;&#xA;सर्पोऽथार्जुनकं प्राह श्रुतं ते मृत्युभाषितम्&#x9;054a&lt;br&gt;&#xA;नानागसं मां पाशेन सन्तापयितुमर्हसि&#x9;054c&lt;br&gt;&#xA;लुब्धक उवाच&#x9;055&lt;br&gt;&#xA;मृत्योः श्रुतं मे वचनं तव चैव भुजङ्गम&#x9;055a&lt;br&gt;&#xA;नैव तावद्विदोषत्वं भवति त्वयि पन्नग&#x9;055c&lt;br&gt;&#xA;मृत्युस्त्वं चैव हेतुर्हि जन्तोरस्य विनाशने&#x9;056a&lt;br&gt;&#xA;उभयं कारणं मन्ये न कारणमकारणम्&#x9;056c&lt;br&gt;&#xA;धिङ्मृत्युं च दुरात्मानं क्रूरं दुःखकरं सताम्&#x9;057a&lt;br&gt;&#xA;त्वां चैवाहं वधिष्यामि पापं पापस्य कारणम्&#x9;057c&lt;br&gt;&#xA;मृत्युरुवाच&#x9;058&lt;br&gt;&#xA;विवशौ कालवशगावावां तद्दिष्टकारिणौ&#x9;058a&lt;br&gt;&#xA;नावां दोषेण गन्तव्यौ यदि सम्यक्प्रपश्यसि&#x9;058c&lt;br&gt;&#xA;लुब्धक उवाच&#x9;059&lt;br&gt;&#xA;युवामुभौ कालवशौ यदि वै मृत्युपन्नगौ&#x9;059a&lt;br&gt;&#xA;हर्षक्रोधौ कथं स्यातामेतदिच्छामि वेदितुम्&#x9;059c&lt;br&gt;&#xA;मृत्युरुवाच&#x9;060&lt;br&gt;&#xA;याः काश्चिदिह चेष्टाः स्युः सर्वाः कालप्रचोदिताः&#x9;060a&lt;br&gt;&#xA;पूर्वमेवैतदुक्तं हि मया लुब्धक कालतः&#x9;060c&lt;br&gt;&#xA;तस्मादुभौ कालवशावावां तद्दिष्टकारिणौ&#x9;061a&lt;br&gt;&#xA;नावां दोषेण गन्तव्यौ त्वया लुब्धक कर्हिचित्&#x9;061c&lt;br&gt;&#xA;भीष्म उवाच&#x9;062&lt;br&gt;&#xA;अथोपगम्य कालस्तु तस्मिन्धर्मार्थसंशये&#x9;062a&lt;br&gt;&#xA;अब्रवीत्पन्नगं मृत्युं लुब्धमर्जुनकं च तम्&#x9;062c&lt;br&gt;&#xA;काल उवाच&#x9;063&lt;br&gt;&#xA;नैवाहं नाप्ययं मृत्युर्नायं लुब्धक पन्नगः&#x9;063a&lt;br&gt;&#xA;किल्बिषी जन्तुमरणे न वयं हि प्रयोजकाः&#x9;063c&lt;br&gt;&#xA;अकरोद्यदयं कर्म तन्नोऽर्जुनक चोदकम्&#x9;064a&lt;br&gt;&#xA;प्रणाशहेतुर्नान्योऽस्य वध्यतेऽयं स्वकर्मणा&#x9;064c&lt;br&gt;&#xA;यदनेन कृतं कर्म तेनायं निधनं गतः&#x9;065a&lt;br&gt;&#xA;विनाशहेतुः कर्मास्य सर्वे कर्मवशा वयम्&#x9;065c&lt;br&gt;&#xA;कर्मदायादवाल्ँलोकः कर्मसम्बन्धलक्षणः&#x9;066a&lt;br&gt;&#xA;कर्माणि चोदयन्तीह यथान्योन्यं तथा वयम्&#x9;066c&lt;br&gt;&#xA;यथा मृत्पिण्डतः कर्ता कुरुते यद्यदिच्छति&#x9;067a&lt;br&gt;&#xA;एवमात्मकृतं कर्म मानवः प्रतिपद्यते&#x9;067c&lt;br&gt;&#xA;यथा छायातपौ नित्यं सुसम्बद्धौ निरन्तरम्&#x9;068a&lt;br&gt;&#xA;तथा कर्म च कर्ता च सम्बद्धावात्मकर्मभिः&#x9;068c&lt;br&gt;&#xA;एवं नाहं न वै मृत्युर्न सर्पो न तथा भवान्&#x9;069a&lt;br&gt;&#xA;न चेयं ब्राह्मणी वृद्धा शिशुरेवात्र कारणम्&#x9;069c&lt;br&gt;&#xA;तस्मिंस्तथा ब्रुवाणे तु ब्राह्मणी गौतमी नृप&#x9;070a&lt;br&gt;&#xA;स्वकर्मप्रत्ययाल्ँलोकान्मत्वार्जुनकमब्रवीत्&#x9;070c&lt;br&gt;&#xA;नैव कालो न भुजगो न मृत्युरिह कारणम्&#x9;071a&lt;br&gt;&#xA;स्वकर्मभिरयं बालः कालेन निधनं गतः&#x9;071c&lt;br&gt;&#xA;मया च तत्कृतं कर्म येनायं मे मृतः सुतः&#x9;072a&lt;br&gt;&#xA;यातु कालस्तथा मृत्युर्मुञ्चार्जुनक पन्नगम्&#x9;072c&lt;br&gt;&#xA;भीष्म उवाच&#x9;073&lt;br&gt;&#xA;ततो यथागतं जग्मुर्मृत्युः कालोऽथ पन्नगः&#x9;073a&lt;br&gt;&#xA;अभूद्विरोषोऽर्जुनको विशोका चैव गौतमी&#x9;073c&lt;br&gt;&#xA;एतच्छ्रुत्वा शमं गच्छ मा भूश्चिन्तापरो नृप&#x9;074a&lt;br&gt;&#xA;स्वकर्मप्रत्ययाल्ँलोकांस्त्रीन्विद्धि मनुजर्षभ&#x9;074c&lt;br&gt;&#xA;न तु त्वया कृतं पार्थ नापि दुर्योधनेन वै&#x9;075a&lt;br&gt;&#xA;कालेन तत्कृतं विद्धि विहता येन पार्थिवाः&#x9;075c&lt;br&gt;&#xA;वैशम्पायन उवाच&#x9;076&lt;br&gt;&#xA;इत्येतद्वचनं श्रुत्वा बभूव विगतज्वरः&#x9;076a&lt;br&gt;&#xA;युधिष्ठिरो महातेजाः पप्रच्छेदं च धर्मवित्&#x9;076c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/002/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/002/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;पितामह महाप्राज्ञ सर्वशास्त्रविशारद&#x9;001a&lt;br&gt;&#xA;श्रुतं मे महदाख्यानमिदं मतिमतां वर&#x9;001c&lt;br&gt;&#xA;भूयस्तु श्रोतुमिच्छामि धर्मार्थसहितं नृप&#x9;002a&lt;br&gt;&#xA;कथ्यमानं त्वया किञ्चित्तन्मे व्याख्यातुमर्हसि&#x9;002c&lt;br&gt;&#xA;केन मृत्युर्गृहस्थेन धर्ममाश्रित्य निर्जितः&#x9;003a&lt;br&gt;&#xA;इत्येतत्सर्वमाचक्ष्व तत्त्वेन मम पार्थिव&#x9;003c&lt;br&gt;&#xA;भीष्म उवाच&#x9;004&lt;br&gt;&#xA;अत्राप्युदाहरन्तीममितिहासं पुरातनम्&#x9;004a&lt;br&gt;&#xA;यथा मृत्युर्गृहस्थेन धर्ममाश्रित्य निर्जितः&#x9;004c&lt;br&gt;&#xA;मनोः प्रजापते राजन्निक्ष्वाकुरभवत्सुतः&#x9;005a&lt;br&gt;&#xA;तस्य पुत्रशतं जज्ञे नृपतेः सूर्यवर्चसः&#x9;005c&lt;br&gt;&#xA;दशमस्तस्य पुत्रस्तु दशाश्वो नाम भारत&#x9;006a&lt;br&gt;&#xA;माहिष्मत्यामभूद्राजा धर्मात्मा सत्यविक्रमः&#x9;006c&lt;br&gt;&#xA;दशाश्वस्य सुतस्त्वासीद्राजा परमधार्मिकः&#x9;007a&lt;br&gt;&#xA;सत्ये तपसि दाने च यस्य नित्यं रतं मनः&#x9;007c&lt;br&gt;&#xA;मदिराश्व इति ख्यातः पृथिव्यां पृथिवीपतिः&#x9;008a&lt;br&gt;&#xA;धनुर्वेदे च वेदे च निरतो योऽभवत्सदा&#x9;008c&lt;br&gt;&#xA;मदिराश्वस्य पुत्रस्तु द्युतिमान्नाम पार्थिवः&#x9;009a&lt;br&gt;&#xA;महाभागो महातेजा महासत्त्वो महाबलः&#x9;009c&lt;br&gt;&#xA;पुत्रो द्युतिमतस्त्वासीत्सुवीरो नाम पार्थिवः&#x9;010a&lt;br&gt;&#xA;धर्मात्मा कोशवांश्चापि देवराज इवापरः&#x9;010c&lt;br&gt;&#xA;सुवीरस्य तु पुत्रोऽभूत्सर्वसङ्ग्रामदुर्जयः&#x9;011a&lt;br&gt;&#xA;दुर्जयेत्यभिविख्यातः सर्वशास्त्रविशारदः&#x9;011c&lt;br&gt;&#xA;दुर्जयस्येन्द्रवपुषः पुत्रोऽग्निसदृशद्युतिः&#x9;012a&lt;br&gt;&#xA;दुर्योधनो नाम महान्राजासीद्राजसत्तम&#x9;012c&lt;br&gt;&#xA;तस्येन्द्रसमवीर्यस्य सङ्ग्रामेष्वनिवर्तिनः&#x9;013a&lt;br&gt;&#xA;विषयश्च प्रभावश्च तुल्यमेवाभ्यवर्तत&#x9;013c&lt;br&gt;&#xA;रत्नैर्धनैश्च पशुभिः सस्यैश्चापि पृथग्विधैः&#x9;014a&lt;br&gt;&#xA;नगरं विषयश्चास्य प्रतिपूर्णं तदाभवत्&#x9;014c&lt;br&gt;&#xA;न तस्य विषये चाभूत्कृपणो नापि दुर्गतः&#x9;015a&lt;br&gt;&#xA;व्याधितो वा कृशो वापि तस्मिन्नाभून्नरः क्वचित्&#x9;015c&lt;br&gt;&#xA;सुदक्षिणो मधुरवागनसूयुर्जितेन्द्रियः&#x9;016a&lt;br&gt;&#xA;धर्मात्मा चानृशंसश्च विक्रान्तोऽथाविकत्थनः&#x9;016c&lt;br&gt;&#xA;यज्वा वदान्यो मेधावी ब्रह्मण्यः सत्यसङ्गरः&#x9;017a&lt;br&gt;&#xA;न चावमन्ता दाता च वेदवेदाङ्गपारगः&#x9;017c&lt;br&gt;&#xA;तं नर्मदा देवनदी पुण्या शीतजला शिवा&#x9;018a&lt;br&gt;&#xA;चकमे पुरुषश्रेष्ठं स्वेन भावेन भारत&#x9;018c&lt;br&gt;&#xA;तस्य जज्ञे तदा नद्यां कन्या राजीवलोचना&#x9;019a&lt;br&gt;&#xA;नाम्ना सुदर्शना राजन्रूपेण च सुदर्शना&#x9;019c&lt;br&gt;&#xA;तादृग्रूपा न नारीषु भूतपूर्वा युधिष्ठिर&#x9;020a&lt;br&gt;&#xA;दुर्योधनसुता यादृगभवद्वरवर्णिनी&#x9;020c&lt;br&gt;&#xA;तामग्निश्चकमे साक्षाद्राजकन्यां सुदर्शनाम्&#x9;021a&lt;br&gt;&#xA;भूत्वा च ब्राह्मणः साक्षाद्वरयामास तं नृपम्&#x9;021c&lt;br&gt;&#xA;दरिद्रश्चासवर्णश्च ममायमिति पार्थिवः&#x9;022a&lt;br&gt;&#xA;न दित्सति सुतां तस्मै तां विप्राय सुदर्शनाम्&#x9;022c&lt;br&gt;&#xA;ततोऽस्य वितते यज्ञे नष्टोऽभूद्धव्यवाहनः&#x9;023a&lt;br&gt;&#xA;ततो दुर्योधनो राजा वाक्यमाहर्त्विजस्तदा&#x9;023c&lt;br&gt;&#xA;दुष्कृतं मम किं नु स्याद्भवतां वा द्विजर्षभाः&#x9;024a&lt;br&gt;&#xA;येन नाशं जगामाग्निः कृतं कुपुरुषेष्विव&#x9;024c&lt;br&gt;&#xA;न ह्यल्पं दुष्कृतं नोऽस्ति येनाग्निर्नाशमागतः&#x9;025a&lt;br&gt;&#xA;भवतां वाथ वा मह्यं तत्त्वेनैतद्विमृश्यताम्&#x9;025c&lt;br&gt;&#xA;एतद्राज्ञो वचः श्रुत्वा विप्रास्ते भरतर्षभ&#x9;026a&lt;br&gt;&#xA;नियता वाग्यताश्चैव पावकं शरणं ययुः&#x9;026c&lt;br&gt;&#xA;तान्दर्शयामास तदा भगवान्हव्यवाहनः&#x9;027a&lt;br&gt;&#xA;स्वं रूपं दीप्तिमत्कृत्वा शरदर्कसमद्युतिः&#x9;027c&lt;br&gt;&#xA;ततो महात्मा तानाह दहनो ब्राह्मणर्षभान्&#x9;028a&lt;br&gt;&#xA;वरयाम्यात्मनोऽर्थाय दुर्योधनसुतामिति&#x9;028c&lt;br&gt;&#xA;ततस्ते काल्यमुत्थाय तस्मै राज्ञे न्यवेदयन्&#x9;029a&lt;br&gt;&#xA;ब्राह्मणा विस्मिताः सर्वे यदुक्तं चित्रभानुना&#x9;029c&lt;br&gt;&#xA;ततः स राजा तच्छ्रुत्वा वचनं ब्रह्मवादिनाम्&#x9;030a&lt;br&gt;&#xA;अवाप्य परमं हर्षं तथेति प्राह बुद्धिमान्&#x9;030c&lt;br&gt;&#xA;प्रायाचत नृपः शुल्कं भगवन्तं विभावसुम्&#x9;031a&lt;br&gt;&#xA;नित्यं सान्निध्यमिह ते चित्रभानो भवेदिति&#x9;031c&lt;br&gt;&#xA;तमाह भगवानग्निरेवमस्त्विति पार्थिवम्&#x9;031e&lt;br&gt;&#xA;ततः सान्निध्यमध्यापि माहिष्मत्यां विभावसोः&#x9;032a&lt;br&gt;&#xA;दृष्टं हि सहदेवेन दिशो विजयता तदा&#x9;032c&lt;br&gt;&#xA;ततस्तां समलङ्कृत्य कन्यामहतवाससम्&#x9;033a&lt;br&gt;&#xA;ददौ दुर्योधनो राजा पावकाय महात्मने&#x9;033c&lt;br&gt;&#xA;प्रतिजग्राह चाग्निस्तां राजपुत्रीं सुदर्शनाम्&#x9;034a&lt;br&gt;&#xA;विधिना वेददृष्टेन वसोर्धारामिवाध्वरे&#x9;034c&lt;br&gt;&#xA;तस्या रूपेण शीलेन कुलेन वपुषा श्रिया&#x9;035a&lt;br&gt;&#xA;अभवत्प्रीतिमानग्निर्गर्भं तस्यां समादधे&#x9;035c&lt;br&gt;&#xA;तस्यां समभवत्पुत्रो नाम्नाग्नेयः सुदर्शनः&#x9;036a&lt;br&gt;&#xA;शिशुरेवाध्यगात्सर्वं स च ब्रह्म सनातनम्&#x9;036c&lt;br&gt;&#xA;अथौघवान्नाम नृपो नृगस्यासीत्पितामहः&#x9;037a&lt;br&gt;&#xA;तस्याप्योघवती कन्या पुत्रश्चौघरथोऽभवत्&#x9;037c&lt;br&gt;&#xA;तामोघवान्ददौ तस्मै स्वयमोघवतीं सुताम्&#x9;038a&lt;br&gt;&#xA;सुदर्शनाय विदुषे भार्यार्थे देवरूपिणीम्&#x9;038c&lt;br&gt;&#xA;स गृहस्थाश्रमरतस्तया सह सुदर्शनः&#x9;039a&lt;br&gt;&#xA;कुरुक्षेत्रेऽवसद्राजन्नोघवत्या समन्वितः&#x9;039c&lt;br&gt;&#xA;गृहस्थश्चावजेष्यामि मृत्युमित्येव स प्रभो&#x9;040a&lt;br&gt;&#xA;प्रतिज्ञामकरोद्धीमान्दीप्ततेजा विशां पते&#x9;040c&lt;br&gt;&#xA;तामथौघवतीं राजन्स पावकसुतोऽब्रवीत्&#x9;041a&lt;br&gt;&#xA;अतिथेः प्रतिकूलं ते न कर्तव्यं कथञ्चन&#x9;041c&lt;br&gt;&#xA;येन येन च तुष्येत नित्यमेव त्वयातिथिः&#x9;042a&lt;br&gt;&#xA;अप्यात्मनः प्रदानेन न ते कार्या विचारणा&#x9;042c&lt;br&gt;&#xA;एतद्व्रतं मम सदा हृदि सम्परिवर्तते&#x9;043a&lt;br&gt;&#xA;गृहस्थानां हि सुश्रोणि नातिथेर्विद्यते परम्&#x9;043c&lt;br&gt;&#xA;प्रमाणं यदि वामोरु वचस्ते मम शोभने&#x9;044a&lt;br&gt;&#xA;इदं वचनमव्यग्रा हृदि त्वं धारयेः सदा&#x9;044c&lt;br&gt;&#xA;निष्क्रान्ते मयि कल्याणि तथा सन्निहितेऽनघे&#x9;045a&lt;br&gt;&#xA;नातिथिस्तेऽवमन्तव्यः प्रमाणं यद्यहं तव&#x9;045c&lt;br&gt;&#xA;तमब्रवीदोघवती यता मूर्ध्नि कृताञ्जलिः&#x9;046a&lt;br&gt;&#xA;न मे त्वद्वचनात्किञ्चिदकर्तव्यं कथञ्चन&#x9;046c&lt;br&gt;&#xA;जिगीषमाणं तु गृहे तदा मृत्युः सुदर्शनम्&#x9;047a&lt;br&gt;&#xA;पृष्ठतोऽन्वगमद्राजन्रन्ध्रान्वेषी तदा सदा&#x9;047c&lt;br&gt;&#xA;इध्मार्थं तु गते तस्मिन्नग्निपुत्रे सुदर्शने&#x9;048a&lt;br&gt;&#xA;अतिथिर्ब्राह्मणः श्रीमांस्तामाहौघवतीं तदा&#x9;048c&lt;br&gt;&#xA;आतिथ्यं दत्तमिच्छामि त्वयाद्य वरवर्णिनि&#x9;049a&lt;br&gt;&#xA;प्रमाणं यदि धर्मस्ते गृहस्थाश्रमसम्मतः&#x9;049c&lt;br&gt;&#xA;इत्युक्ता तेन विप्रेण राजपुत्री यशस्विनी&#x9;050a&lt;br&gt;&#xA;विधिना प्रतिजग्राह वेदोक्तेन विशां पते&#x9;050c&lt;br&gt;&#xA;आसनं चैव पाद्यं च तस्मै दत्त्वा द्विजातये&#x9;051a&lt;br&gt;&#xA;प्रोवाचौघवती विप्रं केनार्थः किं ददामि ते&#x9;051c&lt;br&gt;&#xA;तामब्रवीत्ततो विप्रो राजपुत्रीं सुदर्शनाम्&#x9;052a&lt;br&gt;&#xA;त्वया ममार्थः कल्याणि निर्विशङ्के तदाचर&#x9;052c&lt;br&gt;&#xA;यदि प्रमाणं धर्मस्ते गृहस्थाश्रमसम्मतः&#x9;053a&lt;br&gt;&#xA;प्रदानेनात्मनो राज्ञि कर्तुमर्हसि मे प्रियम्&#x9;053c&lt;br&gt;&#xA;तथा सञ्छन्द्यमानोऽन्यैरीप्सितैर्नृपकन्यया&#x9;054a&lt;br&gt;&#xA;नान्यमात्मप्रदानात्स तस्या वव्रे वरं द्विजः&#x9;054c&lt;br&gt;&#xA;सा तु राजसुता स्मृत्वा भर्तुर्वचनमादितः&#x9;055a&lt;br&gt;&#xA;तथेति लज्जमाना सा तमुवाच द्विजर्षभम्&#x9;055c&lt;br&gt;&#xA;ततो रहः स विप्रर्षिः सा चैवोपविवेश ह&#x9;056a&lt;br&gt;&#xA;संस्मृत्य भर्तुर्वचनं गृहस्थाश्रमकाङ्क्षिणः&#x9;056c&lt;br&gt;&#xA;अथेध्मान्समुपादाय स पावकिरुपागमत्&#x9;057a&lt;br&gt;&#xA;मृत्युना रौद्रभावेन नित्यं बन्धुरिवान्वितः&#x9;057c&lt;br&gt;&#xA;ततस्त्वाश्रममागम्य स पावकसुतस्तदा&#x9;058a&lt;br&gt;&#xA;तामाजुहावौघवतीं क्वासि यातेति चासकृत्&#x9;058c&lt;br&gt;&#xA;तस्मै प्रतिवचः सा तु भर्त्रे न प्रददौ तदा&#x9;059a&lt;br&gt;&#xA;कराभ्यां तेन विप्रेण स्पृष्टा भर्तृव्रता सती&#x9;059c&lt;br&gt;&#xA;उच्छिष्टास्मीति मन्वाना लज्जिता भर्तुरेव च&#x9;060a&lt;br&gt;&#xA;तूष्णीम्भूताभवत्साध्वी न चोवाचाथ किञ्चन&#x9;060c&lt;br&gt;&#xA;अथ तां पुनरेवेदं प्रोवाच स सुदर्शनः&#x9;061a&lt;br&gt;&#xA;क्व सा साध्वी क्व सा याता गरीयः किमतो मम&#x9;061c&lt;br&gt;&#xA;पतिव्रता सत्यशीला नित्यं चैवार्जवे रता&#x9;062a&lt;br&gt;&#xA;कथं न प्रत्युदेत्यद्य स्मयमाना यथा पुरा&#x9;062c&lt;br&gt;&#xA;उटजस्थस्तु तं विप्रः प्रत्युवाच सुदर्शनम्&#x9;063a&lt;br&gt;&#xA;अतिथिं विद्धि सम्प्राप्तं पावके ब्राह्मणं च माम्&#x9;063c&lt;br&gt;&#xA;अनया छन्द्यमानोऽहं भार्यया तव सत्तम&#x9;064a&lt;br&gt;&#xA;तैस्तैरतिथिसत्कारैरार्जवेऽस्या दृढं मनः&#x9;064c&lt;br&gt;&#xA;अनेन विधिना सेयं मामर्चति शुभानना&#x9;065a&lt;br&gt;&#xA;अनुरूपं यदत्राद्य तद्भवान्वक्तुमर्हति&#x9;065c&lt;br&gt;&#xA;कूटमुद्गरहस्तस्तु मृत्युस्तं वै समन्वयात्&#x9;066a&lt;br&gt;&#xA;हीनप्रतिज्ञमत्रैनं वधिष्यामीति चिन्तयन्&#x9;066c&lt;br&gt;&#xA;सुदर्शनस्तु मनसा कर्मणा चक्षुषा गिरा&#x9;067a&lt;br&gt;&#xA;त्यक्तेर्ष्यस्त्यक्तमन्युश्च स्मयमानोऽब्रवीदिदम्&#x9;067c&lt;br&gt;&#xA;सुरतं तेऽस्तु विप्राग्र्य प्रीतिर्हि परमा मम&#x9;068a&lt;br&gt;&#xA;गृहस्थस्य हि धर्मोऽग्र्यः सम्प्राप्तातिथिपूजनम्&#x9;068c&lt;br&gt;&#xA;अतिथिः पूजितो यस्य गृहस्थस्य तु गच्छति&#x9;069a&lt;br&gt;&#xA;नान्यस्तस्मात्परो धर्म इति प्राहुर्मनीषिणः&#x9;069c&lt;br&gt;&#xA;प्राणा हि मम दाराश्च यच्चान्यद्विद्यते वसु&#x9;070a&lt;br&gt;&#xA;अतिथिभ्यो मया देयमिति मे व्रतमाहितम्&#x9;070c&lt;br&gt;&#xA;निःसन्दिग्धं मया वाक्यमेतत्ते समुदाहृतम्&#x9;071a&lt;br&gt;&#xA;तेनाहं विप्र सत्येन स्वयमात्मानमालभे&#x9;071c&lt;br&gt;&#xA;पृथिवी वायुराकाशमापो ज्योतिश्च पञ्चमम्&#x9;072a&lt;br&gt;&#xA;बुद्धिरात्मा मनः कालो दिशश्चैव गुणा दश&#x9;072c&lt;br&gt;&#xA;नित्यमेते हि पश्यन्ति देहिनां देहसंश्रिताः&#x9;073a&lt;br&gt;&#xA;सुकृतं दुष्कृतं चापि कर्म धर्मभृतां वर&#x9;073c&lt;br&gt;&#xA;यथैषा नानृता वाणी मयाद्य समुदाहृता&#x9;074a&lt;br&gt;&#xA;तेन सत्येन मां देवाः पालयन्तु दहन्तु वा&#x9;074c&lt;br&gt;&#xA;ततो नादः समभवद्दिक्षु सर्वासु भारत&#x9;075a&lt;br&gt;&#xA;असकृत्सत्यमित्येव नैतन्मिथ्येति सर्वशः&#x9;075c&lt;br&gt;&#xA;उटजात्तु ततस्तस्मान्निश्चक्राम स वै द्विजः&#x9;076a&lt;br&gt;&#xA;वपुषा खं च भूमिं च व्याप्य वायुरिवोद्यतः&#x9;076c&lt;br&gt;&#xA;स्वरेण विप्रः शैक्षेण त्रील्ँलोकाननुनादयन्&#x9;077a&lt;br&gt;&#xA;उवाच चैनं धर्मज्ञं पूर्वमामन्त्र्य नामतः&#x9;077c&lt;br&gt;&#xA;धर्मोऽहमस्मि भद्रं ते जिज्ञासार्थं तवानघ&#x9;078a&lt;br&gt;&#xA;प्राप्तः सत्यं च ते ज्ञात्वा प्रीतिर्मे परमा त्वयि&#x9;078c&lt;br&gt;&#xA;विजितश्च त्वया मृत्युर्योऽयं त्वामनुगच्छति&#x9;079a&lt;br&gt;&#xA;रन्ध्रान्वेषी तव सदा त्वया धृत्या वशीकृतः&#x9;079c&lt;br&gt;&#xA;न चास्ति शक्तिस्त्रैलोक्ये कस्यचित्पुरुषोत्तम&#x9;080a&lt;br&gt;&#xA;पतिव्रतामिमां साध्वीं तवोद्वीक्षितुमप्युत&#x9;080c&lt;br&gt;&#xA;रक्षिता त्वद्गुणैरेषा पतिव्रतगुणैस्तथा&#x9;081a&lt;br&gt;&#xA;अधृष्या यदियं ब्रूयात्तथा तन्नान्यथा भवेत्&#x9;081c&lt;br&gt;&#xA;एषा हि तपसा स्वेन संयुक्ता ब्रह्मवादिनी&#x9;082a&lt;br&gt;&#xA;पावनार्थं च लोकस्य सरिच्छ्रेष्ठा भविष्यति&#x9;082c&lt;br&gt;&#xA;अर्धेनौघवती नाम त्वामर्धेनानुयास्यति&#x9;083a&lt;br&gt;&#xA;शरीरेण महाभागा योगो ह्यस्या वशे स्थितः&#x9;083c&lt;br&gt;&#xA;अनया सह लोकांश्च गन्तासि तपसार्जितान्&#x9;084a&lt;br&gt;&#xA;यत्र नावृत्तिमभ्येति शाश्वतांस्तान्सनातनान्&#x9;084c&lt;br&gt;&#xA;अनेन चैव देहेन लोकांस्त्वमभिपत्स्यसे&#x9;085a&lt;br&gt;&#xA;निर्जितश्च त्वया मृत्युरैश्वर्यं च तवोत्तमम्&#x9;085c&lt;br&gt;&#xA;पञ्च भूतान्यतिक्रान्तः स्ववीर्याच्च मनोभवः&#x9;086a&lt;br&gt;&#xA;गृहस्थधर्मेणानेन कामक्रोधौ च ते जितौ&#x9;086c&lt;br&gt;&#xA;स्नेहो रागश्च तन्द्री च मोहो द्रोहश्च केवलः&#x9;087a&lt;br&gt;&#xA;तव शुश्रूषया राजन्राजपुत्र्या विनिर्जिताः&#x9;087c&lt;br&gt;&#xA;भीष्म उवाच&#x9;088&lt;br&gt;&#xA;शुक्लानां तु सहस्रेण वाजिनां रथमुत्तमम्&#x9;088a&lt;br&gt;&#xA;युक्तं प्रगृह्य भगवान्व्यवसायो जगाम तम्&#x9;088c&lt;br&gt;&#xA;मृत्युरात्मा च लोकाश्च जिता भूतानि पञ्च च&#x9;089a&lt;br&gt;&#xA;बुद्धिः कालो मनो व्योम कामक्रोधौ तथैव च&#x9;089c&lt;br&gt;&#xA;तस्माद्गृहाश्रमस्थस्य नान्यद्दैवतमस्ति वै&#x9;090a&lt;br&gt;&#xA;ऋतेऽतिथिं नरव्याघ्र मनसैतद्विचारय&#x9;090c&lt;br&gt;&#xA;अतिथिः पूजितो यस्य ध्यायते मनसा शुभम्&#x9;091a&lt;br&gt;&#xA;न तत्क्रतुशतेनापि तुल्यमाहुर्मनीषिणः&#x9;091c&lt;br&gt;&#xA;पात्रं त्वतिथिमासाद्य शीलाढ्यं यो न पूजयेत्&#x9;092a&lt;br&gt;&#xA;स दत्त्वा सुकृतं तस्य क्षपयेत ह्यनर्चितः&#x9;092c&lt;br&gt;&#xA;एतत्ते कथितं पुत्र मयाख्यानमनुत्तमम्&#x9;093a&lt;br&gt;&#xA;यथा हि विजितो मृत्युर्गृहस्थेन पुराभवत्&#x9;093c&lt;br&gt;&#xA;धन्यं यशस्यमायुष्यमिदमाख्यानमुत्तमम्&#x9;094a&lt;br&gt;&#xA;बुभूषताभिमन्तव्यं सर्वदुश्चरितापहम्&#x9;094c&lt;br&gt;&#xA;य इदं कथयेद्विद्वानहन्यहनि भारत&#x9;095a&lt;br&gt;&#xA;सुदर्शनस्य चरितं पुण्याल्ँलोकानवाप्नुयात्&#x9;095c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/003/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/003/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;ब्राह्मण्यं यदि दुष्प्रापं त्रिभिर्वर्णैर्नराधिप&#x9;001a&lt;br&gt;&#xA;कथं प्राप्तं महाराज क्षत्रियेण महात्मना&#x9;001c&lt;br&gt;&#xA;विश्वामित्रेण धर्मात्मन्ब्राह्मणत्वं नरर्षभ&#x9;002a&lt;br&gt;&#xA;श्रोतुमिच्छामि तत्त्वेन तन्मे ब्रूहि पितामह&#x9;002c&lt;br&gt;&#xA;तेन ह्यमितवीर्येण वसिष्ठस्य महात्मनः&#x9;003a&lt;br&gt;&#xA;हतं पुत्रशतं सद्यस्तपसा प्रपितामह&#x9;003c&lt;br&gt;&#xA;यातुधानाश्च बहवो राक्षसास्तिग्मतेजसः&#x9;004a&lt;br&gt;&#xA;मन्युनाविष्टदेहेन सृष्टाः कालान्तकोपमाः&#x9;004c&lt;br&gt;&#xA;महान्कुशिकवंशश्च ब्रह्मर्षिशतसङ्कुलः&#x9;005a&lt;br&gt;&#xA;स्थापितो नरलोकेऽस्मिन्विद्वान्ब्राह्मणसंस्तुतः&#x9;005c&lt;br&gt;&#xA;ऋचीकस्यात्मजश्चैव शुनःशेपो महातपाः&#x9;006a&lt;br&gt;&#xA;विमोक्षितो महासत्रात्पशुतामभ्युपागतः&#x9;006c&lt;br&gt;&#xA;हरिश्चन्द्रक्रतौ देवांस्तोषयित्वात्मतेजसा&#x9;007a&lt;br&gt;&#xA;पुत्रतामनुसम्प्राप्तो विश्वामित्रस्य धीमतः&#x9;007c&lt;br&gt;&#xA;नाभिवादयते ज्येष्ठं देवरातं नराधिप&#x9;008a&lt;br&gt;&#xA;पुत्राः पञ्चशताश्चापि शप्ताः श्वपचतां गताः&#x9;008c&lt;br&gt;&#xA;त्रिशङ्कुर्बन्धुसन्त्यक्त इक्ष्वाकुः प्रीतिपूर्वकम्&#x9;009a&lt;br&gt;&#xA;अवाक्शिरा दिवं नीतो दक्षिणामाश्रितो दिशम्&#x9;009c&lt;br&gt;&#xA;विश्वामित्रस्य विपुला नदी राजर्षिसेविता&#x9;010a&lt;br&gt;&#xA;कौशिकीति शिवा पुण्या ब्रह्मर्षिगणसेविता&#x9;010c&lt;br&gt;&#xA;तपोविघ्नकरी चैव पञ्चचूडा सुसम्मता&#x9;011a&lt;br&gt;&#xA;रम्भा नामाप्सराः शापाद्यस्य शैलत्वमागता&#x9;011c&lt;br&gt;&#xA;तथैवास्य भयाद्बद्ध्वा वसिष्ठः सलिले पुरा&#x9;012a&lt;br&gt;&#xA;आत्मानं मज्जयामास विपाशः पुनरुत्थितः&#x9;012c&lt;br&gt;&#xA;तदाप्रभृति पुण्या हि विपाशाभून्महानदी&#x9;013a&lt;br&gt;&#xA;विख्याता कर्मणा तेन वसिष्ठस्य महात्मनः&#x9;013c&lt;br&gt;&#xA;वाग्भिश्च भगवान्येन देवसेनाग्रगः प्रभुः&#x9;014a&lt;br&gt;&#xA;स्तुतः प्रीतमनाश्चासीच्छापाच्चैनममोचयत्&#x9;014c&lt;br&gt;&#xA;ध्रुवस्यौत्तानपादस्य ब्रह्मर्षीणां तथैव च&#x9;015a&lt;br&gt;&#xA;मध्ये ज्वलति यो नित्यमुदीचीमाश्रितो दिशम्&#x9;015c&lt;br&gt;&#xA;तस्यैतानि च कर्माणि तथान्यानि च कौरव&#x9;016a&lt;br&gt;&#xA;क्षत्रियस्येत्यतो जातमिदं कौतूहलं मम&#x9;016c&lt;br&gt;&#xA;किमेतदिति तत्त्वेन प्रब्रूहि भरतर्षभ&#x9;017a&lt;br&gt;&#xA;देहान्तरमनासाद्य कथं स ब्राह्मणोऽभवत्&#x9;017c&lt;br&gt;&#xA;एतत्तत्त्वेन मे राजन्सर्वमाख्यातुमर्हसि&#x9;018a&lt;br&gt;&#xA;मतङ्गस्य यथातत्त्वं तथैवैतद्ब्रवीहि मे&#x9;018c&lt;br&gt;&#xA;स्थाने मतङ्गो ब्राह्मण्यं नालभद्भरतर्षभ&#x9;019a&lt;br&gt;&#xA;चण्डालयोनौ जातो हि कथं ब्राह्मण्यमाप्नुयात्&#x9;019c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/004/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/004/</guid>
      <description>&lt;p&gt;भीष्म उवाच&#x9;001&lt;br&gt;&#xA;श्रूयतां पार्थ तत्त्वेन विश्वामित्रो यथा पुरा&#x9;001a&lt;br&gt;&#xA;ब्राह्मणत्वं गतस्तात ब्रह्मर्षित्वं तथैव च&#x9;001c&lt;br&gt;&#xA;भरतस्यान्वये चैवाजमीढो नाम पार्थिवः&#x9;002a&lt;br&gt;&#xA;बभूव भरतश्रेष्ठ यज्वा धर्मभृतां वरः&#x9;002c&lt;br&gt;&#xA;तस्य पुत्रो महानासीज्जह्नुर्नाम नरेश्वरः&#x9;003a&lt;br&gt;&#xA;दुहितृत्वमनुप्राप्ता गङ्गा यस्य महात्मनः&#x9;003c&lt;br&gt;&#xA;तस्यात्मजस्तुल्यगुणः सिन्धुद्वीपो महायशाः&#x9;004a&lt;br&gt;&#xA;सिन्धुद्वीपाच्च राजर्षिर्बलाकाश्वो महाबलः&#x9;004c&lt;br&gt;&#xA;वल्लभस्तस्य तनयः साक्षाद्धर्म इवापरः&#x9;005a&lt;br&gt;&#xA;कुशिकस्तस्य तनयः सहस्राक्षसमद्युतिः&#x9;005c&lt;br&gt;&#xA;कुशिकस्यात्मजः श्रीमान्गाधिर्नाम जनेश्वरः&#x9;006a&lt;br&gt;&#xA;अपुत्रः स महाबाहुर्वनवासमुदावसत्&#x9;006c&lt;br&gt;&#xA;कन्या जज्ञे सुता तस्य वने निवसतः सतः&#x9;007a&lt;br&gt;&#xA;नाम्ना सत्यवती नाम रूपेणाप्रतिमा भुवि&#x9;007c&lt;br&gt;&#xA;तां वव्रे भार्गवः श्रीमांश्च्यवनस्यात्मजः प्रभुः&#x9;008a&lt;br&gt;&#xA;ऋचीक इति विख्यातो विपुले तपसि स्थितः&#x9;008c&lt;br&gt;&#xA;स तां न प्रददौ तस्मै ऋचीकाय महात्मने&#x9;009a&lt;br&gt;&#xA;दरिद्र इति मत्वा वै गाधिः शत्रुनिबर्हणः&#x9;009c&lt;br&gt;&#xA;प्रत्याख्याय पुनर्यान्तमब्रवीद्राजसत्तमः&#x9;010a&lt;br&gt;&#xA;शुल्कं प्रदीयतां मह्यं ततो वेत्स्यसि मे सुताम्&#x9;010c&lt;br&gt;&#xA;ऋचीक उवाच&#x9;011&lt;br&gt;&#xA;किं प्रयच्छामि राजेन्द्र तुभ्यं शुल्कमहं नृप&#x9;011a&lt;br&gt;&#xA;दुहितुर्ब्रूह्यसंसक्तो मात्राभूत्ते विचारणा&#x9;011c&lt;br&gt;&#xA;गाधिरुवाच&#x9;012&lt;br&gt;&#xA;चन्द्ररश्मिप्रकाशानां हयानां वातरंहसाम्&#x9;012a&lt;br&gt;&#xA;एकतः श्यामकर्णानां सहस्रं देहि भार्गव&#x9;012c&lt;br&gt;&#xA;भीष्म उवाच&#x9;013&lt;br&gt;&#xA;ततः स भृगुशार्दूलश्च्यवनस्यात्मजः प्रभुः&#x9;013a&lt;br&gt;&#xA;अब्रवीद्वरुणं देवमादित्यं पतिमम्भसाम्&#x9;013c&lt;br&gt;&#xA;एकतः श्यामकर्णानां हयानां चन्द्रवर्चसाम्&#x9;014a&lt;br&gt;&#xA;सहस्रं वातवेगानां भिक्षे त्वां देवसत्तम&#x9;014c&lt;br&gt;&#xA;तथेति वरुणो देव आदित्यो भृगुसत्तमम्&#x9;015a&lt;br&gt;&#xA;उवाच यत्र ते छन्दस्तत्रोत्थास्यन्ति वाजिनः&#x9;015c&lt;br&gt;&#xA;ध्यातमात्रे ऋचीकेन हयानां चन्द्रवर्चसाम्&#x9;016a&lt;br&gt;&#xA;गङ्गाजलात्समुत्तस्थौ सहस्रं विपुलौजसाम्&#x9;016c&lt;br&gt;&#xA;अदूरे कन्यकुब्जस्य गङ्गायास्तीरमुत्तमम्&#x9;017a&lt;br&gt;&#xA;अश्वतीर्थं तदद्यापि मानवाः परिचक्षते&#x9;017c&lt;br&gt;&#xA;तत्तदा गाधये तात सहस्रं वाजिनां शुभम्&#x9;018a&lt;br&gt;&#xA;ऋचीकः प्रददौ प्रीतः शुल्कार्थं जपतां वरः&#x9;018c&lt;br&gt;&#xA;ततः स विस्मितो राजा गाधिः शापभयेन च&#x9;019a&lt;br&gt;&#xA;ददौ तां समलङ्कृत्य कन्यां भृगुसुताय वै&#x9;019c&lt;br&gt;&#xA;जग्राह पाणिं विधिना तस्य ब्रह्मर्षिसत्तमः&#x9;020a&lt;br&gt;&#xA;सा च तं पतिमासाद्य परं हर्षमवाप ह&#x9;020c&lt;br&gt;&#xA;स तुतोष च विप्रर्षिस्तस्या वृत्तेन भारत&#x9;021a&lt;br&gt;&#xA;छन्दयामास चैवैनां वरेण वरवर्णिनीम्&#x9;021c&lt;br&gt;&#xA;मात्रे तत्सर्वमाचख्यौ सा कन्या राजसत्तमम्&#x9;022a&lt;br&gt;&#xA;अथ तामब्रवीन्माता सुतां किञ्चिदवाङ्मुखीम्&#x9;022c&lt;br&gt;&#xA;ममापि पुत्रि भर्ता ते प्रसादं कर्तुमर्हति&#x9;023a&lt;br&gt;&#xA;अपत्यस्य प्रदानेन समर्थः स महातपाः&#x9;023c&lt;br&gt;&#xA;ततः सा त्वरितं गत्वा तत्सर्वं प्रत्यवेदयत्&#x9;024a&lt;br&gt;&#xA;मातुश्चिकीर्षितं राजन्नृचीकस्तामथाब्रवीत्&#x9;024c&lt;br&gt;&#xA;गुणवन्तमपत्यं वै त्वं च सा जनयिष्यथः&#x9;025a&lt;br&gt;&#xA;जनन्यास्तव कल्याणि मा भूद्वै प्रणयोऽन्यथा&#x9;025c&lt;br&gt;&#xA;तव चैव गुणश्लाघी पुत्र उत्पत्स्यते शुभे&#x9;026a&lt;br&gt;&#xA;अस्मद्वंशकरः श्रीमांस्तव भ्राता च वंशकृत्&#x9;026c&lt;br&gt;&#xA;ऋतुस्नाता च साश्वत्थं त्वं च वृक्षमुदुम्बरम्&#x9;027a&lt;br&gt;&#xA;परिष्वजेथाः कल्याणि तत इष्टमवाप्स्यथः&#x9;027c&lt;br&gt;&#xA;चरुद्वयमिदं चैव मन्त्रपूतं शुचिस्मिते&#x9;028a&lt;br&gt;&#xA;त्वं च सा चोपयुञ्जीथां ततः पुत्राववाप्स्यथः&#x9;028c&lt;br&gt;&#xA;ततः सत्यवती हृष्टा मातरं प्रत्यभाषत&#x9;029a&lt;br&gt;&#xA;यदृचीकेन कथितं तच्चाचख्यौ चरुद्वयम्&#x9;029c&lt;br&gt;&#xA;तामुवाच ततो माता सुतां सत्यवतीं तदा&#x9;030a&lt;br&gt;&#xA;पुत्रि मूर्ध्ना प्रपन्नायाः कुरुष्व वचनं मम&#x9;030c&lt;br&gt;&#xA;भर्त्रा य एष दत्तस्ते चरुर्मन्त्रपुरस्कृतः&#x9;031a&lt;br&gt;&#xA;एतं प्रयच्छ मह्यं त्वं मदीयं त्वं गृहाण च&#x9;031c&lt;br&gt;&#xA;व्यत्यासं वृक्षयोश्चापि करवाव शुचिस्मिते&#x9;032a&lt;br&gt;&#xA;यदि प्रमाणं वचनं मम मातुरनिन्दिते&#x9;032c&lt;br&gt;&#xA;व्यक्तं भगवता चात्र कृतमेवं भविष्यति&#x9;033a&lt;br&gt;&#xA;ततो मे त्वच्चरौ भावः पादपे च सुमध्यमे&#x9;033c&lt;br&gt;&#xA;कथं विशिष्टो भ्राता ते भवेदित्येव चिन्तय&#x9;033e&lt;br&gt;&#xA;तथा च कृतवत्यौ ते माता सत्यवती च सा&#x9;034a&lt;br&gt;&#xA;अथ गर्भावनुप्राप्ते उभे ते वै युधिष्ठिर&#x9;034c&lt;br&gt;&#xA;दृष्ट्वा गर्भमनुप्राप्तां भार्यां स च महानृषिः&#x9;035a&lt;br&gt;&#xA;उवाच तां सत्यवतीं दुर्मना भृगुसत्तमः&#x9;035c&lt;br&gt;&#xA;व्यत्यासेनोपयुक्तस्ते चरुर्व्यक्तं भविष्यति&#x9;036a&lt;br&gt;&#xA;व्यत्यासः पादपे चापि सुव्यक्तं ते कृतः शुभे&#x9;036c&lt;br&gt;&#xA;मया हि विश्वं यद्ब्रह्म त्वच्चरौ सन्निवेशितम्&#x9;037a&lt;br&gt;&#xA;क्षत्रवीर्यं च सकलं चरौ तस्या निवेशितम्&#x9;037c&lt;br&gt;&#xA;त्रिलोकविख्यातगुणं त्वं विप्रं जनयिष्यसि&#x9;038a&lt;br&gt;&#xA;सा च क्षत्रं विशिष्टं वै तत एतत्कृतं मया&#x9;038c&lt;br&gt;&#xA;व्यत्यासस्तु कृतो यस्मात्त्वया मात्रा तथैव च&#x9;039a&lt;br&gt;&#xA;तस्मात्सा ब्राह्मणश्रेष्ठं माता ते जनयिष्यति&#x9;039c&lt;br&gt;&#xA;क्षत्रियं तूग्रकर्माणं त्वं भद्रे जनयिष्यसि&#x9;040a&lt;br&gt;&#xA;न हि ते तत्कृतं साधु मातृस्नेहेन भामिनि&#x9;040c&lt;br&gt;&#xA;सा श्रुत्वा शोकसन्तप्ता पपात वरवर्णिनी&#x9;041a&lt;br&gt;&#xA;भूमौ सत्यवती राजंश्छिन्नेव रुचिरा लता&#x9;041c&lt;br&gt;&#xA;प्रतिलभ्य च सा सञ्ज्ञां शिरसा प्रणिपत्य च&#x9;042a&lt;br&gt;&#xA;उवाच भार्या भर्तारं गाधेयी ब्राह्मणर्षभम्&#x9;042c&lt;br&gt;&#xA;प्रसादयन्त्यां भार्यायां मयि ब्रह्मविदां वर&#x9;043a&lt;br&gt;&#xA;प्रसादं कुरु विप्रर्षे न मे स्यात्क्षत्रियः सुतः&#x9;043c&lt;br&gt;&#xA;कामं ममोग्रकर्मा वै पौत्रो भवितुमर्हति&#x9;044a&lt;br&gt;&#xA;न तु मे स्यात्सुतो ब्रह्मन्नेष मे दीयतां वरः&#x9;044c&lt;br&gt;&#xA;एवमस्त्विति होवाच स्वां भार्यां सुमहातपाः&#x9;045a&lt;br&gt;&#xA;ततः सा जनयामास जमदग्निं सुतं शुभम्&#x9;045c&lt;br&gt;&#xA;विश्वामित्रं चाजनयद्गाधेर्भार्या यशस्विनी&#x9;046a&lt;br&gt;&#xA;ऋषेः प्रभावाद्राजेन्द्र ब्रह्मर्षिं ब्रह्मवादिनम्&#x9;046c&lt;br&gt;&#xA;ततो ब्राह्मणतां यातो विश्वामित्रो महातपाः&#x9;047a&lt;br&gt;&#xA;क्षत्रियः सोऽप्यथ तथा ब्रह्मवंशस्य कारकः&#x9;047c&lt;br&gt;&#xA;तस्य पुत्रा महात्मानो ब्रह्मवंशविवर्धनाः&#x9;048a&lt;br&gt;&#xA;तपस्विनो ब्रह्मविदो गोत्रकर्तार एव च&#x9;048c&lt;br&gt;&#xA;मधुच्छन्दश्च भगवान्देवरातश्च वीर्यवान्&#x9;049a&lt;br&gt;&#xA;अक्षीणश्च शकुन्तश्च बभ्रुः कालपथस्तथा&#x9;049c&lt;br&gt;&#xA;याज्ञवल्क्यश्च विख्यातस्तथा स्थूणो महाव्रतः&#x9;050a&lt;br&gt;&#xA;उलूको यमदूतश्च तथर्षिः सैन्धवायनः&#x9;050c&lt;br&gt;&#xA;कर्णजङ्घश्च भगवान्गालवश्च महानृषिः&#x9;051a&lt;br&gt;&#xA;ऋषिर्वज्रस्तथाख्यातः शालङ्कायन एव च&#x9;051c&lt;br&gt;&#xA;लालाट्यो नारदश्चैव तथा कूर्चमुखः स्मृतः&#x9;052a&lt;br&gt;&#xA;वादुलिर्मुसलश्चैव रक्षोग्रीवस्तथैव च&#x9;052c&lt;br&gt;&#xA;अङ्घ्रिको नैकभृच्चैव शिलायूपः सितः शुचिः&#x9;053a&lt;br&gt;&#xA;चक्रको मारुतन्तव्यो वातघ्नोऽथाश्वलायनः&#x9;053c&lt;br&gt;&#xA;श्यामायनोऽथ गार्ग्यश्च जाबालिः सुश्रुतस्तथा&#x9;054a&lt;br&gt;&#xA;कारीषिरथ संश्रुत्यः परपौरवतन्तवः&#x9;054c&lt;br&gt;&#xA;महानृषिश्च कपिलस्तथर्षिस्तारकायनः&#x9;055a&lt;br&gt;&#xA;तथैव चोपगहनस्तथर्षिश्चार्जुनायनः&#x9;055c&lt;br&gt;&#xA;मार्गमित्रिर्हिरण्याक्षो जङ्घारिर्बभ्रुवाहनः&#x9;056a&lt;br&gt;&#xA;सूतिर्विभूतिः सूतश्च सुरङ्गश्च तथैव हि&#x9;056c&lt;br&gt;&#xA;आराद्धिर्नामयश्चैव चाम्पेयोज्जयनौ तथा&#x9;057a&lt;br&gt;&#xA;नवतन्तुर्बकनखः शयोनरतिरेव च&#x9;057c&lt;br&gt;&#xA;शयोरुहश्चारुमत्स्यः शिरीषी चाथ गार्दभिः&#x9;058a&lt;br&gt;&#xA;उज्जयोनिरदापेक्षी नारदी च महानृषिः&#x9;058c&lt;br&gt;&#xA;विश्वामित्रात्मजाः सर्वे मुनयो ब्रह्मवादिनः&#x9;058e&lt;br&gt;&#xA;तन्नैष क्षत्रियो राजन्विश्वामित्रो महातपाः&#x9;059a&lt;br&gt;&#xA;ऋचीकेनाहितं ब्रह्म परमेतद्युधिष्ठिर&#x9;059c&lt;br&gt;&#xA;एतत्ते सर्वमाख्यातं तत्त्वेन भरतर्षभ&#x9;060a&lt;br&gt;&#xA;विश्वामित्रस्य वै जन्म सोमसूर्याग्नितेजसः&#x9;060c&lt;br&gt;&#xA;यत्र यत्र च सन्देहो भूयस्ते राजसत्तम&#x9;061a&lt;br&gt;&#xA;तत्र तत्र च मां ब्रूहि च्छेत्तास्मि तव संशयान्&#x9;061c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/005/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/005/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;आनृशंसस्य धर्मस्य गुणान्भक्तजनस्य च&#x9;001a&lt;br&gt;&#xA;श्रोतुमिच्छामि कार्त्स्न्येन तन्मे ब्रूहि पितामह&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;विषये काशिराजस्य ग्रामान्निष्क्रम्य लुब्धकः&#x9;002a&lt;br&gt;&#xA;सविषं काण्डमादाय मृगयामास वै मृगम्&#x9;002c&lt;br&gt;&#xA;तत्र चामिषलुब्धेन लुब्धकेन महावने&#x9;003a&lt;br&gt;&#xA;अविदूरे मृगं दृष्ट्वा बाणः प्रतिसमाहितः&#x9;003c&lt;br&gt;&#xA;तेन दुर्वारितास्त्रेण निमित्तचपलेषुणा&#x9;004a&lt;br&gt;&#xA;महान्वनतरुर्विद्धो मृगं तत्र जिघांसता&#x9;004c&lt;br&gt;&#xA;स तीक्ष्णविषदिग्धेन शरेणातिबलात्कृतः&#x9;005a&lt;br&gt;&#xA;उत्सृज्य फलपत्राणि पादपः शोषमागतः&#x9;005c&lt;br&gt;&#xA;तस्मिन्वृक्षे तथाभूते कोटरेषु चिरोषितः&#x9;006a&lt;br&gt;&#xA;न जहाति शुको वासं तस्य भक्त्या वनस्पतेः&#x9;006c&lt;br&gt;&#xA;निष्प्रचारो निराहारो ग्लानः शिथिलवागपि&#x9;007a&lt;br&gt;&#xA;कृतज्ञः सह वृक्षेण धर्मात्मा स व्यशुष्यत&#x9;007c&lt;br&gt;&#xA;तमुदारं महासत्त्वमतिमानुषचेष्टितम्&#x9;008a&lt;br&gt;&#xA;समदुःखसुखं ज्ञात्वा विस्मितः पाकशासनः&#x9;008c&lt;br&gt;&#xA;ततश्चिन्तामुपगतः शक्रः कथमयं द्विजः&#x9;009a&lt;br&gt;&#xA;तिर्यग्योनावसम्भाव्यमानृशंस्यं समास्थितः&#x9;009c&lt;br&gt;&#xA;अथ वा नात्र चित्रं हीत्यभवद्वासवस्य तु&#x9;010a&lt;br&gt;&#xA;प्राणिनामिह सर्वेषां सर्वं सर्वत्र दृश्यते&#x9;010c&lt;br&gt;&#xA;ततो ब्राह्मणवेषेण मानुषं रूपमास्थितः&#x9;011a&lt;br&gt;&#xA;अवतीर्य महीं शक्रस्तं पक्षिणमुवाच ह&#x9;011c&lt;br&gt;&#xA;शुक भोः पक्षिणां श्रेष्ठ दाक्षेयी सुप्रजास्त्वया&#x9;012a&lt;br&gt;&#xA;पृच्छे त्वा शुष्कमेतं वै कस्मान्न त्यजसि द्रुमम्&#x9;012c&lt;br&gt;&#xA;अथ पृष्टः शुकः प्राह मूर्ध्ना समभिवाद्य तम्&#x9;013a&lt;br&gt;&#xA;स्वागतं देवराजाय विज्ञातस्तपसा मया&#x9;013c&lt;br&gt;&#xA;ततो दशशताक्षेण साधु साध्विति भाषितम्&#x9;014a&lt;br&gt;&#xA;अहो विज्ञानमित्येवं तपसा पूजितस्ततः&#x9;014c&lt;br&gt;&#xA;तमेवं शुभकर्माणं शुकं परमधार्मिकम्&#x9;015a&lt;br&gt;&#xA;विजानन्नपि तां प्राप्तिं पप्रच्छ बलसूदनः&#x9;015c&lt;br&gt;&#xA;निष्पत्रमफलं शुष्कमशरण्यं पतत्रिणाम्&#x9;016a&lt;br&gt;&#xA;किमर्थं सेवसे वृक्षं यदा महदिदं वनम्&#x9;016c&lt;br&gt;&#xA;अन्येऽपि बहवो वृक्षाः पत्रसञ्छन्नकोटराः&#x9;017a&lt;br&gt;&#xA;शुभाः पर्याप्तसञ्चारा विद्यन्तेऽस्मिन्महावने&#x9;017c&lt;br&gt;&#xA;गतायुषमसामर्थ्यं क्षीणसारं हतश्रियम्&#x9;018a&lt;br&gt;&#xA;विमृश्य प्रज्ञया धीर जहीमं ह्यस्थिरं द्रुमम्&#x9;018c&lt;br&gt;&#xA;तदुपश्रुत्य धर्मात्मा शुकः शक्रेण भाषितम्&#x9;019a&lt;br&gt;&#xA;सुदीर्घमभिनिःश्वस्य दीनो वाक्यमुवाच ह&#x9;019c&lt;br&gt;&#xA;अनतिक्रमणीयानि दैवतानि शचीपते&#x9;020a&lt;br&gt;&#xA;यत्राभवस्तत्र भवस्तन्निबोध सुराधिप&#x9;020c&lt;br&gt;&#xA;अस्मिन्नहं द्रुमे जातः साधुभिश्च गुणैर्युतः&#x9;021a&lt;br&gt;&#xA;बालभावे च सङ्गुप्तः शत्रुभिश्च न धर्षितः&#x9;021c&lt;br&gt;&#xA;किमनुक्रोशवैफल्यमुत्पादयसि मेऽनघ&#x9;022a&lt;br&gt;&#xA;आनृशंस्येऽनुरक्तस्य भक्तस्यानुगतस्य च&#x9;022c&lt;br&gt;&#xA;अनुक्रोशो हि साधूनां सुमहद्धर्मलक्षणम्&#x9;023a&lt;br&gt;&#xA;अनुक्रोशश्च साधूनां सदा प्रीतिं प्रयच्छति&#x9;023c&lt;br&gt;&#xA;त्वमेव दैवतैः सर्वैः पृच्छ्यसे धर्मसंशयान्&#x9;024a&lt;br&gt;&#xA;अतस्त्वं देव देवानामाधिपत्ये प्रतिष्ठितः&#x9;024c&lt;br&gt;&#xA;नार्हसि त्वं सहस्राक्ष त्याजयित्वेह भक्तितः&#x9;025a&lt;br&gt;&#xA;समर्थमुपजीव्येमं त्यजेयं कथमद्य वै&#x9;025c&lt;br&gt;&#xA;तस्य वाक्येन सौम्येन हर्षितः पाकशासनः&#x9;026a&lt;br&gt;&#xA;शुकं प्रोवाच धर्मज्ञमानृशंस्येन तोषितः&#x9;026c&lt;br&gt;&#xA;वरं वृणीष्वेति तदा स च वव्रे वरं शुकः&#x9;027a&lt;br&gt;&#xA;आनृशंस्यपरो नित्यं तस्य वृक्षस्य सम्भवम्&#x9;027c&lt;br&gt;&#xA;विदित्वा च दृढां शक्रस्तां शुके शीलसम्पदम्&#x9;028a&lt;br&gt;&#xA;प्रीतः क्षिप्रमथो वृक्षममृतेनावसिक्तवान्&#x9;028c&lt;br&gt;&#xA;ततः फलानि पत्राणि शाखाश्चापि मनोरमाः&#x9;029a&lt;br&gt;&#xA;शुकस्य दृढभक्तित्वाच्छ्रीमत्त्वं चाप स द्रुमः&#x9;029c&lt;br&gt;&#xA;शुकश्च कर्मणा तेन आनृशंस्यकृतेन ह&#x9;030a&lt;br&gt;&#xA;आयुषोऽन्ते महाराज प्राप शक्रसलोकताम्&#x9;030c&lt;br&gt;&#xA;एवमेव मनुष्येन्द्र भक्तिमन्तं समाश्रितः&#x9;031a&lt;br&gt;&#xA;सर्वार्थसिद्धिं लभते शुकं प्राप्य यथा द्रुमः&#x9;031c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/006/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/006/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;पितामह महाप्राज्ञ सर्वशास्त्रविशारद&#x9;001a&lt;br&gt;&#xA;दैवे पुरुषकारे च किं स्विच्छ्रेष्ठतरं भवेत्&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;अत्राप्युदाहरन्तीममितिहासं पुरातनम्&#x9;002a&lt;br&gt;&#xA;वसिष्ठस्य च संवादं ब्रह्मणश्च युधिष्ठिर&#x9;002c&lt;br&gt;&#xA;दैवमानुषयोः किं स्वित्कर्मणोः श्रेष्ठमित्युत&#x9;003a&lt;br&gt;&#xA;पुरा वसिष्ठो भगवान्पितामहमपृच्छत&#x9;003c&lt;br&gt;&#xA;ततः पद्मोद्भवो राजन्देवदेवः पितामहः&#x9;004a&lt;br&gt;&#xA;उवाच मधुरं वाक्यमर्थवद्धेतुभूषितम्&#x9;004c&lt;br&gt;&#xA;नाबीजं जायते किञ्चिन्न बीजेन विना फलम्&#x9;005a&lt;br&gt;&#xA;बीजाद्बीजं प्रभवति बीजादेव फलं स्मृतम्&#x9;005c&lt;br&gt;&#xA;यादृशं वपते बीजं क्षेत्रमासाद्य कर्षकः&#x9;006a&lt;br&gt;&#xA;सुकृते दुष्कृते वापि तादृशं लभते फलम्&#x9;006c&lt;br&gt;&#xA;यथा बीजं विना क्षेत्रमुप्तं भवति निष्फलम्&#x9;007a&lt;br&gt;&#xA;तथा पुरुषकारेण विना दैवं न सिध्यति&#x9;007c&lt;br&gt;&#xA;क्षेत्रं पुरुषकारस्तु दैवं बीजमुदाहृतम्&#x9;008a&lt;br&gt;&#xA;क्षेत्रबीजसमायोगात्ततः सस्यं समृध्यते&#x9;008c&lt;br&gt;&#xA;कर्मणः फलनिर्वृत्तिं स्वयमश्नाति कारकः&#x9;009a&lt;br&gt;&#xA;प्रत्यक्षं दृश्यते लोके कृतस्याप्यकृतस्य च&#x9;009c&lt;br&gt;&#xA;शुभेन कर्मणा सौख्यं दुःखं पापेन कर्मणा&#x9;010a&lt;br&gt;&#xA;कृतं सर्वत्र लभते नाकृतं भुज्यते क्वचित्&#x9;010c&lt;br&gt;&#xA;कृती सर्वत्र लभते प्रतिष्ठां भाग्यविक्षतः&#x9;011a&lt;br&gt;&#xA;अकृती लभते भ्रष्टः क्षते क्षारावसेचनम्&#x9;011c&lt;br&gt;&#xA;तपसा रूपसौभाग्यं रत्नानि विविधानि च&#x9;012a&lt;br&gt;&#xA;प्राप्यते कर्मणा सर्वं न दैवादकृतात्मना&#x9;012c&lt;br&gt;&#xA;तथा स्वर्गश्च भोगश्च निष्ठा या च मनीषिता&#x9;013a&lt;br&gt;&#xA;सर्वं पुरुषकारेण कृतेनेहोपपद्यते&#x9;013c&lt;br&gt;&#xA;ज्योतींषि त्रिदशा नागा यक्षाश्चन्द्रार्कमारुताः&#x9;014a&lt;br&gt;&#xA;सर्वे पुरुषकारेण मानुष्याद्देवतां गताः&#x9;014c&lt;br&gt;&#xA;अर्थो वा मित्रवर्गो वा ऐश्वर्यं वा कुलान्वितम्&#x9;015a&lt;br&gt;&#xA;श्रीश्चापि दुर्लभा भोक्तुं तथैवाकृतकर्मभिः&#x9;015c&lt;br&gt;&#xA;शौचेन लभते विप्रः क्षत्रियो विक्रमेण च&#x9;016a&lt;br&gt;&#xA;वैश्यः पुरुषकारेण शूद्रः शुश्रूषया श्रियम्&#x9;016c&lt;br&gt;&#xA;नादातारं भजन्त्यर्था न क्लीबं नापि निष्क्रियम्&#x9;017a&lt;br&gt;&#xA;नाकर्मशीलं नाशूरं तथा नैवातपस्विनम्&#x9;017c&lt;br&gt;&#xA;येन लोकास्त्रयः सृष्टा दैत्याः सर्वाश्च देवताः&#x9;018a&lt;br&gt;&#xA;स एष भगवान्विष्णुः समुद्रे तप्यते तपः&#x9;018c&lt;br&gt;&#xA;स्वं चेत्कर्मफलं न स्यात्सर्वमेवाफलं भवेत्&#x9;019a&lt;br&gt;&#xA;लोको दैवं समालम्ब्य उदासीनो भवेन्न तु&#x9;019c&lt;br&gt;&#xA;अकृत्वा मानुषं कर्म यो दैवमनुवर्तते&#x9;020a&lt;br&gt;&#xA;वृथा श्राम्यति सम्प्राप्य पतिं क्लीबमिवाङ्गना&#x9;020c&lt;br&gt;&#xA;न तथा मानुषे लोके भयमस्ति शुभाशुभे&#x9;021a&lt;br&gt;&#xA;यथा त्रिदशलोके हि भयमल्पेन जायते&#x9;021c&lt;br&gt;&#xA;कृतः पुरुषकारस्तु दैवमेवानुवर्तते&#x9;022a&lt;br&gt;&#xA;न दैवमकृते किञ्चित्कस्यचिद्दातुमर्हति&#x9;022c&lt;br&gt;&#xA;यदा स्थानान्यनित्यानि दृश्यन्ते दैवतेष्वपि&#x9;023a&lt;br&gt;&#xA;कथं कर्म विना दैवं स्थास्यते स्थापयिष्यति&#x9;023c&lt;br&gt;&#xA;न दैवतानि लोकेऽस्मिन्व्यापारं यान्ति कस्यचित्&#x9;024a&lt;br&gt;&#xA;व्यासङ्गं जनयन्त्युग्रमात्माभिभवशङ्कया&#x9;024c&lt;br&gt;&#xA;ऋषीणां देवतानां च सदा भवति विग्रहः&#x9;025a&lt;br&gt;&#xA;कस्य वाचा ह्यदैवं स्याद्यतो दैवं प्रवर्तते&#x9;025c&lt;br&gt;&#xA;कथं चास्य समुत्पत्तिर्यथा दैवं प्रवर्तते&#x9;026a&lt;br&gt;&#xA;एवं त्रिदशलोकेऽपि प्राप्यन्ते बहवश्छलाः&#x9;026c&lt;br&gt;&#xA;आत्मैव ह्यात्मनो बन्धुरात्मैव रिपुरात्मनः&#x9;027a&lt;br&gt;&#xA;आत्मैव चात्मनः साक्षी कृतस्याप्यकृतस्य च&#x9;027c&lt;br&gt;&#xA;कृतं च विकृतं किञ्चित्कृते कर्मणि सिध्यति&#x9;028a&lt;br&gt;&#xA;सुकृते दुष्कृतं कर्म न यथार्थं प्रपद्यते&#x9;028c&lt;br&gt;&#xA;देवानां शरणं पुण्यं सर्वं पुण्यैरवाप्यते&#x9;029a&lt;br&gt;&#xA;पुण्यशीलं नरं प्राप्य किं दैवं प्रकरिष्यति&#x9;029c&lt;br&gt;&#xA;पुरा ययातिर्विभ्रष्टश्च्यावितः पतितः क्षितौ&#x9;030a&lt;br&gt;&#xA;पुनरारोपितः स्वर्गं दौहित्रैः पुण्यकर्मभिः&#x9;030c&lt;br&gt;&#xA;पुरूरवाश्च राजर्षिर्द्विजैरभिहितः पुरा&#x9;031a&lt;br&gt;&#xA;ऐल इत्यभिविख्यातः स्वर्गं प्राप्तो महीपतिः&#x9;031c&lt;br&gt;&#xA;अश्वमेधादिभिर्यज्ञैः सत्कृतः कोसलाधिपः&#x9;032a&lt;br&gt;&#xA;महर्षिशापात्सौदासः पुरुषादत्वमागतः&#x9;032c&lt;br&gt;&#xA;अश्वत्थामा च रामश्च मुनिपुत्रौ धनुर्धरौ&#x9;033a&lt;br&gt;&#xA;न गच्छतः स्वर्गलोकं सुकृतेनेह कर्मणा&#x9;033c&lt;br&gt;&#xA;वसुर्यज्ञशतैरिष्ट्वा द्वितीय इव वासवः&#x9;034a&lt;br&gt;&#xA;मिथ्याभिधानेनैकेन रसातलतलं गतः&#x9;034c&lt;br&gt;&#xA;बलिर्वैरोचनिर्बद्धो धर्मपाशेन दैवतैः&#x9;035a&lt;br&gt;&#xA;विष्णोः पुरुषकारेण पातालशयनः कृतः&#x9;035c&lt;br&gt;&#xA;शक्रस्योदस्य चरणं प्रस्थितो जनमेजयः&#x9;036a&lt;br&gt;&#xA;द्विजस्त्रीणां वधं कृत्वा किं दैवेन न वारितः&#x9;036c&lt;br&gt;&#xA;अज्ञानाद्ब्राह्मणं हत्वा स्पृष्टो बालवधेन च&#x9;037a&lt;br&gt;&#xA;वैशम्पायनविप्रर्षिः किं दैवेन निवारितः&#x9;037c&lt;br&gt;&#xA;गोप्रदानेन मिथ्या च ब्राह्मणेभ्यो महामखे&#x9;038a&lt;br&gt;&#xA;पुरा नृगश्च राजर्षिः कृकलासत्वमागतः&#x9;038c&lt;br&gt;&#xA;धुन्धुमारश्च राजर्षिः सत्रेष्वेव जरां गतः&#x9;039a&lt;br&gt;&#xA;प्रीतिदायं परित्यज्य सुष्वाप स गिरिव्रजे&#x9;039c&lt;br&gt;&#xA;पाण्डवानां हृतं राज्यं धार्तराष्ट्रैर्महाबलैः&#x9;040a&lt;br&gt;&#xA;पुनः प्रत्याहृतं चैव न दैवाद्भुजसंश्रयात्&#x9;040c&lt;br&gt;&#xA;तपोनियमसंयुक्ता मुनयः संशितव्रताः&#x9;041a&lt;br&gt;&#xA;किं ते दैवबलाच्छापमुत्सृजन्ते न कर्मणा&#x9;041c&lt;br&gt;&#xA;पापमुत्सृजते लोके सर्वं प्राप्य सुदुर्लभम्&#x9;042a&lt;br&gt;&#xA;लोभमोहसमापन्नं न दैवं त्रायते नरम्&#x9;042c&lt;br&gt;&#xA;यथाग्निः पवनोद्धूतः सूक्ष्मोऽपि भवते महान्&#x9;043a&lt;br&gt;&#xA;तथा कर्मसमायुक्तं दैवं साधु विवर्धते&#x9;043c&lt;br&gt;&#xA;यथा तैलक्षयाद्दीपः प्रम्लानिमुपगच्छति&#x9;044a&lt;br&gt;&#xA;तथा कर्मक्षयाद्दैवं प्रम्लानिमुपगच्छति&#x9;044c&lt;br&gt;&#xA;विपुलमपि धनौघं प्राप्य भोगान्स्त्रियो वा पुरुष इह न शक्तः कर्महीनोऽपि भोक्तुम्&#x9;045a&lt;br&gt;&#xA;सुनिहितमपि चार्थं दैवतै रक्ष्यमाणं व्ययगुणमपि साधुं कर्मणा संश्रयन्ते&#x9;045c&lt;br&gt;&#xA;भवति मनुजलोकाद्देवलोको विशिष्टो बहुतरसुसमृद्ध्या मानुषाणां गृहाणि&#x9;046a&lt;br&gt;&#xA;पितृवनभवनाभं दृश्यते चामराणां न च फलति विकर्मा जीवलोकेन दैवम्&#x9;046c&lt;br&gt;&#xA;व्यपनयति विमार्गं नास्ति दैवे प्रभुत्वं गुरुमिव कृतमग्र्यं कर्म संयाति दैवम्&#x9;047a&lt;br&gt;&#xA;अनुपहतमदीनं कामकारेण दैवं नयति पुरुषकारः सञ्चितस्तत्र तत्र&#x9;047c&lt;br&gt;&#xA;एतत्ते सर्वमाख्यातं मया वै मुनिसत्तम&#x9;048a&lt;br&gt;&#xA;फलं पुरुषकारस्य सदा सन्दृश्य तत्त्वतः&#x9;048c&lt;br&gt;&#xA;अभ्युत्थानेन दैवस्य समारब्धेन कर्मणा&#x9;049a&lt;br&gt;&#xA;विधिना कर्मणा चैव स्वर्गमार्गमवाप्नुयात्&#x9;049c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/007/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/007/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;कर्मणां मे समस्तानां शुभानां भरतर्षभ&#x9;001a&lt;br&gt;&#xA;फलानि महतां श्रेष्ठ प्रब्रूहि परिपृच्छतः&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;रहस्यं यदृषीणां तु तच्छृणुष्व युधिष्ठिर&#x9;002a&lt;br&gt;&#xA;या गतिः प्राप्यते येन प्रेत्यभावे चिरेप्सिता&#x9;002c&lt;br&gt;&#xA;येन येन शरीरेण यद्यत्कर्म करोति यः&#x9;003a&lt;br&gt;&#xA;तेन तेन शरीरेण तत्तत्फलमुपाश्नुते&#x9;003c&lt;br&gt;&#xA;यस्यां यस्यामवस्थायां यत्करोति शुभाशुभम्&#x9;004a&lt;br&gt;&#xA;तस्यां तस्यामवस्थायां भुङ्क्ते जन्मनि जन्मनि&#x9;004c&lt;br&gt;&#xA;न नश्यति कृतं कर्म सदा पञ्चेन्द्रियैरिह&#x9;005a&lt;br&gt;&#xA;ते ह्यस्य साक्षिणो नित्यं षष्ठ आत्मा तथैव च&#x9;005c&lt;br&gt;&#xA;चक्षुर्दद्यान्मनो दद्याद्वाचं दद्याच्च सूनृताम्&#x9;006a&lt;br&gt;&#xA;अनुव्रजेदुपासीत स यज्ञः पञ्चदक्षिणः&#x9;006c&lt;br&gt;&#xA;यो दद्यादपरिक्लिष्टमन्नमध्वनि वर्तते&#x9;007a&lt;br&gt;&#xA;श्रान्तायादृष्टपूर्वाय तस्य पुण्यफलं महत्&#x9;007c&lt;br&gt;&#xA;स्थण्डिले शयमानानां गृहाणि शयनानि च&#x9;008a&lt;br&gt;&#xA;चीरवल्कलसंवीते वासांस्याभरणानि च&#x9;008c&lt;br&gt;&#xA;वाहनासनयानानि योगात्मनि तपोधने&#x9;009a&lt;br&gt;&#xA;अग्नीनुपशयानस्य राजपौरुषमुच्यते&#x9;009c&lt;br&gt;&#xA;रसानां प्रतिसंहारे सौभाग्यमनुगच्छति&#x9;010a&lt;br&gt;&#xA;आमिषप्रतिसंहारे पशून्पुत्रांश्च विन्दति&#x9;010c&lt;br&gt;&#xA;अवाक्शिरास्तु यो लम्बेदुदवासं च यो वसेत्&#x9;011a&lt;br&gt;&#xA;सततं चैकशायी यः स लभेतेप्सितां गतिम्&#x9;011c&lt;br&gt;&#xA;पाद्यमासनमेवाथ दीपमन्नं प्रतिश्रयम्&#x9;012a&lt;br&gt;&#xA;दद्यादतिथिपूजार्थं स यज्ञः पञ्चदक्षिणः&#x9;012c&lt;br&gt;&#xA;वीरासनं वीरशय्यां वीरस्थानमुपासतः&#x9;013a&lt;br&gt;&#xA;अक्षयास्तस्य वै लोकाः सर्वकामगमास्तथा&#x9;013c&lt;br&gt;&#xA;धनं लभेत दानेन मौनेनाज्ञां विशां पते&#x9;014a&lt;br&gt;&#xA;उपभोगांश्च तपसा ब्रह्मचर्येण जीवितम्&#x9;014c&lt;br&gt;&#xA;रूपमैश्वर्यमारोग्यमहिंसाफलमश्नुते&#x9;015a&lt;br&gt;&#xA;फलमूलाशिनां राज्यं स्वर्गः पर्णाशिनां तथा&#x9;015c&lt;br&gt;&#xA;प्रायोपवेशनाद्राज्यं सर्वत्र सुखमुच्यते&#x9;016a&lt;br&gt;&#xA;स्वर्गं सत्येन लभते दीक्षया कुलमुत्तमम्&#x9;016c&lt;br&gt;&#xA;गवाढ्यः शाकदीक्षायां स्वर्गगामी तृणाशनः&#x9;017a&lt;br&gt;&#xA;स्त्रियस्त्रिषवणं स्नात्वा वायुं पीत्वा क्रतुं लभेत्&#x9;017c&lt;br&gt;&#xA;सलिलाशी भवेद्यश्च सदाग्निः संस्कृतो द्विजः&#x9;018a&lt;br&gt;&#xA;मरुं साधयतो राज्यं नाकपृष्ठमनाशके&#x9;018c&lt;br&gt;&#xA;उपवासं च दीक्षां च अभिषेकं च पार्थिव&#x9;019a&lt;br&gt;&#xA;कृत्वा द्वादशवर्षाणि वीरस्थानाद्विशिष्यते&#x9;019c&lt;br&gt;&#xA;अधीत्य सर्ववेदान्वै सद्यो दुःखात्प्रमुच्यते&#x9;020a&lt;br&gt;&#xA;मानसं हि चरन्धर्मं स्वर्गलोकमवाप्नुयात्&#x9;020c&lt;br&gt;&#xA;या दुस्त्यजा दुर्मतिभिर्या न जीर्यति जीर्यतः&#x9;021a&lt;br&gt;&#xA;योऽसौ प्राणान्तिको रोगस्तां तृष्णां त्यजतः सुखम्&#x9;021c&lt;br&gt;&#xA;यथा धेनुसहस्रेषु वत्सो विन्दति मातरम्&#x9;022a&lt;br&gt;&#xA;एवं पूर्वकृतं कर्म कर्तारमनुगच्छति&#x9;022c&lt;br&gt;&#xA;अचोद्यमानानि यथा पुष्पाणि च फलानि च&#x9;023a&lt;br&gt;&#xA;स्वकालं नातिवर्तन्ते तथा कर्म पुराकृतम्&#x9;023c&lt;br&gt;&#xA;जीर्यन्ति जीर्यतः केशा दन्ता जीर्यन्ति जीर्यतः&#x9;024a&lt;br&gt;&#xA;चक्षुःश्रोत्रे च जीर्येते तृष्णैका तु न जीर्यते&#x9;024c&lt;br&gt;&#xA;येन प्रीणाति पितरं तेन प्रीतः प्रजापतिः&#x9;025a&lt;br&gt;&#xA;प्रीणाति मातरं येन पृथिवी तेन पूजिता&#x9;025c&lt;br&gt;&#xA;येन प्रीणात्युपाध्यायं तेन स्याद्ब्रह्म पूजितम्&#x9;025e&lt;br&gt;&#xA;सर्वे तस्यादृता धर्मा यस्यैते त्रय आदृताः&#x9;026a&lt;br&gt;&#xA;अनादृतास्तु यस्यैते सर्वास्तस्याफलाः क्रियाः&#x9;026c&lt;br&gt;&#xA;वैशम्पायन उवाच&#x9;027&lt;br&gt;&#xA;भीष्मस्य तद्वचः श्रुत्वा विस्मिताः कुरुपुङ्गवाः&#x9;027a&lt;br&gt;&#xA;आसन्प्रहृष्टमनसः प्रीतिमन्तोऽभवंस्तदा&#x9;027c&lt;br&gt;&#xA;यन्मन्त्रे भवति वृथा प्रयुज्यमाने यत्सोमे भवति वृथाभिषूयमाणे&#x9;028a&lt;br&gt;&#xA;यच्चाग्नौ भवति वृथाभिहूयमाने तत्सर्वं भवति वृथाभिधीयमाने&#x9;028c&lt;br&gt;&#xA;इत्येतदृषिणा प्रोक्तमुक्तवानस्मि यद्विभो&#x9;029a&lt;br&gt;&#xA;शुभाशुभफलप्राप्तौ किमतः श्रोतुमिच्छसि&#x9;029c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/008/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/008/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;के पूज्याः के नमस्कार्याः कान्नमस्यसि भारत&#x9;001a&lt;br&gt;&#xA;एतन्मे सर्वमाचक्ष्व येषां स्पृहयसे नृप&#x9;001c&lt;br&gt;&#xA;उत्तमापद्गतस्यापि यत्र ते वर्तते मनः&#x9;002a&lt;br&gt;&#xA;मनुष्यलोके सर्वस्मिन्यदमुत्रेह चाप्युत&#x9;002c&lt;br&gt;&#xA;भीष्म उवाच&#x9;003&lt;br&gt;&#xA;स्पृहयामि द्विजातीनां येषां ब्रह्म परं धनम्&#x9;003a&lt;br&gt;&#xA;येषां स्वप्रत्ययः स्वर्गस्तपःस्वाध्यायसाधनः&#x9;003c&lt;br&gt;&#xA;येषां वृद्धाश्च बालाश्च पितृपैतामहीं धुरम्&#x9;004a&lt;br&gt;&#xA;उद्वहन्ति न सीदन्ति तेषां वै स्पृहयाम्यहम्&#x9;004c&lt;br&gt;&#xA;विद्यास्वभिविनीतानां दान्तानां मृदुभाषिणाम्&#x9;005a&lt;br&gt;&#xA;श्रुतवृत्तोपपन्नानां सदाक्षरविदां सताम्&#x9;005c&lt;br&gt;&#xA;संसत्सु वदतां येषां हंसानामिव सङ्घशः&#x9;006a&lt;br&gt;&#xA;मङ्गल्यरूपा रुचिरा दिव्यजीमूतनिःस्वनाः&#x9;006c&lt;br&gt;&#xA;सम्यगुच्चारिता वाचः श्रूयन्ते हि युधिष्ठिर&#x9;007a&lt;br&gt;&#xA;शुश्रूषमाणे नृपतौ प्रेत्य चेह सुखावहाः&#x9;007c&lt;br&gt;&#xA;ये चापि तेषां श्रोतारः सदा सदसि सम्मताः&#x9;008a&lt;br&gt;&#xA;विज्ञानगुणसम्पन्नास्तेषां च स्पृहयाम्यहम्&#x9;008c&lt;br&gt;&#xA;सुसंस्कृतानि प्रयताः शुचीनि गुणवन्ति च&#x9;009a&lt;br&gt;&#xA;ददत्यन्नानि तृप्त्यर्थं ब्राह्मणेभ्यो युधिष्ठिर&#x9;009c&lt;br&gt;&#xA;ये चापि सततं राजंस्तेषां च स्पृहयाम्यहम्&#x9;009e&lt;br&gt;&#xA;शक्यं ह्येवाहवे योद्धुं न दातुमनसूयितम्&#x9;010a&lt;br&gt;&#xA;शूरा वीराश्च शतशः सन्ति लोके युधिष्ठिर&#x9;010c&lt;br&gt;&#xA;तेषां सङ्ख्यायमानानां दानशूरो विशिष्यते&#x9;010e&lt;br&gt;&#xA;धन्यः स्यां यद्यहं भूयः सौम्य ब्राह्मणकोऽपि वा&#x9;011a&lt;br&gt;&#xA;कुले जातो धर्मगतिस्तपोविद्यापरायणः&#x9;011c&lt;br&gt;&#xA;न मे त्वत्तः प्रियतरो लोकेऽस्मिन्पाण्डुनन्दन&#x9;012a&lt;br&gt;&#xA;त्वत्तश्च मे प्रियतरा ब्राह्मणा भरतर्षभ&#x9;012c&lt;br&gt;&#xA;यथा मम प्रियतरास्त्वत्तो विप्राः कुरूद्वह&#x9;013a&lt;br&gt;&#xA;तेन सत्येन गच्छेयं लोकान्यत्र स शन्तनुः&#x9;013c&lt;br&gt;&#xA;न मे पिता प्रियतरो ब्राह्मणेभ्यस्तथाभवत्&#x9;014a&lt;br&gt;&#xA;न मे पितुः पिता वापि ये चान्येऽपि सुहृज्जनाः&#x9;014c&lt;br&gt;&#xA;न हि मे वृजिनं किञ्चिद्विद्यते ब्राह्मणेष्विह&#x9;015a&lt;br&gt;&#xA;अणु वा यदि वा स्थूलं विदितं साधुकर्मभिः&#x9;015c&lt;br&gt;&#xA;कर्मणा मनसा वापि वाचा वापि परन्तप&#x9;016a&lt;br&gt;&#xA;यन्मे कृतं ब्राह्मणेषु तेनाद्य न तपाम्यहम्&#x9;016c&lt;br&gt;&#xA;ब्रह्मण्य इति मामाहुस्तया वाचास्मि तोषितः&#x9;017a&lt;br&gt;&#xA;एतदेव पवित्रेभ्यः सर्वेभ्यः परमं स्मृतम्&#x9;017c&lt;br&gt;&#xA;पश्यामि लोकानमलाञ्छुचीन्ब्राह्मणयायिनः&#x9;018a&lt;br&gt;&#xA;तेषु मे तात गन्तव्यमह्नाय च चिराय च&#x9;018c&lt;br&gt;&#xA;यथा पत्याश्रयो धर्मः स्त्रीणां लोके युधिष्ठिर&#x9;019a&lt;br&gt;&#xA;स देवः सा गतिर्नान्या क्षत्रियस्य तथा द्विजाः&#x9;019c&lt;br&gt;&#xA;क्षत्रियः शतवर्षी च दशवर्षी च ब्राह्मणः&#x9;020a&lt;br&gt;&#xA;पितापुत्रौ च विज्ञेयौ तयोर्हि ब्राह्मणः पिता&#x9;020c&lt;br&gt;&#xA;नारी तु पत्यभावे वै देवरं कुरुते पतिम्&#x9;021a&lt;br&gt;&#xA;पृथिवी ब्राह्मणालाभे क्षत्रियं कुरुते पतिम्&#x9;021c&lt;br&gt;&#xA;पुत्रवच्च ततो रक्ष्या उपास्या गुरुवच्च ते&#x9;022a&lt;br&gt;&#xA;अग्निवच्चोपचर्या वै ब्राह्मणाः कुरुसत्तम&#x9;022c&lt;br&gt;&#xA;ऋजून्सतः सत्यशीलान्सर्वभूतहिते रतान्&#x9;023a&lt;br&gt;&#xA;आशीविषानिव क्रुद्धान्द्विजानुपचरेत्सदा&#x9;023c&lt;br&gt;&#xA;तेजसस्तपसश्चैव नित्यं बिभ्येद्युधिष्ठिर&#x9;024a&lt;br&gt;&#xA;उभे चैते परित्याज्ये तेजश्चैव तपस्तथा&#x9;024c&lt;br&gt;&#xA;व्यवसायस्तयोः शीघ्रमुभयोरेव विद्यते&#x9;025a&lt;br&gt;&#xA;हन्युः क्रुद्धा महाराज ब्राह्मणा ये तपस्विनः&#x9;025c&lt;br&gt;&#xA;भूयः स्यादुभयं दत्तं ब्राह्मणाद्यदकोपनात्&#x9;026a&lt;br&gt;&#xA;कुर्यादुभयतःशेषं दत्तशेषं न शेषयेत्&#x9;026c&lt;br&gt;&#xA;दण्डपाणिर्यथा गोषु पालो नित्यं स्थिरो भवेत्&#x9;027a&lt;br&gt;&#xA;ब्राह्मणान्ब्रह्म च तथा क्षत्रियः परिपालयेत्&#x9;027c&lt;br&gt;&#xA;पितेव पुत्रान्रक्षेथा ब्राह्मणान्ब्रह्मतेजसः&#x9;028a&lt;br&gt;&#xA;गृहे चैषामवेक्षेथाः कच्चिदस्तीह जीवनम्&#x9;028c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/009/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/009/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;ब्राह्मणानां तु ये लोके प्रतिश्रुत्य पितामह&#x9;001a&lt;br&gt;&#xA;न प्रयच्छन्ति मोहात्ते के भवन्ति महामते&#x9;001c&lt;br&gt;&#xA;एतन्मे तत्त्वतो ब्रूहि धर्मं धर्मभृतां वर&#x9;002a&lt;br&gt;&#xA;प्रतिश्रुत्य दुरात्मानो न प्रयच्छन्ति ये नराः&#x9;002c&lt;br&gt;&#xA;भीष्म उवाच&#x9;003&lt;br&gt;&#xA;यो न दद्यात्प्रतिश्रुत्य स्वल्पं वा यदि वा बहु&#x9;003a&lt;br&gt;&#xA;आशास्तस्य हताः सर्वाः क्लीबस्येव प्रजाफलम्&#x9;003c&lt;br&gt;&#xA;यां रात्रिं जायते पापो यां च रात्रिं विनश्यति&#x9;004a&lt;br&gt;&#xA;एतस्मिन्नन्तरे यद्यत्सुकृतं तस्य भारत&#x9;004c&lt;br&gt;&#xA;यच्च तस्य हुतं किञ्चित्सर्वं तस्योपहन्यते&#x9;004e&lt;br&gt;&#xA;अत्रैतद्वचनं प्राहुर्धर्मशास्त्रविदो जनाः&#x9;005a&lt;br&gt;&#xA;निशम्य भरतश्रेष्ठ बुद्ध्या परमयुक्तया&#x9;005c&lt;br&gt;&#xA;अपि चोदाहरन्तीमं धर्मशास्त्रविदो जनाः&#x9;006a&lt;br&gt;&#xA;अश्वानां श्यामकर्णानां सहस्रेण स मुच्यते&#x9;006c&lt;br&gt;&#xA;अत्रैवोदाहरन्तीममितिहासं पुरातनम्&#x9;007a&lt;br&gt;&#xA;सृगालस्य च संवादं वानरस्य च भारत&#x9;007c&lt;br&gt;&#xA;तौ सखायौ पुरा ह्यास्तां मानुषत्वे परन्तप&#x9;008a&lt;br&gt;&#xA;अन्यां योनिं समापन्नौ सार्गालीं वानरीं तथा&#x9;008c&lt;br&gt;&#xA;ततः परासून्खादन्तं सृगालं वानरोऽब्रवीत्&#x9;009a&lt;br&gt;&#xA;श्मशानमध्ये सम्प्रेक्ष्य पूर्वजातिमनुस्मरन्&#x9;009c&lt;br&gt;&#xA;किं त्वया पापकं कर्म कृतं पूर्वं सुदारुणम्&#x9;010a&lt;br&gt;&#xA;यस्त्वं श्मशाने मृतकान्पूतिकानत्सि कुत्सितान्&#x9;010c&lt;br&gt;&#xA;एवमुक्तः प्रत्युवाच सृगालो वानरं तदा&#x9;011a&lt;br&gt;&#xA;ब्राह्मणस्य प्रतिश्रुत्य न मया तदुपाकृतम्&#x9;011c&lt;br&gt;&#xA;तत्कृते पापिकां योनिमापन्नोऽस्मि प्लवङ्गम&#x9;012a&lt;br&gt;&#xA;तस्मादेवंविधं भक्ष्यं भक्षयामि बुभुक्षितः&#x9;012c&lt;br&gt;&#xA;इत्येतद्ब्रुवतो राजन्ब्राह्मणस्य मया श्रुतम्&#x9;013a&lt;br&gt;&#xA;कथां कथयतः पुण्यां धर्मज्ञस्य पुरातनीम्&#x9;013c&lt;br&gt;&#xA;श्रुतं चापि मया भूयः कृष्णस्यापि विशां पते&#x9;014a&lt;br&gt;&#xA;कथां कथयतः पूर्वं ब्राह्मणं प्रति पाण्डव&#x9;014c&lt;br&gt;&#xA;एवमेव च मां नित्यं ब्राह्मणाः सन्दिशन्ति वै&#x9;015a&lt;br&gt;&#xA;प्रतिश्रुत्य भवेद्देयं नाशा कार्या हि ब्राह्मणैः&#x9;015c&lt;br&gt;&#xA;ब्राह्मणो ह्याशया पूर्वं कृतया पृथिवीपते&#x9;016a&lt;br&gt;&#xA;सुसमिद्धो यथा दीप्तः पावकस्तद्विधः स्मृतः&#x9;016c&lt;br&gt;&#xA;यं निरीक्षेत सङ्क्रुद्ध आशया पूर्वजातया&#x9;017a&lt;br&gt;&#xA;प्रदहेत हि तं राजन्कक्षमक्षय्यभुग्यथा&#x9;017c&lt;br&gt;&#xA;स एव हि यदा तुष्टो वचसा प्रतिनन्दति&#x9;018a&lt;br&gt;&#xA;भवत्यगदसङ्काशो विषये तस्य भारत&#x9;018c&lt;br&gt;&#xA;पुत्रान्पौत्रान्पशूंश्चैव बान्धवान्सचिवांस्तथा&#x9;019a&lt;br&gt;&#xA;पुरं जनपदं चैव शान्तिरिष्टेव पुष्यति&#x9;019c&lt;br&gt;&#xA;एतद्धि परमं तेजो ब्राह्मणस्येह दृश्यते&#x9;020a&lt;br&gt;&#xA;सहस्रकिरणस्येव सवितुर्धरणीतले&#x9;020c&lt;br&gt;&#xA;तस्माद्दातव्यमेवेह प्रतिश्रुत्य युधिष्ठिर&#x9;021a&lt;br&gt;&#xA;यदीच्छेच्छोभनां जातिं प्राप्तुं भरतसत्तम&#x9;021c&lt;br&gt;&#xA;ब्राह्मणस्य हि दत्तेन ध्रुवं स्वर्गो ह्यनुत्तमः&#x9;022a&lt;br&gt;&#xA;शक्यं प्राप्तुं विशेषेण दानं हि महती क्रिया&#x9;022c&lt;br&gt;&#xA;इतो दत्तेन जीवन्ति देवताः पितरस्तथा&#x9;023a&lt;br&gt;&#xA;तस्माद्दानानि देयानि ब्राह्मणेभ्यो विजानता&#x9;023c&lt;br&gt;&#xA;महद्धि भरतश्रेष्ठ ब्राह्मणस्तीर्थमुच्यते&#x9;024a&lt;br&gt;&#xA;वेलायां न तु कस्याञ्चिद्गच्छेद्विप्रो ह्यपूजितः&#x9;024c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/010/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/010/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;मित्रसौहृदभावेन उपदेशं करोति यः&#x9;001a&lt;br&gt;&#xA;जात्यावरस्य राजर्षे दोषस्तस्य भवेन्न वा&#x9;001c&lt;br&gt;&#xA;एतदिच्छामि तत्त्वेन व्याख्यातुं वै पितामह&#x9;002a&lt;br&gt;&#xA;सूक्ष्मा गतिर्हि धर्मस्य यत्र मुह्यन्ति मानवाः&#x9;002c&lt;br&gt;&#xA;भीष्म उवाच&#x9;003&lt;br&gt;&#xA;अत्र ते वर्तयिष्यामि शृणु राजन्यथागमम्&#x9;003a&lt;br&gt;&#xA;ऋषीणां वदतां पूर्वं श्रुतमासीद्यथा मया&#x9;003c&lt;br&gt;&#xA;उपदेशो न कर्तव्यो जातिहीनस्य कस्यचित्&#x9;004a&lt;br&gt;&#xA;उपदेशे महान्दोष उपाध्यायस्य भाष्यते&#x9;004c&lt;br&gt;&#xA;निदर्शनमिदं राजञ्शृणु मे भरतर्षभ&#x9;005a&lt;br&gt;&#xA;दुरुक्तवचने राजन्यथा पूर्वं युधिष्ठिर&#x9;005c&lt;br&gt;&#xA;ब्रह्माश्रमपदे वृत्तं पार्श्वे हिमवतः शुभे&#x9;005e&lt;br&gt;&#xA;तत्राश्रमपदं पुण्यं नानावृक्षगणायुतम्&#x9;006a&lt;br&gt;&#xA;बहुगुल्मलताकीर्णं मृगद्विजनिषेवितम्&#x9;006c&lt;br&gt;&#xA;सिद्धचारणसङ्घुष्टं रम्यं पुष्पितकाननम्&#x9;007a&lt;br&gt;&#xA;व्रतिभिर्बहुभिः कीर्णं तापसैरुपशोभितम्&#x9;007c&lt;br&gt;&#xA;ब्राह्मणैश्च महाभागैः सूर्यज्वलनसन्निभैः&#x9;008a&lt;br&gt;&#xA;नियमव्रतसम्पन्नैः समाकीर्णं तपस्विभिः&#x9;008c&lt;br&gt;&#xA;दीक्षितैर्भरतश्रेष्ठ यताहारैः कृतात्मभिः&#x9;008e&lt;br&gt;&#xA;वेदाध्ययनघोषैश्च नादितं भरतर्षभ&#x9;009a&lt;br&gt;&#xA;वालखिल्यैश्च बहुभिर्यतिभिश्च निषेवितम्&#x9;009c&lt;br&gt;&#xA;तत्र कश्चित्समुत्साहं कृत्वा शूद्रो दयान्वितः&#x9;010a&lt;br&gt;&#xA;आगतो ह्याश्रमपदं पूजितश्च तपस्विभिः&#x9;010c&lt;br&gt;&#xA;तांस्तु दृष्ट्वा मुनिगणान्देवकल्पान्महौजसः&#x9;011a&lt;br&gt;&#xA;वहतो विविधा दीक्षाः सम्प्रहृष्यत भारत&#x9;011c&lt;br&gt;&#xA;अथास्य बुद्धिरभवत्तपस्ये भरतर्षभ&#x9;012a&lt;br&gt;&#xA;ततोऽब्रवीत्कुलपतिं पादौ सङ्गृह्य भारत&#x9;012c&lt;br&gt;&#xA;भवत्प्रसादादिच्छामि धर्मं चर्तुं द्विजर्षभ&#x9;013a&lt;br&gt;&#xA;तन्मां त्वं भगवन्वक्तुं प्रव्राजयितुमर्हसि&#x9;013c&lt;br&gt;&#xA;वर्णावरोऽहं भगवञ्शूद्रो जात्यास्मि सत्तम&#x9;014a&lt;br&gt;&#xA;शुश्रूषां कर्तुमिच्छामि प्रपन्नाय प्रसीद मे&#x9;014c&lt;br&gt;&#xA;कुलपतिरुवाच&#x9;015&lt;br&gt;&#xA;न शक्यमिह शूद्रेण लिङ्गमाश्रित्य वर्तितुम्&#x9;015a&lt;br&gt;&#xA;आस्यतां यदि ते बुद्धिः शुश्रूषानिरतो भव&#x9;015c&lt;br&gt;&#xA;भीष्म उवाच&#x9;016&lt;br&gt;&#xA;एवमुक्तस्तु मुनिना स शूद्रोऽचिन्तयन्नृप&#x9;016a&lt;br&gt;&#xA;कथमत्र मया कार्यं श्रद्धा धर्मे परा च मे&#x9;016c&lt;br&gt;&#xA;विज्ञातमेवं भवतु करिष्ये प्रियमात्मनः&#x9;016e&lt;br&gt;&#xA;गत्वाश्रमपदाद्दूरमुटजं कृतवांस्तु सः&#x9;017a&lt;br&gt;&#xA;तत्र वेदिं च भूमिं च देवतायतनानि च&#x9;017c&lt;br&gt;&#xA;निवेश्य भरतश्रेष्ठ नियमस्थोऽभवत्सुखम्&#x9;017e&lt;br&gt;&#xA;अभिषेकांश्च नियमान्देवतायतनेषु च&#x9;018a&lt;br&gt;&#xA;बलिं च कृत्वा हुत्वा च देवतां चाप्यपूजयत्&#x9;018c&lt;br&gt;&#xA;सङ्कल्पनियमोपेतः फलाहारो जितेन्द्रियः&#x9;019a&lt;br&gt;&#xA;नित्यं सन्निहिताभिश्च ओषधीभिः फलैस्तथा&#x9;019c&lt;br&gt;&#xA;अतिथीन्पूजयामास यथावत्समुपागतान्&#x9;020a&lt;br&gt;&#xA;एवं हि सुमहान्कालो व्यत्यक्रामत्स तस्य वै&#x9;020c&lt;br&gt;&#xA;अथास्य मुनिरागच्छत्सङ्गत्या वै तमाश्रमम्&#x9;021a&lt;br&gt;&#xA;सम्पूज्य स्वागतेनर्षिं विधिवत्पर्यतोषयत्&#x9;021c&lt;br&gt;&#xA;अनुकूलाः कथाः कृत्वा यथावत्पर्यपृच्छत&#x9;022a&lt;br&gt;&#xA;ऋषिः परमतेजस्वी धर्मात्मा संयतेन्द्रियः&#x9;022c&lt;br&gt;&#xA;एवं स बहुशस्तस्य शूद्रस्य भरतर्षभ&#x9;023a&lt;br&gt;&#xA;सोऽगच्छदाश्रममृषिः शूद्रं द्रष्टुं नरर्षभ&#x9;023c&lt;br&gt;&#xA;अथ तं तापसं शूद्रः सोऽब्रवीद्भरतर्षभ&#x9;024a&lt;br&gt;&#xA;पितृकार्यं करिष्यामि तत्र मेऽनुग्रहं कुरु&#x9;024c&lt;br&gt;&#xA;बाढमित्येव तं विप्र उवाच भरतर्षभ&#x9;025a&lt;br&gt;&#xA;शुचिर्भूत्वा स शूद्रस्तु तस्यर्षेः पाद्यमानयत्&#x9;025c&lt;br&gt;&#xA;अथ दर्भांश्च वन्याश्च ओषधीर्भरतर्षभ&#x9;026a&lt;br&gt;&#xA;पवित्रमासनं चैव बृसीं च समुपानयत्&#x9;026c&lt;br&gt;&#xA;अथ दक्षिणमावृत्य बृसीं परमशीर्षिकाम्&#x9;027a&lt;br&gt;&#xA;कृतामन्यायतो दृष्ट्वा ततस्तमृषिरब्रवीत्&#x9;027c&lt;br&gt;&#xA;कुरुष्वैतां पूर्वशीर्षां भव चोदङ्मुखः शुचिः&#x9;028a&lt;br&gt;&#xA;स च तत्कृतवाञ्शूद्रः सर्वं यदृषिरब्रवीत्&#x9;028c&lt;br&gt;&#xA;यथोपदिष्टं मेधावी दर्भादींस्तान्यथातथम्&#x9;029a&lt;br&gt;&#xA;हव्यकव्यविधिं कृत्स्नमुक्तं तेन तपस्विना&#x9;029c&lt;br&gt;&#xA;ऋषिणा पितृकार्ये च स च धर्मपथे स्थितः&#x9;030a&lt;br&gt;&#xA;पितृकार्ये कृते चापि विसृष्टः स जगाम ह&#x9;030c&lt;br&gt;&#xA;अथ दीर्घस्य कालस्य स तप्यञ्शूद्रतापसः&#x9;031a&lt;br&gt;&#xA;वने पञ्चत्वमगमत्सुकृतेन च तेन वै&#x9;031c&lt;br&gt;&#xA;अजायत महाराजराजवंशे महाद्युतिः&#x9;031e&lt;br&gt;&#xA;तथैव स ऋषिस्तात कालधर्ममवाप्य ह&#x9;032a&lt;br&gt;&#xA;पुरोहितकुले विप्र आजातो भरतर्षभ&#x9;032c&lt;br&gt;&#xA;एवं तौ तत्र सम्भूतावुभौ शूद्रमुनी तदा&#x9;033a&lt;br&gt;&#xA;क्रमेण वर्धितौ चापि विद्यासु कुशलावुभौ&#x9;033c&lt;br&gt;&#xA;अथर्ववेदे वेदे च बभूवर्षिः सुनिश्चितः&#x9;034a&lt;br&gt;&#xA;कल्पप्रयोगे चोत्पन्ने ज्योतिषे च परं गतः&#x9;034c&lt;br&gt;&#xA;सख्ये चापि परा प्रीतिस्तयोश्चापि व्यवर्धत&#x9;034e&lt;br&gt;&#xA;पितर्युपरते चापि कृतशौचः स भारत&#x9;035a&lt;br&gt;&#xA;अभिषिक्तः प्रकृतिभी राजपुत्रः स पार्थिवः&#x9;035c&lt;br&gt;&#xA;अभिषिक्तेन स ऋषिरभिषिक्तः पुरोहितः&#x9;035e&lt;br&gt;&#xA;स तं पुरोधाय सुखमवसद्भरतर्षभ&#x9;036a&lt;br&gt;&#xA;राज्यं शशास धर्मेण प्रजाश्च परिपालयन्&#x9;036c&lt;br&gt;&#xA;पुण्याहवाचने नित्यं धर्मकार्येषु चासकृत्&#x9;037a&lt;br&gt;&#xA;उत्स्मयन्प्राहसच्चापि दृष्ट्वा राजा पुरोहितम्&#x9;037c&lt;br&gt;&#xA;एवं स बहुशो राजन्पुरोधसमुपाहसत्&#x9;037e&lt;br&gt;&#xA;लक्षयित्वा पुरोधास्तु बहुशस्तं नराधिपम्&#x9;038a&lt;br&gt;&#xA;उत्स्मयन्तं च सततं दृष्ट्वासौ मन्युमानभूत्&#x9;038c&lt;br&gt;&#xA;अथ शून्ये पुरोधास्तु सह राज्ञा समागतः&#x9;039a&lt;br&gt;&#xA;कथाभिरनुकूलाभी राजानमभिरामयत्&#x9;039c&lt;br&gt;&#xA;ततोऽब्रवीन्नरेन्द्रं स पुरोधा भरतर्षभ&#x9;040a&lt;br&gt;&#xA;वरमिच्छाम्यहं त्वेकं त्वया दत्तं महाद्युते&#x9;040c&lt;br&gt;&#xA;राजोवाच&#x9;041&lt;br&gt;&#xA;वराणां ते शतं दद्यां किमुतैकं द्विजोत्तम&#x9;041a&lt;br&gt;&#xA;स्नेहाच्च बहुमानाच्च नास्त्यदेयं हि मे तव&#x9;041c&lt;br&gt;&#xA;पुरोहित उवाच&#x9;042&lt;br&gt;&#xA;एकं वै वरमिच्छामि यदि तुष्टोऽसि पार्थिव&#x9;042a&lt;br&gt;&#xA;यद्ददासि महाराज सत्यं तद्वद मानृतम्&#x9;042c&lt;br&gt;&#xA;भीष्म उवाच&#x9;043&lt;br&gt;&#xA;बाढमित्येव तं राजा प्रत्युवाच युधिष्ठिर&#x9;043a&lt;br&gt;&#xA;यदि ज्ञास्यामि वक्ष्यामि अजानन्न तु संवदे&#x9;043c&lt;br&gt;&#xA;पुरोहित उवाच&#x9;044&lt;br&gt;&#xA;पुण्याहवाचने नित्यं धर्मकृत्येषु चासकृत्&#x9;044a&lt;br&gt;&#xA;शान्तिहोमेषु च सदा किं त्वं हससि वीक्ष्य माम्&#x9;044c&lt;br&gt;&#xA;सव्रीडं वै भवति हि मनो मे हसता त्वया&#x9;045a&lt;br&gt;&#xA;कामया शापितो राजन्नान्यथा वक्तुमर्हसि&#x9;045c&lt;br&gt;&#xA;भाव्यं हि कारणेनात्र न ते हास्यमकारणम्&#x9;046a&lt;br&gt;&#xA;कौतूहलं मे सुभृशं तत्त्वेन कथयस्व मे&#x9;046c&lt;br&gt;&#xA;राजोवाच&#x9;047&lt;br&gt;&#xA;एवमुक्ते त्वया विप्र यदवाच्यं भवेदपि&#x9;047a&lt;br&gt;&#xA;अवश्यमेव वक्तव्यं शृणुष्वैकमना द्विज&#x9;047c&lt;br&gt;&#xA;पूर्वदेहे यथा वृत्तं तन्निबोध द्विजोत्तम&#x9;048a&lt;br&gt;&#xA;जातिं स्मराम्यहं ब्रह्मन्नवधानेन मे शृणु&#x9;048c&lt;br&gt;&#xA;शूद्रोऽहमभवं पूर्वं तापसो भृशसंयुतः&#x9;049a&lt;br&gt;&#xA;ऋषिरुग्रतपास्त्वं च तदाभूर्द्विजसत्तम&#x9;049c&lt;br&gt;&#xA;प्रीयता हि तदा ब्रह्मन्ममानुग्रहबुद्धिना&#x9;050a&lt;br&gt;&#xA;पितृकार्ये त्वया पूर्वमुपदेशः कृतोऽनघ&#x9;050c&lt;br&gt;&#xA;बृस्यां दर्भेषु हव्ये च कव्ये च मुनिसत्तम&#x9;050e&lt;br&gt;&#xA;एतेन कर्मदोषेण पुरोधास्त्वमजायथाः&#x9;051a&lt;br&gt;&#xA;अहं राजा च विप्रेन्द्र पश्य कालस्य पर्ययम्&#x9;051c&lt;br&gt;&#xA;मत्कृते ह्युपदेशेन त्वया प्राप्तमिदं फलम्&#x9;051e&lt;br&gt;&#xA;एतस्मात्कारणाद्ब्रह्मन्प्रहसे त्वां द्विजोत्तम&#x9;052a&lt;br&gt;&#xA;न त्वां परिभवन्ब्रह्मन्प्रहसामि गुरुर्भवान्&#x9;052c&lt;br&gt;&#xA;विपर्ययेण मे मन्युस्तेन सन्तप्यते मनः&#x9;053a&lt;br&gt;&#xA;जातिं स्मराम्यहं तुभ्यमतस्त्वां प्रहसामि वै&#x9;053c&lt;br&gt;&#xA;एवं तवोग्रं हि तप उपदेशेन नाशितम्&#x9;054a&lt;br&gt;&#xA;पुरोहितत्वमुत्सृज्य यतस्व त्वं पुनर्भवे&#x9;054c&lt;br&gt;&#xA;इतस्त्वमधमामन्यां मा योनिं प्राप्स्यसे द्विज&#x9;055a&lt;br&gt;&#xA;गृह्यतां द्रविणं विप्र पूतात्मा भव सत्तम&#x9;055c&lt;br&gt;&#xA;भीष्म उवाच&#x9;056&lt;br&gt;&#xA;ततो विसृष्टो राज्ञा तु विप्रो दानान्यनेकशः&#x9;056a&lt;br&gt;&#xA;ब्राह्मणेभ्यो ददौ वित्तं भूमिं ग्रामांश्च सर्वशः&#x9;056c&lt;br&gt;&#xA;कृच्छ्राणि चीर्त्वा च ततो यथोक्तानि द्विजोत्तमः&#x9;057a&lt;br&gt;&#xA;तीर्थानि चाभिगत्वा वै दानानि विविधानि च&#x9;057c&lt;br&gt;&#xA;दत्त्वा गाश्चैव विप्राणां पूतात्मा सोऽभवद्द्विजः&#x9;058a&lt;br&gt;&#xA;तमेव चाश्रमं गत्वा चचार विपुलं तपः&#x9;058c&lt;br&gt;&#xA;ततः सिद्धिं परां प्राप्तो ब्राह्मणो राजसत्तम&#x9;059a&lt;br&gt;&#xA;सम्मतश्चाभवत्तेषामाश्रमेऽऽश्रमवासिनाम्&#x9;059c&lt;br&gt;&#xA;एवं प्राप्तो महत्कृच्छ्रमृषिः स नृपसत्तम&#x9;060a&lt;br&gt;&#xA;ब्राह्मणेन न वक्तव्यं तस्माद्वर्णावरे जने&#x9;060c&lt;br&gt;&#xA;वर्जयेदुपदेशं च सदैव ब्राह्मणो नृप&#x9;061a&lt;br&gt;&#xA;उपदेशं हि कुर्वाणो द्विजः कृच्छ्रमवाप्नुयात्&#x9;061c&lt;br&gt;&#xA;एषितव्यं सदा वाचा नृपेण द्विजसत्तमात्&#x9;062a&lt;br&gt;&#xA;न प्रवक्तव्यमिह हि किञ्चिद्वर्णावरे जने&#x9;062c&lt;br&gt;&#xA;ब्राह्मणाः क्षत्रिया वैश्यास्त्रयो वर्णा द्विजातयः&#x9;063a&lt;br&gt;&#xA;एतेषु कथयन्राजन्ब्राह्मणो न प्रदुष्यति&#x9;063c&lt;br&gt;&#xA;तस्मात्सद्भिर्न वक्तव्यं कस्यचित्किञ्चिदग्रतः&#x9;064a&lt;br&gt;&#xA;सूक्ष्मा गतिर्हि धर्मस्य दुर्ज्ञेया ह्यकृतात्मभिः&#x9;064c&lt;br&gt;&#xA;तस्मान्मौनानि मुनयो दीक्षां कुर्वन्ति चादृताः&#x9;065a&lt;br&gt;&#xA;दुरुक्तस्य भयाद्राजन्नानुभाषन्ति किञ्चन&#x9;065c&lt;br&gt;&#xA;धार्मिका गुणसम्पन्नाः सत्यार्जवपरायणाः&#x9;066a&lt;br&gt;&#xA;दुरुक्तवाचाभिहताः प्राप्नुवन्तीह दुष्कृतम्&#x9;066c&lt;br&gt;&#xA;उपदेशो न कर्तव्यः कदाचिदपि कस्यचित्&#x9;067a&lt;br&gt;&#xA;उपदेशाद्धि तत्पापं ब्राह्मणः समवाप्नुयात्&#x9;067c&lt;br&gt;&#xA;विमृश्य तस्मात्प्राज्ञेन वक्तव्यं धर्ममिच्छता&#x9;068a&lt;br&gt;&#xA;सत्यानृतेन हि कृत उपदेशो हिनस्ति वै&#x9;068c&lt;br&gt;&#xA;वक्तव्यमिह पृष्टेन विनिश्चित्य विपर्ययम्&#x9;069a&lt;br&gt;&#xA;स चोपदेशः कर्तव्यो येन धर्ममवाप्नुयात्&#x9;069c&lt;br&gt;&#xA;एतत्ते सर्वमाख्यातमुपदेशे कृते सति&#x9;070a&lt;br&gt;&#xA;महान्क्लेशो हि भवति तस्मान्नोपदिशेत्क्वचित्&#x9;070c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/011/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/011/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;कीदृशे पुरुषे तात स्त्रीषु वा भरतर्षभ&#x9;001a&lt;br&gt;&#xA;श्रीः पद्मा वसते नित्यं तन्मे ब्रूहि पितामह&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;अत्र ते वर्तयिष्यामि यथादृष्टं यथाश्रुतम्&#x9;002a&lt;br&gt;&#xA;रुक्मिणी देवकीपुत्रसन्निधौ पर्यपृच्छत&#x9;002c&lt;br&gt;&#xA;नारायणस्याङ्कगतां ज्वलन्तीं दृष्ट्वा श्रियं पद्मसमानवक्त्राम्&#x9;003a&lt;br&gt;&#xA;कौतूहलाद्विस्मितचारुनेत्रा पप्रच्छ माता मकरध्वजस्य&#x9;003c&lt;br&gt;&#xA;कानीह भूतान्युपसेवसे त्वं सन्तिष्ठती कानि न सेवसे त्वम्&#x9;004a&lt;br&gt;&#xA;तानि त्रिलोकेश्वरभूतकान्ते तत्त्वेन मे ब्रूहि महर्षिकन्ये&#x9;004c&lt;br&gt;&#xA;एवं तदा श्रीरभिभाष्यमाणा देव्या समक्षं गरुडध्वजस्य&#x9;005a&lt;br&gt;&#xA;उवाच वाक्यं मधुराभिधानं मनोहरं चन्द्रमुखी प्रसन्ना&#x9;005c&lt;br&gt;&#xA;वसामि सत्ये सुभगे प्रगल्भे दक्षे नरे कर्मणि वर्तमाने&#x9;006a&lt;br&gt;&#xA;नाकर्मशीले पुरुषे वसामि न नास्तिके साङ्करिके कृतघ्ने&#x9;006c&lt;br&gt;&#xA;न भिन्नवृत्ते न नृशंसवृत्ते न चापि चौरे न गुरुष्वसूये&#x9;006e&lt;br&gt;&#xA;ये चाल्पतेजोबलसत्त्वसारा हृष्यन्ति कुप्यन्ति च यत्र तत्र&#x9;007a&lt;br&gt;&#xA;न देवि तिष्ठामि तथाविधेषु नरेषु संसुप्तमनोरथेषु&#x9;007c&lt;br&gt;&#xA;यश्चात्मनि प्रार्थयते न किञ्चिद्यश्च स्वभावोपहतान्तरात्मा&#x9;008a&lt;br&gt;&#xA;तेष्वल्पसन्तोषरतेषु नित्यं नरेषु नाहं निवसामि देवि&#x9;008c&lt;br&gt;&#xA;वसामि धर्मशीलेषु धर्मज्ञेषु महात्मसु&#x9;009a&lt;br&gt;&#xA;वृद्धसेविषु दान्तेषु सत्त्वज्ञेषु महात्मसु&#x9;009c&lt;br&gt;&#xA;स्त्रीषु क्षान्तासु दान्तासु देवद्विजपरासु च&#x9;010a&lt;br&gt;&#xA;वसामि सत्यशीलासु स्वभावनिरतासु च&#x9;010c&lt;br&gt;&#xA;प्रकीर्णभाण्डामनवेक्ष्यकारिणीं सदा च भर्तुः प्रतिकूलवादिनीम्&#x9;011a&lt;br&gt;&#xA;परस्य वेश्माभिरतामलज्जामेवंविधां स्त्रीं परिवर्जयामि&#x9;011c&lt;br&gt;&#xA;लोलामचोक्षामवलेहिनीं च व्यपेतधैर्यां कलहप्रियां च&#x9;012a&lt;br&gt;&#xA;निद्राभिभूतां सततं शयानामेवंविधां स्त्रीं परिवर्जयामि&#x9;012c&lt;br&gt;&#xA;सत्यासु नित्यं प्रियदर्शनासु सौभाग्ययुक्तासु गुणान्वितासु&#x9;013a&lt;br&gt;&#xA;वसामि नारीषु पतिव्रतासु कल्याणशीलासु विभूषितासु&#x9;013c&lt;br&gt;&#xA;यानेषु कन्यासु विभूषणेषु यज्ञेषु मेघेषु च वृष्टिमत्सु&#x9;014a&lt;br&gt;&#xA;वसामि फुल्लासु च पद्मिनीषु नक्षत्रवीथीषु च शारदीषु&#x9;014c&lt;br&gt;&#xA;शैलेषु गोष्ठेषु तथा वनेषु सरःसु फुल्लोत्पलपङ्कजेषु&#x9;015a&lt;br&gt;&#xA;नदीषु हंसस्वननादितासु क्रौञ्चावघुष्टस्वरशोभितासु&#x9;015c&lt;br&gt;&#xA;विस्तीर्णकूलह्रदशोभितासु तपस्विसिद्धद्विजसेवितासु&#x9;016a&lt;br&gt;&#xA;वसामि नित्यं सुबहूदकासु सिंहैर्गजैश्चाकुलितोदकासु&#x9;016c&lt;br&gt;&#xA;मत्ते गजे गोवृषभे नरेन्द्रे सिंहासने सत्पुरुषे च नित्यम्&#x9;016e&lt;br&gt;&#xA;यस्मिन्गृहे हूयते हव्यवाहो गोब्राह्मणश्चार्च्यते देवताश्च&#x9;017a&lt;br&gt;&#xA;काले च पुष्पैर्बलयः क्रियन्ते तस्मिन्गृहे नित्यमुपैमि वासम्&#x9;017c&lt;br&gt;&#xA;स्वाध्यायनित्येषु द्विजेषु नित्यं क्षत्रे च धर्माभिरते सदैव&#x9;018a&lt;br&gt;&#xA;वैश्ये च कृष्याभिरते वसामि शूद्रे च शुश्रूषणनित्ययुक्ते&#x9;018c&lt;br&gt;&#xA;नारायणे त्वेकमना वसामि सर्वेण भावेन शरीरभूता&#x9;019a&lt;br&gt;&#xA;तस्मिन्हि धर्मः सुमहान्निविष्टो ब्रह्मण्यता चात्र तथा प्रियत्वम्&#x9;019c&lt;br&gt;&#xA;नाहं शरीरेण वसामि देवि नैवं मया शक्यमिहाभिधातुम्&#x9;020a&lt;br&gt;&#xA;यस्मिंस्तु भावेन वसामि पुंसि स वर्धते धर्मयशोर्थकामैः&#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/012/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/012/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;स्त्रीपुंसयोः सम्प्रयोगे स्पर्शः कस्याधिको भवेत्&#x9;001a&lt;br&gt;&#xA;एतन्मे संशयं राजन्यथावद्वक्तुमर्हसि&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;अत्राप्युदाहरन्तीममितिहासं पुरातनम्&#x9;002a&lt;br&gt;&#xA;भङ्गाश्वनेन शक्रस्य यथा वैरमभूत्पुरा&#x9;002c&lt;br&gt;&#xA;पुरा भङ्गाश्वनो नाम राजर्षिरतिधार्मिकः&#x9;003a&lt;br&gt;&#xA;अपुत्रः स नरव्याघ्र पुत्रार्थं यज्ञमाहरत्&#x9;003c&lt;br&gt;&#xA;अग्निष्टुं नाम राजर्षिरिन्द्रद्विष्टं महाबलः&#x9;004a&lt;br&gt;&#xA;प्रायश्चित्तेषु मर्त्यानां पुत्रकामस्य चेष्यते&#x9;004c&lt;br&gt;&#xA;इन्द्रो ज्ञात्वा तु तं यज्ञं महाभागः सुरेश्वरः&#x9;005a&lt;br&gt;&#xA;अन्तरं तस्य राजर्षेरन्विच्छन्नियतात्मनः&#x9;005c&lt;br&gt;&#xA;कस्यचित्त्वथ कालस्य मृगयामटतो नृप&#x9;006a&lt;br&gt;&#xA;इदमन्तरमित्येव शक्रो नृपममोहयत्&#x9;006c&lt;br&gt;&#xA;एकाश्वेन च राजर्षिर्भ्रान्त इन्द्रेण मोहितः&#x9;007a&lt;br&gt;&#xA;न दिशोऽविन्दत नृपः क्षुत्पिपासार्दितस्तदा&#x9;007c&lt;br&gt;&#xA;इतश्चेतश्च वै धावञ्श्रमतृष्णार्दितो नृपः&#x9;008a&lt;br&gt;&#xA;सरोऽपश्यत्सुरुचिरं पूर्णं परमवारिणा&#x9;008c&lt;br&gt;&#xA;सोऽवगाह्य सरस्तात पाययामास वाजिनम्&#x9;008e&lt;br&gt;&#xA;अथ पीतोदकं सोऽश्वं वृक्षे बद्ध्वा नृपोत्तमः&#x9;009a&lt;br&gt;&#xA;अवगाह्य ततः स्नातो राजा स्त्रीत्वमवाप ह&#x9;009c&lt;br&gt;&#xA;आत्मानं स्त्रीकृतं दृष्ट्वा व्रीडितो नृपसत्तमः&#x9;010a&lt;br&gt;&#xA;चिन्तानुगतसर्वात्मा व्याकुलेन्द्रियचेतनः&#x9;010c&lt;br&gt;&#xA;आरोहिष्ये कथं त्वश्वं कथं यास्यामि वै पुरम्&#x9;011a&lt;br&gt;&#xA;अग्निष्टुं नाम इष्टं मे पुत्राणां शतमौरसम्&#x9;011c&lt;br&gt;&#xA;जातं महाबलानां वै तान्प्रवक्ष्यामि किं त्वहम्&#x9;012a&lt;br&gt;&#xA;दारेषु चास्मदीयेषु पौरजानपदेषु च&#x9;012c&lt;br&gt;&#xA;मृदुत्वं च तनुत्वं च विक्लवत्वं तथैव च&#x9;013a&lt;br&gt;&#xA;स्त्रीगुणा ऋषिभिः प्रोक्ता धर्मतत्त्वार्थदर्शिभिः&#x9;013c&lt;br&gt;&#xA;व्यायामः कर्कशत्वं च वीर्यं च पुरुषे गुणाः&#x9;013e&lt;br&gt;&#xA;पौरुषं विप्रनष्टं मे स्त्रीत्वं केनापि मेऽभवत्&#x9;014a&lt;br&gt;&#xA;स्त्रीभावात्कथमश्वं तु पुनरारोढुमुत्सहे&#x9;014c&lt;br&gt;&#xA;महता त्वथ खेदेन आरुह्याश्वं नराधिपः&#x9;015a&lt;br&gt;&#xA;पुनरायात्पुरं तात स्त्रीभूतो नृपसत्तम&#x9;015c&lt;br&gt;&#xA;पुत्रा दाराश्च भृत्याश्च पौरजानपदाश्च ते&#x9;016a&lt;br&gt;&#xA;किं न्विदं त्विति विज्ञाय विस्मयं परमं गताः&#x9;016c&lt;br&gt;&#xA;अथोवाच स राजर्षिः स्त्रीभूतो वदतां वरः&#x9;017a&lt;br&gt;&#xA;मृगयामस्मि निर्यातो बलैः परिवृतो दृढम्&#x9;017c&lt;br&gt;&#xA;उद्भ्रान्तः प्राविशं घोरामटवीं दैवमोहितः&#x9;017e&lt;br&gt;&#xA;अटव्यां च सुघोरायां तृष्णार्तो नष्टचेतनः&#x9;018a&lt;br&gt;&#xA;सरः सुरुचिरप्रख्यमपश्यं पक्षिभिर्वृतम्&#x9;018c&lt;br&gt;&#xA;तत्रावगाढः स्त्रीभूतो व्यक्तं दैवान्न संशयः&#x9;019a&lt;br&gt;&#xA;अतृप्त इव पुत्राणां दाराणां च धनस्य च&#x9;019c&lt;br&gt;&#xA;उवाच पुत्रांश्च ततः स्त्रीभूतः पार्थिवोत्तमः&#x9;020a&lt;br&gt;&#xA;सम्प्रीत्या भुज्यतां राज्यं वनं यास्यामि पुत्रकाः&#x9;020c&lt;br&gt;&#xA;अभिषिच्य स पुत्राणां शतं राजा वनं गतः&#x9;020e&lt;br&gt;&#xA;तामाश्रमे स्त्रियं तात तापसोऽभ्यवपद्यत&#x9;021a&lt;br&gt;&#xA;तापसेनास्य पुत्राणामाश्रमेऽप्यभवच्छतम्&#x9;021c&lt;br&gt;&#xA;अथ सा तान्सुतान्गृह्य पूर्वपुत्रानभाषत&#x9;022a&lt;br&gt;&#xA;पुरुषत्वे सुता यूयं स्त्रीत्वे चेमे शतं सुताः&#x9;022c&lt;br&gt;&#xA;एकत्र भुज्यतां राज्यं भ्रातृभावेन पुत्रकाः&#x9;023a&lt;br&gt;&#xA;सहिता भ्रातरस्तेऽथ राज्यं बुभुजिरे तदा&#x9;023c&lt;br&gt;&#xA;तान्दृष्ट्वा भ्रातृभावेन भुञ्जानान्राज्यमुत्तमम्&#x9;024a&lt;br&gt;&#xA;चिन्तयामास देवेन्द्रो मन्युनाभिपरिप्लुतः&#x9;024c&lt;br&gt;&#xA;उपकारोऽस्य राजर्षेः कृतो नापकृतं मया&#x9;024e&lt;br&gt;&#xA;ततो ब्राह्मणरूपेण देवराजः शतक्रतुः&#x9;025a&lt;br&gt;&#xA;भेदयामास तान्गत्वा नगरं वै नृपात्मजान्&#x9;025c&lt;br&gt;&#xA;भ्रातॄणां नास्ति सौभ्रात्रं येऽप्येकस्य पितुः सुताः&#x9;026a&lt;br&gt;&#xA;राज्यहेतोर्विवदिताः कश्यपस्य सुरासुराः&#x9;026c&lt;br&gt;&#xA;यूयं भङ्गाश्वनापत्यास्तापसस्येतरे सुताः&#x9;027a&lt;br&gt;&#xA;कश्यपस्य सुराश्चैव असुराश्च सुतास्तथा&#x9;027c&lt;br&gt;&#xA;युष्माकं पैतृकं राज्यं भुज्यते तापसात्मजैः&#x9;027e&lt;br&gt;&#xA;इन्द्रेण भेदितास्ते तु युद्धेऽन्योन्यमपातयन्&#x9;028a&lt;br&gt;&#xA;तच्छ्रुत्वा तापसी चापि सन्तप्ता प्ररुरोद ह&#x9;028c&lt;br&gt;&#xA;ब्राह्मणच्छद्मनाभ्येत्य तामिन्द्रोऽथान्वपृच्छत&#x9;029a&lt;br&gt;&#xA;केन दुःखेन सन्तप्ता रोदिषि त्वं वरानने&#x9;029c&lt;br&gt;&#xA;ब्राह्मणं तु ततो दृष्ट्वा सा स्त्री करुणमब्रवीत्&#x9;030a&lt;br&gt;&#xA;पुत्राणां द्वे शते ब्रह्मन्कालेन विनिपातिते&#x9;030c&lt;br&gt;&#xA;अहं राजाभवं विप्र तत्र पुत्रशतं मया&#x9;031a&lt;br&gt;&#xA;समुत्पन्नं सुरूपाणां विक्रान्तानां द्विजोत्तम&#x9;031c&lt;br&gt;&#xA;कदाचिन्मृगयां यात उद्भ्रान्तो गहने वने&#x9;032a&lt;br&gt;&#xA;अवगाढश्च सरसि स्त्रीभूतो ब्राह्मणोत्तम&#x9;032c&lt;br&gt;&#xA;पुत्रान्राज्ये प्रतिष्ठाप्य वनमस्मि ततो गतः&#x9;032e&lt;br&gt;&#xA;स्त्रियाश्च मे पुत्रशतं तापसेन महात्मना&#x9;033a&lt;br&gt;&#xA;आश्रमे जनितं ब्रह्मन्नीतास्ते नगरं मया&#x9;033c&lt;br&gt;&#xA;तेषां च वैरमुत्पन्नं कालयोगेन वै द्विज&#x9;034a&lt;br&gt;&#xA;एतच्छोचामि विप्रेन्द्र दैवेनाभिपरिप्लुता&#x9;034c&lt;br&gt;&#xA;इन्द्रस्तां दुःखितां दृष्ट्वा अब्रवीत्परुषं वचः&#x9;035a&lt;br&gt;&#xA;पुरा सुदुःसहं भद्रे मम दुःखं त्वया कृतम्&#x9;035c&lt;br&gt;&#xA;इन्द्रद्विष्टेन यजता मामनादृत्य दुर्मते&#x9;036a&lt;br&gt;&#xA;इन्द्रोऽहमस्मि दुर्बुद्धे वैरं ते यातितं मया&#x9;036c&lt;br&gt;&#xA;इन्द्रं तु दृष्ट्वा राजर्षिः पादयोः शिरसा गतः&#x9;037a&lt;br&gt;&#xA;प्रसीद त्रिदशश्रेष्ठ पुत्रकामेन स क्रतुः&#x9;037c&lt;br&gt;&#xA;इष्टस्त्रिदशशार्दूल तत्र मे क्षन्तुमर्हसि&#x9;037e&lt;br&gt;&#xA;प्रणिपातेन तस्येन्द्रः परितुष्टो वरं ददौ&#x9;038a&lt;br&gt;&#xA;पुत्रा वै कतमे राजञ्जीवन्तु तव शंस मे&#x9;038c&lt;br&gt;&#xA;स्त्रीभूतस्य हि ये जाताः पुरुषस्याथ येऽभवन्&#x9;038e&lt;br&gt;&#xA;तापसी तु ततः शक्रमुवाच प्रयताञ्जलिः&#x9;039a&lt;br&gt;&#xA;स्त्रीभूतस्य हि ये जातास्ते मे जीवन्तु वासव&#x9;039c&lt;br&gt;&#xA;इन्द्रस्तु विस्मितो हृष्टः स्त्रियं पप्रच्छ तां पुनः&#x9;040a&lt;br&gt;&#xA;पुरुषोत्पादिता ये ते कथं द्वेष्याः सुतास्तव&#x9;040c&lt;br&gt;&#xA;स्त्रीभूतस्य हि ये जाताः स्नेहस्तेभ्योऽधिकः कथम्&#x9;041a&lt;br&gt;&#xA;कारणं श्रोतुमिच्छामि तन्मे वक्तुमिहार्हसि&#x9;041c&lt;br&gt;&#xA;स्त्र्युवाच&#x9;042&lt;br&gt;&#xA;स्त्रियास्त्वभ्यधिकः स्नेहो न तथा पुरुषस्य वै&#x9;042a&lt;br&gt;&#xA;तस्मात्ते शक्र जीवन्तु ये जाताः स्त्रीकृतस्य वै&#x9;042c&lt;br&gt;&#xA;भीष्म उवाच&#x9;043&lt;br&gt;&#xA;एवमुक्ते ततस्त्विन्द्रः प्रीतो वाक्यमुवाच ह&#x9;043a&lt;br&gt;&#xA;सर्व एवेह जीवन्तु पुत्रास्ते सत्यवादिनि&#x9;043c&lt;br&gt;&#xA;वरं च वृणु राजेन्द्र यं त्वमिच्छसि सुव्रत&#x9;044a&lt;br&gt;&#xA;पुरुषत्वमथ स्त्रीत्वं मत्तो यदभिकाङ्क्षसि&#x9;044c&lt;br&gt;&#xA;स्त्र्युवाच&#x9;045&lt;br&gt;&#xA;स्त्रीत्वमेव वृणे शक्र प्रसन्ने त्वयि वासव&#x9;045a&lt;br&gt;&#xA;एवमुक्तस्तु देवेन्द्रस्तां स्त्रियं प्रत्युवाच ह&#x9;046a&lt;br&gt;&#xA;पुरुषत्वं कथं त्यक्त्वा स्त्रीत्वं रोचयसे विभो&#x9;046c&lt;br&gt;&#xA;एवमुक्तः प्रत्युवाच स्त्रीभूतो राजसत्तमः&#x9;047a&lt;br&gt;&#xA;स्त्रियाः पुरुषसंयोगे प्रीतिरभ्यधिका सदा&#x9;047c&lt;br&gt;&#xA;एतस्मात्कारणाच्छक्र स्त्रीत्वमेव वृणोम्यहम्&#x9;047e&lt;br&gt;&#xA;रमे चैवाधिकं स्त्रीत्वे सत्यं वै देवसत्तम&#x9;048a&lt;br&gt;&#xA;स्त्रीभावेन हि तुष्टोऽस्मि गम्यतां त्रिदशाधिप&#x9;048c&lt;br&gt;&#xA;एवमस्त्विति चोक्त्वा तामापृच्छ्य त्रिदिवं गतः&#x9;049a&lt;br&gt;&#xA;एवं स्त्रिया महाराज अधिका प्रीतिरुच्यते&#x9;049c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/013/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/013/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;किं कर्तव्यं मनुष्येण लोकयात्राहितार्थिना&#x9;001a&lt;br&gt;&#xA;कथं वै लोकयात्रां तु किंशीलश्च समाचरेत्&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;कायेन त्रिविधं कर्म वाचा चापि चतुर्विधम्&#x9;002a&lt;br&gt;&#xA;मनसा त्रिविधं चैव दश कर्मपथांस्त्यजेत्&#x9;002c&lt;br&gt;&#xA;प्राणातिपातं स्तैन्यं च परदारमथापि च&#x9;003a&lt;br&gt;&#xA;त्रीणि पापानि कायेन सर्वतः परिवर्जयेत्&#x9;003c&lt;br&gt;&#xA;असत्प्रलापं पारुष्यं पैशुन्यमनृतं तथा&#x9;004a&lt;br&gt;&#xA;चत्वारि वाचा राजेन्द्र न जल्पेन्नानुचिन्तयेत्&#x9;004c&lt;br&gt;&#xA;अनभिध्या परस्वेषु सर्वसत्त्वेषु सौहृदम्&#x9;005a&lt;br&gt;&#xA;कर्मणां फलमस्तीति त्रिविधं मनसा चरेत्&#x9;005c&lt;br&gt;&#xA;तस्माद्वाक्कायमनसा नाचरेदशुभं नरः&#x9;006a&lt;br&gt;&#xA;शुभाशुभान्याचरन्हि तस्य तस्याश्नुते फलम्&#x9;006c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/014/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/014/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;पितामहेशाय विभो नामान्याचक्ष्व शम्भवे&#x9;001a&lt;br&gt;&#xA;बभ्रवे विश्वमायाय महाभाग्यं च तत्त्वतः&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;सुरासुरगुरो देव विष्णो त्वं वक्तुमर्हसि&#x9;002a&lt;br&gt;&#xA;शिवाय विश्वरूपाय यन्मां पृच्छद्युधिष्ठिरः&#x9;002c&lt;br&gt;&#xA;नाम्नां सहस्रं देवस्य तण्डिना ब्रह्मयोनिना&#x9;003a&lt;br&gt;&#xA;निवेदितं ब्रह्मलोके ब्रह्मणो यत्पुराभवत्&#x9;003c&lt;br&gt;&#xA;द्वैपायनप्रभृतयस्तथैवेमे तपोधनाः&#x9;004a&lt;br&gt;&#xA;ऋषयः सुव्रता दान्ताः शृण्वन्तु गदतस्तव&#x9;004c&lt;br&gt;&#xA;ध्रुवाय नन्दिने होत्रे गोप्त्रे विश्वसृजेऽग्नये&#x9;005a&lt;br&gt;&#xA;महाभाग्यं विभो ब्रूहि मुण्डिनेऽथ कपर्दिने&#x9;005c&lt;br&gt;&#xA;वासुदेव उवाच&#x9;006&lt;br&gt;&#xA;न गतिः कर्मणां शक्या वेत्तुमीशस्य तत्त्वतः&#x9;006a&lt;br&gt;&#xA;हिरण्यगर्भप्रमुखा देवाः सेन्द्रा महर्षयः&#x9;007a&lt;br&gt;&#xA;न विदुर्यस्य निधनमादिं वा सूक्ष्मदर्शिनः&#x9;007c&lt;br&gt;&#xA;स कथं नरमात्रेण शक्यो ज्ञातुं सतां गतिः&#x9;007e&lt;br&gt;&#xA;तस्याहमसुरघ्नस्य कांश्चिद्भगवतो गुणान्&#x9;008a&lt;br&gt;&#xA;भवतां कीर्तयिष्यामि व्रतेशाय यथातथम्&#x9;008c&lt;br&gt;&#xA;वैशम्पायन उवाच&#x9;009&lt;br&gt;&#xA;एवमुक्त्वा तु भगवान्गुणांस्तस्य महात्मनः&#x9;009a&lt;br&gt;&#xA;उपस्पृश्य शुचिर्भूत्वा कथयामास धीमतः&#x9;009c&lt;br&gt;&#xA;वासुदेव उवाच&#x9;010&lt;br&gt;&#xA;शुश्रूषध्वं ब्राह्मणेन्द्रास्त्वं च तात युधिष्ठिर&#x9;010a&lt;br&gt;&#xA;त्वं चापगेय नामानि निशामय जगत्पतेः&#x9;010c&lt;br&gt;&#xA;यदवाप्तं च मे पूर्वं साम्बहेतोः सुदुष्करम्&#x9;011a&lt;br&gt;&#xA;यथा च भगवान्दृष्टो मया पूर्वं समाधिना&#x9;011c&lt;br&gt;&#xA;शम्बरे निहते पूर्वं रौक्मिणेयेन धीमता&#x9;012a&lt;br&gt;&#xA;अतीते द्वादशे वर्षे जाम्बवत्यब्रवीद्धि माम्&#x9;012c&lt;br&gt;&#xA;प्रद्युम्नचारुदेष्णादीन्रुक्मिण्या वीक्ष्य पुत्रकान्&#x9;013a&lt;br&gt;&#xA;पुत्रार्थिनी मामुपेत्य वाक्यमाह युधिष्ठिर&#x9;013c&lt;br&gt;&#xA;शूरं बलवतां श्रेष्ठं कान्तरूपमकल्मषम्&#x9;014a&lt;br&gt;&#xA;आत्मतुल्यं मम सुतं प्रयच्छाच्युत माचिरम्&#x9;014c&lt;br&gt;&#xA;न हि तेऽप्राप्यमस्तीह त्रिषु लोकेषु किञ्चन&#x9;015a&lt;br&gt;&#xA;लोकान्सृजेस्त्वमपरानिच्छन्यदुकुलोद्वह&#x9;015c&lt;br&gt;&#xA;त्वया द्वादश वर्षाणि वायुभूतेन शुष्यता&#x9;016a&lt;br&gt;&#xA;आराध्य पशुभर्तारं रुक्मिण्या जनिताः सुताः&#x9;016c&lt;br&gt;&#xA;चारुदेष्णः सुचारुश्च चारुवेषो यशोधरः&#x9;017a&lt;br&gt;&#xA;चारुश्रवाश्चारुयशाः प्रद्युम्नः शम्भुरेव च&#x9;017c&lt;br&gt;&#xA;यथा ते जनिताः पुत्रा रुक्मिण्याश्चारुविक्रमाः&#x9;018a&lt;br&gt;&#xA;तथा ममापि तनयं प्रयच्छ बलशालिनम्&#x9;018c&lt;br&gt;&#xA;इत्येवं चोदितो देव्या तामवोचं सुमध्यमाम्&#x9;019a&lt;br&gt;&#xA;अनुजानीहि मां राज्ञि करिष्ये वचनं तव&#x9;019c&lt;br&gt;&#xA;सा च मामब्रवीद्गच्छ विजयाय शिवाय च&#x9;019e&lt;br&gt;&#xA;ब्रह्मा शिवः काश्यपश्च नद्यो देवा मनोनुगाः&#x9;020a&lt;br&gt;&#xA;क्षेत्रौषध्यो यज्ञवाहाच्छन्दांस्यृषिगणा धरा&#x9;020c&lt;br&gt;&#xA;समुद्रा दक्षिणा स्तोभा ऋक्षाणि पितरो ग्रहाः&#x9;021a&lt;br&gt;&#xA;देवपत्न्यो देवकन्या देवमातर एव च&#x9;021c&lt;br&gt;&#xA;मन्वन्तराणि गावश्च चन्द्रमाः सविता हरिः&#x9;022a&lt;br&gt;&#xA;सावित्री ब्रह्मविद्या च ऋतवो वत्सराः क्षपाः&#x9;022c&lt;br&gt;&#xA;क्षणा लवा मुहूर्ताश्च निमेषा युगपर्ययाः&#x9;023a&lt;br&gt;&#xA;रक्षन्तु सर्वत्र गतं त्वां यादव सुखावहम्&#x9;023c&lt;br&gt;&#xA;अरिष्टं गच्छ पन्थानमप्रमत्तो भवानघ&#x9;023e&lt;br&gt;&#xA;एवं कृतस्वस्त्ययनस्तयाहं तामभ्यनुज्ञाय कपीन्द्रपुत्रीम्&#x9;024a&lt;br&gt;&#xA;पितुः समीपे नरसत्तमस्य मातुश्च राज्ञश्च तथाहुकस्य&#x9;024c&lt;br&gt;&#xA;तमर्थमावेद्य यदब्रवीन्मां विद्याधरेन्द्रस्य सुता भृशार्ता&#x9;025a&lt;br&gt;&#xA;तानभ्यनुज्ञाय तदातिदुःखाद्गदं तथैवातिबलं च रामम्&#x9;025c&lt;br&gt;&#xA;प्राप्यानुज्ञां गुरुजनादहं तार्क्ष्यमचिन्तयम्&#x9;026a&lt;br&gt;&#xA;सोऽवहद्धिमवन्तं मां प्राप्य चैनं व्यसर्जयम्&#x9;026c&lt;br&gt;&#xA;तत्राहमद्भुतान्भावानपश्यं गिरिसत्तमे&#x9;027a&lt;br&gt;&#xA;क्षेत्रं च तपसां श्रेष्ठं पश्याम्याश्रममुत्तमम्&#x9;027c&lt;br&gt;&#xA;दिव्यं वैयाघ्रपद्यस्य उपमन्योर्महात्मनः&#x9;028a&lt;br&gt;&#xA;पूजितं देवगन्धर्वैर्ब्राह्म्या लक्ष्म्या समन्वितम्&#x9;028c&lt;br&gt;&#xA;धवककुभकदम्बनारिकेलैः कुरबककेतकजम्बुपाटलाभिः&#x9;029a&lt;br&gt;&#xA;वटवरुणकवत्सनाभबिल्वैः सरलकपित्थप्रियालसालतालैः&#x9;029c&lt;br&gt;&#xA;बदरीकुन्दपुन्नागैरशोकाम्रातिमुक्तकैः&#x9;030a&lt;br&gt;&#xA;भल्लातकैर्मधूकैश्च चम्पकैः पनसैस्तथा&#x9;030c&lt;br&gt;&#xA;वन्यैर्बहुविधैर्वृक्षैः फलपुष्पप्रदैर्युतम्&#x9;031a&lt;br&gt;&#xA;पुष्पगुल्मलताकीर्णं कदलीषण्डशोभितम्&#x9;031c&lt;br&gt;&#xA;नानाशकुनिसम्भोज्यैः फलैर्वृक्षैरलङ्कृतम्&#x9;032a&lt;br&gt;&#xA;यथास्थानविनिक्षिप्तैर्भूषितं वनराजिभिः&#x9;032c&lt;br&gt;&#xA;रुरुवारणशार्दूलसिंहद्वीपिसमाकुलम्&#x9;033a&lt;br&gt;&#xA;कुरङ्गबर्हिणाकीर्णं मार्जारभुजगावृतम्&#x9;033c&lt;br&gt;&#xA;पूगैश्च मृगजातीनां महिषर्क्षनिषेवितम्&#x9;033e&lt;br&gt;&#xA;नानापुष्परजोमिश्रो गजदानाधिवासितः&#x9;034a&lt;br&gt;&#xA;दिव्यस्त्रीगीतबहुलो मारुतोऽत्र सुखो ववौ&#x9;034c&lt;br&gt;&#xA;धारानिनादैर्विहगप्रणादैः शुभैस्तथा बृंहितैः कुञ्जराणाम्&#x9;035a&lt;br&gt;&#xA;गीतैस्तथा किन्नराणामुदारैः शुभैः स्वनैः सामगानां च वीर&#x9;035c&lt;br&gt;&#xA;अचिन्त्यं मनसाप्यन्यैः सरोभिः समलङ्कृतम्&#x9;036a&lt;br&gt;&#xA;विशालैश्चाग्निशरणैर्भूषितं कुशसंवृतम्&#x9;036c&lt;br&gt;&#xA;विभूषितं पुण्यपवित्रतोयया सदा च जुष्टं नृप जह्नुकन्यया&#x9;037a&lt;br&gt;&#xA;महात्मभिर्धर्मभृतां वरिष्ठैर्महर्षिभिर्भूषितमग्निकल्पैः&#x9;037c&lt;br&gt;&#xA;वाय्वाहारैरम्बुपैर्जप्यनित्यैः सम्प्रक्षालैर्यतिभिर्ध्याननित्यैः&#x9;038a&lt;br&gt;&#xA;धूमाशनैरूष्मपैः क्षीरपैश्च विभूषितं ब्राह्मणेन्द्रैः समन्तात्&#x9;038c&lt;br&gt;&#xA;गोचारिणोऽथाश्मकुट्टा दन्तोलूखलिनस्तथा&#x9;039a&lt;br&gt;&#xA;मरीचिपाः फेनपाश्च तथैव मृगचारिणः&#x9;039c&lt;br&gt;&#xA;सुदुःखान्नियमांस्तांस्तान्वहतः सुतपोन्वितान्&#x9;040a&lt;br&gt;&#xA;पश्यन्नुत्फुल्लनयनः प्रवेष्टुमुपचक्रमे&#x9;040c&lt;br&gt;&#xA;सुपूजितं देवगणैर्महात्मभिः शिवादिभिर्भारत पुण्यकर्मभिः&#x9;041a&lt;br&gt;&#xA;रराज तच्चाश्रममण्डलं सदा दिवीव राजन्रविमण्डलं यथा&#x9;041c&lt;br&gt;&#xA;क्रीडन्ति सर्पैर्नकुला मृगैर्व्याघ्राश्च मित्रवत्&#x9;042a&lt;br&gt;&#xA;प्रभावाद्दीप्ततपसः सन्निकर्षगुणान्विताः&#x9;042c&lt;br&gt;&#xA;तत्राश्रमपदे श्रेष्ठे सर्वभूतमनोरमे&#x9;043a&lt;br&gt;&#xA;सेविते द्विजशार्दूलैर्वेदवेदाङ्गपारगैः&#x9;043c&lt;br&gt;&#xA;नानानियमविख्यातैरृषिभिश्च महात्मभिः&#x9;044a&lt;br&gt;&#xA;प्रविशन्नेव चापश्यं जटाचीरधरं प्रभुम्&#x9;044c&lt;br&gt;&#xA;तेजसा तपसा चैव दीप्यमानं यथानलम्&#x9;045a&lt;br&gt;&#xA;शिष्यमध्यगतं शान्तं युवानं ब्राह्मणर्षभम्&#x9;045c&lt;br&gt;&#xA;शिरसा वन्दमानं मामुपमन्युरभाषत&#x9;045e&lt;br&gt;&#xA;स्वागतं पुण्डरीकाक्ष सफलानि तपांसि नः&#x9;046a&lt;br&gt;&#xA;यत्पूज्यः पूजयसि नो द्रष्टव्यो द्रष्टुमिच्छसि&#x9;046c&lt;br&gt;&#xA;तमहं प्राञ्जलिर्भूत्वा मृगपक्षिष्वथाग्निषु&#x9;047a&lt;br&gt;&#xA;धर्मे च शिष्यवर्गे च समपृच्छमनामयम्&#x9;047c&lt;br&gt;&#xA;ततो मां भगवानाह साम्ना परमवल्गुना&#x9;048a&lt;br&gt;&#xA;लप्स्यसे तनयं कृष्ण आत्मतुल्यमसंशयम्&#x9;048c&lt;br&gt;&#xA;तपः सुमहदास्थाय तोषयेशानमीश्वरम्&#x9;049a&lt;br&gt;&#xA;इह देवः सपत्नीकः समाक्रीडत्यधोक्षज&#x9;049c&lt;br&gt;&#xA;इहैव देवताश्रेष्ठं देवाः सर्षिगणाः पुरा&#x9;050a&lt;br&gt;&#xA;तपसा ब्रह्मचर्येण सत्येन च दमेन च&#x9;050c&lt;br&gt;&#xA;तोषयित्वा शुभान्कामान्प्राप्नुवंस्ते जनार्दन&#x9;050e&lt;br&gt;&#xA;तेजसां तपसां चैव निधिः स भगवानिह&#x9;051a&lt;br&gt;&#xA;शुभाशुभान्वितान्भावान्विसृजन्सङ्क्षिपन्नपि&#x9;051c&lt;br&gt;&#xA;आस्ते देव्या सहाचिन्त्यो यं प्रार्थयसि शत्रुहन्&#x9;051e&lt;br&gt;&#xA;हिरण्यकशिपुर्योऽभूद्दानवो मेरुकम्पनः&#x9;052a&lt;br&gt;&#xA;तेन सर्वामरैश्वर्यं शर्वात्प्राप्तं समार्बुदम्&#x9;052c&lt;br&gt;&#xA;तस्यैव पुत्रप्रवरो मन्दरो नाम विश्रुतः&#x9;053a&lt;br&gt;&#xA;महादेववराच्छक्रं वर्षार्बुदमयोधयत्&#x9;053c&lt;br&gt;&#xA;विष्णोश्चक्रं च तद्घोरं वज्रमाखण्डलस्य च&#x9;054a&lt;br&gt;&#xA;शीर्णं पुराभवत्तात ग्रहस्याङ्गेषु केशव&#x9;054c&lt;br&gt;&#xA;अर्द्यमानाश्च विबुधा ग्रहेण सुबलीयसा&#x9;055a&lt;br&gt;&#xA;शिवदत्तवराञ्जघ्नुरसुरेन्द्रान्सुरा भृशम्&#x9;055c&lt;br&gt;&#xA;तुष्टो विद्युत्प्रभस्यापि त्रिलोकेश्वरतामदात्&#x9;056a&lt;br&gt;&#xA;शतं वर्षसहस्राणां सर्वलोकेश्वरोऽभवत्&#x9;056c&lt;br&gt;&#xA;ममैवानुचरो नित्यं भवितासीति चाब्रवीत्&#x9;056e&lt;br&gt;&#xA;तथा पुत्रसहस्राणामयुतं च ददौ प्रभुः&#x9;057a&lt;br&gt;&#xA;कुशद्वीपं च स ददौ राज्येन भगवानजः&#x9;057c&lt;br&gt;&#xA;तथा शतमुखो नाम धात्रा सृष्टो महासुरः&#x9;058a&lt;br&gt;&#xA;येन वर्षशतं साग्रमात्ममांसैर्हुतोऽनलः&#x9;058c&lt;br&gt;&#xA;तं प्राह भगवांस्तुष्टः किं करोमीति शङ्करः&#x9;058e&lt;br&gt;&#xA;तं वै शतमुखः प्राह योगो भवतु मेऽद्भुतः&#x9;059a&lt;br&gt;&#xA;बलं च दैवतश्रेष्ठ शाश्वतं सम्प्रयच्छ मे&#x9;059c&lt;br&gt;&#xA;स्वायम्भुवः क्रतुश्चापि पुत्रार्थमभवत्पुरा&#x9;060a&lt;br&gt;&#xA;आविश्य योगेनात्मानं त्रीणि वर्षशतान्यपि&#x9;060c&lt;br&gt;&#xA;तस्य देवोऽददत्पुत्रान्सहस्रं क्रतुसम्मितान्&#x9;061a&lt;br&gt;&#xA;योगेश्वरं देवगीतं वेत्थ कृष्ण न संशयः&#x9;061c&lt;br&gt;&#xA;वालखिल्या मघवता अवज्ञाताः पुरा किल&#x9;062a&lt;br&gt;&#xA;तैः क्रुद्धैर्भगवान्रुद्रस्तपसा तोषितो ह्यभूत्&#x9;062c&lt;br&gt;&#xA;तांश्चापि दैवतश्रेष्ठः प्राह प्रीतो जगत्पतिः&#x9;063a&lt;br&gt;&#xA;सुपर्णं सोमहर्तारं तपसोत्पादयिष्यथ&#x9;063c&lt;br&gt;&#xA;महादेवस्य रोषाच्च आपो नष्टाः पुराभवन्&#x9;064a&lt;br&gt;&#xA;ताश्च सप्तकपालेन देवैरन्याः प्रवर्तिताः&#x9;064c&lt;br&gt;&#xA;अत्रेर्भार्यापि भर्तारं सन्त्यज्य ब्रह्मवादिनी&#x9;065a&lt;br&gt;&#xA;नाहं तस्य मुनेर्भूयो वशगा स्यां कथञ्चन&#x9;065c&lt;br&gt;&#xA;इत्युक्त्वा सा महादेवमगच्छच्छरणं किल&#x9;065e&lt;br&gt;&#xA;निराहारा भयादत्रेस्त्रीणि वर्षशतान्यपि&#x9;066a&lt;br&gt;&#xA;अशेत मुसलेष्वेव प्रसादार्थं भवस्य सा&#x9;066c&lt;br&gt;&#xA;तामब्रवीद्धसन्देवो भविता वै सुतस्तव&#x9;067a&lt;br&gt;&#xA;वंशे तवैव नाम्ना तु ख्यातिं यास्यति चेप्सिताम्&#x9;067c&lt;br&gt;&#xA;शाकल्यः संशितात्मा वै नव वर्षशतान्यपि&#x9;068a&lt;br&gt;&#xA;आराधयामास भवं मनोयज्ञेन केशव&#x9;068c&lt;br&gt;&#xA;तं चाह भगवांस्तुष्टो ग्रन्थकारो भविष्यसि&#x9;069a&lt;br&gt;&#xA;वत्साक्षया च ते कीर्तिस्त्रैलोक्ये वै भविष्यति&#x9;069c&lt;br&gt;&#xA;अक्षयं च कुलं तेऽस्तु महर्षिभिरलङ्कृतम्&#x9;069e&lt;br&gt;&#xA;सावर्णिश्चापि विख्यात ऋषिरासीत्कृते युगे&#x9;070a&lt;br&gt;&#xA;इह तेन तपस्तप्तं षष्टिं वर्षशतान्यथ&#x9;070c&lt;br&gt;&#xA;तमाह भगवान्रुद्रः साक्षात्तुष्टोऽस्मि तेऽनघ&#x9;071a&lt;br&gt;&#xA;ग्रन्थकृल्लोकविख्यातो भवितास्यजरामरः&#x9;071c&lt;br&gt;&#xA;मयापि च यथा दृष्टो देवदेवः पुरा विभुः&#x9;072a&lt;br&gt;&#xA;साक्षात्पशुपतिस्तात तच्चापि शृणु माधव&#x9;072c&lt;br&gt;&#xA;यदर्थं च महादेवः प्रयतेन मया पुरा&#x9;073a&lt;br&gt;&#xA;आराधितो महातेजास्तच्चापि शृणु विस्तरम्&#x9;073c&lt;br&gt;&#xA;यदवाप्तं च मे पूर्वं देवदेवान्महेश्वरात्&#x9;074a&lt;br&gt;&#xA;तत्सर्वमखिलेनाद्य कथयिष्यामि तेऽनघ&#x9;074c&lt;br&gt;&#xA;पुरा कृतयुगे तात ऋषिरासीन्महायशाः&#x9;075a&lt;br&gt;&#xA;व्याघ्रपाद इति ख्यातो वेदवेदाङ्गपारगः&#x9;075c&lt;br&gt;&#xA;तस्याहमभवं पुत्रो धौम्यश्चापि ममानुजः&#x9;075e&lt;br&gt;&#xA;कस्यचित्त्वथ कालस्य धौम्येन सह माधव&#x9;076a&lt;br&gt;&#xA;आगच्छमाश्रमं क्रीडन्मुनीनां भावितात्मनाम्&#x9;076c&lt;br&gt;&#xA;तत्रापि च मया दृष्टा दुह्यमाना पयस्विनी&#x9;077a&lt;br&gt;&#xA;लक्षितं च मया क्षीरं स्वादुतो ह्यमृतोपमम्&#x9;077c&lt;br&gt;&#xA;ततः पिष्टं समालोड्य तोयेन सह माधव&#x9;078a&lt;br&gt;&#xA;आवयोः क्षीरमित्येव पानार्थमुपनीयते&#x9;078c&lt;br&gt;&#xA;अथ गव्यं पयस्तात कदाचित्प्राशितं मया&#x9;079a&lt;br&gt;&#xA;ततः पिष्टरसं तात न मे प्रीतिमुदावहत्&#x9;079c&lt;br&gt;&#xA;ततोऽहमब्रुवं बाल्याज्जननीमात्मनस्तदा&#x9;080a&lt;br&gt;&#xA;क्षीरोदनसमायुक्तं भोजनं च प्रयच्छ मे&#x9;080c&lt;br&gt;&#xA;ततो मामब्रवीन्माता दुःखशोकसमन्विता&#x9;081a&lt;br&gt;&#xA;पुत्रस्नेहात्परिष्वज्य मूर्ध्नि चाघ्राय माधव&#x9;081c&lt;br&gt;&#xA;कुतः क्षीरोदनं वत्स मुनीनां भावितात्मनाम्&#x9;082a&lt;br&gt;&#xA;वने निवसतां नित्यं कन्दमूलफलाशिनाम्&#x9;082c&lt;br&gt;&#xA;अप्रसाद्य विरूपाक्षं वरदं स्थाणुमव्ययम्&#x9;083a&lt;br&gt;&#xA;कुतः क्षीरोदनं वत्स सुखानि वसनानि च&#x9;083c&lt;br&gt;&#xA;तं प्रपद्य सदा वत्स सर्वभावेन शङ्करम्&#x9;084a&lt;br&gt;&#xA;तत्प्रसादाच्च कामेभ्यः फलं प्राप्स्यसि पुत्रक&#x9;084c&lt;br&gt;&#xA;जनन्यास्तद्वचः श्रुत्वा तदाप्रभृति शत्रुहन्&#x9;085a&lt;br&gt;&#xA;मम भक्तिर्महादेवे नैष्ठिकी समपद्यत&#x9;085c&lt;br&gt;&#xA;ततोऽहं तप आस्थाय तोषयामास शङ्करम्&#x9;086a&lt;br&gt;&#xA;दिव्यं वर्षसहस्रं तु पादाङ्गुष्ठाग्रविष्ठितः&#x9;086c&lt;br&gt;&#xA;एकं वर्षशतं चैव फलाहारस्तदाभवम्&#x9;087a&lt;br&gt;&#xA;द्वितीयं शीर्णपर्णाशी तृतीयं चाम्बुभोजनः&#x9;087c&lt;br&gt;&#xA;शतानि सप्त चैवाहं वायुभक्षस्तदाभवम्&#x9;087e&lt;br&gt;&#xA;ततः प्रीतो महादेवः सर्वलोकेश्वरः प्रभुः&#x9;088a&lt;br&gt;&#xA;शक्ररूपं स कृत्वा तु सर्वैर्देवगणैर्वृतः&#x9;088c&lt;br&gt;&#xA;सहस्राक्षस्तदा भूत्वा वज्रपाणिर्महायशाः&#x9;088e&lt;br&gt;&#xA;सुधावदातं रक्ताक्षं स्तब्धकर्णं मदोत्कटम्&#x9;089a&lt;br&gt;&#xA;आवेष्टितकरं रौद्रं चतुर्दंष्ट्रं महागजम्&#x9;089c&lt;br&gt;&#xA;समास्थितश्च भगवान्दीप्यमानः स्वतेजसा&#x9;090a&lt;br&gt;&#xA;आजगाम किरीटी तु हारकेयूरभूषितः&#x9;090c&lt;br&gt;&#xA;पाण्डुरेणातपत्रेण ध्रियमाणेन मूर्धनि&#x9;091a&lt;br&gt;&#xA;सेव्यमानोऽप्सरोभिश्च दिव्यगन्धर्वनादितः&#x9;091c&lt;br&gt;&#xA;ततो मामाह देवेन्द्रः प्रीतस्तेऽहं द्विजोत्तम&#x9;092a&lt;br&gt;&#xA;वरं वृणीष्व मत्तस्त्वं यत्ते मनसि वर्तते&#x9;092c&lt;br&gt;&#xA;शक्रस्य तु वचः श्रुत्वा नाहं प्रीतमनाभवम्&#x9;093a&lt;br&gt;&#xA;अब्रुवं च तदा कृष्ण देवराजमिदं वचः&#x9;093c&lt;br&gt;&#xA;नाहं त्वत्तो वरं काङ्क्षे नान्यस्मादपि दैवतात्&#x9;094a&lt;br&gt;&#xA;महादेवादृते सौम्य सत्यमेतद्ब्रवीमि ते&#x9;094c&lt;br&gt;&#xA;पशुपतिवचनाद्भवामि सद्यः कृमिरथ वा तरुरप्यनेकशाखः&#x9;095a&lt;br&gt;&#xA;अपशुपतिवरप्रसादजा मे त्रिभुवनराज्यविभूतिरप्यनिष्टा&#x9;095c&lt;br&gt;&#xA;अपि कीटः पतङ्गो वा भवेयं शङ्कराज्ञया&#x9;096a&lt;br&gt;&#xA;न तु शक्र त्वया दत्तं त्रैलोक्यमपि कामये&#x9;096c&lt;br&gt;&#xA;यावच्छशाङ्कशकलामलबद्धमौलिर्न प्रीयते पशुपतिर्भगवान्ममेशः&#x9;097a&lt;br&gt;&#xA;तावज्जरामरणजन्मशताभिघातैर्दुःखानि देहविहितानि समुद्वहामि&#x9;097c&lt;br&gt;&#xA;दिवसकरशशाङ्कवह्निदीप्तं त्रिभुवनसारमपारमाद्यमेकम्&#x9;098a&lt;br&gt;&#xA;अजरममरमप्रसाद्य रुद्रं जगति पुमानिह को लभेत शान्तिम्&#x9;098c&lt;br&gt;&#xA;शक्र उवाच&#x9;099&lt;br&gt;&#xA;कः पुनस्तव हेतुर्वै ईशे कारणकारणे&#x9;099a&lt;br&gt;&#xA;येन देवादृतेऽन्यस्मात्प्रसादं नाभिकाङ्क्षसि&#x9;099c&lt;br&gt;&#xA;उपमन्युरुवाच&#x9;100&lt;br&gt;&#xA;हेतुभिर्वा किमन्यैस्ते ईशः कारणकारणम्&#x9;100a&lt;br&gt;&#xA;न शुश्रुम यदन्यस्य लिङ्गमभ्यर्च्यते सुरैः&#x9;100c&lt;br&gt;&#xA;कस्यान्यस्य सुरैः सर्वैर्लिङ्गं मुक्त्वा महेश्वरम्&#x9;101a&lt;br&gt;&#xA;अर्च्यतेऽर्चितपूर्वं वा ब्रूहि यद्यस्ति ते श्रुतिः&#x9;101c&lt;br&gt;&#xA;यस्य ब्रह्मा च विष्णुश्च त्वं चापि सह दैवतैः&#x9;102a&lt;br&gt;&#xA;अर्चयध्वं सदा लिङ्गं तस्माच्छ्रेष्ठतमो हि सः&#x9;102c&lt;br&gt;&#xA;तस्माद्वरमहं काङ्क्षे निधनं वापि कौशिक&#x9;103a&lt;br&gt;&#xA;गच्छ वा तिष्ठ वा शक्र यथेष्टं बलसूदन&#x9;103c&lt;br&gt;&#xA;काममेष वरो मेऽस्तु शापो वापि महेश्वरात्&#x9;104a&lt;br&gt;&#xA;न चान्यां देवतां काङ्क्षे सर्वकामफलान्यपि&#x9;104c&lt;br&gt;&#xA;एवमुक्त्वा तु देवेन्द्रं दुःखादाकुलितेन्द्रियः&#x9;105a&lt;br&gt;&#xA;न प्रसीदति मे रुद्रः किमेतदिति चिन्तयन्&#x9;105c&lt;br&gt;&#xA;अथापश्यं क्षणेनैव तमेवैरावतं पुनः&#x9;105e&lt;br&gt;&#xA;हंसकुन्देन्दुसदृशं मृणालकुमुदप्रभम्&#x9;106a&lt;br&gt;&#xA;वृषरूपधरं साक्षात्क्षीरोदमिव सागरम्&#x9;106c&lt;br&gt;&#xA;कृष्णपुच्छं महाकायं मधुपिङ्गललोचनम्&#x9;107a&lt;br&gt;&#xA;जाम्बूनदेन दाम्ना च सर्वतः समलङ्कृतम्&#x9;107c&lt;br&gt;&#xA;रक्ताक्षं सुमहानासं सुकर्णं सुकटीतटम्&#x9;108a&lt;br&gt;&#xA;सुपार्श्वं विपुलस्कन्धं सुरूपं चारुदर्शनम्&#x9;108c&lt;br&gt;&#xA;ककुदं तस्य चाभाति स्कन्धमापूर्य विष्ठितम्&#x9;109a&lt;br&gt;&#xA;तुषारगिरिकूटाभं सिताभ्रशिखरोपमम्&#x9;109c&lt;br&gt;&#xA;तमास्थितश्च भगवान्देवदेवः सहोमया&#x9;110a&lt;br&gt;&#xA;अशोभत महादेवः पौर्णमास्यामिवोडुराट्&#x9;110c&lt;br&gt;&#xA;तस्य तेजोभवो वह्निः समेघः स्तनयित्नुमान्&#x9;111a&lt;br&gt;&#xA;सहस्रमिव सूर्याणां सर्वमावृत्य तिष्ठति&#x9;111c&lt;br&gt;&#xA;ईश्वरः सुमहातेजाः संवर्तक इवानलः&#x9;112a&lt;br&gt;&#xA;युगान्ते सर्वभूतानि दिधक्षुरिव चोद्यतः&#x9;112c&lt;br&gt;&#xA;तेजसा तु तदा व्याप्ते दुर्निरीक्ष्ये समन्ततः&#x9;113a&lt;br&gt;&#xA;पुनरुद्विग्नहृदयः किमेतदिति चिन्तयम्&#x9;113c&lt;br&gt;&#xA;मुहूर्तमिव तत्तेजो व्याप्य सर्वा दिशो दश&#x9;114a&lt;br&gt;&#xA;प्रशान्तं च क्षणेनैव देवदेवस्य मायया&#x9;114c&lt;br&gt;&#xA;अथापश्यं स्थितं स्थाणुं भगवन्तं महेश्वरम्&#x9;115a&lt;br&gt;&#xA;सौरभेयगतं सौम्यं विधूममिव पावकम्&#x9;115c&lt;br&gt;&#xA;सहितं चारुसर्वाङ्ग्या पार्वत्या परमेश्वरम्&#x9;115e&lt;br&gt;&#xA;नीलकण्ठं महात्मानमसक्तं तेजसां निधिम्&#x9;116a&lt;br&gt;&#xA;अष्टादशभुजं स्थाणुं सर्वाभरणभूषितम्&#x9;116c&lt;br&gt;&#xA;शुक्लाम्बरधरं देवं शुक्लमाल्यानुलेपनम्&#x9;117a&lt;br&gt;&#xA;शुक्लध्वजमनाधृष्यं शुक्लयज्ञोपवीतिनम्&#x9;117c&lt;br&gt;&#xA;गायद्भिर्नृत्यमानैश्च उत्पतद्भिरितस्ततः&#x9;118a&lt;br&gt;&#xA;वृतं पारिषदैर्दिव्यैरात्मतुल्यपराक्रमैः&#x9;118c&lt;br&gt;&#xA;बालेन्दुमुकुटं पाण्डुं शरच्चन्द्रमिवोदितम्&#x9;119a&lt;br&gt;&#xA;त्रिभिर्नेत्रैः कृतोद्द्योतं त्रिभिः सूर्यैरिवोदितैः&#x9;119c&lt;br&gt;&#xA;अशोभत च देवस्य माला गात्रे सितप्रभे&#x9;120a&lt;br&gt;&#xA;जातरूपमयैः पद्मैर्ग्रथिता रत्नभूषिता&#x9;120c&lt;br&gt;&#xA;मूर्तिमन्ति तथास्त्राणि सर्वतेजोमयानि च&#x9;121a&lt;br&gt;&#xA;मया दृष्टानि गोविन्द भवस्यामिततेजसः&#x9;121c&lt;br&gt;&#xA;इन्द्रायुधसहस्राभं धनुस्तस्य महात्मनः&#x9;122a&lt;br&gt;&#xA;पिनाकमिति विख्यातं स च वै पन्नगो महान्&#x9;122c&lt;br&gt;&#xA;सप्तशीर्षो महाकायस्तीक्ष्णदंष्ट्रो विषोल्बणः&#x9;123a&lt;br&gt;&#xA;ज्यावेष्टितमहाग्रीवः स्थितः पुरुषविग्रहः&#x9;123c&lt;br&gt;&#xA;शरश्च सूर्यसङ्काशः कालानलसमद्युतिः&#x9;124a&lt;br&gt;&#xA;यत्तदस्त्रं महाघोरं दिव्यं पाशुपतं महत्&#x9;124c&lt;br&gt;&#xA;अद्वितीयमनिर्देश्यं सर्वभूतभयावहम्&#x9;125a&lt;br&gt;&#xA;सस्फुलिङ्गं महाकायं विसृजन्तमिवानलम्&#x9;125c&lt;br&gt;&#xA;एकपादं महादंष्ट्रं सहस्रशिरसोदरम्&#x9;126a&lt;br&gt;&#xA;सहस्रभुजजिह्वाक्षमुद्गिरन्तमिवानलम्&#x9;126c&lt;br&gt;&#xA;ब्राह्मान्नारायणादैन्द्रादाग्नेयादपि वारुणात्&#x9;127a&lt;br&gt;&#xA;यद्विशिष्टं महाबाहो सर्वशस्त्रविघातनम्&#x9;127c&lt;br&gt;&#xA;येन तत्त्रिपुरं दग्ध्वा क्षणाद्भस्मीकृतं पुरा&#x9;128a&lt;br&gt;&#xA;शरेणैकेन गोविन्द महादेवेन लीलया&#x9;128c&lt;br&gt;&#xA;निर्ददाह जगत्कृत्स्नं त्रैलोक्यं सचराचरम्&#x9;129a&lt;br&gt;&#xA;महेश्वरभुजोत्सृष्टं निमेषार्धान्न संशयः&#x9;129c&lt;br&gt;&#xA;नावध्यो यस्य लोकेऽस्मिन्ब्रह्मविष्णुसुरेष्वपि&#x9;130a&lt;br&gt;&#xA;तदहं दृष्टवांस्तात आश्चर्याद्भुतमुत्तमम्&#x9;130c&lt;br&gt;&#xA;गुह्यमस्त्रं परं चापि तत्तुल्याधिकमेव वा&#x9;131a&lt;br&gt;&#xA;यत्तच्छूलमिति ख्यातं सर्वलोकेषु शूलिनः&#x9;131c&lt;br&gt;&#xA;दारयेद्यन्महीं कृत्स्नां शोषयेद्वा महोदधिम्&#x9;132a&lt;br&gt;&#xA;संहरेद्वा जगत्कृत्स्नं विसृष्टं शूलपाणिना&#x9;132c&lt;br&gt;&#xA;यौवनाश्वो हतो येन मान्धाता सबलः पुरा&#x9;133a&lt;br&gt;&#xA;चक्रवर्ती महातेजास्त्रिलोकविजयी नृपः&#x9;133c&lt;br&gt;&#xA;महाबलो महावीर्यः शक्रतुल्यपराक्रमः&#x9;134a&lt;br&gt;&#xA;करस्थेनैव गोविन्द लवणस्येह रक्षसः&#x9;134c&lt;br&gt;&#xA;तच्छूलमतितीक्ष्णाग्रं सुभीमं लोमहर्षणम्&#x9;135a&lt;br&gt;&#xA;त्रिशिखां भ्रुकुटीं कृत्वा तर्जमानमिव स्थितम्&#x9;135c&lt;br&gt;&#xA;विधूमं सार्चिषं कृष्णं कालसूर्यमिवोदितम्&#x9;136a&lt;br&gt;&#xA;सर्पहस्तमनिर्देश्यं पाशहस्तमिवान्तकम्&#x9;136c&lt;br&gt;&#xA;दृष्टवानस्मि गोविन्द तदस्त्रं रुद्रसन्निधौ&#x9;136e&lt;br&gt;&#xA;परशुस्तीक्ष्णधारश्च दत्तो रामस्य यः पुरा&#x9;137a&lt;br&gt;&#xA;महादेवेन तुष्टेन क्षत्रियाणां क्षयङ्करः&#x9;137c&lt;br&gt;&#xA;कार्तवीर्यो हतो येन चक्रवर्ती महामृधे&#x9;137e&lt;br&gt;&#xA;त्रिःसप्तकृत्वः पृथिवी येन निःक्षत्रिया कृता&#x9;138a&lt;br&gt;&#xA;जामदग्न्येन गोविन्द रामेणाक्लिष्टकर्मणा&#x9;138c&lt;br&gt;&#xA;दीप्तधारः सुरौद्रास्यः सर्पकण्ठाग्रवेष्टितः&#x9;139a&lt;br&gt;&#xA;अभवच्छूलिनोऽभ्याशे दीप्तवह्निशिखोपमः&#x9;139c&lt;br&gt;&#xA;असङ्ख्येयानि चास्त्राणि तस्य दिव्यानि धीमतः&#x9;140a&lt;br&gt;&#xA;प्राधान्यतो मयैतानि कीर्तितानि तवानघ&#x9;140c&lt;br&gt;&#xA;सव्यदेशे तु देवस्य ब्रह्मा लोकपितामहः&#x9;141a&lt;br&gt;&#xA;दिव्यं विमानमास्थाय हंसयुक्तं मनोजवम्&#x9;141c&lt;br&gt;&#xA;वामपार्श्वगतश्चैव तथा नारायणः स्थितः&#x9;142a&lt;br&gt;&#xA;वैनतेयं समास्थाय शङ्खचक्रगदाधरः&#x9;142c&lt;br&gt;&#xA;स्कन्दो मयूरमास्थाय स्थितो देव्याः समीपतः&#x9;143a&lt;br&gt;&#xA;शक्तिं कण्ठे समादाय द्वितीय इव पावकः&#x9;143c&lt;br&gt;&#xA;पुरस्ताच्चैव देवस्य नन्दिं पश्याम्यवस्थितम्&#x9;144a&lt;br&gt;&#xA;शूलं विष्टभ्य तिष्ठन्तं द्वितीयमिव शङ्करम्&#x9;144c&lt;br&gt;&#xA;स्वायम्भुवाद्या मनवो भृग्वाद्या ऋषयस्तथा&#x9;145a&lt;br&gt;&#xA;शक्राद्या देवताश्चैव सर्व एव समभ्ययुः&#x9;145c&lt;br&gt;&#xA;तेऽभिवाद्य महात्मानं परिवार्य समन्ततः&#x9;146a&lt;br&gt;&#xA;अस्तुवन्विविधैः स्तोत्रैर्महादेवं सुरास्तदा&#x9;146c&lt;br&gt;&#xA;ब्रह्मा भवं तदा स्तुन्वन्रथन्तरमुदीरयन्&#x9;147a&lt;br&gt;&#xA;ज्येष्ठसाम्ना च देवेशं जगौ नारायणस्तदा&#x9;147c&lt;br&gt;&#xA;गृणञ्शक्रः परं ब्रह्म शतरुद्रीयमुत्तमम्&#x9;147e&lt;br&gt;&#xA;ब्रह्मा नारायणश्चैव देवराजश्च कौशिकः&#x9;148a&lt;br&gt;&#xA;अशोभन्त महात्मानस्त्रयस्त्रय इवाग्नयः&#x9;148c&lt;br&gt;&#xA;तेषां मध्यगतो देवो रराज भगवाञ्शिवः&#x9;149a&lt;br&gt;&#xA;शरद्घनविनिर्मुक्तः परिविष्ट इवांशुमान्&#x9;149c&lt;br&gt;&#xA;ततोऽहमस्तुवं देवं स्तवेनानेन सुव्रतम्&#x9;149e&lt;br&gt;&#xA;नमो देवाधिदेवाय महादेवाय वै नमः&#x9;150a&lt;br&gt;&#xA;शक्राय शक्ररूपाय शक्रवेषधराय च&#x9;150c&lt;br&gt;&#xA;नमस्ते वज्रहस्ताय पिङ्गलायारुणाय च&#x9;151a&lt;br&gt;&#xA;पिनाकपाणये नित्यं खड्गशूलधराय च&#x9;151c&lt;br&gt;&#xA;नमस्ते कृष्णवासाय कृष्णकुञ्चितमूर्धजे&#x9;152a&lt;br&gt;&#xA;कृष्णाजिनोत्तरीयाय कृष्णाष्टमिरताय च&#x9;152c&lt;br&gt;&#xA;शुक्लवर्णाय शुक्लाय शुक्लाम्बरधराय च&#x9;153a&lt;br&gt;&#xA;शुक्लभस्मावलिप्ताय शुक्लकर्मरताय च&#x9;153c&lt;br&gt;&#xA;त्वं ब्रह्मा सर्वदेवानां रुद्राणां नीललोहितः&#x9;154a&lt;br&gt;&#xA;आत्मा च सर्वभूतानां साङ्ख्ये पुरुष उच्यसे&#x9;154c&lt;br&gt;&#xA;ऋषभस्त्वं पवित्राणां योगिनां निष्कलः शिवः&#x9;155a&lt;br&gt;&#xA;आश्रमाणां गृहस्थस्त्वमीश्वराणां महेश्वरः&#x9;155c&lt;br&gt;&#xA;कुबेरः सर्वयक्षाणां क्रतूनां विष्णुरुच्यसे&#x9;155e&lt;br&gt;&#xA;पर्वतानां महामेरुर्नक्षत्राणां च चन्द्रमाः&#x9;156a&lt;br&gt;&#xA;वसिष्ठस्त्वमृषीणां च ग्रहाणां सूर्य उच्यसे&#x9;156c&lt;br&gt;&#xA;आरण्यानां पशूनां च सिंहस्त्वं परमेश्वरः&#x9;157a&lt;br&gt;&#xA;ग्राम्याणां गोवृषश्चासि भगवाल्ँलोकपूजितः&#x9;157c&lt;br&gt;&#xA;आदित्यानां भवान्विष्णुर्वसूनां चैव पावकः&#x9;158a&lt;br&gt;&#xA;पक्षिणां वैनतेयश्च अनन्तो भुजगेषु च&#x9;158c&lt;br&gt;&#xA;सामवेदश्च वेदानां यजुषां शतरुद्रियम्&#x9;159a&lt;br&gt;&#xA;सनत्कुमारो योगीनां साङ्ख्यानां कपिलो ह्यसि&#x9;159c&lt;br&gt;&#xA;शक्रोऽसि मरुतां देव पितॄणां धर्मराडसि&#x9;160a&lt;br&gt;&#xA;ब्रह्मलोकश्च लोकानां गतीनां मोक्ष उच्यसे&#x9;160c&lt;br&gt;&#xA;क्षीरोदः सागराणां च शैलानां हिमवान्गिरिः&#x9;161a&lt;br&gt;&#xA;वर्णानां ब्राह्मणश्चासि विप्राणां दीक्षितो द्विजः&#x9;161c&lt;br&gt;&#xA;आदिस्त्वमसि लोकानां संहर्ता काल एव च&#x9;161e&lt;br&gt;&#xA;यच्चान्यदपि लोकेषु सत्त्वं तेजोधिकं स्मृतम्&#x9;162a&lt;br&gt;&#xA;तत्सर्वं भगवानेव इति मे निश्चिता मतिः&#x9;162c&lt;br&gt;&#xA;नमस्ते भगवन्देव नमस्ते भक्तवत्सल&#x9;163a&lt;br&gt;&#xA;योगेश्वर नमस्तेऽस्तु नमस्ते विश्वसम्भव&#x9;163c&lt;br&gt;&#xA;प्रसीद मम भक्तस्य दीनस्य कृपणस्य च&#x9;164a&lt;br&gt;&#xA;अनैश्वर्येण युक्तस्य गतिर्भव सनातन&#x9;164c&lt;br&gt;&#xA;यं चापराधं कृतवानज्ञानात्परमेश्वर&#x9;165a&lt;br&gt;&#xA;मद्भक्त इति देवेश तत्सर्वं क्षन्तुमर्हसि&#x9;165c&lt;br&gt;&#xA;मोहितश्चास्मि देवेश तुभ्यं रूपविपर्ययात्&#x9;166a&lt;br&gt;&#xA;तेन नार्घ्यं मया दत्तं पाद्यं चापि सुरेश्वर&#x9;166c&lt;br&gt;&#xA;एवं स्तुत्वाहमीशानं पाद्यमर्घ्यं च भक्तितः&#x9;167a&lt;br&gt;&#xA;कृताञ्जलिपुटो भूत्वा सर्वं तस्मै न्यवेदयम्&#x9;167c&lt;br&gt;&#xA;ततः शीताम्बुसंयुक्ता दिव्यगन्धसमन्विता&#x9;168a&lt;br&gt;&#xA;पुष्पवृष्टिः शुभा तात पपात मम मूर्धनि&#x9;168c&lt;br&gt;&#xA;दुन्दुभिश्च ततो दिव्यस्ताडितो देवकिङ्करैः&#x9;169a&lt;br&gt;&#xA;ववौ च मारुतः पुण्यः शुचिगन्धः सुखावहः&#x9;169c&lt;br&gt;&#xA;ततः प्रीतो महादेवः सपत्नीको वृषध्वजः&#x9;170a&lt;br&gt;&#xA;अब्रवीत्त्रिदशांस्तत्र हर्षयन्निव मां तदा&#x9;170c&lt;br&gt;&#xA;पश्यध्वं त्रिदशाः सर्वे उपमन्योर्महात्मनः&#x9;171a&lt;br&gt;&#xA;मयि भक्तिं परां दिव्यामेकभावादवस्थिताम्&#x9;171c&lt;br&gt;&#xA;एवमुक्तास्ततः कृष्ण सुरास्ते शूलपाणिना&#x9;172a&lt;br&gt;&#xA;ऊचुः प्राञ्जलयः सर्वे नमस्कृत्वा वृषध्वजम्&#x9;172c&lt;br&gt;&#xA;भगवन्देवदेवेश लोकनाथ जगत्पते&#x9;173a&lt;br&gt;&#xA;लभतां सर्वकामेभ्यः फलं त्वत्तो द्विजोत्तमः&#x9;173c&lt;br&gt;&#xA;एवमुक्तस्ततः शर्वः सुरैर्ब्रह्मादिभिस्तथा&#x9;174a&lt;br&gt;&#xA;आह मां भगवानीशः प्रहसन्निव शङ्करः&#x9;174c&lt;br&gt;&#xA;वत्सोपमन्यो प्रीतोऽस्मि पश्य मां मुनिपुङ्गव&#x9;175a&lt;br&gt;&#xA;दृढभक्तोऽसि विप्रर्षे मया जिज्ञासितो ह्यसि&#x9;175c&lt;br&gt;&#xA;अनया चैव भक्त्या ते अत्यर्थं प्रीतिमानहम्&#x9;176a&lt;br&gt;&#xA;तस्मात्सर्वान्ददाम्यद्य कामांस्तव यथेप्शितान्&#x9;176c&lt;br&gt;&#xA;एवमुक्तस्य चैवाथ महादेवेन मे विभो&#x9;177a&lt;br&gt;&#xA;हर्षादश्रूण्यवर्तन्त लोमहर्षश्च जायते&#x9;177c&lt;br&gt;&#xA;अब्रुवं च तदा देवं हर्षगद्गदया गिरा&#x9;178a&lt;br&gt;&#xA;जानुभ्यामवनिं गत्वा प्रणम्य च पुनः पुनः&#x9;178c&lt;br&gt;&#xA;अद्य जातो ह्यहं देव अद्य मे सफलं तपः&#x9;179a&lt;br&gt;&#xA;यन्मे साक्षान्महादेवः प्रसन्नस्तिष्ठतेऽग्रतः&#x9;179c&lt;br&gt;&#xA;यं न पश्यन्ति चाराध्य देवा ह्यमितविक्रमम्&#x9;180a&lt;br&gt;&#xA;तमहं दृष्टवान्देवं कोऽन्यो धन्यतरो मया&#x9;180c&lt;br&gt;&#xA;एवं ध्यायन्ति विद्वांसः परं तत्त्वं सनातनम्&#x9;181a&lt;br&gt;&#xA;षड्विंशकमिति ख्यातं यत्परात्परमक्षरम्&#x9;181c&lt;br&gt;&#xA;स एष भगवान्देवः सर्वतत्त्वादिरव्ययः&#x9;182a&lt;br&gt;&#xA;सर्वतत्त्वविधानज्ञः प्रधानपुरुषेश्वरः&#x9;182c&lt;br&gt;&#xA;योऽसृजद्दक्षिणादङ्गाद्ब्रह्माणं लोकसम्भवम्&#x9;183a&lt;br&gt;&#xA;वामपार्श्वात्तथा विष्णुं लोकरक्षार्थमीश्वरः&#x9;183c&lt;br&gt;&#xA;युगान्ते चैव सम्प्राप्ते रुद्रमङ्गात्सृजत्प्रभुः&#x9;183e&lt;br&gt;&#xA;स रुद्रः संहरन्कृत्स्नं जगत्स्थावरजङ्गमम्&#x9;184a&lt;br&gt;&#xA;कालो भूत्वा महातेजाः संवर्तक इवानलः&#x9;184c&lt;br&gt;&#xA;एष देवो महादेवो जगत्सृष्ट्वा चराचरम्&#x9;185a&lt;br&gt;&#xA;कल्पान्ते चैव सर्वेषां स्मृतिमाक्षिप्य तिष्ठति&#x9;185c&lt;br&gt;&#xA;सर्वगः सर्वभूतात्मा सर्वभूतभवोद्भवः&#x9;186a&lt;br&gt;&#xA;आस्ते सर्वगतो नित्यमदृश्यः सर्वदैवतैः&#x9;186c&lt;br&gt;&#xA;यदि देयो वरो मह्यं यदि तुष्टश्च मे प्रभुः&#x9;187a&lt;br&gt;&#xA;भक्तिर्भवतु मे नित्यं शाश्वती त्वयि शङ्कर&#x9;187c&lt;br&gt;&#xA;अतीतानागतं चैव वर्तमानं च यद्विभो&#x9;188a&lt;br&gt;&#xA;जानीयामिति मे बुद्धिस्त्वत्प्रसादात्सुरोत्तम&#x9;188c&lt;br&gt;&#xA;क्षीरोदनं च भुञ्जीयामक्षयं सह बान्धवैः&#x9;189a&lt;br&gt;&#xA;आश्रमे च सदा मह्यं सान्निध्यं परमस्तु ते&#x9;189c&lt;br&gt;&#xA;एवमुक्तः स मां प्राह भगवाल्ँलोकपूजितः&#x9;190a&lt;br&gt;&#xA;महेश्वरो महातेजाश्चराचरगुरुः प्रभुः&#x9;190c&lt;br&gt;&#xA;अजरश्चामरश्चैव भव दुःखविवर्जितः&#x9;191a&lt;br&gt;&#xA;शीलवान्गुणसम्पन्नः सर्वज्ञः प्रियदर्शनः&#x9;191c&lt;br&gt;&#xA;अक्षयं यौवनं तेऽस्तु तेजश्चैवानलोपमम्&#x9;192a&lt;br&gt;&#xA;क्षीरोदः सागरश्चैव यत्र यत्रेच्छसे मुने&#x9;192c&lt;br&gt;&#xA;तत्र ते भविता कामं सान्निध्यं पयसो निधेः&#x9;193a&lt;br&gt;&#xA;क्षीरोदनं च भुङ्क्ष्व त्वममृतेन समन्वितम्&#x9;193c&lt;br&gt;&#xA;बन्धुभिः सहितः कल्पं ततो मामुपयास्यसि&#x9;194a&lt;br&gt;&#xA;सान्निध्यमाश्रमे नित्यं करिष्यामि द्विजोत्तम&#x9;194c&lt;br&gt;&#xA;तिष्ठ वत्स यथाकामं नोत्कण्ठां कर्तुमर्हसि&#x9;195a&lt;br&gt;&#xA;स्मृतः स्मृतश्च ते विप्र सदा दास्यामि दर्शनम्&#x9;195c&lt;br&gt;&#xA;एवमुक्त्वा स भगवान्सूर्यकोटिसमप्रभः&#x9;196a&lt;br&gt;&#xA;ममेशानो वरं दत्त्वा तत्रैवान्तरधीयत&#x9;196c&lt;br&gt;&#xA;एवं दृष्टो मया कृष्ण देवदेवः समाधिना&#x9;197a&lt;br&gt;&#xA;तदवाप्तं च मे सर्वं यदुक्तं तेन धीमता&#x9;197c&lt;br&gt;&#xA;प्रत्यक्षं चैव ते कृष्ण पश्य सिद्धान्व्यवस्थितान्&#x9;198a&lt;br&gt;&#xA;ऋषीन्विद्याधरान्यक्षान्गन्धर्वाप्सरसस्तथा&#x9;198c&lt;br&gt;&#xA;पश्य वृक्षान्मनोरम्यान्सदा पुष्पफलान्वितान्&#x9;199a&lt;br&gt;&#xA;सर्वर्तुकुसुमैर्युक्तान्स्निग्धपत्रान्सुशाखिनः&#x9;199c&lt;br&gt;&#xA;सर्वमेतन्महाबाहो दिव्यभावसमन्वितम्&#x9;199e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/015/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/015/</guid>
      <description>&lt;p&gt;उपमन्युरुवाच&#x9;001&lt;br&gt;&#xA;एतान्सहस्रशश्चान्यान्समनुध्यातवान्हरः&#x9;001a&lt;br&gt;&#xA;कस्मात्प्रसादं भगवान्न कुर्यात्तव माधव&#x9;001c&lt;br&gt;&#xA;त्वादृशेन हि देवानां श्लाघनीयः समागमः&#x9;002a&lt;br&gt;&#xA;ब्रह्मण्येनानृशंसेन श्रद्दधानेन चाप्युत&#x9;002c&lt;br&gt;&#xA;जप्यं च ते प्रदास्यामि येन द्रक्ष्यसि शङ्करम्&#x9;002e&lt;br&gt;&#xA;कृष्ण उवाच&#x9;003&lt;br&gt;&#xA;अब्रुवं तमहं ब्रह्मंस्त्वत्प्रसादान्महामुने&#x9;003a&lt;br&gt;&#xA;द्रक्ष्ये दितिजसङ्घानां मर्दनं त्रिदशेश्वरम्&#x9;003c&lt;br&gt;&#xA;दिनेऽष्टमे च विप्रेण दीक्षितोऽहं यथाविधि&#x9;004a&lt;br&gt;&#xA;दण्डी मुण्डी कुशी चीरी घृताक्तो मेखली तथा&#x9;004c&lt;br&gt;&#xA;मासमेकं फलाहारो द्वितीयं सलिलाशनः&#x9;005a&lt;br&gt;&#xA;तृतीयं च चतुर्थं च पञ्चमं चानिलाशनः&#x9;005c&lt;br&gt;&#xA;एकपादेन तिष्ठंश्च ऊर्ध्वबाहुरतन्द्रितः&#x9;006a&lt;br&gt;&#xA;तेजः सूर्यसहस्रस्य अपश्यं दिवि भारत&#x9;006c&lt;br&gt;&#xA;तस्य मध्यगतं चापि तेजसः पाण्डुनन्दन&#x9;007a&lt;br&gt;&#xA;इन्द्रायुधपिनद्धाङ्गं विद्युन्मालागवाक्षकम्&#x9;007c&lt;br&gt;&#xA;नीलशैलचयप्रख्यं बलाकाभूषितं घनम्&#x9;007e&lt;br&gt;&#xA;तमास्थितश्च भगवान्देव्या सह महाद्युतिः&#x9;008a&lt;br&gt;&#xA;तपसा तेजसा कान्त्या दीप्तया सह भार्यया&#x9;008c&lt;br&gt;&#xA;रराज भगवांस्तत्र देव्या सह महेश्वरः&#x9;009a&lt;br&gt;&#xA;सोमेन सहितः सूर्यो यथा मेघस्थितस्तथा&#x9;009c&lt;br&gt;&#xA;संहृष्टरोमा कौन्तेय विस्मयोत्फुल्ललोचनः&#x9;010a&lt;br&gt;&#xA;अपश्यं देवसङ्घानां गतिमार्तिहरं हरम्&#x9;010c&lt;br&gt;&#xA;किरीटिनं गदिनं शूलपाणिं व्याघ्राजिनं जटिलं दण्डपाणिम्&#x9;011a&lt;br&gt;&#xA;पिनाकिनं वज्रिणं तीक्ष्णदंष्ट्रं शुभाङ्गदं व्यालयज्ञोपवीतम्&#x9;011c&lt;br&gt;&#xA;दिव्यां मालामुरसानेकवर्णां समुद्वहन्तं गुल्फदेशावलम्बाम्&#x9;012a&lt;br&gt;&#xA;चन्द्रं यथा परिविष्टं ससन्ध्यं वर्षात्यये तद्वदपश्यमेनम्&#x9;012c&lt;br&gt;&#xA;प्रमथानां गणैश्चैव समन्तात्परिवारितम्&#x9;013a&lt;br&gt;&#xA;शरदीव सुदुष्प्रेक्ष्यं परिविष्टं दिवाकरम्&#x9;013c&lt;br&gt;&#xA;एकादश तथा चैनं रुद्राणां वृषवाहनम्&#x9;014a&lt;br&gt;&#xA;अस्तुवन्नियतात्मानः कर्मभिः शुभकर्मिणम्&#x9;014c&lt;br&gt;&#xA;आदित्या वसवः साध्या विश्वेदेवास्तथाश्विनौ&#x9;015a&lt;br&gt;&#xA;विश्वाभिः स्तुतिभिर्देवं विश्वदेवं समस्तुवन्&#x9;015c&lt;br&gt;&#xA;शतक्रतुश्च भगवान्विष्णुश्चादितिनन्दनौ&#x9;016a&lt;br&gt;&#xA;ब्रह्मा रथन्तरं साम ईरयन्ति भवान्तिके&#x9;016c&lt;br&gt;&#xA;योगीश्वराः सुबहवो योगदं पितरं गुरुम्&#x9;017a&lt;br&gt;&#xA;ब्रह्मर्षयश्च ससुतास्तथा देवर्षयश्च वै&#x9;017c&lt;br&gt;&#xA;पृथिवी चान्तरिक्षं च नक्षत्राणि ग्रहास्तथा&#x9;018a&lt;br&gt;&#xA;मासार्धमासा ऋतवो रात्र्यः संवत्सराः क्षणाः&#x9;018c&lt;br&gt;&#xA;मुहूर्ताश्च निमेषाश्च तथैव युगपर्ययाः&#x9;019a&lt;br&gt;&#xA;दिव्या राजन्नमस्यन्ति विद्याः सर्वा दिशस्तथा&#x9;019c&lt;br&gt;&#xA;सनत्कुमारो वेदाश्च इतिहासास्तथैव च&#x9;020a&lt;br&gt;&#xA;मरीचिरङ्गिरा अत्रिः पुलस्त्यः पुलहः क्रतुः&#x9;020c&lt;br&gt;&#xA;मनवः सप्तसोमश्च अथर्वा सबृहस्पतिः&#x9;021a&lt;br&gt;&#xA;भृगुर्दक्षः कश्यपश्च वसिष्ठः काश्य एव च&#x9;021c&lt;br&gt;&#xA;छन्दांसि दीक्षा यज्ञाश्च दक्षिणाः पावको हविः&#x9;022a&lt;br&gt;&#xA;यज्ञोपगानि द्रव्याणि मूर्तिमन्ति युधिष्ठिर&#x9;022c&lt;br&gt;&#xA;प्रजानां पतयः सर्वे सरितः पन्नगा नगाः&#x9;023a&lt;br&gt;&#xA;देवानां मातरः सर्वा देवपत्न्यः सकन्यकाः&#x9;023c&lt;br&gt;&#xA;सहस्राणि मुनीनां च अयुतान्यर्बुदानि च&#x9;024a&lt;br&gt;&#xA;नमस्यन्ति प्रभुं शान्तं पर्वताः सागरा दिशः&#x9;024c&lt;br&gt;&#xA;गन्धर्वाप्सरसश्चैव गीतवादित्रकोविदाः&#x9;025a&lt;br&gt;&#xA;दिव्यतानेन गायन्तः स्तुवन्ति भवमद्भुतम्&#x9;025c&lt;br&gt;&#xA;विद्याधरा दानवाश्च गुह्यका राक्षसास्तथा&#x9;025e&lt;br&gt;&#xA;सर्वाणि चैव भूतानि स्थावराणि चराणि च&#x9;026a&lt;br&gt;&#xA;नमस्यन्ति महाराज वाङ्मनःकर्मभिर्विभुम्&#x9;026c&lt;br&gt;&#xA;पुरस्ताद्विष्ठितः शर्वो ममासीत्त्रिदशेश्वरः&#x9;026e&lt;br&gt;&#xA;पुरस्ताद्विष्ठितं दृष्ट्वा ममेशानं च भारत&#x9;027a&lt;br&gt;&#xA;सप्रजापतिशक्रान्तं जगन्मामभ्युदैक्षत&#x9;027c&lt;br&gt;&#xA;ईक्षितुं च महादेवं न मे शक्तिरभूत्तदा&#x9;028a&lt;br&gt;&#xA;ततो मामब्रवीद्देवः पश्य कृष्ण वदस्व च&#x9;028c&lt;br&gt;&#xA;शिरसा वन्दिते देवे देवी प्रीता उमाभवत्&#x9;029a&lt;br&gt;&#xA;ततोऽहमस्तुवं स्थाणुं स्तुतं ब्रह्मादिभिः सुरैः&#x9;029c&lt;br&gt;&#xA;नमोऽस्तु ते शाश्वत सर्वयोने ब्रह्माधिपं त्वामृषयो वदन्ति&#x9;030a&lt;br&gt;&#xA;तपश्च सत्त्वं च रजस्तमश्च त्वामेव सत्यं च वदन्ति सन्तः&#x9;030c&lt;br&gt;&#xA;त्वं वै ब्रह्मा च रुद्रश्च वरुणोऽग्निर्मनुर्भवः&#x9;031a&lt;br&gt;&#xA;धाता त्वष्टा विधाता च त्वं प्रभुः सर्वतोमुखः&#x9;031c&lt;br&gt;&#xA;त्वत्तो जातानि भूतानि स्थावराणि चराणि च&#x9;032a&lt;br&gt;&#xA;त्वमादिः सर्वभूतानां संहारश्च त्वमेव हि&#x9;032c&lt;br&gt;&#xA;ये चेन्द्रियार्थाश्च मनश्च कृत्स्नं ये वायवः सप्त तथैव चाग्निः&#x9;033a&lt;br&gt;&#xA;ये वा दिविस्था देवताश्चापि पुंसां तस्मात्परं त्वामृषयो वदन्ति&#x9;033c&lt;br&gt;&#xA;वेदा यज्ञाश्च सोमश्च दक्षिणा पावको हविः&#x9;034a&lt;br&gt;&#xA;यज्ञोपगं च यत्किञ्चिद्भगवांस्तदसंशयम्&#x9;034c&lt;br&gt;&#xA;इष्टं दत्तमधीतं च व्रतानि नियमाश्च ये&#x9;035a&lt;br&gt;&#xA;ह्रीः कीर्तिः श्रीर्द्युतिस्तुष्टिः सिद्धिश्चैव त्वदर्पणा&#x9;035c&lt;br&gt;&#xA;कामः क्रोधो भयं लोभो मदः स्तम्भोऽथ मत्सरः&#x9;036a&lt;br&gt;&#xA;आधयो व्याधयश्चैव भगवंस्तनयास्तव&#x9;036c&lt;br&gt;&#xA;कृतिर्विकारः प्रलयः प्रधानं प्रभवोऽव्ययः&#x9;037a&lt;br&gt;&#xA;मनसः परमा योनिः स्वभावश्चापि शाश्वतः&#x9;037c&lt;br&gt;&#xA;अव्यक्तः पावन विभो सहस्रांशो हिरण्मयः&#x9;037e&lt;br&gt;&#xA;आदिर्गुणानां सर्वेषां भवान्वै जीवनाश्रयः&#x9;038a&lt;br&gt;&#xA;महानात्मा मतिर्ब्रह्मा विश्वः शम्भुः स्वयम्भुवः&#x9;038c&lt;br&gt;&#xA;बुद्धिः प्रज्ञोपलब्धिश्च संवित्ख्यातिर्धृतिः स्मृतिः&#x9;039a&lt;br&gt;&#xA;पर्यायवाचकैः शब्दैर्महानात्मा विभाव्यसे&#x9;039c&lt;br&gt;&#xA;त्वां बुद्ध्वा ब्राह्मणो विद्वान्न प्रमोहं निगच्छति&#x9;040a&lt;br&gt;&#xA;हृदयं सर्वभूतानां क्षेत्रज्ञस्त्वमृषिष्टुतः&#x9;040c&lt;br&gt;&#xA;सर्वतःपाणिपादस्त्वं सर्वतोक्षिशिरोमुखः&#x9;041a&lt;br&gt;&#xA;सर्वतःश्रुतिमाल्ँलोके सर्वमावृत्य तिष्ठसि&#x9;041c&lt;br&gt;&#xA;फलं त्वमसि तिग्मांशो निमेषादिषु कर्मसु&#x9;042a&lt;br&gt;&#xA;त्वं वै प्रभार्चिः पुरुषः सर्वस्य हृदि संस्थितः&#x9;042c&lt;br&gt;&#xA;अणिमा लघिमा प्राप्तिरीशानो ज्योतिरव्ययः&#x9;042e&lt;br&gt;&#xA;त्वयि बुद्धिर्मतिर्लोकाः प्रपन्नाः संश्रिताश्च ये&#x9;043a&lt;br&gt;&#xA;ध्यानिनो नित्ययोगाश्च सत्यसन्धा जितेन्द्रियाः&#x9;043c&lt;br&gt;&#xA;यस्त्वां ध्रुवं वेदयते गुहाशयं प्रभुं पुराणं पुरुषं विश्वरूपम्&#x9;044a&lt;br&gt;&#xA;हिरण्मयं बुद्धिमतां परां गतिं स बुद्धिमान्बुद्धिमतीत्य तिष्ठति&#x9;044c&lt;br&gt;&#xA;विदित्वा सप्त सूक्ष्माणि षडङ्गं त्वां च मूर्तितः&#x9;045a&lt;br&gt;&#xA;प्रधानविधियोगस्थस्त्वामेव विशते बुधः&#x9;045c&lt;br&gt;&#xA;एवमुक्ते मया पार्थ भवे चार्तिविनाशने&#x9;046a&lt;br&gt;&#xA;चराचरं जगत्सर्वं सिंहनादमथाकरोत्&#x9;046c&lt;br&gt;&#xA;सविप्रसङ्घाश्च सुरासुराश्च नागाः पिशाचाः पितरो वयांसि&#x9;047a&lt;br&gt;&#xA;रक्षोगणा भूतगणाश्च सर्वे महर्षयश्चैव तथा प्रणेमुः&#x9;047c&lt;br&gt;&#xA;मम मूर्ध्नि च दिव्यानां कुसुमानां सुगन्धिनाम्&#x9;048a&lt;br&gt;&#xA;राशयो निपतन्ति स्म वायुश्च सुसुखो ववौ&#x9;048c&lt;br&gt;&#xA;निरीक्ष्य भगवान्देवीमुमां मां च जगद्धितः&#x9;049a&lt;br&gt;&#xA;शतक्रतुं चाभिवीक्ष्य स्वयं मामाह शङ्करः&#x9;049c&lt;br&gt;&#xA;विद्मः कृष्ण परां भक्तिमस्मासु तव शत्रुहन्&#x9;050a&lt;br&gt;&#xA;क्रियतामात्मनः श्रेयः प्रीतिर्हि परमा त्वयि&#x9;050c&lt;br&gt;&#xA;वृणीष्वाष्टौ वरान्कृष्ण दातास्मि तव सत्तम&#x9;051a&lt;br&gt;&#xA;ब्रूहि यादवशार्दूल यानिच्छसि सुदुर्लभान्&#x9;051c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/016/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/016/</guid>
      <description>&lt;p&gt;कृष्ण उवाच&#x9;001&lt;br&gt;&#xA;मूर्ध्ना निपत्य नियतस्तेजःसन्निचये ततः&#x9;001a&lt;br&gt;&#xA;परमं हर्षमागम्य भगवन्तमथाब्रुवम्&#x9;001c&lt;br&gt;&#xA;धर्मे दृढत्वं युधि शत्रुघातं यशस्तथाग्र्यं परमं बलं च&#x9;002a&lt;br&gt;&#xA;योगप्रियत्वं तव सन्निकर्षं वृणे सुतानां च शतं शतानि&#x9;002c&lt;br&gt;&#xA;एवमस्त्विति तद्वाक्यं मयोक्तः प्राह शङ्करः&#x9;003a&lt;br&gt;&#xA;ततो मां जगतो माता धरणी सर्वपावनी&#x9;004a&lt;br&gt;&#xA;उवाचोमा प्रणिहिता शर्वाणी तपसां निधिः&#x9;004c&lt;br&gt;&#xA;दत्तो भगवता पुत्रः साम्बो नाम तवानघ&#x9;005a&lt;br&gt;&#xA;मत्तोऽप्यष्टौ वरानिष्टान्गृहाण त्वं ददामि ते&#x9;005c&lt;br&gt;&#xA;प्रणम्य शिरसा सा च मयोक्ता पाण्डुनन्दन&#x9;005e&lt;br&gt;&#xA;द्विजेष्वकोपं पितृतः प्रसादं शतं सुतानामुपभोगं परं च&#x9;006a&lt;br&gt;&#xA;कुले प्रीतिं मातृतश्च प्रसादं शमप्राप्तिं प्रवृणे चापि दाक्ष्यम्&#x9;006c&lt;br&gt;&#xA;देव्युवाच&#x9;007&lt;br&gt;&#xA;एवं भविष्यत्यमरप्रभाव नाहं मृषा जातु वदे कदाचित्&#x9;007a&lt;br&gt;&#xA;भार्यासहस्राणि च षोडशैव तासु प्रियत्वं च तथाक्षयत्वम्&#x9;007c&lt;br&gt;&#xA;प्रीतिं चाग्र्यां बान्धवानां सकाशाद्ददामि ते वपुषः काम्यतां च&#x9;008a&lt;br&gt;&#xA;भोक्ष्यन्ते वै सप्ततिर्वै शतानि गृहे तुभ्यमतिथीनां च नित्यम्&#x9;008c&lt;br&gt;&#xA;वासुदेव उवाच&#x9;009&lt;br&gt;&#xA;एवं दत्त्वा वरान्देवो मम देवी च भारत&#x9;009a&lt;br&gt;&#xA;अन्तर्हितः क्षणे तस्मिन्सगणो भीमपूर्वज&#x9;009c&lt;br&gt;&#xA;एतदत्यद्भुतं सर्वं ब्राह्मणायातितेजसे&#x9;010a&lt;br&gt;&#xA;उपमन्यवे मया कृत्स्नमाख्यातं कौरवोत्तम&#x9;010c&lt;br&gt;&#xA;नमस्कृत्वा तु स प्राह देवदेवाय सुव्रत&#x9;011a&lt;br&gt;&#xA;नास्ति शर्वसमो दाने नास्ति शर्वसमो रणे&#x9;011c&lt;br&gt;&#xA;नास्ति शर्वसमो देवो नास्ति शर्वसमा गतिः&#x9;011e&lt;br&gt;&#xA;ऋषिरासीत्कृते तात तण्डिरित्येव विश्रुतः&#x9;012a&lt;br&gt;&#xA;दश वर्षसहस्राणि तेन देवः समाधिना&#x9;012c&lt;br&gt;&#xA;आराधितोऽभूद्भक्तेन तस्योदर्कं निशामय&#x9;012e&lt;br&gt;&#xA;स दृष्टवान्महादेवमस्तौषीच्च स्तवैर्विभुम्&#x9;013a&lt;br&gt;&#xA;पवित्राणां पवित्रस्त्वं गतिर्गतिमतां वर&#x9;013c&lt;br&gt;&#xA;अत्युग्रं तेजसां तेजस्तपसां परमं तपः&#x9;013e&lt;br&gt;&#xA;विश्वावसुहिरण्याक्षपुरुहूतनमस्कृत&#x9;014a&lt;br&gt;&#xA;भूरिकल्याणद विभो पुरुसत्य नमोऽस्तु ते&#x9;014c&lt;br&gt;&#xA;जातीमरणभीरूणां यतीनां यततां विभो&#x9;015a&lt;br&gt;&#xA;निर्वाणद सहस्रांशो नमस्तेऽस्तु सुखाश्रय&#x9;015c&lt;br&gt;&#xA;ब्रह्मा शतक्रतुर्विष्णुर्विश्वेदेवा महर्षयः&#x9;016a&lt;br&gt;&#xA;न विदुस्त्वां तु तत्त्वेन कुतो वेत्स्यामहे वयम्&#x9;016c&lt;br&gt;&#xA;त्वत्तः प्रवर्तते कालस्त्वयि कालश्च लीयते&#x9;017a&lt;br&gt;&#xA;कालाख्यः पुरुषाख्यश्च ब्रह्माख्यश्च त्वमेव हि&#x9;017c&lt;br&gt;&#xA;तनवस्ते स्मृतास्तिस्रः पुराणज्ञैः सुरर्षिभिः&#x9;018a&lt;br&gt;&#xA;अधिपौरुषमध्यात्ममधिभूताधिदैवतम्&#x9;018c&lt;br&gt;&#xA;अधिलोक्याधिविज्ञानमधियज्ञस्त्वमेव हि&#x9;018e&lt;br&gt;&#xA;त्वां विदित्वात्मदेहस्थं दुर्विदं दैवतैरपि&#x9;019a&lt;br&gt;&#xA;विद्वांसो यान्ति निर्मुक्ताः परं भावमनामयम्&#x9;019c&lt;br&gt;&#xA;अनिच्छतस्तव विभो जन्ममृत्युरनेकतः&#x9;020a&lt;br&gt;&#xA;द्वारं त्वं स्वर्गमोक्षाणामाक्षेप्ता त्वं ददासि च&#x9;020c&lt;br&gt;&#xA;त्वमेव मोक्षः स्वर्गश्च कामः क्रोधस्त्वमेव हि&#x9;021a&lt;br&gt;&#xA;सत्त्वं रजस्तमश्चैव अधश्चोर्ध्वं त्वमेव हि&#x9;021c&lt;br&gt;&#xA;ब्रह्मा विष्णुश्च रुद्रश्च स्कन्देन्द्रौ सविता यमः&#x9;022a&lt;br&gt;&#xA;वरुणेन्दू मनुर्धाता विधाता त्वं धनेश्वरः&#x9;022c&lt;br&gt;&#xA;भूर्वायुर्ज्योतिरापश्च वाग्बुद्धिस्त्वं मतिर्मनः&#x9;023a&lt;br&gt;&#xA;कर्म सत्यानृते चोभे त्वमेवास्ति च नास्ति च&#x9;023c&lt;br&gt;&#xA;इन्द्रियाणीन्द्रियार्थाश्च तत्परं प्रकृतेर्ध्रुवम्&#x9;024a&lt;br&gt;&#xA;विश्वाविश्वपरो भावश्चिन्त्याचिन्त्यस्त्वमेव हि&#x9;024c&lt;br&gt;&#xA;यच्चैतत्परमं ब्रह्म यच्च तत्परमं पदम्&#x9;025a&lt;br&gt;&#xA;या गतिः साङ्ख्ययोगानां स भवान्नात्र संशयः&#x9;025c&lt;br&gt;&#xA;नूनमद्य कृतार्थाः स्म नूनं प्राप्ताः सतां गतिम्&#x9;026a&lt;br&gt;&#xA;यां गतिं प्राप्नुवन्तीह ज्ञाननिर्मलबुद्धयः&#x9;026c&lt;br&gt;&#xA;अहो मूढाः स्म सुचिरमिमं कालमचेतसः&#x9;027a&lt;br&gt;&#xA;यन्न विद्मः परं देवं शाश्वतं यं विदुर्बुधाः&#x9;027c&lt;br&gt;&#xA;सोऽयमासादितः साक्षाद्बहुभिर्जन्मभिर्मया&#x9;028a&lt;br&gt;&#xA;भक्तानुग्रहकृद्देवो यं ज्ञात्वामृतमश्नुते&#x9;028c&lt;br&gt;&#xA;देवासुरमनुष्याणां यच्च गुह्यं सनातनम्&#x9;029a&lt;br&gt;&#xA;गुहायां निहितं ब्रह्म दुर्विज्ञेयं सुरैरपि&#x9;029c&lt;br&gt;&#xA;स एष भगवान्देवः सर्वकृत्सर्वतोमुखः&#x9;030a&lt;br&gt;&#xA;सर्वात्मा सर्वदर्शी च सर्वगः सर्ववेदिता&#x9;030c&lt;br&gt;&#xA;प्राणकृत्प्राणभृत्प्राणी प्राणदः प्राणिनां गतिः&#x9;031a&lt;br&gt;&#xA;देहकृद्देहभृद्देही देहभुग्देहिनां गतिः&#x9;031c&lt;br&gt;&#xA;अध्यात्मगतिनिष्ठानां ध्यानिनामात्मवेदिनाम्&#x9;032a&lt;br&gt;&#xA;अपुनर्मारकामानां या गतिः सोऽयमीश्वरः&#x9;032c&lt;br&gt;&#xA;अयं च सर्वभूतानां शुभाशुभगतिप्रदः&#x9;033a&lt;br&gt;&#xA;अयं च जन्ममरणे विदध्यात्सर्वजन्तुषु&#x9;033c&lt;br&gt;&#xA;अयं च सिद्धिकामानामृषीणां सिद्धिदः प्रभुः&#x9;034a&lt;br&gt;&#xA;अयं च मोक्षकामानां द्विजानां मोक्षदः प्रभुः&#x9;034c&lt;br&gt;&#xA;भूराद्यान्सर्वभुवनानुत्पाद्य सदिवौकसः&#x9;035a&lt;br&gt;&#xA;विभर्ति देवस्तनुभिरष्टाभिश्च ददाति च&#x9;035c&lt;br&gt;&#xA;अतः प्रवर्तते सर्वमस्मिन्सर्वं प्रतिष्ठितम्&#x9;036a&lt;br&gt;&#xA;अस्मिंश्च प्रलयं याति अयमेकः सनातनः&#x9;036c&lt;br&gt;&#xA;अयं स सत्यकामानां सत्यलोकः परः सताम्&#x9;037a&lt;br&gt;&#xA;अपवर्गश्च मुक्तानां कैवल्यं चात्मवादिनाम्&#x9;037c&lt;br&gt;&#xA;अयं ब्रह्मादिभिः सिद्धैर्गुहायां गोपितः प्रभुः&#x9;038a&lt;br&gt;&#xA;देवासुरमनुष्याणां न प्रकाशो भवेदिति&#x9;038c&lt;br&gt;&#xA;तं त्वां देवासुरनरास्तत्त्वेन न विदुर्भवम्&#x9;039a&lt;br&gt;&#xA;मोहिताः खल्वनेनैव हृच्छयेन प्रवेशिताः&#x9;039c&lt;br&gt;&#xA;ये चैनं सम्प्रपद्यन्ते भक्तियोगेन भारत&#x9;040a&lt;br&gt;&#xA;तेषामेवात्मनात्मानं दर्शयत्येष हृच्छयः&#x9;040c&lt;br&gt;&#xA;यं ज्ञात्वा न पुनर्जन्म मरणं चापि विद्यते&#x9;041a&lt;br&gt;&#xA;यं विदित्वा परं वेद्यं वेदितव्यं न विद्यते&#x9;041c&lt;br&gt;&#xA;यं लब्ध्वा परमं लाभं मन्यते नाधिकं पुनः&#x9;042a&lt;br&gt;&#xA;प्राणसूक्ष्मां परां प्राप्तिमागच्छत्यक्षयावहाम्&#x9;042c&lt;br&gt;&#xA;यं साङ्ख्या गुणतत्त्वज्ञाः साङ्ख्यशास्त्रविशारदाः&#x9;043a&lt;br&gt;&#xA;सूक्ष्मज्ञानरताः पूर्वं ज्ञात्वा मुच्यन्ति बन्धनैः&#x9;043c&lt;br&gt;&#xA;यं च वेदविदो वेद्यं वेदान्तेषु प्रतिष्ठितम्&#x9;044a&lt;br&gt;&#xA;प्राणायामपरा नित्यं यं विशन्ति जपन्ति च&#x9;044c&lt;br&gt;&#xA;अयं स देवयानानामादित्यो द्वारमुच्यते&#x9;045a&lt;br&gt;&#xA;अयं च पितृयानानां चन्द्रमा द्वारमुच्यते&#x9;045c&lt;br&gt;&#xA;एष कालगतिश्चित्रा संवत्सरयुगादिषु&#x9;046a&lt;br&gt;&#xA;भावाभावौ तदात्वे च अयने दक्षिणोत्तरे&#x9;046c&lt;br&gt;&#xA;एवं प्रजापतिः पूर्वमाराध्य बहुभिः स्तवैः&#x9;047a&lt;br&gt;&#xA;वरयामास पुत्रत्वे नीललोहितसञ्ज्ञितम्&#x9;047c&lt;br&gt;&#xA;ऋग्भिर्यमनुशंसन्ति तन्त्रे कर्मणि बह्वृचः&#x9;048a&lt;br&gt;&#xA;यजुर्भिर्यं त्रिधा वेद्यं जुह्वत्यध्वर्यवोऽध्वरे&#x9;048c&lt;br&gt;&#xA;सामभिर्यं च गायन्ति सामगाः शुद्धबुद्धयः&#x9;049a&lt;br&gt;&#xA;यज्ञस्य परमा योनिः पतिश्चायं परः स्मृतः&#x9;049c&lt;br&gt;&#xA;रात्र्यहःश्रोत्रनयनः पक्षमासशिरोभुजः&#x9;050a&lt;br&gt;&#xA;ऋतुवीर्यस्तपोधैर्यो ह्यब्दगुह्योरुपादवान्&#x9;050c&lt;br&gt;&#xA;मृत्युर्यमो हुताशश्च कालः संहारवेगवान्&#x9;051a&lt;br&gt;&#xA;कालस्य परमा योनिः कालश्चायं सनातनः&#x9;051c&lt;br&gt;&#xA;चन्द्रादित्यौ सनक्षत्रौ सग्रहौ सह वायुना&#x9;052a&lt;br&gt;&#xA;ध्रुवः सप्तर्षयश्चैव भुवनाः सप्त एव च&#x9;052c&lt;br&gt;&#xA;प्रधानं महदव्यक्तं विशेषान्तं सवैकृतम्&#x9;053a&lt;br&gt;&#xA;ब्रह्मादि स्तम्बपर्यन्तं भूतादि सदसच्च यत्&#x9;053c&lt;br&gt;&#xA;अष्टौ प्रकृतयश्चैव प्रकृतिभ्यश्च यत्परम्&#x9;054a&lt;br&gt;&#xA;अस्य देवस्य यद्भागं कृत्स्नं सम्परिवर्तते&#x9;054c&lt;br&gt;&#xA;एतत्परममानन्दं यत्तच्छाश्वतमेव च&#x9;055a&lt;br&gt;&#xA;एषा गतिर्विरक्तानामेष भावः परः सताम्&#x9;055c&lt;br&gt;&#xA;एतत्पदमनुद्विग्नमेतद्ब्रह्म सनातनम्&#x9;056a&lt;br&gt;&#xA;शास्त्रवेदाङ्गविदुषामेतद्ध्यानं परं पदम्&#x9;056c&lt;br&gt;&#xA;इयं सा परमा काष्ठा इयं सा परमा कला&#x9;057a&lt;br&gt;&#xA;इयं सा परमा सिद्धिरियं सा परमा गतिः&#x9;057c&lt;br&gt;&#xA;इयं सा परमा शान्तिरियं सा निर्वृतिः परा&#x9;058a&lt;br&gt;&#xA;यं प्राप्य कृतकृत्याः स्म इत्यमन्यन्त वेधसः&#x9;058c&lt;br&gt;&#xA;इयं तुष्टिरियं सिद्धिरियं श्रुतिरियं स्मृतिः&#x9;059a&lt;br&gt;&#xA;अध्यात्मगतिनिष्ठानां विदुषां प्राप्तिरव्यया&#x9;059c&lt;br&gt;&#xA;यजतां यज्ञकामानां यज्ञैर्विपुलदक्षिणैः&#x9;060a&lt;br&gt;&#xA;या गतिर्दैवतैर्दिव्या सा गतिस्त्वं सनातन&#x9;060c&lt;br&gt;&#xA;जप्यहोमव्रतैः कृच्छ्रैर्नियमैर्देहपातनैः&#x9;061a&lt;br&gt;&#xA;तप्यतां या गतिर्देव वैराजे सा गतिर्भवान्&#x9;061c&lt;br&gt;&#xA;कर्मन्यासकृतानां च विरक्तानां ततस्ततः&#x9;062a&lt;br&gt;&#xA;या गतिर्ब्रह्मभवने सा गतिस्त्वं सनातन&#x9;062c&lt;br&gt;&#xA;अपुनर्मारकामानां वैराग्ये वर्ततां परे&#x9;063a&lt;br&gt;&#xA;विकृतीनां लयानां च सा गतिस्त्वं सनातन&#x9;063c&lt;br&gt;&#xA;ज्ञानविज्ञाननिष्ठानां निरुपाख्या निरञ्जना&#x9;064a&lt;br&gt;&#xA;कैवल्या या गतिर्देव परमा सा गतिर्भवान्&#x9;064c&lt;br&gt;&#xA;वेदशास्त्रपुराणोक्ताः पञ्चैता गतयः स्मृताः&#x9;065a&lt;br&gt;&#xA;त्वत्प्रसादाद्धि लभ्यन्ते न लभ्यन्तेऽन्यथा विभो&#x9;065c&lt;br&gt;&#xA;इति तण्डिस्तपोयोगात्तुष्टावेशानमव्ययम्&#x9;066a&lt;br&gt;&#xA;जगौ च परमं ब्रह्म यत्पुरा लोककृज्जगौ&#x9;066c&lt;br&gt;&#xA;ब्रह्मा शतक्रतुर्विष्णुर्विश्वेदेवा महर्षयः&#x9;067a&lt;br&gt;&#xA;न विदुस्त्वामिति ततस्तुष्टः प्रोवाच तं शिवः&#x9;067c&lt;br&gt;&#xA;अक्षयश्चाव्ययश्चैव भविता दुःखवर्जितः&#x9;068a&lt;br&gt;&#xA;यशस्वी तेजसा युक्तो दिव्यज्ञानसमन्वितः&#x9;068c&lt;br&gt;&#xA;ऋषीणामभिगम्यश्च सूत्रकर्ता सुतस्तव&#x9;069a&lt;br&gt;&#xA;मत्प्रसादाद्द्विजश्रेष्ठ भविष्यति न संशयः&#x9;069c&lt;br&gt;&#xA;कं वा कामं ददाम्यद्य ब्रूहि यद्वत्स काङ्क्षसे&#x9;070a&lt;br&gt;&#xA;प्राञ्जलिः स उवाचेदं त्वयि भक्तिर्दृढास्तु मे&#x9;070c&lt;br&gt;&#xA;एवं दत्त्वा वरं देवो वन्द्यमानः सुरर्षिभिः&#x9;071a&lt;br&gt;&#xA;स्तूयमानश्च विबुधैस्तत्रैवान्तरधीयत&#x9;071c&lt;br&gt;&#xA;अन्तर्हिते भगवति सानुगे यादवेश्वर&#x9;072a&lt;br&gt;&#xA;ऋषिराश्रममागम्य ममैतत्प्रोक्तवानिह&#x9;072c&lt;br&gt;&#xA;यानि च प्रथितान्यादौ तण्डिराख्यातवान्मम&#x9;073a&lt;br&gt;&#xA;नामानि मानवश्रेष्ठ तानि त्वं शृणु सिद्धये&#x9;073c&lt;br&gt;&#xA;दश नामसहस्राणि वेदेष्वाह पितामहः&#x9;074a&lt;br&gt;&#xA;शर्वस्य शास्त्रेषु तथा दश नामशतानि वै&#x9;074c&lt;br&gt;&#xA;गुह्यानीमानि नामानि तण्डिर्भगवतोऽच्युत&#x9;075a&lt;br&gt;&#xA;देवप्रसादाद्देवेश पुरा प्राह महात्मने&#x9;075c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/017/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/017/</guid>
      <description>&lt;p&gt;वासुदेव उवाच&#x9;001&lt;br&gt;&#xA;ततः स प्रयतो भूत्वा मम तात युधिष्ठिर&#x9;001a&lt;br&gt;&#xA;प्राञ्जलिः प्राह विप्रर्षिर्नामसंहारमादितः&#x9;001c&lt;br&gt;&#xA;उपमन्युरुवाच&#x9;002&lt;br&gt;&#xA;ब्रह्मप्रोक्तैरृषिप्रोक्तैर्वेदवेदाङ्गसम्भवैः&#x9;002a&lt;br&gt;&#xA;सर्वलोकेषु विख्यातैः स्थाणुं स्तोष्यामि नामभिः&#x9;002c&lt;br&gt;&#xA;महद्भिर्विहितैः सत्यैः सिद्धैः सर्वार्थसाधकैः&#x9;003a&lt;br&gt;&#xA;ऋषिणा तण्डिना भक्त्या कृतैर्देवकृतात्मना&#x9;003c&lt;br&gt;&#xA;यथोक्तैर्लोकविख्यातैर्मुनिभिस्तत्त्वदर्शिभिः&#x9;004a&lt;br&gt;&#xA;प्रवरं प्रथमं स्वर्ग्यं सर्वभूतहितं शुभम्&#x9;004c&lt;br&gt;&#xA;श्रुतैः सर्वत्र जगति ब्रह्मलोकावतारितैः&#x9;004e&lt;br&gt;&#xA;यत्तद्रहस्यं परमं ब्रह्मप्रोक्तं सनातनम्&#x9;005a&lt;br&gt;&#xA;वक्ष्ये यदुकुलश्रेष्ठ शृणुष्वावहितो मम&#x9;005c&lt;br&gt;&#xA;परत्वेन भवं देवं भक्तस्त्वं परमेश्वरम्&#x9;006a&lt;br&gt;&#xA;तेन ते श्रावयिष्यामि यत्तद्ब्रह्म सनातनम्&#x9;006c&lt;br&gt;&#xA;न शक्यं विस्तरात्कृत्स्नं वक्तुं शर्वस्य केनचित्&#x9;007a&lt;br&gt;&#xA;युक्तेनापि विभूतीनामपि वर्षशतैरपि&#x9;007c&lt;br&gt;&#xA;यस्यादिर्मध्यमन्तश्च सुरैरपि न गम्यते&#x9;008a&lt;br&gt;&#xA;कस्तस्य शक्नुयाद्वक्तुं गुणान्कार्त्स्न्येन माधव&#x9;008c&lt;br&gt;&#xA;किं तु देवस्य महतः सङ्क्षिप्तार्थपदाक्षरम्&#x9;009a&lt;br&gt;&#xA;शक्तितश्चरितं वक्ष्ये प्रसादात्तस्य चैव हि&#x9;009c&lt;br&gt;&#xA;अप्राप्येह ततोऽनुज्ञां न शक्यः स्तोतुमीश्वरः&#x9;010a&lt;br&gt;&#xA;यदा तेनाभ्यनुज्ञातः स्तुवत्येव सदा भवम्&#x9;010c&lt;br&gt;&#xA;अनादिनिधनस्याहं सर्वयोनेर्महात्मनः&#x9;011a&lt;br&gt;&#xA;नाम्नां कञ्चित्समुद्देशं वक्ष्ये ह्यव्यक्तयोनिनः&#x9;011c&lt;br&gt;&#xA;वरदस्य वरेण्यस्य विश्वरूपस्य धीमतः&#x9;012a&lt;br&gt;&#xA;शृणु नामसमुद्देशं यदुक्तं पद्मयोनिना&#x9;012c&lt;br&gt;&#xA;दश नामसहस्राणि यान्याह प्रपितामहः&#x9;013a&lt;br&gt;&#xA;तानि निर्मथ्य मनसा दध्नो घृतमिवोद्धृतम्&#x9;013c&lt;br&gt;&#xA;गिरेः सारं यथा हेम पुष्पात्सारं यथा मधु&#x9;014a&lt;br&gt;&#xA;घृतात्सारं यथा मण्डस्तथैतत्सारमुद्धृतम्&#x9;014c&lt;br&gt;&#xA;सर्वपाप्मापहमिदं चतुर्वेदसमन्वितम्&#x9;015a&lt;br&gt;&#xA;प्रयत्नेनाधिगन्तव्यं धार्यं च प्रयतात्मना&#x9;015c&lt;br&gt;&#xA;शान्तिकं पौष्टिकं चैव रक्षोघ्नं पावनं महत्&#x9;015e&lt;br&gt;&#xA;इदं भक्ताय दातव्यं श्रद्दधानास्तिकाय च&#x9;016a&lt;br&gt;&#xA;नाश्रद्दधानरूपाय नास्तिकायाजितात्मने&#x9;016c&lt;br&gt;&#xA;यश्चाभ्यसूयते देवं भूतात्मानं पिनाकिनम्&#x9;017a&lt;br&gt;&#xA;स कृष्ण नरकं याति सह पूर्वैः सहानुगैः&#x9;017c&lt;br&gt;&#xA;इदं ध्यानमिदं योगमिदं ध्येयमनुत्तमम्&#x9;018a&lt;br&gt;&#xA;इदं जप्यमिदं ज्ञानं रहस्यमिदमुत्तमम्&#x9;018c&lt;br&gt;&#xA;इदं ज्ञात्वान्तकालेऽपि गच्छेद्धि परमां गतिम्&#x9;018e&lt;br&gt;&#xA;पवित्रं मङ्गलं पुण्यं कल्याणमिदमुत्तमम्&#x9;019a&lt;br&gt;&#xA;निगदिष्ये महाबाहो स्तवानामुत्तमं स्तवम्&#x9;019c&lt;br&gt;&#xA;इदं ब्रह्मा पुरा कृत्वा सर्वलोकपितामहः&#x9;020a&lt;br&gt;&#xA;सर्वस्तवानां दिव्यानां राजत्वे समकल्पयत्&#x9;020c&lt;br&gt;&#xA;तदाप्रभृति चैवायमीश्वरस्य महात्मनः&#x9;021a&lt;br&gt;&#xA;स्तवराजेति विख्यातो जगत्यमरपूजितः&#x9;021c&lt;br&gt;&#xA;ब्रह्मलोकादयं चैव स्तवराजोऽवतारितः&#x9;021e&lt;br&gt;&#xA;यस्मात्तण्डिः पुरा प्राह तेन तण्डिकृतोऽभवत्&#x9;022a&lt;br&gt;&#xA;स्वर्गाच्चैवात्र भूलोकं तण्डिना ह्यवतारितः&#x9;022c&lt;br&gt;&#xA;सर्वमङ्गलमङ्गल्यं सर्वपापप्रणाशनम्&#x9;023a&lt;br&gt;&#xA;निगदिष्ये महाबाहो स्तवानामुत्तमं स्तवम्&#x9;023c&lt;br&gt;&#xA;ब्रह्मणामपि यद्ब्रह्म पराणामपि यत्परम्&#x9;024a&lt;br&gt;&#xA;तेजसामपि यत्तेजस्तपसामपि यत्तपः&#x9;024c&lt;br&gt;&#xA;शान्तीनामपि या शान्तिर्द्युतीनामपि या द्युतिः&#x9;025a&lt;br&gt;&#xA;दान्तानामपि यो दान्तो धीमतामपि या च धीः&#x9;025c&lt;br&gt;&#xA;देवानामपि यो देवो मुनीनामपि यो मुनिः&#x9;026a&lt;br&gt;&#xA;यज्ञानामपि यो यज्ञः शिवानामपि यः शिवः&#x9;026c&lt;br&gt;&#xA;रुद्राणामपि यो रुद्रः प्रभुः प्रभवतामपि&#x9;027a&lt;br&gt;&#xA;योगिनामपि यो योगी कारणानां च कारणम्&#x9;027c&lt;br&gt;&#xA;यतो लोकाः सम्भवन्ति न भवन्ति यतः पुनः&#x9;028a&lt;br&gt;&#xA;सर्वभूतात्मभूतस्य हरस्यामिततेजसः&#x9;028c&lt;br&gt;&#xA;अष्टोत्तरसहस्रं तु नाम्नां शर्वस्य मे शृणु&#x9;029a&lt;br&gt;&#xA;यच्छ्रुत्वा मनुजश्रेष्ठ सर्वान्कामानवाप्स्यसि&#x9;029c&lt;br&gt;&#xA;स्थिरः स्थाणुः प्रभुर्भानुः प्रवरो वरदो वरः&#x9;030a&lt;br&gt;&#xA;सर्वात्मा सर्वविख्यातः सर्वः सर्वकरो भवः&#x9;030c&lt;br&gt;&#xA;जटी चर्मी शिखण्डी च सर्वाङ्गः सर्वभावनः&#x9;031a&lt;br&gt;&#xA;हरिश्च हरिणाक्षश्च सर्वभूतहरः प्रभुः&#x9;031c&lt;br&gt;&#xA;प्रवृत्तिश्च निवृत्तिश्च नियतः शाश्वतो ध्रुवः&#x9;032a&lt;br&gt;&#xA;श्मशानचारी भगवान्खचरो गोचरोऽर्दनः&#x9;032c&lt;br&gt;&#xA;अभिवाद्यो महाकर्मा तपस्वी भूतभावनः&#x9;033a&lt;br&gt;&#xA;उन्मत्तवेशप्रच्छन्नः सर्वलोकप्रजापतिः&#x9;033c&lt;br&gt;&#xA;महारूपो महाकायः सर्वरूपो महायशाः&#x9;034a&lt;br&gt;&#xA;महात्मा सर्वभूतश्च विरूपो वामनो मनुः&#x9;034c&lt;br&gt;&#xA;लोकपालोऽन्तर्हितात्मा प्रसादो हयगर्दभिः&#x9;035a&lt;br&gt;&#xA;पवित्रश्च महांश्चैव नियमो नियमाश्रयः&#x9;035c&lt;br&gt;&#xA;सर्वकर्मा स्वयम्भूश्च आदिरादिकरो निधिः&#x9;036a&lt;br&gt;&#xA;सहस्राक्षो विरूपाक्षः सोमो नक्षत्रसाधकः&#x9;036c&lt;br&gt;&#xA;चन्द्रसूर्यगतिः केतुर्ग्रहो ग्रहपतिर्वरः&#x9;037a&lt;br&gt;&#xA;अद्रिरद्र्यालयः कर्ता मृगबाणार्पणोऽनघः&#x9;037c&lt;br&gt;&#xA;महातपा घोरतपा अदीनो दीनसाधकः&#x9;038a&lt;br&gt;&#xA;संवत्सरकरो मन्त्रः प्रमाणं परमं तपः&#x9;038c&lt;br&gt;&#xA;योगी योज्यो महाबीजो महारेता महातपाः&#x9;039a&lt;br&gt;&#xA;सुवर्णरेताः सर्वज्ञः सुबीजो वृषवाहनः&#x9;039c&lt;br&gt;&#xA;दशबाहुस्त्वनिमिषो नीलकण्ठ उमापतिः&#x9;040a&lt;br&gt;&#xA;विश्वरूपः स्वयंश्रेष्ठो बलवीरो बलो गणः&#x9;040c&lt;br&gt;&#xA;गणकर्ता गणपतिर्दिग्वासाः काम्य एव च&#x9;041a&lt;br&gt;&#xA;पवित्रं परमं मन्त्रः सर्वभावकरो हरः&#x9;041c&lt;br&gt;&#xA;कमण्डलुधरो धन्वी बाणहस्तः कपालवान्&#x9;042a&lt;br&gt;&#xA;अशनी शतघ्नी खड्गी पट्टिशी चायुधी महान्&#x9;042c&lt;br&gt;&#xA;स्रुवहस्तः सुरूपश्च तेजस्तेजस्करो निधिः&#x9;043a&lt;br&gt;&#xA;उष्णीषी च सुवक्त्रश्च उदग्रो विनतस्तथा&#x9;043c&lt;br&gt;&#xA;दीर्घश्च हरिकेशश्च सुतीर्थः कृष्ण एव च&#x9;044a&lt;br&gt;&#xA;सृगालरूपः सर्वार्थो मुण्डः कुण्डी कमण्डलुः&#x9;044c&lt;br&gt;&#xA;अजश्च मृगरूपश्च गन्धधारी कपर्द्यपि&#x9;045a&lt;br&gt;&#xA;ऊर्ध्वरेता ऊर्ध्वलिङ्ग ऊर्ध्वशायी नभस्तलः&#x9;045c&lt;br&gt;&#xA;त्रिजटश्चीरवासाश्च रुद्रः सेनापतिर्विभुः&#x9;046a&lt;br&gt;&#xA;अहश्चरोऽथ नक्तं च तिग्ममन्युः सुवर्चसः&#x9;046c&lt;br&gt;&#xA;गजहा दैत्यहा लोको लोकधाता गुणाकरः&#x9;047a&lt;br&gt;&#xA;सिंहशार्दूलरूपश्च आर्द्रचर्माम्बरावृतः&#x9;047c&lt;br&gt;&#xA;कालयोगी महानादः सर्ववासश्चतुष्पथः&#x9;048a&lt;br&gt;&#xA;निशाचरः प्रेतचारी भूतचारी महेश्वरः&#x9;048c&lt;br&gt;&#xA;बहुभूतो बहुधनः सर्वाधारोऽमितो गतिः&#x9;049a&lt;br&gt;&#xA;नृत्यप्रियो नित्यनर्तो नर्तकः सर्वलासकः&#x9;049c&lt;br&gt;&#xA;घोरो महातपाः पाशो नित्यो गिरिचरो नभः&#x9;050a&lt;br&gt;&#xA;सहस्रहस्तो विजयो व्यवसायो ह्यनिन्दितः&#x9;050c&lt;br&gt;&#xA;अमर्षणो मर्षणात्मा यज्ञहा कामनाशनः&#x9;051a&lt;br&gt;&#xA;दक्षयज्ञापहारी च सुसहो मध्यमस्तथा&#x9;051c&lt;br&gt;&#xA;तेजोपहारी बलहा मुदितोऽर्थो जितो वरः&#x9;052a&lt;br&gt;&#xA;गम्भीरघोषो गम्भीरो गम्भीरबलवाहनः&#x9;052c&lt;br&gt;&#xA;न्यग्रोधरूपो न्यग्रोधो वृक्षकर्णस्थितिर्विभुः&#x9;053a&lt;br&gt;&#xA;तीक्ष्णतापश्च हर्यश्वः सहायः कर्मकालवित्&#x9;053c&lt;br&gt;&#xA;विष्णुप्रसादितो यज्ञः समुद्रो वडवामुखः&#x9;054a&lt;br&gt;&#xA;हुताशनसहायश्च प्रशान्तात्मा हुताशनः&#x9;054c&lt;br&gt;&#xA;उग्रतेजा महातेजा जयो विजयकालवित्&#x9;055a&lt;br&gt;&#xA;ज्योतिषामयनं सिद्धिः सन्धिर्विग्रह एव च&#x9;055c&lt;br&gt;&#xA;शिखी दण्डी जटी ज्वाली मूर्तिजो मूर्धगो बली&#x9;056a&lt;br&gt;&#xA;वैणवी पणवी ताली कालः कालकटङ्कटः&#x9;056c&lt;br&gt;&#xA;नक्षत्रविग्रहविधिर्गुणवृद्धिर्लयोऽगमः&#x9;057a&lt;br&gt;&#xA;प्रजापतिर्दिशाबाहुर्विभागः सर्वतोमुखः&#x9;057c&lt;br&gt;&#xA;विमोचनः सुरगणो हिरण्यकवचोद्भवः&#x9;058a&lt;br&gt;&#xA;मेढ्रजो बलचारी च महाचारी स्तुतस्तथा&#x9;058c&lt;br&gt;&#xA;सर्वतूर्यनिनादी च सर्ववाद्यपरिग्रहः&#x9;059a&lt;br&gt;&#xA;व्यालरूपो बिलावासी हेममाली तरङ्गवित्&#x9;059c&lt;br&gt;&#xA;त्रिदशस्त्रिकालधृक्कर्मसर्वबन्धविमोचनः&#x9;060a&lt;br&gt;&#xA;बन्धनस्त्वसुरेन्द्राणां युधि शत्रुविनाशनः&#x9;060c&lt;br&gt;&#xA;साङ्ख्यप्रसादो दुर्वासाः सर्वसाधुनिषेवितः&#x9;061a&lt;br&gt;&#xA;प्रस्कन्दनो विभागश्च अतुल्यो यज्ञभागवित्&#x9;061c&lt;br&gt;&#xA;सर्वावासः सर्वचारी दुर्वासा वासवोऽमरः&#x9;062a&lt;br&gt;&#xA;हेमो हेमकरो यज्ञः सर्वधारी धरोत्तमः&#x9;062c&lt;br&gt;&#xA;लोहिताक्षो महाक्षश्च विजयाक्षो विशारदः&#x9;063a&lt;br&gt;&#xA;सङ्ग्रहो निग्रहः कर्ता सर्पचीरनिवासनः&#x9;063c&lt;br&gt;&#xA;मुख्योऽमुख्यश्च देहश्च देहर्द्धिः सर्वकामदः&#x9;064a&lt;br&gt;&#xA;सर्वकालप्रसादश्च सुबलो बलरूपधृक्&#x9;064c&lt;br&gt;&#xA;आकाशनिधिरूपश्च निपाती उरगः खगः&#x9;065a&lt;br&gt;&#xA;रौद्ररूपोंऽशुरादित्यो वसुरश्मिः सुवर्चसी&#x9;065c&lt;br&gt;&#xA;वसुवेगो महावेगो मनोवेगो निशाचरः&#x9;066a&lt;br&gt;&#xA;सर्वावासी श्रियावासी उपदेशकरो हरः&#x9;066c&lt;br&gt;&#xA;मुनिरात्मपतिर्लोके सम्भोज्यश्च सहस्रदः&#x9;067a&lt;br&gt;&#xA;पक्षी च पक्षिरूपी च अतिदीप्तो विशां पतिः&#x9;067c&lt;br&gt;&#xA;उन्मादो मदनाकारो अर्थार्थकररोमशः&#x9;068a&lt;br&gt;&#xA;वामदेवश्च वामश्च प्राग्दक्षिण्यश्च वामनः&#x9;068c&lt;br&gt;&#xA;सिद्धयोगापहारी च सिद्धः सर्वार्थसाधकः&#x9;069a&lt;br&gt;&#xA;भिक्षुश्च भिक्षुरूपश्च विषाणी मृदुरव्ययः&#x9;069c&lt;br&gt;&#xA;महासेनो विशाखश्च षष्टिभागो गवां पतिः&#x9;070a&lt;br&gt;&#xA;वज्रहस्तश्च विष्कम्भी चमूस्तम्भन एव च&#x9;070c&lt;br&gt;&#xA;ऋतुरृतुकरः कालो मधुर्मधुकरोऽचलः&#x9;071a&lt;br&gt;&#xA;वानस्पत्यो वाजसेनो नित्यमाश्रमपूजितः&#x9;071c&lt;br&gt;&#xA;ब्रह्मचारी लोकचारी सर्वचारी सुचारवित्&#x9;072a&lt;br&gt;&#xA;ईशान ईश्वरः कालो निशाचारी पिनाकधृक्&#x9;072c&lt;br&gt;&#xA;नन्दीश्वरश्च नन्दी च नन्दनो नन्दिवर्धनः&#x9;073a&lt;br&gt;&#xA;भगस्याक्षिनिहन्ता च कालो ब्रह्मविदां वरः&#x9;073c&lt;br&gt;&#xA;चतुर्मुखो महालिङ्गश्चारुलिङ्गस्तथैव च&#x9;074a&lt;br&gt;&#xA;लिङ्गाध्यक्षः सुराध्यक्षो लोकाध्यक्षो युगावहः&#x9;074c&lt;br&gt;&#xA;बीजाध्यक्षो बीजकर्ता अध्यात्मानुगतो बलः&#x9;075a&lt;br&gt;&#xA;इतिहासकरः कल्पो गौतमोऽथ जलेश्वरः&#x9;075c&lt;br&gt;&#xA;दम्भो ह्यदम्भो वैदम्भो वश्यो वश्यकरः कविः&#x9;076a&lt;br&gt;&#xA;लोककर्ता पशुपतिर्महाकर्ता महौषधिः&#x9;076c&lt;br&gt;&#xA;अक्षरं परमं ब्रह्म बलवाञ्शक्र एव च&#x9;077a&lt;br&gt;&#xA;नीतिर्ह्यनीतिः शुद्धात्मा शुद्धो मान्यो मनोगतिः&#x9;077c&lt;br&gt;&#xA;बहुप्रसादः स्वपनो दर्पणोऽथ त्वमित्रजित्&#x9;078a&lt;br&gt;&#xA;वेदकारः सूत्रकारो विद्वान्समरमर्दनः&#x9;078c&lt;br&gt;&#xA;महामेघनिवासी च महाघोरो वशीकरः&#x9;079a&lt;br&gt;&#xA;अग्निज्वालो महाज्वालो अतिधूम्रो हुतो हविः&#x9;079c&lt;br&gt;&#xA;वृषणः शङ्करो नित्यो वर्चस्वी धूमकेतनः&#x9;080a&lt;br&gt;&#xA;नीलस्तथाङ्गलुब्धश्च शोभनो निरवग्रहः&#x9;080c&lt;br&gt;&#xA;स्वस्तिदः स्वस्तिभावश्च भागी भागकरो लघुः&#x9;081a&lt;br&gt;&#xA;उत्सङ्गश्च महाङ्गश्च महागर्भः परो युवा&#x9;081c&lt;br&gt;&#xA;कृष्णवर्णः सुवर्णश्च इन्द्रियः सर्वदेहिनाम्&#x9;082a&lt;br&gt;&#xA;महापादो महाहस्तो महाकायो महायशाः&#x9;082c&lt;br&gt;&#xA;महामूर्धा महामात्रो महानेत्रो दिगालयः&#x9;083a&lt;br&gt;&#xA;महादन्तो महाकर्णो महामेढ्रो महाहनुः&#x9;083c&lt;br&gt;&#xA;महानासो महाकम्बुर्महाग्रीवः श्मशानधृक्&#x9;084a&lt;br&gt;&#xA;महावक्षा महोरस्को अन्तरात्मा मृगालयः&#x9;084c&lt;br&gt;&#xA;लम्बनो लम्बितोष्ठश्च महामायः पयोनिधिः&#x9;085a&lt;br&gt;&#xA;महादन्तो महादंष्ट्रो महाजिह्वो महामुखः&#x9;085c&lt;br&gt;&#xA;महानखो महारोमा महाकेशो महाजटः&#x9;086a&lt;br&gt;&#xA;असपत्नः प्रसादश्च प्रत्ययो गिरिसाधनः&#x9;086c&lt;br&gt;&#xA;स्नेहनोऽस्नेहनश्चैव अजितश्च महामुनिः&#x9;087a&lt;br&gt;&#xA;वृक्षाकारो वृक्षकेतुरनलो वायुवाहनः&#x9;087c&lt;br&gt;&#xA;मण्डली मेरुधामा च देवदानवदर्पहा&#x9;088a&lt;br&gt;&#xA;अथर्वशीर्षः सामास्य ऋक्सहस्रामितेक्षणः&#x9;088c&lt;br&gt;&#xA;यजुःपादभुजो गुह्यः प्रकाशो जङ्गमस्तथा&#x9;089a&lt;br&gt;&#xA;अमोघार्थः प्रसादश्च अभिगम्यः सुदर्शनः&#x9;089c&lt;br&gt;&#xA;उपहारप्रियः शर्वः कनकः काञ्चनः स्थिरः&#x9;090a&lt;br&gt;&#xA;नाभिर्नन्दिकरो भाव्यः पुष्करस्थपतिः स्थिरः&#x9;090c&lt;br&gt;&#xA;द्वादशस्त्रासनश्चाद्यो यज्ञो यज्ञसमाहितः&#x9;091a&lt;br&gt;&#xA;नक्तं कलिश्च कालश्च मकरः कालपूजितः&#x9;091c&lt;br&gt;&#xA;सगणो गणकारश्च भूतभावनसारथिः&#x9;092a&lt;br&gt;&#xA;भस्मशायी भस्मगोप्ता भस्मभूतस्तरुर्गणः&#x9;092c&lt;br&gt;&#xA;अगणश्चैव लोपश्च महात्मा सर्वपूजितः&#x9;093a&lt;br&gt;&#xA;शङ्कुस्त्रिशङ्कुः सम्पन्नः शुचिर्भूतनिषेवितः&#x9;093c&lt;br&gt;&#xA;आश्रमस्थः कपोतस्थो विश्वकर्मा पतिर्वरः&#x9;094a&lt;br&gt;&#xA;शाखो विशाखस्ताम्रोष्ठो ह्यम्बुजालः सुनिश्चयः&#x9;094c&lt;br&gt;&#xA;कपिलोऽकपिलः शूर आयुश्चैव परोऽपरः&#x9;095a&lt;br&gt;&#xA;गन्धर्वो ह्यदितिस्तार्क्ष्यः सुविज्ञेयः सुसारथिः&#x9;095c&lt;br&gt;&#xA;परश्वधायुधो देव अर्थकारी सुबान्धवः&#x9;096a&lt;br&gt;&#xA;तुम्बवीणी महाकोप ऊर्ध्वरेता जलेशयः&#x9;096c&lt;br&gt;&#xA;उग्रो वंशकरो वंशो वंशनादो ह्यनिन्दितः&#x9;097a&lt;br&gt;&#xA;सर्वाङ्गरूपो मायावी सुहृदो ह्यनिलोऽनलः&#x9;097c&lt;br&gt;&#xA;बन्धनो बन्धकर्ता च सुबन्धनविमोचनः&#x9;098a&lt;br&gt;&#xA;स यज्ञारिः स कामारिर्महादंष्ट्रो महायुधः&#x9;098c&lt;br&gt;&#xA;बाहुस्त्वनिन्दितः शर्वः शङ्करः शङ्करोऽधनः&#x9;099a&lt;br&gt;&#xA;अमरेशो महादेवो विश्वदेवः सुरारिहा&#x9;099c&lt;br&gt;&#xA;अहिर्बुध्नो निरृतिश्च चेकितानो हरिस्तथा&#x9;100a&lt;br&gt;&#xA;अजैकपाच्च कापाली त्रिशङ्कुरजितः शिवः&#x9;100c&lt;br&gt;&#xA;धन्वन्तरिर्धूमकेतुः स्कन्दो वैश्रवणस्तथा&#x9;101a&lt;br&gt;&#xA;धाता शक्रश्च विष्णुश्च मित्रस्त्वष्टा ध्रुवो धरः&#x9;101c&lt;br&gt;&#xA;प्रभावः सर्वगो वायुरर्यमा सविता रविः&#x9;102a&lt;br&gt;&#xA;उदग्रश्च विधाता च मान्धाता भूतभावनः&#x9;102c&lt;br&gt;&#xA;रतितीर्थश्च वाग्मी च सर्वकामगुणावहः&#x9;103a&lt;br&gt;&#xA;पद्मगर्भो महागर्भश्चन्द्रवक्त्रो मनोरमः&#x9;103c&lt;br&gt;&#xA;बलवांश्चोपशान्तश्च पुराणः पुण्यचञ्चुरी&#x9;104a&lt;br&gt;&#xA;कुरुकर्ता कालरूपी कुरुभूतो महेश्वरः&#x9;104c&lt;br&gt;&#xA;सर्वाशयो दर्भशायी सर्वेषां प्राणिनां पतिः&#x9;105a&lt;br&gt;&#xA;देवदेवमुखोऽसक्तः सदसत्सर्वरत्नवित्&#x9;105c&lt;br&gt;&#xA;कैलासशिखरावासी हिमवद्गिरिसंश्रयः&#x9;106a&lt;br&gt;&#xA;कूलहारी कूलकर्ता बहुविद्यो बहुप्रदः&#x9;106c&lt;br&gt;&#xA;वणिजो वर्धनो वृक्षो नकुलश्चन्दनश्छदः&#x9;107a&lt;br&gt;&#xA;सारग्रीवो महाजत्रुरलोलश्च महौषधः&#x9;107c&lt;br&gt;&#xA;सिद्धार्थकारी सिद्धार्थश्छन्दोव्याकरणोत्तरः&#x9;108a&lt;br&gt;&#xA;सिंहनादः सिंहदंष्ट्रः सिंहगः सिंहवाहनः&#x9;108c&lt;br&gt;&#xA;प्रभावात्मा जगत्कालस्तालो लोकहितस्तरुः&#x9;109a&lt;br&gt;&#xA;सारङ्गो नवचक्राङ्गः केतुमाली सभावनः&#x9;109c&lt;br&gt;&#xA;भूतालयो भूतपतिरहोरात्रमनिन्दितः&#x9;110a&lt;br&gt;&#xA;वाहिता सर्वभूतानां निलयश्च विभुर्भवः&#x9;110c&lt;br&gt;&#xA;अमोघः संयतो ह्यश्वो भोजनः प्राणधारणः&#x9;111a&lt;br&gt;&#xA;धृतिमान्मतिमान्दक्षः सत्कृतश्च युगाधिपः&#x9;111c&lt;br&gt;&#xA;गोपालिर्गोपतिर्ग्रामो गोचर्मवसनो हरः&#x9;112a&lt;br&gt;&#xA;हिरण्यबाहुश्च तथा गुहापालः प्रवेशिनाम्&#x9;112c&lt;br&gt;&#xA;प्रतिष्ठायी महाहर्षो जितकामो जितेन्द्रियः&#x9;113a&lt;br&gt;&#xA;गन्धारश्च सुरालश्च तपःकर्मरतिर्धनुः&#x9;113c&lt;br&gt;&#xA;महागीतो महानृत्तो ह्यप्सरोगणसेवितः&#x9;114a&lt;br&gt;&#xA;महाकेतुर्धनुर्धातुर्नैकसानुचरश्चलः&#x9;114c&lt;br&gt;&#xA;आवेदनीय आवेशः सर्वगन्धसुखावहः&#x9;115a&lt;br&gt;&#xA;तोरणस्तारणो वायुः परिधावति चैकतः&#x9;115c&lt;br&gt;&#xA;संयोगो वर्धनो वृद्धो महावृद्धो गणाधिपः&#x9;116a&lt;br&gt;&#xA;नित्य आत्मसहायश्च देवासुरपतिः पतिः&#x9;116c&lt;br&gt;&#xA;युक्तश्च युक्तबाहुश्च द्विविधश्च सुपर्वणः&#x9;117a&lt;br&gt;&#xA;आषाढश्च सुषाढश्च ध्रुवो हरिहणो हरः&#x9;117c&lt;br&gt;&#xA;वपुरावर्तमानेभ्यो वसुश्रेष्ठो महापथः&#x9;118a&lt;br&gt;&#xA;शिरोहारी विमर्षश्च सर्वलक्षणभूषितः&#x9;118c&lt;br&gt;&#xA;अक्षश्च रथयोगी च सर्वयोगी महाबलः&#x9;119a&lt;br&gt;&#xA;समाम्नायोऽसमाम्नायस्तीर्थदेवो महारथः&#x9;119c&lt;br&gt;&#xA;निर्जीवो जीवनो मन्त्रः शुभाक्षो बहुकर्कशः&#x9;120a&lt;br&gt;&#xA;रत्नप्रभूतो रक्ताङ्गो महार्णवनिपानवित्&#x9;120c&lt;br&gt;&#xA;मूलो विशालो ह्यमृतो व्यक्ताव्यक्तस्तपोनिधिः&#x9;121a&lt;br&gt;&#xA;आरोहणो निरोहश्च शैलहारी महातपाः&#x9;121c&lt;br&gt;&#xA;सेनाकल्पो महाकल्पो युगायुगकरो हरिः&#x9;122a&lt;br&gt;&#xA;युगरूपो महारूपः पवनो गहनो नगः&#x9;122c&lt;br&gt;&#xA;न्यायनिर्वापणः पादः पण्डितो ह्यचलोपमः&#x9;123a&lt;br&gt;&#xA;बहुमालो महामालः सुमालो बहुलोचनः&#x9;123c&lt;br&gt;&#xA;विस्तारो लवणः कूपः कुसुमः सफलोदयः&#x9;124a&lt;br&gt;&#xA;वृषभो वृषभाङ्काङ्गो मणिबिल्वो जटाधरः&#x9;124c&lt;br&gt;&#xA;इन्दुर्विसर्गः सुमुखः सुरः सर्वायुधः सहः&#x9;125a&lt;br&gt;&#xA;निवेदनः सुधाजातः सुगन्धारो महाधनुः&#x9;125c&lt;br&gt;&#xA;गन्धमाली च भगवानुत्थानः सर्वकर्मणाम्&#x9;126a&lt;br&gt;&#xA;मन्थानो बहुलो बाहुः सकलः सर्वलोचनः&#x9;126c&lt;br&gt;&#xA;तरस्ताली करस्ताली ऊर्ध्वसंहननो वहः&#x9;127a&lt;br&gt;&#xA;छत्रं सुच्छत्रो विख्यातः सर्वलोकाश्रयो महान्&#x9;127c&lt;br&gt;&#xA;मुण्डो विरूपो विकृतो दण्डिमुण्डो विकुर्वणः&#x9;128a&lt;br&gt;&#xA;हर्यक्षः ककुभो वज्री दीप्तजिह्वः सहस्रपात्&#x9;128c&lt;br&gt;&#xA;सहस्रमूर्धा देवेन्द्रः सर्वदेवमयो गुरुः&#x9;129a&lt;br&gt;&#xA;सहस्रबाहुः सर्वाङ्गः शरण्यः सर्वलोककृत्&#x9;129c&lt;br&gt;&#xA;पवित्रं त्रिमधुर्मन्त्रः कनिष्ठः कृष्णपिङ्गलः&#x9;130a&lt;br&gt;&#xA;ब्रह्मदण्डविनिर्माता शतघ्नी शतपाशधृक्&#x9;130c&lt;br&gt;&#xA;पद्मगर्भो महागर्भो ब्रह्मगर्भो जलोद्भवः&#x9;131a&lt;br&gt;&#xA;गभस्तिर्ब्रह्मकृद्ब्रह्मा ब्रह्मविद्ब्राह्मणो गतिः&#x9;131c&lt;br&gt;&#xA;अनन्तरूपो नैकात्मा तिग्मतेजाः स्वयम्भुवः&#x9;132a&lt;br&gt;&#xA;ऊर्ध्वगात्मा पशुपतिर्वातरंहा मनोजवः&#x9;132c&lt;br&gt;&#xA;चन्दनी पद्ममालाग्र्यः सुरभ्युत्तरणो नरः&#x9;133a&lt;br&gt;&#xA;कर्णिकारमहास्रग्वी नीलमौलिः पिनाकधृक्&#x9;133c&lt;br&gt;&#xA;उमापतिरुमाकान्तो जाह्नवीधृगुमाधवः&#x9;134a&lt;br&gt;&#xA;वरो वराहो वरदो वरेशः सुमहास्वनः&#x9;134c&lt;br&gt;&#xA;महाप्रसादो दमनः शत्रुहा श्वेतपिङ्गलः&#x9;135a&lt;br&gt;&#xA;प्रीतात्मा प्रयतात्मा च संयतात्मा प्रधानधृक्&#x9;135c&lt;br&gt;&#xA;सर्वपार्श्वसुतस्तार्क्ष्यो धर्मसाधारणो वरः&#x9;136a&lt;br&gt;&#xA;चराचरात्मा सूक्ष्मात्मा सुवृषो गोवृषेश्वरः&#x9;136c&lt;br&gt;&#xA;साध्यर्षिर्वसुरादित्यो विवस्वान्सविता मृडः&#x9;137a&lt;br&gt;&#xA;व्यासः सर्वस्य सङ्क्षेपो विस्तरः पर्ययो नयः&#x9;137c&lt;br&gt;&#xA;ऋतुः संवत्सरो मासः पक्षः सङ्ख्यासमापनः&#x9;138a&lt;br&gt;&#xA;कला काष्ठा लवो मात्रा मुहूर्तोऽहः क्षपाः क्षणाः&#x9;138c&lt;br&gt;&#xA;विश्वक्षेत्रं प्रजाबीजं लिङ्गमाद्यस्त्वनिन्दितः&#x9;139a&lt;br&gt;&#xA;सदसद्व्यक्तमव्यक्तं पिता माता पितामहः&#x9;139c&lt;br&gt;&#xA;स्वर्गद्वारं प्रजाद्वारं मोक्षद्वारं त्रिविष्टपम्&#x9;140a&lt;br&gt;&#xA;निर्वाणं ह्लादनं चैव ब्रह्मलोकः परा गतिः&#x9;140c&lt;br&gt;&#xA;देवासुरविनिर्माता देवासुरपरायणः&#x9;141a&lt;br&gt;&#xA;देवासुरगुरुर्देवो देवासुरनमस्कृतः&#x9;141c&lt;br&gt;&#xA;देवासुरमहामात्रो देवासुरगणाश्रयः&#x9;142a&lt;br&gt;&#xA;देवासुरगणाध्यक्षो देवासुरगणाग्रणीः&#x9;142c&lt;br&gt;&#xA;देवातिदेवो देवर्षिर्देवासुरवरप्रदः&#x9;143a&lt;br&gt;&#xA;देवासुरेश्वरो देवो देवासुरमहेश्वरः&#x9;143c&lt;br&gt;&#xA;सर्वदेवमयोऽचिन्त्यो देवतात्मात्मसम्भवः&#x9;144a&lt;br&gt;&#xA;उद्भिदस्त्रिक्रमो वैद्यो विरजो विरजोम्बरः&#x9;144c&lt;br&gt;&#xA;ईड्यो हस्ती सुरव्याघ्रो देवसिंहो नरर्षभः&#x9;145a&lt;br&gt;&#xA;विबुधाग्रवरः श्रेष्ठः सर्वदेवोत्तमोत्तमः&#x9;145c&lt;br&gt;&#xA;प्रयुक्तः शोभनो वज्र ईशानः प्रभुरव्ययः&#x9;146a&lt;br&gt;&#xA;गुरुः कान्तो निजः सर्गः पवित्रः सर्ववाहनः&#x9;146c&lt;br&gt;&#xA;शृङ्गी शृङ्गप्रियो बभ्रू राजराजो निरामयः&#x9;147a&lt;br&gt;&#xA;अभिरामः सुरगणो विरामः सर्वसाधनः&#x9;147c&lt;br&gt;&#xA;ललाटाक्षो विश्वदेहो हरिणो ब्रह्मवर्चसः&#x9;148a&lt;br&gt;&#xA;स्थावराणां पतिश्चैव नियमेन्द्रियवर्धनः&#x9;148c&lt;br&gt;&#xA;सिद्धार्थः सर्वभूतार्थोऽचिन्त्यः सत्यव्रतः शुचिः&#x9;149a&lt;br&gt;&#xA;व्रताधिपः परं ब्रह्म मुक्तानां परमा गतिः&#x9;149c&lt;br&gt;&#xA;विमुक्तो मुक्ततेजाश्च श्रीमाञ्श्रीवर्धनो जगत्&#x9;150a&lt;br&gt;&#xA;यथाप्रधानं भगवानिति भक्त्या स्तुतो मया&#x9;150c&lt;br&gt;&#xA;यं न ब्रह्मादयो देवा विदुर्यं न महर्षयः&#x9;151a&lt;br&gt;&#xA;तं स्तव्यमर्च्यं वन्द्यं च कः स्तोष्यति जगत्पतिम्&#x9;151c&lt;br&gt;&#xA;भक्तिमेव पुरस्कृत्य मया यज्ञपतिर्वसुः&#x9;152a&lt;br&gt;&#xA;ततोऽभ्यनुज्ञां प्राप्यैव स्तुतो मतिमतां वरः&#x9;152c&lt;br&gt;&#xA;शिवमेभिः स्तुवन्देवं नामभिः पुष्टिवर्धनैः&#x9;153a&lt;br&gt;&#xA;नित्ययुक्तः शुचिर्भूत्वा प्राप्नोत्यात्मानमात्मना&#x9;153c&lt;br&gt;&#xA;एतद्धि परमं ब्रह्म स्वयं गीतं स्वयम्भुवा&#x9;154a&lt;br&gt;&#xA;ऋषयश्चैव देवाश्च स्तुवन्त्येतेन तत्परम्&#x9;154c&lt;br&gt;&#xA;स्तूयमानो महादेवः प्रीयते चात्मनामभिः&#x9;155a&lt;br&gt;&#xA;भक्तानुकम्पी भगवानात्मसंस्थान्करोति तान्&#x9;155c&lt;br&gt;&#xA;तथैव च मनुष्येषु ये मनुष्याः प्रधानतः&#x9;156a&lt;br&gt;&#xA;आस्तिकाः श्रद्दधानाश्च बहुभिर्जन्मभिः स्तवैः&#x9;156c&lt;br&gt;&#xA;जाग्रतश्च स्वपन्तश्च व्रजन्तः पथि संस्थिताः&#x9;157a&lt;br&gt;&#xA;स्तुवन्ति स्तूयमानाश्च तुष्यन्ति च रमन्ति च&#x9;157c&lt;br&gt;&#xA;जन्मकोटिसहस्रेषु नानासंसारयोनिषु&#x9;157e&lt;br&gt;&#xA;जन्तोर्विशुद्धपापस्य भवे भक्तिः प्रजायते&#x9;158a&lt;br&gt;&#xA;उत्पन्ना च भवे भक्तिरनन्या सर्वभावतः&#x9;158c&lt;br&gt;&#xA;कारणं भावितं तस्य सर्वमुक्तस्य सर्वतः&#x9;159a&lt;br&gt;&#xA;एतद्देवेषु दुष्प्रापं मनुष्येषु न लभ्यते&#x9;159c&lt;br&gt;&#xA;निर्विघ्ना निश्चला रुद्रे भक्तिरव्यभिचारिणी&#x9;160a&lt;br&gt;&#xA;तस्यैव च प्रसादेन भक्तिरुत्पद्यते नृणाम्&#x9;160c&lt;br&gt;&#xA;यया यान्ति परां सिद्धिं तद्भावगतचेतसः&#x9;160e&lt;br&gt;&#xA;ये सर्वभावोपगताः परत्वेनाभवन्नराः&#x9;161a&lt;br&gt;&#xA;प्रपन्नवत्सलो देवः संसारात्तान्समुद्धरेत्&#x9;161c&lt;br&gt;&#xA;एवमन्ये न कुर्वन्ति देवाः संसारमोचनम्&#x9;162a&lt;br&gt;&#xA;मनुष्याणां महादेवादन्यत्रापि तपोबलात्&#x9;162c&lt;br&gt;&#xA;इति तेनेन्द्रकल्पेन भगवान्सदसत्पतिः&#x9;163a&lt;br&gt;&#xA;कृत्तिवासाः स्तुतः कृष्ण तण्डिना शुद्धबुद्धिना&#x9;163c&lt;br&gt;&#xA;स्तवमेतं भगवतो ब्रह्मा स्वयमधारयत्&#x9;164a&lt;br&gt;&#xA;ब्रह्मा प्रोवाच शक्राय शक्रः प्रोवाच मृत्यवे&#x9;164c&lt;br&gt;&#xA;मृत्युः प्रोवाच रुद्राणां रुद्रेभ्यस्तण्डिमागमत्&#x9;165a&lt;br&gt;&#xA;महता तपसा प्राप्तस्तण्डिना ब्रह्मसद्मनि&#x9;165c&lt;br&gt;&#xA;तण्डिः प्रोवाच शुक्राय गौतमायाह भार्गवः&#x9;166a&lt;br&gt;&#xA;वैवस्वताय मनवे गौतमः प्राह माधव&#x9;166c&lt;br&gt;&#xA;नारायणाय साध्याय मनुरिष्टाय धीमते&#x9;167a&lt;br&gt;&#xA;यमाय प्राह भगवान्साध्यो नारायणोऽच्युतः&#x9;167c&lt;br&gt;&#xA;नाचिकेताय भगवानाह वैवस्वतो यमः&#x9;168a&lt;br&gt;&#xA;मार्कण्डेयाय वार्ष्णेय नाचिकेतोऽभ्यभाषत&#x9;168c&lt;br&gt;&#xA;मार्कण्डेयान्मया प्राप्तं नियमेन जनार्दन&#x9;169a&lt;br&gt;&#xA;तवाप्यहममित्रघ्न स्तवं दद्म्यद्य विश्रुतम्&#x9;169c&lt;br&gt;&#xA;स्वर्ग्यमारोग्यमायुष्यं धन्यं बल्यं तथैव च&#x9;169e&lt;br&gt;&#xA;न तस्य विघ्नं कुर्वन्ति दानवा यक्षराक्षसाः&#x9;170a&lt;br&gt;&#xA;पिशाचा यातुधानाश्च गुह्यका भुजगा अपि&#x9;170c&lt;br&gt;&#xA;यः पठेत शुचिर्भूत्वा ब्रह्मचारी जितेन्द्रियः&#x9;171a&lt;br&gt;&#xA;अभग्नयोगो वर्षं तु सोऽश्वमेधफलं लभेत्&#x9;171c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/018/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/018/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;महायोगी ततः प्राह कृष्णद्वैपायनो मुनिः&#x9;001a&lt;br&gt;&#xA;पठस्व पुत्र भद्रं ते प्रीयतां ते महेश्वरः&#x9;001c&lt;br&gt;&#xA;पुरा पुत्र मया मेरौ तप्यता परमं तपः&#x9;002a&lt;br&gt;&#xA;पुत्रहेतोर्महाराज स्तव एषोऽनुकीर्तितः&#x9;002c&lt;br&gt;&#xA;लब्धवानस्मि तान्कामानहं वै पाण्डुनन्दन&#x9;003a&lt;br&gt;&#xA;तथा त्वमपि शर्वाद्धि सर्वान्कामानवाप्स्यसि&#x9;003c&lt;br&gt;&#xA;चतुःशीर्षस्ततः प्राह शक्रस्य दयितः सखा&#x9;004a&lt;br&gt;&#xA;आलम्बायन इत्येव विश्रुतः करुणात्मकः&#x9;004c&lt;br&gt;&#xA;मया गोकर्णमासाद्य तपस्तप्त्वा शतं समाः&#x9;005a&lt;br&gt;&#xA;अयोनिजानां दान्तानां धर्मज्ञानां सुवर्चसाम्&#x9;005c&lt;br&gt;&#xA;अजराणामदुःखानां शतवर्षसहस्रिणाम्&#x9;006a&lt;br&gt;&#xA;लब्धं पुत्रशतं शर्वात्पुरा पाण्डुनृपात्मज&#x9;006c&lt;br&gt;&#xA;वाल्मीकिश्चापि भगवान्युधिष्ठिरमभाषत&#x9;007a&lt;br&gt;&#xA;विवादे साम्नि मुनिभिर्ब्रह्मघ्नो वै भवानिति&#x9;007c&lt;br&gt;&#xA;उक्तः क्षणेन चाविष्टस्तेनाधर्मेण भारत&#x9;007e&lt;br&gt;&#xA;सोऽहमीशानमनघमस्तौषं शरणं गतः&#x9;008a&lt;br&gt;&#xA;मुक्तश्चास्म्यवशः पापात्ततो दुःखविनाशनः&#x9;008c&lt;br&gt;&#xA;आह मां त्रिपुरघ्नो वै यशस्तेऽग्र्यं भविष्यति&#x9;008e&lt;br&gt;&#xA;जामदग्न्यश्च कौन्तेयमाह धर्मभृतां वरः&#x9;009a&lt;br&gt;&#xA;ऋषिमध्ये स्थितस्तात तपन्निव विभावसुः&#x9;009c&lt;br&gt;&#xA;पितृविप्रवधेनाहमार्तो वै पाण्डवाग्रज&#x9;010a&lt;br&gt;&#xA;शुचिर्भूत्वा महादेवं गतवाञ्शरणं नृप&#x9;010c&lt;br&gt;&#xA;नामभिश्चास्तुवं देवं ततस्तुष्टोऽभवद्भवः&#x9;011a&lt;br&gt;&#xA;परशुं च ददौ देवो दिव्यान्यस्त्राणि चैव मे&#x9;011c&lt;br&gt;&#xA;पापं न भविता तेऽद्य अजेयश्च भविष्यसि&#x9;012a&lt;br&gt;&#xA;न ते प्रभविता मृत्युर्यशस्वी च भविष्यसि&#x9;012c&lt;br&gt;&#xA;आह मां भगवानेवं शिखण्डी शिवविग्रहः&#x9;013a&lt;br&gt;&#xA;यदवाप्तं च मे सर्वं प्रसादात्तस्य धीमतः&#x9;013c&lt;br&gt;&#xA;असितो देवलश्चैव प्राह पाण्डुसुतं नृपम्&#x9;014a&lt;br&gt;&#xA;शापाच्छक्रस्य कौन्तेय चितो धर्मोऽनशन्मम&#x9;014c&lt;br&gt;&#xA;तन्मे धर्मं यशश्चाग्र्यमायुश्चैवाददद्भवः&#x9;014e&lt;br&gt;&#xA;ऋषिर्गृत्समदो नाम शक्रस्य दयितः सखा&#x9;015a&lt;br&gt;&#xA;प्राहाजमीढं भगवान्बृहस्पतिसमद्युतिः&#x9;015c&lt;br&gt;&#xA;वसिष्ठो नाम भगवांश्चाक्षुषस्य मनोः सुतः&#x9;016a&lt;br&gt;&#xA;शतक्रतोरचिन्त्यस्य सत्रे वर्षसहस्रिके&#x9;016c&lt;br&gt;&#xA;वर्तमानेऽब्रवीद्वाक्यं साम्नि ह्युच्चारिते मया&#x9;016e&lt;br&gt;&#xA;रथन्तरं द्विजश्रेष्ठ न सम्यगिति वर्तते&#x9;017a&lt;br&gt;&#xA;समीक्षस्व पुनर्बुद्ध्या हर्षं त्यक्त्वा द्विजोत्तम&#x9;017c&lt;br&gt;&#xA;अयज्ञवाहिनं पापमकार्षीस्त्वं सुदुर्मते&#x9;017e&lt;br&gt;&#xA;एवमुक्त्वा महाक्रोधात्प्राह रुष्टः पुनर्वचः&#x9;018a&lt;br&gt;&#xA;प्रज्ञया रहितो दुःखी नित्यं भीतो वनेचरः&#x9;018c&lt;br&gt;&#xA;दश वर्षसहस्राणि दशाष्टौ च शतानि च&#x9;018e&lt;br&gt;&#xA;नष्टपानीययवसे मृगैरन्यैश्च वर्जिते&#x9;019a&lt;br&gt;&#xA;अयज्ञीयद्रुमे देशे रुरुसिंहनिषेविते&#x9;019c&lt;br&gt;&#xA;भविता त्वं मृगः क्रूरो महादुःखसमन्वितः&#x9;019e&lt;br&gt;&#xA;तस्य वाक्यस्य निधने पार्थ जातो ह्यहं मृगः&#x9;020a&lt;br&gt;&#xA;ततो मां शरणं प्राप्तं प्राह योगी महेश्वरः&#x9;020c&lt;br&gt;&#xA;अजरश्चामरश्चैव भविता दुःखवर्जितः&#x9;021a&lt;br&gt;&#xA;साम्यं समस्तु ते सौख्यं युवयोर्वर्धतां क्रतुः&#x9;021c&lt;br&gt;&#xA;अनुग्रहानेवमेष करोति भगवान्विभुः&#x9;022a&lt;br&gt;&#xA;परं धाता विधाता च सुखदुःखे च सर्वदा&#x9;022c&lt;br&gt;&#xA;अचिन्त्य एष भगवान्कर्मणा मनसा गिरा&#x9;023a&lt;br&gt;&#xA;न मे तात युधिश्रेष्ठ विद्यया पण्डितः समः&#x9;023c&lt;br&gt;&#xA;जैगीषव्य उवाच&#x9;024&lt;br&gt;&#xA;ममाष्टगुणमैश्वर्यं दत्तं भगवता पुरा&#x9;024a&lt;br&gt;&#xA;यत्नेनाल्पेन बलिना वाराणस्यां युधिष्ठिर&#x9;024c&lt;br&gt;&#xA;गार्ग्य उवाच&#x9;025&lt;br&gt;&#xA;चतुःषष्ट्यङ्गमददात्कालज्ञानं ममाद्भुतम्&#x9;025a&lt;br&gt;&#xA;सरस्वत्यास्तटे तुष्टो मनोयज्ञेन पाण्डव&#x9;025c&lt;br&gt;&#xA;तुल्यं मम सहस्रं तु सुतानां ब्रह्मवादिनाम्&#x9;026a&lt;br&gt;&#xA;आयुश्चैव सपुत्रस्य संवत्सरशतायुतम्&#x9;026c&lt;br&gt;&#xA;पराशर उवाच&#x9;027&lt;br&gt;&#xA;प्रसाद्याहं पुरा शर्वं मनसाचिन्तयं नृप&#x9;027a&lt;br&gt;&#xA;महातपा महातेजा महायोगी महायशाः&#x9;027c&lt;br&gt;&#xA;वेदव्यासः श्रियावासो ब्रह्मण्यः करुणात्मकः&#x9;027e&lt;br&gt;&#xA;अपि नामेप्सितः पुत्रो मम स्याद्वै महेश्वरात्&#x9;028a&lt;br&gt;&#xA;इति मत्वा हृदि मतं प्राह मां सुरसत्तमः&#x9;028c&lt;br&gt;&#xA;मयि सम्भवतस्तस्य फलात्कृष्णो भविष्यति&#x9;029a&lt;br&gt;&#xA;सावर्णस्य मनोः सर्गे सप्तर्षिश्च भविष्यति&#x9;029c&lt;br&gt;&#xA;वेदानां च स वै व्यस्ता कुरुवंशकरस्तथा&#x9;030a&lt;br&gt;&#xA;इतिहासस्य कर्ता च पुत्रस्ते जगतो हितः&#x9;030c&lt;br&gt;&#xA;भविष्यति महेन्द्रस्य दयितः स महामुनिः&#x9;031a&lt;br&gt;&#xA;अजरश्चामरश्चैव पराशर सुतस्तव&#x9;031c&lt;br&gt;&#xA;एवमुक्त्वा स भगवांस्तत्रैवान्तरधीयत&#x9;032a&lt;br&gt;&#xA;युधिष्ठिर महायोगी वीर्यवानक्षयोऽव्ययः&#x9;032c&lt;br&gt;&#xA;माण्डव्य उवाच&#x9;033&lt;br&gt;&#xA;अचौरश्चौरशङ्कायां शूले भिन्नो ह्यहं यदा&#x9;033a&lt;br&gt;&#xA;तत्रस्थेन स्तुतो देवः प्राह मां वै महेश्वरः&#x9;033c&lt;br&gt;&#xA;मोक्षं प्राप्स्यसि शूलाच्च जीविष्यसि समार्बुदम्&#x9;034a&lt;br&gt;&#xA;रुजा शूलकृता चैव न ते विप्र भविष्यति&#x9;034c&lt;br&gt;&#xA;आधिभिर्व्याधिभिश्चैव वर्जितस्त्वं भविष्यसि&#x9;034e&lt;br&gt;&#xA;पादाच्चतुर्थात्सम्भूत आत्मा यस्मान्मुने तव&#x9;035a&lt;br&gt;&#xA;त्वं भविष्यस्यनुपमो जन्म वै सफलं कुरु&#x9;035c&lt;br&gt;&#xA;तीर्थाभिषेकं सफलं त्वमविघ्नेन चाप्स्यसि&#x9;036a&lt;br&gt;&#xA;स्वर्गं चैवाक्षयं विप्र विदधामि तवोर्जितम्&#x9;036c&lt;br&gt;&#xA;एवमुक्त्वा तु भगवान्वरेण्यो वृषवाहनः&#x9;037a&lt;br&gt;&#xA;महेश्वरो महाराज कृत्तिवासा महाद्युतिः&#x9;037c&lt;br&gt;&#xA;सगणो दैवतश्रेष्ठस्तत्रैवान्तरधीयत&#x9;037e&lt;br&gt;&#xA;गालव उवाच&#x9;038&lt;br&gt;&#xA;विश्वामित्राभ्यनुज्ञातो ह्यहं पितरमागतः&#x9;038a&lt;br&gt;&#xA;अब्रवीन्मां ततो माता दुःखिता रुदती भृशम्&#x9;038c&lt;br&gt;&#xA;कौशिकेनाभ्यनुज्ञातं पुत्रं वेदविभूषितम्&#x9;039a&lt;br&gt;&#xA;न तात तरुणं दान्तं पिता त्वां पश्यतेऽनघ&#x9;039c&lt;br&gt;&#xA;श्रुत्वा जनन्या वचनं निराशो गुरुदर्शने&#x9;040a&lt;br&gt;&#xA;नियतात्मा महादेवमपश्यं सोऽब्रवीच्च माम्&#x9;040c&lt;br&gt;&#xA;पिता माता च ते त्वं च पुत्र मृत्युविवर्जिताः&#x9;041a&lt;br&gt;&#xA;भविष्यथ विश क्षिप्रं द्रष्टासि पितरं क्षये&#x9;041c&lt;br&gt;&#xA;अनुज्ञातो भगवता गृहं गत्वा युधिष्ठिर&#x9;042a&lt;br&gt;&#xA;अपश्यं पितरं तात इष्टिं कृत्वा विनिःसृतम्&#x9;042c&lt;br&gt;&#xA;उपस्पृश्य गृहीत्वेध्मं कुशांश्च शरणाद्गुरून्&#x9;043a&lt;br&gt;&#xA;तान्विसृज्य च मां प्राह पिता सास्राविलेक्षणः&#x9;043c&lt;br&gt;&#xA;प्रणमन्तं परिष्वज्य मूर्ध्नि चाघ्राय पाण्डव&#x9;044a&lt;br&gt;&#xA;दिष्ट्या दृष्टोऽसि मे पुत्र कृतविद्य इहागतः&#x9;044c&lt;br&gt;&#xA;वैशम्पायन उवाच&#x9;045&lt;br&gt;&#xA;एतान्यत्यद्भुतान्येव कर्माण्यथ महात्मनः&#x9;045a&lt;br&gt;&#xA;प्रोक्तानि मुनिभिः श्रुत्वा विस्मयामास पाण्डवः&#x9;045c&lt;br&gt;&#xA;ततः कृष्णोऽब्रवीद्वाक्यं पुनर्मतिमतां वरः&#x9;046a&lt;br&gt;&#xA;युधिष्ठिरं धर्मनित्यं पुरुहूतमिवेश्वरः&#x9;046c&lt;br&gt;&#xA;आदित्यचन्द्रावनिलानलौ च द्यौर्भूमिरापो वसवोऽथ विश्वे&#x9;047a&lt;br&gt;&#xA;धातार्यमा शुक्रबृहस्पती च रुद्राः ससाध्या वरुणो वित्तगोपः&#x9;047c&lt;br&gt;&#xA;ब्रह्मा शक्रो मारुतो ब्रह्म सत्यं वेदा यज्ञा दक्षिणा वेदवाहाः&#x9;048a&lt;br&gt;&#xA;सोमो यष्टा यच्च हव्यं हविश्च रक्षा दीक्षा नियमा ये च केचित्&#x9;048c&lt;br&gt;&#xA;स्वाहा वषड्ब्राह्मणाः सौरभेया धर्मं चक्रं कालचक्रं चरं च&#x9;049a&lt;br&gt;&#xA;यशो दमो बुद्धिमती स्थितिश्च शुभाशुभं मुनयश्चैव सप्त&#x9;049c&lt;br&gt;&#xA;अग्र्या बुद्धिर्मनसा दर्शने च स्पर्शे सिद्धिः कर्मणां या च सिद्धिः&#x9;050a&lt;br&gt;&#xA;गणा देवानामूष्मपाः सोमपाश्च लेखाः सुयामास्तुषिता ब्रह्मकायाः&#x9;050c&lt;br&gt;&#xA;आभास्वरा गन्धपा दृष्टिपाश्च वाचा विरुद्धाश्च मनोविरुद्धाः&#x9;051a&lt;br&gt;&#xA;शुद्धाश्च निर्वाणरताश्च देवाः स्पर्शाशना दर्शपा आज्यपाश्च&#x9;051c&lt;br&gt;&#xA;चिन्तागता ये च देवेषु मुख्या ये चाप्यन्ये देवताश्चाजमीढ&#x9;052a&lt;br&gt;&#xA;सुपर्णगन्धर्वपिशाचदानवा यक्षास्तथा पन्नगाश्चारणाश्च&#x9;052c&lt;br&gt;&#xA;सूक्ष्मं स्थूलं मृदु यच्चाप्यसूक्ष्मं सुखं दुःखं सुखदुःखान्तरं च&#x9;053a&lt;br&gt;&#xA;साङ्ख्यं योगं यत्पराणां परं च शर्वाज्जातं विद्धि यत्कीर्तितं मे&#x9;053c&lt;br&gt;&#xA;तत्सम्भूता भूतकृतो वरेण्याः सर्वे देवा भुवनस्यास्य गोपाः&#x9;054a&lt;br&gt;&#xA;आविश्येमां धरणीं येऽभ्यरक्षन्पुरातनीं तस्य देवस्य सृष्टिम्&#x9;054c&lt;br&gt;&#xA;विचिन्वन्तं मनसा तोष्टुवीमि किञ्चित्तत्त्वं प्राणहेतोर्नतोऽस्मि&#x9;055a&lt;br&gt;&#xA;ददातु देवः स वरानिहेष्टानभिष्टुतो नः प्रभुरव्ययः सदा&#x9;055c&lt;br&gt;&#xA;इमं स्तवं सन्नियम्येन्द्रियाणि शुचिर्भूत्वा यः पुरुषः पठेत&#x9;056a&lt;br&gt;&#xA;अभग्नयोगो नियतोऽब्दमेकं स प्राप्नुयादश्वमेधे फलं यत्&#x9;056c&lt;br&gt;&#xA;वेदान्कृत्स्नान्ब्राह्मणः प्राप्नुयाच्च जयेद्राजा पृथिवीं चापि कृत्स्नाम्&#x9;057a&lt;br&gt;&#xA;वैश्यो लाभं प्राप्नुयान्नैपुणं च शूद्रो गतिं प्रेत्य तथा सुखं च&#x9;057c&lt;br&gt;&#xA;स्तवराजमिमं कृत्वा रुद्राय दधिरे मनः&#x9;058a&lt;br&gt;&#xA;सर्वदोषापहं पुण्यं पवित्रं च यशस्विनम्&#x9;058c&lt;br&gt;&#xA;यावन्त्यस्य शरीरेषु रोमकूपाणि भारत&#x9;059a&lt;br&gt;&#xA;तावद्वर्षसहस्राणि स्वर्गे वसति मानवः&#x9;059c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/019/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/019/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;यदिदं सहधर्मेति प्रोच्यते भरतर्षभ&#x9;001a&lt;br&gt;&#xA;पाणिग्रहणकाले तु स्त्रीणामेतत्कथं स्मृतम्&#x9;001c&lt;br&gt;&#xA;आर्ष एष भवेद्धर्मः प्राजापत्योऽथ वासुरः&#x9;002a&lt;br&gt;&#xA;यदेतत्सहधर्मेति पूर्वमुक्तं महर्षिभिः&#x9;002c&lt;br&gt;&#xA;सन्देहः सुमहानेष विरुद्ध इति मे मतिः&#x9;003a&lt;br&gt;&#xA;इह यः सहधर्मो वै प्रेत्यायं विहितः क्व नु&#x9;003c&lt;br&gt;&#xA;स्वर्गे मृतानां भवति सहधर्मः पितामह&#x9;004a&lt;br&gt;&#xA;पूर्वमेकस्तु म्रियते क्व चैकस्तिष्ठते वद&#x9;004c&lt;br&gt;&#xA;नानाकर्मफलोपेता नानाकर्मनिवासिनः&#x9;005a&lt;br&gt;&#xA;नानानिरयनिष्ठान्ता मानुषा बहवो यदा&#x9;005c&lt;br&gt;&#xA;अनृताः स्त्रिय इत्येवं सूत्रकारो व्यवस्यति&#x9;006a&lt;br&gt;&#xA;यदानृताः स्त्रियस्तात सहधर्मः कुतः स्मृतः&#x9;006c&lt;br&gt;&#xA;अनृताः स्त्रिय इत्येवं वेदेष्वपि हि पठ्यते&#x9;007a&lt;br&gt;&#xA;धर्मोऽयं पौर्विकी सञ्ज्ञा उपचारः क्रियाविधिः&#x9;007c&lt;br&gt;&#xA;गह्वरं प्रतिभात्येतन्मम चिन्तयतोऽनिशम्&#x9;008a&lt;br&gt;&#xA;निःसन्देहमिदं सर्वं पितामह यथा श्रुतिः&#x9;008c&lt;br&gt;&#xA;यदेतद्यादृशं चैतद्यथा चैतत्प्रवर्तितम्&#x9;009a&lt;br&gt;&#xA;निखिलेन महाप्राज्ञ भवानेतद्ब्रवीतु मे&#x9;009c&lt;br&gt;&#xA;भीष्म उवाच&#x9;010&lt;br&gt;&#xA;अत्राप्युदाहरन्तीममितिहासं पुरातनम्&#x9;010a&lt;br&gt;&#xA;अष्टावक्रस्य संवादं दिशया सह भारत&#x9;010c&lt;br&gt;&#xA;निवेष्टुकामस्तु पुरा अष्टावक्रो महातपाः&#x9;011a&lt;br&gt;&#xA;ऋषेरथ वदान्यस्य कन्यां वव्रे महात्मनः&#x9;011c&lt;br&gt;&#xA;सुप्रभां नाम वै नाम्ना रूपेणाप्रतिमां भुवि&#x9;012a&lt;br&gt;&#xA;गुणप्रबर्हां शीलेन साध्वीं चारित्रशोभनाम्&#x9;012c&lt;br&gt;&#xA;सा तस्य दृष्ट्वैव मनो जहार शुभलोचना&#x9;013a&lt;br&gt;&#xA;वनराजी यथा चित्रा वसन्ते कुसुमाचिता&#x9;013c&lt;br&gt;&#xA;ऋषिस्तमाह देया मे सुता तुभ्यं शृणुष्व मे&#x9;014a&lt;br&gt;&#xA;गच्छ तावद्दिशं पुण्यामुत्तरां द्रक्ष्यसे ततः&#x9;014c&lt;br&gt;&#xA;अष्टावक्र उवाच&#x9;015&lt;br&gt;&#xA;किं द्रष्टव्यं मया तत्र वक्तुमर्हति मे भवान्&#x9;015a&lt;br&gt;&#xA;तथेदानीं मया कार्यं यथा वक्ष्यति मां भवान्&#x9;015c&lt;br&gt;&#xA;वदान्य उवाच&#x9;016&lt;br&gt;&#xA;धनदं समतिक्रम्य हिमवन्तं तथैव च&#x9;016a&lt;br&gt;&#xA;रुद्रस्यायतनं दृष्ट्वा सिद्धचारणसेवितम्&#x9;016c&lt;br&gt;&#xA;प्रहृष्टैः पार्षदैर्जुष्टं नृत्यद्भिर्विविधाननैः&#x9;017a&lt;br&gt;&#xA;दिव्याङ्गरागैः पैशाचैर्वन्यैर्नानाविधैस्तथा&#x9;017c&lt;br&gt;&#xA;पाणितालसतालैश्च शम्यातालैः समैस्तथा&#x9;018a&lt;br&gt;&#xA;सम्प्रहृष्टैः प्रनृत्यद्भिः शर्वस्तत्र निषेव्यते&#x9;018c&lt;br&gt;&#xA;इष्टं किल गिरौ स्थानं तद्दिव्यमनुशुश्रुम&#x9;019a&lt;br&gt;&#xA;नित्यं सन्निहितो देवस्तथा पारिषदाः शुभाः&#x9;019c&lt;br&gt;&#xA;तत्र देव्या तपस्तप्तं शङ्करार्थं सुदुश्चरम्&#x9;020a&lt;br&gt;&#xA;अतस्तदिष्टं देवस्य तथोमाया इति श्रुतिः&#x9;020c&lt;br&gt;&#xA;तत्र कूपो महान्पार्श्वे देवस्योत्तरतस्तथा&#x9;021a&lt;br&gt;&#xA;ऋतवः कालरात्रिश्च ये दिव्या ये च मानुषाः&#x9;021c&lt;br&gt;&#xA;सर्वे देवमुपासन्ते रूपिणः किल तत्र ह&#x9;022a&lt;br&gt;&#xA;तदतिक्रम्य भवनं त्वया यातव्यमेव हि&#x9;022c&lt;br&gt;&#xA;ततो नीलं वनोद्देशं द्रक्ष्यसे मेघसन्निभम्&#x9;023a&lt;br&gt;&#xA;रमणीयं मनोग्राहि तत्र द्रक्ष्यसि वै स्त्रियम्&#x9;023c&lt;br&gt;&#xA;तपस्विनीं महाभागां वृद्धां दीक्षामनुष्ठिताम्&#x9;024a&lt;br&gt;&#xA;द्रष्टव्या सा त्वया तत्र सम्पूज्या चैव यत्नतः&#x9;024c&lt;br&gt;&#xA;तां दृष्ट्वा विनिवृत्तस्त्वं ततः पाणिं ग्रहीष्यसि&#x9;025a&lt;br&gt;&#xA;यद्येष समयः सत्यः साध्यतां तत्र गम्यताम्&#x9;025c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/020/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/020/</guid>
      <description>&lt;p&gt;अष्टावक्र उवाच&#x9;001&lt;br&gt;&#xA;तथास्तु साधयिष्यामि तत्र यास्याम्यसंशयम्&#x9;001a&lt;br&gt;&#xA;यत्र त्वं वदसे साधो भवान्भवतु सत्यवाक्&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;ततोऽगच्छत्स भगवानुत्तरामुत्तमां दिशम्&#x9;002a&lt;br&gt;&#xA;हिमवन्तं गिरिश्रेष्ठं सिद्धचारणसेवितम्&#x9;002c&lt;br&gt;&#xA;स गत्वा द्विजशार्दूलो हिमवन्तं महागिरिम्&#x9;003a&lt;br&gt;&#xA;अभ्यगच्छन्नदीं पुण्यां बाहुदां धर्मदायिनीम्&#x9;003c&lt;br&gt;&#xA;अशोके विमले तीर्थे स्नात्वा तर्प्य च देवताः&#x9;004a&lt;br&gt;&#xA;तत्र वासाय शयने कौश्ये सुखमुवास ह&#x9;004c&lt;br&gt;&#xA;ततो रात्र्यां व्यतीतायां प्रातरुत्थाय स द्विजः&#x9;005a&lt;br&gt;&#xA;स्नात्वा प्रादुश्चकाराग्निं हुत्वा चैव विधानतः&#x9;005c&lt;br&gt;&#xA;रुद्राणीकूपमासाद्य ह्रदे तत्र समाश्वसत्&#x9;006a&lt;br&gt;&#xA;विश्रान्तश्च समुत्थाय कैलासमभितो ययौ&#x9;006c&lt;br&gt;&#xA;सोऽपश्यत्काञ्चनद्वारं दीप्यमानमिव श्रिया&#x9;007a&lt;br&gt;&#xA;मन्दाकिनीं च नलिनीं धनदस्य महात्मनः&#x9;007c&lt;br&gt;&#xA;अथ ते राक्षसाः सर्वे येऽभिरक्षन्ति पद्मिनीम्&#x9;008a&lt;br&gt;&#xA;प्रत्युत्थिता भगवन्तं मणिभद्रपुरोगमाः&#x9;008c&lt;br&gt;&#xA;स तान्प्रत्यर्चयामास राक्षसान्भीमविक्रमान्&#x9;009a&lt;br&gt;&#xA;निवेदयत मां क्षिप्रं धनदायेति चाब्रवीत्&#x9;009c&lt;br&gt;&#xA;ते राक्षसास्तदा राजन्भगवन्तमथाब्रुवन्&#x9;010a&lt;br&gt;&#xA;असौ वैश्रवणो राजा स्वयमायाति तेऽन्तिकम्&#x9;010c&lt;br&gt;&#xA;विदितो भगवानस्य कार्यमागमने च यत्&#x9;011a&lt;br&gt;&#xA;पश्यैनं त्वं महाभागं ज्वलन्तमिव तेजसा&#x9;011c&lt;br&gt;&#xA;ततो वैश्रवणोऽभ्येत्य अष्टावक्रमनिन्दितम्&#x9;012a&lt;br&gt;&#xA;विधिवत्कुशलं पृष्ट्वा ततो ब्रह्मर्षिमब्रवीत्&#x9;012c&lt;br&gt;&#xA;सुखं प्राप्तो भवान्कच्चित्किं वा मत्तश्चिकीर्षसि&#x9;013a&lt;br&gt;&#xA;ब्रूहि सर्वं करिष्यामि यन्मां त्वं वक्ष्यसि द्विज&#x9;013c&lt;br&gt;&#xA;भवनं प्रविश त्वं मे यथाकामं द्विजोत्तम&#x9;014a&lt;br&gt;&#xA;सत्कृतः कृतकार्यश्च भवान्यास्यत्यविघ्नतः&#x9;014c&lt;br&gt;&#xA;प्राविशद्भवनं स्वं वै गृहीत्वा तं द्विजोत्तमम्&#x9;015a&lt;br&gt;&#xA;आसनं स्वं ददौ चैव पाद्यमर्घ्यं तथैव च&#x9;015c&lt;br&gt;&#xA;अथोपविष्टयोस्तत्र मणिभद्रपुरोगमाः&#x9;016a&lt;br&gt;&#xA;निषेदुस्तत्र कौबेरा यक्षगन्धर्वराक्षसाः&#x9;016c&lt;br&gt;&#xA;ततस्तेषां निषण्णानां धनदो वाक्यमब्रवीत्&#x9;017a&lt;br&gt;&#xA;भवच्छन्दं समाज्ञाय नृत्येरन्नप्सरोगणाः&#x9;017c&lt;br&gt;&#xA;आतिथ्यं परमं कार्यं शुश्रूषा भवतस्तथा&#x9;018a&lt;br&gt;&#xA;संवर्ततामित्युवाच मुनिर्मधुरया गिरा&#x9;018c&lt;br&gt;&#xA;अथोर्वरा मिश्रकेशी रम्भा चैवोर्वशी तथा&#x9;019a&lt;br&gt;&#xA;अलम्बुसा घृताची च चित्रा चित्राङ्गदा रुचिः&#x9;019c&lt;br&gt;&#xA;मनोहरा सुकेशी च सुमुखी हासिनी प्रभा&#x9;020a&lt;br&gt;&#xA;विद्युता प्रशमा दान्ता विद्योता रतिरेव च&#x9;020c&lt;br&gt;&#xA;एताश्चान्याश्च वै बह्व्यः प्रनृत्ताप्सरसः शुभाः&#x9;021a&lt;br&gt;&#xA;अवादयंश्च गन्धर्वा वाद्यानि विविधानि च&#x9;021c&lt;br&gt;&#xA;अथ प्रवृत्ते गान्धर्वे दिव्ये ऋषिरुपावसत्&#x9;022a&lt;br&gt;&#xA;दिव्यं संवत्सरं तत्र रमन्वै सुमहातपाः&#x9;022c&lt;br&gt;&#xA;ततो वैश्रवणो राजा भगवन्तमुवाच ह&#x9;023a&lt;br&gt;&#xA;साग्रः संवत्सरो यातस्तव विप्रेह पश्यतः&#x9;023c&lt;br&gt;&#xA;हार्योऽयं विषयो ब्रह्मन्गान्धर्वो नाम नामतः&#x9;024a&lt;br&gt;&#xA;छन्दतो वर्ततां विप्र यथा वदति वा भवान्&#x9;024c&lt;br&gt;&#xA;अतिथिः पूजनीयस्त्वमिदं च भवतो गृहम्&#x9;025a&lt;br&gt;&#xA;सर्वमाज्ञाप्यतामाशु परवन्तो वयं त्वयि&#x9;025c&lt;br&gt;&#xA;अथ वैश्रवणं प्रीतो भगवान्प्रत्यभाषत&#x9;026a&lt;br&gt;&#xA;अर्चितोऽस्मि यथान्यायं गमिष्यामि धनेश्वर&#x9;026c&lt;br&gt;&#xA;प्रीतोऽस्मि सदृशं चैव तव सर्वं धनाधिप&#x9;027a&lt;br&gt;&#xA;तव प्रसादाद्भगवन्महर्षेश्च महात्मनः&#x9;027c&lt;br&gt;&#xA;नियोगादद्य यास्यामि वृद्धिमानृद्धिमान्भव&#x9;027e&lt;br&gt;&#xA;अथ निष्क्रम्य भगवान्प्रययावुत्तरामुखः&#x9;028a&lt;br&gt;&#xA;कैलासं मन्दरं हैमं सर्वाननुचचार ह&#x9;028c&lt;br&gt;&#xA;तानतीत्य महाशैलान्कैरातं स्थानमुत्तमम्&#x9;029a&lt;br&gt;&#xA;प्रदक्षिणं ततश्चक्रे प्रयतः शिरसा नमन्&#x9;029c&lt;br&gt;&#xA;धरणीमवतीर्याथ पूतात्मासौ तदाभवत्&#x9;029e&lt;br&gt;&#xA;स तं प्रदक्षिणं कृत्वा त्रिः शैलं चोत्तरामुखः&#x9;030a&lt;br&gt;&#xA;समेन भूमिभागेन ययौ प्रीतिपुरस्कृतः&#x9;030c&lt;br&gt;&#xA;ततोऽपरं वनोद्देशं रमणीयमपश्यत&#x9;031a&lt;br&gt;&#xA;सर्वर्तुभिर्मूलफलैः पक्षिभिश्च समन्वितम्&#x9;031c&lt;br&gt;&#xA;रमणीयैर्वनोद्देशैस्तत्र तत्र विभूषितम्&#x9;031e&lt;br&gt;&#xA;तत्राश्रमपदं दिव्यं ददर्श भगवानथ&#x9;032a&lt;br&gt;&#xA;शैलांश्च विविधाकारान्काञ्चनान्रत्नभूषितान्&#x9;032c&lt;br&gt;&#xA;मणिभूमौ निविष्टाश्च पुष्करिण्यस्तथैव च&#x9;032e&lt;br&gt;&#xA;अन्यान्यपि सुरम्याणि ददर्श सुबहून्यथ&#x9;033a&lt;br&gt;&#xA;भृशं तस्य मनो रेमे महर्षेर्भावितात्मनः&#x9;033c&lt;br&gt;&#xA;स तत्र काञ्चनं दिव्यं सर्वरत्नमयं गृहम्&#x9;034a&lt;br&gt;&#xA;ददर्शाद्भुतसङ्काशं धनदस्य गृहाद्वरम्&#x9;034c&lt;br&gt;&#xA;महान्तो यत्र विविधाः प्रासादाः पर्वतोपमाः&#x9;035a&lt;br&gt;&#xA;विमानानि च रम्याणि रत्नानि विविधानि च&#x9;035c&lt;br&gt;&#xA;मन्दारपुष्पैः सङ्कीर्णा तथा मन्दाकिनी नदी&#x9;036a&lt;br&gt;&#xA;स्वयम्प्रभाश्च मणयो वज्रैर्भूमिश्च भूषिता&#x9;036c&lt;br&gt;&#xA;नानाविधैश्च भवनैर्विचित्रमणितोरणैः&#x9;037a&lt;br&gt;&#xA;मुक्ताजालपरिक्षिप्तैर्मणिरत्नविभूषितैः&#x9;037c&lt;br&gt;&#xA;मनोदृष्टिहरै रम्यैः सर्वतः संवृतं शुभैः&#x9;037e&lt;br&gt;&#xA;ऋषिः समन्ततोऽपश्यत्तत्र तत्र मनोरमम्&#x9;038a&lt;br&gt;&#xA;ततोऽभवत्तस्य चिन्ता क्व मे वासो भवेदिति&#x9;038c&lt;br&gt;&#xA;अथ द्वारं समभितो गत्वा स्थित्वा ततोऽब्रवीत्&#x9;039a&lt;br&gt;&#xA;अतिथिं मामनुप्राप्तमनुजानन्तु येऽत्र वै&#x9;039c&lt;br&gt;&#xA;अथ कन्यापरिवृता गृहात्तस्माद्विनिःसृताः&#x9;040a&lt;br&gt;&#xA;नानारूपाः सप्त विभो कन्याः सर्वा मनोहराः&#x9;040c&lt;br&gt;&#xA;यां यामपश्यत्कन्यां स सा सा तस्य मनोऽहरत्&#x9;041a&lt;br&gt;&#xA;नाशक्नुवद्धारयितुं मनोऽथास्यावसीदति&#x9;041c&lt;br&gt;&#xA;ततो धृतिः समुत्पन्ना तस्य विप्रस्य धीमतः&#x9;042a&lt;br&gt;&#xA;अथ तं प्रमदाः प्राहुर्भगवान्प्रविशत्विति&#x9;042c&lt;br&gt;&#xA;स च तासां सुरूपाणां तस्यैव भवनस्य च&#x9;043a&lt;br&gt;&#xA;कौतूहलसमाविष्टः प्रविवेश गृहं द्विजः&#x9;043c&lt;br&gt;&#xA;तत्रापश्यज्जरायुक्तामरजोम्बरधारिणीम्&#x9;044a&lt;br&gt;&#xA;वृद्धां पर्यङ्कमासीनां सर्वाभरणभूषिताम्&#x9;044c&lt;br&gt;&#xA;स्वस्तीति चाथ तेनोक्ता सा स्त्री प्रत्यवदत्तदा&#x9;045a&lt;br&gt;&#xA;प्रत्युत्थाय च तं विप्रमास्यतामित्युवाच ह&#x9;045c&lt;br&gt;&#xA;अष्टावक्र उवाच&#x9;046&lt;br&gt;&#xA;सर्वाः स्वानालयान्यान्तु एका मामुपतिष्ठतु&#x9;046a&lt;br&gt;&#xA;सुप्रज्ञाता सुप्रशान्ता शेषा गच्छन्तु च्छन्दतः&#x9;046c&lt;br&gt;&#xA;ततः प्रदक्षिणीकृत्य कन्यास्तास्तमृषिं तदा&#x9;047a&lt;br&gt;&#xA;निराक्रामन्गृहात्तस्मात्सा वृद्धाथ व्यतिष्ठत&#x9;047c&lt;br&gt;&#xA;अथ तां संविशन्प्राह शयने भास्वरे तदा&#x9;048a&lt;br&gt;&#xA;त्वयापि सुप्यतां भद्रे रजनी ह्यतिवर्तते&#x9;048c&lt;br&gt;&#xA;संलापात्तेन विप्रेण तथा सा तत्र भाषिता&#x9;049a&lt;br&gt;&#xA;द्वितीये शयने दिव्ये संविवेश महाप्रभे&#x9;049c&lt;br&gt;&#xA;अथ सा वेपमानाङ्गी निमित्तं शीतजं तदा&#x9;050a&lt;br&gt;&#xA;व्यपदिश्य महर्षेर्वै शयनं चाध्यरोहत&#x9;050c&lt;br&gt;&#xA;स्वागतं स्वागतेनास्तु भगवांस्तामभाषत&#x9;051a&lt;br&gt;&#xA;सोपागूहद्भुजाभ्यां तु ऋषिं प्रीत्या नरर्षभ&#x9;051c&lt;br&gt;&#xA;निर्विकारमृषिं चापि काष्ठकुड्योपमं तदा&#x9;052a&lt;br&gt;&#xA;दुःखिता प्रेक्ष्य सञ्जल्पमकार्षीदृषिणा सह&#x9;052c&lt;br&gt;&#xA;ब्रह्मन्न कामकारोऽस्ति स्त्रीणां पुरुषतो धृतिः&#x9;053a&lt;br&gt;&#xA;कामेन मोहिता चाहं त्वां भजन्तीं भजस्व माम्&#x9;053c&lt;br&gt;&#xA;प्रहृष्टो भव विप्रर्षे समागच्छ मया सह&#x9;054a&lt;br&gt;&#xA;उपगूह च मां विप्र कामार्ताहं भृशं त्वयि&#x9;054c&lt;br&gt;&#xA;एतद्धि तव धर्मात्मंस्तपसः पूज्यते फलम्&#x9;055a&lt;br&gt;&#xA;प्रार्थितं दर्शनादेव भजमानां भजस्व माम्&#x9;055c&lt;br&gt;&#xA;सद्म चेदं वनं चेदं यच्चान्यदपि पश्यसि&#x9;056a&lt;br&gt;&#xA;प्रभुत्वं तव सर्वत्र मयि चैव न संशयः&#x9;056c&lt;br&gt;&#xA;सर्वान्कामान्विधास्यामि रमस्व सहितो मया&#x9;057a&lt;br&gt;&#xA;रमणीये वने विप्र सर्वकामफलप्रदे&#x9;057c&lt;br&gt;&#xA;त्वद्वशाहं भविष्यामि रंस्यसे च मया सह&#x9;058a&lt;br&gt;&#xA;सर्वान्कामानुपाश्नानो ये दिव्या ये च मानुषाः&#x9;058c&lt;br&gt;&#xA;नातः परं हि नारीणां कार्यं किञ्चन विद्यते&#x9;059a&lt;br&gt;&#xA;यथा पुरुषसंसर्गः परमेतद्धि नः फलम्&#x9;059c&lt;br&gt;&#xA;आत्मच्छन्देन वर्तन्ते नार्यो मन्मथचोदिताः&#x9;060a&lt;br&gt;&#xA;न च दह्यन्ति गच्छन्त्यः सुतप्तैरपि पांसुभिः&#x9;060c&lt;br&gt;&#xA;अष्टावक्र उवाच&#x9;061&lt;br&gt;&#xA;परदारानहं भद्रे न गच्छेयं कथञ्चन&#x9;061a&lt;br&gt;&#xA;दूषितं धर्मशास्त्रेषु परदाराभिमर्शनम्&#x9;061c&lt;br&gt;&#xA;भद्रे निवेष्टुकामं मां विद्धि सत्येन वै शपे&#x9;062a&lt;br&gt;&#xA;विषयेष्वनभिज्ञोऽहं धर्मार्थं किल सन्ततिः&#x9;062c&lt;br&gt;&#xA;एवं लोकान्गमिष्यामि पुत्रैरिति न संशयः&#x9;063a&lt;br&gt;&#xA;भद्रे धर्मं विजानीष्व ज्ञात्वा चोपरमस्व ह&#x9;063c&lt;br&gt;&#xA;स्त्र्युवाच&#x9;064&lt;br&gt;&#xA;नानिलोऽग्निर्न वरुणो न चान्ये त्रिदशा द्विज&#x9;064a&lt;br&gt;&#xA;प्रियाः स्त्रीणां यथा कामो रतिशीला हि योषितः&#x9;064c&lt;br&gt;&#xA;सहस्रैका यता नारी प्राप्नोतीह कदाचन&#x9;065a&lt;br&gt;&#xA;तथा शतसहस्रेषु यदि काचित्पतिव्रता&#x9;065c&lt;br&gt;&#xA;नैता जानन्ति पितरं न कुलं न च मातरम्&#x9;066a&lt;br&gt;&#xA;न भ्रातॄन्न च भर्तारं न पुत्रान्न च देवरान्&#x9;066c&lt;br&gt;&#xA;लीलायन्त्यः कुलं घ्नन्ति कूलानीव सरिद्वराः&#x9;067a&lt;br&gt;&#xA;दोषांश्च मन्दान्मन्दासु प्रजापतिरभाषत&#x9;067c&lt;br&gt;&#xA;भीष्म उवाच&#x9;068&lt;br&gt;&#xA;ततः स ऋषिरेकाग्रस्तां स्त्रियं प्रत्यभाषत&#x9;068a&lt;br&gt;&#xA;आस्यतां रुचिरं छन्दः किं वा कार्यं ब्रवीहि मे&#x9;068c&lt;br&gt;&#xA;सा स्त्री प्रोवाच भगवन्द्रक्ष्यसे देशकालतः&#x9;069a&lt;br&gt;&#xA;वस तावन्महाप्राज्ञ कृतकृत्यो गमिष्यसि&#x9;069c&lt;br&gt;&#xA;ब्रह्मर्षिस्तामथोवाच स तथेति युधिष्ठिर&#x9;070a&lt;br&gt;&#xA;वत्स्येऽहं यावदुत्साहो भवत्या नात्र संशयः&#x9;070c&lt;br&gt;&#xA;अथर्षिरभिसम्प्रेक्ष्य स्त्रियं तां जरयान्विताम्&#x9;071a&lt;br&gt;&#xA;चिन्तां परमिकां भेजे सन्तप्त इव चाभवत्&#x9;071c&lt;br&gt;&#xA;यद्यदङ्गं हि सोऽपश्यत्तस्या विप्रर्षभस्तदा&#x9;072a&lt;br&gt;&#xA;नारमत्तत्र तत्रास्य दृष्टी रूपपराजिता&#x9;072c&lt;br&gt;&#xA;देवतेयं गृहस्यास्य शापान्नूनं विरूपिता&#x9;073a&lt;br&gt;&#xA;अस्याश्च कारणं वेत्तुं न युक्तं सहसा मया&#x9;073c&lt;br&gt;&#xA;इति चिन्ताविषक्तस्य तमर्थं ज्ञातुमिच्छतः&#x9;074a&lt;br&gt;&#xA;व्यगमत्तदहःशेषं मनसा व्याकुलेन तु&#x9;074c&lt;br&gt;&#xA;अथ सा स्त्री तदोवाच भगवन्पश्य वै रवेः&#x9;075a&lt;br&gt;&#xA;रूपं सन्ध्याभ्रसंयुक्तं किमुपस्थाप्यतां तव&#x9;075c&lt;br&gt;&#xA;स उवाच तदा तां स्त्रीं स्नानोदकमिहानय&#x9;076a&lt;br&gt;&#xA;उपासिष्ये ततः सन्ध्यां वाग्यतो नियतेन्द्रियः&#x9;076c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/021/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/021/</guid>
      <description>&lt;p&gt;भीष्म उवाच&#x9;001&lt;br&gt;&#xA;अथ सा स्त्री तमुक्त्वा तु विप्रमेवं भवत्विति&#x9;001a&lt;br&gt;&#xA;तैलं दिव्यमुपादाय स्नानशाटीमुपानयत्&#x9;001c&lt;br&gt;&#xA;अनुज्ञाता च मुनिना सा स्त्री तेन महात्मना&#x9;002a&lt;br&gt;&#xA;अथास्य तैलेनाङ्गानि सर्वाण्येवाभ्यमृक्षयत्&#x9;002c&lt;br&gt;&#xA;शनैश्चोत्सादितस्तत्र स्नानशालामुपागमत्&#x9;003a&lt;br&gt;&#xA;भद्रासनं ततश्चित्रं ऋषिरन्वाविशन्नवम्&#x9;003c&lt;br&gt;&#xA;अथोपविष्टश्च यदा तस्मिन्भद्रासने तदा&#x9;004a&lt;br&gt;&#xA;स्नापयामास शनकैस्तमृषिं सुखहस्तवत्&#x9;004c&lt;br&gt;&#xA;दिव्यं च विधिवच्चक्रे सोपचारं मुनेस्तदा&#x9;004e&lt;br&gt;&#xA;स तेन सुसुखोष्णेन तस्या हस्तसुखेन च&#x9;005a&lt;br&gt;&#xA;व्यतीतां रजनीं कृत्स्नां नाजानात्स महाव्रतः&#x9;005c&lt;br&gt;&#xA;तत उत्थाय स मुनिस्तदा परमविस्मितः&#x9;006a&lt;br&gt;&#xA;पूर्वस्यां दिशि सूर्यं च सोऽपश्यदुदितं दिवि&#x9;006c&lt;br&gt;&#xA;तस्य बुद्धिरियं किं नु मोहस्तत्त्वमिदं भवेत्&#x9;007a&lt;br&gt;&#xA;अथोपास्य सहस्रांशुं किं करोमीत्युवाच ताम्&#x9;007c&lt;br&gt;&#xA;सा चामृतरसप्रख्यमृषेरन्नमुपाहरत्&#x9;008a&lt;br&gt;&#xA;तस्य स्वादुतयान्नस्य न प्रभूतं चकार सः&#x9;008c&lt;br&gt;&#xA;व्यगमच्चाप्यहःशेषं ततः सन्ध्यागमत्पुनः&#x9;008e&lt;br&gt;&#xA;अथ स्त्री भगवन्तं सा सुप्यतामित्यचोदयत्&#x9;009a&lt;br&gt;&#xA;तत्र वै शयने दिव्ये तस्य तस्याश्च कल्पिते&#x9;009c&lt;br&gt;&#xA;अष्टावक्र उवाच&#x9;010&lt;br&gt;&#xA;न भद्रे परदारेषु मनो मे सम्प्रसज्जति&#x9;010a&lt;br&gt;&#xA;उत्तिष्ठ भद्रे भद्रं ते स्वप वै विरमस्व च&#x9;010c&lt;br&gt;&#xA;भीष्म उवाच&#x9;011&lt;br&gt;&#xA;सा तदा तेन विप्रेण तथा धृत्या निवर्तिता&#x9;011a&lt;br&gt;&#xA;स्वतन्त्रास्मीत्युवाचैनं न धर्मच्छलमस्ति ते&#x9;011c&lt;br&gt;&#xA;अष्टावक्र उवाच&#x9;012&lt;br&gt;&#xA;नास्ति स्वतन्त्रता स्त्रीणामस्वतन्त्रा हि योषितः&#x9;012a&lt;br&gt;&#xA;प्रजापतिमतं ह्येतन्न स्त्री स्वातन्त्र्यमर्हति&#x9;012c&lt;br&gt;&#xA;स्त्र्युवाच&#x9;013&lt;br&gt;&#xA;बाधते मैथुनं विप्र मम भक्तिं च पश्य वै&#x9;013a&lt;br&gt;&#xA;अधर्मं प्राप्स्यसे विप्र यन्मां त्वं नाभिनन्दसि&#x9;013c&lt;br&gt;&#xA;अष्टावक्र उवाच&#x9;014&lt;br&gt;&#xA;हरन्ति दोषजातानि नरं जातं यथेच्छकम्&#x9;014a&lt;br&gt;&#xA;प्रभवामि सदा धृत्या भद्रे स्वं शयनं व्रज&#x9;014c&lt;br&gt;&#xA;स्त्र्युवाच&#x9;015&lt;br&gt;&#xA;शिरसा प्रणमे विप्र प्रसादं कर्तुमर्हसि&#x9;015a&lt;br&gt;&#xA;भूमौ निपतमानायाः शरणं भव मेऽनघ&#x9;015c&lt;br&gt;&#xA;यदि वा दोषजातं त्वं परदारेषु पश्यसि&#x9;016a&lt;br&gt;&#xA;आत्मानं स्पर्शयाम्यद्य पाणिं गृह्णीष्व मे द्विज&#x9;016c&lt;br&gt;&#xA;न दोषो भविता चैव सत्येनैतद्ब्रवीम्यहम्&#x9;017a&lt;br&gt;&#xA;स्वतन्त्रां मां विजानीहि योऽधर्मः सोऽस्तु वै मयि&#x9;017c&lt;br&gt;&#xA;अष्टावक्र उवाच&#x9;018&lt;br&gt;&#xA;स्वतन्त्रा त्वं कथं भद्रे ब्रूहि कारणमत्र वै&#x9;018a&lt;br&gt;&#xA;नास्ति लोके हि काचित्स्त्री या वै स्वातन्त्र्यमर्हति&#x9;018c&lt;br&gt;&#xA;पिता रक्षति कौमारे भर्ता रक्षति यौवने&#x9;019a&lt;br&gt;&#xA;पुत्राश्च स्थविरीभावे न स्त्री स्वातन्त्र्यमर्हति&#x9;019c&lt;br&gt;&#xA;स्त्र्युवाच&#x9;020&lt;br&gt;&#xA;कौमारं ब्रह्मचर्यं मे कन्यैवास्मि न संशयः&#x9;020a&lt;br&gt;&#xA;कुरु मा विमतिं विप्र श्रद्धां विजहि मा मम&#x9;020c&lt;br&gt;&#xA;अष्टावक्र उवाच&#x9;021&lt;br&gt;&#xA;यथा मम तथा तुभ्यं यथा तव तथा मम&#x9;021a&lt;br&gt;&#xA;जिज्ञासेयमृषेस्तस्य विघ्नः सत्यं नु किं भवेत्&#x9;021c&lt;br&gt;&#xA;आश्चर्यं परमं हीदं किं नु श्रेयो हि मे भवेत्&#x9;022a&lt;br&gt;&#xA;दिव्याभरणवस्त्रा हि कन्येयं मामुपस्थिता&#x9;022c&lt;br&gt;&#xA;किं त्वस्याः परमं रूपं जीर्णमासीत्कथं पुनः&#x9;023a&lt;br&gt;&#xA;कन्यारूपमिहाद्यैव किमिहात्रोत्तरं भवेत्&#x9;023c&lt;br&gt;&#xA;यथा परं शक्तिधृतेर्न व्युत्थास्ये कथञ्चन&#x9;024a&lt;br&gt;&#xA;न रोचये हि व्युत्थानं धृत्यैवं साधयाम्यहम्&#x9;024c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/022/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/022/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;न बिभेति कथं सा स्त्री शापस्य परमद्युतेः&#x9;001a&lt;br&gt;&#xA;कथं निवृत्तो भगवांस्तद्भवान्प्रब्रवीतु मे&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;अष्टावक्रोऽन्वपृच्छत्तां रूपं विकुरुषे कथम्&#x9;002a&lt;br&gt;&#xA;न चानृतं ते वक्तव्यं ब्रूहि ब्राह्मणकाम्यया&#x9;002c&lt;br&gt;&#xA;स्त्र्युवाच&#x9;003&lt;br&gt;&#xA;द्यावापृथिवीमात्रैषा काम्या ब्राह्मणसत्तम&#x9;003a&lt;br&gt;&#xA;शृणुष्वावहितः सर्वं यदिदं सत्यविक्रम&#x9;003c&lt;br&gt;&#xA;उत्तरां मां दिशं विद्धि दृष्टं स्त्रीचापलं च ते&#x9;004a&lt;br&gt;&#xA;अव्युत्थानेन ते लोका जिताः सत्यपराक्रम&#x9;004c&lt;br&gt;&#xA;जिज्ञासेयं प्रयुक्ता मे स्थिरीकर्तुं तवानघ&#x9;005a&lt;br&gt;&#xA;स्थविराणामपि स्त्रीणां बाधते मैथुनज्वरः&#x9;005c&lt;br&gt;&#xA;तुष्टः पितामहस्तेऽद्य तथा देवाः सवासवाः&#x9;006a&lt;br&gt;&#xA;स त्वं येन च कार्येण सम्प्राप्तो भगवानिह&#x9;006c&lt;br&gt;&#xA;प्रेषितस्तेन विप्रेण कन्यापित्रा द्विजर्षभ&#x9;007a&lt;br&gt;&#xA;तवोपदेशं कर्तुं वै तच्च सर्वं कृतं मया&#x9;007c&lt;br&gt;&#xA;क्षेमी गमिष्यसि गृहाञ्श्रमश्च न भविष्यति&#x9;008a&lt;br&gt;&#xA;कन्यां प्राप्स्यसि तां विप्र पुत्रिणी च भविष्यति&#x9;008c&lt;br&gt;&#xA;काम्यया पृष्टवांस्त्वं मां ततो व्याहृतमुत्तरम्&#x9;009a&lt;br&gt;&#xA;अनतिक्रमणीयैषा कृत्स्नैर्लोकैस्त्रिभिः सदा&#x9;009c&lt;br&gt;&#xA;गच्छस्व सुकृतं कृत्वा किं वान्यच्छ्रोतुमिच्छसि&#x9;010a&lt;br&gt;&#xA;यावद्ब्रवीमि विप्रर्षे अष्टावक्र यथातथम्&#x9;010c&lt;br&gt;&#xA;ऋषिणा प्रसादिता चास्मि तव हेतोर्द्विजर्षभ&#x9;011a&lt;br&gt;&#xA;तस्य सम्माननार्थं मे त्वयि वाक्यं प्रभाषितम्&#x9;011c&lt;br&gt;&#xA;श्रुत्वा तु वचनं तस्याः स विप्रः प्राञ्जलिः स्थितः&#x9;012a&lt;br&gt;&#xA;अनुज्ञातस्तया चापि स्वगृहं पुनराव्रजत्&#x9;012c&lt;br&gt;&#xA;गृहमागम्य विश्रान्तः स्वजनं प्रतिपूज्य च&#x9;013a&lt;br&gt;&#xA;अभ्यगच्छत तं विप्रं न्यायतः कुरुनन्दन&#x9;013c&lt;br&gt;&#xA;पृष्टश्च तेन विप्रेण दृष्टं त्वेतन्निदर्शनम्&#x9;014a&lt;br&gt;&#xA;प्राह विप्रं तदा विप्रः सुप्रीतेनान्तरात्मना&#x9;014c&lt;br&gt;&#xA;भवताहमनुज्ञातः प्रस्थितो गन्धमादनम्&#x9;015a&lt;br&gt;&#xA;तस्य चोत्तरतो देशे दृष्टं तद्दैवतं महत्&#x9;015c&lt;br&gt;&#xA;तया चाहमनुज्ञातो भवांश्चापि प्रकीर्तितः&#x9;016a&lt;br&gt;&#xA;श्रावितश्चापि तद्वाक्यं गृहमभ्यागतः प्रभो&#x9;016c&lt;br&gt;&#xA;तमुवाच ततो विप्रः प्रतिगृह्णीष्व मे सुताम्&#x9;017a&lt;br&gt;&#xA;नक्षत्रतिथिसंयोगे पात्रं हि परमं भवान्&#x9;017c&lt;br&gt;&#xA;भीष्म उवाच&#x9;018&lt;br&gt;&#xA;अष्टावक्रस्तथेत्युक्त्वा प्रतिगृह्य च तां प्रभो&#x9;018a&lt;br&gt;&#xA;कन्यां परमधर्मात्मा प्रीतिमांश्चाभवत्तदा&#x9;018c&lt;br&gt;&#xA;कन्यां तां प्रतिगृह्यैव भार्यां परमशोभनाम्&#x9;019a&lt;br&gt;&#xA;उवास मुदितस्तत्र आश्रमे स्वे गतज्वरः&#x9;019c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/023/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/023/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;किमाहुर्भरतश्रेष्ठ पात्रं विप्राः सनातनम्&#x9;001a&lt;br&gt;&#xA;ब्राह्मणं लिङ्गिनं चैव ब्राह्मणं वाप्यलिङ्गिनम्&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;स्ववृत्तिमभिपन्नाय लिङ्गिने वेतराय वा&#x9;002a&lt;br&gt;&#xA;देयमाहुर्महाराज उभावेतौ तपस्विनौ&#x9;002c&lt;br&gt;&#xA;युधिष्ठिर उवाच&#x9;003&lt;br&gt;&#xA;श्रद्धया परया पूतो यः प्रयच्छेद्द्विजातये&#x9;003a&lt;br&gt;&#xA;हव्यं कव्यं तथा दानं को दोषः स्यात्पितामह&#x9;003c&lt;br&gt;&#xA;भीष्म उवाच&#x9;004&lt;br&gt;&#xA;श्रद्धापूतो नरस्तात दुर्दान्तोऽपि न संशयः&#x9;004a&lt;br&gt;&#xA;पूतो भवति सर्वत्र किं पुनस्त्वं महीपते&#x9;004c&lt;br&gt;&#xA;युधिष्ठिर उवाच&#x9;005&lt;br&gt;&#xA;न ब्राह्मणं परीक्षेत दैवेषु सततं नरः&#x9;005a&lt;br&gt;&#xA;कव्यप्रदाने तु बुधाः परीक्ष्यं ब्राह्मणं विदुः&#x9;005c&lt;br&gt;&#xA;भीष्म उवाच&#x9;006&lt;br&gt;&#xA;न ब्राह्मणः साधयते हव्यं दैवात्प्रसिध्यति&#x9;006a&lt;br&gt;&#xA;देवप्रसादादिज्यन्ते यजमाना न संशयः&#x9;006c&lt;br&gt;&#xA;ब्राह्मणा भरतश्रेष्ठ सततं ब्रह्मवादिनः&#x9;007a&lt;br&gt;&#xA;मार्कण्डेयः पुरा प्राह इह लोकेषु बुद्धिमान्&#x9;007c&lt;br&gt;&#xA;युधिष्ठिर उवाच&#x9;008&lt;br&gt;&#xA;अपूर्वोऽप्यथ वा विद्वान्सम्बन्धी वाथ यो भवेत्&#x9;008a&lt;br&gt;&#xA;तपस्वी यज्ञशीलो वा कथं पात्रं भवेत्तु सः&#x9;008c&lt;br&gt;&#xA;भीष्म उवाच&#x9;009&lt;br&gt;&#xA;कुलीनः कर्मकृद्वैद्यस्तथा चाप्यानृशंस्यवान्&#x9;009a&lt;br&gt;&#xA;ह्रीमानृजुः सत्यवादी पात्रं पूर्वे च ते त्रयः&#x9;009c&lt;br&gt;&#xA;तत्रेदं शृणु मे पार्थ चतुर्णां तेजसां मतम्&#x9;010a&lt;br&gt;&#xA;पृथिव्याः काश्यपस्याग्नेर्मार्कण्डेयस्य चैव हि&#x9;010c&lt;br&gt;&#xA;पृथिव्युवाच&#x9;011&lt;br&gt;&#xA;यथा महार्णवे क्षिप्तः क्षिप्रं लोष्टो विनश्यति&#x9;011a&lt;br&gt;&#xA;तथा दुश्चरितं सर्वं त्रय्यावृत्त्या विनश्यति&#x9;011c&lt;br&gt;&#xA;काश्यप उवाच&#x9;012&lt;br&gt;&#xA;सर्वे च वेदाः सह षड्भिरङ्गैः साङ्ख्यं पुराणं च कुले च जन्म&#x9;012a&lt;br&gt;&#xA;नैतानि सर्वाणि गतिर्भवन्ति शीलव्यपेतस्य नरस्य राजन्&#x9;012c&lt;br&gt;&#xA;अग्निरुवाच&#x9;013&lt;br&gt;&#xA;अधीयानः पण्डितं मन्यमानो यो विद्यया हन्ति यशः परेषाम्&#x9;013a&lt;br&gt;&#xA;ब्रह्मन्स तेनाचरते ब्रह्महत्यां लोकास्तस्य ह्यन्तवन्तो भवन्ति&#x9;013c&lt;br&gt;&#xA;मार्कण्डेय उवाच&#x9;014&lt;br&gt;&#xA;अश्वमेधसहस्रं च सत्यं च तुलया धृतम्&#x9;014a&lt;br&gt;&#xA;नाभिजानामि यद्यस्य सत्यस्यार्धमवाप्नुयात्&#x9;014c&lt;br&gt;&#xA;भीष्म उवाच&#x9;015&lt;br&gt;&#xA;इत्युक्त्वा ते जग्मुराशु चत्वारोऽमिततेजसः&#x9;015a&lt;br&gt;&#xA;पृथिवी काश्यपोऽग्निश्च प्रकृष्टायुश्च भार्गवः&#x9;015c&lt;br&gt;&#xA;युधिष्ठिर उवाच&#x9;016&lt;br&gt;&#xA;यदिदं ब्राह्मणा लोके व्रतिनो भुञ्जते हविः&#x9;016a&lt;br&gt;&#xA;भुक्तं ब्राह्मणकामाय कथं तत्सुकृतं भवेत्&#x9;016c&lt;br&gt;&#xA;भीष्म उवाच&#x9;017&lt;br&gt;&#xA;आदिष्टिनो ये राजेन्द्र ब्राह्मणा वेदपारगाः&#x9;017a&lt;br&gt;&#xA;भुञ्जते ब्रह्मकामाय व्रतलुप्ता भवन्ति ते&#x9;017c&lt;br&gt;&#xA;युधिष्ठिर उवाच&#x9;018&lt;br&gt;&#xA;अनेकान्तं बहुद्वारं धर्ममाहुर्मनीषिणः&#x9;018a&lt;br&gt;&#xA;किं निश्चितं भवेत्तत्र तन्मे ब्रूहि पितामह&#x9;018c&lt;br&gt;&#xA;भीष्म उवाच&#x9;019&lt;br&gt;&#xA;अहिंसा सत्यमक्रोध आनृशंस्यं दमस्तथा&#x9;019a&lt;br&gt;&#xA;आर्जवं चैव राजेन्द्र निश्चितं धर्मलक्षणम्&#x9;019c&lt;br&gt;&#xA;ये तु धर्मं प्रशंसन्तश्चरन्ति पृथिवीमिमाम्&#x9;020a&lt;br&gt;&#xA;अनाचरन्तस्तद्धर्मं सङ्करे निरताः प्रभो&#x9;020c&lt;br&gt;&#xA;तेभ्यो रत्नं हिरण्यं वा गामश्वान्वा ददाति यः&#x9;021a&lt;br&gt;&#xA;दश वर्षाणि विष्ठां स भुङ्क्ते निरयमाश्रितः&#x9;021c&lt;br&gt;&#xA;मेदानां पुल्कसानां च तथैवान्तावसायिनाम्&#x9;022a&lt;br&gt;&#xA;कृतं कर्माकृतं चापि रागमोहेन जल्पताम्&#x9;022c&lt;br&gt;&#xA;वैश्वदेवं च ये मूढा विप्राय ब्रह्मचारिणे&#x9;023a&lt;br&gt;&#xA;ददतीह न राजेन्द्र ते लोकान्भुञ्जतेऽशुभान्&#x9;023c&lt;br&gt;&#xA;युधिष्ठिर उवाच&#x9;024&lt;br&gt;&#xA;किं परं ब्रह्मचर्यस्य किं परं धर्मलक्षणम्&#x9;024a&lt;br&gt;&#xA;किं च श्रेष्ठतमं शौचं तन्मे ब्रूहि पितामह&#x9;024c&lt;br&gt;&#xA;भीष्म उवाच&#x9;025&lt;br&gt;&#xA;ब्रह्मचर्यं परं तात मधुमांसस्य वर्जनम्&#x9;025a&lt;br&gt;&#xA;मर्यादायां स्थितो धर्मः शमः शौचस्य लक्षणम्&#x9;025c&lt;br&gt;&#xA;युधिष्ठिर उवाच&#x9;026&lt;br&gt;&#xA;कस्मिन्काले चरेद्धर्मं कस्मिन्कालेऽर्थमाचरेत्&#x9;026a&lt;br&gt;&#xA;कस्मिन्काले सुखी च स्यात्तन्मे ब्रूहि पितामह&#x9;026c&lt;br&gt;&#xA;भीष्म उवाच&#x9;027&lt;br&gt;&#xA;काल्यमर्थं निषेवेत ततो धर्ममनन्तरम्&#x9;027a&lt;br&gt;&#xA;पश्चात्कामं निषेवेत न च गच्छेत्प्रसङ्गिताम्&#x9;027c&lt;br&gt;&#xA;ब्राह्मणांश्चाभिमन्येत गुरूंश्चाप्यभिपूजयेत्&#x9;028a&lt;br&gt;&#xA;सर्वभूतानुलोमश्च मृदुशीलः प्रियंवदः&#x9;028c&lt;br&gt;&#xA;अधिकारे यदनृतं राजगामि च पैशुनम्&#x9;029a&lt;br&gt;&#xA;गुरोश्चालीककरणं समं तद्ब्रह्महत्यया&#x9;029c&lt;br&gt;&#xA;प्रहरेन्न नरेन्द्रेषु न गां हन्यात्तथैव च&#x9;030a&lt;br&gt;&#xA;भ्रूणहत्यासमं चैतदुभयं यो निषेवते&#x9;030c&lt;br&gt;&#xA;नाग्निं परित्यजेज्जातु न च वेदान्परित्यजेत्&#x9;031a&lt;br&gt;&#xA;न च ब्राह्मणमाक्रोशेत्समं तद्ब्रह्महत्यया&#x9;031c&lt;br&gt;&#xA;युधिष्ठिर उवाच&#x9;032&lt;br&gt;&#xA;कीदृशाः साधवो विप्राः केभ्यो दत्तं महाफलम्&#x9;032a&lt;br&gt;&#xA;कीदृशानां च भोक्तव्यं तन्मे ब्रूहि पितामह&#x9;032c&lt;br&gt;&#xA;भीष्म उवाच&#x9;033&lt;br&gt;&#xA;अक्रोधना धर्मपराः सत्यनित्या दमे रताः&#x9;033a&lt;br&gt;&#xA;तादृशाः साधवो विप्रास्तेभ्यो दत्तं महाफलम्&#x9;033c&lt;br&gt;&#xA;अमानिनः सर्वसहा दृष्टार्था विजितेन्द्रियाः&#x9;034a&lt;br&gt;&#xA;सर्वभूतहिता मैत्रास्तेभ्यो दत्तं महाफलम्&#x9;034c&lt;br&gt;&#xA;अलुब्धाः शुचयो वैद्या ह्रीमन्तः सत्यवादिनः&#x9;035a&lt;br&gt;&#xA;स्वकर्मनिरता ये च तेभ्यो दत्तं महाफलम्&#x9;035c&lt;br&gt;&#xA;साङ्गांश्च चतुरो वेदान्योऽधीयीत द्विजर्षभः&#x9;036a&lt;br&gt;&#xA;षड्भ्यो निवृत्तः कर्मभ्यस्तं पात्रमृषयो विदुः&#x9;036c&lt;br&gt;&#xA;ये त्वेवङ्गुणजातीयास्तेभ्यो दत्तं महाफलम्&#x9;037a&lt;br&gt;&#xA;सहस्रगुणमाप्नोति गुणार्हाय प्रदायकः&#x9;037c&lt;br&gt;&#xA;प्रज्ञाश्रुताभ्यां वृत्तेन शीलेन च समन्वितः&#x9;038a&lt;br&gt;&#xA;तारयेत कुलं कृत्स्नमेकोऽपीह द्विजर्षभः&#x9;038c&lt;br&gt;&#xA;गामश्वं वित्तमन्नं वा तद्विधे प्रतिपादयेत्&#x9;039a&lt;br&gt;&#xA;द्रव्याणि चान्यानि तथा प्रेत्यभावे न शोचति&#x9;039c&lt;br&gt;&#xA;तारयेत कुलं कृत्स्नमेकोऽपीह द्विजोत्तमः&#x9;040a&lt;br&gt;&#xA;किमङ्ग पुनरेकं वै तस्मात्पात्रं समाचरेत्&#x9;040c&lt;br&gt;&#xA;निशम्य च गुणोपेतं ब्राह्मणं साधुसम्मतम्&#x9;041a&lt;br&gt;&#xA;दूरादानाययेत्कृत्ये सर्वतश्चाभिपूजयेत्&#x9;041c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/024/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/024/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;श्राद्धकाले च दैवे च धर्मे चापि पितामह&#x9;001a&lt;br&gt;&#xA;इच्छामीह त्वयाख्यातं विहितं यत्सुरर्षिभिः&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;दैवं पूर्वाह्णिके कुर्यादपराह्णे तु पैतृकम्&#x9;002a&lt;br&gt;&#xA;मङ्गलाचारसम्पन्नः कृतशौचः प्रयत्नवान्&#x9;002c&lt;br&gt;&#xA;मनुष्याणां तु मध्याह्ने प्रदद्यादुपपत्तितः&#x9;003a&lt;br&gt;&#xA;कालहीनं तु यद्दानं तं भागं रक्षसां विदुः&#x9;003c&lt;br&gt;&#xA;लङ्घितं चावलीढं च कलिपूर्वं च यत्कृतम्&#x9;004a&lt;br&gt;&#xA;रजस्वलाभिर्दृष्टं च तं भागं रक्षसां विदुः&#x9;004c&lt;br&gt;&#xA;अवघुष्टं च यद्भुक्तमव्रतेन च भारत&#x9;005a&lt;br&gt;&#xA;परामृष्टं शुना चैव तं भागं रक्षसां विदुः&#x9;005c&lt;br&gt;&#xA;केशकीटावपतितं क्षुतं श्वभिरवेक्षितम्&#x9;006a&lt;br&gt;&#xA;रुदितं चावधूतं च तं भागं रक्षसां विदुः&#x9;006c&lt;br&gt;&#xA;निरोङ्कारेण यद्भुक्तं सशस्त्रेण च भारत&#x9;007a&lt;br&gt;&#xA;दुरात्मना च यद्भुक्तं तं भागं रक्षसां विदुः&#x9;007c&lt;br&gt;&#xA;परोच्छिष्टं च यद्भुक्तं परिभुक्तं च यद्भवेत्&#x9;008a&lt;br&gt;&#xA;दैवे पित्र्ये च सततं तं भागं रक्षसां विदुः&#x9;008c&lt;br&gt;&#xA;गर्हितं निन्दितं चैव परिविष्टं समन्युना&#x9;009a&lt;br&gt;&#xA;दैवं वाप्यथ वा पैत्र्यं तं भागं रक्षसां विदुः&#x9;009c&lt;br&gt;&#xA;मन्त्रहीनं क्रियाहीनं यच्छ्राद्धं परिविष्यते&#x9;010a&lt;br&gt;&#xA;त्रिभिर्वर्णैर्नरश्रेष्ठ तं भागं रक्षसां विदुः&#x9;010c&lt;br&gt;&#xA;आज्याहुतिं विना चैव यत्किञ्चित्परिविष्यते&#x9;011a&lt;br&gt;&#xA;दुराचारैश्च यद्भुक्तं तं भागं रक्षसां विदुः&#x9;011c&lt;br&gt;&#xA;ये भागा रक्षसां प्रोक्तास्त उक्ता भरतर्षभ&#x9;012a&lt;br&gt;&#xA;अत ऊर्ध्वं विसर्गस्य परीक्षां ब्राह्मणे शृणु&#x9;012c&lt;br&gt;&#xA;यावन्तः पतिता विप्रा जडोन्मत्तास्तथैव च&#x9;013a&lt;br&gt;&#xA;दैवे वाप्यथ वा पित्र्ये राजन्नार्हन्ति केतनम्&#x9;013c&lt;br&gt;&#xA;श्वित्री कुष्ठी च क्लीबश्च तथा यक्ष्महतश्च यः&#x9;014a&lt;br&gt;&#xA;अपस्मारी च यश्चान्धो राजन्नार्हन्ति सत्कृतिम्&#x9;014c&lt;br&gt;&#xA;चिकित्सका देवलका वृथानियमधारिणः&#x9;015a&lt;br&gt;&#xA;सोमविक्रयिणश्चैव श्राद्धे नार्हन्ति केतनम्&#x9;015c&lt;br&gt;&#xA;गायना नर्तकाश्चैव प्लवका वादकास्तथा&#x9;016a&lt;br&gt;&#xA;कथका योधकाश्चैव राजन्नार्हन्ति केतनम्&#x9;016c&lt;br&gt;&#xA;होतारो वृषलानां च वृषलाध्यापकास्तथा&#x9;017a&lt;br&gt;&#xA;तथा वृषलशिष्याश्च राजन्नार्हन्ति केतनम्&#x9;017c&lt;br&gt;&#xA;अनुयोक्ता च यो विप्रो अनुयुक्तश्च भारत&#x9;018a&lt;br&gt;&#xA;नार्हतस्तावपि श्राद्धं ब्रह्मविक्रयिणौ हि तौ&#x9;018c&lt;br&gt;&#xA;अग्रणीर्यः कृतः पूर्वं वर्णावरपरिग्रहः&#x9;019a&lt;br&gt;&#xA;ब्राह्मणः सर्वविद्योऽपि राजन्नार्हति केतनम्&#x9;019c&lt;br&gt;&#xA;अनग्नयश्च ये विप्रा मृतनिर्यातकाश्च ये&#x9;020a&lt;br&gt;&#xA;स्तेनाश्च पतिताश्चैव राजन्नार्हन्ति केतनम्&#x9;020c&lt;br&gt;&#xA;अपरिज्ञातपूर्वाश्च गणपूर्वाश्च भारत&#x9;021a&lt;br&gt;&#xA;पुत्रिकापूर्वपुत्राश्च श्राद्धे नार्हन्ति केतनम्&#x9;021c&lt;br&gt;&#xA;ऋणकर्ता च यो राजन्यश्च वार्धुषिको द्विजः&#x9;022a&lt;br&gt;&#xA;प्राणिविक्रयवृत्तिश्च राजन्नार्हन्ति केतनम्&#x9;022c&lt;br&gt;&#xA;स्त्रीपूर्वाः काण्डपृष्ठाश्च यावन्तो भरतर्षभ&#x9;023a&lt;br&gt;&#xA;अजपा ब्राह्मणाश्चैव श्राद्धे नार्हन्ति केतनम्&#x9;023c&lt;br&gt;&#xA;श्राद्धे दैवे च निर्दिष्टा ब्राह्मणा भरतर्षभ&#x9;024a&lt;br&gt;&#xA;दातुः प्रतिग्रहीतुश्च शृणुष्वानुग्रहं पुनः&#x9;024c&lt;br&gt;&#xA;चीर्णव्रता गुणैर्युक्ता भवेयुर्येऽपि कर्षकाः&#x9;025a&lt;br&gt;&#xA;सावित्रीज्ञाः क्रियावन्तस्ते राजन्केतनक्षमाः&#x9;025c&lt;br&gt;&#xA;क्षात्रधर्मिणमप्याजौ केतयेत्कुलजं द्विजम्&#x9;026a&lt;br&gt;&#xA;न त्वेव वणिजं तात श्राद्धेषु परिकल्पयेत्&#x9;026c&lt;br&gt;&#xA;अग्निहोत्री च यो विप्रो ग्रामवासी च यो भवेत्&#x9;027a&lt;br&gt;&#xA;अस्तेनश्चातिथिज्ञश्च स राजन्केतनक्षमः&#x9;027c&lt;br&gt;&#xA;सावित्रीं जपते यस्तु त्रिकालं भरतर्षभ&#x9;028a&lt;br&gt;&#xA;भिक्षावृत्तिः क्रियावांश्च स राजन्केतनक्षमः&#x9;028c&lt;br&gt;&#xA;उदितास्तमितो यश्च तथैवास्तमितोदितः&#x9;029a&lt;br&gt;&#xA;अहिंस्रश्चाल्पदोषश्च स राजन्केतनक्षमः&#x9;029c&lt;br&gt;&#xA;अकल्कको ह्यतर्कश्च ब्राह्मणो भरतर्षभ&#x9;030a&lt;br&gt;&#xA;ससञ्ज्ञो भैक्ष्यवृत्तिश्च स राजन्केतनक्षमः&#x9;030c&lt;br&gt;&#xA;अव्रती कितवः स्तेनः प्राणिविक्रय्यथो वणिक्&#x9;031a&lt;br&gt;&#xA;पश्चाच्च पीतवान्सोमं स राजन्केतनक्षमः&#x9;031c&lt;br&gt;&#xA;अर्जयित्वा धनं पूर्वं दारुणैः कृषिकर्मभिः&#x9;032a&lt;br&gt;&#xA;भवेत्सर्वातिथिः पश्चात्स राजन्केतनक्षमः&#x9;032c&lt;br&gt;&#xA;ब्रह्मविक्रयनिर्दिष्टं स्त्रिया यच्चार्जितं धनम्&#x9;033a&lt;br&gt;&#xA;अदेयं पितृदेवेभ्यो यच्च क्लैब्यादुपार्जितम्&#x9;033c&lt;br&gt;&#xA;क्रियमाणेऽपवर्गे तु यो द्विजो भरतर्षभ&#x9;034a&lt;br&gt;&#xA;न व्याहरति यद्युक्तं तस्याधर्मो गवानृतम्&#x9;034c&lt;br&gt;&#xA;श्राद्धस्य ब्राह्मणः कालः प्राप्तं दधि घृतं तथा&#x9;035a&lt;br&gt;&#xA;सोमक्षयश्च मांसं च यदारण्यं युधिष्ठिर&#x9;035c&lt;br&gt;&#xA;श्राद्धापवर्गे विप्रस्य स्वधा वै स्वदिता भवेत्&#x9;036a&lt;br&gt;&#xA;क्षत्रियस्याप्यथो ब्रूयात्प्रीयन्तां पितरस्त्विति&#x9;036c&lt;br&gt;&#xA;अपवर्गे तु वैश्यस्य श्राद्धकर्मणि भारत&#x9;037a&lt;br&gt;&#xA;अक्षय्यमभिधातव्यं स्वस्ति शूद्रस्य भारत&#x9;037c&lt;br&gt;&#xA;पुण्याहवाचनं दैवे ब्राह्मणस्य विधीयते&#x9;038a&lt;br&gt;&#xA;एतदेव निरोङ्कारं क्षत्रियस्य विधीयते&#x9;038c&lt;br&gt;&#xA;वैश्यस्य चैव वक्तव्यं प्रीयन्तां देवता इति&#x9;038e&lt;br&gt;&#xA;कर्मणामानुपूर्वीं च विधिपूर्वकृतं शृणु&#x9;039a&lt;br&gt;&#xA;जातकर्मादिकान्सर्वांस्त्रिषु वर्णेषु भारत&#x9;039c&lt;br&gt;&#xA;ब्रह्मक्षत्रे हि मन्त्रोक्ता वैश्यस्य च युधिष्ठिर&#x9;039e&lt;br&gt;&#xA;विप्रस्य रशना मौञ्जी मौर्वी राजन्यगामिनी&#x9;040a&lt;br&gt;&#xA;बाल्वजीत्येव वैश्यस्य धर्म एष युधिष्ठिर&#x9;040c&lt;br&gt;&#xA;दातुः प्रतिग्रहीतुश्च धर्माधर्माविमौ शृणु&#x9;041a&lt;br&gt;&#xA;ब्राह्मणस्यानृतेऽधर्मः प्रोक्तः पातकसञ्ज्ञितः&#x9;041c&lt;br&gt;&#xA;चतुर्गुणः क्षत्रियस्य वैश्यस्याष्टगुणः स्मृतः&#x9;041e&lt;br&gt;&#xA;नान्यत्र ब्राह्मणोऽश्नीयात्पूर्वं विप्रेण केतितः&#x9;042a&lt;br&gt;&#xA;यवीयान्पशुहिंसायां तुल्यधर्मो भवेत्स हि&#x9;042c&lt;br&gt;&#xA;अथ राजन्यवैश्याभ्यां यद्यश्नीयात्तु केतितः&#x9;043a&lt;br&gt;&#xA;यवीयान्पशुहिंसायां भागार्धं समवाप्नुयात्&#x9;043c&lt;br&gt;&#xA;दैवं वाप्यथ वा पित्र्यं योऽश्नीयाद्ब्राह्मणादिषु&#x9;044a&lt;br&gt;&#xA;अस्नातो ब्राह्मणो राजंस्तस्याधर्मो गवानृतम्&#x9;044c&lt;br&gt;&#xA;आशौचो ब्राह्मणो राजन्योऽश्नीयाद्ब्राह्मणादिषु&#x9;045a&lt;br&gt;&#xA;ज्ञानपूर्वमथो लोभात्तस्याधर्मो गवानृतम्&#x9;045c&lt;br&gt;&#xA;अन्नेनान्नं च यो लिप्सेत्कर्मार्थं चैव भारत&#x9;046a&lt;br&gt;&#xA;आमन्त्रयति राजेन्द्र तस्याधर्मोऽनृतं स्मृतम्&#x9;046c&lt;br&gt;&#xA;अवेदव्रतचारित्रास्त्रिभिर्वर्णैर्युधिष्ठिर&#x9;047a&lt;br&gt;&#xA;मन्त्रवत्परिविष्यन्ते तेष्वधर्मो गवानृतम्&#x9;047c&lt;br&gt;&#xA;युधिष्ठिर उवाच&#x9;048&lt;br&gt;&#xA;पित्र्यं वाप्यथ वा दैवं दीयते यत्पितामह&#x9;048a&lt;br&gt;&#xA;एतदिच्छाम्यहं श्रोतुं दत्तं येषु महाफलम्&#x9;048c&lt;br&gt;&#xA;भीष्म उवाच&#x9;049&lt;br&gt;&#xA;येषां दाराः प्रतीक्षन्ते सुवृष्टिमिव कर्षकाः&#x9;049a&lt;br&gt;&#xA;उच्छेषपरिशेषं हि तान्भोजय युधिष्ठिर&#x9;049c&lt;br&gt;&#xA;चारित्रनियता राजन्ये कृशाः कृशवृत्तयः&#x9;050a&lt;br&gt;&#xA;अर्थिनश्चोपगच्छन्ति तेषु दत्तं महाफलम्&#x9;050c&lt;br&gt;&#xA;तद्भक्तास्तद्गृहा राजंस्तद्धनास्तदपाश्रयाः&#x9;051a&lt;br&gt;&#xA;अर्थिनश्च भवन्त्यर्थे तेषु दत्तं महाफलम्&#x9;051c&lt;br&gt;&#xA;तस्करेभ्यः परेभ्यो वा ये भयार्ता युधिष्ठिर&#x9;052a&lt;br&gt;&#xA;अर्थिनो भोक्तुमिच्छन्ति तेषु दत्तं महाफलम्&#x9;052c&lt;br&gt;&#xA;अकल्ककस्य विप्रस्य भैक्षोत्करकृतात्मनः&#x9;053a&lt;br&gt;&#xA;बटवो यस्य भिक्षन्ति तेभ्यो दत्तं महाफलम्&#x9;053c&lt;br&gt;&#xA;हृतस्वा हृतदाराश्च ये विप्रा देशसम्प्लवे&#x9;054a&lt;br&gt;&#xA;अर्थार्थमभिगच्छन्ति तेभ्यो दत्तं महाफलम्&#x9;054c&lt;br&gt;&#xA;व्रतिनो नियमस्थाश्च ये विप्राः श्रुतसम्मताः&#x9;055a&lt;br&gt;&#xA;तत्समाप्त्यर्थमिच्छन्ति तेषु दत्तं महाफलम्&#x9;055c&lt;br&gt;&#xA;अव्युत्क्रान्ताश्च धर्मेषु पाषण्डसमयेषु च&#x9;056a&lt;br&gt;&#xA;कृशप्राणाः कृशधनास्तेषु दत्तं महाफलम्&#x9;056c&lt;br&gt;&#xA;कृतसर्वस्वहरणा निर्दोषाः प्रभविष्णुभिः&#x9;057a&lt;br&gt;&#xA;स्पृहयन्ति च भुक्तान्नं तेषु दत्तं महाफलम्&#x9;057c&lt;br&gt;&#xA;तपस्विनस्तपोनिष्ठास्तेषां भैक्षचराश्च ये&#x9;058a&lt;br&gt;&#xA;अर्थिनः किञ्चिदिच्छन्ति तेषु दत्तं महाफलम्&#x9;058c&lt;br&gt;&#xA;महाफलविधिर्दाने श्रुतस्ते भरतर्षभ&#x9;059a&lt;br&gt;&#xA;निरयं येन गच्छन्ति स्वर्गं चैव हि तच्छृणु&#x9;059c&lt;br&gt;&#xA;गुर्वर्थं वाभयार्थं वा वर्जयित्वा युधिष्ठिर&#x9;060a&lt;br&gt;&#xA;येऽनृतं कथयन्ति स्म ते वै निरयगामिनः&#x9;060c&lt;br&gt;&#xA;परदाराभिहर्तारः परदाराभिमर्शिनः&#x9;061a&lt;br&gt;&#xA;परदारप्रयोक्तारस्ते वै निरयगामिनः&#x9;061c&lt;br&gt;&#xA;ये परस्वापहर्तारः परस्वानां च नाशकाः&#x9;062a&lt;br&gt;&#xA;सूचकाश्च परेषां ये ते वै निरयगामिनः&#x9;062c&lt;br&gt;&#xA;प्रपाणां च सभानां च सङ्क्रमाणां च भारत&#x9;063a&lt;br&gt;&#xA;अगाराणां च भेत्तारो नरा निरयगामिनः&#x9;063c&lt;br&gt;&#xA;अनाथां प्रमदां बालां वृद्धां भीतां तपस्विनीम्&#x9;064a&lt;br&gt;&#xA;वञ्चयन्ति नरा ये च ते वै निरयगामिनः&#x9;064c&lt;br&gt;&#xA;वृत्तिच्छेदं गृहच्छेदं दारच्छेदं च भारत&#x9;065a&lt;br&gt;&#xA;मित्रच्छेदं तथाशायास्ते वै निरयगामिनः&#x9;065c&lt;br&gt;&#xA;सूचकाः सन्धिभेत्तारः परवृत्त्युपजीवकाः&#x9;066a&lt;br&gt;&#xA;अकृतज्ञाश्च मित्राणां ते वै निरयगामिनः&#x9;066c&lt;br&gt;&#xA;पाषण्डा दूषकाश्चैव समयानां च दूषकाः&#x9;067a&lt;br&gt;&#xA;ये प्रत्यवसिताश्चैव ते वै निरयगामिनः&#x9;067c&lt;br&gt;&#xA;कृताशं कृतनिर्वेशं कृतभक्तं कृतश्रमम्&#x9;068a&lt;br&gt;&#xA;भेदैर्ये व्यपकर्षन्ति ते वै निरयगामिनः&#x9;068c&lt;br&gt;&#xA;पर्यश्नन्ति च ये दारानग्निभृत्यातिथींस्तथा&#x9;069a&lt;br&gt;&#xA;उत्सन्नपितृदेवेज्यास्ते वै निरयगामिनः&#x9;069c&lt;br&gt;&#xA;वेदविक्रयिणश्चैव वेदानां चैव दूषकाः&#x9;070a&lt;br&gt;&#xA;वेदानां लेखकाश्चैव ते वै निरयगामिनः&#x9;070c&lt;br&gt;&#xA;चातुराश्रम्यबाह्याश्च श्रुतिबाह्याश्च ये नराः&#x9;071a&lt;br&gt;&#xA;विकर्मभिश्च जीवन्ति ते वै निरयगामिनः&#x9;071c&lt;br&gt;&#xA;केशविक्रयिका राजन्विषविक्रयिकाश्च ये&#x9;072a&lt;br&gt;&#xA;क्षीरविक्रयिकाश्चैव ते वै निरयगामिनः&#x9;072c&lt;br&gt;&#xA;ब्राह्मणानां गवां चैव कन्यानां च युधिष्ठिर&#x9;073a&lt;br&gt;&#xA;येऽन्तरं यान्ति कार्येषु ते वै निरयगामिनः&#x9;073c&lt;br&gt;&#xA;शस्त्रविक्रयकाश्चैव कर्तारश्च युधिष्ठिर&#x9;074a&lt;br&gt;&#xA;शल्यानां धनुषां चैव ते वै निरयगामिनः&#x9;074c&lt;br&gt;&#xA;शल्यैर्वा शङ्कुभिर्वापि श्वभ्रैर्वा भरतर्षभ&#x9;075a&lt;br&gt;&#xA;ये मार्गमनुरुन्धन्ति ते वै निरयगामिनः&#x9;075c&lt;br&gt;&#xA;उपाध्यायांश्च भृत्यांश्च भक्तांश्च भरतर्षभ&#x9;076a&lt;br&gt;&#xA;ये त्यजन्त्यसमर्थांस्तांस्ते वै निरयगामिनः&#x9;076c&lt;br&gt;&#xA;अप्राप्तदमकाश्चैव नासानां वेधकास्तथा&#x9;077a&lt;br&gt;&#xA;बन्धकाश्च पशूनां ये ते वै निरयगामिनः&#x9;077c&lt;br&gt;&#xA;अगोप्तारश्छलद्रव्या बलिषड्भागतत्पराः&#x9;078a&lt;br&gt;&#xA;समर्थाश्चाप्यदातारस्ते वै निरयगामिनः&#x9;078c&lt;br&gt;&#xA;क्षान्तान्दान्तांस्तथा प्राज्ञान्दीर्घकालं सहोषितान्&#x9;079a&lt;br&gt;&#xA;त्यजन्ति कृतकृत्या ये ते वै निरयगामिनः&#x9;079c&lt;br&gt;&#xA;बालानामथ वृद्धानां दासानां चैव ये नराः&#x9;080a&lt;br&gt;&#xA;अदत्त्वा भक्षयन्त्यग्रे ते वै निरयगामिनः&#x9;080c&lt;br&gt;&#xA;एते पूर्वर्षिभिर्दृष्टाः प्रोक्ता निरयगामिनः&#x9;081a&lt;br&gt;&#xA;भागिनः स्वर्गलोकस्य वक्ष्यामि भरतर्षभ&#x9;081c&lt;br&gt;&#xA;सर्वेष्वेव तु कार्येषु दैवपूर्वेषु भारत&#x9;082a&lt;br&gt;&#xA;हन्ति पुत्रान्पशून्कृत्स्नान्ब्राह्मणातिक्रमः कृतः&#x9;082c&lt;br&gt;&#xA;दानेन तपसा चैव सत्येन च युधिष्ठिर&#x9;083a&lt;br&gt;&#xA;ये धर्ममनुवर्तन्ते ते नराः स्वर्गगामिनः&#x9;083c&lt;br&gt;&#xA;शुश्रूषाभिस्तपोभिश्च श्रुतमादाय भारत&#x9;084a&lt;br&gt;&#xA;ये प्रतिग्रहनिःस्नेहास्ते नराः स्वर्गगामिनः&#x9;084c&lt;br&gt;&#xA;भयात्पापात्तथाबाधाद्दारिद्र्याद्व्याधिधर्षणात्&#x9;085a&lt;br&gt;&#xA;यत्कृते प्रतिमुच्यन्ते ते नराः स्वर्गगामिनः&#x9;085c&lt;br&gt;&#xA;क्षमावन्तश्च धीराश्च धर्मकार्येषु चोत्थिताः&#x9;086a&lt;br&gt;&#xA;मङ्गलाचारयुक्ताश्च ते नराः स्वर्गगामिनः&#x9;086c&lt;br&gt;&#xA;निवृत्ता मधुमांसेभ्यः परदारेभ्य एव च&#x9;087a&lt;br&gt;&#xA;निवृत्ताश्चैव मद्येभ्यस्ते नराः स्वर्गगामिनः&#x9;087c&lt;br&gt;&#xA;आश्रमाणां च कर्तारः कुलानां चैव भारत&#x9;088a&lt;br&gt;&#xA;देशानां नगराणां च ते नराः स्वर्गगामिनः&#x9;088c&lt;br&gt;&#xA;वस्त्राभरणदातारो भक्षपानान्नदास्तथा&#x9;089a&lt;br&gt;&#xA;कुटुम्बानां च दातारस्ते नराः स्वर्गगामिनः&#x9;089c&lt;br&gt;&#xA;सर्वहिंसानिवृत्ताश्च नराः सर्वसहाश्च ये&#x9;090a&lt;br&gt;&#xA;सर्वस्याश्रयभूताश्च ते नराः स्वर्गगामिनः&#x9;090c&lt;br&gt;&#xA;मातरं पितरं चैव शुश्रूषन्ति जितेन्द्रियाः&#x9;091a&lt;br&gt;&#xA;भ्रातॄणां चैव सस्नेहास्ते नराः स्वर्गगामिनः&#x9;091c&lt;br&gt;&#xA;आढ्याश्च बलवन्तश्च यौवनस्थाश्च भारत&#x9;092a&lt;br&gt;&#xA;ये वै जितेन्द्रिया धीरास्ते नराः स्वर्गगामिनः&#x9;092c&lt;br&gt;&#xA;अपराद्धेषु सस्नेहा मृदवो मित्रवत्सलाः&#x9;093a&lt;br&gt;&#xA;आराधनसुखाश्चापि ते नराः स्वर्गगामिनः&#x9;093c&lt;br&gt;&#xA;सहस्रपरिवेष्टारस्तथैव च सहस्रदाः&#x9;094a&lt;br&gt;&#xA;त्रातारश्च सहस्राणां पुरुषाः स्वर्गगामिनः&#x9;094c&lt;br&gt;&#xA;सुवर्णस्य च दातारो गवां च भरतर्षभ&#x9;095a&lt;br&gt;&#xA;यानानां वाहनानां च ते नराः स्वर्गगामिनः&#x9;095c&lt;br&gt;&#xA;वैवाहिकानां कन्यानां प्रेष्याणां च युधिष्ठिर&#x9;096a&lt;br&gt;&#xA;दातारो वाससां चैव ते नराः स्वर्गगामिनः&#x9;096c&lt;br&gt;&#xA;विहारावसथोद्यानकूपारामसभाप्रदाः&#x9;097a&lt;br&gt;&#xA;वप्राणां चैव कर्तारस्ते नराः स्वर्गगामिनः&#x9;097c&lt;br&gt;&#xA;निवेशनानां क्षेत्राणां वसतीनां च भारत&#x9;098a&lt;br&gt;&#xA;दातारः प्रार्थितानां च ते नराः स्वर्गगामिनः&#x9;098c&lt;br&gt;&#xA;रसानामथ बीजानां धान्यानां च युधिष्ठिर&#x9;099a&lt;br&gt;&#xA;स्वयमुत्पाद्य दातारः पुरुषाः स्वर्गगामिनः&#x9;099c&lt;br&gt;&#xA;यस्मिन्कस्मिन्कुले जाता बहुपुत्राः शतायुषः&#x9;100a&lt;br&gt;&#xA;सानुक्रोशा जितक्रोधाः पुरुषाः स्वर्गगामिनः&#x9;100c&lt;br&gt;&#xA;एतदुक्तममुत्रार्थं दैवं पित्र्यं च भारत&#x9;101a&lt;br&gt;&#xA;धर्माधर्मौ च दानस्य यथा पूर्वर्षिभिः कृतौ&#x9;101c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/025/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/025/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;इदं मे तत्त्वतो राजन्वक्तुमर्हसि भारत&#x9;001a&lt;br&gt;&#xA;अहिंसयित्वा केनेह ब्रह्महत्या विधीयते&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;व्यासमामन्त्र्य राजेन्द्र पुरा यत्पृष्टवानहम्&#x9;002a&lt;br&gt;&#xA;तत्तेऽहं सम्प्रवक्ष्यामि तदिहैकमनाः शृणु&#x9;002c&lt;br&gt;&#xA;चतुर्थस्त्वं वसिष्ठस्य तत्त्वमाख्याहि मे मुने&#x9;003a&lt;br&gt;&#xA;अहिंसयित्वा केनेह ब्रह्महत्या विधीयते&#x9;003c&lt;br&gt;&#xA;इति पृष्टो महाराज पराशरशरीरजः&#x9;004a&lt;br&gt;&#xA;अब्रवीन्निपुणो धर्मे निःसंशयमनुत्तमम्&#x9;004c&lt;br&gt;&#xA;ब्राह्मणं स्वयमाहूय भिक्षार्थे कृशवृत्तिनम्&#x9;005a&lt;br&gt;&#xA;ब्रूयान्नास्तीति यः पश्चात्तं विद्याद्ब्रह्मघातिनम्&#x9;005c&lt;br&gt;&#xA;मध्यस्थस्येह विप्रस्य योऽनूचानस्य भारत&#x9;006a&lt;br&gt;&#xA;वृत्तिं हरति दुर्बुद्धिस्तं विद्याद्ब्रह्मघातिनम्&#x9;006c&lt;br&gt;&#xA;गोकुलस्य तृषार्तस्य जलार्थे वसुधाधिप&#x9;007a&lt;br&gt;&#xA;उत्पादयति यो विघ्नं तं विद्याद्ब्रह्मघातिनम्&#x9;007c&lt;br&gt;&#xA;यः प्रवृत्तां श्रुतिं सम्यक्शास्त्रं वा मुनिभिः कृतम्&#x9;008a&lt;br&gt;&#xA;दूषयत्यनभिज्ञाय तं विद्याद्ब्रह्मघातिनम्&#x9;008c&lt;br&gt;&#xA;आत्मजां रूपसम्पन्नां महतीं सदृशे वरे&#x9;009a&lt;br&gt;&#xA;न प्रयच्छति यः कन्यां तं विद्याद्ब्रह्मघातिनम्&#x9;009c&lt;br&gt;&#xA;अधर्मनिरतो मूढो मिथ्या यो वै द्विजातिषु&#x9;010a&lt;br&gt;&#xA;दद्यान्मर्मातिगं शोकं तं विद्याद्ब्रह्मघातिनम्&#x9;010c&lt;br&gt;&#xA;चक्षुषा विप्रहीनस्य पङ्गुलस्य जडस्य वा&#x9;011a&lt;br&gt;&#xA;हरेत यो वै सर्वस्वं तं विद्याद्ब्रह्मघातिनम्&#x9;011c&lt;br&gt;&#xA;आश्रमे वा वने वा यो ग्रामे वा यदि वा पुरे&#x9;012a&lt;br&gt;&#xA;अग्निं समुत्सृजेन्मोहात्तं विद्याद्ब्रह्मघातिनम्&#x9;012c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/026/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/026/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;तीर्थानां दर्शनं श्रेयः स्नानं च भरतर्षभ&#x9;001a&lt;br&gt;&#xA;श्रवणं च महाप्राज्ञ श्रोतुमिच्छामि तत्त्वतः&#x9;001c&lt;br&gt;&#xA;पृथिव्यां यानि तीर्थानि पुण्यानि भरतर्षभ&#x9;002a&lt;br&gt;&#xA;वक्तुमर्हसि मे तानि श्रोतास्मि नियतः प्रभो&#x9;002c&lt;br&gt;&#xA;भीष्म उवाच&#x9;003&lt;br&gt;&#xA;इममङ्गिरसा प्रोक्तं तीर्थवंशं महाद्युते&#x9;003a&lt;br&gt;&#xA;श्रोतुमर्हसि भद्रं ते प्राप्स्यसे धर्ममुत्तमम्&#x9;003c&lt;br&gt;&#xA;तपोवनगतं विप्रमभिगम्य महामुनिम्&#x9;004a&lt;br&gt;&#xA;पप्रच्छाङ्गिरसं वीर गौतमः संशितव्रतः&#x9;004c&lt;br&gt;&#xA;अस्ति मे भगवन्कश्चित्तीर्थेभ्यो धर्मसंशयः&#x9;005a&lt;br&gt;&#xA;तत्सर्वं श्रोतुमिच्छामि तन्मे शंस महामुने&#x9;005c&lt;br&gt;&#xA;उपस्पृश्य फलं किं स्यात्तेषु तीर्थेषु वै मुने&#x9;006a&lt;br&gt;&#xA;प्रेत्यभावे महाप्राज्ञ तद्यथास्ति तथा वद&#x9;006c&lt;br&gt;&#xA;अङ्गिरा उवाच&#x9;007&lt;br&gt;&#xA;सप्ताहं चन्द्रभागां वै वितस्तामूर्मिमालिनीम्&#x9;007a&lt;br&gt;&#xA;विगाह्य वै निराहारो निर्ममो मुनिवद्भवेत्&#x9;007c&lt;br&gt;&#xA;काश्मीरमण्डले नद्यो याः पतन्ति महानदम्&#x9;008a&lt;br&gt;&#xA;ता नदीः सिन्धुमासाद्य शीलवान्स्वर्गमाप्नुयात्&#x9;008c&lt;br&gt;&#xA;पुष्करं च प्रभासं च नैमिषं सागरोदकम्&#x9;009a&lt;br&gt;&#xA;देविकामिन्द्रमार्गं च स्वर्णबिन्दुं विगाह्य च&#x9;009c&lt;br&gt;&#xA;विबोध्यते विमानस्थः सोऽप्सरोभिरभिष्टुतः&#x9;009e&lt;br&gt;&#xA;हिरण्यबिन्दुं विक्षोभ्य प्रयतश्चाभिवाद्य तम्&#x9;010a&lt;br&gt;&#xA;कुशेशयं च देवत्वं पूयते तस्य किल्बिषम्&#x9;010c&lt;br&gt;&#xA;इन्द्रतोयां समासाद्य गन्धमादनसन्निधौ&#x9;011a&lt;br&gt;&#xA;करतोयां कुरङ्गेषु त्रिरात्रोपोषितो नरः&#x9;011c&lt;br&gt;&#xA;अश्वमेधमवाप्नोति विगाह्य नियतः शुचिः&#x9;011e&lt;br&gt;&#xA;गङ्गाद्वारे कुशावर्ते बिल्वके नेमिपर्वते&#x9;012a&lt;br&gt;&#xA;तथा कनखले स्नात्वा धूतपाप्मा दिवं व्रजेत्&#x9;012c&lt;br&gt;&#xA;अपां ह्रद उपस्पृश्य वाजपेयफलं लभेत्&#x9;013a&lt;br&gt;&#xA;ब्रह्मचारी जितक्रोधः सत्यसन्धस्त्वहिंसकः&#x9;013c&lt;br&gt;&#xA;यत्र भागीरथी गङ्गा भजते दिशमुत्तराम्&#x9;014a&lt;br&gt;&#xA;महेश्वरस्य निष्ठाने यो नरस्त्वभिषिच्यते&#x9;014c&lt;br&gt;&#xA;एकमासं निराहारः स्वयं पश्यति देवताः&#x9;014e&lt;br&gt;&#xA;सप्तगङ्गे त्रिगङ्गे च इन्द्रमार्गे च तर्पयन्&#x9;015a&lt;br&gt;&#xA;सुधां वै लभते भोक्तुं यो नरो जायते पुनः&#x9;015c&lt;br&gt;&#xA;महाश्रम उपस्पृश्य योऽग्निहोत्रपरः शुचिः&#x9;016a&lt;br&gt;&#xA;एकमासं निराहारः सिद्धिं मासेन स व्रजेत्&#x9;016c&lt;br&gt;&#xA;महाह्रद उपस्पृश्य भृगुतुङ्गे त्वलोलुपः&#x9;017a&lt;br&gt;&#xA;त्रिरात्रोपोषितो भूत्वा मुच्यते ब्रह्महत्यया&#x9;017c&lt;br&gt;&#xA;कन्याकूप उपस्पृश्य बलाकायां कृतोदकः&#x9;018a&lt;br&gt;&#xA;देवेषु कीर्तिं लभते यशसा च विराजते&#x9;018c&lt;br&gt;&#xA;देशकाल उपस्पृश्य तथा सुन्दरिकाह्रदे&#x9;019a&lt;br&gt;&#xA;अश्विभ्यां रूपवर्चस्यं प्रेत्य वै लभते नरः&#x9;019c&lt;br&gt;&#xA;महागङ्गामुपस्पृश्य कृत्तिकाङ्गारके तथा&#x9;020a&lt;br&gt;&#xA;पक्षमेकं निराहारः स्वर्गमाप्नोति निर्मलः&#x9;020c&lt;br&gt;&#xA;वैमानिक उपस्पृश्य किङ्किणीकाश्रमे तथा&#x9;021a&lt;br&gt;&#xA;निवासेऽप्सरसां दिव्ये कामचारी महीयते&#x9;021c&lt;br&gt;&#xA;कालिकाश्रममासाद्य विपाशायां कृतोदकः&#x9;022a&lt;br&gt;&#xA;ब्रह्मचारी जितक्रोधस्त्रिरात्रान्मुच्यते भवात्&#x9;022c&lt;br&gt;&#xA;आश्रमे कृत्तिकानां तु स्नात्वा यस्तर्पयेत्पितॄन्&#x9;023a&lt;br&gt;&#xA;तोषयित्वा महादेवं निर्मलः स्वर्गमाप्नुयात्&#x9;023c&lt;br&gt;&#xA;महापुर उपस्पृश्य त्रिरात्रोपोषितो नरः&#x9;024a&lt;br&gt;&#xA;त्रसानां स्थावराणां च द्विपदानां भयं त्यजेत्&#x9;024c&lt;br&gt;&#xA;देवदारुवने स्नात्वा धूतपाप्मा कृतोदकः&#x9;025a&lt;br&gt;&#xA;देवलोकमवाप्नोति सप्तरात्रोषितः शुचिः&#x9;025c&lt;br&gt;&#xA;कौशन्ते च कुशस्तम्बे द्रोणशर्मपदे तथा&#x9;026a&lt;br&gt;&#xA;आपःप्रपतने स्नातः सेव्यते सोऽप्सरोगणैः&#x9;026c&lt;br&gt;&#xA;चित्रकूटे जनस्थाने तथा मन्दाकिनीजले&#x9;027a&lt;br&gt;&#xA;विगाह्य वै निराहारो राजलक्ष्मीं निगच्छति&#x9;027c&lt;br&gt;&#xA;श्यामायास्त्वाश्रमं गत्वा उष्य चैवाभिषिच्य च&#x9;028a&lt;br&gt;&#xA;त्रींस्त्रिरात्रान्स सन्धाय गन्धर्वनगरे वसेत्&#x9;028c&lt;br&gt;&#xA;रमण्यां च उपस्पृश्य तथा वै गन्धतारिके&#x9;029a&lt;br&gt;&#xA;एकमासं निराहारस्त्वन्तर्धानफलं लभेत्&#x9;029c&lt;br&gt;&#xA;कौशिकीद्वारमासाद्य वायुभक्षस्त्वलोलुपः&#x9;030a&lt;br&gt;&#xA;एकविंशतिरात्रेण स्वर्गमारोहते नरः&#x9;030c&lt;br&gt;&#xA;मतङ्गवाप्यां यः स्नायादेकरात्रेण सिध्यति&#x9;031a&lt;br&gt;&#xA;विगाहति ह्यनालम्बमन्धकं वै सनातनम्&#x9;031c&lt;br&gt;&#xA;नैमिषे स्वर्गतीर्थे च उपस्पृश्य जितेन्द्रियः&#x9;032a&lt;br&gt;&#xA;फलं पुरुषमेधस्य लभेन्मासं कृतोदकः&#x9;032c&lt;br&gt;&#xA;गङ्गाह्रद उपस्पृश्य तथा चैवोत्पलावने&#x9;033a&lt;br&gt;&#xA;अश्वमेधमवाप्नोति तत्र मासं कृतोदकः&#x9;033c&lt;br&gt;&#xA;गङ्गायमुनयोस्तीर्थे तथा कालञ्जरे गिरौ&#x9;034a&lt;br&gt;&#xA;षष्टिह्रद उपस्पृश्य दानं नान्यद्विशिष्यते&#x9;034c&lt;br&gt;&#xA;दश तीर्थसहस्राणि तिस्रः कोट्यस्तथापराः&#x9;035a&lt;br&gt;&#xA;समागच्छन्ति माघ्यां तु प्रयागे भरतर्षभ&#x9;035c&lt;br&gt;&#xA;माघमासं प्रयागे तु नियतः संशितव्रतः&#x9;036a&lt;br&gt;&#xA;स्नात्वा तु भरतश्रेष्ठ निर्मलः स्वर्गमाप्नुयात्&#x9;036c&lt;br&gt;&#xA;मरुद्गण उपस्पृश्य पितॄणामाश्रमे शुचिः&#x9;037a&lt;br&gt;&#xA;वैवस्वतस्य तीर्थे च तीर्थभूतो भवेन्नरः&#x9;037c&lt;br&gt;&#xA;तथा ब्रह्मशिरो गत्वा भागीरथ्यां कृतोदकः&#x9;038a&lt;br&gt;&#xA;एकमासं निराहारः सोमलोकमवाप्नुयात्&#x9;038c&lt;br&gt;&#xA;कपोतके नरः स्नात्वा अष्टावक्रे कृतोदकः&#x9;039a&lt;br&gt;&#xA;द्वादशाहं निराहारो नरमेधफलं लभेत्&#x9;039c&lt;br&gt;&#xA;मुञ्जपृष्ठं गयां चैव निरृतिं देवपर्वतम्&#x9;040a&lt;br&gt;&#xA;तृतीयां क्रौञ्चपादीं च ब्रह्महत्या विशुध्यति&#x9;040c&lt;br&gt;&#xA;कलश्यां वाप्युपस्पृश्य वेद्यां च बहुशोजलाम्&#x9;041a&lt;br&gt;&#xA;अग्नेः पुरे नरः स्नात्वा विशालायां कृतोदकः&#x9;041c&lt;br&gt;&#xA;देवह्रद उपस्पृश्य ब्रह्मभूतो विराजते&#x9;041e&lt;br&gt;&#xA;पुरापवर्तनं नन्दां महानन्दां च सेव्य वै&#x9;042a&lt;br&gt;&#xA;नन्दने सेव्यते दान्तस्त्वप्सरोभिरहिंसकः&#x9;042c&lt;br&gt;&#xA;उर्वशीकृत्तिकायोगे गत्वा यः सुसमाहितः&#x9;043a&lt;br&gt;&#xA;लौहित्ये विधिवत्स्नात्वा पुण्डरीकफलं लभेत्&#x9;043c&lt;br&gt;&#xA;रामह्रद उपस्पृश्य विशालायां कृतोदकः&#x9;044a&lt;br&gt;&#xA;द्वादशाहं निराहारः कल्मषाद्विप्रमुच्यते&#x9;044c&lt;br&gt;&#xA;महाह्रद उपस्पृश्य शुद्धेन मनसा नरः&#x9;045a&lt;br&gt;&#xA;एकमासं निराहारो जमदग्निगतिं लभेत्&#x9;045c&lt;br&gt;&#xA;विन्ध्ये सन्ताप्य चात्मानं सत्यसन्धस्त्वहिंसकः&#x9;046a&lt;br&gt;&#xA;षण्मासं पदमास्थाय मासेनैकेन शुध्यति&#x9;046c&lt;br&gt;&#xA;नर्मदायामुपस्पृश्य तथा सूर्पारकोदके&#x9;047a&lt;br&gt;&#xA;एकपक्षं निराहारो राजपुत्रो विधीयते&#x9;047c&lt;br&gt;&#xA;जम्बूमार्गे त्रिभिर्मासैः संयतः सुसमाहितः&#x9;048a&lt;br&gt;&#xA;अहोरात्रेण चैकेन सिद्धिं समधिगच्छति&#x9;048c&lt;br&gt;&#xA;कोकामुखे विगाह्यापो गत्वा चण्डालिकाश्रमम्&#x9;049a&lt;br&gt;&#xA;शाकभक्षश्चीरवासाः कुमारीर्विन्दते दश&#x9;049c&lt;br&gt;&#xA;वैवस्वतस्य सदनं न स गच्छेत्कदाचन&#x9;050a&lt;br&gt;&#xA;यस्य कन्याह्रदे वासो देवलोकं स गच्छति&#x9;050c&lt;br&gt;&#xA;प्रभासे त्वेकरात्रेण अमावास्यां समाहितः&#x9;051a&lt;br&gt;&#xA;सिध्यतेऽत्र महाबाहो यो नरो जायते पुनः&#x9;051c&lt;br&gt;&#xA;उज्जानक उपस्पृश्य आर्ष्टिषेणस्य चाश्रमे&#x9;052a&lt;br&gt;&#xA;पिङ्गायाश्चाश्रमे स्नात्वा सर्वपापैः प्रमुच्यते&#x9;052c&lt;br&gt;&#xA;कुल्यायां समुपस्पृश्य जप्त्वा चैवाघमर्षणम्&#x9;053a&lt;br&gt;&#xA;अश्वमेधमवाप्नोति त्रिरात्रोपोषितः शुचिः&#x9;053c&lt;br&gt;&#xA;पिण्डारक उपस्पृश्य एकरात्रोषितो नरः&#x9;054a&lt;br&gt;&#xA;अग्निष्टोममवाप्नोति प्रभातां शर्वरीं शुचिः&#x9;054c&lt;br&gt;&#xA;तथा ब्रह्मसरो गत्वा धर्मारण्योपशोभितम्&#x9;055a&lt;br&gt;&#xA;पुण्डरीकमवाप्नोति प्रभातां शर्वरीं शुचिः&#x9;055c&lt;br&gt;&#xA;मैनाके पर्वते स्नात्वा तथा सन्ध्यामुपास्य च&#x9;056a&lt;br&gt;&#xA;कामं जित्वा च वै मासं सर्वमेधफलं लभेत्&#x9;056c&lt;br&gt;&#xA;विख्यातो हिमवान्पुण्यः शङ्करश्वशुरो गिरिः&#x9;057a&lt;br&gt;&#xA;आकरः सर्वरत्नानां सिद्धचारणसेवितः&#x9;057c&lt;br&gt;&#xA;शरीरमुत्सृजेत्तत्र विधिपूर्वमनाशके&#x9;058a&lt;br&gt;&#xA;अध्रुवं जीवितं ज्ञात्वा यो वै वेदान्तगो द्विजः&#x9;058c&lt;br&gt;&#xA;अभ्यर्च्य देवतास्तत्र नमस्कृत्य मुनींस्तथा&#x9;059a&lt;br&gt;&#xA;ततः सिद्धो दिवं गच्छेद्ब्रह्मलोकं सनातनम्&#x9;059c&lt;br&gt;&#xA;कामं क्रोधं च लोभं च यो जित्वा तीर्थमावसेत्&#x9;060a&lt;br&gt;&#xA;न तेन किञ्चिन्न प्राप्तं तीर्थाभिगमनाद्भवेत्&#x9;060c&lt;br&gt;&#xA;यान्यगम्यानि तीर्थानि दुर्गाणि विषमाणि च&#x9;061a&lt;br&gt;&#xA;मनसा तानि गम्यानि सर्वतीर्थसमासतः&#x9;061c&lt;br&gt;&#xA;इदं मेध्यमिदं धन्यमिदं स्वर्ग्यमिदं सुखम्&#x9;062a&lt;br&gt;&#xA;इदं रहस्यं देवानामाप्लाव्यानां च पावनम्&#x9;062c&lt;br&gt;&#xA;इदं दद्याद्द्विजातीनां साधूनामात्मजस्य वा&#x9;063a&lt;br&gt;&#xA;सुहृदां च जपेत्कर्णे शिष्यस्यानुगतस्य वा&#x9;063c&lt;br&gt;&#xA;दत्तवान्गौतमस्येदमङ्गिरा वै महातपाः&#x9;064a&lt;br&gt;&#xA;गुरुभिः समनुज्ञातः काश्यपेन च धीमता&#x9;064c&lt;br&gt;&#xA;महर्षीणामिदं जप्यं पावनानां तथोत्तमम्&#x9;065a&lt;br&gt;&#xA;जपंश्चाभ्युत्थितः शश्वन्निर्मलः स्वर्गमाप्नुयात्&#x9;065c&lt;br&gt;&#xA;इदं यश्चापि शृणुयाद्रहस्यं त्वङ्गिरोमतम्&#x9;066a&lt;br&gt;&#xA;उत्तमे च कुले जन्म लभेज्जातिं च संस्मरेत्&#x9;066c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/027/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/027/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;बृहस्पतिसमं बुद्ध्या क्षमया ब्रह्मणः समम्&#x9;001a&lt;br&gt;&#xA;पराक्रमे शक्रसममादित्यसमतेजसम्&#x9;001c&lt;br&gt;&#xA;गाङ्गेयमर्जुनेनाजौ निहतं भूरिवर्चसम्&#x9;002a&lt;br&gt;&#xA;भ्रातृभिः सहितोऽन्यैश्च पर्युपास्ते युधिष्ठिरः&#x9;002c&lt;br&gt;&#xA;शयानं वीरशयने कालाकाङ्क्षिणमच्युतम्&#x9;003a&lt;br&gt;&#xA;आजग्मुर्भरतश्रेष्ठं द्रष्टुकामा महर्षयः&#x9;003c&lt;br&gt;&#xA;अत्रिर्वसिष्ठोऽथ भृगुः पुलस्त्यः पुलहः क्रतुः&#x9;004a&lt;br&gt;&#xA;अङ्गिरा गौतमोऽगस्त्यः सुमतिः स्वायुरात्मवान्&#x9;004c&lt;br&gt;&#xA;विश्वामित्रः स्थूलशिराः संवर्तः प्रमतिर्दमः&#x9;005a&lt;br&gt;&#xA;उशना बृहस्पतिर्व्यासश्च्यवनः काश्यपो ध्रुवः&#x9;005c&lt;br&gt;&#xA;दुर्वासा जमदग्निश्च मार्कण्डेयोऽथ गालवः&#x9;006a&lt;br&gt;&#xA;भरद्वाजश्च रैभ्यश्च यवक्रीतस्त्रितस्तथा&#x9;006c&lt;br&gt;&#xA;स्थूलाक्षः शकलाक्षश्च कण्वो मेधातिथिः कृशः&#x9;007a&lt;br&gt;&#xA;नारदः पर्वतश्चैव सुधन्वाथैकतो द्वितः&#x9;007c&lt;br&gt;&#xA;नितम्भूर्भुवनो धौम्यः शतानन्दोऽकृतव्रणः&#x9;008a&lt;br&gt;&#xA;जामदग्न्यस्तथा रामः काम्यश्चेत्येवमादयः&#x9;008c&lt;br&gt;&#xA;समागता महात्मानो भीष्मं द्रष्टुं महर्षयः&#x9;008e&lt;br&gt;&#xA;तेषां महात्मनां पूजामागतानां युधिष्ठिरः&#x9;009a&lt;br&gt;&#xA;भ्रातृभिः सहितश्चक्रे यथावदनुपूर्वशः&#x9;009c&lt;br&gt;&#xA;ते पूजिताः सुखासीनाः कथाश्चक्रुर्महर्षयः&#x9;010a&lt;br&gt;&#xA;भीष्माश्रिताः सुमधुराः सर्वेन्द्रियमनोहराः&#x9;010c&lt;br&gt;&#xA;भीष्मस्तेषां कथाः श्रुत्वा ऋषीणां भावितात्मनाम्&#x9;011a&lt;br&gt;&#xA;मेने दिविस्थमात्मानं तुष्ट्या परमया युतः&#x9;011c&lt;br&gt;&#xA;ततस्ते भीष्ममामन्त्र्य पाण्डवांश्च महर्षयः&#x9;012a&lt;br&gt;&#xA;अन्तर्धानं गताः सर्वे सर्वेषामेव पश्यताम्&#x9;012c&lt;br&gt;&#xA;तानृषीन्सुमहाभागानन्तर्धानगतानपि&#x9;013a&lt;br&gt;&#xA;पाण्डवास्तुष्टुवुः सर्वे प्रणेमुश्च मुहुर्मुहुः&#x9;013c&lt;br&gt;&#xA;प्रसन्नमनसः सर्वे गाङ्गेयं कुरुसत्तमाः&#x9;014a&lt;br&gt;&#xA;उपतस्थुर्यथोद्यन्तमादित्यं मन्त्रकोविदाः&#x9;014c&lt;br&gt;&#xA;प्रभावात्तपसस्तेषामृषीणां वीक्ष्य पाण्डवाः&#x9;015a&lt;br&gt;&#xA;प्रकाशन्तो दिशः सर्वा विस्मयं परमं ययुः&#x9;015c&lt;br&gt;&#xA;महाभाग्यं परं तेषामृषीणामनुचिन्त्य ते&#x9;016a&lt;br&gt;&#xA;पाण्डवाः सह भीष्मेण कथाश्चक्रुस्तदाश्रयाः&#x9;016c&lt;br&gt;&#xA;कथान्ते शिरसा पादौ स्पृष्ट्वा भीष्मस्य पाण्डवः&#x9;017a&lt;br&gt;&#xA;धर्म्यं धर्मसुतः प्रश्नं पर्यपृच्छद्युधिष्ठिरः&#x9;017c&lt;br&gt;&#xA;के देशाः के जनपदा आश्रमाः के च पर्वताः&#x9;018a&lt;br&gt;&#xA;प्रकृष्टाः पुण्यतः काश्च ज्ञेया नद्यः पितामह&#x9;018c&lt;br&gt;&#xA;भीष्म उवाच&#x9;019&lt;br&gt;&#xA;अत्राप्युदाहरन्तीममितिहासं पुरातनम्&#x9;019a&lt;br&gt;&#xA;शिलोञ्छवृत्तेः संवादं सिद्धस्य च युधिष्ठिर&#x9;019c&lt;br&gt;&#xA;इमां कश्चित्परिक्रम्य पृथिवीं शैलभूषिताम्&#x9;020a&lt;br&gt;&#xA;असकृद्द्विपदां श्रेष्ठः श्रेष्ठस्य गृहमेधिनः&#x9;020c&lt;br&gt;&#xA;शिलवृत्तेर्गृहं प्राप्तः स तेन विधिनार्चितः&#x9;021a&lt;br&gt;&#xA;कृतकृत्य उपातिष्ठत्सिद्धं तमतिथिं तदा&#x9;021c&lt;br&gt;&#xA;तौ समेत्य महात्मानौ सुखासीनौ कथाः शुभाः&#x9;022a&lt;br&gt;&#xA;चक्रतुर्वेदसम्बद्धास्तच्छेषकृतलक्षणाः&#x9;022c&lt;br&gt;&#xA;शिलवृत्तिः कथान्ते तु सिद्धमामन्त्र्य यत्नतः&#x9;023a&lt;br&gt;&#xA;प्रश्नं पप्रच्छ मेधावी यन्मां त्वं परिपृच्छसि&#x9;023c&lt;br&gt;&#xA;शिलवृत्तिरुवाच&#x9;024&lt;br&gt;&#xA;के देशाः के जनपदाः केऽऽश्रमाः के च पर्वताः&#x9;024a&lt;br&gt;&#xA;प्रकृष्टाः पुण्यतः काश्च ज्ञेया नद्यस्तदुच्यताम्&#x9;024c&lt;br&gt;&#xA;सिद्ध उवाच&#x9;025&lt;br&gt;&#xA;ते देशास्ते जनपदास्तेऽऽश्रमास्ते च पर्वताः&#x9;025a&lt;br&gt;&#xA;येषां भागीरथी गङ्गा मध्येनैति सरिद्वरा&#x9;025c&lt;br&gt;&#xA;तपसा ब्रह्मचर्येण यज्ञैस्त्यागेन वा पुनः&#x9;026a&lt;br&gt;&#xA;गतिं तां न लभेज्जन्तुर्गङ्गां संसेव्य यां लभेत्&#x9;026c&lt;br&gt;&#xA;स्पृष्टानि येषां गाङ्गेयैस्तोयैर्गात्राणि देहिनाम्&#x9;027a&lt;br&gt;&#xA;न्यस्तानि न पुनस्तेषां त्यागः स्वर्गाद्विधीयते&#x9;027c&lt;br&gt;&#xA;सर्वाणि येषां गाङ्गेयैस्तोयैः कृत्यानि देहिनाम्&#x9;028a&lt;br&gt;&#xA;गां त्यक्त्वा मानवा विप्र दिवि तिष्ठन्ति तेऽचलाः&#x9;028c&lt;br&gt;&#xA;पूर्वे वयसि कर्माणि कृत्वा पापानि ये नराः&#x9;029a&lt;br&gt;&#xA;पश्चाद्गङ्गां निषेवन्ते तेऽपि यान्त्युत्तमां गतिम्&#x9;029c&lt;br&gt;&#xA;स्नातानां शुचिभिस्तोयैर्गाङ्गेयैः प्रयतात्मनाम्&#x9;030a&lt;br&gt;&#xA;व्युष्टिर्भवति या पुंसां न सा क्रतुशतैरपि&#x9;030c&lt;br&gt;&#xA;यावदस्थि मनुष्यस्य गङ्गातोयेषु तिष्ठति&#x9;031a&lt;br&gt;&#xA;तावद्वर्षसहस्राणि स्वर्गं प्राप्य महीयते&#x9;031c&lt;br&gt;&#xA;अपहत्य तमस्तीव्रं यथा भात्युदये रविः&#x9;032a&lt;br&gt;&#xA;तथापहत्य पाप्मानं भाति गङ्गाजलोक्षितः&#x9;032c&lt;br&gt;&#xA;विसोमा इव शर्वर्यो विपुष्पास्तरवो यथा&#x9;033a&lt;br&gt;&#xA;तद्वद्देशा दिशश्चैव हीना गङ्गाजलैः शुभैः&#x9;033c&lt;br&gt;&#xA;वर्णाश्रमा यथा सर्वे स्वधर्मज्ञानवर्जिताः&#x9;034a&lt;br&gt;&#xA;क्रतवश्च यथासोमास्तथा गङ्गां विना जगत्&#x9;034c&lt;br&gt;&#xA;यथा हीनं नभोऽर्केण भूः शैलैः खं च वायुना&#x9;035a&lt;br&gt;&#xA;तथा देशा दिशश्चैव गङ्गाहीना न संशयः&#x9;035c&lt;br&gt;&#xA;त्रिषु लोकेषु ये केचित्प्राणिनः सर्व एव ते&#x9;036a&lt;br&gt;&#xA;तर्प्यमाणाः परां तृप्तिं यान्ति गङ्गाजलैः शुभैः&#x9;036c&lt;br&gt;&#xA;यस्तु सूर्येण निष्टप्तं गाङ्गेयं पिबते जलम्&#x9;037a&lt;br&gt;&#xA;गवां निर्हारनिर्मुक्ताद्यावकात्तद्विशिष्यते&#x9;037c&lt;br&gt;&#xA;इन्दुव्रतसहस्रं तु चरेद्यः कायशोधनम्&#x9;038a&lt;br&gt;&#xA;पिबेद्यश्चापि गङ्गाम्भः समौ स्यातां न वा समौ&#x9;038c&lt;br&gt;&#xA;तिष्ठेद्युगसहस्रं तु पादेनैकेन यः पुमान्&#x9;039a&lt;br&gt;&#xA;मासमेकं तु गङ्गायां समौ स्यातां न वा समौ&#x9;039c&lt;br&gt;&#xA;लम्बेतावाक्शिरा यस्तु युगानामयुतं पुमान्&#x9;040a&lt;br&gt;&#xA;तिष्ठेद्यथेष्टं यश्चापि गङ्गायां स विशिष्यते&#x9;040c&lt;br&gt;&#xA;अग्नौ प्राप्तं प्रधूयेत यथा तूलं द्विजोत्तम&#x9;041a&lt;br&gt;&#xA;तथा गङ्गावगाढस्य सर्वं पापं प्रधूयते&#x9;041c&lt;br&gt;&#xA;भूतानामिह सर्वेषां दुःखोपहतचेतसाम्&#x9;042a&lt;br&gt;&#xA;गतिमन्वेषमाणानां न गङ्गासदृशी गतिः&#x9;042c&lt;br&gt;&#xA;भवन्ति निर्विषाः सर्पा यथा तार्क्ष्यस्य दर्शनात्&#x9;043a&lt;br&gt;&#xA;गङ्गाया दर्शनात्तद्वत्सर्वपापैः प्रमुच्यते&#x9;043c&lt;br&gt;&#xA;अप्रतिष्ठाश्च ये केचिदधर्मशरणाश्च ये&#x9;044a&lt;br&gt;&#xA;तेषां प्रतिष्ठा गङ्गेह शरणं शर्म वर्म च&#x9;044c&lt;br&gt;&#xA;प्रकृष्टैरशुभैर्ग्रस्ताननेकैः पुरुषाधमान्&#x9;045a&lt;br&gt;&#xA;पततो नरके गङ्गा संश्रितान्प्रेत्य तारयेत्&#x9;045c&lt;br&gt;&#xA;ते संविभक्ता मुनिभिर्नूनं देवैः सवासवैः&#x9;046a&lt;br&gt;&#xA;येऽभिगच्छन्ति सततं गङ्गामभिगतां सुरैः&#x9;046c&lt;br&gt;&#xA;विनयाचारहीनाश्च अशिवाश्च नराधमाः&#x9;047a&lt;br&gt;&#xA;ते भवन्ति शिवा विप्र ये वै गङ्गां समाश्रिताः&#x9;047c&lt;br&gt;&#xA;यथा सुराणाममृतं पितॄणां च यथा स्वधा&#x9;048a&lt;br&gt;&#xA;सुधा यथा च नागानां तथा गङ्गाजलं नृणाम्&#x9;048c&lt;br&gt;&#xA;उपासते यथा बाला मातरं क्षुधयार्दिताः&#x9;049a&lt;br&gt;&#xA;श्रेयस्कामास्तथा गङ्गामुपासन्तीह देहिनः&#x9;049c&lt;br&gt;&#xA;स्वायम्भुवं यथा स्थानं सर्वेषां श्रेष्ठमुच्यते&#x9;050a&lt;br&gt;&#xA;स्नातानां सरितां श्रेष्ठा गङ्गा तद्वदिहोच्यते&#x9;050c&lt;br&gt;&#xA;यथोपजीविनां धेनुर्देवादीनां धरा स्मृता&#x9;051a&lt;br&gt;&#xA;तथोपजीविनां गङ्गा सर्वप्राणभृतामिह&#x9;051c&lt;br&gt;&#xA;देवाः सोमार्कसंस्थानि यथा सत्रादिभिर्मखैः&#x9;052a&lt;br&gt;&#xA;अमृतान्युपजीवन्ति तथा गङ्गाजलं नराः&#x9;052c&lt;br&gt;&#xA;जाह्नवीपुलिनोत्थाभिः सिकताभिः समुक्षितः&#x9;053a&lt;br&gt;&#xA;मन्यते पुरुषोऽऽत्मानं दिविष्ठमिव शोभितम्&#x9;053c&lt;br&gt;&#xA;जाह्नवीतीरसम्भूतां मृदं मूर्ध्ना बिभर्ति यः&#x9;054a&lt;br&gt;&#xA;बिभर्ति रूपं सोऽर्कस्य तमोनाशात्सुनिर्मलम्&#x9;054c&lt;br&gt;&#xA;गङ्गोर्मिभिरथो दिग्धः पुरुषं पवनो यदा&#x9;055a&lt;br&gt;&#xA;स्पृशते सोऽपि पाप्मानं सद्य एवापमार्जति&#x9;055c&lt;br&gt;&#xA;व्यसनैरभितप्तस्य नरस्य विनशिष्यतः&#x9;056a&lt;br&gt;&#xA;गङ्गादर्शनजा प्रीतिर्व्यसनान्यपकर्षति&#x9;056c&lt;br&gt;&#xA;हंसारावैः कोकरवै रवैरन्यैश्च पक्षिणाम्&#x9;057a&lt;br&gt;&#xA;पस्पर्ध गङ्गा गन्धर्वान्पुलिनैश्च शिलोच्चयान्&#x9;057c&lt;br&gt;&#xA;हंसादिभिः सुबहुभिर्विविधैः पक्षिभिर्वृताम्&#x9;058a&lt;br&gt;&#xA;गङ्गां गोकुलसम्बाधां दृष्ट्वा स्वर्गोऽपि विस्मृतः&#x9;058c&lt;br&gt;&#xA;न सा प्रीतिर्दिविष्ठस्य सर्वकामानुपाश्नतः&#x9;059a&lt;br&gt;&#xA;अभवद्या परा प्रीतिर्गङ्गायाः पुलिने नृणाम्&#x9;059c&lt;br&gt;&#xA;वाङ्मनःकर्मजैर्ग्रस्तः पापैरपि पुमानिह&#x9;060a&lt;br&gt;&#xA;वीक्ष्य गङ्गां भवेत्पूतस्तत्र मे नास्ति संशयः&#x9;060c&lt;br&gt;&#xA;सप्तावरान्सप्त परान्पितॄंस्तेभ्यश्च ये परे&#x9;061a&lt;br&gt;&#xA;पुमांस्तारयते गङ्गां वीक्ष्य स्पृष्ट्वावगाह्य च&#x9;061c&lt;br&gt;&#xA;श्रुताभिलषिता दृष्टा स्पृष्टा पीतावगाहिता&#x9;062a&lt;br&gt;&#xA;गङ्गा तारयते नॄणामुभौ वंशौ विशेषतः&#x9;062c&lt;br&gt;&#xA;दर्शनात्स्पर्शनात्पानात्तथा गङ्गेति कीर्तनात्&#x9;063a&lt;br&gt;&#xA;पुनात्यपुण्यान्पुरुषाञ्शतशोऽथ सहस्रशः&#x9;063c&lt;br&gt;&#xA;य इच्छेत्सफलं जन्म जीवितं श्रुतमेव च&#x9;064a&lt;br&gt;&#xA;स पितॄंस्तर्पयेद्गङ्गामभिगम्य सुरांस्तथा&#x9;064c&lt;br&gt;&#xA;न सुतैर्न च वित्तेन कर्मणा न च तत्फलम्&#x9;065a&lt;br&gt;&#xA;प्राप्नुयात्पुरुषोऽत्यन्तं गङ्गां प्राप्य यदाप्नुयात्&#x9;065c&lt;br&gt;&#xA;जात्यन्धैरिह तुल्यास्ते मृतैः पङ्गुभिरेव च&#x9;066a&lt;br&gt;&#xA;समर्था ये न पश्यन्ति गङ्गां पुण्यजलां शिवाम्&#x9;066c&lt;br&gt;&#xA;भूतभव्यभविष्यज्ञैर्महर्षिभिरुपस्थिताम्&#x9;067a&lt;br&gt;&#xA;देवैः सेन्द्रैश्च को गङ्गां नोपसेवेत मानवः&#x9;067c&lt;br&gt;&#xA;वानप्रस्थैर्गृहस्थैश्च यतिभिर्ब्रह्मचारिभिः&#x9;068a&lt;br&gt;&#xA;विद्यावद्भिः श्रितां गङ्गां पुमान्को नाम नाश्रयेत्&#x9;068c&lt;br&gt;&#xA;उत्क्रामद्भिश्च यः प्राणैः प्रयतः शिष्टसम्मतः&#x9;069a&lt;br&gt;&#xA;चिन्तयेन्मनसा गङ्गां स गतिं परमां लभेत्&#x9;069c&lt;br&gt;&#xA;न भयेभ्यो भयं तस्य न पापेभ्यो न राजतः&#x9;070a&lt;br&gt;&#xA;आ देहपतनाद्गङ्गामुपास्ते यः पुमानिह&#x9;070c&lt;br&gt;&#xA;गगनाद्यां महापुण्यां पतन्तीं वै महेश्वरः&#x9;071a&lt;br&gt;&#xA;दधार शिरसा देवीं तामेव दिवि सेवते&#x9;071c&lt;br&gt;&#xA;अलङ्कृतास्त्रयो लोकाः पथिभिर्विमलैस्त्रिभिः&#x9;072a&lt;br&gt;&#xA;यस्तु तस्या जलं सेवेत्कृतकृत्यः पुमान्भवेत्&#x9;072c&lt;br&gt;&#xA;दिवि ज्योतिर्यथादित्यः पितॄणां चैव चन्द्रमाः&#x9;073a&lt;br&gt;&#xA;देवेशश्च यथा नॄणां गङ्गेह सरितां तथा&#x9;073c&lt;br&gt;&#xA;मात्रा पित्रा सुतैर्दारैर्वियुक्तस्य धनेन वा&#x9;074a&lt;br&gt;&#xA;न भवेद्धि तथा दुःखं यथा गङ्गावियोगजम्&#x9;074c&lt;br&gt;&#xA;नारण्यैर्नेष्टविषयैर्न सुतैर्न धनागमैः&#x9;075a&lt;br&gt;&#xA;तथा प्रसादो भवति गङ्गां वीक्ष्य यथा नृणाम्&#x9;075c&lt;br&gt;&#xA;पूर्णमिन्दुं यथा दृष्ट्वा नृणां दृष्टिः प्रसीदति&#x9;076a&lt;br&gt;&#xA;गङ्गां त्रिपथगां दृष्ट्वा तथा दृष्टिः प्रसीदति&#x9;076c&lt;br&gt;&#xA;तद्भावस्तद्गतमनास्तन्निष्ठस्तत्परायणः&#x9;077a&lt;br&gt;&#xA;गङ्गां योऽनुगतो भक्त्या स तस्याः प्रियतां व्रजेत्&#x9;077c&lt;br&gt;&#xA;भूःस्थैः खस्थैर्दिविष्ठैश्च भूतैरुच्चावचैरपि&#x9;078a&lt;br&gt;&#xA;गङ्गा विगाह्या सततमेतत्कार्यतमं सताम्&#x9;078c&lt;br&gt;&#xA;त्रिषु लोकेषु पुण्यत्वाद्गङ्गायाः प्रथितं यशः&#x9;079a&lt;br&gt;&#xA;यत्पुत्रान्सगरस्यैषा भस्माख्याननयद्दिवम्&#x9;079c&lt;br&gt;&#xA;वाय्वीरिताभिः सुमहास्वनाभिर्द्रुताभिरत्यर्थसमुच्छ्रिताभिः&#x9;080a&lt;br&gt;&#xA;गङ्गोर्मिभिर्भानुमतीभिरिद्धः सहस्ररश्मिप्रतिमो विभाति&#x9;080c&lt;br&gt;&#xA;पयस्विनीं घृतिनीमत्युदारां समृद्धिनीं वेगिनीं दुर्विगाह्याम्&#x9;081a&lt;br&gt;&#xA;गङ्गां गत्वा यैः शरीरं विसृष्टं गता धीरास्ते विबुधैः समत्वम्&#x9;081c&lt;br&gt;&#xA;अन्धाञ्जडान्द्रव्यहीनांश्च गङ्गा यशस्विनी बृहती विश्वरूपा&#x9;082a&lt;br&gt;&#xA;देवैः सेन्द्रैर्मुनिभिर्मानवैश्च निषेविता सर्वकामैर्युनक्ति&#x9;082c&lt;br&gt;&#xA;ऊर्जावतीं मधुमतीं महापुण्यां त्रिवर्त्मगाम्&#x9;083a&lt;br&gt;&#xA;त्रिलोकगोप्त्रीं ये गङ्गां संश्रितास्ते दिवं गताः&#x9;083c&lt;br&gt;&#xA;यो वत्स्यति द्रक्ष्यति वापि मर्त्यस्तस्मै प्रयच्छन्ति सुखानि देवाः&#x9;084a&lt;br&gt;&#xA;तद्भाविताः स्पर्शने दर्शने यस्तस्मै देवा गतिमिष्टां दिशन्ति&#x9;084c&lt;br&gt;&#xA;दक्षां पृथ्वीं बृहतीं विप्रकृष्टां शिवामृतां सुरसां सुप्रसन्नाम्&#x9;085a&lt;br&gt;&#xA;विभावरीं सर्वभूतप्रतिष्ठां गङ्गां गता ये त्रिदिवं गतास्ते&#x9;085c&lt;br&gt;&#xA;ख्यातिर्यस्याः खं दिवं गां च नित्यं पुरा दिशो विदिशश्चावतस्थे&#x9;086a&lt;br&gt;&#xA;तस्या जलं सेव्य सरिद्वराया मर्त्याः सर्वे कृतकृत्या भवन्ति&#x9;086c&lt;br&gt;&#xA;इयं गङ्गेति नियतं प्रतिष्ठा गुहस्य रुक्मस्य च गर्भयोषा&#x9;087a&lt;br&gt;&#xA;प्रातस्त्रिमार्गा घृतवहा विपाप्मा गङ्गावतीर्णा वियतो विश्वतोया&#x9;087c&lt;br&gt;&#xA;सुतावनीध्रस्य हरस्य भार्या दिवो भुवश्चापि कक्ष्यानुरूपा&#x9;088a&lt;br&gt;&#xA;भव्या पृथिव्या भाविनी भाति राजन्गङ्गा लोकानां पुण्यदा वै त्रयाणाम्&#x9;088c&lt;br&gt;&#xA;मधुप्रवाहा घृतरागोद्धृताभिर्महोर्मिभिः शोभिता ब्राह्मणैश्च&#x9;089a&lt;br&gt;&#xA;दिवश्च्युता शिरसात्ता भवेन गङ्गावनीध्रास्त्रिदिवस्य माला&#x9;089c&lt;br&gt;&#xA;योनिर्वरिष्ठा विरजा वितन्वी शुष्मा इरा वारिवहा यशोदा&#x9;090a&lt;br&gt;&#xA;विश्वावती चाकृतिरिष्टिरिद्धा गङ्गोक्षितानां भुवनस्य पन्थाः&#x9;090c&lt;br&gt;&#xA;क्षान्त्या मह्या गोपने धारणे च दीप्त्या कृशानोस्तपनस्य चैव&#x9;091a&lt;br&gt;&#xA;तुल्या गङ्गा सम्मता ब्राह्मणानां गुहस्य ब्रह्मण्यतया च नित्यम्&#x9;091c&lt;br&gt;&#xA;ऋषिष्टुतां विष्णुपदीं पुराणीं सुपुण्यतोयां मनसापि लोके&#x9;092a&lt;br&gt;&#xA;सर्वात्मना जाह्नवीं ये प्रपन्नास्ते ब्रह्मणः सदनं सम्प्रयाताः&#x9;092c&lt;br&gt;&#xA;लोकानिमान्नयति या जननीव पुत्रान्सर्वात्मना सर्वगुणोपपन्ना&#x9;093a&lt;br&gt;&#xA;स्वस्थानमिष्टमिह ब्राह्ममभीप्समानैर्गङ्गा सदैवात्मवशैरुपास्या&#x9;093c&lt;br&gt;&#xA;उस्रां जुष्टां मिषतीं विश्वतोयामिरां वज्रीं रेवतीं भूधराणाम्&#x9;094a&lt;br&gt;&#xA;शिष्टाश्रयाममृतां ब्रह्मकान्तां गङ्गां श्रयेदात्मवान्सिद्धिकामः&#x9;094c&lt;br&gt;&#xA;प्रसाद्य देवान्सविभून्समस्तान्भगीरथस्तपसोग्रेण गङ्गाम्&#x9;095a&lt;br&gt;&#xA;गामानयत्तामभिगम्य शश्वन्पुमान्भयं नेह नामुत्र विद्यात्&#x9;095c&lt;br&gt;&#xA;उदाहृतः सर्वथा ते गुणानां मयैकदेशः प्रसमीक्ष्य बुद्ध्या&#x9;096a&lt;br&gt;&#xA;शक्तिर्न मे काचिदिहास्ति वक्तुं गुणान्सर्वान्परिमातुं तथैव&#x9;096c&lt;br&gt;&#xA;मेरोः समुद्रस्य च सर्वरत्नैः सङ्ख्योपलानामुदकस्य वापि&#x9;097a&lt;br&gt;&#xA;वक्तुं शक्यं नेह गङ्गाजलानां गुणाख्यानं परिमातुं तथैव&#x9;097c&lt;br&gt;&#xA;तस्मादिमान्परया श्रद्धयोक्तान्गुणान्सर्वाञ्जाह्नवीजांस्तथैव&#x9;098a&lt;br&gt;&#xA;भजेद्वाचा मनसा कर्मणा च भक्त्या युक्तः परया श्रद्दधानः&#x9;098c&lt;br&gt;&#xA;लोकानिमांस्त्रीन्यशसा वितत्य सिद्धिं प्राप्य महतीं तां दुरापाम्&#x9;099a&lt;br&gt;&#xA;गङ्गाकृतानचिरेणैव लोकान्यथेष्टमिष्टान्विचरिष्यसि त्वम्&#x9;099c&lt;br&gt;&#xA;तव मम च गुणैर्महानुभावा जुषतु मतिं सततं स्वधर्मयुक्तैः&#x9;100a&lt;br&gt;&#xA;अभिगतजनवत्सला हि गङ्गा भजति युनक्ति सुखैश्च भक्तिमन्तम्&#x9;100c&lt;br&gt;&#xA;भीष्म उवाच&#x9;101&lt;br&gt;&#xA;इति परममतिर्गुणाननेकाञ्शिलरतये त्रिपथानुयोगरूपान्&#x9;101a&lt;br&gt;&#xA;बहुविधमनुशास्य तथ्यरूपान्गगनतलं द्युतिमान्विवेश सिद्धः&#x9;101c&lt;br&gt;&#xA;शिलवृत्तिस्तु सिद्धस्य वाक्यैः सम्बोधितस्तदा&#x9;102a&lt;br&gt;&#xA;गङ्गामुपास्य विधिवत्सिद्धिं प्राप्तः सुदुर्लभाम्&#x9;102c&lt;br&gt;&#xA;तस्मात्त्वमपि कौन्तेय भक्त्या परमया युतः&#x9;103a&lt;br&gt;&#xA;गङ्गामभ्येहि सततं प्राप्स्यसे सिद्धिमुत्तमाम्&#x9;103c&lt;br&gt;&#xA;वैशम्पायन उवाच&#x9;104&lt;br&gt;&#xA;श्रुत्वेतिहासं भीष्मोक्तं गङ्गायाः स्तवसंयुतम्&#x9;104a&lt;br&gt;&#xA;युधिष्ठिरः परां प्रीतिमगच्छद्भ्रातृभिः सह&#x9;104c&lt;br&gt;&#xA;इतिहासमिमं पुण्यं शृणुयाद्यः पठेत वा&#x9;105a&lt;br&gt;&#xA;गङ्गायाः स्तवसंयुक्तं स मुच्येत्सर्वकिल्बिषैः&#x9;105c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/028/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/028/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;प्रज्ञाश्रुताभ्यां वृत्तेन शीलेन च यथा भवान्&#x9;001a&lt;br&gt;&#xA;गुणैः समुदितः सर्वैर्वयसा च समन्वितः&#x9;001c&lt;br&gt;&#xA;तस्माद्भवन्तं पृच्छामि धर्मं धर्मभृतां वर&#x9;001e&lt;br&gt;&#xA;क्षत्रियो यदि वा वैश्यः शूद्रो वा राजसत्तम&#x9;002a&lt;br&gt;&#xA;ब्राह्मण्यं प्राप्नुयात्केन तन्मे व्याख्यातुमर्हसि&#x9;002c&lt;br&gt;&#xA;तपसा वा सुमहता कर्मणा वा श्रुतेन वा&#x9;003a&lt;br&gt;&#xA;ब्राह्मण्यमथ चेदिच्छेत्तन्मे ब्रूहि पितामह&#x9;003c&lt;br&gt;&#xA;भीष्म उवाच&#x9;004&lt;br&gt;&#xA;ब्राह्मण्यं तात दुष्प्रापं वर्णैः क्षत्रादिभिस्त्रिभिः&#x9;004a&lt;br&gt;&#xA;परं हि सर्वभूतानां स्थानमेतद्युधिष्ठिर&#x9;004c&lt;br&gt;&#xA;बह्वीस्तु संसरन्योनीर्जायमानः पुनः पुनः&#x9;005a&lt;br&gt;&#xA;पर्याये तात कस्मिंश्चिद्ब्राह्मणो नाम जायते&#x9;005c&lt;br&gt;&#xA;अत्राप्युदाहरन्तीममितिहासं पुरातनम्&#x9;006a&lt;br&gt;&#xA;मतङ्गस्य च संवादं गर्दभ्याश्च युधिष्ठिर&#x9;006c&lt;br&gt;&#xA;द्विजातेः कस्यचित्तात तुल्यवर्णः सुतः प्रभुः&#x9;007a&lt;br&gt;&#xA;मतङ्गो नाम नाम्नाभूत्सर्वैः समुदितो गुणैः&#x9;007c&lt;br&gt;&#xA;स यज्ञकारः कौन्तेय पित्रा सृष्टः परन्तप&#x9;008a&lt;br&gt;&#xA;प्रायाद्गर्दभयुक्तेन रथेनेहाशुगामिना&#x9;008c&lt;br&gt;&#xA;स बालं गर्दभं राजन्वहन्तं मातुरन्तिके&#x9;009a&lt;br&gt;&#xA;निरविध्यत्प्रतोदेन नासिकायां पुनः पुनः&#x9;009c&lt;br&gt;&#xA;तं तु तीव्रव्रणं दृष्ट्वा गर्दभी पुत्रगृद्धिनी&#x9;010a&lt;br&gt;&#xA;उवाच मा शुचः पुत्र चण्डालस्त्वाधितिष्ठति&#x9;010c&lt;br&gt;&#xA;ब्राह्मणे दारुणं नास्ति मैत्रो ब्राह्मण उच्यते&#x9;011a&lt;br&gt;&#xA;आचार्यः सर्वभूतानां शास्ता किं प्रहरिष्यति&#x9;011c&lt;br&gt;&#xA;अयं तु पापप्रकृतिर्बाले न कुरुते दयाम्&#x9;012a&lt;br&gt;&#xA;स्वयोनिं मानयत्येष भावो भावं निगच्छति&#x9;012c&lt;br&gt;&#xA;एतच्छ्रुत्वा मतङ्गस्तु दारुणं रासभीवचः&#x9;013a&lt;br&gt;&#xA;अवतीर्य रथात्तूर्णं रासभीं प्रत्यभाषत&#x9;013c&lt;br&gt;&#xA;ब्रूहि रासभि कल्याणि माता मे येन दूषिता&#x9;014a&lt;br&gt;&#xA;कथं मां वेत्सि चण्डालं क्षिप्रं रासभि शंस मे&#x9;014c&lt;br&gt;&#xA;केन जातोऽस्मि चण्डालो ब्राह्मण्यं येन मेऽनशत्&#x9;015a&lt;br&gt;&#xA;तत्त्वेनैतन्महाप्राज्ञे ब्रूहि सर्वमशेषतः&#x9;015c&lt;br&gt;&#xA;गर्दभ्युवाच&#x9;016&lt;br&gt;&#xA;ब्राह्मण्यां वृषलेन त्वं मत्तायां नापितेन ह&#x9;016a&lt;br&gt;&#xA;जातस्त्वमसि चण्डालो ब्राह्मण्यं तेन तेऽनशत्&#x9;016c&lt;br&gt;&#xA;एवमुक्तो मतङ्गस्तु प्रत्युपायाद्गृहं प्रति&#x9;017a&lt;br&gt;&#xA;तमागतमभिप्रेक्ष्य पिता वाक्यमथाब्रवीत्&#x9;017c&lt;br&gt;&#xA;मया त्वं यज्ञसंसिद्धौ नियुक्तो गुरुकर्मणि&#x9;018a&lt;br&gt;&#xA;कस्मात्प्रतिनिवृत्तोऽसि कच्चिन्न कुशलं तव&#x9;018c&lt;br&gt;&#xA;मतङ्ग उवाच&#x9;019&lt;br&gt;&#xA;अयोनिरग्र्ययोनिर्वा यः स्यात्स कुशली भवेत्&#x9;019a&lt;br&gt;&#xA;कुशलं तु कुतस्तस्य यस्येयं जननी पितः&#x9;019c&lt;br&gt;&#xA;ब्राह्मण्यां वृषलाज्जातं पितर्वेदयतीह माम्&#x9;020a&lt;br&gt;&#xA;अमानुषी गर्दभीयं तस्मात्तप्स्ये तपो महत्&#x9;020c&lt;br&gt;&#xA;एवमुक्त्वा स पितरं प्रतस्थे कृतनिश्चयः&#x9;021a&lt;br&gt;&#xA;ततो गत्वा महारण्यमतप्यत महत्तपः&#x9;021c&lt;br&gt;&#xA;ततः सन्तापयामास विबुधांस्तपसान्वितः&#x9;022a&lt;br&gt;&#xA;मतङ्गः सुसुखं प्रेप्सुः स्थानं सुचरितादपि&#x9;022c&lt;br&gt;&#xA;तं तथा तपसा युक्तमुवाच हरिवाहनः&#x9;023a&lt;br&gt;&#xA;मतङ्ग तप्यसे किं त्वं भोगानुत्सृज्य मानुषान्&#x9;023c&lt;br&gt;&#xA;वरं ददानि ते हन्त वृणीष्व त्वं यदिच्छसि&#x9;024a&lt;br&gt;&#xA;यच्चाप्यवाप्यमन्यत्ते सर्वं प्रब्रूहि माचिरम्&#x9;024c&lt;br&gt;&#xA;मतङ्ग उवाच&#x9;025&lt;br&gt;&#xA;ब्राह्मण्यं कामयानोऽहमिदमारब्धवांस्तपः&#x9;025a&lt;br&gt;&#xA;गच्छेयं तदवाप्येह वर एष वृतो मया&#x9;025c&lt;br&gt;&#xA;एतच्छ्रुत्वा तु वचनं तमुवाच पुरन्दरः&#x9;026a&lt;br&gt;&#xA;ब्राह्मण्यं प्रार्थयानस्त्वमप्राप्यमकृतात्मभिः&#x9;026c&lt;br&gt;&#xA;श्रेष्ठं यत्सर्वभूतेषु तपो यन्नातिवर्तते&#x9;027a&lt;br&gt;&#xA;तदग्र्यं प्रार्थयानस्त्वमचिराद्विनशिष्यसि&#x9;027c&lt;br&gt;&#xA;देवतासुरमर्त्येषु यत्पवित्रं परं स्मृतम्&#x9;028a&lt;br&gt;&#xA;चण्डालयोनौ जातेन न तत्प्राप्यं कथञ्चन&#x9;028c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/029/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/029/</guid>
      <description>&lt;p&gt;भीष्म उवाच&#x9;001&lt;br&gt;&#xA;एवमुक्तो मतङ्गस्तु संशितात्मा यतव्रतः&#x9;001a&lt;br&gt;&#xA;अतिष्ठदेकपादेन वर्षाणां शतमच्युत&#x9;001c&lt;br&gt;&#xA;तमुवाच ततः शक्रः पुनरेव महायशाः&#x9;002a&lt;br&gt;&#xA;मतङ्ग परमं स्थानं प्रार्थयन्नतिदुर्लभम्&#x9;002c&lt;br&gt;&#xA;मा कृथाः साहसं पुत्र नैष धर्मपथस्तव&#x9;003a&lt;br&gt;&#xA;अप्राप्यं प्रार्थयानो हि नचिराद्विनशिष्यसि&#x9;003c&lt;br&gt;&#xA;मतङ्ग परमं स्थानं वार्यमाणो मया सकृत्&#x9;004a&lt;br&gt;&#xA;चिकीर्षस्येव तपसा सर्वथा न भविष्यसि&#x9;004c&lt;br&gt;&#xA;तिर्यग्योनिगतः सर्वो मानुष्यं यदि गच्छति&#x9;005a&lt;br&gt;&#xA;स जायते पुल्कसो वा चण्डालो वा कदाचन&#x9;005c&lt;br&gt;&#xA;पुंश्चलः पापयोनिर्वा यः कश्चिदिह लक्ष्यते&#x9;006a&lt;br&gt;&#xA;स तस्यामेव सुचिरं मतङ्ग परिवर्तते&#x9;006c&lt;br&gt;&#xA;ततो दशगुणे काले लभते शूद्रतामपि&#x9;007a&lt;br&gt;&#xA;शूद्रयोनावपि ततो बहुशः परिवर्तते&#x9;007c&lt;br&gt;&#xA;ततस्त्रिंशद्गुणे काले लभते वैश्यतामपि&#x9;008a&lt;br&gt;&#xA;वैश्यतायां चिरं कालं तत्रैव परिवर्तते&#x9;008c&lt;br&gt;&#xA;ततः षष्टिगुणे काले राजन्यो नाम जायते&#x9;009a&lt;br&gt;&#xA;राजन्यत्वे चिरं कालं तत्रैव परिवर्तते&#x9;009c&lt;br&gt;&#xA;ततः षष्टिगुणे काले लभते ब्रह्मबन्धुताम्&#x9;010a&lt;br&gt;&#xA;ब्रह्मबन्धुश्चिरं कालं तत्रैव परिवर्तते&#x9;010c&lt;br&gt;&#xA;ततस्तु द्विशते काले लभते काण्डपृष्ठताम्&#x9;011a&lt;br&gt;&#xA;काण्डपृष्ठश्चिरं कालं तत्रैव परिवर्तते&#x9;011c&lt;br&gt;&#xA;ततस्तु त्रिशते काले लभते द्विजतामपि&#x9;012a&lt;br&gt;&#xA;तां च प्राप्य चिरं कालं तत्रैव परिवर्तते&#x9;012c&lt;br&gt;&#xA;ततश्चतुःशते काले श्रोत्रियो नाम जायते&#x9;013a&lt;br&gt;&#xA;श्रोत्रियत्वे चिरं कालं तत्रैव परिवर्तते&#x9;013c&lt;br&gt;&#xA;तदैव क्रोधहर्षौ च कामद्वेषौ च पुत्रक&#x9;014a&lt;br&gt;&#xA;अतिमानातिवादौ तमाविशन्ति द्विजाधमम्&#x9;014c&lt;br&gt;&#xA;तांश्चेज्जयति शत्रून्स तदा प्राप्नोति सद्गतिम्&#x9;015a&lt;br&gt;&#xA;अथ ते वै जयन्त्येनं तालाग्रादिव पात्यते&#x9;015c&lt;br&gt;&#xA;मतङ्ग सम्प्रधार्यैतद्यदहं त्वामचूचुदम्&#x9;016a&lt;br&gt;&#xA;वृणीष्व काममन्यं त्वं ब्राह्मण्यं हि सुदुर्लभम्&#x9;016c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/030/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/030/</guid>
      <description>&lt;p&gt;भीष्म उवाच&#x9;001&lt;br&gt;&#xA;एवमुक्तो मतङ्गस्तु भृशं शोकपरायणः&#x9;001a&lt;br&gt;&#xA;अतिष्ठत गयां गत्वा सोऽङ्गुष्ठेन शतं समाः&#x9;001c&lt;br&gt;&#xA;सुदुष्करं वहन्योगं कृशो धमनिसन्ततः&#x9;002a&lt;br&gt;&#xA;त्वगस्थिभूतो धर्मात्मा स पपातेति नः श्रुतम्&#x9;002c&lt;br&gt;&#xA;तं पतन्तमभिद्रुत्य परिजग्राह वासवः&#x9;003a&lt;br&gt;&#xA;वराणामीश्वरो दाता सर्वभूतहिते रतः&#x9;003c&lt;br&gt;&#xA;शक्र उवाच&#x9;004&lt;br&gt;&#xA;मतङ्ग ब्राह्मणत्वं ते संवृतं परिपन्थिभिः&#x9;004a&lt;br&gt;&#xA;पूजयन्सुखमाप्नोति दुःखमाप्नोत्यपूजयन्&#x9;004c&lt;br&gt;&#xA;ब्राह्मणे सर्वभूतानां योगक्षेमः समाहितः&#x9;005a&lt;br&gt;&#xA;ब्राह्मणेभ्योऽनुतृप्यन्ति पितरो देवतास्तथा&#x9;005c&lt;br&gt;&#xA;ब्राह्मणः सर्वभूतानां मतङ्ग पर उच्यते&#x9;006a&lt;br&gt;&#xA;ब्राह्मणः कुरुते तद्धि यथा यद्यच्च वाञ्छति&#x9;006c&lt;br&gt;&#xA;बह्वीस्तु संसरन्योनीर्जायमानः पुनः पुनः&#x9;007a&lt;br&gt;&#xA;पर्याये तात कस्मिंश्चिद्ब्राह्मण्यमिह विन्दति&#x9;007c&lt;br&gt;&#xA;मतङ्ग उवाच&#x9;008&lt;br&gt;&#xA;किं मां तुदसि दुःखार्तं मृतं मारयसे च माम्&#x9;008a&lt;br&gt;&#xA;तं तु शोचामि यो लब्ध्वा ब्राह्मण्यं न बुभूषते&#x9;008c&lt;br&gt;&#xA;ब्राह्मण्यं यदि दुष्प्रापं त्रिभिर्वर्णैः शतक्रतो&#x9;009a&lt;br&gt;&#xA;सुदुर्लभं तदावाप्य नानुतिष्ठन्ति मानवाः&#x9;009c&lt;br&gt;&#xA;यः पापेभ्यः पापतमस्तेषामधम एव सः&#x9;010a&lt;br&gt;&#xA;ब्राह्मण्यं योऽवजानीते धनं लब्ध्वेव दुर्लभम्&#x9;010c&lt;br&gt;&#xA;दुष्प्रापं खलु विप्रत्वं प्राप्तं दुरनुपालनम्&#x9;011a&lt;br&gt;&#xA;दुरवापमवाप्यैतन्नानुतिष्ठन्ति मानवाः&#x9;011c&lt;br&gt;&#xA;एकारामो ह्यहं शक्र निर्द्वन्द्वो निष्परिग्रहः&#x9;012a&lt;br&gt;&#xA;अहिंसादमदानस्थः कथं नार्हामि विप्रताम्&#x9;012c&lt;br&gt;&#xA;यथाकामविहारी स्यां कामरूपी विहङ्गमः&#x9;013a&lt;br&gt;&#xA;ब्रह्मक्षत्राविरोधेन पूजां च प्राप्नुयामहम्&#x9;013c&lt;br&gt;&#xA;यथा ममाक्षया कीर्तिर्भवेच्चापि पुरन्दर&#x9;013e&lt;br&gt;&#xA;इन्द्र उवाच&#x9;014&lt;br&gt;&#xA;छन्दोदेव इति ख्यातः स्त्रीणां पूज्यो भविष्यसि&#x9;014a&lt;br&gt;&#xA;भीष्म उवाच&#x9;015&lt;br&gt;&#xA;एवं तस्मै वरं दत्त्वा वासवोऽन्तरधीयत&#x9;015a&lt;br&gt;&#xA;प्राणांस्त्यक्त्वा मतङ्गोऽपि प्राप तत्स्थानमुत्तमम्&#x9;015c&lt;br&gt;&#xA;एवमेतत्परं स्थानं ब्राह्मण्यं नाम भारत&#x9;016a&lt;br&gt;&#xA;तच्च दुष्प्रापमिह वै महेन्द्रवचनं यथा&#x9;016c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/031/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/031/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;श्रुतं मे महदाख्यानमेतत्कुरुकुलोद्वह&#x9;001a&lt;br&gt;&#xA;सुदुष्प्रापं ब्रवीषि त्वं ब्राह्मण्यं वदतां वर&#x9;001c&lt;br&gt;&#xA;विश्वामित्रेण च पुरा ब्राह्मण्यं प्राप्तमित्युत&#x9;002a&lt;br&gt;&#xA;श्रूयते वदसे तच्च दुष्प्रापमिति सत्तम&#x9;002c&lt;br&gt;&#xA;वीतहव्यश्च राजर्षिः श्रुतो मे विप्रतां गतः&#x9;003a&lt;br&gt;&#xA;तदेव तावद्गाङ्गेय श्रोतुमिच्छाम्यहं विभो&#x9;003c&lt;br&gt;&#xA;स केन कर्मणा प्राप्तो ब्राह्मण्यं राजसत्तम&#x9;004a&lt;br&gt;&#xA;वरेण तपसा वापि तन्मे व्याख्यातुमर्हति&#x9;004c&lt;br&gt;&#xA;भीष्म उवाच&#x9;005&lt;br&gt;&#xA;शृणु राजन्यथा राजा वीतहव्यो महायशाः&#x9;005a&lt;br&gt;&#xA;क्षत्रियः सन्पुनः प्राप्तो ब्राह्मण्यं लोकसत्कृतम्&#x9;005c&lt;br&gt;&#xA;मनोर्महात्मनस्तात प्रजाधर्मेण शासतः&#x9;006a&lt;br&gt;&#xA;बभूव पुत्रो धर्मात्मा शर्यातिरिति विश्रुतः&#x9;006c&lt;br&gt;&#xA;तस्यान्ववाये द्वौ राजन्राजानौ सम्बभूवतुः&#x9;007a&lt;br&gt;&#xA;हेहयस्तालजङ्घश्च वत्सेषु जयतां वर&#x9;007c&lt;br&gt;&#xA;हेहयस्य तु पुत्राणां दशसु स्त्रीषु भारत&#x9;008a&lt;br&gt;&#xA;शतं बभूव प्रख्यातं शूराणामनिवर्तिनाम्&#x9;008c&lt;br&gt;&#xA;तुल्यरूपप्रभावाणां विदुषां युद्धशालिनाम्&#x9;009a&lt;br&gt;&#xA;धनुर्वेदे च वेदे च सर्वत्रैव कृतश्रमाः&#x9;009c&lt;br&gt;&#xA;काशिष्वपि नृपो राजन्दिवोदासपितामहः&#x9;010a&lt;br&gt;&#xA;हर्यश्व इति विख्यातो बभूव जयतां वरः&#x9;010c&lt;br&gt;&#xA;स वीतहव्यदायादैरागत्य पुरुषर्षभ&#x9;011a&lt;br&gt;&#xA;गङ्गायमुनयोर्मध्ये सङ्ग्रामे विनिपातितः&#x9;011c&lt;br&gt;&#xA;तं तु हत्वा नरवरं हेहयास्ते महारथाः&#x9;012a&lt;br&gt;&#xA;प्रतिजग्मुः पुरीं रम्यां वत्सानामकुतोभयाः&#x9;012c&lt;br&gt;&#xA;हर्यश्वस्य तु दायादः काशिराजोऽभ्यषिच्यत&#x9;013a&lt;br&gt;&#xA;सुदेवो देवसङ्काशः साक्षाद्धर्म इवापरः&#x9;013c&lt;br&gt;&#xA;स पालयन्नेव महीं धर्मात्मा काशिनन्दनः&#x9;014a&lt;br&gt;&#xA;तैर्वीतहव्यैरागत्य युधि सर्वैर्विनिर्जितः&#x9;014c&lt;br&gt;&#xA;तमप्याजौ विनिर्जित्य प्रतिजग्मुर्यथागतम्&#x9;015a&lt;br&gt;&#xA;सौदेविस्त्वथ काशीशो दिवोदासोऽभ्यषिच्यत&#x9;015c&lt;br&gt;&#xA;दिवोदासस्तु विज्ञाय वीर्यं तेषां महात्मनाम्&#x9;016a&lt;br&gt;&#xA;वाराणसीं महातेजा निर्ममे शक्रशासनात्&#x9;016c&lt;br&gt;&#xA;विप्रक्षत्रियसम्बाधां वैश्यशूद्रसमाकुलाम्&#x9;017a&lt;br&gt;&#xA;नैकद्रव्योच्चयवतीं समृद्धविपणापणाम्&#x9;017c&lt;br&gt;&#xA;गङ्गाया उत्तरे कूले वप्रान्ते राजसत्तम&#x9;018a&lt;br&gt;&#xA;गोमत्या दक्षिणे चैव शक्रस्येवामरावतीम्&#x9;018c&lt;br&gt;&#xA;तत्र तं राजशार्दूलं निवसन्तं महीपतिम्&#x9;019a&lt;br&gt;&#xA;आगत्य हेहया भूयः पर्यधावन्त भारत&#x9;019c&lt;br&gt;&#xA;स निष्पत्य ददौ युद्धं तेभ्यो राजा महाबलः&#x9;020a&lt;br&gt;&#xA;देवासुरसमं घोरं दिवोदासो महाद्युतिः&#x9;020c&lt;br&gt;&#xA;स तु युद्धे महाराज दिनानां दशतीर्दश&#x9;021a&lt;br&gt;&#xA;हतवाहनभूयिष्ठस्ततो दैन्यमुपागमत्&#x9;021c&lt;br&gt;&#xA;हतयोधस्ततो राजन्क्षीणकोशश्च भूमिपः&#x9;022a&lt;br&gt;&#xA;दिवोदासः पुरीं हित्वा पलायनपरोऽभवत्&#x9;022c&lt;br&gt;&#xA;स त्वाश्रममुपागम्य भरद्वाजस्य धीमतः&#x9;023a&lt;br&gt;&#xA;जगाम शरणं राजा कृताञ्जलिररिन्दम&#x9;023c&lt;br&gt;&#xA;राजोवाच&#x9;024&lt;br&gt;&#xA;भगवन्वैतहव्यैर्मे युद्धे वंशः प्रणाशितः&#x9;024a&lt;br&gt;&#xA;अहमेकः परिद्यूनो भवन्तं शरणं गतः&#x9;024c&lt;br&gt;&#xA;शिष्यस्नेहेन भगवन्स मां रक्षितुमर्हसि&#x9;025a&lt;br&gt;&#xA;निःशेषो हि कृतो वंशो मम तैः पापकर्मभिः&#x9;025c&lt;br&gt;&#xA;तमुवाच महाभागो भरद्वाजः प्रतापवान्&#x9;026a&lt;br&gt;&#xA;न भेतव्यं न भेतव्यं सौदेव व्येतु ते भयम्&#x9;026c&lt;br&gt;&#xA;अहमिष्टिं करोम्यद्य पुत्रार्थं ते विशां पते&#x9;027a&lt;br&gt;&#xA;वैतहव्यसहस्राणि यथा त्वं प्रसहिष्यसि&#x9;027c&lt;br&gt;&#xA;तत इष्टिं चकारर्षिस्तस्य वै पुत्रकामिकीम्&#x9;028a&lt;br&gt;&#xA;अथास्य तनयो जज्ञे प्रतर्दन इति श्रुतः&#x9;028c&lt;br&gt;&#xA;स जातमात्रो ववृधे समाः सद्यस्त्रयोदश&#x9;029a&lt;br&gt;&#xA;वेदं चाधिजगे कृत्स्नं धनुर्वेदं च भारत&#x9;029c&lt;br&gt;&#xA;योगेन च समाविष्टो भरद्वाजेन धीमता&#x9;030a&lt;br&gt;&#xA;तेजो लौक्यं स सङ्गृह्य तस्मिन्देशे समाविशत्&#x9;030c&lt;br&gt;&#xA;ततः स कवची धन्वी बाणी दीप्त इवानलः&#x9;031a&lt;br&gt;&#xA;प्रययौ स धनुर्धुन्वन्विवर्षुरिव तोयदः&#x9;031c&lt;br&gt;&#xA;तं दृष्ट्वा परमं हर्षं सुदेवतनयो ययौ&#x9;032a&lt;br&gt;&#xA;मेने च मनसा दग्धान्वैतहव्यान्स पार्थिवः&#x9;032c&lt;br&gt;&#xA;ततस्तं यौवराज्येन स्थापयित्वा प्रतर्दनम्&#x9;033a&lt;br&gt;&#xA;कृतकृत्यं तदात्मानं स राजा अभ्यनन्दत&#x9;033c&lt;br&gt;&#xA;ततस्तु वैतहव्यानां वधाय स महीपतिः&#x9;034a&lt;br&gt;&#xA;पुत्रं प्रस्थापयामास प्रतर्दनमरिन्दमम्&#x9;034c&lt;br&gt;&#xA;सरथः स तु सन्तीर्य गङ्गामाशु पराक्रमी&#x9;035a&lt;br&gt;&#xA;प्रययौ वीतहव्यानां पुरीं परपुरञ्जयः&#x9;035c&lt;br&gt;&#xA;वैतहव्यास्तु संश्रुत्य रथघोषं समुद्धतम्&#x9;036a&lt;br&gt;&#xA;निर्ययुर्नगराकारै रथैः पररथारुजैः&#x9;036c&lt;br&gt;&#xA;निष्क्रम्य ते नरव्याघ्रा दंशिताश्चित्रयोधिनः&#x9;037a&lt;br&gt;&#xA;प्रतर्दनं समाजघ्नुः शरवर्षैरुदायुधाः&#x9;037c&lt;br&gt;&#xA;अस्त्रैश्च विविधाकारै रथौघैश्च युधिष्ठिर&#x9;038a&lt;br&gt;&#xA;अभ्यवर्षन्त राजानं हिमवन्तमिवाम्बुदाः&#x9;038c&lt;br&gt;&#xA;अस्त्रैरस्त्राणि संवार्य तेषां राजा प्रतर्दनः&#x9;039a&lt;br&gt;&#xA;जघान तान्महातेजा वज्रानलसमैः शरैः&#x9;039c&lt;br&gt;&#xA;कृत्तोत्तमाङ्गास्ते राजन्भल्लैः शतसहस्रशः&#x9;040a&lt;br&gt;&#xA;अपतन्रुधिरार्द्राङ्गा निकृत्ता इव किंशुकाः&#x9;040c&lt;br&gt;&#xA;हतेषु तेषु सर्वेषु वीतहव्यः सुतेष्वथ&#x9;041a&lt;br&gt;&#xA;प्राद्रवन्नगरं हित्वा भृगोराश्रममप्युत&#x9;041c&lt;br&gt;&#xA;ययौ भृगुं च शरणं वीतहव्यो नराधिपः&#x9;042a&lt;br&gt;&#xA;अभयं च ददौ तस्मै राज्ञे राजन्भृगुस्तथा&#x9;042c&lt;br&gt;&#xA;ततो ददावासनं च तस्मै शिष्यो भृगोस्तदा&#x9;042e&lt;br&gt;&#xA;अथानुपदमेवाशु तत्रागच्छत्प्रतर्दनः&#x9;043a&lt;br&gt;&#xA;स प्राप्य चाश्रमपदं दिवोदासात्मजोऽब्रवीत्&#x9;043c&lt;br&gt;&#xA;भो भोः केऽत्राश्रमे सन्ति भृगोः शिष्या महात्मनः&#x9;044a&lt;br&gt;&#xA;द्रष्टुमिच्छे मुनिमहं तस्याचक्षत मामिति&#x9;044c&lt;br&gt;&#xA;स तं विदित्वा तु भृगुर्निश्चक्रामाश्रमात्तदा&#x9;045a&lt;br&gt;&#xA;पूजयामास च ततो विधिना परमेण ह&#x9;045c&lt;br&gt;&#xA;उवाच चैनं राजेन्द्र किं कार्यमिति पार्थिवम्&#x9;046a&lt;br&gt;&#xA;स चोवाच नृपस्तस्मै यदागमनकारणम्&#x9;046c&lt;br&gt;&#xA;अयं ब्रह्मन्नितो राजा वीतहव्यो विसर्ज्यताम्&#x9;047a&lt;br&gt;&#xA;अस्य पुत्रैर्हि मे ब्रह्मन्कृत्स्नो वंशः प्रणाशितः&#x9;047c&lt;br&gt;&#xA;उत्सादितश्च विषयः काशीनां रत्नसञ्चयः&#x9;047e&lt;br&gt;&#xA;एतस्य वीर्यदृप्तस्य हतं पुत्रशतं मया&#x9;048a&lt;br&gt;&#xA;अस्येदानीं वधाद्ब्रह्मन्भविष्याम्यनृणः पितुः&#x9;048c&lt;br&gt;&#xA;तमुवाच कृपाविष्टो भृगुर्धर्मभृतां वरः&#x9;049a&lt;br&gt;&#xA;नेहास्ति क्षत्रियः कश्चित्सर्वे हीमे द्विजातयः&#x9;049c&lt;br&gt;&#xA;एवं तु वचनं श्रुत्वा भृगोस्तथ्यं प्रतर्दनः&#x9;050a&lt;br&gt;&#xA;पादावुपस्पृश्य शनैः प्रहसन्वाक्यमब्रवीत्&#x9;050c&lt;br&gt;&#xA;एवमप्यस्मि भगवन्कृतकृत्यो न संशयः&#x9;051a&lt;br&gt;&#xA;यदेष राजा वीर्येण स्वजातिं त्याजितो मया&#x9;051c&lt;br&gt;&#xA;अनुजानीहि मां ब्रह्मन्ध्यायस्व च शिवेन माम्&#x9;052a&lt;br&gt;&#xA;त्याजितो हि मया जातिमेष राजा भृगूद्वह&#x9;052c&lt;br&gt;&#xA;ततस्तेनाभ्यनुज्ञातो ययौ राजा प्रतर्दनः&#x9;053a&lt;br&gt;&#xA;यथागतं महाराज मुक्त्वा विषमिवोरगः&#x9;053c&lt;br&gt;&#xA;भृगोर्वचनमात्रेण स च ब्रह्मर्षितां गतः&#x9;054a&lt;br&gt;&#xA;वीतहव्यो महाराज ब्रह्मवादित्वमेव च&#x9;054c&lt;br&gt;&#xA;तस्य गृत्समदः पुत्रो रूपेणेन्द्र इवापरः&#x9;055a&lt;br&gt;&#xA;शक्रस्त्वमिति यो दैत्यैर्निगृहीतः किलाभवत्&#x9;055c&lt;br&gt;&#xA;ऋग्वेदे वर्तते चाग्र्या श्रुतिरत्र विशां पते&#x9;056a&lt;br&gt;&#xA;यत्र गृत्समदो ब्रह्मन्ब्राह्मणैः स महीयते&#x9;056c&lt;br&gt;&#xA;स ब्रह्मचारी विप्रर्षिः श्रीमान्गृत्समदोऽभवत्&#x9;057a&lt;br&gt;&#xA;पुत्रो गृत्समदस्यापि सुचेता अभवद्द्विजः&#x9;057c&lt;br&gt;&#xA;वर्चाः सुतेजसः पुत्रो विहव्यस्तस्य चात्मजः&#x9;058a&lt;br&gt;&#xA;विहव्यस्य तु पुत्रस्तु वितत्यस्तस्य चात्मजः&#x9;058c&lt;br&gt;&#xA;वितत्यस्य सुतः सत्यः सन्तः सत्यस्य चात्मजः&#x9;059a&lt;br&gt;&#xA;श्रवास्तस्य सुतश्चर्षिः श्रवसश्चाभवत्तमः&#x9;059c&lt;br&gt;&#xA;तमसश्च प्रकाशोऽभूत्तनयो द्विजसत्तमः&#x9;060a&lt;br&gt;&#xA;प्रकाशस्य च वागिन्द्रो बभूव जयतां वरः&#x9;060c&lt;br&gt;&#xA;तस्यात्मजश्च प्रमतिर्वेदवेदाङ्गपारगः&#x9;061a&lt;br&gt;&#xA;घृताच्यां तस्य पुत्रस्तु रुरुर्नामोदपद्यत&#x9;061c&lt;br&gt;&#xA;प्रमद्वरायां तु रुरोः पुत्रः समुदपद्यत&#x9;062a&lt;br&gt;&#xA;शुनको नाम विप्रर्षिर्यस्य पुत्रोऽथ शौनकः&#x9;062c&lt;br&gt;&#xA;एवं विप्रत्वमगमद्वीतहव्यो नराधिपः&#x9;063a&lt;br&gt;&#xA;भृगोः प्रसादाद्राजेन्द्र क्षत्रियः क्षत्रियर्षभ&#x9;063c&lt;br&gt;&#xA;तथैव कथितो वंशो मया गार्त्समदस्तव&#x9;064a&lt;br&gt;&#xA;विस्तरेण महाराज किमन्यदनुपृच्छसि&#x9;064c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/032/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/032/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;के पूज्याः के नमस्कार्या मानवैर्भरतर्षभ&#x9;001a&lt;br&gt;&#xA;विस्तरेण तदाचक्ष्व न हि तृप्यामि कथ्यताम्&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;अत्राप्युदाहरन्तीममितिहासं पुरातनम्&#x9;002a&lt;br&gt;&#xA;नारदस्य च संवादं वासुदेवस्य चोभयोः&#x9;002c&lt;br&gt;&#xA;नारदं प्राञ्जलिं दृष्ट्वा पूजयानं द्विजर्षभान्&#x9;003a&lt;br&gt;&#xA;केशवः परिपप्रच्छ भगवन्कान्नमस्यसि&#x9;003c&lt;br&gt;&#xA;बहुमानः परः केषु भवतो यान्नमस्यसि&#x9;004a&lt;br&gt;&#xA;शक्यं चेच्छ्रोतुमिच्छामि ब्रूह्येतद्धर्मवित्तम&#x9;004c&lt;br&gt;&#xA;नारद उवाच&#x9;005&lt;br&gt;&#xA;शृणु गोविन्द यानेतान्पूजयाम्यरिमर्दन&#x9;005a&lt;br&gt;&#xA;त्वत्तोऽन्यः कः पुमाल्ँलोके श्रोतुमेतदिहार्हति&#x9;005c&lt;br&gt;&#xA;वरुणं वायुमादित्यं पर्जन्यं जातवेदसम्&#x9;006a&lt;br&gt;&#xA;स्थाणुं स्कन्दं तथा लक्ष्मीं विष्णुं ब्रह्माणमेव च&#x9;006c&lt;br&gt;&#xA;वाचस्पतिं चन्द्रमसमपः पृथ्वीं सरस्वतीम्&#x9;007a&lt;br&gt;&#xA;सततं ये नमस्यन्ति तान्नमस्याम्यहं विभो&#x9;007c&lt;br&gt;&#xA;तपोधनान्वेदविदो नित्यं वेदपरायणान्&#x9;008a&lt;br&gt;&#xA;महार्हान्वृष्णिशार्दूल सदा सम्पूजयाम्यहम्&#x9;008c&lt;br&gt;&#xA;अभुक्त्वा देवकार्याणि कुर्वते येऽविकत्थनाः&#x9;009a&lt;br&gt;&#xA;सन्तुष्टाश्च क्षमायुक्तास्तान्नमस्याम्यहं विभो&#x9;009c&lt;br&gt;&#xA;सम्यग्ददति ये चेष्टान्क्षान्ता दान्ता जितेन्द्रियाः&#x9;010a&lt;br&gt;&#xA;सस्यं धनं क्षितिं गाश्च तान्नमस्यामि यादव&#x9;010c&lt;br&gt;&#xA;ये ते तपसि वर्तन्ते वने मूलफलाशनाः&#x9;011a&lt;br&gt;&#xA;असञ्चयाः क्रियावन्तस्तान्नमस्यामि यादव&#x9;011c&lt;br&gt;&#xA;ये भृत्यभरणे सक्ताः सततं चातिथिप्रियाः&#x9;012a&lt;br&gt;&#xA;भुञ्जन्ते देवशेषाणि तान्नमस्यामि यादव&#x9;012c&lt;br&gt;&#xA;ये वेदं प्राप्य दुर्धर्षा वाग्मिनो ब्रह्मवादिनः&#x9;013a&lt;br&gt;&#xA;याजनाध्यापने युक्ता नित्यं तान्पूजयाम्यहम्&#x9;013c&lt;br&gt;&#xA;प्रसन्नहृदयाश्चैव सर्वसत्त्वेषु नित्यशः&#x9;014a&lt;br&gt;&#xA;आ पृष्ठतापात्स्वाध्याये युक्तास्तान्पूजयाम्यहम्&#x9;014c&lt;br&gt;&#xA;गुरुप्रसादे स्वाध्याये यतन्ते ये स्थिरव्रताः&#x9;015a&lt;br&gt;&#xA;शुश्रूषवोऽनसूयन्तस्तान्नमस्यामि यादव&#x9;015c&lt;br&gt;&#xA;सुव्रता मुनयो ये च ब्रह्मण्याः सत्यसङ्गराः&#x9;016a&lt;br&gt;&#xA;वोढारो हव्यकव्यानां तान्नमस्यामि यादव&#x9;016c&lt;br&gt;&#xA;भैक्ष्यचर्यासु निरताः कृशा गुरुकुलाश्रयाः&#x9;017a&lt;br&gt;&#xA;निःसुखा निर्धना ये च तान्नमस्यामि यादव&#x9;017c&lt;br&gt;&#xA;निर्ममा निष्प्रतिद्वन्द्वा निर्ह्रीका निष्प्रयोजनाः&#x9;018a&lt;br&gt;&#xA;अहिंसानिरता ये च ये च सत्यव्रता नराः&#x9;018c&lt;br&gt;&#xA;दान्ताः शमपराश्चैव तान्नमस्यामि केशव&#x9;018e&lt;br&gt;&#xA;देवतातिथिपूजायां प्रसक्ता गृहमेधिनः&#x9;019a&lt;br&gt;&#xA;कपोतवृत्तयो नित्यं तान्नमस्यामि यादव&#x9;019c&lt;br&gt;&#xA;येषां त्रिवर्गः कृत्येषु वर्तते नोपहीयते&#x9;020a&lt;br&gt;&#xA;शिष्टाचारप्रवृत्ताश्च तान्नमस्याम्यहं सदा&#x9;020c&lt;br&gt;&#xA;ब्राह्मणास्त्रिषु लोकेषु ये त्रिवर्गमनुष्ठिताः&#x9;021a&lt;br&gt;&#xA;अलोलुपाः पुण्यशीलास्तान्नमस्यामि केशव&#x9;021c&lt;br&gt;&#xA;अब्भक्षा वायुभक्षाश्च सुधाभक्षाश्च ये सदा&#x9;022a&lt;br&gt;&#xA;व्रतैश्च विविधैर्युक्तास्तान्नमस्यामि माधव&#x9;022c&lt;br&gt;&#xA;अयोनीनग्नियोनींश्च ब्रह्मयोनींस्तथैव च&#x9;023a&lt;br&gt;&#xA;सर्वभूतात्मयोनींश्च तान्नमस्याम्यहं द्विजान्&#x9;023c&lt;br&gt;&#xA;नित्यमेतान्नमस्यामि कृष्ण लोककरानृषीन्&#x9;024a&lt;br&gt;&#xA;लोकज्येष्ठाञ्ज्ञाननिष्ठांस्तमोघ्नाल्ँलोकभास्करान्&#x9;024c&lt;br&gt;&#xA;तस्मात्त्वमपि वार्ष्णेय द्विजान्पूजय नित्यदा&#x9;025a&lt;br&gt;&#xA;पूजिताः पूजनार्हा हि सुखं दास्यन्ति तेऽनघ&#x9;025c&lt;br&gt;&#xA;अस्मिल्ँलोके सदा ह्येते परत्र च सुखप्रदाः&#x9;026a&lt;br&gt;&#xA;त एते मान्यमाना वै प्रदास्यन्ति सुखं तव&#x9;026c&lt;br&gt;&#xA;ये सर्वातिथयो नित्यं गोषु च ब्राह्मणेषु च&#x9;027a&lt;br&gt;&#xA;नित्यं सत्ये च निरता दुर्गाण्यतितरन्ति ते&#x9;027c&lt;br&gt;&#xA;नित्यं शमपरा ये च तथा ये चानसूयकाः&#x9;028a&lt;br&gt;&#xA;नित्यं स्वाध्यायिनो ये च दुर्गाण्यतितरन्ति ते&#x9;028c&lt;br&gt;&#xA;सर्वान्देवान्नमस्यन्ति ये चैकं देवमाश्रिताः&#x9;029a&lt;br&gt;&#xA;श्रद्दधानाश्च दान्ताश्च दुर्गाण्यतितरन्ति ते&#x9;029c&lt;br&gt;&#xA;तथैव विप्रप्रवरान्नमस्कृत्य यतव्रतान्&#x9;030a&lt;br&gt;&#xA;भवन्ति ये दानरता दुर्गाण्यतितरन्ति ते&#x9;030c&lt;br&gt;&#xA;अग्नीनाधाय विधिवत्प्रयता धारयन्ति ये&#x9;031a&lt;br&gt;&#xA;प्राप्ताः सोमाहुतिं चैव दुर्गाण्यतितरन्ति ते&#x9;031c&lt;br&gt;&#xA;मातापित्रोर्गुरुषु च सम्यग्वर्तन्ति ये सदा&#x9;032a&lt;br&gt;&#xA;यथा त्वं वृष्णिशार्दूलेत्युक्त्वैवं विरराम सः&#x9;032c&lt;br&gt;&#xA;तस्मात्त्वमपि कौन्तेय पितृदेवद्विजातिथीन्&#x9;033a&lt;br&gt;&#xA;सम्यक्पूजय येन त्वं गतिमिष्टामवाप्स्यसि&#x9;033c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/033/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/033/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;किं राज्ञः सर्वकृत्यानां गरीयः स्यात्पितामह&#x9;001a&lt;br&gt;&#xA;किं कुर्वन्कर्म नृपतिरुभौ लोकौ समश्नुते&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;एतद्राज्ञः कृत्यतममभिषिक्तस्य भारत&#x9;002a&lt;br&gt;&#xA;ब्राह्मणानामनुष्ठानमत्यन्तं सुखमिच्छता&#x9;002c&lt;br&gt;&#xA;श्रोत्रियान्ब्राह्मणान्वृद्धान्नित्यमेवाभिपूजयेत्&#x9;002e&lt;br&gt;&#xA;पौरजानपदांश्चापि ब्राह्मणांश्च बहुश्रुतान्&#x9;003a&lt;br&gt;&#xA;सान्त्वेन भोगदानेन नमस्कारैस्तथार्चयेत्&#x9;003c&lt;br&gt;&#xA;एतत्कृत्यतमं राज्ञो नित्यमेवेति लक्षयेत्&#x9;004a&lt;br&gt;&#xA;यथात्मानं यथा पुत्रांस्तथैतान्परिपालयेत्&#x9;004c&lt;br&gt;&#xA;ये चाप्येषां पूज्यतमास्तान्दृढं प्रतिपूजयेत्&#x9;005a&lt;br&gt;&#xA;तेषु शान्तेषु तद्राष्ट्रं सर्वमेव विराजते&#x9;005c&lt;br&gt;&#xA;ते पूज्यास्ते नमस्कार्यास्ते रक्ष्याः पितरो यथा&#x9;006a&lt;br&gt;&#xA;तेष्वेव यात्रा लोकस्य भूतानामिव वासवे&#x9;006c&lt;br&gt;&#xA;अभिचारैरुपायैश्च दहेयुरपि तेजसा&#x9;007a&lt;br&gt;&#xA;निःशेषं कुपिताः कुर्युरुग्राः सत्यपराक्रमाः&#x9;007c&lt;br&gt;&#xA;नान्तमेषां प्रपश्यामि न दिशश्चाप्यपावृताः&#x9;008a&lt;br&gt;&#xA;कुपिताः समुदीक्षन्ते दावेष्वग्निशिखा इव&#x9;008c&lt;br&gt;&#xA;विद्यन्तेषां साहसिका गुणास्तेषामतीव हि&#x9;009a&lt;br&gt;&#xA;कूपा इव तृणच्छन्ना विशुद्धा द्यौरिवापरे&#x9;009c&lt;br&gt;&#xA;प्रसह्यकारिणः केचित्कार्पासमृदवोऽपरे&#x9;010a&lt;br&gt;&#xA;सन्ति चैषामतिशठास्तथान्येऽतितपस्विनः&#x9;010c&lt;br&gt;&#xA;कृषिगोरक्ष्यमप्यन्ये भैक्षमन्येऽप्यनुष्ठिताः&#x9;011a&lt;br&gt;&#xA;चोराश्चान्येऽनृताश्चान्ये तथान्ये नटनर्तकाः&#x9;011c&lt;br&gt;&#xA;सर्वकर्मसु दृश्यन्ते प्रशान्तेष्वितरेषु च&#x9;012a&lt;br&gt;&#xA;विविधाचारयुक्ताश्च ब्राह्मणा भरतर्षभ&#x9;012c&lt;br&gt;&#xA;नानाकर्मसु युक्तानां बहुकर्मोपजीविनाम्&#x9;013a&lt;br&gt;&#xA;धर्मज्ञानां सतां तेषां नित्यमेवानुकीर्तयेत्&#x9;013c&lt;br&gt;&#xA;पितॄणां देवतानां च मनुष्योरगरक्षसाम्&#x9;014a&lt;br&gt;&#xA;पुरोहिता महाभागा ब्राह्मणा वै नराधिप&#x9;014c&lt;br&gt;&#xA;नैते देवैर्न पितृभिर्न गन्धर्वैर्न राक्षसैः&#x9;015a&lt;br&gt;&#xA;नासुरैर्न पिशाचैश्च शक्या जेतुं द्विजातयः&#x9;015c&lt;br&gt;&#xA;अदैवं दैवतं कुर्युर्दैवतं चाप्यदैवतम्&#x9;016a&lt;br&gt;&#xA;यमिच्छेयुः स राजा स्याद्यं द्विष्युः स पराभवेत्&#x9;016c&lt;br&gt;&#xA;परिवादं च ये कुर्युर्ब्राह्मणानामचेतसः&#x9;017a&lt;br&gt;&#xA;निन्दाप्रशंसाकुशलाः कीर्त्यकीर्तिपरावराः&#x9;017c&lt;br&gt;&#xA;परिकुप्यन्ति ते राजन्सततं द्विषतां द्विजाः&#x9;017e&lt;br&gt;&#xA;ब्राह्मणा यं प्रशंसन्ति पुरुषः स प्रवर्धते&#x9;018a&lt;br&gt;&#xA;ब्राह्मणैर्यः पराक्रुष्टः पराभूयात्क्षणाद्धि सः&#x9;018c&lt;br&gt;&#xA;शका यवनकाम्बोजास्तास्ताः क्षत्रियजातयः&#x9;019a&lt;br&gt;&#xA;वृषलत्वं परिगता ब्राह्मणानामदर्शनात्&#x9;019c&lt;br&gt;&#xA;द्रमिळाश्च कलिङ्गाश्च पुलिन्दाश्चाप्युशीनराः&#x9;020a&lt;br&gt;&#xA;कौलाः सर्पा माहिषकास्तास्ताः क्षत्रियजातयः&#x9;020c&lt;br&gt;&#xA;वृषलत्वं परिगता ब्राह्मणानामदर्शनात्&#x9;021a&lt;br&gt;&#xA;श्रेयान्पराजयस्तेभ्यो न जयो जयतां वर&#x9;021c&lt;br&gt;&#xA;यस्तु सर्वमिदं हन्याद्ब्राह्मणं च न तत्समम्&#x9;022a&lt;br&gt;&#xA;ब्रह्मवध्या महान्दोष इत्याहुः परमर्षयः&#x9;022c&lt;br&gt;&#xA;परिवादो द्विजातीनां न श्रोतव्यः कथञ्चन&#x9;023a&lt;br&gt;&#xA;आसीताधोमुखस्तूष्णीं समुत्थाय व्रजेत वा&#x9;023c&lt;br&gt;&#xA;न स जातो जनिष्यो वा पृथिव्यामिह कश्चन&#x9;024a&lt;br&gt;&#xA;यो ब्राह्मणविरोधेन सुखं जीवितुमुत्सहेत्&#x9;024c&lt;br&gt;&#xA;दुर्ग्रहो मुष्टिना वायुर्दुःस्पर्शः पाणिना शशी&#x9;025a&lt;br&gt;&#xA;दुर्धरा पृथिवी मूर्ध्ना दुर्जया ब्राह्मणा भुवि&#x9;025c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/034/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/034/</guid>
      <description>&lt;p&gt;भीष्म उवाच&#x9;001&lt;br&gt;&#xA;ब्राह्मणानेव सततं भृशं सम्प्रतिपूजयेत्&#x9;001a&lt;br&gt;&#xA;एते हि सोमराजान ईश्वराः सुखदुःखयोः&#x9;001c&lt;br&gt;&#xA;एते भोगैरलङ्कारैरन्यैश्चैव किमिच्छकैः&#x9;002a&lt;br&gt;&#xA;सदा पूज्या नमस्कार्या रक्ष्याश्च पितृवन्नृपैः&#x9;002c&lt;br&gt;&#xA;अतो राष्ट्रस्य शान्तिर्हि भूतानामिव वासवात्&#x9;002e&lt;br&gt;&#xA;जायतां ब्रह्मवर्चस्वी राष्ट्रे वै ब्राह्मणः शुचिः&#x9;003a&lt;br&gt;&#xA;महारथश्च राजन्य एष्टव्यः शत्रुतापनः&#x9;003c&lt;br&gt;&#xA;ब्राह्मणं जातिसम्पन्नं धर्मज्ञं संशितव्रतम्&#x9;004a&lt;br&gt;&#xA;वासयेत गृहे राजन्न तस्मात्परमस्ति वै&#x9;004c&lt;br&gt;&#xA;ब्राह्मणेभ्यो हविर्दत्तं प्रतिगृह्णन्ति देवताः&#x9;005a&lt;br&gt;&#xA;पितरः सर्वभूतानां नैतेभ्यो विद्यते परम्&#x9;005c&lt;br&gt;&#xA;आदित्यश्चन्द्रमा वायुर्भूमिरापोऽम्बरं दिशः&#x9;006a&lt;br&gt;&#xA;सर्वे ब्राह्मणमाविश्य सदान्नमुपभुञ्जते&#x9;006c&lt;br&gt;&#xA;न तस्याश्नन्ति पितरो यस्य विप्रा न भुञ्जते&#x9;007a&lt;br&gt;&#xA;देवाश्चाप्यस्य नाश्नन्ति पापस्य ब्राह्मणद्विषः&#x9;007c&lt;br&gt;&#xA;ब्राह्मणेषु तु तुष्टेषु प्रीयन्ते पितरः सदा&#x9;008a&lt;br&gt;&#xA;तथैव देवता राजन्नात्र कार्या विचारणा&#x9;008c&lt;br&gt;&#xA;तथैव तेऽपि प्रीयन्ते येषां भवति तद्धविः&#x9;009a&lt;br&gt;&#xA;न च प्रेत्य विनश्यन्ति गच्छन्ति परमां गतिम्&#x9;009c&lt;br&gt;&#xA;येन येनैव हविषा ब्राह्मणांस्तर्पयेन्नरः&#x9;010a&lt;br&gt;&#xA;तेन तेनैव प्रीयन्ते पितरो देवतास्तथा&#x9;010c&lt;br&gt;&#xA;ब्राह्मणादेव तद्भूतं प्रभवन्ति यतः प्रजाः&#x9;011a&lt;br&gt;&#xA;यतश्चायं प्रभवति प्रेत्य यत्र च गच्छति&#x9;011c&lt;br&gt;&#xA;वेदैष मार्गं स्वर्गस्य तथैव नरकस्य च&#x9;012a&lt;br&gt;&#xA;आगतानागते चोभे ब्राह्मणो द्विपदां वरः&#x9;012c&lt;br&gt;&#xA;ब्राह्मणो भरतश्रेष्ठ स्वधर्मं वेद मेधया&#x9;012e&lt;br&gt;&#xA;ये चैनमनुवर्तन्ते ते न यान्ति पराभवम्&#x9;013a&lt;br&gt;&#xA;न ते प्रेत्य विनश्यन्ति गच्छन्ति न पराभवम्&#x9;013c&lt;br&gt;&#xA;ये ब्राह्मणमुखात्प्राप्तं प्रतिगृह्णन्ति वै वचः&#x9;014a&lt;br&gt;&#xA;कृतात्मानो महात्मानस्ते न यान्ति पराभवम्&#x9;014c&lt;br&gt;&#xA;क्षत्रियाणां प्रतपतां तेजसा च बलेन च&#x9;015a&lt;br&gt;&#xA;ब्राह्मणेष्वेव शाम्यन्ति तेजांसि च बलानि च&#x9;015c&lt;br&gt;&#xA;भृगवोऽजयंस्तालजङ्घान्नीपानङ्गिरसोऽजयन्&#x9;016a&lt;br&gt;&#xA;भरद्वाजो वैतहव्यानैलांश्च भरतर्षभ&#x9;016c&lt;br&gt;&#xA;चित्रायुधांश्चाप्यजयन्नेते कृष्णाजिनध्वजाः&#x9;017a&lt;br&gt;&#xA;प्रक्षिप्याथ च कुम्भान्वै पारगामिनमारभेत्&#x9;017c&lt;br&gt;&#xA;यत्किञ्चित्कथ्यते लोके श्रूयते पश्यतेऽपि वा&#x9;018a&lt;br&gt;&#xA;सर्वं तद्ब्राह्मणेष्वेव गूढोऽग्निरिव दारुषु&#x9;018c&lt;br&gt;&#xA;अत्राप्युदाहरन्तीममितिहासं पुरातनम्&#x9;019a&lt;br&gt;&#xA;संवादं वासुदेवस्य पृथ्व्याश्च भरतर्षभ&#x9;019c&lt;br&gt;&#xA;वासुदेव उवाच&#x9;020&lt;br&gt;&#xA;मातरं सर्वभूतानां पृच्छे त्वा संशयं शुभे&#x9;020a&lt;br&gt;&#xA;केन स्वित्कर्मणा पापं व्यपोहति नरो गृही&#x9;020c&lt;br&gt;&#xA;पृथिव्युवाच&#x9;021&lt;br&gt;&#xA;ब्राह्मणानेव सेवेत पवित्रं ह्येतदुत्तमम्&#x9;021a&lt;br&gt;&#xA;ब्राह्मणान्सेवमानस्य रजः सर्वं प्रणश्यति&#x9;021c&lt;br&gt;&#xA;अतो भूतिरतः कीर्तिरतो बुद्धिः प्रजायते&#x9;022a&lt;br&gt;&#xA;अपरेषां परेषां च परेभ्यश्चैव ये परे&#x9;022c&lt;br&gt;&#xA;ब्राह्मणा यं प्रशंसन्ति पुरुषः स प्रवर्धते&#x9;023a&lt;br&gt;&#xA;अथ यो ब्राह्मणाक्रुष्टः पराभवति सोऽचिरात्&#x9;023c&lt;br&gt;&#xA;यथा महार्णवे क्षिप्त आमलोष्टो विनश्यति&#x9;024a&lt;br&gt;&#xA;तथा दुश्चरितं कर्म पराभावाय कल्पते&#x9;024c&lt;br&gt;&#xA;पश्य चन्द्रे कृतं लक्ष्म समुद्रे लवणोदकम्&#x9;025a&lt;br&gt;&#xA;तथा भगसहस्रेण महेन्द्रं परिचिह्नितम्&#x9;025c&lt;br&gt;&#xA;तेषामेव प्रभावेन सहस्रनयनो ह्यसौ&#x9;026a&lt;br&gt;&#xA;शतक्रतुः समभवत्पश्य माधव यादृशम्&#x9;026c&lt;br&gt;&#xA;इच्छन्भूतिं च कीर्तिं च लोकांश्च मधुसूदन&#x9;027a&lt;br&gt;&#xA;ब्राह्मणानुमते तिष्ठेत्पुरुषः शुचिरात्मवान्&#x9;027c&lt;br&gt;&#xA;इत्येतद्वचनं श्रुत्वा मेदिन्या मधुसूदनः&#x9;028a&lt;br&gt;&#xA;साधु साध्वित्यथेत्युक्त्वा मेदिनीं प्रत्यपूजयत्&#x9;028c&lt;br&gt;&#xA;एतां श्रुत्वोपमां पार्थ प्रयतो ब्राह्मणर्षभान्&#x9;029a&lt;br&gt;&#xA;सततं पूजयेथास्त्वं ततः श्रेयोऽभिपत्स्यसे&#x9;029c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/035/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/035/</guid>
      <description>&lt;p&gt;भीष्म उवाच&#x9;001&lt;br&gt;&#xA;जन्मनैव महाभागो ब्राह्मणो नाम जायते&#x9;001a&lt;br&gt;&#xA;नमस्यः सर्वभूतानामतिथिः प्रसृताग्रभुक्&#x9;001c&lt;br&gt;&#xA;सर्वान्नः सुहृदस्तात ब्राह्मणाः सुमनोमुखाः&#x9;002a&lt;br&gt;&#xA;गीर्भिर्मङ्गलयुक्ताभिरनुध्यायन्ति पूजिताः&#x9;002c&lt;br&gt;&#xA;सर्वान्नो द्विषतस्तात ब्राह्मणा जातमन्यवः&#x9;003a&lt;br&gt;&#xA;गीर्भिर्दारुणयुक्ताभिरभिहन्युरपूजिताः&#x9;003c&lt;br&gt;&#xA;अत्र गाथा ब्रह्मगीताः कीर्तयन्ति पुराविदः&#x9;004a&lt;br&gt;&#xA;सृष्ट्वा द्विजातीन्धाता हि यथापूर्वं समादधत्&#x9;004c&lt;br&gt;&#xA;न वोऽन्यदिह कर्तव्यं किञ्चिदूर्ध्वं यथाविधि&#x9;005a&lt;br&gt;&#xA;गुप्ता गोपायत ब्रह्म श्रेयो वस्तेन शोभनम्&#x9;005c&lt;br&gt;&#xA;स्वमेव कुर्वतां कर्म श्रीर्वो ब्राह्मी भविष्यति&#x9;006a&lt;br&gt;&#xA;प्रमाणं सर्वभूतानां प्रग्रहं च गमिष्यथ&#x9;006c&lt;br&gt;&#xA;न शौद्रं कर्म कर्तव्यं ब्राह्मणेन विपश्चिता&#x9;007a&lt;br&gt;&#xA;शौद्रं हि कुर्वतः कर्म धर्मः समुपरुध्यते&#x9;007c&lt;br&gt;&#xA;श्रीश्च बुद्धिश्च तेजश्च विभूतिश्च प्रतापिनी&#x9;008a&lt;br&gt;&#xA;स्वाध्यायेनैव माहात्म्यं विमलं प्रतिपत्स्यथ&#x9;008c&lt;br&gt;&#xA;हुत्वा चाहवनीयस्थं महाभाग्ये प्रतिष्ठिताः&#x9;009a&lt;br&gt;&#xA;अग्रभोज्याः प्रसूतीनां श्रिया ब्राह्म्यानुकल्पिताः&#x9;009c&lt;br&gt;&#xA;श्रद्धया परया युक्ता ह्यनभिद्रोहलब्धया&#x9;010a&lt;br&gt;&#xA;दमस्वाध्यायनिरताः सर्वान्कामानवाप्स्यथ&#x9;010c&lt;br&gt;&#xA;यच्चैव मानुषे लोके यच्च देवेषु किञ्चन&#x9;011a&lt;br&gt;&#xA;सर्वं तत्तपसा साध्यं ज्ञानेन विनयेन च&#x9;011c&lt;br&gt;&#xA;इत्येता ब्रह्मगीतास्ते समाख्याता मयानघ&#x9;012a&lt;br&gt;&#xA;विप्रानुकम्पार्थमिदं तेन प्रोक्तं हि धीमता&#x9;012c&lt;br&gt;&#xA;भूयस्तेषां बलं मन्ये यथा राज्ञस्तपस्विनः&#x9;013a&lt;br&gt;&#xA;दुरासदाश्च चण्डाश्च रभसाः क्षिप्रकारिणः&#x9;013c&lt;br&gt;&#xA;सन्त्येषां सिंहसत्त्वाश्च व्याघ्रसत्त्वास्तथापरे&#x9;014a&lt;br&gt;&#xA;वराहमृगसत्त्वाश्च गजसत्त्वास्तथापरे&#x9;014c&lt;br&gt;&#xA;कर्पासमृदवः केचित्तथान्ये मकरस्पृशः&#x9;015a&lt;br&gt;&#xA;विभाष्यघातिनः केचित्तथा चक्षुर्हणोऽपरे&#x9;015c&lt;br&gt;&#xA;सन्ति चाशीविषनिभाः सन्ति मन्दास्तथापरे&#x9;016a&lt;br&gt;&#xA;विविधानीह वृत्तानि ब्राह्मणानां युधिष्ठिर&#x9;016c&lt;br&gt;&#xA;मेकला द्रमिडाः काशाः पौण्ड्राः कोल्लगिरास्तथा&#x9;017a&lt;br&gt;&#xA;शौण्डिका दरदा दर्वाश्चौराः शबरबर्बराः&#x9;017c&lt;br&gt;&#xA;किराता यवनाश्चैव तास्ताः क्षत्रियजातयः&#x9;018a&lt;br&gt;&#xA;वृषलत्वमनुप्राप्ता ब्राह्मणानामदर्शनात्&#x9;018c&lt;br&gt;&#xA;ब्राह्मणानां परिभवादसुराः सलिलेशयाः&#x9;019a&lt;br&gt;&#xA;ब्राह्मणानां प्रसादाच्च देवाः स्वर्गनिवासिनः&#x9;019c&lt;br&gt;&#xA;अशक्यं स्प्रष्टुमाकाशमचाल्यो हिमवान्गिरिः&#x9;020a&lt;br&gt;&#xA;अवार्या सेतुना गङ्गा दुर्जया ब्राह्मणा भुवि&#x9;020c&lt;br&gt;&#xA;न ब्राह्मणविरोधेन शक्या शास्तुं वसुन्धरा&#x9;021a&lt;br&gt;&#xA;ब्राह्मणा हि महात्मानो देवानामपि देवताः&#x9;021c&lt;br&gt;&#xA;तान्पूजयस्व सततं दानेन परिचर्यया&#x9;022a&lt;br&gt;&#xA;यदीच्छसि महीं भोक्तुमिमां सागरमेखलाम्&#x9;022c&lt;br&gt;&#xA;प्रतिग्रहेण तेजो हि विप्राणां शाम्यतेऽनघ&#x9;023a&lt;br&gt;&#xA;प्रतिग्रहं ये नेच्छेयुस्तेऽपि रक्ष्यास्त्वयानघ&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/036/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/036/</guid>
      <description>&lt;p&gt;भीष्म उवाच&#x9;001&lt;br&gt;&#xA;अत्राप्युदाहरन्तीममितिहासं पुरातनम्&#x9;001a&lt;br&gt;&#xA;शक्रशम्बरसंवादं तन्निबोध युधिष्ठिर&#x9;001c&lt;br&gt;&#xA;शक्रो ह्यज्ञातरूपेण जटी भूत्वा रजोरुणः&#x9;002a&lt;br&gt;&#xA;विरूपं रूपमास्थाय प्रश्नं पप्रच्छ शम्बरम्&#x9;002c&lt;br&gt;&#xA;केन शम्बर वृत्तेन स्वजात्यानधितिष्ठसि&#x9;003a&lt;br&gt;&#xA;श्रेष्ठं त्वां केन मन्यन्ते तन्मे प्रब्रूहि पृच्छतः&#x9;003c&lt;br&gt;&#xA;शम्बर उवाच&#x9;004&lt;br&gt;&#xA;नासूयामि सदा विप्रान्ब्रह्माणं च पितामहम्&#x9;004a&lt;br&gt;&#xA;शास्त्राणि वदतो विप्रान्सम्मन्यामि यथासुखम्&#x9;004c&lt;br&gt;&#xA;श्रुत्वा च नावजानामि नापराध्यामि कर्हिचित्&#x9;005a&lt;br&gt;&#xA;अभ्यर्च्याननुपृच्छामि पादौ गृह्णामि धीमताम्&#x9;005c&lt;br&gt;&#xA;ते विश्रब्धाः प्रभाषन्ते संयच्छन्ति च मां सदा&#x9;006a&lt;br&gt;&#xA;प्रमत्तेष्वप्रमत्तोऽस्मि सदा सुप्तेषु जागृमि&#x9;006c&lt;br&gt;&#xA;ते मा शास्त्रपथे युक्तं ब्रह्मण्यमनसूयकम्&#x9;007a&lt;br&gt;&#xA;समासिञ्चन्ति शास्तारः क्षौद्रं मध्विव मक्षिकाः&#x9;007c&lt;br&gt;&#xA;यच्च भाषन्ति ते तुष्टास्तत्तद्गृह्णामि मेधया&#x9;008a&lt;br&gt;&#xA;समाधिमात्मनो नित्यमनुलोममचिन्तयन्&#x9;008c&lt;br&gt;&#xA;सोऽहं वागग्रसृष्टानां रसानामवलेहकः&#x9;009a&lt;br&gt;&#xA;स्वजात्यानधितिष्ठामि नक्षत्राणीव चन्द्रमाः&#x9;009c&lt;br&gt;&#xA;एतत्पृथिव्याममृतमेतच्चक्षुरनुत्तमम्&#x9;010a&lt;br&gt;&#xA;यद्ब्राह्मणमुखाच्छास्त्रमिह श्रुत्वा प्रवर्तते&#x9;010c&lt;br&gt;&#xA;एतत्कारणमाज्ञाय दृष्ट्वा देवासुरं पुरा&#x9;011a&lt;br&gt;&#xA;युद्धं पिता मे हृष्टात्मा विस्मितः प्रत्यपद्यत&#x9;011c&lt;br&gt;&#xA;दृष्ट्वा च ब्राह्मणानां तु महिमानं महात्मनाम्&#x9;012a&lt;br&gt;&#xA;पर्यपृच्छत्कथमिमे सिद्धा इति निशाकरम्&#x9;012c&lt;br&gt;&#xA;सोम उवाच&#x9;013&lt;br&gt;&#xA;ब्राह्मणास्तपसा सर्वे सिध्यन्ते वाग्बलाः सदा&#x9;013a&lt;br&gt;&#xA;भुजवीर्या हि राजानो वागस्त्राश्च द्विजातयः&#x9;013c&lt;br&gt;&#xA;प्रवसन्वाप्यधीयीत बह्वीर्दुर्वसतीर्वसन्&#x9;014a&lt;br&gt;&#xA;निर्मन्युरपि निर्मानो यतिः स्यात्समदर्शनः&#x9;014c&lt;br&gt;&#xA;अपि चेज्जातिसम्पन्नः सर्वान्वेदान्पितुर्गृहे&#x9;015a&lt;br&gt;&#xA;श्लाघमान इवाधीयेद्ग्राम्य इत्येव तं विदुः&#x9;015c&lt;br&gt;&#xA;भूमिरेतौ निगिरति सर्पो बिलशयानिव&#x9;016a&lt;br&gt;&#xA;राजानं चाप्ययोद्धारं ब्राह्मणं चाप्रवासिनम्&#x9;016c&lt;br&gt;&#xA;अतिमानः श्रियं हन्ति पुरुषस्याल्पमेधसः&#x9;017a&lt;br&gt;&#xA;गर्भेण दुष्यते कन्या गृहवासेन च द्विजः&#x9;017c&lt;br&gt;&#xA;इत्येतन्मे पिता श्रुत्वा सोमादद्भुतदर्शनात्&#x9;018a&lt;br&gt;&#xA;ब्राह्मणान्पूजयामास तथैवाहं महाव्रतान्&#x9;018c&lt;br&gt;&#xA;भीष्म उवाच&#x9;019&lt;br&gt;&#xA;श्रुत्वैतद्वचनं शक्रो दानवेन्द्रमुखाच्च्युतम्&#x9;019a&lt;br&gt;&#xA;द्विजान्सम्पूजयामास महेन्द्रत्वमवाप च&#x9;019c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/037/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/037/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;अपूर्वं वा भवेत्पात्रमथ वापि चिरोषितम्&#x9;001a&lt;br&gt;&#xA;दूरादभ्यागतं वापि किं पात्रं स्यात्पितामह&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;क्रिया भवति केषाञ्चिदुपांशुव्रतमुत्तमम्&#x9;002a&lt;br&gt;&#xA;यो यो याचेत यत्किञ्चित्सर्वं दद्याम इत्युत&#x9;002c&lt;br&gt;&#xA;अपीडयन्भृत्यवर्गमित्येवमनुशुश्रुम&#x9;003a&lt;br&gt;&#xA;पीडयन्भृत्यवर्गं हि आत्मानमपकर्षति&#x9;003c&lt;br&gt;&#xA;अपूर्वं वापि यत्पात्रं यच्चापि स्याच्चिरोषितम्&#x9;004a&lt;br&gt;&#xA;दूरादभ्यागतं चापि तत्पात्रं च विदुर्बुधाः&#x9;004c&lt;br&gt;&#xA;युधिष्ठिर उवाच&#x9;005&lt;br&gt;&#xA;अपीडया च भृत्यानां धर्मस्याहिंसया तथा&#x9;005a&lt;br&gt;&#xA;पात्रं विद्याम तत्त्वेन यस्मै दत्तं न सन्तपेत्&#x9;005c&lt;br&gt;&#xA;भीष्म उवाच&#x9;006&lt;br&gt;&#xA;ऋत्विक्पुरोहिताचार्याः शिष्याः सम्बन्धिबान्धवाः&#x9;006a&lt;br&gt;&#xA;सर्वे पूज्याश्च मान्याश्च श्रुतवृत्तोपसंहिताः&#x9;006c&lt;br&gt;&#xA;अतोऽन्यथा वर्तमानाः सर्वे नार्हन्ति सत्क्रियाम्&#x9;007a&lt;br&gt;&#xA;तस्मान्नित्यं परीक्षेत पुरुषान्प्रणिधाय वै&#x9;007c&lt;br&gt;&#xA;अक्रोधः सत्यवचनमहिंसा दम आर्जवम्&#x9;008a&lt;br&gt;&#xA;अद्रोहो नातिमानश्च ह्रीस्तितिक्षा तपः शमः&#x9;008c&lt;br&gt;&#xA;यस्मिन्नेतानि दृश्यन्ते न चाकार्याणि भारत&#x9;009a&lt;br&gt;&#xA;भावतो विनिविष्टानि तत्पात्रं मानमर्हति&#x9;009c&lt;br&gt;&#xA;तथा चिरोषितं चापि सम्प्रत्यागतमेव च&#x9;010a&lt;br&gt;&#xA;अपूर्वं चैव पूर्वं च तत्पात्रं मानमर्हति&#x9;010c&lt;br&gt;&#xA;अप्रामाण्यं च वेदानां शास्त्राणां चातिलङ्घनम्&#x9;011a&lt;br&gt;&#xA;सर्वत्र चानवस्थानमेतन्नाशनमात्मनः&#x9;011c&lt;br&gt;&#xA;भवेत्पण्डितमानी यो ब्राह्मणो वेदनिन्दकः&#x9;012a&lt;br&gt;&#xA;आन्वीक्षिकीं तर्कविद्यामनुरक्तो निरर्थिकाम्&#x9;012c&lt;br&gt;&#xA;हेतुवादान्ब्रुवन्सत्सु विजेताहेतुवादिकः&#x9;013a&lt;br&gt;&#xA;आक्रोष्टा चातिवक्ता च ब्राह्मणानां सदैव हि&#x9;013c&lt;br&gt;&#xA;सर्वाभिशङ्की मूढश्च बालः कटुकवागपि&#x9;014a&lt;br&gt;&#xA;बोद्धव्यस्तादृशस्तात नरश्वानं हि तं विदुः&#x9;014c&lt;br&gt;&#xA;यथा श्वा भषितुं चैव हन्तुं चैवावसृज्यते&#x9;015a&lt;br&gt;&#xA;एवं सम्भाषणार्थाय सर्वशास्त्रवधाय च&#x9;015c&lt;br&gt;&#xA;अल्पश्रुताः कुतर्काश्च दृष्टाः स्पृष्टाः कुपण्डिताः&#x9;015e&lt;br&gt;&#xA;श्रुतिस्मृतीतिहासादिपुराणारण्यवेदिनः&#x9;016a&lt;br&gt;&#xA;अनुरुन्ध्याद्बहुज्ञांश्च सारज्ञांश्चैव पण्डितान्&#x9;016c&lt;br&gt;&#xA;लोकयात्रा च द्रष्टव्या धर्मश्चात्महितानि च&#x9;017a&lt;br&gt;&#xA;एवं नरो वर्तमानः शाश्वतीरेधते समाः&#x9;017c&lt;br&gt;&#xA;ऋणमुन्मुच्य देवानामृषीणां च तथैव च&#x9;018a&lt;br&gt;&#xA;पितॄणामथ विप्राणामतिथीनां च पञ्चमम्&#x9;018c&lt;br&gt;&#xA;पर्यायेण विशुद्धेन सुनिर्णिक्तेन कर्मणा&#x9;019a&lt;br&gt;&#xA;एवं गृहस्थः कर्माणि कुर्वन्धर्मान्न हीयते&#x9;019c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/038/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/038/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;स्त्रीणां स्वभावमिच्छामि श्रोतुं भरतसत्तम&#x9;001a&lt;br&gt;&#xA;स्त्रियो हि मूलं दोषाणां लघुचित्ताः पितामह&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;अत्राप्युदाहरन्तीममितिहासं पुरातनम्&#x9;002a&lt;br&gt;&#xA;नारदस्य च संवादं पुंश्चल्या पञ्चचूडया&#x9;002c&lt;br&gt;&#xA;लोकाननुचरन्धीमान्देवर्षिर्नारदः पुरा&#x9;003a&lt;br&gt;&#xA;ददर्शाप्सरसं ब्राह्मीं पञ्चचूडामनिन्दिताम्&#x9;003c&lt;br&gt;&#xA;तां दृष्ट्वा चारुसर्वाङ्गीं पप्रच्छाप्सरसं मुनिः&#x9;004a&lt;br&gt;&#xA;संशयो हृदि मे कश्चित्तन्मे ब्रूहि सुमध्यमे&#x9;004c&lt;br&gt;&#xA;एवमुक्ता तु सा विप्रं प्रत्युवाचाथ नारदम्&#x9;005a&lt;br&gt;&#xA;विषये सति वक्ष्यामि समर्थां मन्यसे च माम्&#x9;005c&lt;br&gt;&#xA;नारद उवाच&#x9;006&lt;br&gt;&#xA;न त्वामविषये भद्रे नियोक्ष्यामि कथञ्चन&#x9;006a&lt;br&gt;&#xA;स्त्रीणां स्वभावमिच्छामि त्वत्तः श्रोतुं वरानने&#x9;006c&lt;br&gt;&#xA;भीष्म उवाच&#x9;007&lt;br&gt;&#xA;एतच्छ्रुत्वा वचस्तस्य देवर्षेरप्सरोत्तमा&#x9;007a&lt;br&gt;&#xA;प्रत्युवाच न शक्ष्यामि स्त्री सती निन्दितुं स्त्रियः&#x9;007c&lt;br&gt;&#xA;विदितास्ते स्त्रियो याश्च यादृशाश्च स्वभावतः&#x9;008a&lt;br&gt;&#xA;न मामर्हसि देवर्षे नियोक्तुं प्रश्न ईदृशे&#x9;008c&lt;br&gt;&#xA;तामुवाच स देवर्षिः सत्यं वद सुमध्यमे&#x9;009a&lt;br&gt;&#xA;मृषावादे भवेद्दोषः सत्ये दोषो न विद्यते&#x9;009c&lt;br&gt;&#xA;इत्युक्ता सा कृतमतिरभवच्चारुहासिनी&#x9;010a&lt;br&gt;&#xA;स्त्रीदोषाञ्शाश्वतान्सत्यान्भाषितुं सम्प्रचक्रमे&#x9;010c&lt;br&gt;&#xA;पञ्चचूडोवाच&#x9;011&lt;br&gt;&#xA;कुलीना रूपवत्यश्च नाथवत्यश्च योषितः&#x9;011a&lt;br&gt;&#xA;मर्यादासु न तिष्ठन्ति स दोषः स्त्रीषु नारद&#x9;011c&lt;br&gt;&#xA;न स्त्रीभ्यः किञ्चिदन्यद्वै पापीयस्तरमस्ति वै&#x9;012a&lt;br&gt;&#xA;स्त्रियो हि मूलं दोषाणां तथा त्वमपि वेत्थ ह&#x9;012c&lt;br&gt;&#xA;समाज्ञातानृद्धिमतः प्रतिरूपान्वशे स्थितान्&#x9;013a&lt;br&gt;&#xA;पतीनन्तरमासाद्य नालं नार्यः प्रतीक्षितुम्&#x9;013c&lt;br&gt;&#xA;असद्धर्मस्त्वयं स्त्रीणामस्माकं भवति प्रभो&#x9;014a&lt;br&gt;&#xA;पापीयसो नरान्यद्वै लज्जां त्यक्त्वा भजामहे&#x9;014c&lt;br&gt;&#xA;स्त्रियं हि यः प्रार्थयते सन्निकर्षं च गच्छति&#x9;015a&lt;br&gt;&#xA;ईषच्च कुरुते सेवां तमेवेच्छन्ति योषितः&#x9;015c&lt;br&gt;&#xA;अनर्थित्वान्मनुष्याणां भयात्परिजनस्य च&#x9;016a&lt;br&gt;&#xA;मर्यादायाममर्यादाः स्त्रियस्तिष्ठन्ति भर्तृषु&#x9;016c&lt;br&gt;&#xA;नासां कश्चिदगम्योऽस्ति नासां वयसि संस्थितिः&#x9;017a&lt;br&gt;&#xA;विरूपं रूपवन्तं वा पुमानित्येव भुञ्जते&#x9;017c&lt;br&gt;&#xA;न भयान्नाप्यनुक्रोशान्नार्थहेतोः कथञ्चन&#x9;018a&lt;br&gt;&#xA;न ज्ञातिकुलसम्बन्धात्स्त्रियस्तिष्ठन्ति भर्तृषु&#x9;018c&lt;br&gt;&#xA;यौवने वर्तमानानां मृष्टाभरणवाससाम्&#x9;019a&lt;br&gt;&#xA;नारीणां स्वैरवृत्तानां स्पृहयन्ति कुलस्त्रियः&#x9;019c&lt;br&gt;&#xA;याश्च शश्वद्बहुमता रक्ष्यन्ते दयिताः स्त्रियः&#x9;020a&lt;br&gt;&#xA;अपि ताः सम्प्रसज्जन्ते कुब्जान्धजडवामनैः&#x9;020c&lt;br&gt;&#xA;पङ्गुष्वपि च देवर्षे ये चान्ये कुत्सिता नराः&#x9;021a&lt;br&gt;&#xA;स्त्रीणामगम्यो लोकेऽस्मिन्नास्ति कश्चिन्महामुने&#x9;021c&lt;br&gt;&#xA;यदि पुंसां गतिर्ब्रह्म कथञ्चिन्नोपपद्यते&#x9;022a&lt;br&gt;&#xA;अप्यन्योन्यं प्रवर्तन्ते न हि तिष्ठन्ति भर्तृषु&#x9;022c&lt;br&gt;&#xA;अलाभात्पुरुषाणां हि भयात्परिजनस्य च&#x9;023a&lt;br&gt;&#xA;वधबन्धभयाच्चापि स्वयं गुप्ता भवन्ति ताः&#x9;023c&lt;br&gt;&#xA;चलस्वभावा दुःसेव्या दुर्ग्राह्या भावतस्तथा&#x9;024a&lt;br&gt;&#xA;प्राज्ञस्य पुरुषस्येह यथा वाचस्तथा स्त्रियः&#x9;024c&lt;br&gt;&#xA;नाग्निस्तृप्यति काष्ठानां नापगानां महोदधिः&#x9;025a&lt;br&gt;&#xA;नान्तकः सर्वभूतानां न पुंसां वामलोचनाः&#x9;025c&lt;br&gt;&#xA;इदमन्यच्च देवर्षे रहस्यं सर्वयोषिताम्&#x9;026a&lt;br&gt;&#xA;दृष्ट्वैव पुरुषं हृद्यं योनिः प्रक्लिद्यते स्त्रियः&#x9;026c&lt;br&gt;&#xA;कामानामपि दातारं कर्तारं मानसान्त्वयोः&#x9;027a&lt;br&gt;&#xA;रक्षितारं न मृष्यन्ति भर्तारं परमं स्त्रियः&#x9;027c&lt;br&gt;&#xA;न कामभोगान्बहुलान्नालङ्कारार्थसञ्चयान्&#x9;028a&lt;br&gt;&#xA;तथैव बहु मन्यन्ते यथा रत्यामनुग्रहम्&#x9;028c&lt;br&gt;&#xA;अन्तकः शमनो मृत्युः पातालं वडवामुखम्&#x9;029a&lt;br&gt;&#xA;क्षुरधारा विषं सर्पो वह्निरित्येकतः स्त्रियः&#x9;029c&lt;br&gt;&#xA;यतश्च भूतानि महान्ति पञ्च यतश्च लोका विहिता विधात्रा&#x9;030a&lt;br&gt;&#xA;यतः पुमांसः प्रमदाश्च निर्मितास्तदैव दोषाः प्रमदासु नारद&#x9;030c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/039/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/039/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;इमे वै मानवा लोके स्त्रीषु सज्जन्त्यभीक्ष्णशः&#x9;001a&lt;br&gt;&#xA;मोहेन परमाविष्टा दैवादिष्टेन पार्थिव&#x9;001c&lt;br&gt;&#xA;स्त्रियश्च पुरुषेष्वेव प्रत्यक्षं लोकसाक्षिकम्&#x9;001e&lt;br&gt;&#xA;अत्र मे संशयस्तीव्रो हृदि सम्परिवर्तते&#x9;002a&lt;br&gt;&#xA;कथमासां नराः सङ्गं कुर्वते कुरुनन्दन&#x9;002c&lt;br&gt;&#xA;स्त्रियो वा तेषु रज्यन्ते विरज्यन्तेऽथ वा पुनः&#x9;002e&lt;br&gt;&#xA;इति ताः पुरुषव्याघ्र कथं शक्याः स्म रक्षितुम्&#x9;003a&lt;br&gt;&#xA;प्रमदाः पुरुषेणेह तन्मे व्याख्यातुमर्हसि&#x9;003c&lt;br&gt;&#xA;एता हि मयमायाभिर्वञ्चयन्तीह मानवान्&#x9;004a&lt;br&gt;&#xA;न चासां मुच्यते कश्चित्पुरुषो हस्तमागतः&#x9;004c&lt;br&gt;&#xA;गावो नवतृणानीव गृह्णन्त्येव नवान्नवान्&#x9;004e&lt;br&gt;&#xA;शम्बरस्य च या माया या माया नमुचेरपि&#x9;005a&lt;br&gt;&#xA;बलेः कुम्भीनसेश्चैव सर्वास्ता योषितो विदुः&#x9;005c&lt;br&gt;&#xA;हसन्तं प्रहसन्त्येता रुदन्तं प्ररुदन्ति च&#x9;006a&lt;br&gt;&#xA;अप्रियं प्रियवाक्यैश्च गृह्णते कालयोगतः&#x9;006c&lt;br&gt;&#xA;उशना वेद यच्छास्त्रं यच्च वेद बृहस्पतिः&#x9;007a&lt;br&gt;&#xA;स्त्रीबुद्ध्या न विशिष्येते ताः स्म रक्ष्याः कथं नरैः&#x9;007c&lt;br&gt;&#xA;अनृतं सत्यमित्याहुः सत्यं चापि तथानृतम्&#x9;008a&lt;br&gt;&#xA;इति यास्ताः कथं वीर संरक्ष्याः पुरुषैरिह&#x9;008c&lt;br&gt;&#xA;स्त्रीणां बुद्ध्युपनिष्कर्षादर्थशास्त्राणि शत्रुहन्&#x9;009a&lt;br&gt;&#xA;बृहस्पतिप्रभृतिभिर्मन्ये सद्भिः कृतानि वै&#x9;009c&lt;br&gt;&#xA;सम्पूज्यमानाः पुरुषैर्विकुर्वन्ति मनो नृषु&#x9;010a&lt;br&gt;&#xA;अपास्ताश्च तथा राजन्विकुर्वन्ति मनः स्त्रियः&#x9;010c&lt;br&gt;&#xA;कस्ताः शक्तो रक्षितुं स्यादिति मे संशयो महान्&#x9;011a&lt;br&gt;&#xA;तन्मे ब्रूहि महाबाहो कुरूणां वंशवर्धन&#x9;011c&lt;br&gt;&#xA;यदि शक्या कुरुश्रेष्ठ रक्षा तासां कथञ्चन&#x9;012a&lt;br&gt;&#xA;कर्तुं वा कृतपूर्वा वा तन्मे व्याख्यातुमर्हसि&#x9;012c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/040/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/040/</guid>
      <description>&lt;p&gt;भीष्म उवाच&#x9;001&lt;br&gt;&#xA;एवमेतन्महाबाहो नात्र मिथ्यास्ति किञ्चन&#x9;001a&lt;br&gt;&#xA;यथा ब्रवीषि कौरव्य नारीं प्रति जनाधिप&#x9;001c&lt;br&gt;&#xA;अत्र ते वर्तयिष्यामि इतिहासं पुरातनम्&#x9;002a&lt;br&gt;&#xA;यथा रक्षा कृता पूर्वं विपुलेन महात्मना&#x9;002c&lt;br&gt;&#xA;प्रमदाश्च यथा सृष्टा ब्रह्मणा भरतर्षभ&#x9;003a&lt;br&gt;&#xA;यदर्थं तच्च ते तात प्रवक्ष्ये वसुधाधिप&#x9;003c&lt;br&gt;&#xA;न हि स्त्रीभ्य परं पुत्र पापीयः किञ्चिदस्ति वै&#x9;004a&lt;br&gt;&#xA;अग्निर्हि प्रमदा दीप्तो मायाश्च मयजा विभो&#x9;004c&lt;br&gt;&#xA;क्षुरधारा विषं सर्पो मृत्युरित्येकतः स्त्रियः&#x9;004e&lt;br&gt;&#xA;इमाः प्रजा महाबाहो धार्मिका इति नः श्रुतम्&#x9;005a&lt;br&gt;&#xA;स्वयं गच्छन्ति देवत्वं ततो देवानियाद्भयम्&#x9;005c&lt;br&gt;&#xA;अथाभ्यगच्छन्देवास्ते पितामहमरिन्दम&#x9;006a&lt;br&gt;&#xA;निवेद्य मानसं चापि तूष्णीमासन्नवाङ्मुखाः&#x9;006c&lt;br&gt;&#xA;तेषामन्तर्गतं ज्ञात्वा देवानां स पितामहः&#x9;007a&lt;br&gt;&#xA;मानवानां प्रमोहार्थं कृत्या नार्योऽसृजत्प्रभुः&#x9;007c&lt;br&gt;&#xA;पूर्वसर्गे तु कौन्तेय साध्व्यो नार्य इहाभवन्&#x9;008a&lt;br&gt;&#xA;असाध्व्यस्तु समुत्पन्ना कृत्या सर्गात्प्रजापतेः&#x9;008c&lt;br&gt;&#xA;ताभ्यः कामान्यथाकामं प्रादाद्धि स पितामहः&#x9;009a&lt;br&gt;&#xA;ताः कामलुब्धाः प्रमदाः प्रामथ्नन्त नरांस्तदा&#x9;009c&lt;br&gt;&#xA;क्रोधं कामस्य देवेशः सहायं चासृजत्प्रभुः&#x9;010a&lt;br&gt;&#xA;असज्जन्त प्रजाः सर्वाः कामक्रोधवशं गताः&#x9;010c&lt;br&gt;&#xA;न च स्त्रीणां क्रिया काचिदिति धर्मो व्यवस्थितः&#x9;011a&lt;br&gt;&#xA;निरिन्द्रिया अमन्त्राश्च स्त्रियोऽनृतमिति श्रुतिः&#x9;011c&lt;br&gt;&#xA;शय्यासनमलङ्कारमन्नपानमनार्यताम्&#x9;012a&lt;br&gt;&#xA;दुर्वाग्भावं रतिं चैव ददौ स्त्रीभ्यः प्रजापतिः&#x9;012c&lt;br&gt;&#xA;न तासां रक्षणं कर्तुं शक्यं पुंसा कथञ्चन&#x9;013a&lt;br&gt;&#xA;अपि विश्वकृता तात कुतस्तु पुरुषैरिह&#x9;013c&lt;br&gt;&#xA;वाचा वा वधबन्धैर्वा क्लेशैर्वा विविधैस्तथा&#x9;014a&lt;br&gt;&#xA;न शक्या रक्षितुं नार्यस्ता हि नित्यमसंयताः&#x9;014c&lt;br&gt;&#xA;इदं तु पुरुषव्याघ्र पुरस्ताच्छ्रुतवानहम्&#x9;015a&lt;br&gt;&#xA;यथा रक्षा कृता पूर्वं विपुलेन गुरुस्त्रियः&#x9;015c&lt;br&gt;&#xA;ऋषिरासीन्महाभागो देवशर्मेति विश्रुतः&#x9;016a&lt;br&gt;&#xA;तस्य भार्या रुचिर्नाम रूपेणासदृशी भुवि&#x9;016c&lt;br&gt;&#xA;तस्य रूपेण सम्मत्ता देवगन्धर्वदानवाः&#x9;017a&lt;br&gt;&#xA;विशेषतस्तु राजेन्द्र वृत्रहा पाकशासनः&#x9;017c&lt;br&gt;&#xA;नारीणां चरितज्ञश्च देवशर्मा महामुनिः&#x9;018a&lt;br&gt;&#xA;यथाशक्ति यथोत्साहं भार्यां तामभ्यरक्षत&#x9;018c&lt;br&gt;&#xA;पुरन्दरं च जानीते परस्त्रीकामचारिणम्&#x9;019a&lt;br&gt;&#xA;तस्माद्यत्नेन भार्याया रक्षणं स चकार ह&#x9;019c&lt;br&gt;&#xA;स कदाचिदृषिस्तात यज्ञं कर्तुमनास्तदा&#x9;020a&lt;br&gt;&#xA;भार्यासंरक्षणं कार्यं कथं स्यादित्यचिन्तयत्&#x9;020c&lt;br&gt;&#xA;रक्षाविधानं मनसा स विचिन्त्य महातपाः&#x9;021a&lt;br&gt;&#xA;आहूय दयितं शिष्यं विपुलं प्राह भार्गवम्&#x9;021c&lt;br&gt;&#xA;यज्ञकारो गमिष्यामि रुचिं चेमां सुरेश्वरः&#x9;022a&lt;br&gt;&#xA;पुत्र प्रार्थयते नित्यं तां रक्षस्व यथाबलम्&#x9;022c&lt;br&gt;&#xA;अप्रमत्तेन ते भाव्यं सदा प्रति पुरन्दरम्&#x9;023a&lt;br&gt;&#xA;स हि रूपाणि कुरुते विविधानि भृगूद्वह&#x9;023c&lt;br&gt;&#xA;इत्युक्तो विपुलस्तेन तपस्वी नियतेन्द्रियः&#x9;024a&lt;br&gt;&#xA;सदैवोग्रतपा राजन्नग्न्यर्कसदृशद्युतिः&#x9;024c&lt;br&gt;&#xA;धर्मज्ञः सत्यवादी च तथेति प्रत्यभाषत&#x9;025a&lt;br&gt;&#xA;पुनश्चेदं महाराज पप्रच्छ प्रस्थितं गुरुम्&#x9;025c&lt;br&gt;&#xA;कानि रूपाणि शक्रस्य भवन्त्यागच्छतो मुने&#x9;026a&lt;br&gt;&#xA;वपुस्तेजश्च कीदृग्वै तन्मे व्याख्यातुमर्हसि&#x9;026c&lt;br&gt;&#xA;ततः स भगवांस्तस्मै विपुलाय महात्मने&#x9;027a&lt;br&gt;&#xA;आचचक्षे यथातत्त्वं मायां शक्रस्य भारत&#x9;027c&lt;br&gt;&#xA;बहुमायः स विप्रर्षे बलहा पाकशासनः&#x9;028a&lt;br&gt;&#xA;तांस्तान्विकुरुते भावान्बहूनथ मुहुर्मुहुः&#x9;028c&lt;br&gt;&#xA;किरीटी वज्रभृद्धन्वी मुकुटी बद्धकुण्डलः&#x9;029a&lt;br&gt;&#xA;भवत्यथ मुहूर्तेन चण्डालसमदर्शनः&#x9;029c&lt;br&gt;&#xA;शिखी जटी चीरवासाः पुनर्भवति पुत्रक&#x9;030a&lt;br&gt;&#xA;बृहच्छरीरश्च पुनः पीवरोऽथ पुनः कृशः&#x9;030c&lt;br&gt;&#xA;गौरं श्यामं च कृष्णं च वर्णं विकुरुते पुनः&#x9;031a&lt;br&gt;&#xA;विरूपो रूपवांश्चैव युवा वृद्धस्तथैव च&#x9;031c&lt;br&gt;&#xA;प्राज्ञो जडश्च मूकश्च ह्रस्वो दीर्घस्तथैव च&#x9;032a&lt;br&gt;&#xA;ब्राह्मणः क्षत्रियश्चैव वैश्यः शूद्रस्तथैव च&#x9;032c&lt;br&gt;&#xA;प्रतिलोमानुलोमश्च भवत्यथ शतक्रतुः&#x9;032e&lt;br&gt;&#xA;शुकवायसरूपी च हंसकोकिलरूपवान्&#x9;033a&lt;br&gt;&#xA;सिंहव्याघ्रगजानां च रूपं धारयते पुनः&#x9;033c&lt;br&gt;&#xA;दैवं दैत्यमथो राज्ञां वपुर्धारयतेऽपि च&#x9;034a&lt;br&gt;&#xA;सुकृशो वायुभग्नाङ्गः शकुनिर्विकृतस्तथा&#x9;034c&lt;br&gt;&#xA;चतुष्पाद्बहुरूपश्च पुनर्भवति बालिशः&#x9;035a&lt;br&gt;&#xA;मक्षिकामशकादीनां वपुर्धारयतेऽपि च&#x9;035c&lt;br&gt;&#xA;न शक्यमस्य ग्रहणं कर्तुं विपुल केनचित्&#x9;036a&lt;br&gt;&#xA;अपि विश्वकृता तात येन सृष्टमिदं जगत्&#x9;036c&lt;br&gt;&#xA;पुनरन्तर्हितः शक्रो दृश्यते ज्ञानचक्षुषा&#x9;037a&lt;br&gt;&#xA;वायुभूतश्च स पुनर्देवराजो भवत्युत&#x9;037c&lt;br&gt;&#xA;एवं रूपाणि सततं कुरुते पाकशासनः&#x9;038a&lt;br&gt;&#xA;तस्माद्विपुल यत्नेन रक्षेमां तनुमध्यमाम्&#x9;038c&lt;br&gt;&#xA;यथा रुचिं नावलिहेद्देवेन्द्रो भृगुसत्तम&#x9;039a&lt;br&gt;&#xA;क्रतावुपहितं न्यस्तं हविः श्वेव दुरात्मवान्&#x9;039c&lt;br&gt;&#xA;एवमाख्याय स मुनिर्यज्ञकारोऽगमत्तदा&#x9;040a&lt;br&gt;&#xA;देवशर्मा महाभागस्ततो भरतसत्तम&#x9;040c&lt;br&gt;&#xA;विपुलस्तु वचः श्रुत्वा गुरोश्चिन्तापरोऽभवत्&#x9;041a&lt;br&gt;&#xA;रक्षां च परमां चक्रे देवराजान्महाबलात्&#x9;041c&lt;br&gt;&#xA;किं नु शक्यं मया कर्तुं गुरुदाराभिरक्षणे&#x9;042a&lt;br&gt;&#xA;मायावी हि सुरेन्द्रोऽसौ दुर्धर्षश्चापि वीर्यवान्&#x9;042c&lt;br&gt;&#xA;नापिधायाश्रमं शक्यो रक्षितुं पाकशासनः&#x9;043a&lt;br&gt;&#xA;उटजं वा तथा ह्यस्य नानाविधसरूपता&#x9;043c&lt;br&gt;&#xA;वायुरूपेण वा शक्रो गुरुपत्नीं प्रधर्षयेत्&#x9;044a&lt;br&gt;&#xA;तस्मादिमां सम्प्रविश्य रुचिं स्थास्येऽहमद्य वै&#x9;044c&lt;br&gt;&#xA;अथ वा पौरुषेणेयमशक्या रक्षितुं मया&#x9;045a&lt;br&gt;&#xA;बहुरूपो हि भगवाञ्छ्रूयते हरिवाहनः&#x9;045c&lt;br&gt;&#xA;सोऽहं योगबलादेनां रक्षिष्ये पाकशासनात्&#x9;046a&lt;br&gt;&#xA;गात्राणि गात्रैरस्याहं सम्प्रवेक्ष्येऽभिरक्षितुम्&#x9;046c&lt;br&gt;&#xA;यद्युच्छिष्टामिमां पत्नीं रुचिं पश्येत मे गुरुः&#x9;047a&lt;br&gt;&#xA;शप्स्यत्यसंशयं कोपाद्दिव्यज्ञानो महातपाः&#x9;047c&lt;br&gt;&#xA;न चेयं रक्षितुं शक्या यथान्या प्रमदा नृभिः&#x9;048a&lt;br&gt;&#xA;मायावी हि सुरेन्द्रोऽसावहो प्राप्तोऽस्मि संशयम्&#x9;048c&lt;br&gt;&#xA;अवश्यकरणीयं हि गुरोरिह हि शासनम्&#x9;049a&lt;br&gt;&#xA;यदि त्वेतदहं कुर्यामाश्चर्यं स्यात्कृतं मया&#x9;049c&lt;br&gt;&#xA;योगेनानुप्रविश्येह गुरुपत्न्याः कलेवरम्&#x9;050a&lt;br&gt;&#xA;निर्मुक्तस्य रजोरूपान्नापराधो भवेन्मम&#x9;050c&lt;br&gt;&#xA;यथा हि शून्यां पथिकः सभामध्यावसेत्पथि&#x9;051a&lt;br&gt;&#xA;तथाद्यावासयिष्यामि गुरुपत्न्याः कलेवरम्&#x9;051c&lt;br&gt;&#xA;असक्तः पद्मपत्रस्थो जलबिन्दुर्यथा चलः&#x9;052a&lt;br&gt;&#xA;एवमेव शरीरेऽस्या निवत्स्यामि समाहितः&#x9;052c&lt;br&gt;&#xA;इत्येवं धर्ममालोक्य वेदवेदांश्च सर्वशः&#x9;053a&lt;br&gt;&#xA;तपश्च विपुलं दृष्ट्वा गुरोरात्मन एव च&#x9;053c&lt;br&gt;&#xA;इति निश्चित्य मनसा रक्षां प्रति स भार्गवः&#x9;054a&lt;br&gt;&#xA;आतिष्ठत्परमं यत्नं यथा तच्छृणु पार्थिव&#x9;054c&lt;br&gt;&#xA;गुरुपत्नीमुपासीनो विपुलः स महातपाः&#x9;055a&lt;br&gt;&#xA;उपासीनामनिन्द्याङ्गीं कथाभिः समलोभयत्&#x9;055c&lt;br&gt;&#xA;नेत्राभ्यां नेत्रयोरस्या रश्मीन्संयोज्य रश्मिभिः&#x9;056a&lt;br&gt;&#xA;विवेश विपुलः कायमाकाशं पवनो यथा&#x9;056c&lt;br&gt;&#xA;लक्षणं लक्षणेनैव वदनं वदनेन च&#x9;057a&lt;br&gt;&#xA;अविचेष्टन्नतिष्ठद्वै छायेवान्तर्गतो मुनिः&#x9;057c&lt;br&gt;&#xA;ततो विष्टभ्य विपुलो गुरुपत्न्याः कलेवरम्&#x9;058a&lt;br&gt;&#xA;उवास रक्षणे युक्तो न च सा तमबुध्यत&#x9;058c&lt;br&gt;&#xA;यं कालं नागतो राजन्गुरुस्तस्य महात्मनः&#x9;059a&lt;br&gt;&#xA;क्रतुं समाप्य स्वगृहं तं कालं सोऽभ्यरक्षत&#x9;059c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/041/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/041/</guid>
      <description>&lt;p&gt;भीष्म उवाच&#x9;001&lt;br&gt;&#xA;ततः कदाचिद्देवेन्द्रो दिव्यरूपवपुर्धरः&#x9;001a&lt;br&gt;&#xA;इदमन्तरमित्येवं ततोऽभ्यागादथाश्रमम्&#x9;001c&lt;br&gt;&#xA;रूपमप्रतिमं कृत्वा लोभनीयं जनाधिप&#x9;002a&lt;br&gt;&#xA;दर्शनीयतमो भूत्वा प्रविवेश तमाश्रमम्&#x9;002c&lt;br&gt;&#xA;स ददर्श तमासीनं विपुलस्य कलेवरम्&#x9;003a&lt;br&gt;&#xA;निश्चेष्टं स्तब्धनयनं यथालेख्यगतं तथा&#x9;003c&lt;br&gt;&#xA;रुचिं च रुचिरापाङ्गीं पीनश्रोणिपयोधराम्&#x9;004a&lt;br&gt;&#xA;पद्मपत्रविशालाक्षीं सम्पूर्णेन्दुनिभाननाम्&#x9;004c&lt;br&gt;&#xA;सा तमालोक्य सहसा प्रत्युत्थातुमियेष ह&#x9;005a&lt;br&gt;&#xA;रूपेण विस्मिता कोऽसीत्यथ वक्तुमिहेच्छती&#x9;005c&lt;br&gt;&#xA;उत्थातुकामापि सती व्यतिष्ठद्विपुलेन सा&#x9;006a&lt;br&gt;&#xA;निगृहीता मनुष्येन्द्र न शशाक विचेष्टितुम्&#x9;006c&lt;br&gt;&#xA;तामाबभाषे देवेन्द्रः साम्ना परमवल्गुना&#x9;007a&lt;br&gt;&#xA;त्वदर्थमागतं विद्धि देवेन्द्रं मां शुचिस्मिते&#x9;007c&lt;br&gt;&#xA;क्लिश्यमानमनङ्गेन त्वत्सङ्कल्पोद्भवेन वै&#x9;008a&lt;br&gt;&#xA;तत्पर्याप्नुहि मां सुभ्रु पुरा कालोऽतिवर्तते&#x9;008c&lt;br&gt;&#xA;तमेवंवादिनं शक्रं शुश्राव विपुलो मुनिः&#x9;009a&lt;br&gt;&#xA;गुरुपत्न्याः शरीरस्थो ददर्श च सुराधिपम्&#x9;009c&lt;br&gt;&#xA;न शशाक च सा राजन्प्रत्युत्थातुमनिन्दिता&#x9;010a&lt;br&gt;&#xA;वक्तुं च नाशकद्राजन्विष्टब्धा विपुलेन सा&#x9;010c&lt;br&gt;&#xA;आकारं गुरुपत्न्यास्तु विज्ञाय स भृगूद्वहः&#x9;011a&lt;br&gt;&#xA;निजग्राह महातेजा योगेन बलवत्प्रभो&#x9;011c&lt;br&gt;&#xA;बबन्ध योगबन्धैश्च तस्याः सर्वेन्द्रियाणि सः&#x9;011e&lt;br&gt;&#xA;तां निर्विकारां दृष्ट्वा तु पुनरेव शचीपतिः&#x9;012a&lt;br&gt;&#xA;उवाच व्रीडितो राजंस्तां योगबलमोहिताम्&#x9;012c&lt;br&gt;&#xA;एह्येहीति ततः सा तं प्रतिवक्तुमियेष च&#x9;013a&lt;br&gt;&#xA;स तां वाचं गुरोः पत्न्या विपुलः पर्यवर्तयत्&#x9;013c&lt;br&gt;&#xA;भोः किमागमने कृत्यमिति तस्याश्च निःसृता&#x9;014a&lt;br&gt;&#xA;वक्त्राच्छशाङ्कप्रतिमाद्वाणी संस्कारभूषिता&#x9;014c&lt;br&gt;&#xA;व्रीडिता सा तु तद्वाक्यमुक्त्वा परवशा तदा&#x9;015a&lt;br&gt;&#xA;पुरन्दरश्च सन्त्रस्तो बभूव विमनास्तदा&#x9;015c&lt;br&gt;&#xA;स तद्वैकृतमालक्ष्य देवराजो विशां पते&#x9;016a&lt;br&gt;&#xA;अवैक्षत सहस्राक्षस्तदा दिव्येन चक्षुषा&#x9;016c&lt;br&gt;&#xA;ददर्श च मुनिं तस्याः शरीरान्तरगोचरम्&#x9;017a&lt;br&gt;&#xA;प्रतिबिम्बमिवादर्शे गुरुपत्न्याः शरीरगम्&#x9;017c&lt;br&gt;&#xA;स तं घोरेण तपसा युक्तं दृष्ट्वा पुरन्दरः&#x9;018a&lt;br&gt;&#xA;प्रावेपत सुसन्त्रस्तः शापभीतस्तदा विभो&#x9;018c&lt;br&gt;&#xA;विमुच्य गुरुपत्नीं तु विपुलः सुमहातपाः&#x9;019a&lt;br&gt;&#xA;स्वं कलेवरमाविश्य शक्रं भीतमथाब्रवीत्&#x9;019c&lt;br&gt;&#xA;अजितेन्द्रिय पापात्मन्कामात्मक पुरन्दर&#x9;020a&lt;br&gt;&#xA;न चिरं पूजयिष्यन्ति देवास्त्वां मानुषास्तथा&#x9;020c&lt;br&gt;&#xA;किं नु तद्विस्मृतं शक्र न तन्मनसि ते स्थितम्&#x9;021a&lt;br&gt;&#xA;गौतमेनासि यन्मुक्तो भगाङ्कपरिचिह्नितः&#x9;021c&lt;br&gt;&#xA;जाने त्वां बालिशमतिमकृतात्मानमस्थिरम्&#x9;022a&lt;br&gt;&#xA;मयेयं रक्ष्यते मूढ गच्छ पाप यथागतम्&#x9;022c&lt;br&gt;&#xA;नाहं त्वामद्य मूढात्मन्दहेयं हि स्वतेजसा&#x9;023a&lt;br&gt;&#xA;कृपायमाणस्तु न ते दग्धुमिच्छामि वासव&#x9;023c&lt;br&gt;&#xA;स च घोरतपा धीमान्गुरुर्मे पापचेतसम्&#x9;024a&lt;br&gt;&#xA;दृष्ट्वा त्वां निर्दहेदद्य क्रोधदीप्तेन चक्षुषा&#x9;024c&lt;br&gt;&#xA;नैवं तु शक्र कर्तव्यं पुनर्मान्याश्च ते द्विजाः&#x9;025a&lt;br&gt;&#xA;मा गमः ससुतामात्योऽत्ययं ब्रह्मबलार्दितः&#x9;025c&lt;br&gt;&#xA;अमरोऽस्मीति यद्बुद्धिमेतामास्थाय वर्तसे&#x9;026a&lt;br&gt;&#xA;मावमंस्था न तपसामसाध्यं नाम किञ्चन&#x9;026c&lt;br&gt;&#xA;तच्छ्रुत्वा वचनं शक्रो विपुलस्य महात्मनः&#x9;027a&lt;br&gt;&#xA;अकिञ्चिदुक्त्वा व्रीडितस्तत्रैवान्तरधीयत&#x9;027c&lt;br&gt;&#xA;मुहूर्तयाते शक्रे तु देवशर्मा महातपाः&#x9;028a&lt;br&gt;&#xA;कृत्वा यज्ञं यथाकाममाजगाम स्वमाश्रमम्&#x9;028c&lt;br&gt;&#xA;आगतेऽथ गुरौ राजन्विपुलः प्रियकर्मकृत्&#x9;029a&lt;br&gt;&#xA;रक्षितां गुरवे भार्यां न्यवेदयदनिन्दिताम्&#x9;029c&lt;br&gt;&#xA;अभिवाद्य च शान्तात्मा स गुरुं गुरुवत्सलः&#x9;030a&lt;br&gt;&#xA;विपुलः पर्युपातिष्ठद्यथापूर्वमशङ्कितः&#x9;030c&lt;br&gt;&#xA;विश्रान्ताय ततस्तस्मै सहासीनाय भार्यया&#x9;031a&lt;br&gt;&#xA;निवेदयामास तदा विपुलः शक्रकर्म तत्&#x9;031c&lt;br&gt;&#xA;तच्छ्रुत्वा स मुनिस्तुष्टो विपुलस्य प्रतापवान्&#x9;032a&lt;br&gt;&#xA;बभूव शीलवृत्ताभ्यां तपसा नियमेन च&#x9;032c&lt;br&gt;&#xA;विपुलस्य गुरौ वृत्तिं भक्तिमात्मनि च प्रभुः&#x9;033a&lt;br&gt;&#xA;धर्मे च स्थिरतां दृष्ट्वा साधु साध्वित्युवाच ह&#x9;033c&lt;br&gt;&#xA;प्रतिनन्द्य च धर्मात्मा शिष्यं धर्मपरायणम्&#x9;034a&lt;br&gt;&#xA;वरेण च्छन्दयामास स तस्माद्गुरुवत्सलः&#x9;034c&lt;br&gt;&#xA;अनुज्ञातश्च गुरुणा चचारानुत्तमं तपः&#x9;034e&lt;br&gt;&#xA;तथैव देवशर्मापि सभार्यः स महातपाः&#x9;035a&lt;br&gt;&#xA;निर्भयो बलवृत्रघ्नाच्चचार विजने वने&#x9;035c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/042/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/042/</guid>
      <description>&lt;p&gt;भीष्म उवाच&#x9;001&lt;br&gt;&#xA;विपुलस्त्वकरोत्तीव्रं तपः कृत्वा गुरोर्वचः&#x9;001a&lt;br&gt;&#xA;तपोयुक्तमथात्मानममन्यत च वीर्यवान्&#x9;001c&lt;br&gt;&#xA;स तेन कर्मणा स्पर्धन्पृथिवीं पृथिवीपते&#x9;002a&lt;br&gt;&#xA;चचार गतभीः प्रीतो लब्धकीर्तिर्वरो नृषु&#x9;002c&lt;br&gt;&#xA;उभौ लोकौ जितौ चापि तथैवामन्यत प्रभुः&#x9;003a&lt;br&gt;&#xA;कर्मणा तेन कौरव्य तपसा विपुलेन च&#x9;003c&lt;br&gt;&#xA;अथ काले व्यतिक्रान्ते कस्मिंश्चित्कुरुनन्दन&#x9;004a&lt;br&gt;&#xA;रुच्या भगिन्या दानं वै बभूव धनधान्यवत्&#x9;004c&lt;br&gt;&#xA;एतस्मिन्नेव काले तु दिव्या काचिद्वराङ्गना&#x9;005a&lt;br&gt;&#xA;बिभ्रती परमं रूपं जगामाथ विहायसा&#x9;005c&lt;br&gt;&#xA;तस्याः शरीरात्पुष्पाणि पतितानि महीतले&#x9;006a&lt;br&gt;&#xA;तस्याश्रमस्याविदूरे दिव्यगन्धानि भारत&#x9;006c&lt;br&gt;&#xA;तान्यगृह्णात्ततो राजन्रुचिर्नलिनलोचना&#x9;007a&lt;br&gt;&#xA;तदा निमन्त्रकस्तस्या अङ्गेभ्यः क्षिप्रमागमत्&#x9;007c&lt;br&gt;&#xA;तस्या हि भगिनी तात ज्येष्ठा नाम्ना प्रभावती&#x9;008a&lt;br&gt;&#xA;भार्या चित्ररथस्याथ बभूवाङ्गेश्वरस्य वै&#x9;008c&lt;br&gt;&#xA;पिनह्य तानि पुष्पाणि केशेषु वरवर्णिनी&#x9;009a&lt;br&gt;&#xA;आमन्त्रिता ततोऽगच्छद्रुचिरङ्गपतेर्गृहान्&#x9;009c&lt;br&gt;&#xA;पुष्पाणि तानि दृष्ट्वाथ तदाङ्गेन्द्रवराङ्गना&#x9;010a&lt;br&gt;&#xA;भगिनीं चोदयामास पुष्पार्थे चारुलोचना&#x9;010c&lt;br&gt;&#xA;सा भर्त्रे सर्वमाचष्ट रुचिः सुरुचिरानना&#x9;011a&lt;br&gt;&#xA;भगिन्या भाषितं सर्वमृषिस्तच्चाभ्यनन्दत&#x9;011c&lt;br&gt;&#xA;ततो विपुलमानाय्य देवशर्मा महातपाः&#x9;012a&lt;br&gt;&#xA;पुष्पार्थे चोदयामास गच्छ गच्छेति भारत&#x9;012c&lt;br&gt;&#xA;विपुलस्तु गुरोर्वाक्यमविचार्य महातपाः&#x9;013a&lt;br&gt;&#xA;स तथेत्यब्रवीद्राजंस्तं च देशं जगाम ह&#x9;013c&lt;br&gt;&#xA;यस्मिन्देशे तु तान्यासन्पतितानि नभस्तलात्&#x9;014a&lt;br&gt;&#xA;अम्लानान्यपि तत्रासन्कुसुमान्यपराण्यपि&#x9;014c&lt;br&gt;&#xA;ततः स तानि जग्राह दिव्यानि रुचिराणि च&#x9;015a&lt;br&gt;&#xA;प्राप्तानि स्वेन तपसा दिव्यगन्धानि भारत&#x9;015c&lt;br&gt;&#xA;सम्प्राप्य तानि प्रीतात्मा गुरोर्वचनकारकः&#x9;016a&lt;br&gt;&#xA;ततो जगाम तूर्णं च चम्पां चम्पकमालिनीम्&#x9;016c&lt;br&gt;&#xA;स वने विजने तात ददर्श मिथुनं नृणाम्&#x9;017a&lt;br&gt;&#xA;चक्रवत्परिवर्तन्तं गृहीत्वा पाणिना करम्&#x9;017c&lt;br&gt;&#xA;तत्रैकस्तूर्णमगमत्तत्पदे परिवर्तयन्&#x9;018a&lt;br&gt;&#xA;एकस्तु न तथा राजंश्चक्रतुः कलहं ततः&#x9;018c&lt;br&gt;&#xA;त्वं शीघ्रं गच्छसीत्येकोऽब्रवीन्नेति तथापरः&#x9;019a&lt;br&gt;&#xA;नेति नेति च तौ तात परस्परमथोचतुः&#x9;019c&lt;br&gt;&#xA;तयोर्विस्पर्धतोरेवं शपथोऽयमभूत्तदा&#x9;020a&lt;br&gt;&#xA;मनसोद्दिश्य विपुलं ततो वाक्यमथोचतुः&#x9;020c&lt;br&gt;&#xA;आवयोरनृतं प्राह यस्तस्याथ द्विजस्य वै&#x9;021a&lt;br&gt;&#xA;विपुलस्य परे लोके या गतिः सा भवेदिति&#x9;021c&lt;br&gt;&#xA;एतच्छ्रुत्वा तु विपुलो विषण्णवदनोऽभवत्&#x9;022a&lt;br&gt;&#xA;एवं तीव्रतपाश्चाहं कष्टश्चायं परिग्रहः&#x9;022c&lt;br&gt;&#xA;मिथुनस्यास्य किं मे स्यात्कृतं पापं यतो गतिः&#x9;023a&lt;br&gt;&#xA;अनिष्टा सर्वभूतानां कीर्तितानेन मेऽद्य वै&#x9;023c&lt;br&gt;&#xA;एवं सञ्चिन्तयन्नेव विपुलो राजसत्तम&#x9;024a&lt;br&gt;&#xA;अवाङ्मुखो न्यस्तशिरा दध्यौ दुष्कृतमात्मनः&#x9;024c&lt;br&gt;&#xA;ततः षडन्यान्पुरुषानक्षैः काञ्चनराजतैः&#x9;025a&lt;br&gt;&#xA;अपश्यद्दीव्यमानान्वै लोभहर्षान्वितांस्तथा&#x9;025c&lt;br&gt;&#xA;कुर्वतः शपथं तं वै यः कृतो मिथुनेन वै&#x9;026a&lt;br&gt;&#xA;विपुलं वै समुद्दिश्य तेऽपि वाक्यमथाब्रुवन्&#x9;026c&lt;br&gt;&#xA;यो लोभमास्थायास्माकं विषमं कर्तुमुत्सहेत्&#x9;027a&lt;br&gt;&#xA;विपुलस्य परे लोके या गतिस्तामवाप्नुयात्&#x9;027c&lt;br&gt;&#xA;एतच्छ्रुत्वा तु विपुलो नापश्यद्धर्मसङ्करम्&#x9;028a&lt;br&gt;&#xA;जन्मप्रभृति कौरव्य कृतपूर्वमथात्मनः&#x9;028c&lt;br&gt;&#xA;स प्रदध्यौ तदा राजन्नग्नावग्निरिवाहितः&#x9;029a&lt;br&gt;&#xA;दह्यमानेन मनसा शापं श्रुत्वा तथाविधम्&#x9;029c&lt;br&gt;&#xA;तस्य चिन्तयतस्तात बह्व्यो दिननिशा ययुः&#x9;030a&lt;br&gt;&#xA;इदमासीन्मनसि च रुच्या रक्षणकारितम्&#x9;030c&lt;br&gt;&#xA;लक्षणं लक्षणेनैव वदनं वदनेन च&#x9;031a&lt;br&gt;&#xA;विधाय न मया चोक्तं सत्यमेतद्गुरोस्तदा&#x9;031c&lt;br&gt;&#xA;एतदात्मनि कौरव्य दुष्कृतं विपुलस्तदा&#x9;032a&lt;br&gt;&#xA;अमन्यत महाभाग तथा तच्च न संशयः&#x9;032c&lt;br&gt;&#xA;स चम्पां नगरीमेत्य पुष्पाणि गुरवे ददौ&#x9;033a&lt;br&gt;&#xA;पूजयामास च गुरुं विधिवत्स गुरुप्रियः&#x9;033c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/043/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/043/</guid>
      <description>&lt;p&gt;भीष्म उवाच&#x9;001&lt;br&gt;&#xA;तमागतमभिप्रेक्ष्य शिष्यं वाक्यमथाब्रवीत्&#x9;001a&lt;br&gt;&#xA;देवशर्मा महातेजा यत्तच्छृणु नराधिप&#x9;001c&lt;br&gt;&#xA;देवशर्मोवाच&#x9;002&lt;br&gt;&#xA;किं ते विपुल दृष्टं वै तस्मिन्नद्य महावने&#x9;002a&lt;br&gt;&#xA;ते त्वा जानन्ति निपुण आत्मा च रुचिरेव च&#x9;002c&lt;br&gt;&#xA;विपुल उवाच&#x9;003&lt;br&gt;&#xA;ब्रह्मर्षे मिथुनं किं तत्के च ते पुरुषा विभो&#x9;003a&lt;br&gt;&#xA;ये मां जानन्ति तत्त्वेन तांश्च मे वक्तुमर्हसि&#x9;003c&lt;br&gt;&#xA;देवशर्मोवाच&#x9;004&lt;br&gt;&#xA;यद्वै तन्मिथुनं ब्रह्मन्नहोरात्रं हि विद्धि तत्&#x9;004a&lt;br&gt;&#xA;चक्रवत्परिवर्तेत तत्ते जानाति दुष्कृतम्&#x9;004c&lt;br&gt;&#xA;ये च ते पुरुषा विप्र अक्षैर्दीव्यन्ति हृष्टवत्&#x9;005a&lt;br&gt;&#xA;ऋतूंस्तानभिजानीहि ते ते जानन्ति दुष्कृतम्&#x9;005c&lt;br&gt;&#xA;न मां कश्चिद्विजानीत इति कृत्वा न विश्वसेत्&#x9;006a&lt;br&gt;&#xA;नरो रहसि पापात्मा पापकं कर्म वै द्विज&#x9;006c&lt;br&gt;&#xA;कुर्वाणं हि नरं कर्म पापं रहसि सर्वदा&#x9;007a&lt;br&gt;&#xA;पश्यन्ति ऋतवश्चापि तथा दिननिशेऽप्युत&#x9;007c&lt;br&gt;&#xA;ते त्वां हर्षस्मितं दृष्ट्वा गुरोः कर्मानिवेदकम्&#x9;008a&lt;br&gt;&#xA;स्मारयन्तस्तथा प्राहुस्ते यथा श्रुतवान्भवान्&#x9;008c&lt;br&gt;&#xA;अहोरात्रं विजानाति ऋतवश्चापि नित्यशः&#x9;009a&lt;br&gt;&#xA;पुरुषे पापकं कर्म शुभं वा शुभकर्मणः&#x9;009c&lt;br&gt;&#xA;तत्त्वया मम यत्कर्म व्यभिचाराद्भयात्मकम्&#x9;010a&lt;br&gt;&#xA;नाख्यातमिति जानन्तस्ते त्वामाहुस्तथा द्विज&#x9;010c&lt;br&gt;&#xA;ते चैव हि भवेयुस्ते लोकाः पापकृतो यथा&#x9;011a&lt;br&gt;&#xA;कृत्वा नाचक्षतः कर्म मम यच्च त्वया कृतम्&#x9;011c&lt;br&gt;&#xA;तथा शक्या च दुर्वृत्ता रक्षितुं प्रमदा द्विज&#x9;012a&lt;br&gt;&#xA;न च त्वं कृतवान्किञ्चिदागः प्रीतोऽस्मि तेन ते&#x9;012c&lt;br&gt;&#xA;यदि त्वहं त्वा दुर्वृत्तमद्राक्षं द्विजसत्तम&#x9;013a&lt;br&gt;&#xA;शपेयं त्वामहं क्रोधान्न मेऽत्रास्ति विचारणा&#x9;013c&lt;br&gt;&#xA;सज्जन्ति पुरुषे नार्यः पुंसां सोऽर्थश्च पुष्कलः&#x9;014a&lt;br&gt;&#xA;अन्यथा रक्षतः शापोऽभविष्यत्ते गतिश्च सा&#x9;014c&lt;br&gt;&#xA;रक्षिता सा त्वया पुत्र मम चापि निवेदिता&#x9;015a&lt;br&gt;&#xA;अहं ते प्रीतिमांस्तात स्वस्ति स्वर्गं गमिष्यसि&#x9;015c&lt;br&gt;&#xA;भीष्म उवाच&#x9;016&lt;br&gt;&#xA;इत्युक्त्वा विपुलं प्रीतो देवशर्मा महानृषिः&#x9;016a&lt;br&gt;&#xA;मुमोद स्वर्गमास्थाय सहभार्यः सशिष्यकः&#x9;016c&lt;br&gt;&#xA;इदमाख्यातवांश्चापि ममाख्यानं महामुनिः&#x9;017a&lt;br&gt;&#xA;मार्कण्डेयः पुरा राजन्गङ्गाकूले कथान्तरे&#x9;017c&lt;br&gt;&#xA;तस्माद्ब्रवीमि पार्थ त्वा स्त्रियः सर्वाः सदैव च&#x9;018a&lt;br&gt;&#xA;उभयं दृश्यते तासु सततं साध्वसाधु च&#x9;018c&lt;br&gt;&#xA;स्त्रियः साध्व्यो महाभागाः सम्मता लोकमातरः&#x9;019a&lt;br&gt;&#xA;धारयन्ति महीं राजन्निमां सवनकाननाम्&#x9;019c&lt;br&gt;&#xA;असाध्व्यश्चापि दुर्वृत्ताः कुलघ्न्यः पापनिश्चयाः&#x9;020a&lt;br&gt;&#xA;विज्ञेया लक्षणैर्दुष्टैः स्वगात्रसहजैर्नृप&#x9;020c&lt;br&gt;&#xA;एवमेतासु रक्षा वै शक्या कर्तुं महात्मभिः&#x9;021a&lt;br&gt;&#xA;अन्यथा राजशार्दूल न शक्या रक्षितुं स्त्रियः&#x9;021c&lt;br&gt;&#xA;एता हि मनुजव्याघ्र तीक्ष्णास्तीक्ष्णपराक्रमाः&#x9;022a&lt;br&gt;&#xA;नासामस्ति प्रियो नाम मैथुने सङ्गमे नृभिः&#x9;022c&lt;br&gt;&#xA;एताः कृत्याश्च कार्याश्च कृताश्च भरतर्षभ&#x9;023a&lt;br&gt;&#xA;न चैकस्मिन्रमन्त्येताः पुरुषे पाण्डुनन्दन&#x9;023c&lt;br&gt;&#xA;नासु स्नेहो नृभिः कार्यस्तथैवेर्ष्या जनेश्वर&#x9;024a&lt;br&gt;&#xA;खेदमास्थाय भुञ्जीत धर्ममास्थाय चैव हि&#x9;024c&lt;br&gt;&#xA;विहन्येतान्यथा कुर्वन्नरः कौरवनन्दन&#x9;025a&lt;br&gt;&#xA;सर्वथा राजशार्दूल युक्तिः सर्वत्र पूज्यते&#x9;025c&lt;br&gt;&#xA;तेनैकेन तु रक्षा वै विपुलेन कृता स्त्रियाः&#x9;026a&lt;br&gt;&#xA;नान्यः शक्तो नृलोकेऽस्मिन्रक्षितुं नृप योषितः&#x9;026c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/044/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/044/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;यन्मूलं सर्वधर्माणां प्रजनस्य गृहस्य च&#x9;001a&lt;br&gt;&#xA;पितृदेवातिथीनां च तन्मे ब्रूहि पितामह&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;अयं हि सर्वधर्माणां धर्मश्चिन्त्यतमो मतः&#x9;002a&lt;br&gt;&#xA;कीदृशाय प्रदेया स्यात्कन्येति वसुधाधिप&#x9;002c&lt;br&gt;&#xA;शीलवृत्ते समाज्ञाय विद्यां योनिं च कर्म च&#x9;003a&lt;br&gt;&#xA;अद्भिरेव प्रदातव्या कन्या गुणवते वरे&#x9;003c&lt;br&gt;&#xA;ब्राह्मणानां सतामेष धर्मो नित्यं युधिष्ठिर&#x9;003e&lt;br&gt;&#xA;आवाह्यमावहेदेवं यो दद्यादनुकूलतः&#x9;004a&lt;br&gt;&#xA;शिष्टानां क्षत्रियाणां च धर्म एष सनातनः&#x9;004c&lt;br&gt;&#xA;आत्माभिप्रेतमुत्सृज्य कन्याभिप्रेत एव यः&#x9;005a&lt;br&gt;&#xA;अभिप्रेता च या यस्य तस्मै देया युधिष्ठिर&#x9;005c&lt;br&gt;&#xA;गान्धर्वमिति तं धर्मं प्राहुर्धर्मविदो जनाः&#x9;005e&lt;br&gt;&#xA;धनेन बहुना क्रीत्वा सम्प्रलोभ्य च बान्धवान्&#x9;006a&lt;br&gt;&#xA;असुराणां नृपैतं वै धर्ममाहुर्मनीषिणः&#x9;006c&lt;br&gt;&#xA;हत्वा छित्त्वा च शीर्षाणि रुदतां रुदतीं गृहात्&#x9;007a&lt;br&gt;&#xA;प्रसह्य हरणं तात राक्षसं धर्मलक्षणम्&#x9;007c&lt;br&gt;&#xA;पञ्चानां तु त्रयो धर्म्या द्वावधर्म्यौ युधिष्ठिर&#x9;008a&lt;br&gt;&#xA;पैशाच आसुरश्चैव न कर्तव्यौ कथञ्चन&#x9;008c&lt;br&gt;&#xA;ब्राह्मः क्षात्रोऽथ गान्धर्व एते धर्म्या नरर्षभ&#x9;009a&lt;br&gt;&#xA;पृथग्वा यदि वा मिश्राः कर्तव्या नात्र संशयः&#x9;009c&lt;br&gt;&#xA;तिस्रो भार्या ब्राह्मणस्य द्वे भार्ये क्षत्रियस्य तु&#x9;010a&lt;br&gt;&#xA;वैश्यः स्वजातिं विन्देत तास्वपत्यं समं भवेत्&#x9;010c&lt;br&gt;&#xA;ब्राह्मणी तु भवेज्ज्येष्ठा क्षत्रिया क्षत्रियस्य तु&#x9;011a&lt;br&gt;&#xA;रत्यर्थमपि शूद्रा स्यान्नेत्याहुरपरे जनाः&#x9;011c&lt;br&gt;&#xA;अपत्यजन्म शूद्रायां न प्रशंसन्ति साधवः&#x9;012a&lt;br&gt;&#xA;शूद्रायां जनयन्विप्रः प्रायश्चित्ती विधीयते&#x9;012c&lt;br&gt;&#xA;त्रिंशद्वर्षो दशवर्षां भार्यां विन्देत नग्निकाम्&#x9;013a&lt;br&gt;&#xA;एकविंशतिवर्षो वा सप्तवर्षामवाप्नुयात्&#x9;013c&lt;br&gt;&#xA;यस्यास्तु न भवेद्भ्राता पिता वा भरतर्षभ&#x9;014a&lt;br&gt;&#xA;नोपयच्छेत तां जातु पुत्रिकाधर्मिणी हि सा&#x9;014c&lt;br&gt;&#xA;त्रीणि वर्षाण्युदीक्षेत कन्या ऋतुमती सती&#x9;015a&lt;br&gt;&#xA;चतुर्थे त्वथ सम्प्राप्ते स्वयं भर्तारमर्जयेत्&#x9;015c&lt;br&gt;&#xA;प्रजनो हीयते तस्या रतिश्च भरतर्षभ&#x9;016a&lt;br&gt;&#xA;अतोऽन्यथा वर्तमाना भवेद्वाच्या प्रजापतेः&#x9;016c&lt;br&gt;&#xA;असपिण्डा च या मातुरसगोत्रा च या पितुः&#x9;017a&lt;br&gt;&#xA;इत्येतामनुगच्छेत तं धर्मं मनुरब्रवीत्&#x9;017c&lt;br&gt;&#xA;युधिष्ठिर उवाच&#x9;018&lt;br&gt;&#xA;शुल्कमन्येन दत्तं स्याद्ददानीत्याह चापरः&#x9;018a&lt;br&gt;&#xA;बलादन्यः प्रभाषेत धनमन्यः प्रदर्शयेत्&#x9;018c&lt;br&gt;&#xA;पाणिग्रहीता त्वन्यः स्यात्कस्य कन्या पितामह&#x9;019a&lt;br&gt;&#xA;तत्त्वं जिज्ञासमानानां चक्षुर्भवतु नो भवान्&#x9;019c&lt;br&gt;&#xA;भीष्म उवाच&#x9;020&lt;br&gt;&#xA;यत्किञ्चित्कर्म मानुष्यं संस्थानाय प्रकृष्यते&#x9;020a&lt;br&gt;&#xA;मन्त्रवन्मन्त्रितं तस्य मृषावादस्तु पातकः&#x9;020c&lt;br&gt;&#xA;भार्यापत्यृत्विगाचार्याः शिष्योपाध्याय एव च&#x9;021a&lt;br&gt;&#xA;मृषोक्ते दण्डमर्हन्ति नेत्याहुरपरे जनाः&#x9;021c&lt;br&gt;&#xA;न ह्यकामेन संवादं मनुरेवं प्रशंसति&#x9;022a&lt;br&gt;&#xA;अयशस्यमधर्म्यं च यन्मृषा धर्मकोपनम्&#x9;022c&lt;br&gt;&#xA;नैकान्तदोष एकस्मिंस्तद्दानं नोपलभ्यते&#x9;023a&lt;br&gt;&#xA;धर्मतो यां प्रयच्छन्ति यां च क्रीणन्ति भारत&#x9;023c&lt;br&gt;&#xA;बन्धुभिः समनुज्ञातो मन्त्रहोमौ प्रयोजयेत्&#x9;024a&lt;br&gt;&#xA;तथा सिध्यन्ति ते मन्त्रा नादत्तायाः कथञ्चन&#x9;024c&lt;br&gt;&#xA;यस्त्वत्र मन्त्रसमयो भार्यापत्योर्मिथः कृतः&#x9;025a&lt;br&gt;&#xA;तमेवाहुर्गरीयांसं यश्चासौ ज्ञातिभिः कृतः&#x9;025c&lt;br&gt;&#xA;देवदत्तां पतिर्भार्यां वेत्ति धर्मस्य शासनात्&#x9;026a&lt;br&gt;&#xA;सा दैवीं मानुषीं वाचमनृतां पर्युदस्यति&#x9;026c&lt;br&gt;&#xA;युधिष्ठिर उवाच&#x9;027&lt;br&gt;&#xA;कन्यायां प्राप्तशुल्कायां ज्यायांश्चेदाव्रजेद्वरः&#x9;027a&lt;br&gt;&#xA;धर्मकामार्थसम्पन्नो वाच्यमत्रानृतं न वा&#x9;027c&lt;br&gt;&#xA;तस्मिन्नुभयतो दोषे कुर्वञ्छ्रेयः समाचरेत्&#x9;028a&lt;br&gt;&#xA;अयं नः सर्वधर्माणां धर्मश्चिन्त्यतमो मतः&#x9;028c&lt;br&gt;&#xA;तत्त्वं जिज्ञासमानानां चक्षुर्भवतु नो भवान्&#x9;029a&lt;br&gt;&#xA;तदेतत्सर्वमाचक्ष्व न हि तृप्यामि कथ्यताम्&#x9;029c&lt;br&gt;&#xA;भीष्म उवाच&#x9;030&lt;br&gt;&#xA;न वै निष्ठाकरं शुल्कं ज्ञात्वासीत्तेन नाहृतम्&#x9;030a&lt;br&gt;&#xA;न हि शुल्कपराः सन्तः कन्यां ददति कर्हिचित्&#x9;030c&lt;br&gt;&#xA;अन्यैर्गुणैरुपेतं तु शुल्कं याचन्ति बान्धवाः&#x9;031a&lt;br&gt;&#xA;अलङ्कृत्वा वहस्वेति यो दद्यादनुकूलतः&#x9;031c&lt;br&gt;&#xA;तच्च तां च ददात्येव न शुल्कं विक्रयो न सः&#x9;032a&lt;br&gt;&#xA;प्रतिगृह्य भवेद्देयमेष धर्मः सनातनः&#x9;032c&lt;br&gt;&#xA;दास्यामि भवते कन्यामिति पूर्वं नभाषितम्&#x9;033a&lt;br&gt;&#xA;ये चैवाहुर्ये च नाहुर्ये चावश्यं वदन्त्युत&#x9;033c&lt;br&gt;&#xA;तस्मादा ग्रहणात्पाणेर्याचयन्ति परस्परम्&#x9;034a&lt;br&gt;&#xA;कन्यावरः पुरा दत्तो मरुद्भिरिति नः श्रुतम्&#x9;034c&lt;br&gt;&#xA;नानिष्टाय प्रदातव्या कन्या इत्यृषिचोदितम्&#x9;035a&lt;br&gt;&#xA;तन्मूलं काममूलस्य प्रजनस्येति मे मतिः&#x9;035c&lt;br&gt;&#xA;समीक्ष्य च बहून्दोषान्संवासाद्विद्विषाणयोः&#x9;036a&lt;br&gt;&#xA;यथा निष्ठाकरं शुल्कं न जात्वासीत्तथा शृणु&#x9;036c&lt;br&gt;&#xA;अहं विचित्रवीर्याय द्वे कन्ये समुदावहम्&#x9;037a&lt;br&gt;&#xA;जित्वा च मागधान्सर्वान्काशीनथ च कोसलान्&#x9;037c&lt;br&gt;&#xA;गृहीतपाणिरेकासीत्प्राप्तशुल्कापराभवत्&#x9;037e&lt;br&gt;&#xA;पाणौ गृहीता तत्रैव विसृज्या इति मे पिता&#x9;038a&lt;br&gt;&#xA;अब्रवीदितरां कन्यामावहत्स तु कौरवः&#x9;038c&lt;br&gt;&#xA;अप्यन्यामनुपप्रच्छ शङ्कमानः पितुर्वचः&#x9;039a&lt;br&gt;&#xA;अतीव ह्यस्य धर्मेप्सा पितुर्मेऽभ्यधिकाभवत्&#x9;039c&lt;br&gt;&#xA;ततोऽहमब्रुवं राजन्नाचारेप्सुरिदं वचः&#x9;040a&lt;br&gt;&#xA;आचारं तत्त्वतो वेत्तुमिच्छामीति पुनः पुनः&#x9;040c&lt;br&gt;&#xA;ततो मयैवमुक्ते तु वाक्ये धर्मभृतां वरः&#x9;041a&lt;br&gt;&#xA;पिता मम महाराज बाह्लीको वाक्यमब्रवीत्&#x9;041c&lt;br&gt;&#xA;यदि वः शुल्कतो निष्ठा न पाणिग्रहणं तथा&#x9;042a&lt;br&gt;&#xA;लाजान्तरमुपासीत प्राप्तशुल्का पतिं वृतम्&#x9;042c&lt;br&gt;&#xA;न हि धर्मविदः प्राहुः प्रमाणं वाक्यतः स्मृतम्&#x9;043a&lt;br&gt;&#xA;येषां वै शुल्कतो निष्ठा न पाणिग्रहणात्तथा&#x9;043c&lt;br&gt;&#xA;प्रसिद्धं भाषितं दाने तेषां प्रत्यसनं पुनः&#x9;044a&lt;br&gt;&#xA;ये मन्यन्ते क्रयं शुल्कं न ते धर्मविदो जनाः&#x9;044c&lt;br&gt;&#xA;न चैतेभ्यः प्रदातव्या न वोढव्या तथाविधा&#x9;045a&lt;br&gt;&#xA;न ह्येव भार्या क्रेतव्या न विक्रेया कथञ्चन&#x9;045c&lt;br&gt;&#xA;ये च क्रीणन्ति दासीवद्ये च विक्रीणते जनाः&#x9;046a&lt;br&gt;&#xA;भवेत्तेषां तथा निष्ठा लुब्धानां पापचेतसाम्&#x9;046c&lt;br&gt;&#xA;अस्मिन्धर्मे सत्यवन्तं पर्यपृच्छन्त वै जनाः&#x9;047a&lt;br&gt;&#xA;कन्यायाः प्राप्तशुल्कायाः शुल्कदः प्रशमं गतः&#x9;047c&lt;br&gt;&#xA;पाणिग्रहीता चान्यः स्यादत्र नो धर्मसंशयः&#x9;048a&lt;br&gt;&#xA;तन्नश्छिन्धि महाप्राज्ञ त्वं हि वै प्राज्ञसम्मतः&#x9;048c&lt;br&gt;&#xA;तत्त्वं जिज्ञासमानानां चक्षुर्भवतु नो भवान्&#x9;048e&lt;br&gt;&#xA;तानेवं ब्रुवतः सर्वान्सत्यवान्वाक्यमब्रवीत्&#x9;049a&lt;br&gt;&#xA;यत्रेष्टं तत्र देया स्यान्नात्र कार्या विचारणा&#x9;049c&lt;br&gt;&#xA;कुर्वते जीवतोऽप्येवं मृते नैवास्ति संशयः&#x9;049e&lt;br&gt;&#xA;देवरं प्रविशेत्कन्या तप्येद्वापि महत्तपः&#x9;050a&lt;br&gt;&#xA;तमेवानुव्रता भूत्वा पाणिग्राहस्य नाम सा&#x9;050c&lt;br&gt;&#xA;लिखन्त्येव तु केषाञ्चिदपरेषां शनैरपि&#x9;051a&lt;br&gt;&#xA;इति ये संवदन्त्यत्र त एतं निश्चयं विदुः&#x9;051c&lt;br&gt;&#xA;तत्पाणिग्रहणात्पूर्वमुत्तरं यत्र वर्तते&#x9;052a&lt;br&gt;&#xA;सर्वमङ्गलमन्त्रं वै मृषावादस्तु पातकः&#x9;052c&lt;br&gt;&#xA;पाणिग्रहणमन्त्राणां निष्ठा स्यात्सप्तमे पदे&#x9;053a&lt;br&gt;&#xA;पाणिग्राहस्य भार्या स्याद्यस्य चाद्भिः प्रदीयते&#x9;053c&lt;br&gt;&#xA;अनुकूलामनुवंशां भ्रात्रा दत्तामुपाग्निकाम्&#x9;054a&lt;br&gt;&#xA;परिक्रम्य यथान्यायं भार्यां विन्देद्द्विजोत्तमः&#x9;054c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/045/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/045/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;कन्यायाः प्राप्तशुल्कायाः पतिश्चेन्नास्ति कश्चन&#x9;001a&lt;br&gt;&#xA;तत्र का प्रतिपत्तिः स्यात्तन्मे ब्रूहि पितामह&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;यापुत्रकस्याप्यरिक्थस्य प्रतिपत्सा तदा भवेत्&#x9;002a&lt;br&gt;&#xA;अथ चेत्साहरेच्छुल्कं क्रीता शुल्कप्रदस्य सा&#x9;003a&lt;br&gt;&#xA;तस्यार्थेऽपत्यमीहेत येन न्यायेन शक्नुयात्&#x9;003c&lt;br&gt;&#xA;न तस्या मन्त्रवत्कार्यं कश्चित्कुर्वीत किञ्चन&#x9;004a&lt;br&gt;&#xA;स्वयं वृतेति सावित्री पित्रा वै प्रत्यपद्यत&#x9;005a&lt;br&gt;&#xA;तत्तस्यान्ये प्रशंसन्ति धर्मज्ञा नेतरे जनाः&#x9;005c&lt;br&gt;&#xA;एतत्तु नापरे चक्रुर्न परे जातु साधवः&#x9;006a&lt;br&gt;&#xA;साधूनां पुनराचारो गरीयो धर्मलक्षणम्&#x9;006c&lt;br&gt;&#xA;अस्मिन्नेव प्रकरणे सुक्रतुर्वाक्यमब्रवीत्&#x9;007a&lt;br&gt;&#xA;नप्ता विदेहराजस्य जनकस्य महात्मनः&#x9;007c&lt;br&gt;&#xA;असदाचरिते मार्गे कथं स्यादनुकीर्तनम्&#x9;008a&lt;br&gt;&#xA;अनुप्रश्नः संशयो वा सतामेतदुपालभेत्&#x9;008c&lt;br&gt;&#xA;असदेव हि धर्मस्य प्रमादो धर्म आसुरः&#x9;009a&lt;br&gt;&#xA;नानुशुश्रुम जात्वेतामिमां पूर्वेषु जन्मसु&#x9;009c&lt;br&gt;&#xA;भार्यापत्योर्हि सम्बन्धः स्त्रीपुंसोस्तुल्य एव सः&#x9;010a&lt;br&gt;&#xA;रतिः साधारणो धर्म इति चाह स पार्थिवः&#x9;010c&lt;br&gt;&#xA;युधिष्ठिर उवाच&#x9;011&lt;br&gt;&#xA;अथ केन प्रमाणेन पुंसामादीयते धनम्&#x9;011a&lt;br&gt;&#xA;पुत्रवद्धि पितुस्तस्य कन्या भवितुमर्हति&#x9;011c&lt;br&gt;&#xA;भीष्म उवाच&#x9;012&lt;br&gt;&#xA;यथैवात्मा तथा पुत्रः पुत्रेण दुहिता समा&#x9;012a&lt;br&gt;&#xA;तस्यामात्मनि तिष्ठन्त्यां कथमन्यो धनं हरेत्&#x9;012c&lt;br&gt;&#xA;मातुश्च यौतकं यत्स्यात्कुमारीभाग एव सः&#x9;013a&lt;br&gt;&#xA;दौहित्र एव वा रिक्थमपुत्रस्य पितुर्हरेत्&#x9;013c&lt;br&gt;&#xA;ददाति हि स पिण्डं वै पितुर्मातामहस्य च&#x9;014a&lt;br&gt;&#xA;पुत्रदौहित्रयोर्नेह विशेषो धर्मतः स्मृतः&#x9;014c&lt;br&gt;&#xA;अन्यत्र जातया सा हि प्रजया पुत्र ईहते&#x9;015a&lt;br&gt;&#xA;दुहितान्यत्र जातेन पुत्रेणापि विशिष्यते&#x9;015c&lt;br&gt;&#xA;दौहित्रकेण धर्मेण नात्र पश्यामि कारणम्&#x9;016a&lt;br&gt;&#xA;विक्रीतासु च ये पुत्रा भवन्ति पितुरेव ते&#x9;016c&lt;br&gt;&#xA;असूयवस्त्वधर्मिष्ठाः परस्वादायिनः शठाः&#x9;017a&lt;br&gt;&#xA;आसुरादधिसम्भूता धर्माद्विषमवृत्तयः&#x9;017c&lt;br&gt;&#xA;अत्र गाथा यमोद्गीताः कीर्तयन्ति पुराविदः&#x9;018a&lt;br&gt;&#xA;धर्मज्ञा धर्मशास्त्रेषु निबद्धा धर्मसेतुषु&#x9;018c&lt;br&gt;&#xA;यो मनुष्यः स्वकं पुत्रं विक्रीय धनमिच्छति&#x9;019a&lt;br&gt;&#xA;कन्यां वा जीवितार्थाय यः शुल्केन प्रयच्छति&#x9;019c&lt;br&gt;&#xA;सप्तावरे महाघोरे निरये कालसाह्वये&#x9;020a&lt;br&gt;&#xA;स्वेदं मूत्रं पुरीषं च तस्मिन्प्रेत उपाश्नुते&#x9;020c&lt;br&gt;&#xA;आर्षे गोमिथुनं शुल्कं केचिदाहुर्मृषैव तत्&#x9;021a&lt;br&gt;&#xA;अल्पं वा बहु वा राजन्विक्रयस्तावदेव सः&#x9;021c&lt;br&gt;&#xA;यद्यप्याचरितः कैश्चिन्नैष धर्मः कथञ्चन&#x9;022a&lt;br&gt;&#xA;अन्येषामपि दृश्यन्ते लोभतः सम्प्रवृत्तयः&#x9;022c&lt;br&gt;&#xA;वश्यां कुमारीं विहितां ये च तामुपभुञ्जते&#x9;023a&lt;br&gt;&#xA;एते पापस्य कर्तारस्तमस्यन्धेऽथ शेरते&#x9;023c&lt;br&gt;&#xA;अन्योऽप्यथ न विक्रेयो मनुष्यः किं पुनः प्रजाः&#x9;024a&lt;br&gt;&#xA;अधर्ममूलैर्हि धनैर्न तैरर्थोऽस्ति कश्चन&#x9;024c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/046/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/046/</guid>
      <description>&lt;p&gt;भीष्म उवाच&#x9;001&lt;br&gt;&#xA;प्राचेतसस्य वचनं कीर्तयन्ति पुराविदः&#x9;001a&lt;br&gt;&#xA;यस्याः किञ्चिन्नाददते ज्ञातयो न स विक्रयः&#x9;001c&lt;br&gt;&#xA;अर्हणं तत्कुमारीणामानृशंस्यतमं च तत्&#x9;002a&lt;br&gt;&#xA;सर्वं च प्रतिदेयं स्यात्कन्यायै तदशेषतः&#x9;002c&lt;br&gt;&#xA;पितृभिर्भ्रातृभिश्चैव श्वशुरैरथ देवरैः&#x9;003a&lt;br&gt;&#xA;पूज्या लालयितव्याश्च बहुकल्याणमीप्सुभिः&#x9;003c&lt;br&gt;&#xA;यदि वै स्त्री न रोचेत पुमांसं न प्रमोदयेत्&#x9;004a&lt;br&gt;&#xA;अमोदनात्पुनः पुंसः प्रजनं न प्रवर्धते&#x9;004c&lt;br&gt;&#xA;पूज्या लालयितव्याश्च स्त्रियो नित्यं जनाधिप&#x9;005a&lt;br&gt;&#xA;अपूजिताश्च यत्रैताः सर्वास्तत्राफलाः क्रियाः&#x9;005c&lt;br&gt;&#xA;तदैव तत्कुलं नास्ति यदा शोचन्ति जामयः&#x9;005e&lt;br&gt;&#xA;जामीशप्तानि गेहानि निकृत्तानीव कृत्यया&#x9;006a&lt;br&gt;&#xA;नैव भान्ति न वर्धन्ते श्रिया हीनानि पार्थिव&#x9;006c&lt;br&gt;&#xA;स्त्रियः पुंसां परिददे मनुर्जिगमिषुर्दिवम्&#x9;007a&lt;br&gt;&#xA;अबलाः स्वल्पकौपीनाः सुहृदः सत्यजिष्णवः&#x9;007c&lt;br&gt;&#xA;ईर्ष्यवो मानकामाश्च चण्डा असुहृदोऽबुधाः&#x9;008a&lt;br&gt;&#xA;स्त्रियो माननमर्हन्ति ता मानयत मानवाः&#x9;008c&lt;br&gt;&#xA;स्त्रीप्रत्ययो हि वो धर्मो रतिभोगाश्च केवलाः&#x9;009a&lt;br&gt;&#xA;परिचर्यान्नसंस्कारास्तदायत्ता भवन्तु वः&#x9;009c&lt;br&gt;&#xA;उत्पादनमपत्यस्य जातस्य परिपालनम्&#x9;010a&lt;br&gt;&#xA;प्रीत्यर्थं लोकयात्रा च पश्यत स्त्रीनिबन्धनम्&#x9;010c&lt;br&gt;&#xA;सम्मान्यमानाश्चैताभिः सर्वकार्याण्यवाप्स्यथ&#x9;011a&lt;br&gt;&#xA;विदेहराजदुहिता चात्र श्लोकमगायत&#x9;011c&lt;br&gt;&#xA;नास्ति यज्ञः स्त्रियः कश्चिन्न श्राद्धं नोपवासकम्&#x9;012a&lt;br&gt;&#xA;धर्मस्तु भर्तृशुश्रूषा तया स्वर्गं जयत्युत&#x9;012c&lt;br&gt;&#xA;पिता रक्षति कौमारे भर्ता रक्षति यौवने&#x9;013a&lt;br&gt;&#xA;पुत्रास्तु स्थविरीभावे न स्त्री स्वातन्त्र्यमर्हति&#x9;013c&lt;br&gt;&#xA;श्रिय एताः स्त्रियो नाम सत्कार्या भूतिमिच्छता&#x9;014a&lt;br&gt;&#xA;लालिता निगृहीता च स्त्री श्रीर्भवति भारत&#x9;014c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/047/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/047/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;सर्वशास्त्रविधानज्ञ राजधर्मार्थवित्तम&#x9;001a&lt;br&gt;&#xA;अतीव संशयच्छेत्ता भवान्वै प्रथितः क्षितौ&#x9;001c&lt;br&gt;&#xA;कश्चित्तु संशयो मेऽस्ति तन्मे ब्रूहि पितामह&#x9;002a&lt;br&gt;&#xA;अस्यामापदि कष्टायामन्यं पृच्छाम कं वयम्&#x9;002c&lt;br&gt;&#xA;यथा नरेण कर्तव्यं यश्च धर्मः सनातनः&#x9;003a&lt;br&gt;&#xA;एतत्सर्वं महाबाहो भवान्व्याख्यातुमर्हति&#x9;003c&lt;br&gt;&#xA;चतस्रो विहिता भार्या ब्राह्मणस्य पितामह&#x9;004a&lt;br&gt;&#xA;ब्राह्मणी क्षत्रिया वैश्या शूद्रा च रतिमिच्छतः&#x9;004c&lt;br&gt;&#xA;तत्र जातेषु पुत्रेषु सर्वासां कुरुसत्तम&#x9;005a&lt;br&gt;&#xA;आनुपूर्व्येण कस्तेषां पित्र्यं दायाद्यमर्हति&#x9;005c&lt;br&gt;&#xA;केन वा किं ततो हार्यं पितृवित्तात्पितामह&#x9;006a&lt;br&gt;&#xA;एतदिच्छामि कथितं विभागस्तेषु यः स्मृतः&#x9;006c&lt;br&gt;&#xA;भीष्म उवाच&#x9;007&lt;br&gt;&#xA;ब्राह्मणः क्षत्रियो वैश्यस्त्रयो वर्णा द्विजातयः&#x9;007a&lt;br&gt;&#xA;एतेषु विहितो धर्मो ब्राह्मणस्य युधिष्ठिर&#x9;007c&lt;br&gt;&#xA;वैषम्यादथ वा लोभात्कामाद्वापि परन्तप&#x9;008a&lt;br&gt;&#xA;ब्राह्मणस्य भवेच्छूद्रा न तु दृष्टान्ततः स्मृता&#x9;008c&lt;br&gt;&#xA;शूद्रां शयनमारोप्य ब्राह्मणः पीडितो भवेत्&#x9;009a&lt;br&gt;&#xA;प्रायश्चित्तीयते चापि विधिदृष्टेन हेतुना&#x9;009c&lt;br&gt;&#xA;तत्र जातेष्वपत्येषु द्विगुणं स्याद्युधिष्ठिर&#x9;010a&lt;br&gt;&#xA;अतस्ते नियमं वित्ते सम्प्रवक्ष्यामि भारत&#x9;010c&lt;br&gt;&#xA;लक्षण्यो गोवृषो यानं यत्प्रधानतमं भवेत्&#x9;011a&lt;br&gt;&#xA;ब्राह्मण्यास्तद्धरेत्पुत्र एकांशं वै पितुर्धनात्&#x9;011c&lt;br&gt;&#xA;शेषं तु दशधा कार्यं ब्राह्मणस्वं युधिष्ठिर&#x9;012a&lt;br&gt;&#xA;तत्र तेनैव हर्तव्याश्चत्वारोंऽशाः पितुर्धनात्&#x9;012c&lt;br&gt;&#xA;क्षत्रियायास्तु यः पुत्रो ब्राह्मणः सोऽप्यसंशयः&#x9;013a&lt;br&gt;&#xA;स तु मातृविशेषेण त्रीनंशान्हर्तुमर्हति&#x9;013c&lt;br&gt;&#xA;वर्णे तृतीये जातस्तु वैश्यायां ब्राह्मणादपि&#x9;014a&lt;br&gt;&#xA;द्विरंशस्तेन हर्तव्यो ब्राह्मणस्वाद्युधिष्ठिर&#x9;014c&lt;br&gt;&#xA;शूद्रायां ब्राह्मणाज्जातो नित्यादेयधनः स्मृतः&#x9;015a&lt;br&gt;&#xA;अल्पं वापि प्रदातव्यं शूद्रापुत्राय भारत&#x9;015c&lt;br&gt;&#xA;दशधा प्रविभक्तस्य धनस्यैष भवेत्क्रमः&#x9;016a&lt;br&gt;&#xA;सवर्णासु तु जातानां समान्भागान्प्रकल्पयेत्&#x9;016c&lt;br&gt;&#xA;अब्राह्मणं तु मन्यन्ते शूद्रापुत्रमनैपुणात्&#x9;017a&lt;br&gt;&#xA;त्रिषु वर्णेषु जातो हि ब्राह्मणाद्ब्राह्मणो भवेत्&#x9;017c&lt;br&gt;&#xA;स्मृता वर्णाश्च चत्वारः पञ्चमो नाधिगम्यते&#x9;018a&lt;br&gt;&#xA;हरेत्तु दशमं भागं शूद्रापुत्रः पितुर्धनात्&#x9;018c&lt;br&gt;&#xA;तत्तु दत्तं हरेत्पित्रा नादत्तं हर्तुमर्हति&#x9;019a&lt;br&gt;&#xA;अवश्यं हि धनं देयं शूद्रापुत्राय भारत&#x9;019c&lt;br&gt;&#xA;आनृशंस्यं परो धर्म इति तस्मै प्रदीयते&#x9;020a&lt;br&gt;&#xA;यत्र तत्र समुत्पन्नो गुणायैवोपकल्पते&#x9;020c&lt;br&gt;&#xA;यदि वाप्येकपुत्रः स्यादपुत्रो यदि वा भवेत्&#x9;021a&lt;br&gt;&#xA;नाधिकं दशमाद्दद्याच्छूद्रापुत्राय भारत&#x9;021c&lt;br&gt;&#xA;त्रैवार्षिकाद्यदा भक्तादधिकं स्याद्द्विजस्य तु&#x9;022a&lt;br&gt;&#xA;यजेत तेन द्रव्येण न वृथा साधयेद्धनम्&#x9;022c&lt;br&gt;&#xA;त्रिसाहस्रपरो दायः स्त्रियो देयो धनस्य वै&#x9;023a&lt;br&gt;&#xA;तच्च भर्त्रा धनं दत्तं नादत्तं भोक्तुमर्हति&#x9;023c&lt;br&gt;&#xA;स्त्रीणां तु पतिदायाद्यमुपभोगफलं स्मृतम्&#x9;024a&lt;br&gt;&#xA;नापहारं स्त्रियः कुर्युः पतिवित्तात्कथञ्चन&#x9;024c&lt;br&gt;&#xA;स्त्रियास्तु यद्भवेद्वित्तं पित्रा दत्तं युधिष्ठिर&#x9;025a&lt;br&gt;&#xA;ब्राह्मण्यास्तद्धरेत्कन्या यथा पुत्रस्तथा हि सा&#x9;025c&lt;br&gt;&#xA;सा हि पुत्रसमा राजन्विहिता कुरुनन्दन&#x9;025e&lt;br&gt;&#xA;एवमेतत्समुद्दिष्टं धर्मेषु भरतर्षभ&#x9;026a&lt;br&gt;&#xA;एतद्धर्ममनुस्मृत्य न वृथा साधयेद्धनम्&#x9;026c&lt;br&gt;&#xA;युधिष्ठिर उवाच&#x9;027&lt;br&gt;&#xA;शूद्रायां ब्राह्मणाज्जातो यद्यदेयधनः स्मृतः&#x9;027a&lt;br&gt;&#xA;केन प्रतिविशेषेण दशमोऽप्यस्य दीयते&#x9;027c&lt;br&gt;&#xA;ब्राह्मण्यां ब्राह्मणाज्जातो ब्राह्मणः स्यान्न संशयः&#x9;028a&lt;br&gt;&#xA;क्षत्रियायां तथैव स्याद्वैश्यायामपि चैव हि&#x9;028c&lt;br&gt;&#xA;कस्मात्ते विषमं भागं भजेरन्नृपसत्तम&#x9;029a&lt;br&gt;&#xA;यदा सर्वे त्रयो वर्णास्त्वयोक्ता ब्राह्मणा इति&#x9;029c&lt;br&gt;&#xA;भीष्म उवाच&#x9;030&lt;br&gt;&#xA;दारा इत्युच्यते लोके नाम्नैकेन परन्तप&#x9;030a&lt;br&gt;&#xA;प्रोक्तेन चैकनाम्नायं विशेषः सुमहान्भवेत्&#x9;030c&lt;br&gt;&#xA;तिस्रः कृत्वा पुरो भार्याः पश्चाद्विन्देत ब्राह्मणीम्&#x9;031a&lt;br&gt;&#xA;सा ज्येष्ठा सा च पूज्या स्यात्सा च ताभ्यो गरीयसी&#x9;031c&lt;br&gt;&#xA;स्नानं प्रसाधनं भर्तुर्दन्तधावनमञ्जनम्&#x9;032a&lt;br&gt;&#xA;हव्यं कव्यं च यच्चान्यद्धर्मयुक्तं भवेद्गृहे&#x9;032c&lt;br&gt;&#xA;न तस्यां जातु तिष्ठन्त्यामन्या तत्कर्तुमर्हति&#x9;033a&lt;br&gt;&#xA;ब्राह्मणी त्वेव तत्कुर्याद्ब्राह्मणस्य युधिष्ठिर&#x9;033c&lt;br&gt;&#xA;अन्नं पानं च माल्यं च वासांस्याभरणानि च&#x9;034a&lt;br&gt;&#xA;ब्राह्मण्यै तानि देयानि भर्तुः सा हि गरीयसी&#x9;034c&lt;br&gt;&#xA;मनुनाभिहितं शास्त्रं यच्चापि कुरुनन्दन&#x9;035a&lt;br&gt;&#xA;तत्राप्येष महाराज दृष्टो धर्मः सनातनः&#x9;035c&lt;br&gt;&#xA;अथ चेदन्यथा कुर्याद्यदि कामाद्युधिष्ठिर&#x9;036a&lt;br&gt;&#xA;यथा ब्राह्मणचण्डालः पूर्वदृष्टस्तथैव सः&#x9;036c&lt;br&gt;&#xA;ब्राह्मण्याः सदृशः पुत्रः क्षत्रियायाश्च यो भवेत्&#x9;037a&lt;br&gt;&#xA;राजन्विशेषो नास्त्यत्र वर्णयोरुभयोरपि&#x9;037c&lt;br&gt;&#xA;न तु जात्या समा लोके ब्राह्मण्याः क्षत्रिया भवेत्&#x9;038a&lt;br&gt;&#xA;ब्राह्मण्याः प्रथमः पुत्रो भूयान्स्याद्राजसत्तम&#x9;038c&lt;br&gt;&#xA;भूयोऽपि भूयसा हार्यं पितृवित्ताद्युधिष्ठिर&#x9;038e&lt;br&gt;&#xA;यथा न सदृशी जातु ब्राह्मण्याः क्षत्रिया भवेत्&#x9;039a&lt;br&gt;&#xA;क्षत्रियायास्तथा वैश्या न जातु सदृशी भवेत्&#x9;039c&lt;br&gt;&#xA;श्रीश्च राज्यं च कोशश्च क्षत्रियाणां युधिष्ठिर&#x9;040a&lt;br&gt;&#xA;विहितं दृश्यते राजन्सागरान्ता च मेदिनी&#x9;040c&lt;br&gt;&#xA;क्षत्रियो हि स्वधर्मेण श्रियं प्राप्नोति भूयसीम्&#x9;041a&lt;br&gt;&#xA;राजा दण्डधरो राजन्रक्षा नान्यत्र क्षत्रियात्&#x9;041c&lt;br&gt;&#xA;ब्राह्मणा हि महाभागा देवानामपि देवताः&#x9;042a&lt;br&gt;&#xA;तेषु राजा प्रवर्तेत पूजया विधिपूर्वकम्&#x9;042c&lt;br&gt;&#xA;प्रणीतमृषिभिर्ज्ञात्वा धर्मं शाश्वतमव्ययम्&#x9;043a&lt;br&gt;&#xA;लुप्यमानाः स्वधर्मेण क्षत्रियो रक्षति प्रजाः&#x9;043c&lt;br&gt;&#xA;दस्युभिर्ह्रियमाणं च धनं दाराश्च सर्वशः&#x9;044a&lt;br&gt;&#xA;सर्वेषामेव वर्णानां त्राता भवति पार्थिवः&#x9;044c&lt;br&gt;&#xA;भूयान्स्यात्क्षत्रियापुत्रो वैश्यापुत्रान्न संशयः&#x9;045a&lt;br&gt;&#xA;भूयस्तेनापि हर्तव्यं पितृवित्ताद्युधिष्ठिर&#x9;045c&lt;br&gt;&#xA;युधिष्ठिर उवाच&#x9;046&lt;br&gt;&#xA;उक्तं ते विधिवद्राजन्ब्राह्मणस्वे पितामह&#x9;046a&lt;br&gt;&#xA;इतरेषां तु वर्णानां कथं विनियमो भवेत्&#x9;046c&lt;br&gt;&#xA;भीष्म उवाच&#x9;047&lt;br&gt;&#xA;क्षत्रियस्यापि भार्ये द्वे विहिते कुरुनन्दन&#x9;047a&lt;br&gt;&#xA;तृतीया च भवेच्छूद्रा न तु दृष्टान्ततः स्मृता&#x9;047c&lt;br&gt;&#xA;एष एव क्रमो हि स्यात्क्षत्रियाणां युधिष्ठिर&#x9;048a&lt;br&gt;&#xA;अष्टधा तु भवेत्कार्यं क्षत्रियस्वं युधिष्ठिर&#x9;048c&lt;br&gt;&#xA;क्षत्रियाया हरेत्पुत्रश्चतुरोंऽशान्पितुर्धनात्&#x9;049a&lt;br&gt;&#xA;युद्धावहारिकं यच्च पितुः स्यात्स हरेच्च तत्&#x9;049c&lt;br&gt;&#xA;वैश्यापुत्रस्तु भागांस्त्रीन्शूद्रापुत्रस्तथाष्टमम्&#x9;050a&lt;br&gt;&#xA;सोऽपि दत्तं हरेत्पित्रा नादत्तं हर्तुमर्हति&#x9;050c&lt;br&gt;&#xA;एकैव हि भवेद्भार्या वैश्यस्य कुरुनन्दन&#x9;051a&lt;br&gt;&#xA;द्वितीया वा भवेच्छूद्रा न तु दृष्टान्ततः स्मृता&#x9;051c&lt;br&gt;&#xA;वैश्यस्य वर्तमानस्य वैश्यायां भरतर्षभ&#x9;052a&lt;br&gt;&#xA;शूद्रायां चैव कौन्तेय तयोर्विनियमः स्मृतः&#x9;052c&lt;br&gt;&#xA;पञ्चधा तु भवेत्कार्यं वैश्यस्वं भरतर्षभ&#x9;053a&lt;br&gt;&#xA;तयोरपत्ये वक्ष्यामि विभागं च जनाधिप&#x9;053c&lt;br&gt;&#xA;वैश्यापुत्रेण हर्तव्याश्चत्वारोंऽशाः पितुर्धनात्&#x9;054a&lt;br&gt;&#xA;पञ्चमस्तु भवेद्भागः शूद्रापुत्राय भारत&#x9;054c&lt;br&gt;&#xA;सोऽपि दत्तं हरेत्पित्रा नादत्तं हर्तुमर्हति&#x9;055a&lt;br&gt;&#xA;त्रिभिर्वर्णैस्तथा जातः शूद्रो देयधनो भवेत्&#x9;055c&lt;br&gt;&#xA;शूद्रस्य स्यात्सवर्णैव भार्या नान्या कथञ्चन&#x9;056a&lt;br&gt;&#xA;शूद्रस्य समभागः स्याद्यदि पुत्रशतं भवेत्&#x9;056c&lt;br&gt;&#xA;जातानां समवर्णासु पुत्राणामविशेषतः&#x9;057a&lt;br&gt;&#xA;सर्वेषामेव वर्णानां समभागो धने स्मृतः&#x9;057c&lt;br&gt;&#xA;ज्येष्ठस्य भागो ज्येष्ठः स्यादेकांशो यः प्रधानतः&#x9;058a&lt;br&gt;&#xA;एष दायविधिः पार्थ पूर्वमुक्तः स्वयम्भुवा&#x9;058c&lt;br&gt;&#xA;समवर्णासु जातानां विशेषोऽस्त्यपरो नृप&#x9;059a&lt;br&gt;&#xA;विवाहवैशेष्यकृतः पूर्वः पूर्वो विशिष्यते&#x9;059c&lt;br&gt;&#xA;हरेज्ज्येष्ठः प्रधानांशमेकं तुल्यासुतेष्वपि&#x9;060a&lt;br&gt;&#xA;मध्यमो मध्यमं चैव कनीयांस्तु कनीयसम्&#x9;060c&lt;br&gt;&#xA;एवं जातिषु सर्वासु सवर्णाः श्रेष्ठतां गताः&#x9;061a&lt;br&gt;&#xA;महर्षिरपि चैतद्वै मारीचः काश्यपोऽब्रवीत्&#x9;061c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/048/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/048/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;अर्थाश्रयाद्वा कामाद्वा वर्णानां वाप्यनिश्चयात्&#x9;001a&lt;br&gt;&#xA;अज्ञानाद्वापि वर्णानां जायते वर्णसङ्करः&#x9;001c&lt;br&gt;&#xA;तेषामेतेन विधिना जातानां वर्णसङ्करे&#x9;002a&lt;br&gt;&#xA;को धर्मः कानि कर्माणि तन्मे ब्रूहि पितामह&#x9;002c&lt;br&gt;&#xA;भीष्म उवाच&#x9;003&lt;br&gt;&#xA;चातुर्वर्ण्यस्य कर्माणि चातुर्वर्ण्यं च केवलम्&#x9;003a&lt;br&gt;&#xA;असृजत्स ह यज्ञार्थे पूर्वमेव प्रजापतिः&#x9;003c&lt;br&gt;&#xA;भार्याश्चतस्रो विप्रस्य द्वयोरात्मास्य जायते&#x9;004a&lt;br&gt;&#xA;आनुपूर्व्याद्द्वयोर्हीनौ मातृजात्यौ प्रसूयतः&#x9;004c&lt;br&gt;&#xA;परं शवाद्ब्राह्मणस्यैष पुत्रः शूद्रापुत्रं पारशवं तमाहुः&#x9;005a&lt;br&gt;&#xA;शुश्रूषकः स्वस्य कुलस्य स स्यात्स्वं चारित्रं नित्यमथो न जह्यात्&#x9;005c&lt;br&gt;&#xA;सर्वानुपायानपि सम्प्रधार्य समुद्धरेत्स्वस्य कुलस्य तन्तुम्&#x9;006a&lt;br&gt;&#xA;ज्येष्ठो यवीयानपि यो द्विजस्य शुश्रूषवान्दानपरायणः स्यात्&#x9;006c&lt;br&gt;&#xA;तिस्रः क्षत्रियसम्बन्धाद्द्वयोरात्मास्य जायते&#x9;007a&lt;br&gt;&#xA;हीनवर्णस्तृतीयायां शूद्र उग्र इति स्मृतः&#x9;007c&lt;br&gt;&#xA;द्वे चापि भार्ये वैश्यस्य द्वयोरात्मास्य जायते&#x9;008a&lt;br&gt;&#xA;शूद्रा शूद्रस्य चाप्येका शूद्रमेव प्रजायते&#x9;008c&lt;br&gt;&#xA;अतो विशिष्टस्त्वधमो गुरुदारप्रधर्षकः&#x9;009a&lt;br&gt;&#xA;बाह्यं वर्णं जनयति चातुर्वर्ण्यविगर्हितम्&#x9;009c&lt;br&gt;&#xA;अयाज्यं क्षत्रियो व्रात्यं सूतं स्तोमक्रियापरम्&#x9;010a&lt;br&gt;&#xA;वैश्यो वैदेहकं चापि मौद्गल्यमपवर्जितम्&#x9;010c&lt;br&gt;&#xA;शूद्रश्चण्डालमत्युग्रं वध्यघ्नं बाह्यवासिनम्&#x9;011a&lt;br&gt;&#xA;ब्राह्मण्यां सम्प्रजायन्त इत्येते कुलपांसनाः&#x9;011c&lt;br&gt;&#xA;एते मतिमतां श्रेष्ठ वर्णसङ्करजाः प्रभो&#x9;011e&lt;br&gt;&#xA;बन्दी तु जायते वैश्यान्मागधो वाक्यजीवनः&#x9;012a&lt;br&gt;&#xA;शूद्रान्निषादो मत्स्यघ्नः क्षत्रियायां व्यतिक्रमात्&#x9;012c&lt;br&gt;&#xA;शूद्रादायोगवश्चापि वैश्यायां ग्रामधर्मिणः&#x9;013a&lt;br&gt;&#xA;ब्राह्मणैरप्रतिग्राह्यस्तक्षा स वनजीवनः&#x9;013c&lt;br&gt;&#xA;एतेऽपि सदृशं वर्णं जनयन्ति स्वयोनिषु&#x9;014a&lt;br&gt;&#xA;मातृजात्यां प्रसूयन्ते प्रवरा हीनयोनिषु&#x9;014c&lt;br&gt;&#xA;यथा चतुर्षु वर्णेषु द्वयोरात्मास्य जायते&#x9;015a&lt;br&gt;&#xA;आनन्तर्यात्तु जायन्ते तथा बाह्याः प्रधानतः&#x9;015c&lt;br&gt;&#xA;ते चापि सदृशं वर्णं जनयन्ति स्वयोनिषु&#x9;016a&lt;br&gt;&#xA;परस्परस्य वर्तन्तो जनयन्ति विगर्हितान्&#x9;016c&lt;br&gt;&#xA;यथा च शूद्रो ब्राह्मण्यां जन्तुं बाह्यं प्रसूयते&#x9;017a&lt;br&gt;&#xA;एवं बाह्यतराद्बाह्यश्चातुर्वर्ण्यात्प्रसूयते&#x9;017c&lt;br&gt;&#xA;प्रतिलोमं तु वर्तन्तो बाह्याद्बाह्यतरं पुनः&#x9;018a&lt;br&gt;&#xA;हीना हीनात्प्रसूयन्ते वर्णाः पञ्चदशैव ते&#x9;018c&lt;br&gt;&#xA;अगम्यागमनाच्चैव वर्तते वर्णसङ्करः&#x9;019a&lt;br&gt;&#xA;व्रात्यानामत्र जायन्ते सैरन्ध्रा मागधेषु च&#x9;019c&lt;br&gt;&#xA;प्रसाधनोपचारज्ञमदासं दासजीवनम्&#x9;019e&lt;br&gt;&#xA;अतश्चायोगवं सूते वागुरावनजीवनम्&#x9;020a&lt;br&gt;&#xA;मैरेयकं च वैदेहः सम्प्रसूतेऽथ माधुकम्&#x9;020c&lt;br&gt;&#xA;निषादो मुद्गरं सूते दाशं नावोपजीविनम्&#x9;021a&lt;br&gt;&#xA;मृतपं चापि चण्डालः श्वपाकमतिकुत्सितम्&#x9;021c&lt;br&gt;&#xA;चतुरो मागधी सूते क्रूरान्मायोपजीविनः&#x9;022a&lt;br&gt;&#xA;मांसस्वादुकरं सूदं सौगन्धमिति सञ्ज्ञितम्&#x9;022c&lt;br&gt;&#xA;वैदेहकाच्च पापिष्ठं क्रूरं भार्योपजीविनम्&#x9;023a&lt;br&gt;&#xA;निषादान्मद्रनाभं च खरयानप्रयायिनम्&#x9;023c&lt;br&gt;&#xA;चण्डालात्पुल्कसं चापि खराश्वगजभोजिनम्&#x9;024a&lt;br&gt;&#xA;मृतचेलप्रतिच्छन्नं भिन्नभाजनभोजिनम्&#x9;024c&lt;br&gt;&#xA;आयोगवीषु जायन्ते हीनवर्णासु ते त्रयः&#x9;025a&lt;br&gt;&#xA;क्षुद्रो वैदेहकादन्ध्रो बहिर्ग्रामप्रतिश्रयः&#x9;025c&lt;br&gt;&#xA;कारावरो निषाद्यां तु चर्मकारात्प्रजायते&#x9;026a&lt;br&gt;&#xA;चण्डालात्पाण्डुसौपाकस्त्वक्सारव्यवहारवान्&#x9;026c&lt;br&gt;&#xA;आहिण्डिको निषादेन वैदेह्यां सम्प्रजायते&#x9;027a&lt;br&gt;&#xA;चण्डालेन तु सौपाको मौद्गल्यसमवृत्तिमान्&#x9;027c&lt;br&gt;&#xA;निषादी चापि चण्डालात्पुत्रमन्तावसायिनम्&#x9;028a&lt;br&gt;&#xA;श्मशानगोचरं सूते बाह्यैरपि बहिष्कृतम्&#x9;028c&lt;br&gt;&#xA;इत्येताः सङ्करे जात्यः पितृमातृव्यतिक्रमात्&#x9;029a&lt;br&gt;&#xA;प्रच्छन्ना वा प्रकाशा वा वेदितव्याः स्वकर्मभिः&#x9;029c&lt;br&gt;&#xA;चतुर्णामेव वर्णानां धर्मो नान्यस्य विद्यते&#x9;030a&lt;br&gt;&#xA;वर्णानां धर्महीनेषु सञ्ज्ञा नास्तीह कस्यचित्&#x9;030c&lt;br&gt;&#xA;यदृच्छयोपसम्पन्नैर्यज्ञसाधुबहिष्कृतैः&#x9;031a&lt;br&gt;&#xA;बाह्या बाह्यैस्तु जायन्ते यथावृत्ति यथाश्रयम्&#x9;031c&lt;br&gt;&#xA;चतुष्पथश्मशानानि शैलांश्चान्यान्वनस्पतीन्&#x9;032a&lt;br&gt;&#xA;युञ्जन्ते चाप्यलङ्कारांस्तथोपकरणानि च&#x9;032c&lt;br&gt;&#xA;गोब्राह्मणार्थे साहाय्यं कुर्वाणा वै न संशयः&#x9;033a&lt;br&gt;&#xA;आनृशंस्यमनुक्रोशः सत्यवाक्यमथ क्षमा&#x9;033c&lt;br&gt;&#xA;स्वशरीरैः परित्राणं बाह्यानां सिद्धिकारकम्&#x9;034a&lt;br&gt;&#xA;मनुजव्याघ्र भवति तत्र मे नास्ति संशयः&#x9;034c&lt;br&gt;&#xA;यथोपदेशं परिकीर्तितासु नरः प्रजायेत विचार्य बुद्धिमान्&#x9;035a&lt;br&gt;&#xA;विहीनयोनिर्हि सुतोऽवसादयेत्तितीर्षमाणं सलिले यथोपलम्&#x9;035c&lt;br&gt;&#xA;अविद्वांसमलं लोके विद्वांसमपि वा पुनः&#x9;036a&lt;br&gt;&#xA;नयन्ते ह्युत्पथं नार्यः कामक्रोधवशानुगम्&#x9;036c&lt;br&gt;&#xA;स्वभावश्चैव नारीणां नराणामिह दूषणम्&#x9;037a&lt;br&gt;&#xA;इत्यर्थं न प्रसज्जन्ते प्रमदासु विपश्चितः&#x9;037c&lt;br&gt;&#xA;युधिष्ठिर उवाच&#x9;038&lt;br&gt;&#xA;वर्णापेतमविज्ञातं नरं कलुषयोनिजम्&#x9;038a&lt;br&gt;&#xA;आर्यरूपमिवानार्यं कथं विद्यामहे नृप&#x9;038c&lt;br&gt;&#xA;भीष्म उवाच&#x9;039&lt;br&gt;&#xA;योनिसङ्कलुषे जातं नानाचारसमाहितम्&#x9;039a&lt;br&gt;&#xA;कर्मभिः सज्जनाचीर्णैर्विज्ञेया योनिशुद्धता&#x9;039c&lt;br&gt;&#xA;अनार्यत्वमनाचारः क्रूरत्वं निष्क्रियात्मता&#x9;040a&lt;br&gt;&#xA;पुरुषं व्यञ्जयन्तीह लोके कलुषयोनिजम्&#x9;040c&lt;br&gt;&#xA;पित्र्यं वा भजते शीलं मातृजं वा तथोभयम्&#x9;041a&lt;br&gt;&#xA;न कथञ्चन सङ्कीर्णः प्रकृतिं स्वां नियच्छति&#x9;041c&lt;br&gt;&#xA;यथैव सदृशो रूपे मातापित्रोर्हि जायते&#x9;042a&lt;br&gt;&#xA;व्याघ्रश्चित्रैस्तथा योनिं पुरुषः स्वां नियच्छति&#x9;042c&lt;br&gt;&#xA;कुलस्रोतसि सञ्छन्ने यस्य स्याद्योनिसङ्करः&#x9;043a&lt;br&gt;&#xA;संश्रयत्येव तच्छीलं नरोऽल्पमपि वा बहु&#x9;043c&lt;br&gt;&#xA;आर्यरूपसमाचारं चरन्तं कृतके पथि&#x9;044a&lt;br&gt;&#xA;स्ववर्णमन्यवर्णं वा स्वशीलं शास्ति निश्चये&#x9;044c&lt;br&gt;&#xA;नानावृत्तेषु भूतेषु नानाकर्मरतेषु च&#x9;045a&lt;br&gt;&#xA;जन्मवृत्तसमं लोके सुश्लिष्टं न विरज्यते&#x9;045c&lt;br&gt;&#xA;शरीरमिह सत्त्वेन नरस्य परिकृष्यते&#x9;046a&lt;br&gt;&#xA;ज्येष्ठमध्यावरं सत्त्वं तुल्यसत्त्वं प्रमोदते&#x9;046c&lt;br&gt;&#xA;ज्यायांसमपि शीलेन विहीनं नैव पूजयेत्&#x9;047a&lt;br&gt;&#xA;अपि शूद्रं तु सद्वृत्तं धर्मज्ञमभिपूजयेत्&#x9;047c&lt;br&gt;&#xA;आत्मानमाख्याति हि कर्मभिर्नरः स्वशीलचारित्रकृतैः शुभाशुभैः&#x9;048a&lt;br&gt;&#xA;प्रनष्टमप्यात्मकुलं तथा नरः पुनः प्रकाशं कुरुते स्वकर्मभिः&#x9;048c&lt;br&gt;&#xA;योनिष्वेतासु सर्वासु सङ्कीर्णास्वितरासु च&#x9;049a&lt;br&gt;&#xA;यत्रात्मानं न जनयेद्बुधस्ताः परिवर्जयेत्&#x9;049c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/049/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/049/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;ब्रूहि पुत्रान्कुरुश्रेष्ठ वर्णानां त्वं पृथक्पृथक्&#x9;001a&lt;br&gt;&#xA;कीदृश्यां कीदृशाश्चापि पुत्राः कस्य च के च ते&#x9;001c&lt;br&gt;&#xA;विप्रवादाः सुबहुशः श्रूयन्ते पुत्रकारिताः&#x9;002a&lt;br&gt;&#xA;अत्र नो मुह्यतां राजन्संशयं छेत्तुमर्हसि&#x9;002c&lt;br&gt;&#xA;भीष्म उवाच&#x9;003&lt;br&gt;&#xA;आत्मा पुत्रस्तु विज्ञेयस्तस्यानन्तरजश्च यः&#x9;003a&lt;br&gt;&#xA;नियुक्तजश्च विज्ञेयः सुतः प्रसृतजस्तथा&#x9;003c&lt;br&gt;&#xA;पतितस्य च भार्यायां भर्त्रा सुसमवेतया&#x9;004a&lt;br&gt;&#xA;तथा दत्तकृतौ पुत्रावध्यूढश्च तथापरः&#x9;004c&lt;br&gt;&#xA;षडपध्वंसजाश्चापि कानीनापसदास्तथा&#x9;005a&lt;br&gt;&#xA;इत्येते ते समाख्यातास्तान्विजानीहि भारत&#x9;005c&lt;br&gt;&#xA;युधिष्ठिर उवाच&#x9;006&lt;br&gt;&#xA;षडपध्वंसजाः के स्युः के वाप्यपसदास्तथा&#x9;006a&lt;br&gt;&#xA;एतत्सर्वं यथातत्त्वं व्याख्यातुं मे त्वमर्हसि&#x9;006c&lt;br&gt;&#xA;भीष्म उवाच&#x9;007&lt;br&gt;&#xA;त्रिषु वर्णेषु ये पुत्रा ब्राह्मणस्य युधिष्ठिर&#x9;007a&lt;br&gt;&#xA;वर्णयोश्च द्वयोः स्यातां यौ राजन्यस्य भारत&#x9;007c&lt;br&gt;&#xA;एको द्विवर्ण एवाथ तथात्रैवोपलक्षितः&#x9;008a&lt;br&gt;&#xA;षडपध्वंसजास्ते हि तथैवापसदाञ्शृणु&#x9;008c&lt;br&gt;&#xA;चण्डालो व्रात्यवेनौ च ब्राह्मण्यां क्षत्रियासु च&#x9;009a&lt;br&gt;&#xA;वैश्यायां चैव शूद्रस्य लक्ष्यन्तेऽपसदास्त्रयः&#x9;009c&lt;br&gt;&#xA;मागधो वामकश्चैव द्वौ वैश्यस्योपलक्षितौ&#x9;010a&lt;br&gt;&#xA;ब्राह्मण्यां क्षत्रियायां च क्षत्रियस्यैक एव तु&#x9;010c&lt;br&gt;&#xA;ब्राह्मण्यां लक्ष्यते सूत इत्येतेऽपसदाः स्मृताः&#x9;011a&lt;br&gt;&#xA;पुत्ररेतो न शक्यं हि मिथ्या कर्तुं नराधिप&#x9;011c&lt;br&gt;&#xA;युधिष्ठिर उवाच&#x9;012&lt;br&gt;&#xA;क्षेत्रजं केचिदेवाहुः सुतं केचित्तु शुक्रजम्&#x9;012a&lt;br&gt;&#xA;तुल्यावेतौ सुतौ कस्य तन्मे ब्रूहि पितामह&#x9;012c&lt;br&gt;&#xA;भीष्म उवाच&#x9;013&lt;br&gt;&#xA;रेतजो वा भवेत्पुत्रस्त्यक्तो वा क्षेत्रजो भवेत्&#x9;013a&lt;br&gt;&#xA;अध्यूढः समयं भित्त्वेत्येतदेव निबोध मे&#x9;013c&lt;br&gt;&#xA;युधिष्ठिर उवाच&#x9;014&lt;br&gt;&#xA;रेतोजं विद्म वै पुत्रं क्षेत्रजस्यागमः कथम्&#x9;014a&lt;br&gt;&#xA;अध्यूढं विद्म वै पुत्रं हित्वा च समयं कथम्&#x9;014c&lt;br&gt;&#xA;भीष्म उवाच&#x9;015&lt;br&gt;&#xA;आत्मजं पुत्रमुत्पाद्य यस्त्यजेत्कारणान्तरे&#x9;015a&lt;br&gt;&#xA;न तत्र कारणं रेतः स क्षेत्रस्वामिनो भवेत्&#x9;015c&lt;br&gt;&#xA;पुत्रकामो हि पुत्रार्थे यां वृणीते विशां पते&#x9;016a&lt;br&gt;&#xA;तत्र क्षेत्रं प्रमाणं स्यान्न वै तत्रात्मजः सुतः&#x9;016c&lt;br&gt;&#xA;अन्यत्र क्षेत्रजः पुत्रो लक्ष्यते भरतर्षभ&#x9;017a&lt;br&gt;&#xA;न ह्यात्मा शक्यते हन्तुं दृष्टान्तोपगतो ह्यसौ&#x9;017c&lt;br&gt;&#xA;कश्चिच्च कृतकः पुत्रः सङ्ग्रहादेव लक्ष्यते&#x9;018a&lt;br&gt;&#xA;न तत्र रेतः क्षेत्रं वा प्रमाणं स्याद्युधिष्ठिर&#x9;018c&lt;br&gt;&#xA;युधिष्ठिर उवाच&#x9;019&lt;br&gt;&#xA;कीदृशः कृतकः पुत्रः सङ्ग्रहादेव लक्ष्यते&#x9;019a&lt;br&gt;&#xA;शुक्रं क्षेत्रं प्रमाणं वा यत्र लक्ष्येत भारत&#x9;019c&lt;br&gt;&#xA;भीष्म उवाच&#x9;020&lt;br&gt;&#xA;मातापितृभ्यां सन्त्यक्तं पथि यं तु प्रलक्षयेत्&#x9;020a&lt;br&gt;&#xA;न चास्य मातापितरौ ज्ञायेते स हि कृत्रिमः&#x9;020c&lt;br&gt;&#xA;अस्वामिकस्य स्वामित्वं यस्मिन्सम्प्रतिलक्षयेत्&#x9;021a&lt;br&gt;&#xA;सवर्णस्तं च पोषेत सवर्णस्तस्य जायते&#x9;021c&lt;br&gt;&#xA;युधिष्ठिर उवाच&#x9;022&lt;br&gt;&#xA;कथमस्य प्रयोक्तव्यः संस्कारः कस्य वा कथम्&#x9;022a&lt;br&gt;&#xA;देया कन्या कथं चेति तन्मे ब्रूहि पितामह&#x9;022c&lt;br&gt;&#xA;भीष्म उवाच&#x9;023&lt;br&gt;&#xA;आत्मवत्तस्य कुर्वीत संस्कारं स्वामिवत्तथा&#x9;023a&lt;br&gt;&#xA;त्यक्तो मातापितृभ्यां यः सवर्णं प्रतिपद्यते&#x9;024a&lt;br&gt;&#xA;तद्गोत्रवर्णतस्तस्य कुर्यात्संस्कारमच्युत&#x9;024c&lt;br&gt;&#xA;अथ देया तु कन्या स्यात्तद्वर्णेन युधिष्ठिर&#x9;025a&lt;br&gt;&#xA;संस्कर्तुं मातृगोत्रं च मातृवर्णविनिश्चये&#x9;025c&lt;br&gt;&#xA;कानीनाध्यूढजौ चापि विज्ञेयौ पुत्रकिल्बिषौ&#x9;026a&lt;br&gt;&#xA;तावपि स्वाविव सुतौ संस्कार्याविति निश्चयः&#x9;026c&lt;br&gt;&#xA;क्षेत्रजो वाप्यपसदो येऽध्यूढास्तेषु चाप्यथ&#x9;027a&lt;br&gt;&#xA;आत्मवद्वै प्रयुञ्जीरन्संस्कारं ब्राह्मणादयः&#x9;027c&lt;br&gt;&#xA;धर्मशास्त्रेषु वर्णानां निश्चयोऽयं प्रदृश्यते&#x9;028a&lt;br&gt;&#xA;एतत्ते सर्वमाख्यातं किं भूयः श्रोतुमिच्छसि&#x9;028c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/050/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/050/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;दर्शने कीदृशः स्नेहः संवासे च पितामह&#x9;001a&lt;br&gt;&#xA;महाभाग्यं गवां चैव तन्मे ब्रूहि पितामह&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;हन्त ते कथयिष्यामि पुरावृत्तं महाद्युते&#x9;002a&lt;br&gt;&#xA;नहुषस्य च संवादं महर्षेश्च्यवनस्य च&#x9;002c&lt;br&gt;&#xA;पुरा महर्षिश्च्यवनो भार्गवो भरतर्षभ&#x9;003a&lt;br&gt;&#xA;उदवासकृतारम्भो बभूव सुमहाव्रतः&#x9;003c&lt;br&gt;&#xA;निहत्य मानं क्रोधं च प्रहर्षं शोकमेव च&#x9;004a&lt;br&gt;&#xA;वर्षाणि द्वादश मुनिर्जलवासे धृतव्रतः&#x9;004c&lt;br&gt;&#xA;आदधत्सर्वभूतेषु विस्रम्भं परमं शुभम्&#x9;005a&lt;br&gt;&#xA;जलेचरेषु सत्त्वेषु शीतरश्मिरिव प्रभुः&#x9;005c&lt;br&gt;&#xA;स्थाणुभूतः शुचिर्भूत्वा दैवतेभ्यः प्रणम्य च&#x9;006a&lt;br&gt;&#xA;गङ्गायमुनयोर्मध्ये जलं सम्प्रविवेश ह&#x9;006c&lt;br&gt;&#xA;गङ्गायमुनयोर्वेगं सुभीमं भीमनिःस्वनम्&#x9;007a&lt;br&gt;&#xA;प्रतिजग्राह शिरसा वातवेगसमं जवे&#x9;007c&lt;br&gt;&#xA;गङ्गा च यमुना चैव सरितश्चानुगास्तयोः&#x9;008a&lt;br&gt;&#xA;प्रदक्षिणमृषिं चक्रुर्न चैनं पर्यपीडयन्&#x9;008c&lt;br&gt;&#xA;अन्तर्जले स सुष्वाप काष्ठभूतो महामुनिः&#x9;009a&lt;br&gt;&#xA;ततश्चोर्ध्वस्थितो धीमानभवद्भरतर्षभ&#x9;009c&lt;br&gt;&#xA;जलौकसां स सत्त्वानां बभूव प्रियदर्शनः&#x9;010a&lt;br&gt;&#xA;उपाजिघ्रन्त च तदा मत्स्यास्तं हृष्टमानसाः&#x9;010c&lt;br&gt;&#xA;तत्र तस्यासतः कालः समतीतोऽभवन्महान्&#x9;010e&lt;br&gt;&#xA;ततः कदाचित्समये कस्मिंश्चिन्मत्स्यजीविनः&#x9;011a&lt;br&gt;&#xA;तं देशं समुपाजग्मुर्जालहस्ता महाद्युते&#x9;011c&lt;br&gt;&#xA;निषादा बहवस्तत्र मत्स्योद्धरणनिश्चिताः&#x9;012a&lt;br&gt;&#xA;व्यायता बलिनः शूराः सलिलेष्वनिवर्तिनः&#x9;012c&lt;br&gt;&#xA;अभ्याययुश्च तं देशं निश्चिता जालकर्मणि&#x9;012e&lt;br&gt;&#xA;जालं च योजयामासुर्विशेषेण जनाधिप&#x9;013a&lt;br&gt;&#xA;मत्स्योदकं समासाद्य तदा भरतसत्तम&#x9;013c&lt;br&gt;&#xA;ततस्ते बहुभिर्योगैः कैवर्ता मत्स्यकाङ्क्षिणः&#x9;014a&lt;br&gt;&#xA;गङ्गायमुनयोर्वारि जालैरभ्यकिरंस्ततः&#x9;014c&lt;br&gt;&#xA;जालं सुविततं तेषां नवसूत्रकृतं तथा&#x9;015a&lt;br&gt;&#xA;विस्तारायामसम्पन्नं यत्तत्र सलिले क्षमम्&#x9;015c&lt;br&gt;&#xA;ततस्ते सुमहच्चैव बलवच्च सुवर्तितम्&#x9;016a&lt;br&gt;&#xA;प्रकीर्य सर्वतः सर्वे जालं चकृषिरे तदा&#x9;016c&lt;br&gt;&#xA;अभीतरूपाः संहृष्टास्तेऽन्योन्यवशवर्तिनः&#x9;017a&lt;br&gt;&#xA;बबन्धुस्तत्र मत्स्यांश्च तथान्याञ्जलचारिणः&#x9;017c&lt;br&gt;&#xA;तथा मत्स्यैः परिवृतं च्यवनं भृगुनन्दनम्&#x9;018a&lt;br&gt;&#xA;आकर्षन्त महाराज जालेनाथ यदृच्छया&#x9;018c&lt;br&gt;&#xA;नदीशैवलदिग्धाङ्गं हरिश्मश्रुजटाधरम्&#x9;019a&lt;br&gt;&#xA;लग्नैः शङ्खगणैर्गात्रैः कोष्ठैश्चित्रैरिवावृतम्&#x9;019c&lt;br&gt;&#xA;तं जालेनोद्धृतं दृष्ट्वा ते तदा वेदपारगम्&#x9;020a&lt;br&gt;&#xA;सर्वे प्राञ्जलयो दाशाः शिरोभिः प्रापतन्भुवि&#x9;020c&lt;br&gt;&#xA;परिखेदपरित्रासाज्जालस्याकर्षणेन च&#x9;021a&lt;br&gt;&#xA;मत्स्या बभूवुर्व्यापन्नाः स्थलसङ्कर्षणेन च&#x9;021c&lt;br&gt;&#xA;स मुनिस्तत्तदा दृष्ट्वा मत्स्यानां कदनं कृतम्&#x9;022a&lt;br&gt;&#xA;बभूव कृपयाविष्टो निःश्वसंश्च पुनः पुनः&#x9;022c&lt;br&gt;&#xA;निषादा ऊचुः&#x9;023&lt;br&gt;&#xA;अज्ञानाद्यत्कृतं पापं प्रसादं तत्र नः कुरु&#x9;023a&lt;br&gt;&#xA;करवाम प्रियं किं ते तन्नो ब्रूहि महामुने&#x9;023c&lt;br&gt;&#xA;भीष्म उवाच&#x9;024&lt;br&gt;&#xA;इत्युक्तो मत्स्यमध्यस्थश्च्यवनो वाक्यमब्रवीत्&#x9;024a&lt;br&gt;&#xA;यो मेऽद्य परमः कामस्तं शृणुध्वं समाहिताः&#x9;024c&lt;br&gt;&#xA;प्राणोत्सर्गं विक्रयं वा मत्स्यैर्यास्याम्यहं सह&#x9;025a&lt;br&gt;&#xA;संवासान्नोत्सहे त्यक्तुं सलिलाध्युषितानिमान्&#x9;025c&lt;br&gt;&#xA;इत्युक्तास्ते निषादास्तु सुभृशं भयकम्पिताः&#x9;026a&lt;br&gt;&#xA;सर्वे विषण्णवदना नहुषाय न्यवेदयन्&#x9;026c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/051/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/051/</guid>
      <description>&lt;p&gt;भीष्म उवाच&#x9;001&lt;br&gt;&#xA;नहुषस्तु ततः श्रुत्वा च्यवनं तं तथागतम्&#x9;001a&lt;br&gt;&#xA;त्वरितः प्रययौ तत्र सहामात्यपुरोहितः&#x9;001c&lt;br&gt;&#xA;शौचं कृत्वा यथान्यायं प्राञ्जलिः प्रयतो नृपः&#x9;002a&lt;br&gt;&#xA;आत्मानमाचचक्षे च च्यवनाय महात्मने&#x9;002c&lt;br&gt;&#xA;अर्चयामास तं चापि तस्य राज्ञः पुरोहितः&#x9;003a&lt;br&gt;&#xA;सत्यव्रतं महाभागं देवकल्पं विशां पते&#x9;003c&lt;br&gt;&#xA;नहुष उवाच&#x9;004&lt;br&gt;&#xA;करवाणि प्रियं किं ते तन्मे व्याख्यातुमर्हसि&#x9;004a&lt;br&gt;&#xA;सर्वं कर्तास्मि भगवन्यद्यपि स्यात्सुदुष्करम्&#x9;004c&lt;br&gt;&#xA;च्यवन उवाच&#x9;005&lt;br&gt;&#xA;श्रमेण महता युक्ताः कैवर्ता मत्स्यजीविनः&#x9;005a&lt;br&gt;&#xA;मम मूल्यं प्रयच्छैभ्यो मत्स्यानां विक्रयैः सह&#x9;005c&lt;br&gt;&#xA;नहुष उवाच&#x9;006&lt;br&gt;&#xA;सहस्रं दीयतां मूल्यं निषादेभ्यः पुरोहित&#x9;006a&lt;br&gt;&#xA;निष्क्रयार्थं भगवतो यथाह भृगुनन्दनः&#x9;006c&lt;br&gt;&#xA;च्यवन उवाच&#x9;007&lt;br&gt;&#xA;सहस्रं नाहमर्हामि किं वा त्वं मन्यसे नृप&#x9;007a&lt;br&gt;&#xA;सदृशं दीयतां मूल्यं स्वबुद्ध्या निश्चयं कुरु&#x9;007c&lt;br&gt;&#xA;नहुष उवाच&#x9;008&lt;br&gt;&#xA;सहस्राणां शतं क्षिप्रं निषादेभ्यः प्रदीयताम्&#x9;008a&lt;br&gt;&#xA;स्यादेतत्तु भवेन्मूल्यं किं वान्यन्मन्यते भवान्&#x9;008c&lt;br&gt;&#xA;च्यवन उवाच&#x9;009&lt;br&gt;&#xA;नाहं शतसहस्रेण निमेयः पार्थिवर्षभ&#x9;009a&lt;br&gt;&#xA;दीयतां सदृशं मूल्यममात्यैः सह चिन्तय&#x9;009c&lt;br&gt;&#xA;नहुष उवाच&#x9;010&lt;br&gt;&#xA;कोटिः प्रदीयतां मूल्यं निषादेभ्यः पुरोहित&#x9;010a&lt;br&gt;&#xA;यदेतदपि नौपम्यमतो भूयः प्रदीयताम्&#x9;010c&lt;br&gt;&#xA;च्यवन उवाच&#x9;011&lt;br&gt;&#xA;राजन्नार्हाम्यहं कोटिं भूयो वापि महाद्युते&#x9;011a&lt;br&gt;&#xA;सदृशं दीयतां मूल्यं ब्राह्मणैः सह चिन्तय&#x9;011c&lt;br&gt;&#xA;नहुष उवाच&#x9;012&lt;br&gt;&#xA;अर्धराज्यं समग्रं वा निषादेभ्यः प्रदीयताम्&#x9;012a&lt;br&gt;&#xA;एतन्मूल्यमहं मन्ये किं वान्यन्मन्यसे द्विज&#x9;012c&lt;br&gt;&#xA;च्यवन उवाच&#x9;013&lt;br&gt;&#xA;अर्धराज्यं समग्रं वा नाहमर्हामि पार्थिव&#x9;013a&lt;br&gt;&#xA;सदृशं दीयतां मूल्यमृषिभिः सह चिन्त्यताम्&#x9;013c&lt;br&gt;&#xA;भीष्म उवाच&#x9;014&lt;br&gt;&#xA;महर्षेर्वचनं श्रुत्वा नहुषो दुःखकर्शितः&#x9;014a&lt;br&gt;&#xA;स चिन्तयामास तदा सहामात्यपुरोहितः&#x9;014c&lt;br&gt;&#xA;तत्र त्वन्यो वनचरः कश्चिन्मूलफलाशनः&#x9;015a&lt;br&gt;&#xA;नहुषस्य समीपस्थो गविजातोऽभवन्मुनिः&#x9;015c&lt;br&gt;&#xA;स समाभाष्य राजानमब्रवीद्द्विजसत्तमः&#x9;016a&lt;br&gt;&#xA;तोषयिष्याम्यहं विप्रं यथा तुष्टो भविष्यति&#x9;016c&lt;br&gt;&#xA;नाहं मिथ्यावचो ब्रूयां स्वैरेष्वपि कुतोऽन्यथा&#x9;017a&lt;br&gt;&#xA;भवतो यदहं ब्रूयां तत्कार्यमविशङ्कया&#x9;017c&lt;br&gt;&#xA;नहुष उवाच&#x9;018&lt;br&gt;&#xA;ब्रवीतु भगवान्मूल्यं महर्षेः सदृशं भृगोः&#x9;018a&lt;br&gt;&#xA;परित्रायस्व मामस्माद्विषयं च कुलं च मे&#x9;018c&lt;br&gt;&#xA;हन्याद्धि भगवान्क्रुद्धस्त्रैलोक्यमपि केवलम्&#x9;019a&lt;br&gt;&#xA;किं पुनर्मां तपोहीनं बाहुवीर्यपरायणम्&#x9;019c&lt;br&gt;&#xA;अगाधेऽम्भसि मग्नस्य सामात्यस्य सहर्त्विजः&#x9;020a&lt;br&gt;&#xA;प्लवो भव महर्षे त्वं कुरु मूल्यविनिश्चयम्&#x9;020c&lt;br&gt;&#xA;भीष्म उवाच&#x9;021&lt;br&gt;&#xA;नहुषस्य वचः श्रुत्वा गविजातः प्रतापवान्&#x9;021a&lt;br&gt;&#xA;उवाच हर्षयन्सर्वानमात्यान्पार्थिवं च तम्&#x9;021c&lt;br&gt;&#xA;अनर्घेया महाराज द्विजा वर्णमहत्तमाः&#x9;022a&lt;br&gt;&#xA;गावश्च पृथिवीपाल गौर्मूल्यं परिकल्प्यताम्&#x9;022c&lt;br&gt;&#xA;नहुषस्तु ततः श्रुत्वा महर्षेर्वचनं नृप&#x9;023a&lt;br&gt;&#xA;हर्षेण महता युक्तः सहामात्यपुरोहितः&#x9;023c&lt;br&gt;&#xA;अभिगम्य भृगोः पुत्रं च्यवनं संशितव्रतम्&#x9;024a&lt;br&gt;&#xA;इदं प्रोवाच नृपते वाचा सन्तर्पयन्निव&#x9;024c&lt;br&gt;&#xA;उत्तिष्ठोत्तिष्ठ विप्रर्षे गवा क्रीतोऽसि भार्गव&#x9;025a&lt;br&gt;&#xA;एतन्मूल्यमहं मन्ये तव धर्मभृतां वर&#x9;025c&lt;br&gt;&#xA;च्यवन उवाच&#x9;026&lt;br&gt;&#xA;उत्तिष्ठाम्येष राजेन्द्र सम्यक्क्रीतोऽस्मि तेऽनघ&#x9;026a&lt;br&gt;&#xA;गोभिस्तुल्यं न पश्यामि धनं किञ्चिदिहाच्युत&#x9;026c&lt;br&gt;&#xA;कीर्तनं श्रवणं दानं दर्शनं चापि पार्थिव&#x9;027a&lt;br&gt;&#xA;गवां प्रशस्यते वीर सर्वपापहरं शिवम्&#x9;027c&lt;br&gt;&#xA;गावो लक्ष्म्याः सदा मूलं गोषु पाप्मा न विद्यते&#x9;028a&lt;br&gt;&#xA;अन्नमेव सदा गावो देवानां परमं हविः&#x9;028c&lt;br&gt;&#xA;स्वाहाकारवषट्कारौ गोषु नित्यं प्रतिष्ठितौ&#x9;029a&lt;br&gt;&#xA;गावो यज्ञप्रणेत्र्यो वै तथा यज्ञस्य ता मुखम्&#x9;029c&lt;br&gt;&#xA;अमृतं ह्यक्षयं दिव्यं क्षरन्ति च वहन्ति च&#x9;030a&lt;br&gt;&#xA;अमृतायतनं चैताः सर्वलोकनमस्कृताः&#x9;030c&lt;br&gt;&#xA;तेजसा वपुषा चैव गावो वह्निसमा भुवि&#x9;031a&lt;br&gt;&#xA;गावो हि सुमहत्तेजः प्राणिनां च सुखप्रदाः&#x9;031c&lt;br&gt;&#xA;निविष्टं गोकुलं यत्र श्वासं मुञ्चति निर्भयम्&#x9;032a&lt;br&gt;&#xA;विराजयति तं देशं पाप्मानं चापकर्षति&#x9;032c&lt;br&gt;&#xA;गावः स्वर्गस्य सोपानं गावः स्वर्गेऽपि पूजिताः&#x9;033a&lt;br&gt;&#xA;गावः कामदुघा देव्यो नान्यत्किञ्चित्परं स्मृतम्&#x9;033c&lt;br&gt;&#xA;इत्येतद्गोषु मे प्रोक्तं माहात्म्यं पार्थिवर्षभ&#x9;034a&lt;br&gt;&#xA;गुणैकदेशवचनं शक्यं पारायणं न तु&#x9;034c&lt;br&gt;&#xA;निषादा ऊचुः&#x9;035&lt;br&gt;&#xA;दर्शनं कथनं चैव सहास्माभिः कृतं मुने&#x9;035a&lt;br&gt;&#xA;सतां सप्तपदं मित्रं प्रसादं नः कुरु प्रभो&#x9;035c&lt;br&gt;&#xA;हवींषि सर्वाणि यथा ह्युपभुङ्क्ते हुताशनः&#x9;036a&lt;br&gt;&#xA;एवं त्वमपि धर्मात्मन्पुरुषाग्निः प्रतापवान्&#x9;036c&lt;br&gt;&#xA;प्रसादयामहे विद्वन्भवन्तं प्रणता वयम्&#x9;037a&lt;br&gt;&#xA;अनुग्रहार्थमस्माकमियं गौः प्रतिगृह्यताम्&#x9;037c&lt;br&gt;&#xA;च्यवन उवाच&#x9;038&lt;br&gt;&#xA;कृपणस्य च यच्चक्षुर्मुनेराशीविषस्य च&#x9;038a&lt;br&gt;&#xA;नरं समूलं दहति कक्षमग्निरिव ज्वलन्&#x9;038c&lt;br&gt;&#xA;प्रतिगृह्णामि वो धेनुं कैवर्ता मुक्तकिल्बिषाः&#x9;039a&lt;br&gt;&#xA;दिवं गच्छत वै क्षिप्रं मत्स्यैर्जालोद्धृतैः सह&#x9;039c&lt;br&gt;&#xA;भीष्म उवाच&#x9;040&lt;br&gt;&#xA;ततस्तस्य प्रसादात्ते महर्षेर्भावितात्मनः&#x9;040a&lt;br&gt;&#xA;निषादास्तेन वाक्येन सह मत्स्यैर्दिवं ययुः&#x9;040c&lt;br&gt;&#xA;ततः स राजा नहुषो विस्मितः प्रेक्ष्य धीवरान्&#x9;041a&lt;br&gt;&#xA;आरोहमाणांस्त्रिदिवं मत्स्यांश्च भरतर्षभ&#x9;041c&lt;br&gt;&#xA;ततस्तौ गविजश्चैव च्यवनश्च भृगूद्वहः&#x9;042a&lt;br&gt;&#xA;वराभ्यामनुरूपाभ्यां छन्दयामासतुर्नृपम्&#x9;042c&lt;br&gt;&#xA;ततो राजा महावीर्यो नहुषः पृथिवीपतिः&#x9;043a&lt;br&gt;&#xA;परमित्यब्रवीत्प्रीतस्तदा भरतसत्तम&#x9;043c&lt;br&gt;&#xA;ततो जग्राह धर्मे स स्थितिमिन्द्रनिभो नृपः&#x9;044a&lt;br&gt;&#xA;तथेति चोदितः प्रीतस्तावृषी प्रत्यपूजयत्&#x9;044c&lt;br&gt;&#xA;समाप्तदीक्षश्च्यवनस्ततोऽगच्छत्स्वमाश्रमम्&#x9;045a&lt;br&gt;&#xA;गविजश्च महातेजाः स्वमाश्रमपदं ययौ&#x9;045c&lt;br&gt;&#xA;निषादाश्च दिवं जग्मुस्ते च मत्स्या जनाधिप&#x9;046a&lt;br&gt;&#xA;नहुषोऽपि वरं लब्ध्वा प्रविवेश पुरं स्वकम्&#x9;046c&lt;br&gt;&#xA;एतत्ते कथितं तात यन्मां त्वं परिपृच्छसि&#x9;047a&lt;br&gt;&#xA;दर्शने यादृशः स्नेहः संवासे च युधिष्ठिर&#x9;047c&lt;br&gt;&#xA;महाभाग्यं गवां चैव तथा धर्मविनिश्चयम्&#x9;048a&lt;br&gt;&#xA;किं भूयः कथ्यतां वीर किं ते हृदि विवक्षितम्&#x9;048c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/052/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/052/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;संशयो मे महाप्राज्ञ सुमहान्सागरोपमः&#x9;001a&lt;br&gt;&#xA;तन्मे शृणु महाबाहो श्रुत्वा चाख्यातुमर्हसि&#x9;001c&lt;br&gt;&#xA;कौतूहलं मे सुमहज्जामदग्न्यं प्रति प्रभो&#x9;002a&lt;br&gt;&#xA;रामं धर्मभृतां श्रेष्ठं तन्मे व्याख्यातुमर्हसि&#x9;002c&lt;br&gt;&#xA;कथमेष समुत्पन्नो रामः सत्यपराक्रमः&#x9;003a&lt;br&gt;&#xA;कथं ब्रह्मर्षिवंशे च क्षत्रधर्मा व्यजायत&#x9;003c&lt;br&gt;&#xA;तदस्य सम्भवं राजन्निखिलेनानुकीर्तय&#x9;004a&lt;br&gt;&#xA;कौशिकाच्च कथं वंशात्क्षत्राद्वै ब्राह्मणोऽभवत्&#x9;004c&lt;br&gt;&#xA;अहो प्रभावः सुमहानासीद्वै सुमहात्मनोः&#x9;005a&lt;br&gt;&#xA;रामस्य च नरव्याघ्र विश्वामित्रस्य चैव ह&#x9;005c&lt;br&gt;&#xA;कथं पुत्रानतिक्रम्य तेषां नप्तृष्वथाभवत्&#x9;006a&lt;br&gt;&#xA;एष दोषः सुतान्हित्वा तन्मे व्याख्यातुमर्हसि&#x9;006c&lt;br&gt;&#xA;भीष्म उवाच&#x9;007&lt;br&gt;&#xA;अत्राप्युदाहरन्तीममितिहासं पुरातनम्&#x9;007a&lt;br&gt;&#xA;च्यवनस्य च संवादं कुशिकस्य च भारत&#x9;007c&lt;br&gt;&#xA;एतं दोषं पुरा दृष्ट्वा भार्गवश्च्यवनस्तदा&#x9;008a&lt;br&gt;&#xA;आगामिनं महाबुद्धिः स्ववंशे मुनिपुङ्गवः&#x9;008c&lt;br&gt;&#xA;सञ्चिन्त्य मनसा सर्वं गुणदोषबलाबलम्&#x9;009a&lt;br&gt;&#xA;दग्धुकामः कुलं सर्वं कुशिकानां तपोधनः&#x9;009c&lt;br&gt;&#xA;च्यवनस्तमनुप्राप्य कुशिकं वाक्यमब्रवीत्&#x9;010a&lt;br&gt;&#xA;वस्तुमिच्छा समुत्पन्ना त्वया सह ममानघ&#x9;010c&lt;br&gt;&#xA;कुशिक उवाच&#x9;011&lt;br&gt;&#xA;भगवन्सहधर्मोऽयं पण्डितैरिह धार्यते&#x9;011a&lt;br&gt;&#xA;प्रदानकाले कन्यानामुच्यते च सदा बुधैः&#x9;011c&lt;br&gt;&#xA;यत्तु तावदतिक्रान्तं धर्मद्वारं तपोधन&#x9;012a&lt;br&gt;&#xA;तत्कार्यं प्रकरिष्यामि तदनुज्ञातुमर्हसि&#x9;012c&lt;br&gt;&#xA;भीष्म उवाच&#x9;013&lt;br&gt;&#xA;अथासनमुपादाय च्यवनस्य महामुनेः&#x9;013a&lt;br&gt;&#xA;कुशिको भार्यया सार्धमाजगाम यतो मुनिः&#x9;013c&lt;br&gt;&#xA;प्रगृह्य राजा भृङ्गारं पाद्यमस्मै न्यवेदयत्&#x9;014a&lt;br&gt;&#xA;कारयामास सर्वाश्च क्रियास्तस्य महात्मनः&#x9;014c&lt;br&gt;&#xA;ततः स राजा च्यवनं मधुपर्कं यथाविधि&#x9;015a&lt;br&gt;&#xA;प्रत्यग्राहयदव्यग्रो महात्मा नियतव्रतः&#x9;015c&lt;br&gt;&#xA;सत्कृत्य स तथा विप्रमिदं वचनमब्रवीत्&#x9;016a&lt;br&gt;&#xA;भगवन्परवन्तौ स्वो ब्रूहि किं करवावहे&#x9;016c&lt;br&gt;&#xA;यदि राज्यं यदि धनं यदि गाः संशितव्रत&#x9;017a&lt;br&gt;&#xA;यज्ञदानानि च तथा ब्रूहि सर्वं ददामि ते&#x9;017c&lt;br&gt;&#xA;इदं गृहमिदं राज्यमिदं धर्मासनं च ते&#x9;018a&lt;br&gt;&#xA;राजा त्वमसि शाध्युर्वीं भृत्योऽहं परवांस्त्वयि&#x9;018c&lt;br&gt;&#xA;एवमुक्ते ततो वाक्ये च्यवनो भार्गवस्तदा&#x9;019a&lt;br&gt;&#xA;कुशिकं प्रत्युवाचेदं मुदा परमया युतः&#x9;019c&lt;br&gt;&#xA;न राज्यं कामये राजन्न धनं न च योषितः&#x9;020a&lt;br&gt;&#xA;न च गा न च ते देशान्न यज्ञाञ्श्रूयतामिदम्&#x9;020c&lt;br&gt;&#xA;नियमं कञ्चिदारप्स्ये युवयोर्यदि रोचते&#x9;021a&lt;br&gt;&#xA;परिचर्योऽस्मि यत्ताभ्यां युवाभ्यामविशङ्कया&#x9;021c&lt;br&gt;&#xA;एवमुक्ते तदा तेन दम्पती तौ जहर्षतुः&#x9;022a&lt;br&gt;&#xA;प्रत्यब्रूतां च तमृषिमेवमस्त्विति भारत&#x9;022c&lt;br&gt;&#xA;अथ तं कुशिको हृष्टः प्रावेशयदनुत्तमम्&#x9;023a&lt;br&gt;&#xA;गृहोद्देशं ततस्तत्र दर्शनीयमदर्शयत्&#x9;023c&lt;br&gt;&#xA;इयं शय्या भगवतो यथाकाममिहोष्यताम्&#x9;024a&lt;br&gt;&#xA;प्रयतिष्यावहे प्रीतिमाहर्तुं ते तपोधन&#x9;024c&lt;br&gt;&#xA;अथ सूर्योऽतिचक्राम तेषां संवदतां तथा&#x9;025a&lt;br&gt;&#xA;अथर्षिश्चोदयामास पानमन्नं तथैव च&#x9;025c&lt;br&gt;&#xA;तमपृच्छत्ततो राजा कुशिकः प्रणतस्तदा&#x9;026a&lt;br&gt;&#xA;किमन्नजातमिष्टं ते किमुपस्थापयाम्यहम्&#x9;026c&lt;br&gt;&#xA;ततः स परया प्रीत्या प्रत्युवाच जनाधिपम्&#x9;027a&lt;br&gt;&#xA;औपपत्तिकमाहारं प्रयच्छस्वेति भारत&#x9;027c&lt;br&gt;&#xA;तद्वचः पूजयित्वा तु तथेत्याह स पार्थिवः&#x9;028a&lt;br&gt;&#xA;यथोपपन्नं चाहारं तस्मै प्रादाज्जनाधिपः&#x9;028c&lt;br&gt;&#xA;ततः स भगवान्भुक्त्वा दम्पती प्राह धर्मवित्&#x9;029a&lt;br&gt;&#xA;स्वप्तुमिच्छाम्यहं निद्रा बाधते मामिति प्रभो&#x9;029c&lt;br&gt;&#xA;ततः शय्यागृहं प्राप्य भगवानृषिसत्तमः&#x9;030a&lt;br&gt;&#xA;संविवेश नरेन्द्रस्तु सपत्नीकः स्थितोऽभवत्&#x9;030c&lt;br&gt;&#xA;न प्रबोध्योऽस्मि संसुप्त इत्युवाचाथ भार्गवः&#x9;031a&lt;br&gt;&#xA;संवाहितव्यौ पादौ मे जागर्तव्यं च वां निशि&#x9;031c&lt;br&gt;&#xA;अविशङ्कश्च कुशिकस्तथेत्याह स धर्मवित्&#x9;032a&lt;br&gt;&#xA;न प्रबोधयतां तं च तौ तदा रजनीक्षये&#x9;032c&lt;br&gt;&#xA;यथादेशं महर्षेस्तु शुश्रूषापरमौ तदा&#x9;033a&lt;br&gt;&#xA;बभूवतुर्महाराज प्रयतावथ दम्पती&#x9;033c&lt;br&gt;&#xA;ततः स भगवान्विप्रः समादिश्य नराधिपम्&#x9;034a&lt;br&gt;&#xA;सुष्वापैकेन पार्श्वेन दिवसानेकविंशतिम्&#x9;034c&lt;br&gt;&#xA;स तु राजा निराहारः सभार्यः कुरुनन्दन&#x9;035a&lt;br&gt;&#xA;पर्युपासत तं हृष्टश्च्यवनाराधने रतः&#x9;035c&lt;br&gt;&#xA;भार्गवस्तु समुत्तस्थौ स्वयमेव तपोधनः&#x9;036a&lt;br&gt;&#xA;अकिञ्चिदुक्त्वा तु गृहान्निश्चक्राम महातपाः&#x9;036c&lt;br&gt;&#xA;तमन्वगच्छतां तौ तु क्षुधितौ श्रमकर्शितौ&#x9;037a&lt;br&gt;&#xA;भार्यापती मुनिश्रेष्ठो न च ताववलोकयत्&#x9;037c&lt;br&gt;&#xA;तयोस्तु प्रेक्षतोरेव भार्गवाणां कुलोद्वहः&#x9;038a&lt;br&gt;&#xA;अन्तर्हितोऽभूद्राजेन्द्र ततो राजापतत्क्षितौ&#x9;038c&lt;br&gt;&#xA;स मुहूर्तं समाश्वस्य सह देव्या महाद्युतिः&#x9;039a&lt;br&gt;&#xA;पुनरन्वेषणे यत्नमकरोत्परमं तदा&#x9;039c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/053/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/053/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;तस्मिन्नन्तर्हिते विप्रे राजा किमकरोत्तदा&#x9;001a&lt;br&gt;&#xA;भार्या चास्य महाभागा तन्मे ब्रूहि पितामह&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;अदृष्ट्वा स महीपालस्तमृषिं सह भार्यया&#x9;002a&lt;br&gt;&#xA;परिश्रान्तो निववृते व्रीडितो नष्टचेतनः&#x9;002c&lt;br&gt;&#xA;स प्रविश्य पुरीं दीनो नाभ्यभाषत किञ्चन&#x9;003a&lt;br&gt;&#xA;तदेव चिन्तयामास च्यवनस्य विचेष्टितम्&#x9;003c&lt;br&gt;&#xA;अथ शून्येन मनसा प्रविवेश गृहं नृपः&#x9;004a&lt;br&gt;&#xA;ददर्श शयने तस्मिञ्शयानं भृगुनन्दनम्&#x9;004c&lt;br&gt;&#xA;विस्मितौ तौ तु दृष्ट्वा तं तदाश्चर्यं विचिन्त्य च&#x9;005a&lt;br&gt;&#xA;दर्शनात्तस्य च मुनेर्विश्रान्तौ सम्बभूवतुः&#x9;005c&lt;br&gt;&#xA;यथास्थानं तु तौ स्थित्वा भूयस्तं संववाहतुः&#x9;006a&lt;br&gt;&#xA;अथापरेण पार्श्वेन सुष्वाप स महामुनिः&#x9;006c&lt;br&gt;&#xA;तेनैव च स कालेन प्रत्यबुध्यत वीर्यवान्&#x9;007a&lt;br&gt;&#xA;न च तौ चक्रतुः किञ्चिद्विकारं भयशङ्कितौ&#x9;007c&lt;br&gt;&#xA;प्रतिबुद्धस्तु स मुनिस्तौ प्रोवाच विशां पते&#x9;008a&lt;br&gt;&#xA;तैलाभ्यङ्गो दीयतां मे स्नास्येऽहमिति भारत&#x9;008c&lt;br&gt;&#xA;तथेति तौ प्रतिश्रुत्य क्षुधितौ श्रमकर्शितौ&#x9;009a&lt;br&gt;&#xA;शतपाकेन तैलेन महार्हेणोपतस्थतुः&#x9;009c&lt;br&gt;&#xA;ततः सुखासीनमृषिं वाग्यतौ संववाहतुः&#x9;010a&lt;br&gt;&#xA;न च पर्याप्तमित्याह भार्गवः सुमहातपाः&#x9;010c&lt;br&gt;&#xA;यदा तौ निर्विकारौ तु लक्षयामास भार्गवः&#x9;011a&lt;br&gt;&#xA;तत उत्थाय सहसा स्नानशालां विवेश ह&#x9;011c&lt;br&gt;&#xA;कॢप्तमेव तु तत्रासीत्स्नानीयं पार्थिवोचितम्&#x9;011e&lt;br&gt;&#xA;असत्कृत्य तु तत्सर्वं तत्रैवान्तरधीयत&#x9;012a&lt;br&gt;&#xA;स मुनिः पुनरेवाथ नृपतेः पश्यतस्तदा&#x9;012c&lt;br&gt;&#xA;नासूयां चक्रतुस्तौ च दम्पती भरतर्षभ&#x9;012e&lt;br&gt;&#xA;अथ स्नातः स भगवान्सिंहासनगतः प्रभुः&#x9;013a&lt;br&gt;&#xA;दर्शयामास कुशिकं सभार्यं भृगुनन्दनः&#x9;013c&lt;br&gt;&#xA;संहृष्टवदनो राजा सभार्यः कुशिको मुनिम्&#x9;014a&lt;br&gt;&#xA;सिद्धमन्नमिति प्रह्वो निर्विकारो न्यवेदयत्&#x9;014c&lt;br&gt;&#xA;आनीयतामिति मुनिस्तं चोवाच नराधिपम्&#x9;015a&lt;br&gt;&#xA;राजा च समुपाजह्रे तदन्नं सह भार्यया&#x9;015c&lt;br&gt;&#xA;मांसप्रकारान्विविधाञ्शाकानि विविधानि च&#x9;016a&lt;br&gt;&#xA;वेसवारविकारांश्च पानकानि लघूनि च&#x9;016c&lt;br&gt;&#xA;रसालापूपकांश्चित्रान्मोदकानथ षाडवान्&#x9;017a&lt;br&gt;&#xA;रसान्नानाप्रकारांश्च वन्यं च मुनिभोजनम्&#x9;017c&lt;br&gt;&#xA;फलानि च विचित्राणि तथा भोज्यानि भूरिशः&#x9;018a&lt;br&gt;&#xA;बदरेङ्गुदकाश्मर्यभल्लातकवटानि च&#x9;018c&lt;br&gt;&#xA;गृहस्थानां च यद्भोज्यं यच्चापि वनवासिनाम्&#x9;019a&lt;br&gt;&#xA;सर्वमाहारयामास राजा शापभयान्मुनेः&#x9;019c&lt;br&gt;&#xA;अथ सर्वमुपन्यस्तमग्रतश्च्यवनस्य तत्&#x9;020a&lt;br&gt;&#xA;ततः सर्वं समानीय तच्च शय्यासनं मुनिः&#x9;020c&lt;br&gt;&#xA;वस्त्रैः शुभैरवच्छाद्य भोजनोपस्करैः सह&#x9;021a&lt;br&gt;&#xA;सर्वमादीपयामास च्यवनो भृगुनन्दनः&#x9;021c&lt;br&gt;&#xA;न च तौ चक्रतुः कोपं दम्पती सुमहाव्रतौ&#x9;022a&lt;br&gt;&#xA;तयोः सम्प्रेक्षतोरेव पुनरन्तर्हितोऽभवत्&#x9;022c&lt;br&gt;&#xA;तत्रैव च स राजर्षिस्तस्थौ तां रजनीं तदा&#x9;023a&lt;br&gt;&#xA;सभार्यो वाग्यतः श्रीमान्न च तं कोप आविशत्&#x9;023c&lt;br&gt;&#xA;नित्यं संस्कृतमन्नं तु विविधं राजवेश्मनि&#x9;024a&lt;br&gt;&#xA;शयनानि च मुख्यानि परिषेकाश्च पुष्कलाः&#x9;024c&lt;br&gt;&#xA;वस्त्रं च विविधाकारमभवत्समुपार्जितम्&#x9;025a&lt;br&gt;&#xA;न शशाक ततो द्रष्टुमन्तरं च्यवनस्तदा&#x9;025c&lt;br&gt;&#xA;पुनरेव च विप्रर्षिः प्रोवाच कुशिकं नृपम्&#x9;026a&lt;br&gt;&#xA;सभार्यो मां रथेनाशु वह यत्र ब्रवीम्यहम्&#x9;026c&lt;br&gt;&#xA;तथेति च प्राह नृपो निर्विशङ्कस्तपोधनम्&#x9;027a&lt;br&gt;&#xA;क्रीडारथोऽस्तु भगवन्नुत साङ्ग्रामिको रथः&#x9;027c&lt;br&gt;&#xA;इत्युक्तः स मुनिस्तेन राज्ञा हृष्टेन तद्वचः&#x9;028a&lt;br&gt;&#xA;च्यवनः प्रत्युवाचेदं हृष्टः परपुरञ्जयम्&#x9;028c&lt;br&gt;&#xA;सज्जीकुरु रथं क्षिप्रं यस्ते साङ्ग्रामिको मतः&#x9;029a&lt;br&gt;&#xA;सायुधः सपताकश्च सशक्तिः कणयष्टिमान्&#x9;029c&lt;br&gt;&#xA;किङ्किणीशतनिर्घोषो युक्तस्तोमरकल्पनैः&#x9;030a&lt;br&gt;&#xA;गदाखड्गनिबद्धश्च परमेषुशतान्वितः&#x9;030c&lt;br&gt;&#xA;ततः स तं तथेत्युक्त्वा कल्पयित्वा महारथम्&#x9;031a&lt;br&gt;&#xA;भार्यां वामे धुरि तदा चात्मानं दक्षिणे तथा&#x9;031c&lt;br&gt;&#xA;त्रिदंष्ट्रं वज्रसूच्यग्रं प्रतोदं तत्र चादधत्&#x9;032a&lt;br&gt;&#xA;सर्वमेतत्ततो दत्त्वा नृपो वाक्यमथाब्रवीत्&#x9;032c&lt;br&gt;&#xA;भगवन्क्व रथो यातु ब्रवीतु भृगुनन्दनः&#x9;033a&lt;br&gt;&#xA;यत्र वक्ष्यसि विप्रर्षे तत्र यास्यति ते रथः&#x9;033c&lt;br&gt;&#xA;एवमुक्तस्तु भगवान्प्रत्युवाचाथ तं नृपम्&#x9;034a&lt;br&gt;&#xA;इतःप्रभृति यातव्यं पदकं पदकं शनैः&#x9;034c&lt;br&gt;&#xA;श्रमो मम यथा न स्यात्तथा मे छन्दचारिणौ&#x9;035a&lt;br&gt;&#xA;सुखं चैवास्मि वोढव्यो जनः सर्वश्च पश्यतु&#x9;035c&lt;br&gt;&#xA;नोत्सार्यः पथिकः कश्चित्तेभ्यो दास्याम्यहं वसु&#x9;036a&lt;br&gt;&#xA;ब्राह्मणेभ्यश्च ये कामानर्थयिष्यन्ति मां पथि&#x9;036c&lt;br&gt;&#xA;सर्वं दास्याम्यशेषेण धनं रत्नानि चैव हि&#x9;037a&lt;br&gt;&#xA;क्रियतां निखिलेनैतन्मा विचारय पार्थिव&#x9;037c&lt;br&gt;&#xA;तस्य तद्वचनं श्रुत्वा राजा भृत्यानथाब्रवीत्&#x9;038a&lt;br&gt;&#xA;यद्यद्ब्रूयान्मुनिस्तत्तत्सर्वं देयमशङ्कितैः&#x9;038c&lt;br&gt;&#xA;ततो रत्नान्यनेकानि स्त्रियो युग्यमजाविकम्&#x9;039a&lt;br&gt;&#xA;कृताकृतं च कनकं गजेन्द्राश्चाचलोपमाः&#x9;039c&lt;br&gt;&#xA;अन्वगच्छन्त तमृषिं राजामात्याश्च सर्वशः&#x9;040a&lt;br&gt;&#xA;हाहाभूतं च तत्सर्वमासीन्नगरमार्तिमत्&#x9;040c&lt;br&gt;&#xA;तौ तीक्ष्णाग्रेण सहसा प्रतोदेन प्रचोदितौ&#x9;041a&lt;br&gt;&#xA;पृष्ठे विद्धौ कटे चैव निर्विकारौ तमूहतुः&#x9;041c&lt;br&gt;&#xA;वेपमानौ विराहारौ पञ्चाशद्रात्रकर्शितौ&#x9;042a&lt;br&gt;&#xA;कथञ्चिदूहतुर्वीरौ दम्पती तं रथोत्तमम्&#x9;042c&lt;br&gt;&#xA;बहुशो भृशविद्धौ तौ क्षरमाणौ क्षतोद्भवम्&#x9;043a&lt;br&gt;&#xA;ददृशाते महाराज पुष्पिताविव किंशुकौ&#x9;043c&lt;br&gt;&#xA;तौ दृष्ट्वा पौरवर्गस्तु भृशं शोकपरायणः&#x9;044a&lt;br&gt;&#xA;अभिशापभयात्त्रस्तो न च किञ्चिदुवाच ह&#x9;044c&lt;br&gt;&#xA;द्वन्द्वशश्चाब्रुवन्सर्वे पश्यध्वं तपसो बलम्&#x9;045a&lt;br&gt;&#xA;क्रुद्धा अपि मुनिश्रेष्ठं वीक्षितुं नैव शक्नुमः&#x9;045c&lt;br&gt;&#xA;अहो भगवतो वीर्यं महर्षेर्भावितात्मनः&#x9;046a&lt;br&gt;&#xA;राज्ञश्चापि सभार्यस्य धैर्यं पश्यत यादृशम्&#x9;046c&lt;br&gt;&#xA;श्रान्तावपि हि कृच्छ्रेण रथमेतं समूहतुः&#x9;047a&lt;br&gt;&#xA;न चैतयोर्विकारं वै ददर्श भृगुनन्दनः&#x9;047c&lt;br&gt;&#xA;भीष्म उवाच&#x9;048&lt;br&gt;&#xA;ततः स निर्विकारौ तौ दृष्ट्वा भृगुकुलोद्वहः&#x9;048a&lt;br&gt;&#xA;वसु विश्राणयामास यथा वैश्रवणस्तथा&#x9;048c&lt;br&gt;&#xA;तत्रापि राजा प्रीतात्मा यथाज्ञप्तमथाकरोत्&#x9;049a&lt;br&gt;&#xA;ततोऽस्य भगवान्प्रीतो बभूव मुनिसत्तमः&#x9;049c&lt;br&gt;&#xA;अवतीर्य रथश्रेष्ठाद्दम्पती तौ मुमोच ह&#x9;050a&lt;br&gt;&#xA;विमोच्य चैतौ विधिवत्ततो वाक्यमुवाच ह&#x9;050c&lt;br&gt;&#xA;स्निग्धगम्भीरया वाचा भार्गवः सुप्रसन्नया&#x9;051a&lt;br&gt;&#xA;ददानि वां वरं श्रेष्ठं तद्ब्रूतामिति भारत&#x9;051c&lt;br&gt;&#xA;सुकुमारौ च तौ विद्वान्कराभ्यां मुनिसत्तमः&#x9;052a&lt;br&gt;&#xA;पस्पर्शामृतकल्पाभ्यां स्नेहाद्भरतसत्तम&#x9;052c&lt;br&gt;&#xA;अथाब्रवीन्नृपो वाक्यं श्रमो नास्त्यावयोरिह&#x9;053a&lt;br&gt;&#xA;विश्रान्तौ स्वः प्रभावात्ते ध्यानेनैवेति भार्गव&#x9;053c&lt;br&gt;&#xA;अथ तौ भगवान्प्राह प्रहृष्टश्च्यवनस्तदा&#x9;054a&lt;br&gt;&#xA;न वृथा व्याहृतं पूर्वं यन्मया तद्भविष्यति&#x9;054c&lt;br&gt;&#xA;रमणीयः समुद्देशो गङ्गातीरमिदं शुभम्&#x9;055a&lt;br&gt;&#xA;कञ्चित्कालं व्रतपरो निवत्स्यामीह पार्थिव&#x9;055c&lt;br&gt;&#xA;गम्यतां स्वपुरं पुत्र विश्रान्तः पुनरेष्यसि&#x9;056a&lt;br&gt;&#xA;इहस्थं मां सभार्यस्त्वं द्रष्टासि श्वो नराधिप&#x9;056c&lt;br&gt;&#xA;न च मन्युस्त्वया कार्यः श्रेयस्ते समुपस्थितम्&#x9;057a&lt;br&gt;&#xA;यत्काङ्क्षितं हृदिस्थं ते तत्सर्वं सम्भविष्यति&#x9;057c&lt;br&gt;&#xA;इत्येवमुक्तः कुशिकः प्रहृष्टेनान्तरात्मना&#x9;058a&lt;br&gt;&#xA;प्रोवाच मुनिशार्दूलमिदं वचनमर्थवत्&#x9;058c&lt;br&gt;&#xA;न मे मन्युर्महाभाग पूतोऽस्मि भगवंस्त्वया&#x9;059a&lt;br&gt;&#xA;संवृत्तौ यौवनस्थौ स्वो वपुष्मन्तौ बलान्वितौ&#x9;059c&lt;br&gt;&#xA;प्रतोदेन व्रणा ये मे सभार्यस्य कृतास्त्वया&#x9;060a&lt;br&gt;&#xA;तान्न पश्यामि गात्रेषु स्वस्थोऽस्मि सह भार्यया&#x9;060c&lt;br&gt;&#xA;इमां च देवीं पश्यामि मुने दिव्याप्सरोपमाम्&#x9;061a&lt;br&gt;&#xA;श्रिया परमया युक्तां यथादृष्टां मया पुरा&#x9;061c&lt;br&gt;&#xA;तव प्रसादात्संवृत्तमिदं सर्वं महामुने&#x9;062a&lt;br&gt;&#xA;नैतच्चित्रं तु भगवंस्त्वयि सत्यपराक्रम&#x9;062c&lt;br&gt;&#xA;इत्युक्तः प्रत्युवाचेदं च्यवनः कुशिकं तदा&#x9;063a&lt;br&gt;&#xA;आगच्छेथाः सभार्यश्च त्वमिहेति नराधिप&#x9;063c&lt;br&gt;&#xA;इत्युक्तः समनुज्ञातो राजर्षिरभिवाद्य तम्&#x9;064a&lt;br&gt;&#xA;प्रययौ वपुषा युक्तो नगरं देवराजवत्&#x9;064c&lt;br&gt;&#xA;तत एनमुपाजग्मुरमात्याः सपुरोहिताः&#x9;065a&lt;br&gt;&#xA;बलस्था गणिकायुक्ताः सर्वाः प्रकृतयस्तथा&#x9;065c&lt;br&gt;&#xA;तैर्वृतः कुशिको राजा श्रिया परमया ज्वलन्&#x9;066a&lt;br&gt;&#xA;प्रविवेश पुरं हृष्टः पूज्यमानोऽथ बन्दिभिः&#x9;066c&lt;br&gt;&#xA;ततः प्रविश्य नगरं कृत्वा सर्वाह्णिकक्रियाः&#x9;067a&lt;br&gt;&#xA;भुक्त्वा सभार्यो रजनीमुवास स महीपतिः&#x9;067c&lt;br&gt;&#xA;ततस्तु तौ नवमभिवीक्ष्य यौवनं परस्परं विगतजराविवामरौ&#x9;068a&lt;br&gt;&#xA;ननन्दतुः शयनगतौ वपुर्धरौ श्रिया युतौ द्विजवरदत्तया तया&#x9;068c&lt;br&gt;&#xA;स चाप्यृषिर्भृगुकुलकीर्तिवर्धनस्तपोधनो वनमभिराममृद्धिमत्&#x9;069a&lt;br&gt;&#xA;मनीषया बहुविधरत्नभूषितं ससर्ज यन्नास्ति शतक्रतोरपि&#x9;069c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/054/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/054/</guid>
      <description>&lt;p&gt;भीष्म उवाच&#x9;001&lt;br&gt;&#xA;ततः स राजा रात्र्यन्ते प्रतिबुद्धो महामनाः&#x9;001a&lt;br&gt;&#xA;कृतपूर्वाह्णिकः प्रायात्सभार्यस्तद्वनं प्रति&#x9;001c&lt;br&gt;&#xA;ततो ददर्श नृपतिः प्रासादं सर्वकाञ्चनम्&#x9;002a&lt;br&gt;&#xA;मणिस्तम्भसहस्राढ्यं गन्धर्वनगरोपमम्&#x9;002c&lt;br&gt;&#xA;तत्र दिव्यानभिप्रायान्ददर्श कुशिकस्तदा&#x9;002e&lt;br&gt;&#xA;पर्वतान्रम्यसानूंश्च नलिनीश्च सपङ्कजाः&#x9;003a&lt;br&gt;&#xA;चित्रशालाश्च विविधास्तोरणानि च भारत&#x9;003c&lt;br&gt;&#xA;शाद्वलोपचितां भूमिं तथा काञ्चनकुट्टिमाम्&#x9;003e&lt;br&gt;&#xA;सहकारान्प्रफुल्लांश्च केतकोद्दालकान्धवान्&#x9;004a&lt;br&gt;&#xA;अशोकान्मुचुकुन्दांश्च फुल्लांश्चैवातिमुक्तकान्&#x9;004c&lt;br&gt;&#xA;चम्पकांस्तिलकान्भव्यान्पनसान्वञ्जुलानपि&#x9;005a&lt;br&gt;&#xA;पुष्पितान्कर्णिकारांश्च तत्र तत्र ददर्श ह&#x9;005c&lt;br&gt;&#xA;श्यामां वारणपुष्पीं च तथाष्टापदिकां लताम्&#x9;006a&lt;br&gt;&#xA;तत्र तत्र परिकॢप्ता ददर्श स महीपतिः&#x9;006c&lt;br&gt;&#xA;वृक्षान्पद्मोत्पलधरान्सर्वर्तुकुसुमांस्तथा&#x9;007a&lt;br&gt;&#xA;विमानच्छन्दकांश्चापि प्रासादान्पद्मसन्निभान्&#x9;007c&lt;br&gt;&#xA;शीतलानि च तोयानि क्वचिदुष्णानि भारत&#x9;008a&lt;br&gt;&#xA;आसनानि विचित्राणि शयनप्रवराणि च&#x9;008c&lt;br&gt;&#xA;पर्यङ्कान्सर्वसौवर्णान्परार्ध्यास्तरणास्तृतान्&#x9;009a&lt;br&gt;&#xA;भक्ष्यभोज्यमनन्तं च तत्र तत्रोपकल्पितम्&#x9;009c&lt;br&gt;&#xA;वाणीवादाञ्छुकांश्चापि शारिकाभृङ्गराजकान्&#x9;010a&lt;br&gt;&#xA;कोकिलाञ्छतपत्रांश्च कोयष्टिमककुक्कुटान्&#x9;010c&lt;br&gt;&#xA;मयूरान्कुक्कुटांश्चापि पुत्रकाञ्जीवजीवकान्&#x9;011a&lt;br&gt;&#xA;चकोरान्वानरान्हंसान्सारसांश्चक्रसाह्वयान्&#x9;011c&lt;br&gt;&#xA;समन्ततः प्रणदितान्ददर्श सुमनोहरान्&#x9;012a&lt;br&gt;&#xA;क्वचिदप्सरसां सङ्घान्गन्धर्वाणां च पार्थिव&#x9;012c&lt;br&gt;&#xA;कान्ताभिरपरांस्तत्र परिष्वक्तान्ददर्श ह&#x9;013a&lt;br&gt;&#xA;न ददर्श च तान्भूयो ददर्श च पुनर्नृपः&#x9;013c&lt;br&gt;&#xA;गीतध्वनिं सुमधुरं तथैवाध्ययनध्वनिम्&#x9;014a&lt;br&gt;&#xA;हंसान्सुमधुरांश्चापि तत्र शुश्राव पार्थिवः&#x9;014c&lt;br&gt;&#xA;तं दृष्ट्वात्यद्भुतं राजा मनसाचिन्तयत्तदा&#x9;015a&lt;br&gt;&#xA;स्वप्नोऽयं चित्तविभ्रंश उताहो सत्यमेव तु&#x9;015c&lt;br&gt;&#xA;अहो सह शरीरेण प्राप्तोऽस्मि परमां गतिम्&#x9;016a&lt;br&gt;&#xA;उत्तरान्वा कुरून्पुण्यानथ वाप्यमरावतीम्&#x9;016c&lt;br&gt;&#xA;किं त्विदं महदाश्चर्यं सम्पश्यामीत्यचिन्तयत्&#x9;017a&lt;br&gt;&#xA;एवं सञ्चिन्तयन्नेव ददर्श मुनिपुङ्गवम्&#x9;017c&lt;br&gt;&#xA;तस्मिन्विमाने सौवर्णे मणिस्तम्भसमाकुले&#x9;018a&lt;br&gt;&#xA;महार्हे शयने दिव्ये शयानं भृगुनन्दनम्&#x9;018c&lt;br&gt;&#xA;तमभ्ययात्प्रहर्षेण नरेन्द्रः सह भार्यया&#x9;019a&lt;br&gt;&#xA;अन्तर्हितस्ततो भूयश्च्यवनः शयनं च तत्&#x9;019c&lt;br&gt;&#xA;ततोऽन्यस्मिन्वनोद्देशे पुनरेव ददर्श तम्&#x9;020a&lt;br&gt;&#xA;कौश्यां बृस्यां समासीनं जपमानं महाव्रतम्&#x9;020c&lt;br&gt;&#xA;एवं योगबलाद्विप्रो मोहयामास पार्थिवम्&#x9;020e&lt;br&gt;&#xA;क्षणेन तद्वनं चैव ते चैवाप्सरसां गणाः&#x9;021a&lt;br&gt;&#xA;गन्धर्वाः पादपाश्चैव सर्वमन्तरधीयत&#x9;021c&lt;br&gt;&#xA;निःशब्दमभवच्चापि गङ्गाकूलं पुनर्नृप&#x9;022a&lt;br&gt;&#xA;कुशवल्मीकभूयिष्ठं बभूव च यथा पुरा&#x9;022c&lt;br&gt;&#xA;ततः स राजा कुशिकः सभार्यस्तेन कर्मणा&#x9;023a&lt;br&gt;&#xA;विस्मयं परमं प्राप्तस्तद्दृष्ट्वा महदद्भुतम्&#x9;023c&lt;br&gt;&#xA;ततः प्रोवाच कुशिको भार्यां हर्षसमन्वितः&#x9;024a&lt;br&gt;&#xA;पश्य भद्रे यथा भावाश्चित्रा दृष्टाः सुदुर्लभाः&#x9;024c&lt;br&gt;&#xA;प्रसादाद्भृगुमुख्यस्य किमन्यत्र तपोबलात्&#x9;025a&lt;br&gt;&#xA;तपसा तदवाप्यं हि यन्न शक्यं मनोरथैः&#x9;025c&lt;br&gt;&#xA;त्रैलोक्यराज्यादपि हि तप एव विशिष्यते&#x9;026a&lt;br&gt;&#xA;तपसा हि सुतप्तेन क्रीडत्येष तपोधनः&#x9;026c&lt;br&gt;&#xA;अहो प्रभावो ब्रह्मर्षेश्च्यवनस्य महात्मनः&#x9;027a&lt;br&gt;&#xA;इच्छन्नेष तपोवीर्यादन्याल्ँलोकान्सृजेदपि&#x9;027c&lt;br&gt;&#xA;ब्राह्मणा एव जायेरन्पुण्यवाग्बुद्धिकर्मणः&#x9;028a&lt;br&gt;&#xA;उत्सहेदिह कर्तुं हि कोऽन्यो वै च्यवनादृते&#x9;028c&lt;br&gt;&#xA;ब्राह्मण्यं दुर्लभं लोके राज्यं हि सुलभं नरैः&#x9;029a&lt;br&gt;&#xA;ब्राह्मण्यस्य प्रभावाद्धि रथे युक्तौ स्वधुर्यवत्&#x9;029c&lt;br&gt;&#xA;इत्येवं चिन्तयानः स विदितश्च्यवनस्य वै&#x9;030a&lt;br&gt;&#xA;सम्प्रेक्ष्योवाच स नृपं क्षिप्रमागम्यतामिति&#x9;030c&lt;br&gt;&#xA;इत्युक्तः सहभार्यस्तमभ्यगच्छन्महामुनिम्&#x9;031a&lt;br&gt;&#xA;शिरसा वन्दनीयं तमवन्दत स पार्थिवः&#x9;031c&lt;br&gt;&#xA;तस्याशिषः प्रयुज्याथ स मुनिस्तं नराधिपम्&#x9;032a&lt;br&gt;&#xA;निषीदेत्यब्रवीद्धीमान्सान्त्वयन्पुरुषर्षभ&#x9;032c&lt;br&gt;&#xA;ततः प्रकृतिमापन्नो भार्गवो नृपते नृपम्&#x9;033a&lt;br&gt;&#xA;उवाच श्लक्ष्णया वाचा तर्पयन्निव भारत&#x9;033c&lt;br&gt;&#xA;राजन्सम्यग्जितानीह पञ्च पञ्चसु यत्त्वया&#x9;034a&lt;br&gt;&#xA;मनःषष्ठानीन्द्रियाणि कृच्छ्रान्मुक्तोऽसि तेन वै&#x9;034c&lt;br&gt;&#xA;सम्यगाराधितः पुत्र त्वयाहं वदतां वर&#x9;035a&lt;br&gt;&#xA;न हि ते वृजिनं किञ्चित्सुसूक्ष्ममपि विद्यते&#x9;035c&lt;br&gt;&#xA;अनुजानीहि मां राजन्गमिष्यामि यथागतम्&#x9;036a&lt;br&gt;&#xA;प्रीतोऽस्मि तव राजेन्द्र वरश्च प्रतिगृह्यताम्&#x9;036c&lt;br&gt;&#xA;कुशिक उवाच&#x9;037&lt;br&gt;&#xA;अग्निमध्यगतेनेदं भगवन्सन्निधौ मया&#x9;037a&lt;br&gt;&#xA;वर्तितं भृगुशार्दूल यन्न दग्धोऽस्मि तद्बहु&#x9;037c&lt;br&gt;&#xA;एष एव वरो मुख्यः प्राप्तो मे भृगुनन्दन&#x9;038a&lt;br&gt;&#xA;यत्प्रीतोऽसि समाचारात्कुलं पूतं ममानघ&#x9;038c&lt;br&gt;&#xA;एष मेऽनुग्रहो विप्र जीविते च प्रयोजनम्&#x9;039a&lt;br&gt;&#xA;एतद्राज्यफलं चैव तपश्चैतत्परं मम&#x9;039c&lt;br&gt;&#xA;यदि तु प्रीतिमान्विप्र मयि त्वं भृगुनन्दन&#x9;040a&lt;br&gt;&#xA;अस्ति मे संशयः कश्चित्तन्मे व्याख्यातुमर्हसि&#x9;040c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/055/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/055/</guid>
      <description>&lt;p&gt;च्यवन उवाच&#x9;001&lt;br&gt;&#xA;वरश्च गृह्यतां मत्तो यश्च ते संशयो हृदि&#x9;001a&lt;br&gt;&#xA;तं च ब्रूहि नरश्रेष्ठ सर्वं सम्पादयामि ते&#x9;001c&lt;br&gt;&#xA;कुशिक उवाच&#x9;002&lt;br&gt;&#xA;यदि प्रीतोऽसि भगवंस्ततो मे वद भार्गव&#x9;002a&lt;br&gt;&#xA;कारणं श्रोतुमिच्छामि मद्गृहे वासकारितम्&#x9;002c&lt;br&gt;&#xA;शयनं चैकपार्श्वेन दिवसानेकविंशतिम्&#x9;003a&lt;br&gt;&#xA;अकिञ्चिदुक्त्वा गमनं बहिश्च मुनिपुङ्गव&#x9;003c&lt;br&gt;&#xA;अन्तर्धानमकस्माच्च पुनरेव च दर्शनम्&#x9;004a&lt;br&gt;&#xA;पुनश्च शयनं विप्र दिवसानेकविंशतिम्&#x9;004c&lt;br&gt;&#xA;तैलाभ्यक्तस्य गमनं भोजनं च गृहे मम&#x9;005a&lt;br&gt;&#xA;समुपानीय विविधं यद्दग्धं जातवेदसा&#x9;005c&lt;br&gt;&#xA;निर्याणं च रथेनाशु सहसा यत्कृतं त्वया&#x9;005e&lt;br&gt;&#xA;धनानां च विसर्गस्य वनस्यापि च दर्शनम्&#x9;006a&lt;br&gt;&#xA;प्रासादानां बहूनां च काञ्चनानां महामुने&#x9;006c&lt;br&gt;&#xA;मणिविद्रुमपादानां पर्यङ्कानां च दर्शनम्&#x9;007a&lt;br&gt;&#xA;पुनश्चादर्शनं तस्य श्रोतुमिच्छामि कारणम्&#x9;007c&lt;br&gt;&#xA;अतीव ह्यत्र मुह्यामि चिन्तयानो दिवानिशम्&#x9;008a&lt;br&gt;&#xA;न चैवात्राधिगच्छामि सर्वस्यास्य विनिश्चयम्&#x9;008c&lt;br&gt;&#xA;एतदिच्छामि कार्त्स्न्येन सत्यं श्रोतुं तपोधन&#x9;008e&lt;br&gt;&#xA;च्यवन उवाच&#x9;009&lt;br&gt;&#xA;शृणु सर्वमशेषेण यदिदं येन हेतुना&#x9;009a&lt;br&gt;&#xA;न हि शक्यमनाख्यातुमेवं पृष्टेन पार्थिव&#x9;009c&lt;br&gt;&#xA;पितामहस्य वदतः पुरा देवसमागमे&#x9;010a&lt;br&gt;&#xA;श्रुतवानस्मि यद्राजंस्तन्मे निगदतः शृणु&#x9;010c&lt;br&gt;&#xA;ब्रह्मक्षत्रविरोधेन भविता कुलसङ्करः&#x9;011a&lt;br&gt;&#xA;पौत्रस्ते भविता राजंस्तेजोवीर्यसमन्वितः&#x9;011c&lt;br&gt;&#xA;ततः स्वकुलरक्षार्थमहं त्वा समुपागमम्&#x9;012a&lt;br&gt;&#xA;चिकीर्षन्कुशिकोच्छेदं सन्दिधक्षुः कुलं तव&#x9;012c&lt;br&gt;&#xA;ततोऽहमागम्य पुरा त्वामवोचं महीपते&#x9;013a&lt;br&gt;&#xA;नियमं कञ्चिदारप्स्ये शुश्रूषा क्रियतामिति&#x9;013c&lt;br&gt;&#xA;न च ते दुष्कृतं किञ्चिदहमासादयं गृहे&#x9;014a&lt;br&gt;&#xA;तेन जीवसि राजर्षे न भवेथास्ततोऽन्यथा&#x9;014c&lt;br&gt;&#xA;एतां बुद्धिं समास्थाय दिवसानेकविंशतिम्&#x9;015a&lt;br&gt;&#xA;सुप्तोऽस्मि यदि मां कश्चिद्बोधयेदिति पार्थिव&#x9;015c&lt;br&gt;&#xA;यदा त्वया सभार्येण संसुप्तो न प्रबोधितः&#x9;016a&lt;br&gt;&#xA;अहं तदैव ते प्रीतो मनसा राजसत्तम&#x9;016c&lt;br&gt;&#xA;उत्थाय चास्मि निष्क्रान्तो यदि मां त्वं महीपते&#x9;017a&lt;br&gt;&#xA;पृच्छेः क्व यास्यसीत्येवं शपेयं त्वामिति प्रभो&#x9;017c&lt;br&gt;&#xA;अन्तर्हितश्चास्मि पुनः पुनरेव च ते गृहे&#x9;018a&lt;br&gt;&#xA;योगमास्थाय संविष्टो दिवसानेकविंशतिम्&#x9;018c&lt;br&gt;&#xA;क्षुधितो मामसूयेथाः श्रमाद्वेति नराधिप&#x9;019a&lt;br&gt;&#xA;एतां बुद्धिं समास्थाय कर्शितौ वां मया क्षुधा&#x9;019c&lt;br&gt;&#xA;न च तेऽभूत्सुसूक्ष्मोऽपि मन्युर्मनसि पार्थिव&#x9;020a&lt;br&gt;&#xA;सभार्यस्य नरश्रेष्ठ तेन ते प्रीतिमानहम्&#x9;020c&lt;br&gt;&#xA;भोजनं च समानाय्य यत्तदादीपितं मया&#x9;021a&lt;br&gt;&#xA;क्रुध्येथा यदि मात्सर्यादिति तन्मर्षितं च ते&#x9;021c&lt;br&gt;&#xA;ततोऽहं रथमारुह्य त्वामवोचं नराधिप&#x9;022a&lt;br&gt;&#xA;सभार्यो मां वहस्वेति तच्च त्वं कृतवांस्तथा&#x9;022c&lt;br&gt;&#xA;अविशङ्को नरपते प्रीतोऽहं चापि तेन ते&#x9;023a&lt;br&gt;&#xA;धनोत्सर्गेऽपि च कृते न त्वां क्रोधः प्रधर्षयत्&#x9;023c&lt;br&gt;&#xA;ततः प्रीतेन ते राजन्पुनरेतत्कृतं तव&#x9;024a&lt;br&gt;&#xA;सभार्यस्य वनं भूयस्तद्विद्धि मनुजाधिप&#x9;024c&lt;br&gt;&#xA;प्रीत्यर्थं तव चैतन्मे स्वर्गसन्दर्शनं कृतम्&#x9;025a&lt;br&gt;&#xA;यत्ते वनेऽस्मिन्नृपते दृष्टं दिव्यं निदर्शनम्&#x9;025c&lt;br&gt;&#xA;स्वर्गोद्देशस्त्वया राजन्सशरीरेण पार्थिव&#x9;026a&lt;br&gt;&#xA;मुहूर्तमनुभूतोऽसौ सभार्येण नृपोत्तम&#x9;026c&lt;br&gt;&#xA;निदर्शनार्थं तपसो धर्मस्य च नराधिप&#x9;027a&lt;br&gt;&#xA;तत्र यासीत्स्पृहा राजंस्तच्चापि विदितं मम&#x9;027c&lt;br&gt;&#xA;ब्राह्मण्यं काङ्क्षसे हि त्वं तपश्च पृथिवीपते&#x9;028a&lt;br&gt;&#xA;अवमन्य नरेन्द्रत्वं देवेन्द्रत्वं च पार्थिव&#x9;028c&lt;br&gt;&#xA;एवमेतद्यथात्थ त्वं ब्राह्मण्यं तात दुर्लभम्&#x9;029a&lt;br&gt;&#xA;ब्राह्मण्ये सति चर्षित्वमृषित्वे च तपस्विता&#x9;029c&lt;br&gt;&#xA;भविष्यत्येष ते कामः कुशिकात्कौशिको द्विजः&#x9;030a&lt;br&gt;&#xA;तृतीयं पुरुषं प्राप्य ब्राह्मणत्वं गमिष्यति&#x9;030c&lt;br&gt;&#xA;वंशस्ते पार्थिवश्रेष्ठ भृगूणामेव तेजसा&#x9;031a&lt;br&gt;&#xA;पौत्रस्ते भविता विप्र तपस्वी पावकद्युतिः&#x9;031c&lt;br&gt;&#xA;यः स देवमनुष्याणां भयमुत्पादयिष्यति&#x9;032a&lt;br&gt;&#xA;त्रयाणां चैव लोकानां सत्यमेतद्ब्रवीमि ते&#x9;032c&lt;br&gt;&#xA;वरं गृहाण राजर्षे यस्ते मनसि वर्तते&#x9;033a&lt;br&gt;&#xA;तीर्थयात्रां गमिष्यामि पुरा कालोऽतिवर्तते&#x9;033c&lt;br&gt;&#xA;कुशिक उवाच&#x9;034&lt;br&gt;&#xA;एष एव वरो मेऽद्य यत्त्वं प्रीतो महामुने&#x9;034a&lt;br&gt;&#xA;भवत्वेतद्यथात्थ त्वं तपः पौत्रे ममानघ&#x9;034c&lt;br&gt;&#xA;ब्राह्मण्यं मे कुलस्यास्तु भगवन्नेष मे वरः&#x9;034e&lt;br&gt;&#xA;पुनश्चाख्यातुमिच्छामि भगवन्विस्तरेण वै&#x9;035a&lt;br&gt;&#xA;कथमेष्यति विप्रत्वं कुलं मे भृगुनन्दन&#x9;035c&lt;br&gt;&#xA;कश्चासौ भविता बन्धुर्मम कश्चापि सम्मतः&#x9;035e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/056/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/056/</guid>
      <description>&lt;p&gt;च्यवन उवाच&#x9;001&lt;br&gt;&#xA;अवश्यं कथनीयं मे तवैतन्नरपुङ्गव&#x9;001a&lt;br&gt;&#xA;यदर्थं त्वाहमुच्छेत्तुं सम्प्राप्तो मनुजाधिप&#x9;001c&lt;br&gt;&#xA;भृगूणां क्षत्रिया याज्या नित्यमेव जनाधिप&#x9;002a&lt;br&gt;&#xA;ते च भेदं गमिष्यन्ति दैवयुक्तेन हेतुना&#x9;002c&lt;br&gt;&#xA;क्षत्रियाश्च भृगून्सर्वान्वधिष्यन्ति नराधिप&#x9;003a&lt;br&gt;&#xA;आ गर्भादनुकृन्तन्तो दैवदण्डनिपीडिताः&#x9;003c&lt;br&gt;&#xA;तत उत्पत्स्यतेऽस्माकं कुले गोत्रविवर्धनः&#x9;004a&lt;br&gt;&#xA;और्वो नाम महातेजा ज्वलनार्कसमद्युतिः&#x9;004c&lt;br&gt;&#xA;स त्रैलोक्यविनाशाय कोपाग्निं जनयिष्यति&#x9;005a&lt;br&gt;&#xA;महीं सपर्वतवनां यः करिष्यति भस्मसात्&#x9;005c&lt;br&gt;&#xA;कञ्चित्कालं तु तं वह्निं स एव शमयिष्यति&#x9;006a&lt;br&gt;&#xA;समुद्रे वडवावक्त्रे प्रक्षिप्य मुनिसत्तमः&#x9;006c&lt;br&gt;&#xA;पुत्रं तस्य महाभागमृचीकं भृगुनन्दनम्&#x9;007a&lt;br&gt;&#xA;साक्षात्कृत्स्नो धनुर्वेदः समुपस्थास्यतेऽनघ&#x9;007c&lt;br&gt;&#xA;क्षत्रियाणामभावाय दैवयुक्तेन हेतुना&#x9;008a&lt;br&gt;&#xA;स तु तं प्रतिगृह्यैव पुत्रे सङ्क्रामयिष्यति&#x9;008c&lt;br&gt;&#xA;जमदग्नौ महाभागे तपसा भावितात्मनि&#x9;009a&lt;br&gt;&#xA;स चापि भृगुशार्दूलस्तं वेदं धारयिष्यति&#x9;009c&lt;br&gt;&#xA;कुलात्तु तव धर्मात्मन्कन्यां सोऽधिगमिष्यति&#x9;010a&lt;br&gt;&#xA;उद्भावनार्थं भवतो वंशस्य नृपसत्तम&#x9;010c&lt;br&gt;&#xA;गाधेर्दुहितरं प्राप्य पौत्रीं तव महातपाः&#x9;011a&lt;br&gt;&#xA;ब्राह्मणं क्षत्रधर्माणं राममुत्पादयिष्यति&#x9;011c&lt;br&gt;&#xA;क्षत्रियं विप्रकर्माणं बृहस्पतिमिवौजसा&#x9;012a&lt;br&gt;&#xA;विश्वामित्रं तव कुले गाधेः पुत्रं सुधार्मिकम्&#x9;012c&lt;br&gt;&#xA;तपसा महता युक्तं प्रदास्यति महाद्युते&#x9;012e&lt;br&gt;&#xA;स्त्रियौ तु कारणं तत्र परिवर्ते भविष्यतः&#x9;013a&lt;br&gt;&#xA;पितामहनियोगाद्वै नान्यथैतद्भविष्यति&#x9;013c&lt;br&gt;&#xA;तृतीये पुरुषे तुभ्यं ब्राह्मणत्वमुपैष्यति&#x9;014a&lt;br&gt;&#xA;भविता त्वं च सम्बन्धी भृगूणां भावितात्मनाम्&#x9;014c&lt;br&gt;&#xA;भीष्म उवाच&#x9;015&lt;br&gt;&#xA;कुशिकस्तु मुनेर्वाक्यं च्यवनस्य महात्मनः&#x9;015a&lt;br&gt;&#xA;श्रुत्वा हृष्टोऽभवद्राजा वाक्यं चेदमुवाच ह&#x9;015c&lt;br&gt;&#xA;एवमस्त्विति धर्मात्मा तदा भरतसत्तम&#x9;015e&lt;br&gt;&#xA;च्यवनस्तु महातेजाः पुनरेव नराधिपम्&#x9;016a&lt;br&gt;&#xA;वरार्थं चोदयामास तमुवाच स पार्थिवः&#x9;016c&lt;br&gt;&#xA;बाढमेवं ग्रहीष्यामि कामं त्वत्तो महामुने&#x9;017a&lt;br&gt;&#xA;ब्रह्मभूतं कुलं मेऽस्तु धर्मे चास्य मनो भवेत्&#x9;017c&lt;br&gt;&#xA;एवमुक्तस्तथेत्येवं प्रत्युक्त्वा च्यवनो मुनिः&#x9;018a&lt;br&gt;&#xA;अभ्यनुज्ञाय नृपतिं तीर्थयात्रां ययौ तदा&#x9;018c&lt;br&gt;&#xA;एतत्ते कथितं सर्वमशेषेण मया नृप&#x9;019a&lt;br&gt;&#xA;भृगूणां कुशिकानां च प्रति सम्बन्धकारणम्&#x9;019c&lt;br&gt;&#xA;यथोक्तं मुनिना चापि तथा तदभवन्नृप&#x9;020a&lt;br&gt;&#xA;जन्म रामस्य च मुनेर्विश्वामित्रस्य चैव ह&#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/057/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/057/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;मुह्यामीव निशम्याद्य चिन्तयानः पुनः पुनः&#x9;001a&lt;br&gt;&#xA;हीनां पार्थिवसङ्घातैः श्रीमद्भिः पृथिवीमिमाम्&#x9;001c&lt;br&gt;&#xA;प्राप्य राज्यानि शतशो महीं जित्वापि भारत&#x9;002a&lt;br&gt;&#xA;कोटिशः पुरुषान्हत्वा परितप्ये पितामह&#x9;002c&lt;br&gt;&#xA;का नु तासां वरस्त्रीणामवस्थाद्य भविष्यति&#x9;003a&lt;br&gt;&#xA;या हीनाः पतिभिः पुत्रैर्मातुलैर्भ्रातृभिस्तथा&#x9;003c&lt;br&gt;&#xA;वयं हि तान्गुरून्हत्वा ज्ञातींश्च सुहृदोऽपि च&#x9;004a&lt;br&gt;&#xA;अवाक्शीर्षाः पतिष्यामो नरके नात्र संशयः&#x9;004c&lt;br&gt;&#xA;शरीरं योक्तुमिच्छामि तपसोग्रेण भारत&#x9;005a&lt;br&gt;&#xA;उपदिष्टमिहेच्छामि तत्त्वतोऽहं विशां पते&#x9;005c&lt;br&gt;&#xA;वैशम्पायन उवाच&#x9;006&lt;br&gt;&#xA;युधिष्ठिरस्य तद्वाक्यं श्रुत्वा भीष्मो महामनाः&#x9;006a&lt;br&gt;&#xA;परीक्ष्य निपुणं बुद्ध्या युधिष्ठिरमभाषत&#x9;006c&lt;br&gt;&#xA;रहस्यमद्भुतं चैव शृणु वक्ष्यामि यत्त्वयि&#x9;007a&lt;br&gt;&#xA;या गतिः प्राप्यते येन प्रेत्यभावेषु भारत&#x9;007c&lt;br&gt;&#xA;तपसा प्राप्यते स्वर्गस्तपसा प्राप्यते यशः&#x9;008a&lt;br&gt;&#xA;आयुःप्रकर्षो भोगाश्च लभ्यन्ते तपसा विभो&#x9;008c&lt;br&gt;&#xA;ज्ञानं विज्ञानमारोग्यं रूपं सम्पत्तथैव च&#x9;009a&lt;br&gt;&#xA;सौभाग्यं चैव तपसा प्राप्यते भरतर्षभ&#x9;009c&lt;br&gt;&#xA;धनं प्राप्नोति तपसा मौनं ज्ञानं प्रयच्छति&#x9;010a&lt;br&gt;&#xA;उपभोगांस्तु दानेन ब्रह्मचर्येण जीवितम्&#x9;010c&lt;br&gt;&#xA;अहिंसायाः फलं रूपं दीक्षाया जन्म वै कुले&#x9;011a&lt;br&gt;&#xA;फलमूलाशिनां राज्यं स्वर्गः पर्णाशिनां भवेत्&#x9;011c&lt;br&gt;&#xA;पयोभक्षो दिवं याति स्नानेन द्रविणाधिकः&#x9;012a&lt;br&gt;&#xA;गुरुशुश्रूषया विद्या नित्यश्राद्धेन सन्ततिः&#x9;012c&lt;br&gt;&#xA;गवाढ्यः शाकदीक्षाभिः स्वर्गमाहुस्तृणाशनात्&#x9;013a&lt;br&gt;&#xA;स्त्रियस्त्रिषवणस्नानाद्वायुं पीत्वा क्रतुं लभेत्&#x9;013c&lt;br&gt;&#xA;नित्यस्नायी भवेद्दक्षः सन्ध्ये तु द्वे जपन्द्विजः&#x9;014a&lt;br&gt;&#xA;मरुं साधयतो राज्यं नाकपृष्ठमनाशके&#x9;014c&lt;br&gt;&#xA;स्थण्डिले शयमानानां गृहाणि शयनानि च&#x9;015a&lt;br&gt;&#xA;चीरवल्कलवासोभिर्वासांस्याभरणानि च&#x9;015c&lt;br&gt;&#xA;शय्यासनानि यानानि योगयुक्ते तपोधने&#x9;016a&lt;br&gt;&#xA;अग्निप्रवेशे नियतं ब्रह्मलोको विधीयते&#x9;016c&lt;br&gt;&#xA;रसानां प्रतिसंहारात्सौभाग्यमिह विन्दति&#x9;017a&lt;br&gt;&#xA;आमिषप्रतिसंहारात्प्रजास्यायुष्मती भवेत्&#x9;017c&lt;br&gt;&#xA;उदवासं वसेद्यस्तु स नराधिपतिर्भवेत्&#x9;018a&lt;br&gt;&#xA;सत्यवादी नरश्रेष्ठ दैवतैः सह मोदते&#x9;018c&lt;br&gt;&#xA;कीर्तिर्भवति दानेन तथारोग्यमहिंसया&#x9;019a&lt;br&gt;&#xA;द्विजशुश्रूषया राज्यं द्विजत्वं वापि पुष्कलम्&#x9;019c&lt;br&gt;&#xA;पानीयस्य प्रदानेन कीर्तिर्भवति शाश्वती&#x9;020a&lt;br&gt;&#xA;अन्नपानप्रदानेन तृप्यते कामभोगतः&#x9;020c&lt;br&gt;&#xA;सान्त्वदः सर्वभूतानां सर्वशोकैर्विमुच्यते&#x9;021a&lt;br&gt;&#xA;देवशुश्रूषया राज्यं दिव्यं रूपं नियच्छति&#x9;021c&lt;br&gt;&#xA;दीपालोकप्रदानेन चक्षुष्मान्भवते नरः&#x9;022a&lt;br&gt;&#xA;प्रेक्षणीयप्रदानेन स्मृतिं मेधां च विन्दति&#x9;022c&lt;br&gt;&#xA;गन्धमाल्यनिवृत्त्या तु कीर्तिर्भवति पुष्कला&#x9;023a&lt;br&gt;&#xA;केशश्मश्रून्धारयतामग्र्या भवति सन्ततिः&#x9;023c&lt;br&gt;&#xA;उपवासं च दीक्षां च अभिषेकं च पार्थिव&#x9;024a&lt;br&gt;&#xA;कृत्वा द्वादश वर्षाणि वीरस्थानाद्विशिष्यते&#x9;024c&lt;br&gt;&#xA;दासीदासमलङ्कारान्क्षेत्राणि च गृहाणि च&#x9;025a&lt;br&gt;&#xA;ब्रह्मदेयां सुतां दत्त्वा प्राप्नोति मनुजर्षभ&#x9;025c&lt;br&gt;&#xA;क्रतुभिश्चोपवासैश्च त्रिदिवं याति भारत&#x9;026a&lt;br&gt;&#xA;लभते च चिरं स्थानं बलिपुष्पप्रदो नरः&#x9;026c&lt;br&gt;&#xA;सुवर्णशृङ्गैस्तु विभूषितानां गवां सहस्रस्य नरः प्रदाता&#x9;027a&lt;br&gt;&#xA;प्राप्नोति पुण्यं दिवि देवलोकमित्येवमाहुर्मुनिदेवसङ्घाः&#x9;027c&lt;br&gt;&#xA;प्रयच्छते यः कपिलां सचैलां कांस्योपदोहां कनकाग्रशृङ्गीम्&#x9;028a&lt;br&gt;&#xA;तैस्तैर्गुणैः कामदुघास्य भूत्वा नरं प्रदातारमुपैति सा गौः&#x9;028c&lt;br&gt;&#xA;यावन्ति लोमानि भवन्ति धेन्वास्तावत्फलं प्राप्नुते गोप्रदाता&#x9;029a&lt;br&gt;&#xA;पुत्रांश्च पौत्रांश्च कुलं च सर्वमासप्तमं तारयते परत्र&#x9;029c&lt;br&gt;&#xA;सदक्षिणां काञ्चनचारुशृङ्गीं कांस्योपदोहां द्रविणोत्तरीयाम्&#x9;030a&lt;br&gt;&#xA;धेनुं तिलानां ददतो द्विजाय लोका वसूनां सुलभा भवन्ति&#x9;030c&lt;br&gt;&#xA;स्वकर्मभिर्मानवं सन्निबद्धं तीव्रान्धकारे नरके पतन्तम्&#x9;031a&lt;br&gt;&#xA;महार्णवे नौरिव वायुयुक्ता दानं गवां तारयते परत्र&#x9;031c&lt;br&gt;&#xA;यो ब्रह्मदेयां तु ददाति कन्यां भूमिप्रदानं च करोति विप्रे&#x9;032a&lt;br&gt;&#xA;ददाति चान्नं विधिवच्च यश्च स लोकमाप्नोति पुरन्दरस्य&#x9;032c&lt;br&gt;&#xA;नैवेशिकं सर्वगुणोपपन्नं ददाति वै यस्तु नरो द्विजाय&#x9;033a&lt;br&gt;&#xA;स्वाध्यायचारित्रगुणान्विताय तस्यापि लोकाः कुरुषूत्तरेषु&#x9;033c&lt;br&gt;&#xA;धुर्यप्रदानेन गवां तथाश्वैर्लोकानवाप्नोति नरो वसूनाम्&#x9;034a&lt;br&gt;&#xA;स्वर्गाय चाहुर्हि हिरण्यदानं ततो विशिष्टं कनकप्रदानम्&#x9;034c&lt;br&gt;&#xA;छत्रप्रदानेन गृहं वरिष्ठं यानं तथोपानहसम्प्रदाने&#x9;035a&lt;br&gt;&#xA;वस्त्रप्रदानेन फलं सुरूपं गन्धप्रदाने सुरभिर्नरः स्यात्&#x9;035c&lt;br&gt;&#xA;पुष्पोपगं वाथ फलोपगं वा यः पादपं स्पर्शयते द्विजाय&#x9;036a&lt;br&gt;&#xA;स स्त्रीसमृद्धं बहुरत्नपूर्णं लभत्ययत्नोपगतं गृहं वै&#x9;036c&lt;br&gt;&#xA;भक्षान्नपानीयरसप्रदाता सर्वानवाप्नोति रसान्प्रकामम्&#x9;037a&lt;br&gt;&#xA;प्रतिश्रयाच्छादनसम्प्रदाता प्राप्नोति तानेव न संशयोऽत्र&#x9;037c&lt;br&gt;&#xA;स्रग्धूपगन्धान्यनुलेपनानि स्नानानि माल्यानि च मानवो यः&#x9;038a&lt;br&gt;&#xA;दद्याद्द्विजेभ्यः स भवेदरोगस्तथाभिरूपश्च नरेन्द्रलोके&#x9;038c&lt;br&gt;&#xA;बीजैरशून्यं शयनैरुपेतं दद्याद्गृहं यः पुरुषो द्विजाय&#x9;039a&lt;br&gt;&#xA;पुण्याभिरामं बहुरत्नपूर्णं लभत्यधिष्ठानवरं स राजन्&#x9;039c&lt;br&gt;&#xA;सुगन्धचित्रास्तरणोपपन्नं दद्यान्नरो यः शयनं द्विजाय&#x9;040a&lt;br&gt;&#xA;रूपान्वितां पक्षवतीं मनोज्ञां भार्यामयत्नोपगतां लभेत्सः&#x9;040c&lt;br&gt;&#xA;पितामहस्यानुचरो वीरशायी भवेन्नरः&#x9;041a&lt;br&gt;&#xA;नाधिकं विद्यते तस्मादित्याहुः परमर्षयः&#x9;041c&lt;br&gt;&#xA;वैशम्पायन उवाच&#x9;042&lt;br&gt;&#xA;तस्य तद्वचनं श्रुत्वा प्रीतात्मा कुरुनन्दनः&#x9;042a&lt;br&gt;&#xA;नाश्रमेऽरोचयद्वासं वीरमार्गाभिकाङ्क्षया&#x9;042c&lt;br&gt;&#xA;ततो युधिष्ठिरः प्राह पाण्डवान्भरतर्षभ&#x9;043a&lt;br&gt;&#xA;पितामहस्य यद्वाक्यं तद्वो रोचत्विति प्रभुः&#x9;043c&lt;br&gt;&#xA;ततस्तु पाण्डवाः सर्वे द्रौपदी च यशस्विनी&#x9;044a&lt;br&gt;&#xA;युधिष्ठिरस्य तद्वाक्यं बाढमित्यभ्यपूजयन्&#x9;044c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/058/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/058/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;यानीमानि बहिर्वेद्यां दानानि परिचक्षते&#x9;001a&lt;br&gt;&#xA;तेभ्यो विशिष्टं किं दानं मतं ते कुरुपुङ्गव&#x9;001c&lt;br&gt;&#xA;कौतूहलं हि परमं तत्र मे वर्तते प्रभो&#x9;002a&lt;br&gt;&#xA;दातारं दत्तमन्वेति यद्दानं तत्प्रचक्ष्व मे&#x9;002c&lt;br&gt;&#xA;भीष्म उवाच&#x9;003&lt;br&gt;&#xA;अभयं सर्वभूतेभ्यो व्यसने चाप्यनुग्रहम्&#x9;003a&lt;br&gt;&#xA;यच्चाभिलषितं दद्यात्तृषितायाभियाचते&#x9;003c&lt;br&gt;&#xA;दत्तं मन्येत यद्दत्त्वा तद्दानं श्रेष्ठमुच्यते&#x9;004a&lt;br&gt;&#xA;दत्तं दातारमन्वेति यद्दानं भरतर्षभ&#x9;004c&lt;br&gt;&#xA;हिरण्यदानं गोदानं पृथिवीदानमेव च&#x9;005a&lt;br&gt;&#xA;एतानि वै पवित्राणि तारयन्त्यपि दुष्कृतम्&#x9;005c&lt;br&gt;&#xA;एतानि पुरुषव्याघ्र साधुभ्यो देहि नित्यदा&#x9;006a&lt;br&gt;&#xA;दानानि हि नरं पापान्मोक्षयन्ति न संशयः&#x9;006c&lt;br&gt;&#xA;यद्यदिष्टतमं लोके यच्चास्य दयितं गृहे&#x9;007a&lt;br&gt;&#xA;तत्तद्गुणवते देयं तदेवाक्षयमिच्छता&#x9;007c&lt;br&gt;&#xA;प्रियाणि लभते लोके प्रियदः प्रियकृत्तथा&#x9;008a&lt;br&gt;&#xA;प्रियो भवति भूतानामिह चैव परत्र च&#x9;008c&lt;br&gt;&#xA;याचमानमभीमानादाशावन्तमकिञ्चनम्&#x9;009a&lt;br&gt;&#xA;यो नार्चति यथाशक्ति स नृशंसो युधिष्ठिर&#x9;009c&lt;br&gt;&#xA;अमित्रमपि चेद्दीनं शरणैषिणमागतम्&#x9;010a&lt;br&gt;&#xA;व्यसने योऽनुगृह्णाति स वै पुरुषसत्तमः&#x9;010c&lt;br&gt;&#xA;कृशाय ह्रीमते तात वृत्तिक्षीणाय सीदते&#x9;011a&lt;br&gt;&#xA;अपहन्यात्क्षुधं यस्तु न तेन पुरुषः समः&#x9;011c&lt;br&gt;&#xA;ह्रिया तु नियतान्साधून्पुत्रदारैश्च कर्शितान्&#x9;012a&lt;br&gt;&#xA;अयाचमानान्कौन्तेय सर्वोपायैर्निमन्त्रय&#x9;012c&lt;br&gt;&#xA;आशिषं ये न देवेषु न मर्त्येषु च कुर्वते&#x9;013a&lt;br&gt;&#xA;अर्हन्तो नित्यसत्त्वस्था यथालब्धोपजीविनः&#x9;013c&lt;br&gt;&#xA;आशीविषसमेभ्यश्च तेभ्यो रक्षस्व भारत&#x9;014a&lt;br&gt;&#xA;तान्युक्तैरुपजिज्ञास्य तथा द्विजवरोत्तमान्&#x9;014c&lt;br&gt;&#xA;कृतैरावसथैर्नित्यं सप्रेष्यैः सपरिच्छदैः&#x9;015a&lt;br&gt;&#xA;निमन्त्रयेथाः कौरव्य सर्वकामसुखावहैः&#x9;015c&lt;br&gt;&#xA;यदि ते प्रतिगृह्णीयुः श्रद्धापूतं युधिष्ठिर&#x9;016a&lt;br&gt;&#xA;कार्यमित्येव मन्वाना धार्मिकाः पुण्यकर्मिणः&#x9;016c&lt;br&gt;&#xA;विद्यास्नाता व्रतस्नाता ये व्यपाश्रित्यजीविनः&#x9;017a&lt;br&gt;&#xA;गूढस्वाध्यायतपसो ब्राह्मणाः संशितव्रताः&#x9;017c&lt;br&gt;&#xA;तेषु शुद्धेषु दान्तेषु स्वदारनिरतेषु च&#x9;018a&lt;br&gt;&#xA;यत्करिष्यसि कल्याणं तत्त्वा लोकेषु धास्यति&#x9;018c&lt;br&gt;&#xA;यथाग्निहोत्रं सुहुतं सायं प्रातर्द्विजातिना&#x9;019a&lt;br&gt;&#xA;तथा भवति दत्तं वै द्विजेभ्योऽथ कृतात्मना&#x9;019c&lt;br&gt;&#xA;एष ते विततो यज्ञः श्रद्धापूतः सदक्षिणः&#x9;020a&lt;br&gt;&#xA;विशिष्टः सर्वयज्ञेभ्यो ददतस्तात वर्तताम्&#x9;020c&lt;br&gt;&#xA;निवापो दानसदृशस्तादृशेषु युधिष्ठिर&#x9;021a&lt;br&gt;&#xA;निवपन्पूजयंश्चैव तेष्वानृण्यं निगच्छति&#x9;021c&lt;br&gt;&#xA;य एव नो न कुप्यन्ति न लुभ्यन्ति तृणेष्वपि&#x9;022a&lt;br&gt;&#xA;त एव नः पूज्यतमा ये चान्ये प्रियवादिनः&#x9;022c&lt;br&gt;&#xA;ये नो न बहु मन्यन्ते न प्रवर्तन्ति चापरे&#x9;023a&lt;br&gt;&#xA;पुत्रवत्परिपाल्यास्ते नमस्तेभ्यस्तथाभयम्&#x9;023c&lt;br&gt;&#xA;ऋत्विक्पुरोहिताचार्या मृदुब्रह्मधरा हि ते&#x9;024a&lt;br&gt;&#xA;क्षत्रेणापि हि संसृष्टं तेजः शाम्यति वै द्विजे&#x9;024c&lt;br&gt;&#xA;अस्ति मे बलवानस्मि राजास्मीति युधिष्ठिर&#x9;025a&lt;br&gt;&#xA;ब्राह्मणान्मा स्म पर्यश्नीर्वासोभिरशनेन च&#x9;025c&lt;br&gt;&#xA;यच्छोभार्थं बलार्थं वा वित्तमस्ति तवानघ&#x9;026a&lt;br&gt;&#xA;तेन ते ब्राह्मणाः पूज्याः स्वधर्ममनुतिष्ठता&#x9;026c&lt;br&gt;&#xA;नमस्कार्यास्त्वया विप्रा वर्तमाना यथातथम्&#x9;027a&lt;br&gt;&#xA;यथासुखं यथोत्साहं ललन्तु त्वयि पुत्रवत्&#x9;027c&lt;br&gt;&#xA;को ह्यन्यः सुप्रसादानां सुहृदामल्पतोषिणाम्&#x9;028a&lt;br&gt;&#xA;वृत्तिमर्हत्युपक्षेप्तुं त्वदन्यः कुरुसत्तम&#x9;028c&lt;br&gt;&#xA;यथा पत्याश्रयो धर्मः स्त्रीणां लोके सनातनः&#x9;029a&lt;br&gt;&#xA;स देवः सा गतिर्नान्या तथास्माकं द्विजातयः&#x9;029c&lt;br&gt;&#xA;यदि नो ब्राह्मणास्तात सन्त्यजेयुरपूजिताः&#x9;030a&lt;br&gt;&#xA;पश्यन्तो दारुणं कर्म सततं क्षत्रिये स्थितम्&#x9;030c&lt;br&gt;&#xA;अवेदानामकीर्तीनामलोकानामयज्वनाम्&#x9;031a&lt;br&gt;&#xA;कोऽस्माकं जीवितेनार्थस्तद्धि नो ब्राह्मणाश्रयम्&#x9;031c&lt;br&gt;&#xA;अत्र ते वर्तयिष्यामि यथा धर्मः सनातनः&#x9;032a&lt;br&gt;&#xA;राजन्यो ब्राह्मणं राजन्पुरा परिचचार ह&#x9;032c&lt;br&gt;&#xA;वैश्यो राजन्यमित्येव शूद्रो वैश्यमिति श्रुतिः&#x9;032e&lt;br&gt;&#xA;दूराच्छूद्रेणोपचर्यो ब्राह्मणोऽग्निरिव ज्वलन्&#x9;033a&lt;br&gt;&#xA;संस्पर्शपरिचर्यस्तु वैश्येन क्षत्रियेण च&#x9;033c&lt;br&gt;&#xA;मृदुभावान्सत्यशीलान्सत्यधर्मानुपालकान्&#x9;034a&lt;br&gt;&#xA;आशीविषानिव क्रुद्धांस्तानुपाचरत द्विजान्&#x9;034c&lt;br&gt;&#xA;अपरेषां परेषां च परेभ्यश्चैव ये परे&#x9;035a&lt;br&gt;&#xA;क्षत्रियाणां प्रतपतां तेजसा च बलेन च&#x9;035c&lt;br&gt;&#xA;ब्राह्मणेष्वेव शाम्यन्ति तेजांसि च तपांसि च&#x9;035e&lt;br&gt;&#xA;न मे पिता प्रियतरो न त्वं तात तथा प्रियः&#x9;036a&lt;br&gt;&#xA;न मे पितुः पिता राजन्न चात्मा न च जीवितम्&#x9;036c&lt;br&gt;&#xA;त्वत्तश्च मे प्रियतरः पृथिव्यां नास्ति कश्चन&#x9;037a&lt;br&gt;&#xA;त्वत्तोऽपि मे प्रियतरा ब्राह्मणा भरतर्षभ&#x9;037c&lt;br&gt;&#xA;ब्रवीमि सत्यमेतच्च यथाहं पाण्डुनन्दन&#x9;038a&lt;br&gt;&#xA;तेन सत्येन गच्छेयं लोकान्यत्र स शन्तनुः&#x9;038c&lt;br&gt;&#xA;पश्येयं च सतां लोकाञ्छुचीन्ब्रह्मपुरस्कृतान्&#x9;039a&lt;br&gt;&#xA;तत्र मे तात गन्तव्यमह्नाय च चिराय च&#x9;039c&lt;br&gt;&#xA;सोऽहमेतादृशाल्ँलोकान्दृष्ट्वा भरतसत्तम&#x9;040a&lt;br&gt;&#xA;यन्मे कृतं ब्राह्मणेषु न तप्ये तेन पार्थिव&#x9;040c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/059/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/059/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;यौ तु स्यातां चरणेनोपपन्नौ यौ विद्यया सदृशौ जन्मना च&#x9;001a&lt;br&gt;&#xA;ताभ्यां दानं कतरस्मै विशिष्टमयाचमानाय च याचते च&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;श्रेयो वै याचतः पार्थ दत्तमाहुरयाचते&#x9;002a&lt;br&gt;&#xA;अर्हत्तमो वै धृतिमान्कृपणादधृतात्मनः&#x9;002c&lt;br&gt;&#xA;क्षत्रियो रक्षणधृतिर्ब्राह्मणोऽनर्थनाधृतिः&#x9;003a&lt;br&gt;&#xA;ब्राह्मणो धृतिमान्विद्वान्देवान्प्रीणाति तुष्टिमान्&#x9;003c&lt;br&gt;&#xA;याच्ञामाहुरनीशस्य अभिहारं च भारत&#x9;004a&lt;br&gt;&#xA;उद्वेजयति याचन्हि सदा भूतानि दस्युवत्&#x9;004c&lt;br&gt;&#xA;म्रियते याचमानो वै तमनु म्रियते ददत्&#x9;005a&lt;br&gt;&#xA;ददत्सञ्जीवयत्येनमात्मानं च युधिष्ठिर&#x9;005c&lt;br&gt;&#xA;आनृशंस्यं परो धर्मो याचते यत्प्रदीयते&#x9;006a&lt;br&gt;&#xA;अयाचतः सीदमानान्सर्वोपायैर्निमन्त्रय&#x9;006c&lt;br&gt;&#xA;यदि वै तादृशा राष्ट्रे वसेयुस्ते द्विजोत्तमाः&#x9;007a&lt;br&gt;&#xA;भस्मच्छन्नानिवाग्नींस्तान्बुध्येथास्त्वं प्रयत्नतः&#x9;007c&lt;br&gt;&#xA;तपसा दीप्यमानास्ते दहेयुः पृथिवीमपि&#x9;008a&lt;br&gt;&#xA;पूज्या हि ज्ञानविज्ञानतपोयोगसमन्विताः&#x9;008c&lt;br&gt;&#xA;तेभ्यः पूजां प्रयुञ्जीथा ब्राह्मणेभ्यः परन्तप&#x9;009a&lt;br&gt;&#xA;ददद्बहुविधान्दायानुपच्छन्दानयाचताम्&#x9;009c&lt;br&gt;&#xA;यदग्निहोत्रे सुहुते सायम्प्रातर्भवेत्फलम्&#x9;010a&lt;br&gt;&#xA;विद्यावेदव्रतवति तद्दानफलमुच्यते&#x9;010c&lt;br&gt;&#xA;विद्यावेदव्रतस्नातानव्यपाश्रयजीविनः&#x9;011a&lt;br&gt;&#xA;गूढस्वाध्यायतपसो ब्राह्मणान्संशितव्रतान्&#x9;011c&lt;br&gt;&#xA;कृतैरावसथैर्हृद्यैः सप्रेष्यैः सपरिच्छदैः&#x9;012a&lt;br&gt;&#xA;निमन्त्रयेथाः कौन्तेय कामैश्चान्यैर्द्विजोत्तमान्&#x9;012c&lt;br&gt;&#xA;अपि ते प्रतिगृह्णीयुः श्रद्धापूतं युधिष्ठिर&#x9;013a&lt;br&gt;&#xA;कार्यमित्येव मन्वाना धर्मज्ञाः सूक्ष्मदर्शिनः&#x9;013c&lt;br&gt;&#xA;अपि ते ब्राह्मणा भुक्त्वा गताः सोद्धरणान्गृहान्&#x9;014a&lt;br&gt;&#xA;येषां दाराः प्रतीक्षन्ते पर्जन्यमिव कर्षकाः&#x9;014c&lt;br&gt;&#xA;अन्नानि प्रातःसवने नियता ब्रह्मचारिणः&#x9;015a&lt;br&gt;&#xA;ब्राह्मणास्तात भुञ्जानास्त्रेताग्नीन्प्रीणयन्तु ते&#x9;015c&lt;br&gt;&#xA;माध्यन्दिनं ते सवनं ददतस्तात वर्तताम्&#x9;016a&lt;br&gt;&#xA;गा हिरण्यानि वासांसि तेनेन्द्रः प्रीयतां तव&#x9;016c&lt;br&gt;&#xA;तृतीयं सवनं तत्ते वैश्वदेवं युधिष्ठिर&#x9;017a&lt;br&gt;&#xA;यद्देवेभ्यः पितृभ्यश्च विप्रेभ्यश्च प्रयच्छसि&#x9;017c&lt;br&gt;&#xA;अहिंसा सर्वभूतेभ्यः संविभागश्च सर्वशः&#x9;018a&lt;br&gt;&#xA;दमस्त्यागो धृतिः सत्यं भवत्ववभृथाय ते&#x9;018c&lt;br&gt;&#xA;एष ते विततो यज्ञः श्रद्धापूतः सदक्षिणः&#x9;019a&lt;br&gt;&#xA;विशिष्टः सर्वयज्ञेभ्यो नित्यं तात प्रवर्तताम्&#x9;019c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/060/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/060/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;दानं यज्ञक्रिया चेह किं स्वित्प्रेत्य महाफलम्&#x9;001a&lt;br&gt;&#xA;कस्य ज्यायः फलं प्रोक्तं कीदृशेभ्यः कथं कदा&#x9;001c&lt;br&gt;&#xA;एतदिच्छामि विज्ञातुं याथातथ्येन भारत&#x9;002a&lt;br&gt;&#xA;विद्वञ्जिज्ञासमानाय दानधर्मान्प्रचक्ष्व मे&#x9;002c&lt;br&gt;&#xA;अन्तर्वेद्यां च यद्दत्तं श्रद्धया चानृशंस्यतः&#x9;003a&lt;br&gt;&#xA;किं स्विन्निःश्रेयसं तात तन्मे ब्रूहि पितामह&#x9;003c&lt;br&gt;&#xA;भीष्म उवाच&#x9;004&lt;br&gt;&#xA;रौद्रं कर्म क्षत्रियस्य सततं तात वर्तते&#x9;004a&lt;br&gt;&#xA;तस्य वैतानिकं कर्म दानं चैवेह पावनम्&#x9;004c&lt;br&gt;&#xA;न तु पापकृतां राज्ञां प्रतिगृह्णन्ति साधवः&#x9;005a&lt;br&gt;&#xA;एतस्मात्कारणाद्यज्ञैर्यजेद्राजाप्तदक्षिणैः&#x9;005c&lt;br&gt;&#xA;अथ चेत्प्रतिगृह्णीयुर्दद्यादहरहर्नृपः&#x9;006a&lt;br&gt;&#xA;श्रद्धामास्थाय परमां पावनं ह्येतदुत्तमम्&#x9;006c&lt;br&gt;&#xA;ब्राह्मणांस्तर्पयेद्द्रव्यैस्ततो यज्ञे यतव्रतः&#x9;007a&lt;br&gt;&#xA;मैत्रान्साधून्वेदविदः शीलवृत्ततपोन्वितान्&#x9;007c&lt;br&gt;&#xA;यत्ते तेन करिष्यन्ति कृतं तेन भविष्यति&#x9;008a&lt;br&gt;&#xA;यज्ञान्साधय साधुभ्यः स्वाद्वन्नान्दक्षिणावतः&#x9;008c&lt;br&gt;&#xA;इष्टं दत्तं च मन्येथा आत्मानं दानकर्मणा&#x9;009a&lt;br&gt;&#xA;पूजयेथा यायजूकांस्तवाप्यंशो भवेद्यथा&#x9;009c&lt;br&gt;&#xA;प्रजावतो भरेथाश्च ब्राह्मणान्बहुभारिणः&#x9;010a&lt;br&gt;&#xA;प्रजावांस्तेन भवति यथा जनयिता तथा&#x9;010c&lt;br&gt;&#xA;यावतो वै साधुधर्मान्सन्तः संवर्तयन्त्युत&#x9;011a&lt;br&gt;&#xA;सर्वे ते चापि भर्तव्या नरा ये बहुभारिणः&#x9;011c&lt;br&gt;&#xA;समृद्धः सम्प्रयच्छस्व ब्राह्मणेभ्यो युधिष्ठिर&#x9;012a&lt;br&gt;&#xA;धेनूरनडुहोऽन्नानि च्छत्रं वासांस्युपानहौ&#x9;012c&lt;br&gt;&#xA;आज्यानि यजमानेभ्यस्तथान्नाद्यानि भारत&#x9;013a&lt;br&gt;&#xA;अश्ववन्ति च यानानि वेश्मानि शयनानि च&#x9;013c&lt;br&gt;&#xA;एते देया व्युष्टिमन्तो लघूपायाश्च भारत&#x9;014a&lt;br&gt;&#xA;अजुगुप्सांश्च विज्ञाय ब्राह्मणान्वृत्तिकर्शितान्&#x9;014c&lt;br&gt;&#xA;उपच्छन्नं प्रकाशं वा वृत्त्या तान्प्रतिपादय&#x9;015a&lt;br&gt;&#xA;राजसूयाश्वमेधाभ्यां श्रेयस्तत्क्षत्रियान्प्रति&#x9;015c&lt;br&gt;&#xA;एवं पापैर्विमुक्तस्त्वं पूतः स्वर्गमवाप्स्यसि&#x9;016a&lt;br&gt;&#xA;स्रंसयित्वा पुनः कोशं यद्राष्ट्रं पालयिष्यसि&#x9;016c&lt;br&gt;&#xA;ततश्च ब्रह्मभूयस्त्वमवाप्स्यसि धनानि च&#x9;017a&lt;br&gt;&#xA;आत्मनश्च परेषां च वृत्तिं संरक्ष भारत&#x9;017c&lt;br&gt;&#xA;पुत्रवच्चापि भृत्यान्स्वान्प्रजाश्च परिपालय&#x9;018a&lt;br&gt;&#xA;योगक्षेमश्च ते नित्यं ब्राह्मणेष्वस्तु भारत&#x9;018c&lt;br&gt;&#xA;अरक्षितारं हर्तारं विलोप्तारमदायकम्&#x9;019a&lt;br&gt;&#xA;तं स्म राजकलिं हन्युः प्रजाः सम्भूय निर्घृणम्&#x9;019c&lt;br&gt;&#xA;अहं वो रक्षितेत्युक्त्वा यो न रक्षति भूमिपः&#x9;020a&lt;br&gt;&#xA;स संहत्य निहन्तव्यः श्वेव सोन्माद आतुरः&#x9;020c&lt;br&gt;&#xA;पापं कुर्वन्ति यत्किञ्चित्प्रजा राज्ञा ह्यरक्षिताः&#x9;021a&lt;br&gt;&#xA;चतुर्थं तस्य पापस्य राजा भारत विन्दति&#x9;021c&lt;br&gt;&#xA;अप्याहुः सर्वमेवेति भूयोऽर्धमिति निश्चयः&#x9;022a&lt;br&gt;&#xA;चतुर्थं मतमस्माकं मनोः श्रुत्वानुशासनम्&#x9;022c&lt;br&gt;&#xA;शुभं वा यत्प्रकुर्वन्ति प्रजा राज्ञा सुरक्षिताः&#x9;023a&lt;br&gt;&#xA;चतुर्थं तस्य पुण्यस्य राजा चाप्नोति भारत&#x9;023c&lt;br&gt;&#xA;जीवन्तं त्वानुजीवन्तु प्रजाः सर्वा युधिष्ठिर&#x9;024a&lt;br&gt;&#xA;पर्जन्यमिव भूतानि महाद्रुममिव द्विजाः&#x9;024c&lt;br&gt;&#xA;कुबेरमिव रक्षांसि शतक्रतुमिवामराः&#x9;025a&lt;br&gt;&#xA;ज्ञातयस्त्वानुजीवन्तु सुहृदश्च परन्तप&#x9;025c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/061/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/061/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;इदं देयमिदं देयमितीयं श्रुतिचोदना&#x9;001a&lt;br&gt;&#xA;बहुदेयाश्च राजानः किं स्विद्देयमनुत्तमम्&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;अति दानानि सर्वाणि पृथिवीदानमुच्यते&#x9;002a&lt;br&gt;&#xA;अचला ह्यक्षया भूमिर्दोग्ध्री कामाननुत्तमान्&#x9;002c&lt;br&gt;&#xA;दोग्ध्री वासांसि रत्नानि पशून्व्रीहियवांस्तथा&#x9;003a&lt;br&gt;&#xA;भूमिदः सर्वभूतेषु शाश्वतीरेधते समाः&#x9;003c&lt;br&gt;&#xA;यावद्भूमेरायुरिह तावद्भूमिद एधते&#x9;004a&lt;br&gt;&#xA;न भूमिदानादस्तीह परं किञ्चिद्युधिष्ठिर&#x9;004c&lt;br&gt;&#xA;अप्यल्पं प्रददुः पूर्वे पृथिव्या इति नः श्रुतम्&#x9;005a&lt;br&gt;&#xA;भूमिमेते ददुः सर्वे ये भूमिं भुञ्जते जनाः&#x9;005c&lt;br&gt;&#xA;स्वकर्मैवोपजीवन्ति नरा इह परत्र च&#x9;006a&lt;br&gt;&#xA;भूमिर्भूतिर्महादेवी दातारं कुरुते प्रियम्&#x9;006c&lt;br&gt;&#xA;य एतां दक्षिणां दद्यादक्षयां पृथिवीपतिः&#x9;007a&lt;br&gt;&#xA;पुनर्नरत्वं सम्प्राप्य भवेत्स पृथिवीपतिः&#x9;007c&lt;br&gt;&#xA;यथा दानं तथा भोग इति धर्मेषु निश्चयः&#x9;008a&lt;br&gt;&#xA;सङ्ग्रामे वा तनुं जह्याद्दद्याद्वा पृथिवीमिमाम्&#x9;008c&lt;br&gt;&#xA;इत्येतां क्षत्रबन्धूनां वदन्ति परमाशिषम्&#x9;009a&lt;br&gt;&#xA;पुनाति दत्ता पृथिवी दातारमिति शुश्रुम&#x9;009c&lt;br&gt;&#xA;अपि पापसमाचारं ब्रह्मघ्नमपि वानृतम्&#x9;010a&lt;br&gt;&#xA;सैव पापं पावयति सैव पापात्प्रमोचयेत्&#x9;010c&lt;br&gt;&#xA;अपि पापकृतां राज्ञां प्रतिगृह्णन्ति साधवः&#x9;011a&lt;br&gt;&#xA;पृथिवीं नान्यदिच्छन्ति पावनं जननी यथा&#x9;011c&lt;br&gt;&#xA;नामास्याः प्रियदत्तेति गुह्यं देव्याः सनातनम्&#x9;012a&lt;br&gt;&#xA;दानं वाप्यथ वा ज्ञानं नाम्नोऽस्याः परमं प्रियम्&#x9;012c&lt;br&gt;&#xA;तस्मात्प्राप्यैव पृथिवीं दद्याद्विप्राय पार्थिवः&#x9;012e&lt;br&gt;&#xA;नाभूमिपतिना भूमिरधिष्ठेया कथञ्चन&#x9;013a&lt;br&gt;&#xA;न वा पात्रेण वा गूहेदन्तर्धानेन वा चरेत्&#x9;013c&lt;br&gt;&#xA;ये चान्ये भूमिमिच्छेयुः कुर्युरेवमसंशयम्&#x9;013e&lt;br&gt;&#xA;यः साधोर्भूमिमादत्ते न भूमिं विन्दते तु सः&#x9;014a&lt;br&gt;&#xA;भूमिं तु दत्त्वा साधुभ्यो विन्दते भूमिमेव हि&#x9;014c&lt;br&gt;&#xA;प्रेत्येह च स धर्मात्मा सम्प्राप्नोति महद्यशः&#x9;014e&lt;br&gt;&#xA;यस्य विप्रानुशासन्ति साधोर्भूमिं सदैव हि&#x9;015a&lt;br&gt;&#xA;न तस्य शत्रवो राजन्प्रशासन्ति वसुन्धराम्&#x9;015c&lt;br&gt;&#xA;यत्किञ्चित्पुरुषः पापं कुरुते वृत्तिकर्शितः&#x9;016a&lt;br&gt;&#xA;अपि गोचर्ममात्रेण भूमिदानेन पूयते&#x9;016c&lt;br&gt;&#xA;येऽपि सङ्कीर्णकर्माणो राजानो रौद्रकर्मिणः&#x9;017a&lt;br&gt;&#xA;तेभ्यः पवित्रमाख्येयं भूमिदानमनुत्तमम्&#x9;017c&lt;br&gt;&#xA;अल्पान्तरमिदं शश्वत्पुराणा मेनिरे जनाः&#x9;018a&lt;br&gt;&#xA;यो यजेदश्वमेधेन दद्याद्वा साधवे महीम्&#x9;018c&lt;br&gt;&#xA;अपि चेत्सुकृतं कृत्वा शङ्केरन्नपि पण्डिताः&#x9;019a&lt;br&gt;&#xA;अशक्यमेकमेवैतद्भूमिदानमनुत्तमम्&#x9;019c&lt;br&gt;&#xA;सुवर्णं रजतं वस्त्रं मणिमुक्तावसूनि च&#x9;020a&lt;br&gt;&#xA;सर्वमेतन्महाप्राज्ञ ददाति वसुधां ददत्&#x9;020c&lt;br&gt;&#xA;तपो यज्ञः श्रुतं शीलमलोभः सत्यसन्धता&#x9;021a&lt;br&gt;&#xA;गुरुदैवतपूजा च नातिवर्तन्ति भूमिदम्&#x9;021c&lt;br&gt;&#xA;भर्तुर्निःश्रेयसे युक्तास्त्यक्तात्मानो रणे हताः&#x9;022a&lt;br&gt;&#xA;ब्रह्मलोकगताः सिद्धा नातिक्रामन्ति भूमिदम्&#x9;022c&lt;br&gt;&#xA;यथा जनित्री क्षीरेण स्वपुत्रं भरते सदा&#x9;023a&lt;br&gt;&#xA;अनुगृह्णाति दातारं तथा सर्वरसैर्मही&#x9;023c&lt;br&gt;&#xA;मृत्योर्वै किङ्करो दण्डस्तापो वह्नेः सुदारुणः&#x9;024a&lt;br&gt;&#xA;घोराश्च वारुणाः पाशा नोपसर्पन्ति भूमिदम्&#x9;024c&lt;br&gt;&#xA;पितॄंश्च पितृलोकस्थान्देवलोके च देवताः&#x9;025a&lt;br&gt;&#xA;सन्तर्पयति शान्तात्मा यो ददाति वसुन्धराम्&#x9;025c&lt;br&gt;&#xA;कृशाय म्रियमाणाय वृत्तिम्लानाय सीदते&#x9;026a&lt;br&gt;&#xA;भूमिं वृत्तिकरीं दत्त्वा सत्री भवति मानवः&#x9;026c&lt;br&gt;&#xA;यथा धावति गौर्वत्सं क्षीरमभ्युत्सृजन्त्युत&#x9;027a&lt;br&gt;&#xA;एवमेव महाभाग भूमिर्भवति भूमिदम्&#x9;027c&lt;br&gt;&#xA;हलकृष्टां महीं दत्त्वा सबीजां सफलामपि&#x9;028a&lt;br&gt;&#xA;उदीर्णं वापि शरणं तथा भवति कामदः&#x9;028c&lt;br&gt;&#xA;ब्राह्मणं वृत्तसम्पन्नमाहिताग्निं शुचिव्रतम्&#x9;029a&lt;br&gt;&#xA;नरः प्रतिग्राह्य महीं न याति यमसादनम्&#x9;029c&lt;br&gt;&#xA;यथा चन्द्रमसो वृद्धिरहन्यहनि जायते&#x9;030a&lt;br&gt;&#xA;तथा भूमिकृतं दानं सस्ये सस्ये विवर्धते&#x9;030c&lt;br&gt;&#xA;अत्र गाथा भूमिगीताः कीर्तयन्ति पुराविदः&#x9;031a&lt;br&gt;&#xA;याः श्रुत्वा जामदग्न्येन दत्ता भूः काश्यपाय वै&#x9;031c&lt;br&gt;&#xA;मामेवादत्त मां दत्त मां दत्त्वा मामवाप्स्यथ&#x9;032a&lt;br&gt;&#xA;अस्मिल्ँलोके परे चैव ततश्चाजनने पुनः&#x9;032c&lt;br&gt;&#xA;य इमां व्याहृतिं वेद ब्राह्मणो ब्रह्मसंश्रितः&#x9;033a&lt;br&gt;&#xA;श्राद्धस्य हूयमानस्य ब्रह्मभूयं स गच्छति&#x9;033c&lt;br&gt;&#xA;कृत्यानामभिशस्तानां दुरिष्टशमनं महत्&#x9;034a&lt;br&gt;&#xA;प्रायश्चित्तमहं कृत्वा पुनात्युभयतो दश&#x9;034c&lt;br&gt;&#xA;पुनाति य इदं वेद वेद चाहं तथैव च&#x9;035a&lt;br&gt;&#xA;प्रकृतिः सर्वभूतानां भूमिर्वै शाश्वती मता&#x9;035c&lt;br&gt;&#xA;अभिषिच्यैव नृपतिं श्रावयेदिममागमम्&#x9;036a&lt;br&gt;&#xA;यथा श्रुत्वा महीं दद्यान्नादद्यात्साधुतश्च ताम्&#x9;036c&lt;br&gt;&#xA;सोऽयं कृत्स्नो ब्राह्मणार्थो राजार्थश्चाप्यसंशयम्&#x9;037a&lt;br&gt;&#xA;राजा हि धर्मकुशलः प्रथमं भूतिलक्षणम्&#x9;037c&lt;br&gt;&#xA;अथ येषामधर्मज्ञो राजा भवति नास्तिकः&#x9;038a&lt;br&gt;&#xA;न ते सुखं प्रबुध्यन्ते न सुखं प्रस्वपन्ति च&#x9;038c&lt;br&gt;&#xA;सदा भवन्ति चोद्विग्नास्तस्य दुश्चरितैर्नराः&#x9;039a&lt;br&gt;&#xA;योगक्षेमा हि बहवो राष्ट्रं नास्याविशन्ति तत्&#x9;039c&lt;br&gt;&#xA;अथ येषां पुनः प्राज्ञो राजा भवति धार्मिकः&#x9;040a&lt;br&gt;&#xA;सुखं ते प्रतिबुध्यन्ते सुसुखं प्रस्वपन्ति च&#x9;040c&lt;br&gt;&#xA;तस्य राज्ञः शुभैरार्यैः कर्मभिर्निर्वृताः प्रजाः&#x9;041a&lt;br&gt;&#xA;योगक्षेमेण वृष्ट्या च विवर्धन्ते स्वकर्मभिः&#x9;041c&lt;br&gt;&#xA;स कुलीनः स पुरुषः स बन्धुः स च पुण्यकृत्&#x9;042a&lt;br&gt;&#xA;स दाता स च विक्रान्तो यो ददाति वसुन्धराम्&#x9;042c&lt;br&gt;&#xA;आदित्या इव दीप्यन्ते तेजसा भुवि मानवाः&#x9;043a&lt;br&gt;&#xA;ददन्ति वसुधां स्फीतां ये वेदविदुषि द्विजे&#x9;043c&lt;br&gt;&#xA;यथा बीजानि रोहन्ति प्रकीर्णानि महीतले&#x9;044a&lt;br&gt;&#xA;तथा कामाः प्ररोहन्ति भूमिदानसमार्जिताः&#x9;044c&lt;br&gt;&#xA;आदित्यो वरुणो विष्णुर्ब्रह्मा सोमो हुताशनः&#x9;045a&lt;br&gt;&#xA;शूलपाणिश्च भगवान्प्रतिनन्दन्ति भूमिदम्&#x9;045c&lt;br&gt;&#xA;भूमौ जायन्ति पुरुषा भूमौ निष्ठां व्रजन्ति च&#x9;046a&lt;br&gt;&#xA;चतुर्विधो हि लोकोऽयं योऽयं भूमिगुणात्मकः&#x9;046c&lt;br&gt;&#xA;एषा माता पिता चैव जगतः पृथिवीपते&#x9;047a&lt;br&gt;&#xA;नानया सदृशं भूतं किञ्चिदस्ति जनाधिप&#x9;047c&lt;br&gt;&#xA;अत्राप्युदाहरन्तीममितिहासं पुरातनम्&#x9;048a&lt;br&gt;&#xA;बृहस्पतेश्च संवादमिन्द्रस्य च युधिष्ठिर&#x9;048c&lt;br&gt;&#xA;इष्ट्वा क्रतुशतेनाथ महता दक्षिणावता&#x9;049a&lt;br&gt;&#xA;मघवा वाग्विदां श्रेष्ठं पप्रच्छेदं बृहस्पतिम्&#x9;049c&lt;br&gt;&#xA;भगवन्केन दानेन स्वर्गतः सुखमेधते&#x9;050a&lt;br&gt;&#xA;यदक्षयं महार्घं च तद्ब्रूहि वदतां वर&#x9;050c&lt;br&gt;&#xA;इत्युक्तः स सुरेन्द्रेण ततो देवपुरोहितः&#x9;051a&lt;br&gt;&#xA;बृहस्पतिर्महातेजाः प्रत्युवाच शतक्रतुम्&#x9;051c&lt;br&gt;&#xA;सुवर्णदानं गोदानं भूमिदानं च वृत्रहन्&#x9;052a&lt;br&gt;&#xA;दददेतान्महाप्राज्ञः सर्वपापैः प्रमुच्यते&#x9;052c&lt;br&gt;&#xA;न भूमिदानाद्देवेन्द्र परं किञ्चिदिति प्रभो&#x9;053a&lt;br&gt;&#xA;विशिष्टमिति मन्यामि यथा प्राहुर्मनीषिणः&#x9;053c&lt;br&gt;&#xA;ये शूरा निहता युद्धे स्वर्याता दानगृद्धिनः&#x9;054a&lt;br&gt;&#xA;सर्वे ते विबुधश्रेष्ठ नातिक्रामन्ति भूमिदम्&#x9;054c&lt;br&gt;&#xA;भर्तुर्निःश्रेयसे युक्तास्त्यक्तात्मानो रणे हताः&#x9;055a&lt;br&gt;&#xA;ब्रह्मलोकगताः शूरा नातिक्रामन्ति भूमिदम्&#x9;055c&lt;br&gt;&#xA;पञ्च पूर्वादिपुरुषाः षट्च ये वसुधां गताः&#x9;056a&lt;br&gt;&#xA;एकादश ददद्भूमिं परित्रातीह मानवः&#x9;056c&lt;br&gt;&#xA;रत्नोपकीर्णां वसुधां यो ददाति पुरन्दर&#x9;057a&lt;br&gt;&#xA;स मुक्तः सर्वकलुषैः स्वर्गलोके महीयते&#x9;057c&lt;br&gt;&#xA;महीं स्फीतां ददद्राजा सर्वकामगुणान्विताम्&#x9;058a&lt;br&gt;&#xA;राजाधिराजो भवति तद्धि दानमनुत्तमम्&#x9;058c&lt;br&gt;&#xA;सर्वकामसमायुक्तां काश्यपीं यः प्रयच्छति&#x9;059a&lt;br&gt;&#xA;सर्वभूतानि मन्यन्ते मां ददातीति वासव&#x9;059c&lt;br&gt;&#xA;सर्वकामदुघां धेनुं सर्वकामपुरोगमाम्&#x9;060a&lt;br&gt;&#xA;ददाति यः सहस्राक्ष स स्वर्गं याति मानवः&#x9;060c&lt;br&gt;&#xA;मधुसर्पिःप्रवाहिन्यः पयोदधिवहास्तथा&#x9;061a&lt;br&gt;&#xA;सरितस्तर्पयन्तीह सुरेन्द्र वसुधाप्रदम्&#x9;061c&lt;br&gt;&#xA;भूमिप्रदानान्नृपतिर्मुच्यते राजकिल्बिषात्&#x9;062a&lt;br&gt;&#xA;न हि भूमिप्रदानेन दानमन्यद्विशिष्यते&#x9;062c&lt;br&gt;&#xA;ददाति यः समुद्रान्तां पृथिवीं शस्त्रनिर्जिताम्&#x9;063a&lt;br&gt;&#xA;तं जनाः कथयन्तीह यावद्धरति गौरियम्&#x9;063c&lt;br&gt;&#xA;पुण्यामृद्धरसां भूमिं यो ददाति पुरन्दर&#x9;064a&lt;br&gt;&#xA;न तस्य लोकाः क्षीयन्ते भूमिदानगुणार्जिताः&#x9;064c&lt;br&gt;&#xA;सर्वथा पार्थिवेनेह सततं भूतिमिच्छता&#x9;065a&lt;br&gt;&#xA;भूर्देया विधिवच्छक्र पात्रे सुखमभीप्सता&#x9;065c&lt;br&gt;&#xA;अपि कृत्वा नरः पापं भूमिं दत्त्वा द्विजातये&#x9;066a&lt;br&gt;&#xA;समुत्सृजति तत्पापं जीर्णां त्वचमिवोरगः&#x9;066c&lt;br&gt;&#xA;सागरान्सरितः शैलान्काननानि च सर्वशः&#x9;067a&lt;br&gt;&#xA;सर्वमेतन्नरः शक्र ददाति वसुधां ददत्&#x9;067c&lt;br&gt;&#xA;तडागान्युदपानानि स्रोतांसि च सरांसि च&#x9;068a&lt;br&gt;&#xA;स्नेहान्सर्वरसांश्चैव ददाति वसुधां ददत्&#x9;068c&lt;br&gt;&#xA;ओषधीः क्षीरसम्पन्ना नगान्पुष्पफलान्वितान्&#x9;069a&lt;br&gt;&#xA;काननोपलशैलांश्च ददाति वसुधां ददत्&#x9;069c&lt;br&gt;&#xA;अग्निष्टोमप्रभृतिभिरिष्ट्वा च स्वाप्तदक्षिणैः&#x9;070a&lt;br&gt;&#xA;न तत्फलमवाप्नोति भूमिदानाद्यदश्नुते&#x9;070c&lt;br&gt;&#xA;दाता दशानुगृह्णाति दश हन्ति तथा क्षिपन्&#x9;071a&lt;br&gt;&#xA;पूर्वदत्तां हरन्भूमिं नरकायोपगच्छति&#x9;071c&lt;br&gt;&#xA;न ददाति प्रतिश्रुत्य दत्त्वा वा हरते तु यः&#x9;072a&lt;br&gt;&#xA;स बद्धो वारुणैः पाशैस्तप्यते मृत्युशासनात्&#x9;072c&lt;br&gt;&#xA;आहिताग्निं सदायज्ञं कृशभृत्यं प्रियातिथिम्&#x9;073a&lt;br&gt;&#xA;ये भरन्ति द्विजश्रेष्ठं नोपसर्पन्ति ते यमम्&#x9;073c&lt;br&gt;&#xA;ब्राह्मणेष्वृणभूतं स्यात्पार्थिवस्य पुरन्दर&#x9;074a&lt;br&gt;&#xA;इतरेषां तु वर्णानां तारयेत्कृशदुर्बलान्&#x9;074c&lt;br&gt;&#xA;नाच्छिन्द्यात्स्पर्शितां भूमिं परेण त्रिदशाधिप&#x9;075a&lt;br&gt;&#xA;ब्राह्मणाय सुरश्रेष्ठ कृशभृत्याय कश्चन&#x9;075c&lt;br&gt;&#xA;अथाश्रु पतितं तेषां दीनानामवसीदताम्&#x9;076a&lt;br&gt;&#xA;ब्राह्मणानां हृते क्षेत्रे हन्यात्त्रिपुरुषं कुलम्&#x9;076c&lt;br&gt;&#xA;भूमिपालं च्युतं राष्ट्राद्यस्तु संस्थापयेत्पुनः&#x9;077a&lt;br&gt;&#xA;तस्य वासः सहस्राक्ष नाकपृष्ठे महीयते&#x9;077c&lt;br&gt;&#xA;इक्षुभिः सन्ततां भूमिं यवगोधूमसङ्कुलाम्&#x9;078a&lt;br&gt;&#xA;गोश्ववाहनसम्पूर्णां बाहुवीर्यसमार्जिताम्&#x9;078c&lt;br&gt;&#xA;निधिगर्भां ददद्भूमिं सर्वरत्नपरिच्छदाम्&#x9;079a&lt;br&gt;&#xA;अक्षयाल्ँलभते लोकान्भूमिसत्रं हि तस्य तत्&#x9;079c&lt;br&gt;&#xA;विधूय कलुषं सर्वं विरजाः सम्मतः सताम्&#x9;080a&lt;br&gt;&#xA;लोके महीयते सद्भिर्यो ददाति वसुन्धराम्&#x9;080c&lt;br&gt;&#xA;यथाप्सु पतितः शक्र तैलबिन्दुर्विसर्पति&#x9;081a&lt;br&gt;&#xA;तथा भूमिकृतं दानं सस्ये सस्ये विसर्पति&#x9;081c&lt;br&gt;&#xA;ये रणाग्रे महीपालाः शूराः समितिशोभनाः&#x9;082a&lt;br&gt;&#xA;वध्यन्तेऽभिमुखाः शक्र ब्रह्मलोकं व्रजन्ति ते&#x9;082c&lt;br&gt;&#xA;नृत्यगीतपरा नार्यो दिव्यमाल्यविभूषिताः&#x9;083a&lt;br&gt;&#xA;उपतिष्ठन्ति देवेन्द्र सदा भूमिप्रदं दिवि&#x9;083c&lt;br&gt;&#xA;मोदते च सुखं स्वर्गे देवगन्धर्वपूजितः&#x9;084a&lt;br&gt;&#xA;यो ददाति महीं सम्यग्विधिनेह द्विजातये&#x9;084c&lt;br&gt;&#xA;शतमप्सरसश्चैव दिव्यमाल्यविभूषिताः&#x9;085a&lt;br&gt;&#xA;उपतिष्ठन्ति देवेन्द्र सदा भूमिप्रदं नरम्&#x9;085c&lt;br&gt;&#xA;शङ्खं भद्रासनं छत्रं वराश्वा वरवारणाः&#x9;086a&lt;br&gt;&#xA;भूमिप्रदानात्पुष्पाणि हिरण्यनिचयास्तथा&#x9;086c&lt;br&gt;&#xA;आज्ञा सदाप्रतिहता जयशब्दो भवत्यथ&#x9;087a&lt;br&gt;&#xA;भूमिदानस्य पुष्पाणि फलं स्वर्गः पुरन्दर&#x9;087c&lt;br&gt;&#xA;हिरण्यपुष्पाश्चौषध्यः कुशकाञ्चनशाड्वलाः&#x9;088a&lt;br&gt;&#xA;अमृतप्रसवां भूमिं प्राप्नोति पुरुषो ददत्&#x9;088c&lt;br&gt;&#xA;नास्ति भूमिसमं दानं नास्ति मातृसमो गुरुः&#x9;089a&lt;br&gt;&#xA;नास्ति सत्यसमो धर्मो नास्ति दानसमो निधिः&#x9;089c&lt;br&gt;&#xA;एतदाङ्गिरसाच्छ्रुत्वा वासवो वसुधामिमाम्&#x9;090a&lt;br&gt;&#xA;वसुरत्नसमाकीर्णां ददावाङ्गिरसे तदा&#x9;090c&lt;br&gt;&#xA;य इमं श्रावयेच्छ्राद्धे भूमिदानस्य संस्तवम्&#x9;091a&lt;br&gt;&#xA;न तस्य रक्षसां भागो नासुराणां भवत्युत&#x9;091c&lt;br&gt;&#xA;अक्षयं च भवेद्दत्तं पितृभ्यस्तन्न संशयः&#x9;092a&lt;br&gt;&#xA;तस्माच्छ्राद्धेष्विदं विप्रो भुञ्जतः श्रावयेद्द्विजान्&#x9;092c&lt;br&gt;&#xA;इत्येतत्सर्वदानानां श्रेष्ठमुक्तं तवानघ&#x9;093a&lt;br&gt;&#xA;मया भरतशार्दूल किं भूयः श्रोतुमिच्छसि&#x9;093c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/062/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/062/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;कानि दानानि लोकेऽस्मिन्दातुकामो महीपतिः&#x9;001a&lt;br&gt;&#xA;गुणाधिकेभ्यो विप्रेभ्यो दद्याद्भरतसत्तम&#x9;001c&lt;br&gt;&#xA;केन तुष्यन्ति ते सद्यस्तुष्टाः किं प्रदिशन्त्युत&#x9;002a&lt;br&gt;&#xA;शंस मे तन्महाबाहो फलं पुण्यकृतं महत्&#x9;002c&lt;br&gt;&#xA;दत्तं किं फलवद्राजन्निह लोके परत्र च&#x9;003a&lt;br&gt;&#xA;भवतः श्रोतुमिच्छामि तन्मे विस्तरतो वद&#x9;003c&lt;br&gt;&#xA;भीष्म उवाच&#x9;004&lt;br&gt;&#xA;इममर्थं पुरा पृष्टो नारदो देवदर्शनः&#x9;004a&lt;br&gt;&#xA;यदुक्तवानसौ तन्मे गदतः शृणु भारत&#x9;004c&lt;br&gt;&#xA;नारद उवाच&#x9;005&lt;br&gt;&#xA;अन्नमेव प्रशंसन्ति देवाः सर्षिगणाः पुरा&#x9;005a&lt;br&gt;&#xA;लोकतन्त्रं हि यज्ञाश्च सर्वमन्ने प्रतिष्ठितम्&#x9;005c&lt;br&gt;&#xA;अन्नेन सदृशं दानं न भूतं न भविष्यति&#x9;006a&lt;br&gt;&#xA;तस्मादन्नं विशेषेण दातुमिच्छन्ति मानवाः&#x9;006c&lt;br&gt;&#xA;अन्नमूर्जस्करं लोके प्राणाश्चान्ने प्रतिष्ठिताः&#x9;007a&lt;br&gt;&#xA;अन्नेन धार्यते सर्वं विश्वं जगदिदं प्रभो&#x9;007c&lt;br&gt;&#xA;अन्नाद्गृहस्था लोकेऽस्मिन्भिक्षवस्तत एव च&#x9;008a&lt;br&gt;&#xA;अन्नात्प्रभवति प्राणः प्रत्यक्षं नात्र संशयः&#x9;008c&lt;br&gt;&#xA;कुटुम्बं पीडयित्वापि ब्राह्मणाय महात्मने&#x9;009a&lt;br&gt;&#xA;दातव्यं भिक्षवे चान्नमात्मनो भूतिमिच्छता&#x9;009c&lt;br&gt;&#xA;ब्राह्मणायाभिरूपाय यो दद्यादन्नमर्थिने&#x9;010a&lt;br&gt;&#xA;निदधाति निधिं श्रेष्ठं पारलौकिकमात्मनः&#x9;010c&lt;br&gt;&#xA;श्रान्तमध्वनि वर्तन्तं वृद्धमर्हमुपस्थितम्&#x9;011a&lt;br&gt;&#xA;अर्चयेद्भूतिमन्विच्छन्गृहस्थो गृहमागतम्&#x9;011c&lt;br&gt;&#xA;क्रोधमुत्पतितं हित्वा सुशीलो वीतमत्सरः&#x9;012a&lt;br&gt;&#xA;अन्नदः प्राप्नुते राजन्दिवि चेह च यत्सुखम्&#x9;012c&lt;br&gt;&#xA;नावमन्येदभिगतं न प्रणुद्यात्कथञ्चन&#x9;013a&lt;br&gt;&#xA;अपि श्वपाके शुनि वा न दानं विप्रणश्यति&#x9;013c&lt;br&gt;&#xA;यो दद्यादपरिक्लिष्टमन्नमध्वनि वर्तते&#x9;014a&lt;br&gt;&#xA;श्रान्तायादृष्टपूर्वाय स महद्धर्ममाप्नुयात्&#x9;014c&lt;br&gt;&#xA;पितॄन्देवानृषीन्विप्रानतिथींश्च जनाधिप&#x9;015a&lt;br&gt;&#xA;यो नरः प्रीणयत्यन्नैस्तस्य पुण्यफलं महत्&#x9;015c&lt;br&gt;&#xA;कृत्वापि पापकं कर्म यो दद्यादन्नमर्थिने&#x9;016a&lt;br&gt;&#xA;ब्राह्मणाय विशेषेण न स पापेन युज्यते&#x9;016c&lt;br&gt;&#xA;ब्राह्मणेष्वक्षयं दानमन्नं शूद्रे महाफलम्&#x9;017a&lt;br&gt;&#xA;अन्नदानं च शूद्रे च ब्राह्मणे च विशिष्यते&#x9;017c&lt;br&gt;&#xA;न पृच्छेद्गोत्रचरणं स्वाध्यायं देशमेव वा&#x9;018a&lt;br&gt;&#xA;भिक्षितो ब्राह्मणेनेह जन्म वान्नं प्रयाचितः&#x9;018c&lt;br&gt;&#xA;अन्नदस्यान्नवृक्षाश्च सर्वकामफलान्विताः&#x9;019a&lt;br&gt;&#xA;भवन्तीहाथ वामुत्र नृपते नात्र संशयः&#x9;019c&lt;br&gt;&#xA;आशंसन्ते हि पितरः सुवृष्टिमिव कर्षकाः&#x9;020a&lt;br&gt;&#xA;अस्माकमपि पुत्रो वा पौत्रो वान्नं प्रदास्यति&#x9;020c&lt;br&gt;&#xA;ब्राह्मणो हि महद्भूतं स्वयं देहीति याचते&#x9;021a&lt;br&gt;&#xA;अकामो वा सकामो वा दत्त्वा पुण्यमवाप्नुयात्&#x9;021c&lt;br&gt;&#xA;ब्राह्मणः सर्वभूतानामतिथिः प्रसृताग्रभुक्&#x9;022a&lt;br&gt;&#xA;विप्रा यमभिगच्छन्ति भिक्षमाणा गृहं सदा&#x9;022c&lt;br&gt;&#xA;सत्कृताश्च निवर्तन्ते तदतीव प्रवर्धते&#x9;023a&lt;br&gt;&#xA;महाभोगे कुले जन्म प्रेत्य प्राप्नोति भारत&#x9;023c&lt;br&gt;&#xA;दत्त्वा त्वन्नं नरो लोके तथा स्थानमनुत्तमम्&#x9;024a&lt;br&gt;&#xA;मृष्टमृष्टान्नदायी तु स्वर्गे वसति सत्कृतः&#x9;024c&lt;br&gt;&#xA;अन्नं प्राणा नराणां हि सर्वमन्ने प्रतिष्ठितम्&#x9;025a&lt;br&gt;&#xA;अन्नदः पशुमान्पुत्री धनवान्भोगवानपि&#x9;025c&lt;br&gt;&#xA;प्राणवांश्चापि भवति रूपवांश्च तथा नृप&#x9;026a&lt;br&gt;&#xA;अन्नदः प्राणदो लोके सर्वदः प्रोच्यते तु सः&#x9;026c&lt;br&gt;&#xA;अन्नं हि दत्त्वातिथये ब्राह्मणाय यथाविधि&#x9;027a&lt;br&gt;&#xA;प्रदाता सुखमाप्नोति देवैश्चाप्यभिपूज्यते&#x9;027c&lt;br&gt;&#xA;ब्राह्मणो हि महद्भूतं क्षेत्रं चरति पादवत्&#x9;028a&lt;br&gt;&#xA;उप्यते तत्र यद्बीजं तद्धि पुण्यफलं महत्&#x9;028c&lt;br&gt;&#xA;प्रत्यक्षं प्रीतिजननं भोक्तृदात्रोर्भवत्युत&#x9;029a&lt;br&gt;&#xA;सर्वाण्यन्यानि दानानि परोक्षफलवन्त्युत&#x9;029c&lt;br&gt;&#xA;अन्नाद्धि प्रसवं विद्धि रतिमन्नाद्धि भारत&#x9;030a&lt;br&gt;&#xA;धर्मार्थावन्नतो विद्धि रोगनाशं तथान्नतः&#x9;030c&lt;br&gt;&#xA;अन्नं ह्यमृतमित्याह पुराकल्पे प्रजापतिः&#x9;031a&lt;br&gt;&#xA;अन्नं भुवं दिवं खं च सर्वमन्ने प्रतिष्ठितम्&#x9;031c&lt;br&gt;&#xA;अन्नप्रणाशे भिद्यन्ते शरीरे पञ्च धातवः&#x9;032a&lt;br&gt;&#xA;बलं बलवतोऽपीह प्रणश्यत्यन्नहानितः&#x9;032c&lt;br&gt;&#xA;आवाहाश्च विवाहाश्च यज्ञाश्चान्नमृते तथा&#x9;033a&lt;br&gt;&#xA;न वर्तन्ते नरश्रेष्ठ ब्रह्म चात्र प्रलीयते&#x9;033c&lt;br&gt;&#xA;अन्नतः सर्वमेतद्धि यत्किञ्चित्स्थाणु जङ्गमम्&#x9;034a&lt;br&gt;&#xA;त्रिषु लोकेषु धर्मार्थमन्नं देयमतो बुधैः&#x9;034c&lt;br&gt;&#xA;अन्नदस्य मनुष्यस्य बलमोजो यशः सुखम्&#x9;035a&lt;br&gt;&#xA;कीर्तिश्च वर्धते शश्वत्त्रिषु लोकेषु पार्थिव&#x9;035c&lt;br&gt;&#xA;मेघेष्वम्भः सन्निधत्ते प्राणानां पवनः शिवः&#x9;036a&lt;br&gt;&#xA;तच्च मेघगतं वारि शक्रो वर्षति भारत&#x9;036c&lt;br&gt;&#xA;आदत्ते च रसं भौममादित्यः स्वगभस्तिभिः&#x9;037a&lt;br&gt;&#xA;वायुरादित्यतस्तांश्च रसान्देवः प्रजापतिः&#x9;037c&lt;br&gt;&#xA;तद्यदा मेघतो वारि पतितं भवति क्षितौ&#x9;038a&lt;br&gt;&#xA;तदा वसुमती देवी स्निग्धा भवति भारत&#x9;038c&lt;br&gt;&#xA;ततः सस्यानि रोहन्ति येन वर्तयते जगत्&#x9;039a&lt;br&gt;&#xA;मांसमेदोस्थिशुक्राणां प्रादुर्भावस्ततः पुनः&#x9;039c&lt;br&gt;&#xA;सम्भवन्ति ततः शुक्रात्प्राणिनः पृथिवीपते&#x9;040a&lt;br&gt;&#xA;अग्नीषोमौ हि तच्छुक्रं प्रजनः पुष्यतश्च ह&#x9;040c&lt;br&gt;&#xA;एवमन्नं च सूर्यश्च पवनः शुक्रमेव च&#x9;041a&lt;br&gt;&#xA;एक एव स्मृतो राशिर्यतो भूतानि जज्ञिरे&#x9;041c&lt;br&gt;&#xA;प्राणान्ददाति भूतानां तेजश्च भरतर्षभ&#x9;042a&lt;br&gt;&#xA;गृहमभ्यागतायाशु यो दद्यादन्नमर्थिने&#x9;042c&lt;br&gt;&#xA;भीष्म उवाच&#x9;043&lt;br&gt;&#xA;नारदेनैवमुक्तोऽहमदामन्नं सदा नृप&#x9;043a&lt;br&gt;&#xA;अनसूयुस्त्वमप्यन्नं तस्माद्देहि गतज्वरः&#x9;043c&lt;br&gt;&#xA;दत्त्वान्नं विधिवद्राजन्विप्रेभ्यस्त्वमपि प्रभो&#x9;044a&lt;br&gt;&#xA;यथावदनुरूपेभ्यस्ततः स्वर्गमवाप्स्यसि&#x9;044c&lt;br&gt;&#xA;अन्नदानां हि ये लोकास्तांस्त्वं शृणु नराधिप&#x9;045a&lt;br&gt;&#xA;भवनानि प्रकाशन्ते दिवि तेषां महात्मनाम्&#x9;045c&lt;br&gt;&#xA;नानासंस्थानरूपाणि नानास्तम्भान्वितानि च&#x9;045e&lt;br&gt;&#xA;चन्द्रमण्डलशुभ्राणि किङ्किणीजालवन्ति च&#x9;046a&lt;br&gt;&#xA;तरुणादित्यवर्णानि स्थावराणि चराणि च&#x9;046c&lt;br&gt;&#xA;अनेकशतभौमानि सान्तर्जलवनानि च&#x9;047a&lt;br&gt;&#xA;वैडूर्यार्कप्रकाशानि रौप्यरुक्ममयानि च&#x9;047c&lt;br&gt;&#xA;सर्वकामफलाश्चापि वृक्षा भवनसंस्थिताः&#x9;048a&lt;br&gt;&#xA;वाप्यो वीथ्यः सभाः कूपा दीर्घिकाश्चैव सर्वशः&#x9;048c&lt;br&gt;&#xA;घोषवन्ति च यानानि युक्तान्यथ सहस्रशः&#x9;049a&lt;br&gt;&#xA;भक्ष्यभोज्यमयाः शैला वासांस्याभरणानि च&#x9;049c&lt;br&gt;&#xA;क्षीरं स्रवन्त्यः सरितस्तथा चैवान्नपर्वताः&#x9;050a&lt;br&gt;&#xA;प्रासादाः पाण्डुराभ्राभाः शय्याश्च कनकोज्ज्वलाः&#x9;050c&lt;br&gt;&#xA;तानन्नदाः प्रपद्यन्ते तस्मादन्नप्रदो भव&#x9;050e&lt;br&gt;&#xA;एते लोकाः पुण्यकृतामन्नदानां महात्मनाम्&#x9;051a&lt;br&gt;&#xA;तस्मादन्नं विशेषेण दातव्यं मानवैर्भुवि&#x9;051c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/063/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/063/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;श्रुतं मे भवतो वाक्यमन्नदानस्य यो विधिः&#x9;001a&lt;br&gt;&#xA;नक्षत्रयोगस्येदानीं दानकल्पं ब्रवीहि मे&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;अत्राप्युदाहरन्तीममितिहासं पुरातनम्&#x9;002a&lt;br&gt;&#xA;देवक्याश्चैव संवादं देवर्षेर्नारदस्य च&#x9;002c&lt;br&gt;&#xA;द्वारकामनुसम्प्राप्तं नारदं देवदर्शनम्&#x9;003a&lt;br&gt;&#xA;पप्रच्छैनं ततः प्रश्नं देवकी धर्मदर्शिनी&#x9;003c&lt;br&gt;&#xA;तस्याः सम्पृच्छमानाया देवर्षिर्नारदस्तदा&#x9;004a&lt;br&gt;&#xA;आचष्ट विधिवत्सर्वं यत्तच्छृणु विशां पते&#x9;004c&lt;br&gt;&#xA;नारद उवाच&#x9;005&lt;br&gt;&#xA;कृत्तिकासु महाभागे पायसेन ससर्पिषा&#x9;005a&lt;br&gt;&#xA;सन्तर्प्य ब्राह्मणान्साधूल्ँलोकानाप्नोत्यनुत्तमान्&#x9;005c&lt;br&gt;&#xA;रोहिण्यां प्रथितैर्मांसैर्माषैरन्नेन सर्पिषा&#x9;006a&lt;br&gt;&#xA;पयोऽनुपानं दातव्यमानृण्यार्थं द्विजातये&#x9;006c&lt;br&gt;&#xA;दोग्ध्रीं दत्त्वा सवत्सां तु नक्षत्रे सोमदैवते&#x9;007a&lt;br&gt;&#xA;गच्छन्ति मानुषाल्लोकात्स्वर्गलोकमनुत्तमम्&#x9;007c&lt;br&gt;&#xA;आर्द्रायां कृसरं दत्त्वा तैलमिश्रमुपोषितः&#x9;008a&lt;br&gt;&#xA;नरस्तरति दुर्गाणि क्षुरधारांश्च पर्वतान्&#x9;008c&lt;br&gt;&#xA;अपूपान्पुनर्वसौ दत्त्वा तथैवान्नानि शोभने&#x9;009a&lt;br&gt;&#xA;यशस्वी रूपसम्पन्नो बह्वन्ने जायते कुले&#x9;009c&lt;br&gt;&#xA;पुष्ये तु कनकं दत्त्वा कृतं चाकृतमेव च&#x9;010a&lt;br&gt;&#xA;अनालोकेषु लोकेषु सोमवत्स विराजते&#x9;010c&lt;br&gt;&#xA;आश्लेषायां तु यो रूप्यमृषभं वा प्रयच्छति&#x9;011a&lt;br&gt;&#xA;स सर्वभयनिर्मुक्तः शात्रवानधितिष्ठति&#x9;011c&lt;br&gt;&#xA;मघासु तिलपूर्णानि वर्धमानानि मानवः&#x9;012a&lt;br&gt;&#xA;प्रदाय पुत्रपशुमानिह प्रेत्य च मोदते&#x9;012c&lt;br&gt;&#xA;फल्गुनीपूर्वसमये ब्राह्मणानामुपोषितः&#x9;013a&lt;br&gt;&#xA;भक्षान्फाणितसंयुक्तान्दत्त्वा सौभाग्यमृच्छति&#x9;013c&lt;br&gt;&#xA;घृतक्षीरसमायुक्तं विधिवत्षष्टिकौदनम्&#x9;014a&lt;br&gt;&#xA;उत्तराविषये दत्त्वा स्वर्गलोके महीयते&#x9;014c&lt;br&gt;&#xA;यद्यत्प्रदीयते दानमुत्तराविषये नरैः&#x9;015a&lt;br&gt;&#xA;महाफलमनन्तं च भवतीति विनिश्चयः&#x9;015c&lt;br&gt;&#xA;हस्ते हस्तिरथं दत्त्वा चतुर्युक्तमुपोषितः&#x9;016a&lt;br&gt;&#xA;प्राप्नोति परमाल्ँलोकान्पुण्यकामसमन्वितान्&#x9;016c&lt;br&gt;&#xA;चित्रायामृषभं दत्त्वा पुण्यान्गन्धांश्च भारत&#x9;017a&lt;br&gt;&#xA;चरत्यप्सरसां लोके रमते नन्दने तथा&#x9;017c&lt;br&gt;&#xA;स्वातावथ धनं दत्त्वा यदिष्टतममात्मनः&#x9;018a&lt;br&gt;&#xA;प्राप्नोति लोकान्स शुभानिह चैव महद्यशः&#x9;018c&lt;br&gt;&#xA;विशाखायामनड्वाहं धेनुं दत्त्वा च दुग्धदाम्&#x9;019a&lt;br&gt;&#xA;सप्रासङ्गं च शकटं सधान्यं वस्त्रसंयुतम्&#x9;019c&lt;br&gt;&#xA;पितॄन्देवांश्च प्रीणाति प्रेत्य चानन्त्यमश्नुते&#x9;020a&lt;br&gt;&#xA;न च दुर्गाण्यवाप्नोति स्वर्गलोकं च गच्छति&#x9;020c&lt;br&gt;&#xA;दत्त्वा यथोक्तं विप्रेभ्यो वृत्तिमिष्टां स विन्दति&#x9;021a&lt;br&gt;&#xA;नरकादींश्च सङ्क्लेशान्नाप्नोतीति विनिश्चयः&#x9;021c&lt;br&gt;&#xA;अनुराधासु प्रावारं वस्त्रान्तरमुपोषितः&#x9;022a&lt;br&gt;&#xA;दत्त्वा युगशतं चापि नरः स्वर्गे महीयते&#x9;022c&lt;br&gt;&#xA;कालशाकं तु विप्रेभ्यो दत्त्वा मर्त्यः समूलकम्&#x9;023a&lt;br&gt;&#xA;ज्येष्ठायामृद्धिमिष्टां वै गतिमिष्टां च विन्दति&#x9;023c&lt;br&gt;&#xA;मूले मूलफलं दत्त्वा ब्राह्मणेभ्यः समाहितः&#x9;024a&lt;br&gt;&#xA;पितॄन्प्रीणयते चापि गतिमिष्टां च गच्छति&#x9;024c&lt;br&gt;&#xA;अथ पूर्वास्वषाढासु दधिपात्राण्युपोषितः&#x9;025a&lt;br&gt;&#xA;कुलवृत्तोपसम्पन्ने ब्राह्मणे वेदपारगे&#x9;025c&lt;br&gt;&#xA;प्रदाय जायते प्रेत्य कुले सुबहुगोकुले&#x9;025e&lt;br&gt;&#xA;उदमन्थं ससर्पिष्कं प्रभूतमधुफाणितम्&#x9;026a&lt;br&gt;&#xA;दत्त्वोत्तरास्वषाढासु सर्वकामानवाप्नुयात्&#x9;026c&lt;br&gt;&#xA;दुग्धं त्वभिजिते योगे दत्त्वा मधुघृताप्लुतम्&#x9;027a&lt;br&gt;&#xA;धर्मनित्यो मनीषिभ्यः स्वर्गलोके महीयते&#x9;027c&lt;br&gt;&#xA;श्रवणे कम्बलं दत्त्वा वस्त्रान्तरितमेव च&#x9;028a&lt;br&gt;&#xA;श्वेतेन याति यानेन सर्वलोकानसंवृतान्&#x9;028c&lt;br&gt;&#xA;गोप्रयुक्तं धनिष्ठासु यानं दत्त्वा समाहितः&#x9;029a&lt;br&gt;&#xA;वस्त्ररश्मिधरं सद्यः प्रेत्य राज्यं प्रपद्यते&#x9;029c&lt;br&gt;&#xA;गन्धाञ्शतभिषग्योगे दत्त्वा सागुरुचन्दनान्&#x9;030a&lt;br&gt;&#xA;प्राप्नोत्यप्सरसां लोकान्प्रेत्य गन्धांश्च शाश्वतान्&#x9;030c&lt;br&gt;&#xA;पूर्वभाद्रपदायोगे राजमाषान्प्रदाय तु&#x9;031a&lt;br&gt;&#xA;सर्वभक्षफलोपेतः स वै प्रेत्य सुखी भवेत्&#x9;031c&lt;br&gt;&#xA;औरभ्रमुत्तरायोगे यस्तु मांसं प्रयच्छति&#x9;032a&lt;br&gt;&#xA;स पितॄन्प्रीणयति वै प्रेत्य चानन्त्यमश्नुते&#x9;032c&lt;br&gt;&#xA;कांस्योपदोहनां धेनुं रेवत्यां यः प्रयच्छति&#x9;033a&lt;br&gt;&#xA;सा प्रेत्य कामानादाय दातारमुपतिष्ठति&#x9;033c&lt;br&gt;&#xA;रथमश्वसमायुक्तं दत्त्वाश्विन्यां नरोत्तमः&#x9;034a&lt;br&gt;&#xA;हस्त्यश्वरथसम्पन्ने वर्चस्वी जायते कुले&#x9;034c&lt;br&gt;&#xA;भरणीषु द्विजातिभ्यस्तिलधेनुं प्रदाय वै&#x9;035a&lt;br&gt;&#xA;गाः सुप्रभूताः प्राप्नोति नरः प्रेत्य यशस्तथा&#x9;035c&lt;br&gt;&#xA;भीष्म उवाच&#x9;036&lt;br&gt;&#xA;इत्येष लक्षणोद्देशः प्रोक्तो नक्षत्रयोगतः&#x9;036a&lt;br&gt;&#xA;देवक्या नारदेनेह सा स्नुषाभ्योऽब्रवीदिदम्&#x9;036c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/064/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/064/</guid>
      <description>&lt;p&gt;भीष्म उवाच&#x9;001&lt;br&gt;&#xA;सर्वान्कामान्प्रयच्छन्ति ये प्रयच्छन्ति काञ्चनम्&#x9;001a&lt;br&gt;&#xA;इत्येवं भगवानत्रिः पितामहसुतोऽब्रवीत्&#x9;001c&lt;br&gt;&#xA;पवित्रं शुच्यथायुष्यं पितॄणामक्षयं च तत्&#x9;002a&lt;br&gt;&#xA;सुवर्णं मनुजेन्द्रेण हरिश्चन्द्रेण कीर्तितम्&#x9;002c&lt;br&gt;&#xA;पानीयदानं परमं दानानां मनुरब्रवीत्&#x9;003a&lt;br&gt;&#xA;तस्माद्वापीश्च कूपांश्च तडागानि च खानयेत्&#x9;003c&lt;br&gt;&#xA;अर्धं पापस्य हरति पुरुषस्येह कर्मणः&#x9;004a&lt;br&gt;&#xA;कूपः प्रवृत्तपानीयः सुप्रवृत्तश्च नित्यशः&#x9;004c&lt;br&gt;&#xA;सर्वं तारयते वंशं यस्य खाते जलाशये&#x9;005a&lt;br&gt;&#xA;गावः पिबन्ति विप्राश्च साधवश्च नराः सदा&#x9;005c&lt;br&gt;&#xA;निदाघकाले पानीयं यस्य तिष्ठत्यवारितम्&#x9;006a&lt;br&gt;&#xA;स दुर्गं विषमं कृच्छ्रं न कदाचिदवाप्नुते&#x9;006c&lt;br&gt;&#xA;बृहस्पतेर्भगवतः पूष्णश्चैव भगस्य च&#x9;007a&lt;br&gt;&#xA;अश्विनोश्चैव वह्नेश्च प्रीतिर्भवति सर्पिषा&#x9;007c&lt;br&gt;&#xA;परमं भेषजं ह्येतद्यज्ञानामेतदुत्तमम्&#x9;008a&lt;br&gt;&#xA;रसानामुत्तमं चैतत्फलानां चैतदुत्तमम्&#x9;008c&lt;br&gt;&#xA;फलकामो यशस्कामः पुष्टिकामश्च नित्यदा&#x9;009a&lt;br&gt;&#xA;घृतं दद्याद्द्विजातिभ्यः पुरुषः शुचिरात्मवान्&#x9;009c&lt;br&gt;&#xA;घृतं मासे आश्वयुजि विप्रेभ्यो यः प्रयच्छति&#x9;010a&lt;br&gt;&#xA;तस्मै प्रयच्छतो रूपं प्रीतौ देवाविहाश्विनौ&#x9;010c&lt;br&gt;&#xA;पायसं सर्पिषा मिश्रं द्विजेभ्यो यः प्रयच्छति&#x9;011a&lt;br&gt;&#xA;गृहं तस्य न रक्षांसि धर्षयन्ति कदाचन&#x9;011c&lt;br&gt;&#xA;पिपासया न म्रियते सोपच्छन्दश्च दृश्यते&#x9;012a&lt;br&gt;&#xA;न प्राप्नुयाच्च व्यसनं करकान्यः प्रयच्छति&#x9;012c&lt;br&gt;&#xA;प्रयतो ब्राह्मणाग्रेभ्यः श्रद्धया परया युतः&#x9;013a&lt;br&gt;&#xA;उपस्पर्शनषड्भागं लभते पुरुषः सदा&#x9;013c&lt;br&gt;&#xA;यः साधनार्थं काष्ठानि ब्राह्मणेभ्यः प्रयच्छति&#x9;014a&lt;br&gt;&#xA;प्रतापार्थं च राजेन्द्र वृत्तवद्भ्यः सदा नरः&#x9;014c&lt;br&gt;&#xA;सिध्यन्त्यर्थाः सदा तस्य कार्याणि विविधानि च&#x9;015a&lt;br&gt;&#xA;उपर्युपरि शत्रूणां वपुषा दीप्यते च सः&#x9;015c&lt;br&gt;&#xA;भगवांश्चास्य सुप्रीतो वह्निर्भवति नित्यशः&#x9;016a&lt;br&gt;&#xA;न तं त्यजन्ते पशवः सङ्ग्रामे च जयत्यपि&#x9;016c&lt;br&gt;&#xA;पुत्राञ्छ्रियं च लभते यश्छत्रं सम्प्रयच्छति&#x9;017a&lt;br&gt;&#xA;चक्षुर्व्याधिं न लभते यज्ञभागमथाश्नुते&#x9;017c&lt;br&gt;&#xA;निदाघकाले वर्षे वा यश्छत्रं सम्प्रयच्छति&#x9;018a&lt;br&gt;&#xA;नास्य कश्चिन्मनोदाहः कदाचिदपि जायते&#x9;018c&lt;br&gt;&#xA;कृच्छ्रात्स विषमाच्चैव विप्र मोक्षमवाप्नुते&#x9;018e&lt;br&gt;&#xA;प्रदानं सर्वदानानां शकटस्य विशिष्यते&#x9;019a&lt;br&gt;&#xA;एवमाह महाभागः शाण्डिल्यो भगवानृषिः&#x9;019c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/065/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/065/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;दह्यमानाय विप्राय यः प्रयच्छत्युपानहौ&#x9;001a&lt;br&gt;&#xA;यत्फलं तस्य भवति तन्मे ब्रूहि पितामह&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;उपानहौ प्रयच्छेद्यो ब्राह्मणेभ्यः समाहितः&#x9;002a&lt;br&gt;&#xA;मर्दते कण्टकान्सर्वान्विषमान्निस्तरत्यपि&#x9;002c&lt;br&gt;&#xA;स शत्रूणामुपरि च सन्तिष्ठति युधिष्ठिर&#x9;002e&lt;br&gt;&#xA;यानं चाश्वतरीयुक्तं तस्य शुभ्रं विशां पते&#x9;003a&lt;br&gt;&#xA;उपतिष्ठति कौन्तेय रूप्यकाञ्चनभूषणम्&#x9;003c&lt;br&gt;&#xA;शकटं दम्यसंयुक्तं दत्तं भवति चैव हि&#x9;003e&lt;br&gt;&#xA;युधिष्ठिर उवाच&#x9;004&lt;br&gt;&#xA;यत्फलं तिलदाने च भूमिदाने च कीर्तितम्&#x9;004a&lt;br&gt;&#xA;गोप्रदानेऽन्नदाने च भूयस्तद्ब्रूहि कौरव&#x9;004c&lt;br&gt;&#xA;भीष्म उवाच&#x9;005&lt;br&gt;&#xA;शृणुष्व मम कौन्तेय तिलदानस्य यत्फलम्&#x9;005a&lt;br&gt;&#xA;निशम्य च यथान्यायं प्रयच्छ कुरुसत्तम&#x9;005c&lt;br&gt;&#xA;पितॄणां प्रथमं भोज्यं तिलाः सृष्टाः स्वयम्भुवा&#x9;006a&lt;br&gt;&#xA;तिलदानेन वै तस्मात्पितृपक्षः प्रमोदते&#x9;006c&lt;br&gt;&#xA;माघमासे तिलान्यस्तु ब्राह्मणेभ्यः प्रयच्छति&#x9;007a&lt;br&gt;&#xA;सर्वसत्त्वसमाकीर्णं नरकं स न पश्यति&#x9;007c&lt;br&gt;&#xA;सर्वकामैः स यजते यस्तिलैर्यजते पितॄन्&#x9;008a&lt;br&gt;&#xA;न चाकामेन दातव्यं तिलश्राद्धं कथञ्चन&#x9;008c&lt;br&gt;&#xA;महर्षेः कश्यपस्यैते गात्रेभ्यः प्रसृतास्तिलाः&#x9;009a&lt;br&gt;&#xA;ततो दिव्यं गता भावं प्रदानेषु तिलाः प्रभो&#x9;009c&lt;br&gt;&#xA;पौष्टिका रूपदाश्चैव तथा पापविनाशनाः&#x9;010a&lt;br&gt;&#xA;तस्मात्सर्वप्रदानेभ्यस्तिलदानं विशिष्यते&#x9;010c&lt;br&gt;&#xA;आपस्तम्बश्च मेधावी शङ्खश्च लिखितस्तथा&#x9;011a&lt;br&gt;&#xA;महर्षिर्गौतमश्चापि तिलदानैर्दिवं गताः&#x9;011c&lt;br&gt;&#xA;तिलहोमपरा विप्राः सर्वे संयतमैथुनाः&#x9;012a&lt;br&gt;&#xA;समा गव्येन हविषा प्रवृत्तिषु च संस्थिताः&#x9;012c&lt;br&gt;&#xA;सर्वेषामेव दानानां तिलदानं परं स्मृतम्&#x9;013a&lt;br&gt;&#xA;अक्षयं सर्वदानानां तिलदानमिहोच्यते&#x9;013c&lt;br&gt;&#xA;उत्पन्ने च पुरा हव्ये कुशिकर्षिः परन्तप&#x9;014a&lt;br&gt;&#xA;तिलैरग्नित्रयं हुत्वा प्राप्तवान्गतिमुत्तमाम्&#x9;014c&lt;br&gt;&#xA;इति प्रोक्तं कुरुश्रेष्ठ तिलदानमनुत्तमम्&#x9;015a&lt;br&gt;&#xA;विधानं येन विधिना तिलानामिह शस्यते&#x9;015c&lt;br&gt;&#xA;अत ऊर्ध्वं निबोधेदं देवानां यष्टुमिच्छताम्&#x9;016a&lt;br&gt;&#xA;समागमं महाराज ब्रह्मणा वै स्वयम्भुवा&#x9;016c&lt;br&gt;&#xA;देवाः समेत्य ब्रह्माणं भूमिभागं यियक्षवः&#x9;017a&lt;br&gt;&#xA;शुभं देशमयाचन्त यजेम इति पार्थिव&#x9;017c&lt;br&gt;&#xA;देवा ऊचुः&#x9;018&lt;br&gt;&#xA;भगवंस्त्वं प्रभुर्भूमेः सर्वस्य त्रिदिवस्य च&#x9;018a&lt;br&gt;&#xA;यजेमहि महाभाग यज्ञं भवदनुज्ञया&#x9;018c&lt;br&gt;&#xA;नाननुज्ञातभूमिर्हि यज्ञस्य फलमश्नुते&#x9;018e&lt;br&gt;&#xA;त्वं हि सर्वस्य जगतः स्थावरस्य चरस्य च&#x9;019a&lt;br&gt;&#xA;प्रभुर्भवसि तस्मात्त्वं समनुज्ञातुमर्हसि&#x9;019c&lt;br&gt;&#xA;ब्रह्मोवाच&#x9;020&lt;br&gt;&#xA;ददामि मेदिनीभागं भवद्भ्योऽहं सुरर्षभाः&#x9;020a&lt;br&gt;&#xA;यस्मिन्देशे करिष्यध्वं यज्ञं काश्यपनन्दनाः&#x9;020c&lt;br&gt;&#xA;देवा ऊचुः&#x9;021&lt;br&gt;&#xA;भगवन्कृतकामाः स्मो यक्ष्यामस्त्वाप्तदक्षिणैः&#x9;021a&lt;br&gt;&#xA;इमं तु देशं मुनयः पर्युपासन्त नित्यदा&#x9;021c&lt;br&gt;&#xA;भीष्म उवाच&#x9;022&lt;br&gt;&#xA;ततोऽगस्त्यश्च कण्वश्च भृगुरत्रिर्वृषाकपिः&#x9;022a&lt;br&gt;&#xA;असितो देवलश्चैव देवयज्ञमुपागमन्&#x9;022c&lt;br&gt;&#xA;ततो देवा महात्मान ईजिरे यज्ञमच्युत&#x9;023a&lt;br&gt;&#xA;तथा समापयामासुर्यथाकालं सुरर्षभाः&#x9;023c&lt;br&gt;&#xA;त इष्टयज्ञास्त्रिदशा हिमवत्यचलोत्तमे&#x9;024a&lt;br&gt;&#xA;षष्ठमंशं क्रतोस्तस्य भूमिदानं प्रचक्रिरे&#x9;024c&lt;br&gt;&#xA;प्रादेशमात्रं भूमेस्तु यो दद्यादनुपस्कृतम्&#x9;025a&lt;br&gt;&#xA;न सीदति स कृच्छ्रेषु न च दुर्गाण्यवाप्नुते&#x9;025c&lt;br&gt;&#xA;शीतवातातपसहां गृहभूमिं सुसंस्कृताम्&#x9;026a&lt;br&gt;&#xA;प्रदाय सुरलोकस्थः पुण्यान्तेऽपि न चाल्यते&#x9;026c&lt;br&gt;&#xA;मुदितो वसते प्राज्ञः शक्रेण सह पार्थिव&#x9;027a&lt;br&gt;&#xA;प्रतिश्रयप्रदाता च सोऽपि स्वर्गे महीयते&#x9;027c&lt;br&gt;&#xA;अध्यापककुले जातः श्रोत्रियो नियतेन्द्रियः&#x9;028a&lt;br&gt;&#xA;गृहे यस्य वसेत्तुष्टः प्रधानं लोकमश्नुते&#x9;028c&lt;br&gt;&#xA;तथा गवार्थे शरणं शीतवर्षसहं महत्&#x9;029a&lt;br&gt;&#xA;आसप्तमं तारयति कुलं भरतसत्तम&#x9;029c&lt;br&gt;&#xA;क्षेत्रभूमिं ददल्लोके पुत्र श्रियमवाप्नुयात्&#x9;030a&lt;br&gt;&#xA;रत्नभूमिं प्रदत्त्वा तु कुलवंशं विवर्धयेत्&#x9;030c&lt;br&gt;&#xA;न चोषरां न निर्दग्धां महीं दद्यात्कथञ्चन&#x9;031a&lt;br&gt;&#xA;न श्मशानपरीतां च न च पापनिषेविताम्&#x9;031c&lt;br&gt;&#xA;पारक्ये भूमिदेशे तु पितॄणां निर्वपेत्तु यः&#x9;032a&lt;br&gt;&#xA;तद्भूमिस्वामिपितृभिः श्राद्धकर्म विहन्यते&#x9;032c&lt;br&gt;&#xA;तस्मात्क्रीत्वा महीं दद्यात्स्वल्पामपि विचक्षणः&#x9;033a&lt;br&gt;&#xA;पिण्डः पितृभ्यो दत्तो वै तस्यां भवति शाश्वतः&#x9;033c&lt;br&gt;&#xA;अटवीपर्वताश्चैव नदीतीर्थानि यानि च&#x9;034a&lt;br&gt;&#xA;सर्वाण्यस्वामिकान्याहुर्न हि तत्र परिग्रहः&#x9;034c&lt;br&gt;&#xA;इत्येतद्भूमिदानस्य फलमुक्तं विशां पते&#x9;035a&lt;br&gt;&#xA;अतः परं तु गोदानं कीर्तयिष्यामि तेऽनघ&#x9;035c&lt;br&gt;&#xA;गावोऽधिकास्तपस्विभ्यो यस्मात्सर्वेभ्य एव च&#x9;036a&lt;br&gt;&#xA;तस्मान्महेश्वरो देवस्तपस्ताभिः समास्थितः&#x9;036c&lt;br&gt;&#xA;ब्रह्मलोके वसन्त्येताः सोमेन सह भारत&#x9;037a&lt;br&gt;&#xA;आसां ब्रह्मर्षयः सिद्धाः प्रार्थयन्ति परां गतिम्&#x9;037c&lt;br&gt;&#xA;पयसा हविषा दध्ना शकृताप्यथ चर्मणा&#x9;038a&lt;br&gt;&#xA;अस्थिभिश्चोपकुर्वन्ति शृङ्गैर्वालैश्च भारत&#x9;038c&lt;br&gt;&#xA;नासां शीतातपौ स्यातां सदैताः कर्म कुर्वते&#x9;039a&lt;br&gt;&#xA;न वर्षं विषमं वापि दुःखमासां भवत्युत&#x9;039c&lt;br&gt;&#xA;ब्राह्मणैः सहिता यान्ति तस्मात्परतरं पदम्&#x9;040a&lt;br&gt;&#xA;एकं गोब्राह्मणं तस्मात्प्रवदन्ति मनीषिणः&#x9;040c&lt;br&gt;&#xA;रन्तिदेवस्य यज्ञे ताः पशुत्वेनोपकल्पिताः&#x9;041a&lt;br&gt;&#xA;ततश्चर्मण्वती राजन्गोचर्मभ्यः प्रवर्तिता&#x9;041c&lt;br&gt;&#xA;पशुत्वाच्च विनिर्मुक्ताः प्रदानायोपकल्पिताः&#x9;042a&lt;br&gt;&#xA;ता इमा विप्रमुख्येभ्यो यो ददाति महीपते&#x9;042c&lt;br&gt;&#xA;निस्तरेदापदं कृच्छ्रां विषमस्थोऽपि पार्थिव&#x9;042e&lt;br&gt;&#xA;गवां सहस्रदः प्रेत्य नरकं न प्रपश्यति&#x9;043a&lt;br&gt;&#xA;सर्वत्र विजयं चापि लभते मनुजाधिप&#x9;043c&lt;br&gt;&#xA;अमृतं वै गवां क्षीरमित्याह त्रिदशाधिपः&#x9;044a&lt;br&gt;&#xA;तस्माद्ददाति यो धेनुममृतं स प्रयच्छति&#x9;044c&lt;br&gt;&#xA;अग्नीनामव्ययं ह्येतद्धौम्यं वेदविदो विदुः&#x9;045a&lt;br&gt;&#xA;तस्माद्ददाति यो धेनुं स हौम्यं सम्प्रयच्छति&#x9;045c&lt;br&gt;&#xA;स्वर्गो वै मूर्तिमानेष वृषभं यो गवां पतिम्&#x9;046a&lt;br&gt;&#xA;विप्रे गुणयुते दद्यात्स वै स्वर्गे महीयते&#x9;046c&lt;br&gt;&#xA;प्राणा वै प्राणिनामेते प्रोच्यन्ते भरतर्षभ&#x9;047a&lt;br&gt;&#xA;तस्माद्ददाति यो धेनुं प्राणान्वै स प्रयच्छति&#x9;047c&lt;br&gt;&#xA;गावः शरण्या भूतानामिति वेदविदो विदुः&#x9;048a&lt;br&gt;&#xA;तस्माद्ददाति यो धेनुं शरणं सम्प्रयच्छति&#x9;048c&lt;br&gt;&#xA;न वधार्थं प्रदातव्या न कीनाशे न नास्तिके&#x9;049a&lt;br&gt;&#xA;गोजीविने न दातव्या तथा गौः पुरुषर्षभ&#x9;049c&lt;br&gt;&#xA;ददाति तादृशानां वै नरो गाः पापकर्मणाम्&#x9;050a&lt;br&gt;&#xA;अक्षयं नरकं यातीत्येवमाहुर्मनीषिणः&#x9;050c&lt;br&gt;&#xA;न कृशां पापवत्सां वा वन्ध्यां रोगान्वितां तथा&#x9;051a&lt;br&gt;&#xA;न व्यङ्गां न परिश्रान्तां दद्याद्गां ब्राह्मणाय वै&#x9;051c&lt;br&gt;&#xA;दशगोसहस्रदः सम्यक्शक्रेण सह मोदते&#x9;052a&lt;br&gt;&#xA;अक्षयाल्ँलभते लोकान्नरः शतसहस्रदः&#x9;052c&lt;br&gt;&#xA;इत्येतद्गोप्रदानं च तिलदानं च कीर्तितम्&#x9;053a&lt;br&gt;&#xA;तथा भूमिप्रदानं च शृणुष्वान्ने च भारत&#x9;053c&lt;br&gt;&#xA;अन्नदानं प्रधानं हि कौन्तेय परिचक्षते&#x9;054a&lt;br&gt;&#xA;अन्नस्य हि प्रदानेन रन्तिदेवो दिवं गतः&#x9;054c&lt;br&gt;&#xA;श्रान्ताय क्षुधितायान्नं यः प्रयच्छति भूमिप&#x9;055a&lt;br&gt;&#xA;स्वायम्भुवं महाभागं स पश्यति नराधिप&#x9;055c&lt;br&gt;&#xA;न हिरण्यैर्न वासोभिर्नाश्वदानेन भारत&#x9;056a&lt;br&gt;&#xA;प्राप्नुवन्ति नराः श्रेयो यथेहान्नप्रदाः प्रभो&#x9;056c&lt;br&gt;&#xA;अन्नं वै परमं द्रव्यमन्नं श्रीश्च परा मता&#x9;057a&lt;br&gt;&#xA;अन्नात्प्राणः प्रभवति तेजो वीर्यं बलं तथा&#x9;057c&lt;br&gt;&#xA;सद्भ्यो ददाति यश्चान्नं सदैकाग्रमना नरः&#x9;058a&lt;br&gt;&#xA;न स दुर्गाण्यवाप्नोतीत्येवमाह पराशरः&#x9;058c&lt;br&gt;&#xA;अर्चयित्वा यथान्यायं देवेभ्योऽन्नं निवेदयेत्&#x9;059a&lt;br&gt;&#xA;यदन्नो हि नरो राजंस्तदन्नास्तस्य देवताः&#x9;059c&lt;br&gt;&#xA;कौमुद्यां शुक्लपक्षे तु योऽन्नदानं करोत्युत&#x9;060a&lt;br&gt;&#xA;स सन्तरति दुर्गाणि प्रेत्य चानन्त्यमश्नुते&#x9;060c&lt;br&gt;&#xA;अभुक्त्वातिथये चान्नं प्रयच्छेद्यः समाहितः&#x9;061a&lt;br&gt;&#xA;स वै ब्रह्मविदां लोकान्प्राप्नुयाद्भरतर्षभ&#x9;061c&lt;br&gt;&#xA;सुकृच्छ्रामापदं प्राप्तश्चान्नदः पुरुषस्तरेत्&#x9;062a&lt;br&gt;&#xA;पापं तरति चैवेह दुष्कृतं चापकर्षति&#x9;062c&lt;br&gt;&#xA;इत्येतदन्नदानस्य तिलदानस्य चैव ह&#x9;063a&lt;br&gt;&#xA;भूमिदानस्य च फलं गोदानस्य च कीर्तितम्&#x9;063c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/066/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/066/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;श्रुतं दानफलं तात यत्त्वया परिकीर्तितम्&#x9;001a&lt;br&gt;&#xA;अन्नं तु ते विशेषेण प्रशस्तमिह भारत&#x9;001c&lt;br&gt;&#xA;पानीयदानं परमं कथं चेह महाफलम्&#x9;002a&lt;br&gt;&#xA;इत्येतच्छ्रोतुमिच्छामि विस्तरेण पितामह&#x9;002c&lt;br&gt;&#xA;भीष्म उवाच&#x9;003&lt;br&gt;&#xA;हन्त ते वर्तयिष्यामि यथावद्भरतर्षभ&#x9;003a&lt;br&gt;&#xA;गदतस्तन्ममाद्येह शृणु सत्यपराक्रम&#x9;003c&lt;br&gt;&#xA;पानीयदानात्प्रभृति सर्वं वक्ष्यामि तेऽनघ&#x9;003e&lt;br&gt;&#xA;यदन्नं यच्च पानीयं सम्प्रदायाश्नुते नरः&#x9;004a&lt;br&gt;&#xA;न तस्मात्परमं दानं किञ्चिदस्तीति मे मतिः&#x9;004c&lt;br&gt;&#xA;अन्नात्प्राणभृतस्तात प्रवर्तन्ते हि सर्वशः&#x9;005a&lt;br&gt;&#xA;तस्मादन्नं परं लोके सर्वदानेषु कथ्यते&#x9;005c&lt;br&gt;&#xA;अन्नाद्बलं च तेजश्च प्राणिनां वर्धते सदा&#x9;006a&lt;br&gt;&#xA;अन्नदानमतस्तस्माच्छ्रेष्ठमाह प्रजापतिः&#x9;006c&lt;br&gt;&#xA;सावित्र्या ह्यपि कौन्तेय श्रुतं ते वचनं शुभम्&#x9;007a&lt;br&gt;&#xA;यतश्चैतद्यथा चैतद्देवसत्रे महामते&#x9;007c&lt;br&gt;&#xA;अन्ने दत्ते नरेणेह प्राणा दत्ता भवन्त्युत&#x9;008a&lt;br&gt;&#xA;प्राणदानाद्धि परमं न दानमिह विद्यते&#x9;008c&lt;br&gt;&#xA;श्रुतं हि ते महाबाहो लोमशस्यापि तद्वचः&#x9;009a&lt;br&gt;&#xA;प्राणान्दत्त्वा कपोताय यत्प्राप्तं शिबिना पुरा&#x9;009c&lt;br&gt;&#xA;तां गतिं लभते दत्त्वा द्विजस्यान्नं विशां पते&#x9;010a&lt;br&gt;&#xA;गतिं विशिष्टां गच्छन्ति प्राणदा इति नः श्रुतम्&#x9;010c&lt;br&gt;&#xA;अन्नं चापि प्रभवति पानीयात्कुरुसत्तम&#x9;011a&lt;br&gt;&#xA;नीरजातेन हि विना न किञ्चित्सम्प्रवर्तते&#x9;011c&lt;br&gt;&#xA;नीरजातश्च भगवान्सोमो ग्रहगणेश्वरः&#x9;012a&lt;br&gt;&#xA;अमृतं च सुधा चैव स्वाहा चैव वषट्तथा&#x9;012c&lt;br&gt;&#xA;अन्नौषध्यो महाराज वीरुधश्च जलोद्भवाः&#x9;013a&lt;br&gt;&#xA;यतः प्राणभृतां प्राणाः सम्भवन्ति विशां पते&#x9;013c&lt;br&gt;&#xA;देवानाममृतं चान्नं नागानां च सुधा तथा&#x9;014a&lt;br&gt;&#xA;पितॄणां च स्वधा प्रोक्ता पशूनां चापि वीरुधः&#x9;014c&lt;br&gt;&#xA;अन्नमेव मनुष्याणां प्राणानाहुर्मनीषिणः&#x9;015a&lt;br&gt;&#xA;तच्च सर्वं नरव्याघ्र पानीयात्सम्प्रवर्तते&#x9;015c&lt;br&gt;&#xA;तस्मात्पानीयदानाद्वै न परं विद्यते क्वचित्&#x9;016a&lt;br&gt;&#xA;तच्च दद्यान्नरो नित्यं य इच्छेद्भूतिमात्मनः&#x9;016c&lt;br&gt;&#xA;धन्यं यशस्यमायुष्यं जलदानं विशां पते&#x9;017a&lt;br&gt;&#xA;शत्रूंश्चाप्यधि कौन्तेय सदा तिष्ठति तोयदः&#x9;017c&lt;br&gt;&#xA;सर्वकामानवाप्नोति कीर्तिं चैवेह शाश्वतीम्&#x9;018a&lt;br&gt;&#xA;प्रेत्य चानन्त्यमाप्नोति पापेभ्यश्च प्रमुच्यते&#x9;018c&lt;br&gt;&#xA;तोयदो मनुजव्याघ्र स्वर्गं गत्वा महाद्युते&#x9;019a&lt;br&gt;&#xA;अक्षयान्समवाप्नोति लोकानित्यब्रवीन्मनुः&#x9;019c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/067/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/067/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;तिलानां कीदृशं दानमथ दीपस्य चैव ह&#x9;001a&lt;br&gt;&#xA;अन्नानां वाससां चैव भूय एव ब्रवीहि मे&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;अत्राप्युदाहरन्तीममितिहासं पुरातनम्&#x9;002a&lt;br&gt;&#xA;ब्राह्मणस्य च संवादं यमस्य च युधिष्ठिर&#x9;002c&lt;br&gt;&#xA;मध्यदेशे महान्ग्रामो ब्राह्मणानां बभूव ह&#x9;003a&lt;br&gt;&#xA;गङ्गायमुनयोर्मध्ये यामुनस्य गिरेरधः&#x9;003c&lt;br&gt;&#xA;पर्णशालेति विख्यातो रमणीयो नराधिप&#x9;004a&lt;br&gt;&#xA;विद्वांसस्तत्र भूयिष्ठा ब्राह्मणाश्चावसंस्तदा&#x9;004c&lt;br&gt;&#xA;अथ प्राह यमः कञ्चित्पुरुषं कृष्णवाससम्&#x9;005a&lt;br&gt;&#xA;रक्ताक्षमूर्ध्वरोमाणं काकजङ्घाक्षिनासिकम्&#x9;005c&lt;br&gt;&#xA;गच्छ त्वं ब्राह्मणग्रामं ततो गत्वा तमानय&#x9;006a&lt;br&gt;&#xA;अगस्त्यं गोत्रतश्चापि नामतश्चापि शर्मिणम्&#x9;006c&lt;br&gt;&#xA;शमे निविष्टं विद्वांसमध्यापकमनादृतम्&#x9;007a&lt;br&gt;&#xA;मा चान्यमानयेथास्त्वं सगोत्रं तस्य पार्श्वतः&#x9;007c&lt;br&gt;&#xA;स हि तादृग्गुणस्तेन तुल्योऽध्ययनजन्मना&#x9;008a&lt;br&gt;&#xA;अपत्येषु तथा वृत्ते समस्तेनैव धीमता&#x9;008c&lt;br&gt;&#xA;तमानय यथोद्दिष्टं पूजा कार्या हि तस्य मे&#x9;008e&lt;br&gt;&#xA;स गत्वा प्रतिकूलं तच्चकार यमशासनम्&#x9;009a&lt;br&gt;&#xA;तमाक्रम्यानयामास प्रतिषिद्धो यमेन यः&#x9;009c&lt;br&gt;&#xA;तस्मै यमः समुत्थाय पूजां कृत्वा च वीर्यवान्&#x9;010a&lt;br&gt;&#xA;प्रोवाच नीयतामेष सोऽन्य आनीयतामिति&#x9;010c&lt;br&gt;&#xA;एवमुक्ते तु वचने धर्मराजेन स द्विजः&#x9;011a&lt;br&gt;&#xA;उवाच धर्मराजानं निर्विण्णोऽध्ययनेन वै&#x9;011c&lt;br&gt;&#xA;यो मे कालो भवेच्छेषस्तं वसेयमिहाच्युत&#x9;011e&lt;br&gt;&#xA;यम उवाच&#x9;012&lt;br&gt;&#xA;नाहं कालस्य विहितं प्राप्नोमीह कथञ्चन&#x9;012a&lt;br&gt;&#xA;यो हि धर्मं चरति वै तं तु जानामि केवलम्&#x9;012c&lt;br&gt;&#xA;गच्छ विप्र त्वमद्यैव आलयं स्वं महाद्युते&#x9;013a&lt;br&gt;&#xA;ब्रूहि वा त्वं यथा स्वैरं करवाणि किमित्युत&#x9;013c&lt;br&gt;&#xA;ब्राह्मण उवाच&#x9;014&lt;br&gt;&#xA;यत्तत्र कृत्वा सुमहत्पुण्यं स्यात्तद्ब्रवीहि मे&#x9;014a&lt;br&gt;&#xA;सर्वस्य हि प्रमाणं त्वं त्रैलोक्यस्यापि सत्तम&#x9;014c&lt;br&gt;&#xA;यम उवाच&#x9;015&lt;br&gt;&#xA;शृणु तत्त्वेन विप्रर्षे प्रदानविधिमुत्तमम्&#x9;015a&lt;br&gt;&#xA;तिलाः परमकं दानं पुण्यं चैवेह शाश्वतम्&#x9;015c&lt;br&gt;&#xA;तिलाश्च सम्प्रदातव्या यथाशक्ति द्विजर्षभ&#x9;016a&lt;br&gt;&#xA;नित्यदानात्सर्वकामांस्तिला निर्वर्तयन्त्युत&#x9;016c&lt;br&gt;&#xA;तिलाञ्श्राद्धे प्रशंसन्ति दानमेतद्ध्यनुत्तमम्&#x9;017a&lt;br&gt;&#xA;तान्प्रयच्छस्व विप्रेभ्यो विधिदृष्टेन कर्मणा&#x9;017c&lt;br&gt;&#xA;तिला भक्षयितव्याश्च सदा त्वालभनं च तैः&#x9;018a&lt;br&gt;&#xA;कार्यं सततमिच्छद्भिः श्रेयः सर्वात्मना गृहे&#x9;018c&lt;br&gt;&#xA;तथापः सर्वदा देयाः पेयाश्चैव न संशयः&#x9;019a&lt;br&gt;&#xA;पुष्करिण्यस्तडागानि कूपांश्चैवात्र खानयेत्&#x9;019c&lt;br&gt;&#xA;एतत्सुदुर्लभतरमिह लोके द्विजोत्तम&#x9;020a&lt;br&gt;&#xA;आपो नित्यं प्रदेयास्ते पुण्यं ह्येतदनुत्तमम्&#x9;020c&lt;br&gt;&#xA;प्रपाश्च कार्याः पानार्थं नित्यं ते द्विजसत्तम&#x9;021a&lt;br&gt;&#xA;भुक्तेऽप्यथ प्रदेयं ते पानीयं वै विशेषतः&#x9;021c&lt;br&gt;&#xA;इत्युक्ते स तदा तेन यमदूतेन वै गृहान्&#x9;022a&lt;br&gt;&#xA;नीतश्चकार च तथा सर्वं तद्यमशासनम्&#x9;022c&lt;br&gt;&#xA;नीत्वा तं यमदूतोऽपि गृहीत्वा शर्मिणं तदा&#x9;023a&lt;br&gt;&#xA;ययौ स धर्मराजाय न्यवेदयत चापि तम्&#x9;023c&lt;br&gt;&#xA;तं धर्मराजो धर्मज्ञं पूजयित्वा प्रतापवान्&#x9;024a&lt;br&gt;&#xA;कृत्वा च संविदं तेन विससर्ज यथागतम्&#x9;024c&lt;br&gt;&#xA;तस्यापि च यमः सर्वमुपदेशं चकार ह&#x9;025a&lt;br&gt;&#xA;प्रत्येत्य च स तत्सर्वं चकारोक्तं यमेन तत्&#x9;025c&lt;br&gt;&#xA;तथा प्रशंसते दीपान्यमः पितृहितेप्सया&#x9;026a&lt;br&gt;&#xA;तस्माद्दीपप्रदो नित्यं सन्तारयति वै पितॄन्&#x9;026c&lt;br&gt;&#xA;दातव्याः सततं दीपास्तस्माद्भरतसत्तम&#x9;027a&lt;br&gt;&#xA;देवानां च पितॄणां च चक्षुष्यास्ते मताः प्रभो&#x9;027c&lt;br&gt;&#xA;रत्नदानं च सुमहत्पुण्यमुक्तं जनाधिप&#x9;028a&lt;br&gt;&#xA;तानि विक्रीय यजते ब्राह्मणो ह्यभयङ्करः&#x9;028c&lt;br&gt;&#xA;यद्वै ददाति विप्रेभ्यो ब्राह्मणः प्रतिगृह्य वै&#x9;029a&lt;br&gt;&#xA;उभयोः स्यात्तदक्षय्यं दातुरादातुरेव च&#x9;029c&lt;br&gt;&#xA;यो ददाति स्थितः स्थित्यां तादृशाय प्रतिग्रहम्&#x9;030a&lt;br&gt;&#xA;उभयोरक्षयं धर्मं तं मनुः प्राह धर्मवित्&#x9;030c&lt;br&gt;&#xA;वाससां तु प्रदानेन स्वदारनिरतो नरः&#x9;031a&lt;br&gt;&#xA;सुवस्त्रश्च सुवेषश्च भवतीत्यनुशुश्रुम&#x9;031c&lt;br&gt;&#xA;गावः सुवर्णं च तथा तिलाश्चैवानुवर्णिताः&#x9;032a&lt;br&gt;&#xA;बहुशः पुरुषव्याघ्र वेदप्रामाण्यदर्शनात्&#x9;032c&lt;br&gt;&#xA;विवाहांश्चैव कुर्वीत पुत्रानुत्पादयेत च&#x9;033a&lt;br&gt;&#xA;पुत्रलाभो हि कौरव्य सर्वलाभाद्विशिष्यते&#x9;033c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/068/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/068/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;भूय एव कुरुश्रेष्ठ दानानां विधिमुत्तमम्&#x9;001a&lt;br&gt;&#xA;कथयस्व महाप्राज्ञ भूमिदानं विशेषतः&#x9;001c&lt;br&gt;&#xA;पृथिवीं क्षत्रियो दद्याद्ब्राह्मणस्तां स्वकर्मणा&#x9;002a&lt;br&gt;&#xA;विधिवत्प्रतिगृह्णीयान्न त्वन्यो दातुमर्हति&#x9;002c&lt;br&gt;&#xA;सर्ववर्णैस्तु यच्छक्यं प्रदातुं फलकाङ्क्षिभिः&#x9;003a&lt;br&gt;&#xA;वेदे वा यत्समाम्नातं तन्मे व्याख्यातुमर्हसि&#x9;003c&lt;br&gt;&#xA;भीष्म उवाच&#x9;004&lt;br&gt;&#xA;तुल्यनामानि देयानि त्रीणि तुल्यफलानि च&#x9;004a&lt;br&gt;&#xA;सर्वकामफलानीह गावः पृथ्वी सरस्वती&#x9;004c&lt;br&gt;&#xA;यो ब्रूयाच्चापि शिष्याय धर्म्यां ब्राह्मीं सरस्वतीम्&#x9;005a&lt;br&gt;&#xA;पृथिवीगोप्रदानाभ्यां स तुल्यं फलमश्नुते&#x9;005c&lt;br&gt;&#xA;तथैव गाः प्रशंसन्ति न च देयं ततः परम्&#x9;006a&lt;br&gt;&#xA;सन्निकृष्टफलास्ता हि लघ्वर्थाश्च युधिष्ठिर&#x9;006c&lt;br&gt;&#xA;मातरः सर्वभूतानां गावः सर्वसुखप्रदाः&#x9;006e&lt;br&gt;&#xA;वृद्धिमाकाङ्क्षता नित्यं गावः कार्याः प्रदक्षिणाः&#x9;007a&lt;br&gt;&#xA;मङ्गलायतनं देव्यस्तस्मात्पूज्याः सदैव हि&#x9;007c&lt;br&gt;&#xA;प्रचोदनं देवकृतं गवां कर्मसु वर्तताम्&#x9;008a&lt;br&gt;&#xA;पूर्वमेवाक्षरं नान्यदभिधेयं कथञ्चन&#x9;008c&lt;br&gt;&#xA;प्रचारे वा निपाने वा बुधो नोद्वेजयेत गाः&#x9;009a&lt;br&gt;&#xA;तृषिता ह्यभिवीक्षन्त्यो नरं हन्युः सबान्धवम्&#x9;009c&lt;br&gt;&#xA;पितृसद्मानि सततं देवतायतनानि च&#x9;010a&lt;br&gt;&#xA;पूयन्ते शकृता यासां पूतं किमधिकं ततः&#x9;010c&lt;br&gt;&#xA;ग्रासमुष्टिं परगवे दद्यात्संवत्सरं तु यः&#x9;011a&lt;br&gt;&#xA;अकृत्वा स्वयमाहारं व्रतं तत्सार्वकामिकम्&#x9;011c&lt;br&gt;&#xA;स हि पुत्रान्यशोर्थं च श्रियं चाप्यधिगच्छति&#x9;012a&lt;br&gt;&#xA;नाशयत्यशुभं चैव दुःस्वप्नं च व्यपोहति&#x9;012c&lt;br&gt;&#xA;युधिष्ठिर उवाच&#x9;013&lt;br&gt;&#xA;देयाः किंलक्षणा गावः काश्चापि परिवर्जयेत्&#x9;013a&lt;br&gt;&#xA;कीदृशाय प्रदातव्या न देयाः कीदृशाय च&#x9;013c&lt;br&gt;&#xA;भीष्म उवाच&#x9;014&lt;br&gt;&#xA;असद्वृत्ताय पापाय लुब्धायानृतवादिने&#x9;014a&lt;br&gt;&#xA;हव्यकव्यव्यपेताय न देया गौः कथञ्चन&#x9;014c&lt;br&gt;&#xA;भिक्षवे बहुपुत्राय श्रोत्रियायाहिताग्नये&#x9;015a&lt;br&gt;&#xA;दत्त्वा दशगवां दाता लोकानाप्नोत्यनुत्तमान्&#x9;015c&lt;br&gt;&#xA;यं चैव धर्मं कुरुते तस्य पुण्यफलं च यत्&#x9;016a&lt;br&gt;&#xA;सर्वस्यैवांशभाग्दाता तन्निमित्तं प्रवृत्तयः&#x9;016c&lt;br&gt;&#xA;यश्चैनमुत्पादयति यश्चैनं त्रायते भयात्&#x9;017a&lt;br&gt;&#xA;यश्चास्य कुरुते वृत्तिं सर्वे ते पितरस्त्रयः&#x9;017c&lt;br&gt;&#xA;कल्मषं गुरुशुश्रूषा हन्ति मानो महद्यशः&#x9;018a&lt;br&gt;&#xA;अपुत्रतां त्रयः पुत्रा अवृत्तिं दश धेनवः&#x9;018c&lt;br&gt;&#xA;वेदान्तनिष्ठस्य बहुश्रुतस्य प्रज्ञानतृप्तस्य जितेन्द्रियस्य&#x9;019a&lt;br&gt;&#xA;शिष्टस्य दान्तस्य यतस्य चैव भूतेषु नित्यं प्रियवादिनश्च&#x9;019c&lt;br&gt;&#xA;यः क्षुद्भयाद्वै न विकर्म कुर्यान्मृदुर्दान्तश्चातिथेयश्च नित्यम्&#x9;020a&lt;br&gt;&#xA;वृत्तिं विप्रायातिसृजेत तस्मै यस्तुल्यशीलश्च सपुत्रदारः&#x9;020c&lt;br&gt;&#xA;शुभे पात्रे ये गुणा गोप्रदाने तावान्दोषो ब्राह्मणस्वापहारे&#x9;021a&lt;br&gt;&#xA;सर्वावस्थं ब्राह्मणस्वापहारो दाराश्चैषां दूरतो वर्जनीयाः&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/069/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/069/</guid>
      <description>&lt;p&gt;भीष्म उवाच&#x9;001&lt;br&gt;&#xA;अत्रैव कीर्त्यते सद्भिर्ब्राह्मणस्वाभिमर्शने&#x9;001a&lt;br&gt;&#xA;नृगेण सुमहत्कृच्छ्रं यदवाप्तं कुरूद्वह&#x9;001c&lt;br&gt;&#xA;निविशन्त्यां पुरा पार्थ द्वारवत्यामिति श्रुतिः&#x9;002a&lt;br&gt;&#xA;अदृश्यत महाकूपस्तृणवीरुत्समावृतः&#x9;002c&lt;br&gt;&#xA;प्रयत्नं तत्र कुर्वाणास्तस्मात्कूपाज्जलार्थिनः&#x9;003a&lt;br&gt;&#xA;श्रमेण महता युक्तास्तस्मिंस्तोये सुसंवृते&#x9;003c&lt;br&gt;&#xA;ददृशुस्ते महाकायं कृकलासमवस्थितम्&#x9;004a&lt;br&gt;&#xA;तस्य चोद्धरणे यत्नमकुर्वंस्ते सहस्रशः&#x9;004c&lt;br&gt;&#xA;प्रग्रहैश्चर्मपट्टैश्च तं बद्ध्वा पर्वतोपमम्&#x9;005a&lt;br&gt;&#xA;नाशक्नुवन्समुद्धर्तुं ततो जग्मुर्जनार्दनम्&#x9;005c&lt;br&gt;&#xA;खमावृत्योदपानस्य कृकलासः स्थितो महान्&#x9;006a&lt;br&gt;&#xA;तस्य नास्ति समुद्धर्तेत्यथ कृष्णे न्यवेदयन्&#x9;006c&lt;br&gt;&#xA;स वासुदेवेन समुद्धृतश्च पृष्टश्च कामान्निजगाद राजा&#x9;007a&lt;br&gt;&#xA;नृगस्तदात्मानमथो न्यवेदयत्पुरातनं यज्ञसहस्रयाजिनम्&#x9;007c&lt;br&gt;&#xA;तथा ब्रुवाणं तु तमाह माधवः शुभं त्वया कर्म कृतं न पापकम्&#x9;008a&lt;br&gt;&#xA;कथं भवान्दुर्गतिमीदृशीं गतो नरेन्द्र तद्ब्रूहि किमेतदीदृशम्&#x9;008c&lt;br&gt;&#xA;शतं सहस्राणि शतं गवां पुनः पुनः शतान्यष्ट शतायुतानि&#x9;009a&lt;br&gt;&#xA;त्वया पुरा दत्तमितीह शुश्रुम नृप द्विजेभ्यः क्व नु तद्गतं तव&#x9;009c&lt;br&gt;&#xA;नृगस्ततोऽब्रवीत्कृष्णं ब्राह्मणस्याग्निहोत्रिणः&#x9;010a&lt;br&gt;&#xA;प्रोषितस्य परिभ्रष्टा गौरेका मम गोधने&#x9;010c&lt;br&gt;&#xA;गवां सहस्रे सङ्ख्याता तदा सा पशुपैर्मम&#x9;011a&lt;br&gt;&#xA;सा ब्राह्मणाय मे दत्ता प्रेत्यार्थमभिकाङ्क्षता&#x9;011c&lt;br&gt;&#xA;अपश्यत्परिमार्गंश्च तां यां परगृहे द्विजः&#x9;012a&lt;br&gt;&#xA;ममेयमिति चोवाच ब्राह्मणो यस्य साभवत्&#x9;012c&lt;br&gt;&#xA;तावुभौ समनुप्राप्तौ विवदन्तौ भृशज्वरौ&#x9;013a&lt;br&gt;&#xA;भवान्दाता भवान्हर्तेत्यथ तौ मां तदोचतुः&#x9;013c&lt;br&gt;&#xA;शतेन शतसङ्ख्येन गवां विनिमयेन वै&#x9;014a&lt;br&gt;&#xA;याचे प्रतिग्रहीतारं स तु मामब्रवीदिदम्&#x9;014c&lt;br&gt;&#xA;देशकालोपसम्पन्ना दोग्ध्री क्षान्तातिवत्सला&#x9;015a&lt;br&gt;&#xA;स्वादुक्षीरप्रदा धन्या मम नित्यं निवेशने&#x9;015c&lt;br&gt;&#xA;कृशं च भरते या गौर्मम पुत्रमपस्तनम्&#x9;016a&lt;br&gt;&#xA;न सा शक्या मया हातुमित्युक्त्वा स जगाम ह&#x9;016c&lt;br&gt;&#xA;ततस्तमपरं विप्रं याचे विनिमयेन वै&#x9;017a&lt;br&gt;&#xA;गवां शतसहस्रं वै तत्कृते गृह्यतामिति&#x9;017c&lt;br&gt;&#xA;ब्राह्मण उवाच&#x9;018&lt;br&gt;&#xA;न राज्ञां प्रतिगृह्णामि शक्तोऽहं स्वस्य मार्गणे&#x9;018a&lt;br&gt;&#xA;सैव गौर्दीयतां शीघ्रं ममेति मधुसूदन&#x9;018c&lt;br&gt;&#xA;रुक्ममश्वांश्च ददतो रजतं स्यन्दनांस्तथा&#x9;019a&lt;br&gt;&#xA;न जग्राह ययौ चापि तदा स ब्राह्मणर्षभः&#x9;019c&lt;br&gt;&#xA;एतस्मिन्नेव काले तु चोदितः कालधर्मणा&#x9;020a&lt;br&gt;&#xA;पितृलोकमहं प्राप्य धर्मराजमुपागमम्&#x9;020c&lt;br&gt;&#xA;यमस्तु पूजयित्वा मां ततो वचनमब्रवीत्&#x9;021a&lt;br&gt;&#xA;नान्तः सङ्ख्यायते राजंस्तव पुण्यस्य कर्मणः&#x9;021c&lt;br&gt;&#xA;अस्ति चैव कृतं पापमज्ञानात्तदपि त्वया&#x9;022a&lt;br&gt;&#xA;चरस्व पापं पश्चाद्वा पूर्वं वा त्वं यथेच्छसि&#x9;022c&lt;br&gt;&#xA;रक्षितास्मीति चोक्तं ते प्रतिज्ञा चानृता तव&#x9;023a&lt;br&gt;&#xA;ब्राह्मणस्वस्य चादानं त्रिविधस्ते व्यतिक्रमः&#x9;023c&lt;br&gt;&#xA;पूर्वं कृच्छ्रं चरिष्येऽहं पश्चाच्छुभमिति प्रभो&#x9;024a&lt;br&gt;&#xA;धर्मराजं ब्रुवन्नेवं पतितोऽस्मि महीतले&#x9;024c&lt;br&gt;&#xA;अश्रौषं प्रच्युतश्चाहं यमस्योच्चैः प्रभाषतः&#x9;025a&lt;br&gt;&#xA;वासुदेवः समुद्धर्ता भविता ते जनार्दनः&#x9;025c&lt;br&gt;&#xA;पूर्णे वर्षसहस्रान्ते क्षीणे कर्मणि दुष्कृते&#x9;026a&lt;br&gt;&#xA;प्राप्स्यसे शाश्वताल्ँलोकाञ्जितान्स्वेनैव कर्मणा&#x9;026c&lt;br&gt;&#xA;कूपेऽऽत्मानमधःशीर्षमपश्यं पतितं च ह&#x9;027a&lt;br&gt;&#xA;तिर्यग्योनिमनुप्राप्तं न तु मामजहात्स्मृतिः&#x9;027c&lt;br&gt;&#xA;त्वया तु तारितोऽस्म्यद्य किमन्यत्र तपोबलात्&#x9;028a&lt;br&gt;&#xA;अनुजानीहि मां कृष्ण गच्छेयं दिवमद्य वै&#x9;028c&lt;br&gt;&#xA;अनुज्ञातः स कृष्णेन नमस्कृत्य जनार्दनम्&#x9;029a&lt;br&gt;&#xA;विमानं दिव्यमास्थाय ययौ दिवमरिन्दम&#x9;029c&lt;br&gt;&#xA;ततस्तस्मिन्दिवं प्राप्ते नृगे भरतसत्तम&#x9;030a&lt;br&gt;&#xA;वासुदेव इमं श्लोकं जगाद कुरुनन्दन&#x9;030c&lt;br&gt;&#xA;ब्राह्मणस्वं न हर्तव्यं पुरुषेण विजानता&#x9;031a&lt;br&gt;&#xA;ब्राह्मणस्वं हृतं हन्ति नृगं ब्राह्मणगौरिव&#x9;031c&lt;br&gt;&#xA;सतां समागमः सद्भिर्नाफलः पार्थ विद्यते&#x9;032a&lt;br&gt;&#xA;विमुक्तं नरकात्पश्य नृगं साधुसमागमात्&#x9;032c&lt;br&gt;&#xA;प्रदानं फलवत्तत्र द्रोहस्तत्र तथाफलः&#x9;033a&lt;br&gt;&#xA;अपचारं गवां तस्माद्वर्जयेत युधिष्ठिर&#x9;033c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/070/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/070/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;दत्तानां फलसम्प्राप्तिं गवां प्रब्रूहि मेऽनघ&#x9;001a&lt;br&gt;&#xA;विस्तरेण महाबाहो न हि तृप्यामि कथ्यताम्&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;अत्राप्युदाहरन्तीममितिहासं पुरातनम्&#x9;002a&lt;br&gt;&#xA;ऋषेरुद्दालकेर्वाक्यं नाचिकेतस्य चोभयोः&#x9;002c&lt;br&gt;&#xA;ऋषिरुद्दालकिर्दीक्षामुपगम्य ततः सुतम्&#x9;003a&lt;br&gt;&#xA;त्वं मामुपचरस्वेति नाचिकेतमभाषत&#x9;003c&lt;br&gt;&#xA;समाप्ते नियमे तस्मिन्महर्षिः पुत्रमब्रवीत्&#x9;003e&lt;br&gt;&#xA;उपस्पर्शनसक्तस्य स्वाध्यायनिरतस्य च&#x9;004a&lt;br&gt;&#xA;इध्मा दर्भाः सुमनसः कलशश्चाभितो जलम्&#x9;004c&lt;br&gt;&#xA;विस्मृतं मे तदादाय नदीतीरादिहाव्रज&#x9;004e&lt;br&gt;&#xA;गत्वानवाप्य तत्सर्वं नदीवेगसमाप्लुतम्&#x9;005a&lt;br&gt;&#xA;न पश्यामि तदित्येवं पितरं सोऽब्रवीन्मुनिः&#x9;005c&lt;br&gt;&#xA;क्षुत्पिपासाश्रमाविष्टो मुनिरुद्दालकिस्तदा&#x9;006a&lt;br&gt;&#xA;यमं पश्येति तं पुत्रमशपत्स महातपाः&#x9;006c&lt;br&gt;&#xA;तथा स पित्राभिहतो वाग्वज्रेण कृताञ्जलिः&#x9;007a&lt;br&gt;&#xA;प्रसीदेति ब्रुवन्नेव गतसत्त्वोऽपतद्भुवि&#x9;007c&lt;br&gt;&#xA;नाचिकेतं पिता दृष्ट्वा पतितं दुःखमूर्छितः&#x9;008a&lt;br&gt;&#xA;किं मया कृतमित्युक्त्वा निपपात महीतले&#x9;008c&lt;br&gt;&#xA;तस्य दुःखपरीतस्य स्वं पुत्रमुपगूहतः&#x9;009a&lt;br&gt;&#xA;व्यतीतं तदहःशेषं सा चोग्रा तत्र शर्वरी&#x9;009c&lt;br&gt;&#xA;पित्र्येणाश्रुप्रपातेन नाचिकेतः कुरूद्वह&#x9;010a&lt;br&gt;&#xA;प्रास्पन्दच्छयने कौश्ये वृष्ट्या सस्यमिवाप्लुतम्&#x9;010c&lt;br&gt;&#xA;स पर्यपृच्छत्तं पुत्रं श्लाघ्यं प्रत्यागतं पुनः&#x9;011a&lt;br&gt;&#xA;दिव्यैर्गन्धैः समादिग्धं क्षीणस्वप्नमिवोत्थितम्&#x9;011c&lt;br&gt;&#xA;अपि पुत्र जिता लोकाः शुभास्ते स्वेन कर्मणा&#x9;012a&lt;br&gt;&#xA;दिष्ट्या चासि पुनः प्राप्तो न हि ते मानुषं वपुः&#x9;012c&lt;br&gt;&#xA;प्रत्यक्षदर्शी सर्वस्य पित्रा पृष्टो महात्मना&#x9;013a&lt;br&gt;&#xA;अन्वर्थं तं पितुर्मध्ये महर्षीणां न्यवेदयत्&#x9;013c&lt;br&gt;&#xA;कुर्वन्भवच्छासनमाशु यातो ह्यहं विशालां रुचिरप्रभावाम्&#x9;014a&lt;br&gt;&#xA;वैवस्वतीं प्राप्य सभामपश्यं सहस्रशो योजनहैमभौमाम्&#x9;014c&lt;br&gt;&#xA;दृष्ट्वैव मामभिमुखमापतन्तं गृहं निवेद्यासनमादिदेश&#x9;015a&lt;br&gt;&#xA;वैवस्वतोऽर्घ्यादिभिरर्हणैश्च भवत्कृते पूजयामास मां सः&#x9;015c&lt;br&gt;&#xA;ततस्त्वहं तं शनकैरवोचं वृतं सदस्यैरभिपूज्यमानम्&#x9;016a&lt;br&gt;&#xA;प्राप्तोऽस्मि ते विषयं धर्मराज लोकानर्हे यान्स्म तान्मे विधत्स्व&#x9;016c&lt;br&gt;&#xA;यमोऽब्रवीन्मां न मृतोऽसि सौम्य यमं पश्येत्याह तु त्वां तपस्वी&#x9;017a&lt;br&gt;&#xA;पिता प्रदीप्ताग्निसमानतेजा न तच्छक्यमनृतं विप्र कर्तुम्&#x9;017c&lt;br&gt;&#xA;दृष्टस्तेऽहं प्रतिगच्छस्व तात शोचत्यसौ तव देहस्य कर्ता&#x9;018a&lt;br&gt;&#xA;ददामि किं चापि मनःप्रणीतं प्रियातिथे तव कामान्वृणीष्व&#x9;018c&lt;br&gt;&#xA;तेनैवमुक्तस्तमहं प्रत्यवोचं प्राप्तोऽस्मि ते विषयं दुर्निवर्त्यम्&#x9;019a&lt;br&gt;&#xA;इच्छाम्यहं पुण्यकृतां समृद्धाल्ँलोकान्द्रष्टुं यदि तेऽहं वरार्हः&#x9;019c&lt;br&gt;&#xA;यानं समारोप्य तु मां स देवो वाहैर्युक्तं सुप्रभं भानुमन्तम्&#x9;020a&lt;br&gt;&#xA;सन्दर्शयामास तदा स्म लोकान्सर्वांस्तदा पुण्यकृतां द्विजेन्द्र&#x9;020c&lt;br&gt;&#xA;अपश्यं तत्र वेश्मानि तैजसानि कृतात्मनाम्&#x9;021a&lt;br&gt;&#xA;नानासंस्थानरूपाणि सर्वरत्नमयानि च&#x9;021c&lt;br&gt;&#xA;चन्द्रमण्डलशुभ्राणि किङ्किणीजालवन्ति च&#x9;022a&lt;br&gt;&#xA;अनेकशतभौमानि सान्तर्जलवनानि च&#x9;022c&lt;br&gt;&#xA;वैडूर्यार्कप्रकाशानि रूप्यरुक्ममयानि च&#x9;023a&lt;br&gt;&#xA;तरुणादित्यवर्णानि स्थावराणि चराणि च&#x9;023c&lt;br&gt;&#xA;भक्ष्यभोज्यमयाञ्शैलान्वासांसि शयनानि च&#x9;024a&lt;br&gt;&#xA;सर्वकामफलांश्चैव वृक्षान्भवनसंस्थितान्&#x9;024c&lt;br&gt;&#xA;नद्यो वीथ्यः सभा वापी दीर्घिकाश्चैव सर्वशः&#x9;025a&lt;br&gt;&#xA;घोषवन्ति च यानानि युक्तान्येव सहस्रशः&#x9;025c&lt;br&gt;&#xA;क्षीरस्रवा वै सरितो गिरींश्च सर्पिस्तथा विमलं चापि तोयम्&#x9;026a&lt;br&gt;&#xA;वैवस्वतस्यानुमतांश्च देशानदृष्टपूर्वान्सुबहूनपश्यम्&#x9;026c&lt;br&gt;&#xA;सर्वं दृष्ट्वा तदहं धर्मराजमवोचं वै प्रभविष्णुं पुराणम्&#x9;027a&lt;br&gt;&#xA;क्षीरस्यैताः सर्पिषश्चैव नद्यः शश्वत्स्रोताः कस्य भोज्याः प्रदिष्टाः&#x9;027c&lt;br&gt;&#xA;यमोऽब्रवीद्विद्धि भोज्यास्त्वमेता ये दातारः साधवो गोरसानाम्&#x9;028a&lt;br&gt;&#xA;अन्ये लोकाः शाश्वता वीतशोकाः समाकीर्णा गोप्रदाने रतानाम्&#x9;028c&lt;br&gt;&#xA;न त्वेवासां दानमात्रं प्रशस्तं पात्रं कालो गोविशेषो विधिश्च&#x9;029a&lt;br&gt;&#xA;ज्ञात्वा देया विप्र गवान्तरं हि दुःखं ज्ञातुं पावकादित्यभूतम्&#x9;029c&lt;br&gt;&#xA;स्वाध्यायाढ्यो योऽतिमात्रं तपस्वी वैतानस्थो ब्राह्मणः पात्रमासाम्&#x9;030a&lt;br&gt;&#xA;कृच्छ्रोत्सृष्टाः पोषणाभ्यागताश्च द्वारैरेतैर्गोविशेषाः प्रशस्ताः&#x9;030c&lt;br&gt;&#xA;तिस्रो रात्रीरद्भिरुपोष्य भूमौ तृप्ता गावस्तर्पितेभ्यः प्रदेयाः&#x9;031a&lt;br&gt;&#xA;वत्सैः प्रीताः सुप्रजाः सोपचारास्त्र्यहं दत्त्वा गोरसैर्वर्तितव्यम्&#x9;031c&lt;br&gt;&#xA;दत्त्वा धेनुं सुव्रतां कांस्यदोहां कल्याणवत्सामपलायिनीं च&#x9;032a&lt;br&gt;&#xA;यावन्ति लोमानि भवन्ति तस्यास्तावद्वर्षाण्यश्नुते स्वर्गलोकम्&#x9;032c&lt;br&gt;&#xA;तथानड्वाहं ब्राह्मणाय प्रदाय दान्तं धुर्यं बलवन्तं युवानम्&#x9;033a&lt;br&gt;&#xA;कुलानुजीवं वीर्यवन्तं बृहन्तं भुङ्क्ते लोकान्सम्मितान्धेनुदस्य&#x9;033c&lt;br&gt;&#xA;गोषु क्षान्तं गोशरण्यं कृतज्ञं वृत्तिग्लानं तादृशं पात्रमाहुः&#x9;034a&lt;br&gt;&#xA;वृत्तिग्लाने सम्भ्रमे वा महार्थे कृष्यर्थे वा होमहेतोः प्रसूत्याम्&#x9;034c&lt;br&gt;&#xA;गुर्वर्थे वा बालपुष्ट्याभिषङ्गाद्गावो दातुं देशकालोऽविशिष्टः&#x9;035a&lt;br&gt;&#xA;अन्तर्जाताः सुक्रयज्ञानलब्धाः प्राणक्रीता निर्जिताश्चौदकाश्च&#x9;035c&lt;br&gt;&#xA;नाचिकेत उवाच&#x9;036&lt;br&gt;&#xA;श्रुत्वा वैवस्वतवचस्तमहं पुनरब्रुवम्&#x9;036a&lt;br&gt;&#xA;अगोमी गोप्रदातॄणां कथं लोकान्निगच्छति&#x9;036c&lt;br&gt;&#xA;ततो यमोऽब्रवीद्धीमान्गोप्रदाने परां गतिम्&#x9;037a&lt;br&gt;&#xA;गोप्रदानानुकल्पं तु गामृते सन्ति गोप्रदाः&#x9;037c&lt;br&gt;&#xA;अलाभे यो गवां दद्याद्घृतधेनुं यतव्रतः&#x9;038a&lt;br&gt;&#xA;तस्यैता घृतवाहिन्यः क्षरन्ते वत्सला इव&#x9;038c&lt;br&gt;&#xA;घृतालाभे च यो दद्यात्तिलधेनुं यतव्रतः&#x9;039a&lt;br&gt;&#xA;स दुर्गात्तारितो धेन्वा क्षीरनद्यां प्रमोदते&#x9;039c&lt;br&gt;&#xA;तिलालाभे च यो दद्याज्जलधेनुं यतव्रतः&#x9;040a&lt;br&gt;&#xA;स कामप्रवहां शीतां नदीमेतामुपाश्नुते&#x9;040c&lt;br&gt;&#xA;एवमादीनि मे तत्र धर्मराजो न्यदर्शयत्&#x9;041a&lt;br&gt;&#xA;दृष्ट्वा च परमं हर्षमवापमहमच्युत&#x9;041c&lt;br&gt;&#xA;निवेदये चापि प्रियं भवत्सु क्रतुर्महानल्पधनप्रचारः&#x9;042a&lt;br&gt;&#xA;प्राप्तो मया तात स मत्प्रसूतः प्रपत्स्यते वेदविधिप्रवृत्तः&#x9;042c&lt;br&gt;&#xA;शापो ह्ययं भवतोऽनुग्रहाय प्राप्तो मया यत्र दृष्टो यमो मे&#x9;043a&lt;br&gt;&#xA;दानव्युष्टिं तत्र दृष्ट्वा महार्थां निःसन्दिग्धं दानधर्मांश्चरिष्ये&#x9;043c&lt;br&gt;&#xA;इदं च मामब्रवीद्धर्मराजः पुनः पुनः सम्प्रहृष्टो द्विजर्षे&#x9;044a&lt;br&gt;&#xA;दानेन तात प्रयतोऽभूः सदैव विशेषतो गोप्रदानं च कुर्याः&#x9;044c&lt;br&gt;&#xA;शुद्धो ह्यर्थो नावमन्यः स्वधर्मात्पात्रे देयं देशकालोपपन्ने&#x9;045a&lt;br&gt;&#xA;तस्माद्गावस्ते नित्यमेव प्रदेया मा भूच्च ते संशयः कश्चिदत्र&#x9;045c&lt;br&gt;&#xA;एताः पुरा अददन्नित्यमेव शान्तात्मानो दानपथे निविष्टाः&#x9;046a&lt;br&gt;&#xA;तपांस्युग्राण्यप्रतिशङ्कमानास्ते वै दानं प्रददुश्चापि शक्त्या&#x9;046c&lt;br&gt;&#xA;काले शक्त्या मत्सरं वर्जयित्वा शुद्धात्मानः श्रद्धिनः पुण्यशीलाः&#x9;047a&lt;br&gt;&#xA;दत्त्वा तप्त्वा लोकममुं प्रपन्ना देदीप्यन्ते पुण्यशीलाश्च नाके&#x9;047c&lt;br&gt;&#xA;एतद्दानं न्यायलब्धं द्विजेभ्यः पात्रे दत्तं प्रापणीयं परीक्ष्य&#x9;048a&lt;br&gt;&#xA;काम्याष्टम्यां वर्तितव्यं दशाहं रसैर्गवां शकृता प्रस्नवैर्वा&#x9;048c&lt;br&gt;&#xA;वेदव्रती स्याद्वृषभप्रदाता वेदावाप्तिर्गोयुगस्य प्रदाने&#x9;049a&lt;br&gt;&#xA;तीर्थावाप्तिर्गोप्रयुक्तप्रदाने पापोत्सर्गः कपिलायाः प्रदाने&#x9;049c&lt;br&gt;&#xA;गामप्येकां कपिलां सम्प्रदाय न्यायोपेतां कल्मषाद्विप्रमुच्येत्&#x9;050a&lt;br&gt;&#xA;गवां रसात्परमं नास्ति किञ्चिद्गवां दानं सुमहत्तद्वदन्ति&#x9;050c&lt;br&gt;&#xA;गावो लोकान्धारयन्ति क्षरन्त्यो गावश्चान्नं सञ्जनयन्ति लोके&#x9;051a&lt;br&gt;&#xA;यस्तज्जानन्न गवां हार्दमेति स वै गन्ता निरयं पापचेताः&#x9;051c&lt;br&gt;&#xA;यत्ते दातुं गोसहस्रं शतं वा शतार्धं वा दश वा साधुवत्साः&#x9;052a&lt;br&gt;&#xA;अप्येकां वा साधवे ब्राह्मणाय सास्यामुष्मिन्पुण्यतीर्था नदी वै&#x9;052c&lt;br&gt;&#xA;प्राप्त्या पुष्ट्या लोकसंरक्षणेन गावस्तुल्याः सूर्यपादैः पृथिव्याम्&#x9;053a&lt;br&gt;&#xA;शब्दश्चैकः सन्ततिश्चोपभोगस्तस्माद्गोदः सूर्य इवाभिभाति&#x9;053c&lt;br&gt;&#xA;गुरुं शिष्यो वरयेद्गोप्रदाने स वै वक्ता नियतं स्वर्गदाता&#x9;054a&lt;br&gt;&#xA;विधिज्ञानां सुमहानेष धर्मो विधिं ह्याद्यं विधयः संश्रयन्ति&#x9;054c&lt;br&gt;&#xA;एतद्दानं न्यायलब्धं द्विजेभ्यः पात्रे दत्त्वा प्रापयेथाः परीक्ष्य&#x9;055a&lt;br&gt;&#xA;त्वय्याशंसन्त्यमरा मानवाश्च वयं चापि प्रसृते पुण्यशीलाः&#x9;055c&lt;br&gt;&#xA;इत्युक्तोऽहं धर्मराज्ञा महर्षे धर्मात्मानं शिरसाभिप्रणम्य&#x9;056a&lt;br&gt;&#xA;अनुज्ञातस्तेन वैवस्वतेन प्रत्यागमं भगवत्पादमूलम्&#x9;056c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/071/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/071/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;उक्तं वै गोप्रदानं ते नाचिकेतमृषिं प्रति&#x9;001a&lt;br&gt;&#xA;माहात्म्यमपि चैवोक्तमुद्देशेन गवां प्रभो&#x9;001c&lt;br&gt;&#xA;नृगेण च यथा दुःखमनुभूतं महात्मना&#x9;002a&lt;br&gt;&#xA;एकापराधादज्ञानात्पितामह महामते&#x9;002c&lt;br&gt;&#xA;द्वारवत्यां यथा चासौ निविशन्त्यां समुद्धृतः&#x9;003a&lt;br&gt;&#xA;मोक्षहेतुरभूत्कृष्णस्तदप्यवधृतं मया&#x9;003c&lt;br&gt;&#xA;किं त्वस्ति मम सन्देहो गवां लोकं प्रति प्रभो&#x9;004a&lt;br&gt;&#xA;तत्त्वतः श्रोतुमिच्छामि गोदा यत्र विशन्त्युत&#x9;004c&lt;br&gt;&#xA;भीष्म उवाच&#x9;005&lt;br&gt;&#xA;अत्राप्युदाहरन्तीममितिहासं पुरातनम्&#x9;005a&lt;br&gt;&#xA;यथापृच्छत्पद्मयोनिमेतदेव शतक्रतुः&#x9;005c&lt;br&gt;&#xA;शक्र उवाच&#x9;006&lt;br&gt;&#xA;स्वर्लोकवासिनां लक्ष्मीमभिभूय स्वया त्विषा&#x9;006a&lt;br&gt;&#xA;गोलोकवासिनः पश्ये व्रजतः संशयोऽत्र मे&#x9;006c&lt;br&gt;&#xA;कीदृशा भगवल्ँलोका गवां तद्ब्रूहि मेऽनघ&#x9;007a&lt;br&gt;&#xA;यानावसन्ति दातार एतदिच्छामि वेदितुम्&#x9;007c&lt;br&gt;&#xA;कीदृशाः किम्फलाः कः स्वित्परमस्तत्र वै गुणः&#x9;008a&lt;br&gt;&#xA;कथं च पुरुषास्तत्र गच्छन्ति विगतज्वराः&#x9;008c&lt;br&gt;&#xA;कियत्कालं प्रदानस्य दाता च फलमश्नुते&#x9;009a&lt;br&gt;&#xA;कथं बहुविधं दानं स्यादल्पमपि वा कथम्&#x9;009c&lt;br&gt;&#xA;बह्वीनां कीदृशं दानमल्पानां वापि कीदृशम्&#x9;010a&lt;br&gt;&#xA;अदत्त्वा गोप्रदाः सन्ति केन वा तच्च शंस मे&#x9;010c&lt;br&gt;&#xA;कथं च बहुदाता स्यादल्पदात्रा समः प्रभो&#x9;011a&lt;br&gt;&#xA;अल्पप्रदाता बहुदः कथं च स्यादिहेश्वर&#x9;011c&lt;br&gt;&#xA;कीदृशी दक्षिणा चैव गोप्रदाने विशिष्यते&#x9;012a&lt;br&gt;&#xA;एतत्तथ्येन भगवन्मम शंसितुमर्हसि&#x9;012c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/072/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/072/</guid>
      <description>&lt;p&gt;ब्रह्मोवाच&#x9;001&lt;br&gt;&#xA;योऽयं प्रश्नस्त्वया पृष्टो गोप्रदानाधिकारवान्&#x9;001a&lt;br&gt;&#xA;नास्य प्रष्टास्ति लोकेऽस्मिंस्त्वत्तोऽन्यो हि शतक्रतो&#x9;001c&lt;br&gt;&#xA;सन्ति नानाविधा लोका यांस्त्वं शक्र न पश्यसि&#x9;002a&lt;br&gt;&#xA;पश्यामि यानहं लोकानेकपत्न्यश्च याः स्त्रियः&#x9;002c&lt;br&gt;&#xA;कर्मभिश्चापि सुशुभैः सुव्रता ऋषयस्तथा&#x9;003a&lt;br&gt;&#xA;सशरीरा हि तान्यान्ति ब्राह्मणाः शुभवृत्तयः&#x9;003c&lt;br&gt;&#xA;शरीरन्यासमोक्षेण मनसा निर्मलेन च&#x9;004a&lt;br&gt;&#xA;स्वप्नभूतांश्च ताल्ँलोकान्पश्यन्तीहापि सुव्रताः&#x9;004c&lt;br&gt;&#xA;ते तु लोकाः सहस्राक्ष शृणु यादृग्गुणान्विताः&#x9;005a&lt;br&gt;&#xA;न तत्र क्रमते कालो न जरा न च पापकम्&#x9;005c&lt;br&gt;&#xA;तथान्यन्नाशुभं किञ्चिन्न व्याधिस्तत्र न क्लमः&#x9;005e&lt;br&gt;&#xA;यद्यच्च गावो मनसा तस्मिन्वाञ्छन्ति वासव&#x9;006a&lt;br&gt;&#xA;तत्सर्वं प्रापयन्ति स्म मम प्रत्यक्षदर्शनात्&#x9;006c&lt;br&gt;&#xA;कामगाः कामचारिण्यः कामात्कामांश्च भुञ्जते&#x9;006e&lt;br&gt;&#xA;वाप्यः सरांसि सरितो विविधानि वनानि च&#x9;007a&lt;br&gt;&#xA;गृहाणि पर्वताश्चैव यावद्द्रव्यं च किञ्चन&#x9;007c&lt;br&gt;&#xA;मनोज्ञं सर्वभूतेभ्यः सर्वं तत्र प्रदृश्यते&#x9;008a&lt;br&gt;&#xA;ईदृशान्विद्धि ताल्ँलोकान्नास्ति लोकस्ततोऽधिकः&#x9;008c&lt;br&gt;&#xA;तत्र सर्वसहाः क्षान्ता वत्सला गुरुवर्तिनः&#x9;009a&lt;br&gt;&#xA;अहङ्कारैर्विरहिता यान्ति शक्र नरोत्तमाः&#x9;009c&lt;br&gt;&#xA;यः सर्वमांसानि न भक्षयीत पुमान्सदा यावदन्ताय युक्तः&#x9;010a&lt;br&gt;&#xA;मातापित्रोरर्चिता सत्ययुक्तः शुश्रूषिता ब्राह्मणानामनिन्द्यः&#x9;010c&lt;br&gt;&#xA;अक्रोधनो गोषु तथा द्विजेषु धर्मे रतो गुरुशुश्रूषकश्च&#x9;011a&lt;br&gt;&#xA;यावज्जीवं सत्यवृत्ते रतश्च दाने रतो यः क्षमी चापराधे&#x9;011c&lt;br&gt;&#xA;मृदुर्दान्तो देवपरायणश्च सर्वातिथिश्चापि तथा दयावान्&#x9;012a&lt;br&gt;&#xA;ईदृग्गुणो मानवः सम्प्रयाति लोकं गवां शाश्वतं चाव्ययं च&#x9;012c&lt;br&gt;&#xA;न पारदारी पश्यति लोकमेनं न वै गुरुघ्नो न मृषाप्रलापी&#x9;013a&lt;br&gt;&#xA;सदापवादी ब्राह्मणः शान्तवेदो दोषैरन्यैर्यश्च युक्तो दुरात्मा&#x9;013c&lt;br&gt;&#xA;न मित्रध्रुङ्नैकृतिकः कृतघ्नः शठोऽनृजुर्धर्मविद्वेषकश्च&#x9;014a&lt;br&gt;&#xA;न ब्रह्महा मनसापि प्रपश्येद्गवां लोकं पुण्यकृतां निवासम्&#x9;014c&lt;br&gt;&#xA;एतत्ते सर्वमाख्यातं नैपुणेन सुरेश्वर&#x9;015a&lt;br&gt;&#xA;गोप्रदानरतानां तु फलं शृणु शतक्रतो&#x9;015c&lt;br&gt;&#xA;दायाद्यलब्धैरर्थैर्यो गाः क्रीत्वा सम्प्रयच्छति&#x9;016a&lt;br&gt;&#xA;धर्मार्जितधनक्रीतान्स लोकानश्नुतेऽक्षयान्&#x9;016c&lt;br&gt;&#xA;यो वै द्यूते धनं जित्वा गाः क्रीत्वा सम्प्रयच्छति&#x9;017a&lt;br&gt;&#xA;स दिव्यमयुतं शक्र वर्षाणां फलमश्नुते&#x9;017c&lt;br&gt;&#xA;दायाद्या यस्य वै गावो न्यायपूर्वैरुपार्जिताः&#x9;018a&lt;br&gt;&#xA;प्रदत्तास्ताः प्रदातॄणां सम्भवन्त्यक्षया ध्रुवाः&#x9;018c&lt;br&gt;&#xA;प्रतिगृह्य च यो दद्याद्गाः सुशुद्धेन चेतसा&#x9;019a&lt;br&gt;&#xA;तस्यापीहाक्षयाल्ँलोकान्ध्रुवान्विद्धि शचीपते&#x9;019c&lt;br&gt;&#xA;जन्मप्रभृति सत्यं च यो ब्रूयान्नियतेन्द्रियः&#x9;020a&lt;br&gt;&#xA;गुरुद्विजसहः क्षान्तस्तस्य गोभिः समा गतिः&#x9;020c&lt;br&gt;&#xA;न जातु ब्राह्मणो वाच्यो यदवाच्यं शचीपते&#x9;021a&lt;br&gt;&#xA;मनसा गोषु न द्रुह्येद्गोवृत्तिर्गोनुकम्पकः&#x9;021c&lt;br&gt;&#xA;सत्ये धर्मे च निरतस्तस्य शक्र फलं शृणु&#x9;022a&lt;br&gt;&#xA;गोसहस्रेण समिता तस्य धेनुर्भवत्युत&#x9;022c&lt;br&gt;&#xA;क्षत्रियस्य गुणैरेभिरन्वितस्य फलं शृणु&#x9;023a&lt;br&gt;&#xA;तस्यापि शततुल्या गौर्भवतीति विनिश्चयः&#x9;023c&lt;br&gt;&#xA;वैश्यस्यैते यदि गुणास्तस्य पञ्चाशतं भवेत्&#x9;024a&lt;br&gt;&#xA;शूद्रस्यापि विनीतस्य चतुर्भागफलं स्मृतम्&#x9;024c&lt;br&gt;&#xA;एतच्चैवं योऽनुतिष्ठेत युक्तः सत्येन युक्तो गुरुशुश्रूषया च&#x9;025a&lt;br&gt;&#xA;दान्तः क्षान्तो देवतार्ची प्रशान्तः शुचिर्बुद्धो धर्मशीलोऽनहंवाक्&#x9;025c&lt;br&gt;&#xA;महत्फलं प्राप्नुते स द्विजाय दत्त्वा दोग्ध्रीं विधिनानेन धेनुम्&#x9;026a&lt;br&gt;&#xA;नित्यं दद्यादेकभक्तः सदा च सत्ये स्थितो गुरुशुश्रूषिता च&#x9;026c&lt;br&gt;&#xA;वेदाध्यायी गोषु यो भक्तिमांश्च नित्यं दृष्ट्वा योऽभिनन्देत गाश्च&#x9;027a&lt;br&gt;&#xA;आ जातितो यश्च गवां नमेत इदं फलं शक्र निबोध तस्य&#x9;027c&lt;br&gt;&#xA;यत्स्यादिष्ट्वा राजसूये फलं तु यत्स्यादिष्ट्वा बहुना काञ्चनेन&#x9;028a&lt;br&gt;&#xA;एतत्तुल्यं फलमस्याहुरग्र्यं सर्वे सन्तस्त्वृषयो ये च सिद्धाः&#x9;028c&lt;br&gt;&#xA;योऽग्रं भक्तान्किञ्चिदप्राश्य दद्याद्गोभ्यो नित्यं गोव्रती सत्यवादी&#x9;029a&lt;br&gt;&#xA;शान्तो बुद्धो गोसहस्रस्य पुण्यं संवत्सरेणाप्नुयात्पुण्यशीलः&#x9;029c&lt;br&gt;&#xA;य एकं भक्तमश्नीयाद्दद्यादेकं गवां च यत्&#x9;030a&lt;br&gt;&#xA;दश वर्षाण्यनन्तानि गोव्रती गोनुकम्पकः&#x9;030c&lt;br&gt;&#xA;एकेनैव च भक्तेन यः क्रीत्वा गां प्रयच्छति&#x9;031a&lt;br&gt;&#xA;यावन्ति तस्य प्रोक्तानि दिवसानि शतक्रतो&#x9;031c&lt;br&gt;&#xA;तावच्छतानां स गवां फलमाप्नोति शाश्वतम्&#x9;031e&lt;br&gt;&#xA;ब्राह्मणस्य फलं हीदं क्षत्रियेऽभिहितं शृणु&#x9;032a&lt;br&gt;&#xA;पञ्चवार्षिकमेतत्तु क्षत्रियस्य फलं स्मृतम्&#x9;032c&lt;br&gt;&#xA;ततोऽर्धेन तु वैश्यस्य शूद्रो वैश्यार्धतः स्मृतः&#x9;032e&lt;br&gt;&#xA;यश्चात्मविक्रयं कृत्वा गाः क्रीत्वा सम्प्रयच्छति&#x9;033a&lt;br&gt;&#xA;यावतीः स्पर्शयेद्गा वै तावत्तु फलमश्नुते&#x9;033c&lt;br&gt;&#xA;लोम्नि लोम्नि महाभाग लोकाश्चास्याक्षयाः स्मृताः&#x9;033e&lt;br&gt;&#xA;सङ्ग्रामेष्वर्जयित्वा तु यो वै गाः सम्प्रयच्छति&#x9;034a&lt;br&gt;&#xA;आत्मविक्रयतुल्यास्ताः शाश्वता विद्धि कौशिक&#x9;034c&lt;br&gt;&#xA;अलाभे यो गवां दद्यात्तिलधेनुं यतव्रतः&#x9;035a&lt;br&gt;&#xA;दुर्गात्स तारितो धेन्वा क्षीरनद्यां प्रमोदते&#x9;035c&lt;br&gt;&#xA;न त्वेवासां दानमात्रं प्रशस्तं पात्रं कालो गोविशेषो विधिश्च&#x9;036a&lt;br&gt;&#xA;कालज्ञानं विप्र गवान्तरं हि दुःखं ज्ञातुं पावकादित्यभूतम्&#x9;036c&lt;br&gt;&#xA;स्वाध्यायाढ्यं शुद्धयोनिं प्रशान्तं वैतानस्थं पापभीरुं कृतज्ञम्&#x9;037a&lt;br&gt;&#xA;गोषु क्षान्तं नातितीक्ष्णं शरण्यं वृत्तिग्लानं तादृशं पात्रमाहुः&#x9;037c&lt;br&gt;&#xA;वृत्तिग्लाने सीदति चातिमात्रं कृष्यर्थं वा होमहेतोः प्रसूत्याम्&#x9;038a&lt;br&gt;&#xA;गुर्वर्थं वा बालसंवृद्धये वा धेनुं दद्याद्देशकाले विशिष्टे&#x9;038c&lt;br&gt;&#xA;अन्तर्जाताः सुक्रयज्ञानलब्धाः प्राणक्रीता निर्जिताश्चौकजाश्च&#x9;039a&lt;br&gt;&#xA;कृच्छ्रोत्सृष्टाः पोषणाभ्यागताश्च द्वारैरेतैर्गोविशेषाः प्रशस्ताः&#x9;039c&lt;br&gt;&#xA;बलान्विताः शीलवयोपपन्नाः सर्वाः प्रशंसन्ति सुगन्धवत्यः&#x9;040a&lt;br&gt;&#xA;यथा हि गङ्गा सरितां वरिष्ठा तथार्जुनीनां कपिला वरिष्ठा&#x9;040c&lt;br&gt;&#xA;तिस्रो रात्रीस्त्वद्भिरुपोष्य भूमौ तृप्ता गावस्तर्पितेभ्यः प्रदेयाः&#x9;041a&lt;br&gt;&#xA;वत्सैः पुष्टैः क्षीरपैः सुप्रचारास्त्र्यहं दत्त्वा गोरसैर्वर्तितव्यम्&#x9;041c&lt;br&gt;&#xA;दत्त्वा धेनुं सुव्रतां साधुवत्सां कल्याणवृत्तामपलायिनीं च&#x9;042a&lt;br&gt;&#xA;यावन्ति लोमानि भवन्ति तस्यास्तावन्ति वर्षाणि वसत्यमुत्र&#x9;042c&lt;br&gt;&#xA;तथानड्वाहं ब्राह्मणायाथ धुर्यं दत्त्वा युवानं बलिनं विनीतम्&#x9;043a&lt;br&gt;&#xA;हलस्य वोढारमनन्तवीर्यं प्राप्नोति लोकान्दशधेनुदस्य&#x9;043c&lt;br&gt;&#xA;कान्तारे ब्राह्मणान्गाश्च यः परित्राति कौशिक&#x9;044a&lt;br&gt;&#xA;क्षेमेण च विमुच्येत तस्य पुण्यफलं शृणु&#x9;044c&lt;br&gt;&#xA;अश्वमेधक्रतोस्तुल्यं फलं भवति शाश्वतम्&#x9;044e&lt;br&gt;&#xA;मृत्युकाले सहस्राक्ष यां वृत्तिमनुकाङ्क्षते&#x9;045a&lt;br&gt;&#xA;लोकान्बहुविधान्दिव्यान्यद्वास्य हृदि वर्तते&#x9;045c&lt;br&gt;&#xA;तत्सर्वं समवाप्नोति कर्मणा तेन मानवः&#x9;046a&lt;br&gt;&#xA;गोभिश्च समनुज्ञातः सर्वत्र स महीयते&#x9;046c&lt;br&gt;&#xA;यस्त्वेतेनैव विधिना गां वनेष्वनुगच्छति&#x9;047a&lt;br&gt;&#xA;तृणगोमयपर्णाशी निःस्पृहो नियतः शुचिः&#x9;047c&lt;br&gt;&#xA;अकामं तेन वस्तव्यं मुदितेन शतक्रतो&#x9;048a&lt;br&gt;&#xA;मम लोके सुरैः सार्धं लोके यत्रापि चेच्छति&#x9;048c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/073/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/073/</guid>
      <description>&lt;p&gt;इन्द्र उवाच&#x9;001&lt;br&gt;&#xA;जानन्यो गामपहरेद्विक्रीयाद्वार्थकारणात्&#x9;001a&lt;br&gt;&#xA;एतद्विज्ञातुमिच्छामि का नु तस्य गतिर्भवेत्&#x9;001c&lt;br&gt;&#xA;ब्रह्मोवाच&#x9;002&lt;br&gt;&#xA;भक्षार्थं विक्रयार्थं वा येऽपहारं हि कुर्वते&#x9;002a&lt;br&gt;&#xA;दानार्थं वा ब्राह्मणाय तत्रेदं श्रूयतां फलम्&#x9;002c&lt;br&gt;&#xA;विक्रयार्थं हि यो हिंस्याद्भक्षयेद्वा निरङ्कुशः&#x9;003a&lt;br&gt;&#xA;घातयानं हि पुरुषं येऽनुमन्येयुरर्थिनः&#x9;003c&lt;br&gt;&#xA;घातकः खादको वापि तथा यश्चानुमन्यते&#x9;004a&lt;br&gt;&#xA;यावन्ति तस्या लोमानि तावद्वर्षाणि मज्जति&#x9;004c&lt;br&gt;&#xA;ये दोषा यादृशाश्चैव द्विजयज्ञोपघातके&#x9;005a&lt;br&gt;&#xA;विक्रये चापहारे च ते दोषा वै स्मृताः प्रभो&#x9;005c&lt;br&gt;&#xA;अपहृत्य तु यो गां वै ब्राह्मणाय प्रयच्छति&#x9;006a&lt;br&gt;&#xA;यावद्दाने फलं तस्यास्तावन्निरयमृच्छति&#x9;006c&lt;br&gt;&#xA;सुवर्णं दक्षिणामाहुर्गोप्रदाने महाद्युते&#x9;007a&lt;br&gt;&#xA;सुवर्णं परमं ह्युक्तं दक्षिणार्थमसंशयम्&#x9;007c&lt;br&gt;&#xA;गोप्रदानं तारयते सप्त पूर्वांस्तथा परान्&#x9;008a&lt;br&gt;&#xA;सुवर्णं दक्षिणां दत्त्वा तावद्द्विगुणमुच्यते&#x9;008c&lt;br&gt;&#xA;सुवर्णं परमं दानं सुवर्णं दक्षिणा परा&#x9;009a&lt;br&gt;&#xA;सुवर्णं पावनं शक्र पावनानां परं स्मृतम्&#x9;009c&lt;br&gt;&#xA;कुलानां पावनं प्राहुर्जातरूपं शतक्रतो&#x9;010a&lt;br&gt;&#xA;एषा मे दक्षिणा प्रोक्ता समासेन महाद्युते&#x9;010c&lt;br&gt;&#xA;भीष्म उवाच&#x9;011&lt;br&gt;&#xA;एतत्पितामहेनोक्तमिन्द्राय भरतर्षभ&#x9;011a&lt;br&gt;&#xA;इन्द्रो दशरथायाह रामायाह पिता तथा&#x9;011c&lt;br&gt;&#xA;राघवोऽपि प्रियभ्रात्रे लक्ष्मणाय यशस्विने&#x9;012a&lt;br&gt;&#xA;ऋषिभ्यो लक्ष्मणेनोक्तमरण्ये वसता विभो&#x9;012c&lt;br&gt;&#xA;पारम्पर्यागतं चेदमृषयः संशितव्रताः&#x9;013a&lt;br&gt;&#xA;दुर्धरं धारयामासू राजानश्चैव धार्मिकाः&#x9;013c&lt;br&gt;&#xA;उपाध्यायेन गदितं मम चेदं युधिष्ठिर&#x9;013e&lt;br&gt;&#xA;य इदं ब्राह्मणो नित्यं वदेद्ब्राह्मणसंसदि&#x9;014a&lt;br&gt;&#xA;यज्ञेषु गोप्रदानेषु द्वयोरपि समागमे&#x9;014c&lt;br&gt;&#xA;तस्य लोकाः किलाक्षय्या दैवतैः सह नित्यदा&#x9;015a&lt;br&gt;&#xA;इति ब्रह्मा स भगवानुवाच परमेश्वरः&#x9;015c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/074/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/074/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;विस्रम्भितोऽहं भवता धर्मान्प्रवदता विभो&#x9;001a&lt;br&gt;&#xA;प्रवक्ष्यामि तु सन्देहं तन्मे ब्रूहि पितामह&#x9;001c&lt;br&gt;&#xA;व्रतानां किं फलं प्रोक्तं कीदृशं वा महाद्युते&#x9;002a&lt;br&gt;&#xA;नियमानां फलं किं च स्वधीतस्य च किं फलम्&#x9;002c&lt;br&gt;&#xA;दमस्येह फलं किं च वेदानां धारणे च किम्&#x9;003a&lt;br&gt;&#xA;अध्यापने फलं किं च सर्वमिच्छामि वेदितुम्&#x9;003c&lt;br&gt;&#xA;अप्रतिग्राहके किं च फलं लोके पितामह&#x9;004a&lt;br&gt;&#xA;तस्य किं च फलं दृष्टं श्रुतं यः सम्प्रयच्छति&#x9;004c&lt;br&gt;&#xA;स्वकर्मनिरतानां च शूराणां चापि किं फलम्&#x9;005a&lt;br&gt;&#xA;सत्ये च किं फलं प्रोक्तं ब्रह्मचर्ये च किं फलम्&#x9;005c&lt;br&gt;&#xA;पितृशुश्रूषणे किं च मातृशुश्रूषणे तथा&#x9;006a&lt;br&gt;&#xA;आचार्यगुरुशुश्रूषास्वनुक्रोशानुकम्पने&#x9;006c&lt;br&gt;&#xA;एतत्सर्वमशेषेण पितामह यथातथम्&#x9;007a&lt;br&gt;&#xA;वेत्तुमिच्छामि धर्मज्ञ परं कौतूहलं हि मे&#x9;007c&lt;br&gt;&#xA;भीष्म उवाच&#x9;008&lt;br&gt;&#xA;यो व्रतं वै यथोद्दिष्टं तथा सम्प्रतिपद्यते&#x9;008a&lt;br&gt;&#xA;अखण्डं सम्यगारब्धं तस्य लोकाः सनातनाः&#x9;008c&lt;br&gt;&#xA;नियमानां फलं राजन्प्रत्यक्षमिह दृश्यते&#x9;009a&lt;br&gt;&#xA;नियमानां क्रतूनां च त्वयावाप्तमिदं फलम्&#x9;009c&lt;br&gt;&#xA;स्वधीतस्यापि च फलं दृश्यतेऽमुत्र चेह च&#x9;010a&lt;br&gt;&#xA;इहलोकेऽर्थवान्नित्यं ब्रह्मलोके च मोदते&#x9;010c&lt;br&gt;&#xA;दमस्य तु फलं राजञ्शृणु त्वं विस्तरेण मे&#x9;011a&lt;br&gt;&#xA;दान्ताः सर्वत्र सुखिनो दान्ताः सर्वत्र निर्वृताः&#x9;011c&lt;br&gt;&#xA;यत्रेच्छागामिनो दान्ताः सर्वशत्रुनिषूदनाः&#x9;012a&lt;br&gt;&#xA;प्रार्थयन्ति च यद्दान्ता लभन्ते तन्न संशयः&#x9;012c&lt;br&gt;&#xA;युज्यन्ते सर्वकामैर्हि दान्ताः सर्वत्र पाण्डव&#x9;013a&lt;br&gt;&#xA;स्वर्गे तथा प्रमोदन्ते तपसा विक्रमेण च&#x9;013c&lt;br&gt;&#xA;दानैर्यज्ञैश्च विविधैर्यथा दान्ताः क्षमान्विताः&#x9;014a&lt;br&gt;&#xA;दाता कुप्यति नो दान्तस्तस्माद्दानात्परो दमः&#x9;014c&lt;br&gt;&#xA;यस्तु दद्यादकुप्यन्हि तस्य लोकाः सनातनाः&#x9;015a&lt;br&gt;&#xA;क्रोधो हन्ति हि यद्दानं तस्माद्दानात्परो दमः&#x9;015c&lt;br&gt;&#xA;अदृश्यानि महाराज स्थानान्ययुतशो दिवि&#x9;016a&lt;br&gt;&#xA;ऋषीणां सर्वलोकेषु यानीतो यान्ति देवताः&#x9;016c&lt;br&gt;&#xA;दमेन यानि नृपते गच्छन्ति परमर्षयः&#x9;017a&lt;br&gt;&#xA;कामयाना महत्स्थानं तस्माद्दानात्परो दमः&#x9;017c&lt;br&gt;&#xA;अध्यापकः परिक्लेशादक्षयं फलमश्नुते&#x9;018a&lt;br&gt;&#xA;विधिवत्पावकं हुत्वा ब्रह्मलोके नराधिप&#x9;018c&lt;br&gt;&#xA;अधीत्यापि हि यो वेदान्न्यायविद्भ्यः प्रयच्छति&#x9;019a&lt;br&gt;&#xA;गुरुकर्मप्रशंसी च सोऽपि स्वर्गे महीयते&#x9;019c&lt;br&gt;&#xA;क्षत्रियोऽध्ययने युक्तो यजने दानकर्मणि&#x9;020a&lt;br&gt;&#xA;युद्धे यश्च परित्राता सोऽपि स्वर्गे महीयते&#x9;020c&lt;br&gt;&#xA;वैश्यः स्वकर्मनिरतः प्रदानाल्लभते महत्&#x9;021a&lt;br&gt;&#xA;शूद्रः स्वकर्मनिरतः स्वर्गं शुश्रूषयार्च्छति&#x9;021c&lt;br&gt;&#xA;शूरा बहुविधाः प्रोक्तास्तेषामर्थांश्च मे शृणु&#x9;022a&lt;br&gt;&#xA;शूरान्वयानां निर्दिष्टं फलं शूरस्य चैव ह&#x9;022c&lt;br&gt;&#xA;यज्ञशूरा दमे शूराः सत्यशूरास्तथापरे&#x9;023a&lt;br&gt;&#xA;युद्धशूरास्तथैवोक्ता दानशूराश्च मानवाः&#x9;023c&lt;br&gt;&#xA;बुद्धिशूरास्तथैवान्ये क्षमाशूरास्तथापरे&#x9;024a&lt;br&gt;&#xA;आर्जवे च तथा शूराः शमे वर्तन्ति मानवाः&#x9;024c&lt;br&gt;&#xA;तैस्तैस्तु नियमैः शूरा बहवः सन्ति चापरे&#x9;025a&lt;br&gt;&#xA;वेदाध्ययनशूराश्च शूराश्चाध्यापने रताः&#x9;025c&lt;br&gt;&#xA;गुरुशुश्रूषया शूराः पितृशुश्रूषयापरे&#x9;026a&lt;br&gt;&#xA;मातृशुश्रूषया शूरा भैक्ष्यशूरास्तथापरे&#x9;026c&lt;br&gt;&#xA;साङ्ख्यशूराश्च बहवो योगशूरास्तथापरे&#x9;027a&lt;br&gt;&#xA;अरण्ये गृहवासे च शूराश्चातिथिपूजने&#x9;027c&lt;br&gt;&#xA;सर्वे यान्ति पराल्ँलोकान्स्वकर्मफलनिर्जितान्&#x9;027e&lt;br&gt;&#xA;धारणं सर्ववेदानां सर्वतीर्थावगाहनम्&#x9;028a&lt;br&gt;&#xA;सत्यं च ब्रुवतो नित्यं समं वा स्यान्न वा समम्&#x9;028c&lt;br&gt;&#xA;अश्वमेधसहस्रं च सत्यं च तुलया धृतम्&#x9;029a&lt;br&gt;&#xA;अश्वमेधसहस्राद्धि सत्यमेव विशिष्यते&#x9;029c&lt;br&gt;&#xA;सत्येन सूर्यस्तपति सत्येनाग्निः प्रदीप्यते&#x9;030a&lt;br&gt;&#xA;सत्येन मारुतो वाति सर्वं सत्ये प्रतिष्ठितम्&#x9;030c&lt;br&gt;&#xA;सत्येन देवान्प्रीणाति पितॄन्वै ब्राह्मणांस्तथा&#x9;031a&lt;br&gt;&#xA;सत्यमाहुः परं धर्मं तस्मात्सत्यं न लङ्घयेत्&#x9;031c&lt;br&gt;&#xA;मुनयः सत्यनिरता मुनयः सत्यविक्रमाः&#x9;032a&lt;br&gt;&#xA;मुनयः सत्यशपथास्तस्मात्सत्यं विशिष्यते&#x9;032c&lt;br&gt;&#xA;सत्यवन्तः स्वर्गलोके मोदन्ते भरतर्षभ&#x9;032e&lt;br&gt;&#xA;दमः सत्यफलावाप्तिरुक्ता सर्वात्मना मया&#x9;033a&lt;br&gt;&#xA;असंशयं विनीतात्मा सर्वः स्वर्गे महीयते&#x9;033c&lt;br&gt;&#xA;ब्रह्मचर्यस्य तु गुणाञ्शृणु मे वसुधाधिप&#x9;034a&lt;br&gt;&#xA;आ जन्ममरणाद्यस्तु ब्रह्मचारी भवेदिह&#x9;034c&lt;br&gt;&#xA;न तस्य किञ्चिदप्राप्यमिति विद्धि जनाधिप&#x9;034e&lt;br&gt;&#xA;बह्व्यः कोट्यस्त्वृषीणां तु ब्रह्मलोके वसन्त्युत&#x9;035a&lt;br&gt;&#xA;सत्ये रतानां सततं दान्तानामूर्ध्वरेतसाम्&#x9;035c&lt;br&gt;&#xA;ब्रह्मचर्यं दहेद्राजन्सर्वपापान्युपासितम्&#x9;036a&lt;br&gt;&#xA;ब्राह्मणेन विशेषेण ब्राह्मणो ह्यग्निरुच्यते&#x9;036c&lt;br&gt;&#xA;प्रत्यक्षं च तवाप्येतद्ब्राह्मणेषु तपस्विषु&#x9;037a&lt;br&gt;&#xA;बिभेति हि यथा शक्रो ब्रह्मचारिप्रधर्षितः&#x9;037c&lt;br&gt;&#xA;तद्ब्रह्मचर्यस्य फलमृषीणामिह दृश्यते&#x9;037e&lt;br&gt;&#xA;मातापित्रोः पूजने यो धर्मस्तमपि मे शृणु&#x9;038a&lt;br&gt;&#xA;शुश्रूषते यः पितरं न चासूयेत्कथञ्चन&#x9;038c&lt;br&gt;&#xA;मातरं वानहंवादी गुरुमाचार्यमेव च&#x9;038e&lt;br&gt;&#xA;तस्य राजन्फलं विद्धि स्वर्लोके स्थानमुत्तमम्&#x9;039a&lt;br&gt;&#xA;न च पश्येत नरकं गुरुशुश्रूषुरात्मवान्&#x9;039c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/075/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/075/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;विधिं गवां परमहं श्रोतुमिच्छामि तत्त्वतः&#x9;001a&lt;br&gt;&#xA;येन ताञ्शाश्वताल्ँलोकानखिलानश्नुवीमहि&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;न गोदानात्परं किञ्चिद्विद्यते वसुधाधिप&#x9;002a&lt;br&gt;&#xA;गौर्हि न्यायागता दत्ता सद्यस्तारयते कुलम्&#x9;002c&lt;br&gt;&#xA;सतामर्थे सम्यगुत्पादितो यः स वै कॢप्तः सम्यगिष्टः प्रजाभ्यः&#x9;003a&lt;br&gt;&#xA;तस्मात्पूर्वं ह्यादिकाले प्रवृत्तं गवां दाने शृणु राजन्विधिं मे&#x9;003c&lt;br&gt;&#xA;पुरा गोषूपनीतासु गोषु सन्दिग्धदर्शिना&#x9;004a&lt;br&gt;&#xA;मान्धात्रा प्रकृतं प्रश्नं बृहस्पतिरभाषत&#x9;004c&lt;br&gt;&#xA;द्विजातिमभिसत्कृत्य श्वः कालमभिवेद्य च&#x9;005a&lt;br&gt;&#xA;प्रदानार्थे नियुञ्जीत रोहिणीं नियतव्रतः&#x9;005c&lt;br&gt;&#xA;आह्वानं च प्रयुञ्जीत समङ्गे बहुलेति च&#x9;006a&lt;br&gt;&#xA;प्रविश्य च गवां मध्यमिमां श्रुतिमुदाहरेत्&#x9;006c&lt;br&gt;&#xA;गौर्मे माता गोवृषभः पिता मे दिवं शर्म जगती मे प्रतिष्ठा&#x9;007a&lt;br&gt;&#xA;प्रपद्यैवं शर्वरीमुष्य गोषु मुनिर्वाणीमुत्सृजेद्गोप्रदाने&#x9;007c&lt;br&gt;&#xA;स तामेकां निशां गोभिः समसख्यः समव्रतः&#x9;008a&lt;br&gt;&#xA;ऐकात्म्यगमनात्सद्यः कल्मषाद्विप्रमुच्यते&#x9;008c&lt;br&gt;&#xA;उत्सृष्टवृषवत्सा हि प्रदेया सूर्यदर्शने&#x9;009a&lt;br&gt;&#xA;त्रिविधं प्रतिपत्तव्यमर्थवादाशिषः स्तवाः&#x9;009c&lt;br&gt;&#xA;ऊर्जस्विन्य ऊर्जमेधाश्च यज्ञो गर्भोऽमृतस्य जगतश्च प्रतिष्ठा&#x9;010a&lt;br&gt;&#xA;क्षितौ राधःप्रभवः शश्वदेव प्राजापत्याः सर्वमित्यर्थवादः&#x9;010c&lt;br&gt;&#xA;गावो ममैनः प्रणुदन्तु सौर्यास्तथा सौम्याः स्वर्गयानाय सन्तु&#x9;011a&lt;br&gt;&#xA;आम्नाता मे ददतीराश्रयं तु तथानुक्ताः सन्तु सर्वाशिषो मे&#x9;011c&lt;br&gt;&#xA;शेषोत्सर्गे कर्मभिर्देहमोक्षे सरस्वत्यः श्रेयसि सम्प्रवृत्ताः&#x9;012a&lt;br&gt;&#xA;यूयं नित्यं पुण्यकर्मोपवाह्या दिशध्वं मे गतिमिष्टां प्रपन्नाः&#x9;012c&lt;br&gt;&#xA;या वै यूयं सोऽहमद्यैकभावो युष्मान्दत्त्वा चाहमात्मप्रदाता&#x9;013a&lt;br&gt;&#xA;मनश्च्युता मनएवोपपन्नाः सन्धुक्षध्वं सौम्यरूपोग्ररूपाः&#x9;013c&lt;br&gt;&#xA;एवं तस्याग्रे पूर्वमर्धं वदेत गवां दाता विधिवत्पूर्वदृष्टम्&#x9;014a&lt;br&gt;&#xA;प्रतिब्रूयाच्छेषमर्धं द्विजातिः प्रतिगृह्णन्वै गोप्रदाने विधिज्ञः&#x9;014c&lt;br&gt;&#xA;गां ददानीति वक्तव्यमर्घ्यवस्त्रवसुप्रदः&#x9;015a&lt;br&gt;&#xA;ऊधस्या भरितव्या च वैष्णवीति च चोदयेत्&#x9;015c&lt;br&gt;&#xA;नाम सङ्कीर्तयेत्तस्या यथासङ्ख्योत्तरं स वै&#x9;016a&lt;br&gt;&#xA;फलं षड्विंशदष्टौ च सहस्राणि च विंशतिः&#x9;016c&lt;br&gt;&#xA;एवमेतान्गुणान्वृद्धान्गवादीनां यथाक्रमम्&#x9;017a&lt;br&gt;&#xA;गोप्रदाता समाप्नोति समस्तानष्टमे क्रमे&#x9;017c&lt;br&gt;&#xA;गोदः शीली निर्भयश्चार्घदाता न स्याद्दुःखी वसुदाता च कामी&#x9;018a&lt;br&gt;&#xA;ऊधस्योढा भारत यश्च विद्वान्व्याख्यातास्ते वैष्णवाश्चन्द्रलोकाः&#x9;018c&lt;br&gt;&#xA;गा वै दत्त्वा गोव्रती स्यात्त्रिरात्रं निशां चैकां संवसेतेह ताभिः&#x9;019a&lt;br&gt;&#xA;काम्याष्टम्यां वर्तितव्यं त्रिरात्रं रसैर्वा गोः शकृता प्रस्नवैर्वा&#x9;019c&lt;br&gt;&#xA;वेदव्रती स्याद्वृषभप्रदाता वेदावाप्तिर्गोयुगस्य प्रदाने&#x9;020a&lt;br&gt;&#xA;तथा गवां विधिमासाद्य यज्वा लोकानग्र्यान्विन्दते नाविधिज्ञः&#x9;020c&lt;br&gt;&#xA;कामान्सर्वान्पार्थिवानेकसंस्थान्यो वै दद्यात्कामदुघां च धेनुम्&#x9;021a&lt;br&gt;&#xA;सम्यक्ताः स्युर्हव्यकव्यौघवत्यस्तासामुक्ष्णां ज्यायसां सम्प्रदानम्&#x9;021c&lt;br&gt;&#xA;न चाशिष्यायाव्रतायोपकुर्यान्नाश्रद्दधानाय न वक्रबुद्धये&#x9;022a&lt;br&gt;&#xA;गुह्यो ह्ययं सर्वलोकस्य धर्मो नेमं धर्मं यत्र तत्र प्रजल्पेत्&#x9;022c&lt;br&gt;&#xA;सन्ति लोके श्रद्दधाना मनुष्याः सन्ति क्षुद्रा राक्षसा मानुषेषु&#x9;023a&lt;br&gt;&#xA;येषां दानं दीयमानं ह्यनिष्टं नास्तिक्यं चाप्याश्रयन्ते ह्यपुण्याः&#x9;023c&lt;br&gt;&#xA;बार्हस्पत्यं वाक्यमेतन्निशम्य ये राजानो गोप्रदानानि कृत्वा&#x9;024a&lt;br&gt;&#xA;लोकान्प्राप्ताः पुण्यशीलाः सुवृत्तास्तान्मे राजन्कीर्त्यमानान्निबोध&#x9;024c&lt;br&gt;&#xA;उशीनरो विष्वगश्वो नृगश्च भगीरथो विश्रुतो यौवनाश्वः&#x9;025a&lt;br&gt;&#xA;मान्धाता वै मुचुकुन्दश्च राजा भूरिद्युम्नो नैषधः सोमकश्च&#x9;025c&lt;br&gt;&#xA;पुरूरवा भरतश्चक्रवर्ती यस्यान्वये भारताः सर्व एव&#x9;026a&lt;br&gt;&#xA;तथा वीरो दाशरथिश्च रामो ये चाप्यन्ये विश्रुताः कीर्तिमन्तः&#x9;026c&lt;br&gt;&#xA;तथा राजा पृथुकर्मा दिलीपो दिवं प्राप्तो गोप्रदाने विधिज्ञः&#x9;027a&lt;br&gt;&#xA;यज्ञैर्दानैस्तपसा राजधर्मैर्मान्धाताभूद्गोप्रदानैश्च युक्तः&#x9;027c&lt;br&gt;&#xA;तस्मात्पार्थ त्वमपीमां मयोक्तां बार्हस्पतीं भारतीं धारयस्व&#x9;028a&lt;br&gt;&#xA;द्विजाग्र्येभ्यः सम्प्रयच्छ प्रतीतो गाः पुण्या वै प्राप्य राज्यं कुरूणाम्&#x9;028c&lt;br&gt;&#xA;वैशम्पायन उवाच&#x9;029&lt;br&gt;&#xA;तथा सर्वं कृतवान्धर्मराजो भीष्मेणोक्तो विधिवद्गोप्रदाने&#x9;029a&lt;br&gt;&#xA;स मान्धातुर्देवदेवोपदिष्टं सम्यग्धर्मं धारयामास राजा&#x9;029c&lt;br&gt;&#xA;इति नृप सततं गवां प्रदाने यवशकलान्सह गोमयैः पिबानः&#x9;030a&lt;br&gt;&#xA;क्षितितलशयनः शिखी यतात्मा वृष इव राजवृषस्तदा बभूव&#x9;030c&lt;br&gt;&#xA;स नृपतिरभवत्सदैव ताभ्यः प्रयतमना ह्यभिसंस्तुवंश्च गा वै&#x9;031a&lt;br&gt;&#xA;नृपधुरि च न गामयुङ्क्त भूयस्तुरगवरैरगमच्च यत्र तत्र&#x9;031c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/076/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/076/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;ततो युधिष्ठिरो राजा भूयः शान्तनवं नृप&#x9;001a&lt;br&gt;&#xA;गोदाने विस्तरं धीमान्पप्रच्छ विनयान्वितः&#x9;001c&lt;br&gt;&#xA;युधिष्ठिर उवाच&#x9;002&lt;br&gt;&#xA;गोप्रदाने गुणान्सम्यक्पुनः प्रब्रूहि भारत&#x9;002a&lt;br&gt;&#xA;न हि तृप्याम्यहं वीर शृण्वानोऽमृतमीदृशम्&#x9;002c&lt;br&gt;&#xA;इत्युक्तो धर्मराजेन तदा शान्तनवो नृप&#x9;003a&lt;br&gt;&#xA;सम्यगाह गुणांस्तस्मै गोप्रदानस्य केवलान्&#x9;003c&lt;br&gt;&#xA;भीष्म उवाच&#x9;004&lt;br&gt;&#xA;वत्सलां गुणसम्पन्नां तरुणीं वस्त्रसंवृताम्&#x9;004a&lt;br&gt;&#xA;दत्त्वेदृशीं गां विप्राय सर्वपापैः प्रमुच्यते&#x9;004c&lt;br&gt;&#xA;असुर्या नाम ते लोका गां दत्त्वा तत्र गच्छति&#x9;005a&lt;br&gt;&#xA;पीतोदकां जग्धतृणां नष्टदुग्धां निरिन्द्रियाम्&#x9;005c&lt;br&gt;&#xA;जरोग्रामुपयुक्तार्थां जीर्णां कूपमिवाजलम्&#x9;006a&lt;br&gt;&#xA;दत्त्वा तमः प्रविशति द्विजं क्लेशेन योजयेत्&#x9;006c&lt;br&gt;&#xA;दुष्टा रुष्टा व्याधिता दुर्बला वा न दातव्या याश्च मूल्यैरदत्तैः&#x9;007a&lt;br&gt;&#xA;क्लेशैर्विप्रं योऽफलैः संयुनक्ति तस्यावीर्याश्चाफलाश्चैव लोकाः&#x9;007c&lt;br&gt;&#xA;बलान्विताः शीलवयोपपन्नाः सर्वाः प्रशंसन्ति सुगन्धवत्यः&#x9;008a&lt;br&gt;&#xA;यथा हि गङ्गा सरितां वरिष्ठा तथार्जुनीनां कपिला वरिष्ठा&#x9;008c&lt;br&gt;&#xA;युधिष्ठिर उवाच&#x9;009&lt;br&gt;&#xA;कस्मात्समाने बहुलाप्रदाने सद्भिः प्रशस्तं कपिलाप्रदानम्&#x9;009a&lt;br&gt;&#xA;विशेषमिच्छामि महानुभाव श्रोतुं समर्थो हि भवान्प्रवक्तुम्&#x9;009c&lt;br&gt;&#xA;भीष्म उवाच&#x9;010&lt;br&gt;&#xA;वृद्धानां ब्रुवतां तात श्रुतं मे यत्प्रभाषसे&#x9;010a&lt;br&gt;&#xA;वक्ष्यामि तदशेषेण रोहिण्यो निर्मिता यथा&#x9;010c&lt;br&gt;&#xA;प्रजाः सृजेति व्यादिष्टः पूर्वं दक्षः स्वयम्भुवा&#x9;011a&lt;br&gt;&#xA;असृजद्वृत्तिमेवाग्रे प्रजानां हितकाम्यया&#x9;011c&lt;br&gt;&#xA;यथा ह्यमृतमाश्रित्य वर्तयन्ति दिवौकसः&#x9;012a&lt;br&gt;&#xA;तथा वृत्तिं समाश्रित्य वर्तयन्ति प्रजा विभो&#x9;012c&lt;br&gt;&#xA;अचरेभ्यश्च भूतेभ्यश्चराः श्रेष्ठास्ततो नराः&#x9;013a&lt;br&gt;&#xA;ब्राह्मणाश्च ततः श्रेष्ठास्तेषु यज्ञाः प्रतिष्ठिताः&#x9;013c&lt;br&gt;&#xA;यज्ञैराप्यायते सोमः स च गोषु प्रतिष्ठितः&#x9;014a&lt;br&gt;&#xA;सर्वे देवाः प्रमोदन्ते पूर्ववृत्तास्ततः प्रजाः&#x9;014c&lt;br&gt;&#xA;एतान्येव तु भूतानि प्राक्रोशन्वृत्तिकाङ्क्षया&#x9;015a&lt;br&gt;&#xA;वृत्तिदं चान्वपद्यन्त तृषिताः पितृमातृवत्&#x9;015c&lt;br&gt;&#xA;इतीदं मनसा गत्वा प्रजासर्गार्थमात्मनः&#x9;016a&lt;br&gt;&#xA;प्रजापतिर्बलाधानममृतं प्रापिबत्तदा&#x9;016c&lt;br&gt;&#xA;स गतस्तस्य तृप्तिं तु गन्धं सुरभिमुद्गिरन्&#x9;017a&lt;br&gt;&#xA;ददर्शोद्गारसंवृत्तां सुरभिं मुखजां सुताम्&#x9;017c&lt;br&gt;&#xA;सासृजत्सौरभेयीस्तु सुरभिर्लोकमातरः&#x9;018a&lt;br&gt;&#xA;सुवर्णवर्णाः कपिलाः प्रजानां वृत्तिधेनवः&#x9;018c&lt;br&gt;&#xA;तासाममृतवर्णानां क्षरन्तीनां समन्ततः&#x9;019a&lt;br&gt;&#xA;बभूवामृतजः फेनः स्रवन्तीनामिवोर्मिजः&#x9;019c&lt;br&gt;&#xA;स वत्समुखविभ्रष्टो भवस्य भुवि तिष्ठतः&#x9;020a&lt;br&gt;&#xA;शिरस्यवाप तत्क्रुद्धः स तदोदैक्षत प्रभुः&#x9;020c&lt;br&gt;&#xA;ललाटप्रभवेनाक्ष्णा रोहिणीः प्रदहन्निव&#x9;020e&lt;br&gt;&#xA;तत्तेजस्तु ततो रौद्रं कपिला गा विशां पते&#x9;021a&lt;br&gt;&#xA;नानावर्णत्वमनयन्मेघानिव दिवाकरः&#x9;021c&lt;br&gt;&#xA;यास्तु तस्मादपक्रम्य सोममेवाभिसंश्रिताः&#x9;022a&lt;br&gt;&#xA;यथोत्पन्नाः स्ववर्णस्थास्ता नीता नान्यवर्णताम्&#x9;022c&lt;br&gt;&#xA;अथ क्रुद्धं महादेवं प्रजापतिरभाषत&#x9;023a&lt;br&gt;&#xA;अमृतेनावसिक्तस्त्वं नोच्छिष्टं विद्यते गवाम्&#x9;023c&lt;br&gt;&#xA;यथा ह्यमृतमादाय सोमो विष्यन्दते पुनः&#x9;024a&lt;br&gt;&#xA;तथा क्षीरं क्षरन्त्येता रोहिण्योऽमृतसम्भवाः&#x9;024c&lt;br&gt;&#xA;न दुष्यत्यनिलो नाग्निर्न सुवर्णं न चोदधिः&#x9;025a&lt;br&gt;&#xA;नामृतेनामृतं पीतं वत्सपीता न वत्सला&#x9;025c&lt;br&gt;&#xA;इमाल्ँलोकान्भरिष्यन्ति हविषा प्रस्नवेन च&#x9;026a&lt;br&gt;&#xA;आसामैश्वर्यमश्नीहि सर्वामृतमयं शुभम्&#x9;026c&lt;br&gt;&#xA;वृषभं च ददौ तस्मै सह ताभिः प्रजापतिः&#x9;027a&lt;br&gt;&#xA;प्रसादयामास मनस्तेन रुद्रस्य भारत&#x9;027c&lt;br&gt;&#xA;प्रीतश्चापि महादेवश्चकार वृषभं तदा&#x9;028a&lt;br&gt;&#xA;ध्वजं च वाहनं चैव तस्मात्स वृषभध्वजः&#x9;028c&lt;br&gt;&#xA;ततो देवैर्महादेवस्तदा पशुपतिः कृतः&#x9;029a&lt;br&gt;&#xA;ईश्वरः स गवां मध्ये वृषाङ्क इति चोच्यते&#x9;029c&lt;br&gt;&#xA;एवमव्यग्रवर्णानां कपिलानां महौजसाम्&#x9;030a&lt;br&gt;&#xA;प्रदाने प्रथमः कल्पः सर्वासामेव कीर्तितः&#x9;030c&lt;br&gt;&#xA;लोकज्येष्ठा लोकवृत्तिप्रवृत्ता रुद्रोपेताः सोमविष्यन्दभूताः&#x9;031a&lt;br&gt;&#xA;सौम्याः पुण्याः कामदाः प्राणदाश्च गा वै दत्त्वा सर्वकामप्रदः स्यात्&#x9;031c&lt;br&gt;&#xA;इमं गवां प्रभवविधानमुत्तमं पठन्सदा शुचिरतिमङ्गलप्रियः&#x9;032a&lt;br&gt;&#xA;विमुच्यते कलिकलुषेण मानवः प्रियं सुतान्पशुधनमाप्नुयात्तथा&#x9;032c&lt;br&gt;&#xA;हव्यं कव्यं तर्पणं शान्तिकर्म यानं वासो वृद्धबालस्य पुष्टिम्&#x9;033a&lt;br&gt;&#xA;एतान्सर्वान्गोप्रदाने गुणान्वै दाता राजन्नाप्नुयाद्वै सदैव&#x9;033c&lt;br&gt;&#xA;वैशम्पायन उवाच&#x9;034&lt;br&gt;&#xA;पितामहस्याथ निशम्य वाक्यं राजा सह भ्रातृभिराजमीढः&#x9;034a&lt;br&gt;&#xA;सौवर्णकांस्योपदुहास्ततो गाः पार्थो ददौ ब्राह्मणसत्तमेभ्यः&#x9;034c&lt;br&gt;&#xA;तथैव तेभ्योऽभिददौ द्विजेभ्यो गवां सहस्राणि शतानि चैव&#x9;035a&lt;br&gt;&#xA;यज्ञान्समुद्दिश्य च दक्षिणार्थे लोकान्विजेतुं परमां च कीर्तिम्&#x9;035c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/077/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/077/</guid>
      <description>&lt;p&gt;भीष्म उवाच&#x9;001&lt;br&gt;&#xA;एतस्मिन्नेव काले तु वसिष्ठमृषिसत्तमम्&#x9;001a&lt;br&gt;&#xA;इक्ष्वाकुवंशजो राजा सौदासो ददतां वरः&#x9;001c&lt;br&gt;&#xA;सर्वलोकचरं सिद्धं ब्रह्मकोशं सनातनम्&#x9;002a&lt;br&gt;&#xA;पुरोहितमिदं प्रष्टुमभिवाद्योपचक्रमे&#x9;002c&lt;br&gt;&#xA;सौदास उवाच&#x9;003&lt;br&gt;&#xA;त्रैलोक्ये भगवन्किंस्वित्पवित्रं कथ्यतेऽनघ&#x9;003a&lt;br&gt;&#xA;यत्कीर्तयन्सदा मर्त्यः प्राप्नुयात्पुण्यमुत्तमम्&#x9;003c&lt;br&gt;&#xA;भीष्म उवाच&#x9;004&lt;br&gt;&#xA;तस्मै प्रोवाच वचनं प्रणताय हितं तदा&#x9;004a&lt;br&gt;&#xA;गवामुपनिषद्विद्वान्नमस्कृत्य गवां शुचिः&#x9;004c&lt;br&gt;&#xA;गावः सुरभिगन्धिन्यस्तथा गुग्गुलुगन्धिकाः&#x9;005a&lt;br&gt;&#xA;गावः प्रतिष्ठा भूतानां गावः स्वस्त्ययनं महत्&#x9;005c&lt;br&gt;&#xA;गावो भूतं भविष्यच्च गावः पुष्टिः सनातनी&#x9;006a&lt;br&gt;&#xA;गावो लक्ष्म्यास्तथा मूलं गोषु दत्तं न नश्यति&#x9;006c&lt;br&gt;&#xA;अन्नं हि सततं गावो देवानां परमं हविः&#x9;006e&lt;br&gt;&#xA;स्वाहाकारवषट्कारौ गोषु नित्यं प्रतिष्ठितौ&#x9;007a&lt;br&gt;&#xA;गावो यज्ञस्य हि फलं गोषु यज्ञाः प्रतिष्ठिताः&#x9;007c&lt;br&gt;&#xA;सायं प्रातश्च सततं होमकाले महामते&#x9;008a&lt;br&gt;&#xA;गावो ददति वै होम्यमृषिभ्यः पुरुषर्षभ&#x9;008c&lt;br&gt;&#xA;कानिचिद्यानि दुर्गाणि दुष्कृतानि कृतानि च&#x9;009a&lt;br&gt;&#xA;तरन्ति चैव पाप्मानं धेनुं ये ददति प्रभो&#x9;009c&lt;br&gt;&#xA;एकां च दशगुर्दद्याद्दश दद्याच्च गोशती&#x9;010a&lt;br&gt;&#xA;शतं सहस्रगुर्दद्यात्सर्वे तुल्यफला हि ते&#x9;010c&lt;br&gt;&#xA;अनाहिताग्निः शतगुरयज्वा च सहस्रगुः&#x9;011a&lt;br&gt;&#xA;समृद्धो यश्च कीनाशो नार्घ्यमर्हन्ति ते त्रयः&#x9;011c&lt;br&gt;&#xA;कपिलां ये प्रयच्छन्ति सवत्सां कांस्यदोहनाम्&#x9;012a&lt;br&gt;&#xA;सुव्रतां वस्त्रसंवीतामुभौ लोकौ जयन्ति ते&#x9;012c&lt;br&gt;&#xA;युवानमिन्द्रियोपेतं शतेन सह यूथपम्&#x9;013a&lt;br&gt;&#xA;गवेन्द्रं ब्राह्मणेन्द्राय भूरिशृङ्गमलङ्कृतम्&#x9;013c&lt;br&gt;&#xA;वृषभं ये प्रयच्छन्ति श्रोत्रियाय परन्तप&#x9;014a&lt;br&gt;&#xA;ऐश्वर्यं तेऽभिजायन्ते जायमानाः पुनः पुनः&#x9;014c&lt;br&gt;&#xA;नाकीर्तयित्वा गाः सुप्यान्नास्मृत्य पुनरुत्पतेत्&#x9;015a&lt;br&gt;&#xA;सायं प्रातर्नमस्येच्च गास्ततः पुष्टिमाप्नुयात्&#x9;015c&lt;br&gt;&#xA;गवां मूत्रपुरीषस्य नोद्विजेत कदाचन&#x9;016a&lt;br&gt;&#xA;न चासां मांसमश्नीयाद्गवां व्युष्टिं तथाश्नुते&#x9;016c&lt;br&gt;&#xA;गाश्च सङ्कीर्तयेन्नित्यं नावमन्येत गास्तथा&#x9;017a&lt;br&gt;&#xA;अनिष्टं स्वप्नमालक्ष्य गां नरः सम्प्रकीर्तयेत्&#x9;017c&lt;br&gt;&#xA;गोमयेन सदा स्नायाद्गोकरीषे च संविशेत्&#x9;018a&lt;br&gt;&#xA;श्लेष्ममूत्रपुरीषाणि प्रतिघातं च वर्जयेत्&#x9;018c&lt;br&gt;&#xA;सार्द्रचर्मणि भुञ्जीत निरीक्षन्वारुणीं दिशम्&#x9;019a&lt;br&gt;&#xA;वाग्यतः सर्पिषा भूमौ गवां व्युष्टिं तथाश्नुते&#x9;019c&lt;br&gt;&#xA;घृतेन जुहुयादग्निं घृतेन स्वस्ति वाचयेत्&#x9;020a&lt;br&gt;&#xA;घृतं दद्याद्घृतं प्राशेद्गवां व्युष्टिं तथाश्नुते&#x9;020c&lt;br&gt;&#xA;गोमत्या विद्यया धेनुं तिलानामभिमन्त्र्य यः&#x9;021a&lt;br&gt;&#xA;रसरत्नमयीं दद्यान्न स शोचेत्कृताकृते&#x9;021c&lt;br&gt;&#xA;गावो मामुपतिष्ठन्तु हेमशृङ्गाः पयोमुचः&#x9;022a&lt;br&gt;&#xA;सुरभ्यः सौरभेयाश्च सरितः सागरं यथा&#x9;022c&lt;br&gt;&#xA;गावः पश्यन्तु मां नित्यं गावः पश्याम्यहं तदा&#x9;023a&lt;br&gt;&#xA;गावोऽस्माकं वयं तासां यतो गावस्ततो वयम्&#x9;023c&lt;br&gt;&#xA;एवं रात्रौ दिवा चैव समेषु विषमेषु च&#x9;024a&lt;br&gt;&#xA;महाभयेषु च नरः कीर्तयन्मुच्यते भयात्&#x9;024c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/078/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/078/</guid>
      <description>&lt;p&gt;वसिष्ठ उवाच&#x9;001&lt;br&gt;&#xA;शतं वर्षसहस्राणां तपस्तप्तं सुदुश्चरम्&#x9;001a&lt;br&gt;&#xA;गोभिः पूर्वविसृष्टाभिर्गच्छेम श्रेष्ठतामिति&#x9;001c&lt;br&gt;&#xA;लोकेऽस्मिन्दक्षिणानां च सर्वासां वयमुत्तमाः&#x9;002a&lt;br&gt;&#xA;भवेम न च लिप्येम दोषेणेति परन्तप&#x9;002c&lt;br&gt;&#xA;स एव चेतसा तेन हतो लिप्येत सर्वदा&#x9;003a&lt;br&gt;&#xA;शकृता च पवित्रार्थं कुर्वीरन्देवमानुषाः&#x9;003c&lt;br&gt;&#xA;तथा सर्वाणि भूतानि स्थावराणि चराणि च&#x9;004a&lt;br&gt;&#xA;प्रदातारश्च गोलोकान्गच्छेयुरिति मानद&#x9;004c&lt;br&gt;&#xA;ताभ्यो वरं ददौ ब्रह्मा तपसोऽन्ते स्वयं प्रभुः&#x9;005a&lt;br&gt;&#xA;एवं भवत्विति विभुर्लोकांस्तारयतेति च&#x9;005c&lt;br&gt;&#xA;उत्तस्थुः सिद्धिकामास्ता भूतभव्यस्य मातरः&#x9;006a&lt;br&gt;&#xA;तपसोऽन्ते महाराज गावो लोकपरायणाः&#x9;006c&lt;br&gt;&#xA;तस्माद्गावो महाभागाः पवित्रं परमुच्यते&#x9;007a&lt;br&gt;&#xA;तथैव सर्वभूतानां गावस्तिष्ठन्ति मूर्धनि&#x9;007c&lt;br&gt;&#xA;समानवत्सां कपिलां धेनुं दत्त्वा पयस्विनीम्&#x9;008a&lt;br&gt;&#xA;सुव्रतां वस्त्रसंवीतां ब्रह्मलोके महीयते&#x9;008c&lt;br&gt;&#xA;रोहिणीं तुल्यवत्सां तु धेनुं दत्त्वा पयस्विनीम्&#x9;009a&lt;br&gt;&#xA;सुव्रतां वस्त्रसंवीतां सूर्यलोके महीयते&#x9;009c&lt;br&gt;&#xA;समानवत्सां शबलां धेनुं दत्त्वा पयस्विनीम्&#x9;010a&lt;br&gt;&#xA;सुव्रतां वस्त्रसंवीतां सोमलोके महीयते&#x9;010c&lt;br&gt;&#xA;समानवत्सां श्वेतां तु धेनुं दत्त्वा पयस्विनीम्&#x9;011a&lt;br&gt;&#xA;सुव्रतां वस्त्रसंवीतामिन्द्रलोके महीयते&#x9;011c&lt;br&gt;&#xA;समानवत्सां कृष्णां तु धेनुं दत्त्वा पयस्विनीम्&#x9;012a&lt;br&gt;&#xA;सुव्रतां वस्त्रसंवीतामग्निलोके महीयते&#x9;012c&lt;br&gt;&#xA;समानवत्सां धूम्रां तु धेनुं दत्त्वा पयस्विनीम्&#x9;013a&lt;br&gt;&#xA;सुव्रतां वस्त्रसंवीतां याम्यलोके महीयते&#x9;013c&lt;br&gt;&#xA;अपां फेनसवर्णां तु सवत्सां कांस्यदोहनाम्&#x9;014a&lt;br&gt;&#xA;प्रदाय वस्त्रसंवीतां वारुणं लोकमश्नुते&#x9;014c&lt;br&gt;&#xA;वातरेणुसवर्णां तु सवत्सां कांस्यदोहनाम्&#x9;015a&lt;br&gt;&#xA;प्रदाय वस्त्रसंवीतां वायुलोके महीयते&#x9;015c&lt;br&gt;&#xA;हिरण्यवर्णां पिङ्गाक्षीं सवत्सां कांस्यदोहनाम्&#x9;016a&lt;br&gt;&#xA;प्रदाय वस्त्रसंवीतां कौबेरं लोकमश्नुते&#x9;016c&lt;br&gt;&#xA;पलालधूम्रवर्णां तु सवत्सां कांस्यदोहनाम्&#x9;017a&lt;br&gt;&#xA;प्रदाय वस्त्रसंवीतां पितृलोके महीयते&#x9;017c&lt;br&gt;&#xA;सवत्सां पीवरीं दत्त्वा शितिकण्ठामलङ्कृताम्&#x9;018a&lt;br&gt;&#xA;वैश्वदेवमसम्बाधं स्थानं श्रेष्ठं प्रपद्यते&#x9;018c&lt;br&gt;&#xA;समानवत्सां गौरीं तु धेनुं दत्त्वा पयस्विनीम्&#x9;019a&lt;br&gt;&#xA;सुव्रतां वस्त्रसंवीतां वसूनां लोकमश्नुते&#x9;019c&lt;br&gt;&#xA;पाण्डुकम्बलवर्णां तु सवत्सां कांस्यदोहनाम्&#x9;020a&lt;br&gt;&#xA;प्रदाय वस्त्रसंवीतां साध्यानां लोकमश्नुते&#x9;020c&lt;br&gt;&#xA;वैराटपृष्ठमुक्षाणं सर्वरत्नैरलङ्कृतम्&#x9;021a&lt;br&gt;&#xA;प्रदाय मरुतां लोकानजरान्प्रतिपद्यते&#x9;021c&lt;br&gt;&#xA;वत्सोपपन्नां नीलाङ्गां सर्वरत्नसमन्विताम्&#x9;022a&lt;br&gt;&#xA;गन्धर्वाप्सरसां लोकान्दत्त्वा प्राप्नोति मानवः&#x9;022c&lt;br&gt;&#xA;शितिकण्ठमनड्वाहं सर्वरत्नैरलङ्कृतम्&#x9;023a&lt;br&gt;&#xA;दत्त्वा प्रजापतेर्लोकान्विशोकः प्रतिपद्यते&#x9;023c&lt;br&gt;&#xA;गोप्रदानरतो याति भित्त्वा जलदसञ्चयान्&#x9;024a&lt;br&gt;&#xA;विमानेनार्कवर्णेन दिवि राजन्विराजता&#x9;024c&lt;br&gt;&#xA;तं चारुवेषाः सुश्रोण्यः सहस्रं वरयोषितः&#x9;025a&lt;br&gt;&#xA;रमयन्ति नरश्रेष्ठ गोप्रदानरतं नरम्&#x9;025c&lt;br&gt;&#xA;वीणानां वल्लकीनां च नूपुराणां च शिञ्जितैः&#x9;026a&lt;br&gt;&#xA;हासैश्च हरिणाक्षीणां प्रसुप्तः प्रतिबोध्यते&#x9;026c&lt;br&gt;&#xA;यावन्ति लोमानि भवन्ति धेन्वास्तावन्ति वर्षाणि महीयते सः&#x9;027a&lt;br&gt;&#xA;स्वर्गाच्च्युतश्चापि ततो नृलोके कुले समुत्पत्स्यति गोमिनां सः&#x9;027c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/079/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/079/</guid>
      <description>&lt;p&gt;वसिष्ठ उवाच&#x9;001&lt;br&gt;&#xA;घृतक्षीरप्रदा गावो घृतयोन्यो घृतोद्भवाः&#x9;001a&lt;br&gt;&#xA;घृतनद्यो घृतावर्तास्ता मे सन्तु सदा गृहे&#x9;001c&lt;br&gt;&#xA;घृतं मे हृदये नित्यं घृतं नाभ्यां प्रतिष्ठितम्&#x9;002a&lt;br&gt;&#xA;घृतं सर्वेषु गात्रेषु घृतं मे मनसि स्थितम्&#x9;002c&lt;br&gt;&#xA;गावो ममाग्रतो नित्यं गावः पृष्ठत एव च&#x9;003a&lt;br&gt;&#xA;गावो मे सर्वतश्चैव गवां मध्ये वसाम्यहम्&#x9;003c&lt;br&gt;&#xA;इत्याचम्य जपेत्सायं प्रातश्च पुरुषः सदा&#x9;004a&lt;br&gt;&#xA;यदह्ना कुरुते पापं तस्मात्स परिमुच्यते&#x9;004c&lt;br&gt;&#xA;प्रासादा यत्र सौवर्णा वसोर्धारा च यत्र सा&#x9;005a&lt;br&gt;&#xA;गन्धर्वाप्सरसो यत्र तत्र यान्ति सहस्रदाः&#x9;005c&lt;br&gt;&#xA;नवनीतपङ्काः क्षीरोदा दधिशैवलसङ्कुलाः&#x9;006a&lt;br&gt;&#xA;वहन्ति यत्र नद्यो वै तत्र यान्ति सहस्रदाः&#x9;006c&lt;br&gt;&#xA;गवां शतसहस्रं तु यः प्रयच्छेद्यथाविधि&#x9;007a&lt;br&gt;&#xA;परामृद्धिमवाप्याथ स गोलोके महीयते&#x9;007c&lt;br&gt;&#xA;दश चोभयतः प्रेत्य मातापित्रोः पितामहान्&#x9;008a&lt;br&gt;&#xA;दधाति सुकृताल्ँलोकान्पुनाति च कुलं नरः&#x9;008c&lt;br&gt;&#xA;धेन्वाः प्रमाणेन समप्रमाणां धेनुं तिलानामपि च प्रदाय&#x9;009a&lt;br&gt;&#xA;पानीयदाता च यमस्य लोके न यातनां काञ्चिदुपैति तत्र&#x9;009c&lt;br&gt;&#xA;पवित्रमग्र्यं जगतः प्रतिष्ठा दिवौकसां मातरोऽथाप्रमेयाः&#x9;010a&lt;br&gt;&#xA;अन्वालभेद्दक्षिणतो व्रजेच्च दद्याच्च पात्रे प्रसमीक्ष्य कालम्&#x9;010c&lt;br&gt;&#xA;धेनुं सवत्सां कपिलां भूरिशृङ्गां कांस्योपदोहां वसनोत्तरीयाम्&#x9;011a&lt;br&gt;&#xA;प्रदाय तां गाहति दुर्विगाह्यां याम्यां सभां वीतभयो मनुष्यः&#x9;011c&lt;br&gt;&#xA;सुरूपा बहुरूपाश्च विश्वरूपाश्च मातरः&#x9;012a&lt;br&gt;&#xA;गावो मामुपतिष्ठन्तामिति नित्यं प्रकीर्तयेत्&#x9;012c&lt;br&gt;&#xA;नातः पुण्यतरं दानं नातः पुण्यतरं फलम्&#x9;013a&lt;br&gt;&#xA;नातो विशिष्टं लोकेषु भूतं भवितुमर्हति&#x9;013c&lt;br&gt;&#xA;त्वचा लोम्नाथ शृङ्गैश्च वालैः क्षीरेण मेदसा&#x9;014a&lt;br&gt;&#xA;यज्ञं वहन्ति सम्भूय किमस्त्यभ्यधिकं ततः&#x9;014c&lt;br&gt;&#xA;यया सर्वमिदं व्याप्तं जगत्स्थावरजङ्गमम्&#x9;015a&lt;br&gt;&#xA;तां धेनुं शिरसा वन्दे भूतभव्यस्य मातरम्&#x9;015c&lt;br&gt;&#xA;गुणवचनसमुच्चयैकदेशो नृवर मयैष गवां प्रकीर्तितस्ते&#x9;016a&lt;br&gt;&#xA;न हि परमिह दानमस्ति गोभ्यो भवन्ति न चापि परायणं तथान्यत्&#x9;016c&lt;br&gt;&#xA;भीष्म उवाच&#x9;017&lt;br&gt;&#xA;परमिदमिति भूमिपो विचिन्त्य प्रवरमृषेर्वचनं ततो महात्मा&#x9;017a&lt;br&gt;&#xA;व्यसृजत नियतात्मवान्द्विजेभ्यः सुबहु च गोधनमाप्तवांश्च लोकान्&#x9;017c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/080/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/080/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;पवित्राणां पवित्रं यच्छ्रेष्ठं लोके च यद्भवेत्&#x9;001a&lt;br&gt;&#xA;पावनं परमं चैव तन्मे ब्रूहि पितामह&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;गावो महार्थाः पुण्याश्च तारयन्ति च मानवान्&#x9;002a&lt;br&gt;&#xA;धारयन्ति प्रजाश्चेमाः पयसा हविषा तथा&#x9;002c&lt;br&gt;&#xA;न हि पुण्यतमं किञ्चिद्गोभ्यो भरतसत्तम&#x9;003a&lt;br&gt;&#xA;एताः पवित्राः पुण्याश्च त्रिषु लोकेष्वनुत्तमाः&#x9;003c&lt;br&gt;&#xA;देवानामुपरिष्टाच्च गावः प्रतिवसन्ति वै&#x9;004a&lt;br&gt;&#xA;दत्त्वा चैता नरपते यान्ति स्वर्गं मनीषिणः&#x9;004c&lt;br&gt;&#xA;मान्धाता यौवनाश्वश्च ययातिर्नहुषस्तथा&#x9;005a&lt;br&gt;&#xA;गावो ददन्तः सततं सहस्रशतसम्मिताः&#x9;005c&lt;br&gt;&#xA;गताः परमकं स्थानं देवैरपि सुदुर्लभम्&#x9;005e&lt;br&gt;&#xA;अपि चात्र पुरावृत्तं कथयिष्यामि तेऽनघ&#x9;006a&lt;br&gt;&#xA;ऋषीणामुत्तमं धीमान्कृष्णद्वैपायनं शुकः&#x9;007a&lt;br&gt;&#xA;अभिवाद्याह्निकं कृत्वा शुचिः प्रयतमानसः&#x9;007c&lt;br&gt;&#xA;पितरं परिपप्रच्छ दृष्टलोकपरावरम्&#x9;007e&lt;br&gt;&#xA;को यज्ञः सर्वयज्ञानां वरिष्ठ उपलक्ष्यते&#x9;008a&lt;br&gt;&#xA;किं च कृत्वा परं स्वर्गं प्राप्नुवन्ति मनीषिणः&#x9;008c&lt;br&gt;&#xA;केन देवाः पवित्रेण स्वर्गमश्नन्ति वा विभो&#x9;009a&lt;br&gt;&#xA;किं च यज्ञस्य यज्ञत्वं क्व च यज्ञः प्रतिष्ठितः&#x9;009c&lt;br&gt;&#xA;दानानामुत्तमं किं च किं च सत्रमतः परम्&#x9;010a&lt;br&gt;&#xA;पवित्राणां पवित्रं च यत्तद्ब्रूहि ममानघ&#x9;010c&lt;br&gt;&#xA;एतच्छ्रुत्वा तु वचनं व्यासः परमधर्मवित्&#x9;011a&lt;br&gt;&#xA;पुत्रायाकथयत्सर्वं तत्त्वेन भरतर्षभ&#x9;011c&lt;br&gt;&#xA;व्यास उवाच&#x9;012&lt;br&gt;&#xA;गावः प्रतिष्ठा भूतानां तथा गावः परायणम्&#x9;012a&lt;br&gt;&#xA;गावः पुण्याः पवित्राश्च पावनं धर्म एव च&#x9;012c&lt;br&gt;&#xA;पूर्वमासन्नशृङ्गा वै गाव इत्यनुशुश्रुमः&#x9;013a&lt;br&gt;&#xA;शृङ्गार्थे समुपासन्त ताः किल प्रभुमव्ययम्&#x9;013c&lt;br&gt;&#xA;ततो ब्रह्मा तु गाः प्रायमुपविष्टाः समीक्ष्य ह&#x9;014a&lt;br&gt;&#xA;ईप्सितं प्रददौ ताभ्यो गोभ्यः प्रत्येकशः प्रभुः&#x9;014c&lt;br&gt;&#xA;तासां शृङ्गाण्यजायन्त यस्या यादृङ्मनोगतम्&#x9;015a&lt;br&gt;&#xA;नानावर्णाः शृङ्गवन्त्यस्ता व्यरोचन्त पुत्रक&#x9;015c&lt;br&gt;&#xA;ब्रह्मणा वरदत्तास्ता हव्यकव्यप्रदाः शुभाः&#x9;016a&lt;br&gt;&#xA;पुण्याः पवित्राः सुभगा दिव्यसंस्थानलक्षणाः&#x9;016c&lt;br&gt;&#xA;गावस्तेजो महद्दिव्यं गवां दानं प्रशस्यते&#x9;016e&lt;br&gt;&#xA;ये चैताः सम्प्रयच्छन्ति साधवो वीतमत्सराः&#x9;017a&lt;br&gt;&#xA;ते वै सुकृतिनः प्रोक्ताः सर्वदानप्रदाश्च ते&#x9;017c&lt;br&gt;&#xA;गवां लोकं तथा पुण्यमाप्नुवन्ति च तेऽनघ&#x9;017e&lt;br&gt;&#xA;यत्र वृक्षा मधुफला दिव्यपुष्पफलोपगाः&#x9;018a&lt;br&gt;&#xA;पुष्पाणि च सुगन्धीनि दिव्यानि द्विजसत्तम&#x9;018c&lt;br&gt;&#xA;सर्वा मणिमयी भूमिः सूक्ष्मकाञ्चनवालुका&#x9;019a&lt;br&gt;&#xA;सर्वत्र सुखसंस्पर्शा निष्पङ्का नीरजा शुभा&#x9;019c&lt;br&gt;&#xA;रक्तोत्पलवनैश्चैव मणिदण्डैर्हिरण्मयैः&#x9;020a&lt;br&gt;&#xA;तरुणादित्यसङ्काशैर्भान्ति तत्र जलाशयाः&#x9;020c&lt;br&gt;&#xA;महार्हमणिपत्रैश्च काञ्चनप्रभकेसरैः&#x9;021a&lt;br&gt;&#xA;नीलोत्पलविमिश्रैश्च सरोभिर्बहुपङ्कजैः&#x9;021c&lt;br&gt;&#xA;करवीरवनैः फुल्लैः सहस्रावर्तसंवृतैः&#x9;022a&lt;br&gt;&#xA;सन्तानकवनैः फुल्लैर्वृक्षैश्च समलङ्कृताः&#x9;022c&lt;br&gt;&#xA;निर्मलाभिश्च मुक्ताभिर्मणिभिश्च महाधनैः&#x9;023a&lt;br&gt;&#xA;उद्धूतपुलिनास्तत्र जातरूपैश्च निम्नगाः&#x9;023c&lt;br&gt;&#xA;सर्वरत्नमयैश्चित्रैरवगाढा नगोत्तमैः&#x9;024a&lt;br&gt;&#xA;जातरूपमयैश्चान्यैर्हुताशनसमप्रभैः&#x9;024c&lt;br&gt;&#xA;सौवर्णगिरयस्तत्र मणिरत्नशिलोच्चयाः&#x9;025a&lt;br&gt;&#xA;सर्वरत्नमयैर्भान्ति शृङ्गैश्चारुभिरुच्छ्रितैः&#x9;025c&lt;br&gt;&#xA;नित्यपुष्पफलास्तत्र नगाः पत्ररथाकुलाः&#x9;026a&lt;br&gt;&#xA;दिव्यगन्धरसैः पुष्पैः फलैश्च भरतर्षभ&#x9;026c&lt;br&gt;&#xA;रमन्ते पुण्यकर्माणस्तत्र नित्यं युधिष्ठिर&#x9;027a&lt;br&gt;&#xA;सर्वकामसमृद्धार्था निःशोका गतमन्यवः&#x9;027c&lt;br&gt;&#xA;विमानेषु विचित्रेषु रमणीयेषु भारत&#x9;028a&lt;br&gt;&#xA;मोदन्ते पुण्यकर्माणो विहरन्तो यशस्विनः&#x9;028c&lt;br&gt;&#xA;उपक्रीडन्ति तान्राजञ्शुभाश्चाप्सरसां गणाः&#x9;029a&lt;br&gt;&#xA;एताल्ँलोकानवाप्नोति गां दत्त्वा वै युधिष्ठिर&#x9;029c&lt;br&gt;&#xA;यासामधिपतिः पूषा मारुतो बलवान्बली&#x9;030a&lt;br&gt;&#xA;ऐश्वर्ये वरुणो राजा ता मां पान्तु युगन्धराः&#x9;030c&lt;br&gt;&#xA;सुरूपा बहुरूपाश्च विश्वरूपाश्च मातरः&#x9;031a&lt;br&gt;&#xA;प्राजापत्या इति ब्रह्मञ्जपेन्नित्यं यतव्रतः&#x9;031c&lt;br&gt;&#xA;गास्तु शुश्रूषते यश्च समन्वेति च सर्वशः&#x9;032a&lt;br&gt;&#xA;तस्मै तुष्टाः प्रयच्छन्ति वरानपि सुदुर्लभान्&#x9;032c&lt;br&gt;&#xA;न द्रुह्येन्मनसा चापि गोषु ता हि सुखप्रदाः&#x9;033a&lt;br&gt;&#xA;अर्चयेत सदा चैव नमस्कारैश्च पूजयेत्&#x9;033c&lt;br&gt;&#xA;दान्तः प्रीतमना नित्यं गवां व्युष्टिं तथाश्नुते&#x9;033e&lt;br&gt;&#xA;येन देवाः पवित्रेण भुञ्जते लोकमुत्तमम्&#x9;034a&lt;br&gt;&#xA;यत्पवित्रं पवित्राणां तद्घृतं शिरसा वहेत्&#x9;034c&lt;br&gt;&#xA;घृतेन जुहुयादग्निं घृतेन स्वस्ति वाचयेत्&#x9;035a&lt;br&gt;&#xA;घृतं प्राशेद्घृतं दद्याद्गवां व्युष्टिं तथाश्नुते&#x9;035c&lt;br&gt;&#xA;त्र्यहमुष्णं पिबेन्मूत्रं त्र्यहमुष्णं पिबेत्पयः&#x9;036a&lt;br&gt;&#xA;गवामुष्णं पयः पीत्वा त्र्यहमुष्णं घृतं पिबेत्&#x9;036c&lt;br&gt;&#xA;त्र्यहमुष्णं घृतं पीत्वा वायुभक्षो भवेत्त्र्यहम्&#x9;036e&lt;br&gt;&#xA;निर्हृतैश्च यवैर्गोभिर्मासं प्रसृतयावकः&#x9;037a&lt;br&gt;&#xA;ब्रह्महत्यासमं पापं सर्वमेतेन शुध्यति&#x9;037c&lt;br&gt;&#xA;पराभवार्थं दैत्यानां देवैः शौचमिदं कृतम्&#x9;038a&lt;br&gt;&#xA;देवत्वमपि च प्राप्ताः संसिद्धाश्च महाबलाः&#x9;038c&lt;br&gt;&#xA;गावः पवित्राः पुण्याश्च पावनं परमं महत्&#x9;039a&lt;br&gt;&#xA;ताश्च दत्त्वा द्विजातिभ्यो नरः स्वर्गमुपाश्नुते&#x9;039c&lt;br&gt;&#xA;गवां मध्ये शुचिर्भूत्वा गोमतीं मनसा जपेत्&#x9;040a&lt;br&gt;&#xA;पूताभिरद्भिराचम्य शुचिर्भवति निर्मलः&#x9;040c&lt;br&gt;&#xA;अग्निमध्ये गवां मध्ये ब्राह्मणानां च संसदि&#x9;041a&lt;br&gt;&#xA;विद्यावेदव्रतस्नाता ब्राह्मणाः पुण्यकर्मिणः&#x9;041c&lt;br&gt;&#xA;अध्यापयेरञ्शिष्यान्वै गोमतीं यज्ञसम्मिताम्&#x9;042a&lt;br&gt;&#xA;त्रिरात्रोपोषितः श्रुत्वा गोमतीं लभते वरम्&#x9;042c&lt;br&gt;&#xA;पुत्रकामश्च लभते पुत्रं धनमथापि च&#x9;043a&lt;br&gt;&#xA;पतिकामा च भर्तारं सर्वकामांश्च मानवः&#x9;043c&lt;br&gt;&#xA;गावस्तुष्टाः प्रयच्छन्ति सेविता वै न संशयः&#x9;043e&lt;br&gt;&#xA;एवमेता महाभागा यज्ञियाः सर्वकामदाः&#x9;044a&lt;br&gt;&#xA;रोहिण्य इति जानीहि नैताभ्यो विद्यते परम्&#x9;044c&lt;br&gt;&#xA;इत्युक्तः स महातेजाः शुकः पित्रा महात्मना&#x9;045a&lt;br&gt;&#xA;पूजयामास गा नित्यं तस्मात्त्वमपि पूजय&#x9;045c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/081/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/081/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;मया गवां पुरीषं वै श्रिया जुष्टमिति श्रुतम्&#x9;001a&lt;br&gt;&#xA;एतदिच्छाम्यहं श्रोतुं संशयोऽत्र हि मे महान्&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;अत्राप्युदाहरन्तीममितिहासं पुरातनम्&#x9;002a&lt;br&gt;&#xA;गोभिर्नृपेह संवादं श्रिया भरतसत्तम&#x9;002c&lt;br&gt;&#xA;श्रीः कृत्वेह वपुः कान्तं गोमध्यं प्रविवेश ह&#x9;003a&lt;br&gt;&#xA;गावोऽथ विस्मितास्तस्या दृष्ट्वा रूपस्य सम्पदम्&#x9;003c&lt;br&gt;&#xA;गाव ऊचुः&#x9;004&lt;br&gt;&#xA;कासि देवि कुतो वा त्वं रूपेणाप्रतिमा भुवि&#x9;004a&lt;br&gt;&#xA;विस्मिताः स्म महाभागे तव रूपस्य सम्पदा&#x9;004c&lt;br&gt;&#xA;इच्छामस्त्वां वयं ज्ञातुं का त्वं क्व च गमिष्यसि&#x9;005a&lt;br&gt;&#xA;तत्त्वेन च सुवर्णाभे सर्वमेतद्ब्रवीहि नः&#x9;005c&lt;br&gt;&#xA;श्रीरुवाच&#x9;006&lt;br&gt;&#xA;लोककान्तास्मि भद्रं वः श्रीर्नाम्नेह परिश्रुता&#x9;006a&lt;br&gt;&#xA;मया दैत्याः परित्यक्ता विनष्टाः शाश्वतीः समाः&#x9;006c&lt;br&gt;&#xA;इन्द्रो विवस्वान्सोमश्च विष्णुरापोऽग्निरेव च&#x9;007a&lt;br&gt;&#xA;मयाभिपन्ना ऋध्यन्ते ऋषयो देवतास्तथा&#x9;007c&lt;br&gt;&#xA;यांश्च द्विषाम्यहं गावस्ते विनश्यन्ति सर्वशः&#x9;008a&lt;br&gt;&#xA;धर्मार्थकामहीनाश्च ते भवन्त्यसुखान्विताः&#x9;008c&lt;br&gt;&#xA;एवम्प्रभावां मां गावो विजानीत सुखप्रदाम्&#x9;009a&lt;br&gt;&#xA;इच्छामि चापि युष्मासु वस्तुं सर्वासु नित्यदा&#x9;009c&lt;br&gt;&#xA;आगता प्रार्थयानाहं श्रीजुष्टा भवतानघाः&#x9;009e&lt;br&gt;&#xA;गाव ऊचुः&#x9;010&lt;br&gt;&#xA;अध्रुवां चञ्चलां च त्वां सामान्यां बहुभिः सह&#x9;010a&lt;br&gt;&#xA;न त्वामिच्छामि भद्रं ते गम्यतां यत्र रोचते&#x9;010c&lt;br&gt;&#xA;वपुष्मन्त्यो वयं सर्वाः किमस्माकं त्वयाद्य वै&#x9;011a&lt;br&gt;&#xA;यत्रेष्टं गम्यतां तत्र कृतकार्या वयं त्वया&#x9;011c&lt;br&gt;&#xA;श्रीरुवाच&#x9;012&lt;br&gt;&#xA;किमेतद्वः क्षमं गावो यन्मां नेहाभ्यनन्दथ&#x9;012a&lt;br&gt;&#xA;न मां सम्प्रति गृह्णीथ कस्माद्वै दुर्लभां सतीम्&#x9;012c&lt;br&gt;&#xA;सत्यश्च लोकवादोऽयं लोके चरति सुव्रताः&#x9;013a&lt;br&gt;&#xA;स्वयं प्राप्ते परिभवो भवतीति विनिश्चयः&#x9;013c&lt;br&gt;&#xA;महदुग्रं तपः कृत्वा मां निषेवन्ति मानवाः&#x9;014a&lt;br&gt;&#xA;देवदानवगन्धर्वाः पिशाचोरगराक्षसाः&#x9;014c&lt;br&gt;&#xA;क्षममेतद्धि वो गावः प्रतिगृह्णीत मामिह&#x9;015a&lt;br&gt;&#xA;नावमन्या ह्यहं सौम्यास्त्रैलोक्ये सचराचरे&#x9;015c&lt;br&gt;&#xA;गाव ऊचुः&#x9;016&lt;br&gt;&#xA;नावमन्यामहे देवि न त्वां परिभवामहे&#x9;016a&lt;br&gt;&#xA;अध्रुवा चलचित्तासि ततस्त्वां वर्जयामहे&#x9;016c&lt;br&gt;&#xA;बहुनात्र किमुक्तेन गम्यतां यत्र वाञ्छसि&#x9;017a&lt;br&gt;&#xA;वपुष्मत्यो वयं सर्वाः किमस्माकं त्वयानघे&#x9;017c&lt;br&gt;&#xA;श्रीरुवाच&#x9;018&lt;br&gt;&#xA;अवज्ञाता भविष्यामि सर्वलोकेषु मानदाः&#x9;018a&lt;br&gt;&#xA;प्रत्याख्यानेन युष्माभिः प्रसादः क्रियतामिति&#x9;018c&lt;br&gt;&#xA;महाभागा भवत्यो वै शरण्याः शरणागताम्&#x9;019a&lt;br&gt;&#xA;परित्रायन्तु मां नित्यं भजमानामनिन्दिताम्&#x9;019c&lt;br&gt;&#xA;माननां त्वहमिच्छामि भवत्यः सततं शुभाः&#x9;019e&lt;br&gt;&#xA;अप्येकाङ्गे तु वो वस्तुमिच्छामि च सुकुत्सिते&#x9;020a&lt;br&gt;&#xA;न वोऽस्ति कुत्सितं किञ्चिदङ्गेष्वालक्ष्यतेऽनघाः&#x9;020c&lt;br&gt;&#xA;पुण्याः पवित्राः सुभगा ममादेशं प्रयच्छत&#x9;021a&lt;br&gt;&#xA;वसेयं यत्र चाङ्गेऽहं तन्मे व्याख्यातुमर्हथ&#x9;021c&lt;br&gt;&#xA;भीष्म उवाच&#x9;022&lt;br&gt;&#xA;एवमुक्तास्तु ता गावः शुभाः करुणवत्सलाः&#x9;022a&lt;br&gt;&#xA;सम्मन्त्र्य सहिताः सर्वाः श्रियमूचुर्नराधिप&#x9;022c&lt;br&gt;&#xA;अवश्यं मानना कार्या तवास्माभिर्यशस्विनि&#x9;023a&lt;br&gt;&#xA;शकृन्मूत्रे निवस नः पुण्यमेतद्धि नः शुभे&#x9;023c&lt;br&gt;&#xA;श्रीरुवाच&#x9;024&lt;br&gt;&#xA;दिष्ट्या प्रसादो युष्माभिः कृतो मेऽनुग्रहात्मकः&#x9;024a&lt;br&gt;&#xA;एवं भवतु भद्रं वः पूजितास्मि सुखप्रदाः&#x9;024c&lt;br&gt;&#xA;भीष्म उवाच&#x9;025&lt;br&gt;&#xA;एवं कृत्वा तु समयं श्रीर्गोभिः सह भारत&#x9;025a&lt;br&gt;&#xA;पश्यन्तीनां ततस्तासां तत्रैवान्तरधीयत&#x9;025c&lt;br&gt;&#xA;एतद्गोशकृतः पुत्र माहात्म्यं तेऽनुवर्णितम्&#x9;026a&lt;br&gt;&#xA;माहात्म्यं च गवां भूयः श्रूयतां गदतो मम&#x9;026c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/082/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/082/</guid>
      <description>&lt;p&gt;भीष्म उवाच&#x9;001&lt;br&gt;&#xA;ये च गाः सम्प्रयच्छन्ति हुतशिष्टाशिनश्च ये&#x9;001a&lt;br&gt;&#xA;तेषां सत्राणि यज्ञाश्च नित्यमेव युधिष्ठिर&#x9;001c&lt;br&gt;&#xA;ऋते दधिघृतेनेह न यज्ञः सम्प्रवर्तते&#x9;002a&lt;br&gt;&#xA;तेन यज्ञस्य यज्ञत्वमतोमूलं च लक्ष्यते&#x9;002c&lt;br&gt;&#xA;दानानामपि सर्वेषां गवां दानं प्रशस्यते&#x9;003a&lt;br&gt;&#xA;गावः श्रेष्ठाः पवित्राश्च पावनं ह्येतदुत्तमम्&#x9;003c&lt;br&gt;&#xA;पुष्ट्यर्थमेताः सेवेत शान्त्यर्थमपि चैव ह&#x9;004a&lt;br&gt;&#xA;पयो दधि घृतं यासां सर्वपापप्रमोचनम्&#x9;004c&lt;br&gt;&#xA;गावस्तेजः परं प्रोक्तमिह लोके परत्र च&#x9;005a&lt;br&gt;&#xA;न गोभ्यः परमं किञ्चित्पवित्रं पुरुषर्षभ&#x9;005c&lt;br&gt;&#xA;अत्राप्युदाहरन्तीममितिहासं पुरातनम्&#x9;006a&lt;br&gt;&#xA;पितामहस्य संवादमिन्द्रस्य च युधिष्ठिर&#x9;006c&lt;br&gt;&#xA;पराभूतेषु दैत्येषु शक्रे त्रिभुवनेश्वरे&#x9;007a&lt;br&gt;&#xA;प्रजाः समुदिताः सर्वाः सत्यधर्मपरायणाः&#x9;007c&lt;br&gt;&#xA;अथर्षयः सगन्धर्वाः किन्नरोरगराक्षसाः&#x9;008a&lt;br&gt;&#xA;देवासुरसुपर्णाश्च प्रजानां पतयस्तथा&#x9;008c&lt;br&gt;&#xA;पर्युपासन्त कौरव्य कदाचिद्वै पितामहम्&#x9;008e&lt;br&gt;&#xA;नारदः पर्वतश्चैव विश्वावसुहहाहुहू&#x9;009a&lt;br&gt;&#xA;दिव्यतानेषु गायन्तः पर्युपासन्त तं प्रभुम्&#x9;009c&lt;br&gt;&#xA;तत्र दिव्यानि पुष्पाणि प्रावहत्पवनस्तथा&#x9;010a&lt;br&gt;&#xA;आजह्रुरृतवश्चापि सुगन्धीनि पृथक्पृथक्&#x9;010c&lt;br&gt;&#xA;तस्मिन्देवसमावाये सर्वभूतसमागमे&#x9;011a&lt;br&gt;&#xA;दिव्यवादित्रसङ्घुष्टे दिव्यस्त्रीचारणावृते&#x9;011c&lt;br&gt;&#xA;इन्द्रः पप्रच्छ देवेशमभिवाद्य प्रणम्य च&#x9;011e&lt;br&gt;&#xA;देवानां भगवन्कस्माल्लोकेशानां पितामह&#x9;012a&lt;br&gt;&#xA;उपरिष्टाद्गवां लोक एतदिच्छामि वेदितुम्&#x9;012c&lt;br&gt;&#xA;किं तपो ब्रह्मचर्यं वा गोभिः कृतमिहेश्वर&#x9;013a&lt;br&gt;&#xA;देवानामुपरिष्टाद्यद्वसन्त्यरजसः सुखम्&#x9;013c&lt;br&gt;&#xA;ततः प्रोवाच तं ब्रह्मा शक्रं बलनिसूदनम्&#x9;014a&lt;br&gt;&#xA;अवज्ञातास्त्वया नित्यं गावो बलनिसूदन&#x9;014c&lt;br&gt;&#xA;तेन त्वमासां माहात्म्यं न वेत्थ शृणु तत्प्रभो&#x9;015a&lt;br&gt;&#xA;गवां प्रभावं परमं माहात्म्यं च सुरर्षभ&#x9;015c&lt;br&gt;&#xA;यज्ञाङ्गं कथिता गावो यज्ञ एव च वासव&#x9;016a&lt;br&gt;&#xA;एताभिश्चाप्यृते यज्ञो न प्रवर्तेत्कथञ्चन&#x9;016c&lt;br&gt;&#xA;धारयन्ति प्रजाश्चैव पयसा हविषा तथा&#x9;017a&lt;br&gt;&#xA;एतासां तनयाश्चापि कृषियोगमुपासते&#x9;017c&lt;br&gt;&#xA;जनयन्ति च धान्यानि बीजानि विविधानि च&#x9;018a&lt;br&gt;&#xA;ततो यज्ञाः प्रवर्तन्ते हव्यं कव्यं च सर्वशः&#x9;018c&lt;br&gt;&#xA;पयो दधि घृतं चैव पुण्याश्चैताः सुराधिप&#x9;019a&lt;br&gt;&#xA;वहन्ति विविधान्भारान्क्षुत्तृष्णापरिपीडिताः&#x9;019c&lt;br&gt;&#xA;मुनींश्च धारयन्तीह प्रजाश्चैवापि कर्मणा&#x9;020a&lt;br&gt;&#xA;वासवाकूटवाहिन्यः कर्मणा सुकृतेन च&#x9;020c&lt;br&gt;&#xA;उपरिष्टात्ततोऽस्माकं वसन्त्येताः सदैव हि&#x9;020e&lt;br&gt;&#xA;एतत्ते कारणं शक्र निवासकृतमद्य वै&#x9;021a&lt;br&gt;&#xA;गवां देवोपरिष्टाद्धि समाख्यातं शतक्रतो&#x9;021c&lt;br&gt;&#xA;एता हि वरदत्ताश्च वरदाश्चैव वासव&#x9;022a&lt;br&gt;&#xA;सौरभ्यः पुण्यकर्मिण्यः पावनाः शुभलक्षणाः&#x9;022c&lt;br&gt;&#xA;यदर्थं गा गताश्चैव सौरभ्यः सुरसत्तम&#x9;023a&lt;br&gt;&#xA;तच्च मे शृणु कार्त्स्न्येन वदतो बलसूदन&#x9;023c&lt;br&gt;&#xA;पुरा देवयुगे तात दैत्येन्द्रेषु महात्मसु&#x9;024a&lt;br&gt;&#xA;त्रील्ँलोकाननुशासत्सु विष्णौ गर्भत्वमागते&#x9;024c&lt;br&gt;&#xA;अदित्यास्तप्यमानायास्तपो घोरं सुदुश्चरम्&#x9;025a&lt;br&gt;&#xA;पुत्रार्थममरश्रेष्ठ पादेनैकेन नित्यदा&#x9;025c&lt;br&gt;&#xA;तां तु दृष्ट्वा महादेवीं तप्यमानां महत्तपः&#x9;026a&lt;br&gt;&#xA;दक्षस्य दुहिता देवी सुरभिर्नाम नामतः&#x9;026c&lt;br&gt;&#xA;अतप्यत तपो घोरं हृष्टा धर्मपरायणा&#x9;027a&lt;br&gt;&#xA;कैलासशिखरे रम्ये देवगन्धर्वसेविते&#x9;027c&lt;br&gt;&#xA;व्यतिष्ठदेकपादेन परमं योगमास्थिता&#x9;028a&lt;br&gt;&#xA;दश वर्षसहस्राणि दश वर्षशतानि च&#x9;028c&lt;br&gt;&#xA;सन्तप्तास्तपसा तस्या देवाः सर्षिमहोरगाः&#x9;029a&lt;br&gt;&#xA;तत्र गत्वा मया सार्धं पर्युपासन्त तां शुभाम्&#x9;029c&lt;br&gt;&#xA;अथाहमब्रुवं तत्र देवीं तां तपसान्विताम्&#x9;030a&lt;br&gt;&#xA;किमर्थं तप्यते देवि तपो घोरमनिन्दिते&#x9;030c&lt;br&gt;&#xA;प्रीतस्तेऽहं महाभागे तपसानेन शोभने&#x9;031a&lt;br&gt;&#xA;वरयस्व वरं देवि दातास्मीति पुरन्दर&#x9;031c&lt;br&gt;&#xA;सुरभ्युवाच&#x9;032&lt;br&gt;&#xA;वरेण भगवन्मह्यं कृतं लोकपितामह&#x9;032a&lt;br&gt;&#xA;एष एव वरो मेऽद्य यत्प्रीतोऽसि ममानघ&#x9;032c&lt;br&gt;&#xA;ब्रह्मोवाच&#x9;033&lt;br&gt;&#xA;तामेवं ब्रुवतीं देवीं सुरभीं त्रिदशेश्वर&#x9;033a&lt;br&gt;&#xA;प्रत्यब्रुवं यद्देवेन्द्र तन्निबोध शचीपते&#x9;033c&lt;br&gt;&#xA;अलोभकाम्यया देवि तपसा च शुभेन ते&#x9;034a&lt;br&gt;&#xA;प्रसन्नोऽहं वरं तस्मादमरत्वं ददानि ते&#x9;034c&lt;br&gt;&#xA;त्रयाणामपि लोकानामुपरिष्टान्निवत्स्यसि&#x9;035a&lt;br&gt;&#xA;मत्प्रसादाच्च विख्यातो गोलोकः स भविष्यति&#x9;035c&lt;br&gt;&#xA;मानुषेषु च कुर्वाणाः प्रजाः कर्म सुतास्तव&#x9;036a&lt;br&gt;&#xA;निवत्स्यन्ति महाभागे सर्वा दुहितरश्च ते&#x9;036c&lt;br&gt;&#xA;मनसा चिन्तिता भोगास्त्वया वै दिव्यमानुषाः&#x9;037a&lt;br&gt;&#xA;यच्च स्वर्गसुखं देवि तत्ते सम्पत्स्यते शुभे&#x9;037c&lt;br&gt;&#xA;तस्या लोकाः सहस्राक्ष सर्वकामसमन्विताः&#x9;038a&lt;br&gt;&#xA;न तत्र क्रमते मृत्युर्न जरा न च पावकः&#x9;038c&lt;br&gt;&#xA;न दैन्यं नाशुभं किञ्चिद्विद्यते तत्र वासव&#x9;038e&lt;br&gt;&#xA;तत्र दिव्यान्यरण्यानि दिव्यानि भवनानि च&#x9;039a&lt;br&gt;&#xA;विमानानि च युक्तानि कामगानि च वासव&#x9;039c&lt;br&gt;&#xA;व्रतैश्च विविधैः पुण्यैस्तथा तीर्थानुसेवनात्&#x9;040a&lt;br&gt;&#xA;तपसा महता चैव सुकृतेन च कर्मणा&#x9;040c&lt;br&gt;&#xA;शक्यः समासादयितुं गोलोकः पुष्करेक्षण&#x9;040e&lt;br&gt;&#xA;एतत्ते सर्वमाख्यातं मया शक्रानुपृच्छते&#x9;041a&lt;br&gt;&#xA;न ते परिभवः कार्यो गवामरिनिसूदन&#x9;041c&lt;br&gt;&#xA;भीष्म उवाच&#x9;042&lt;br&gt;&#xA;एतच्छ्रुत्वा सहस्राक्षः पूजयामास नित्यदा&#x9;042a&lt;br&gt;&#xA;गाश्चक्रे बहुमानं च तासु नित्यं युधिष्ठिर&#x9;042c&lt;br&gt;&#xA;एतत्ते सर्वमाख्यातं पावनं च महाद्युते&#x9;043a&lt;br&gt;&#xA;पवित्रं परमं चापि गवां माहात्म्यमुत्तमम्&#x9;043c&lt;br&gt;&#xA;कीर्तितं पुरुषव्याघ्र सर्वपापविनाशनम्&#x9;043e&lt;br&gt;&#xA;य इदं कथयेन्नित्यं ब्राह्मणेभ्यः समाहितः&#x9;044a&lt;br&gt;&#xA;हव्यकव्येषु यज्ञेषु पितृकार्येषु चैव ह&#x9;044c&lt;br&gt;&#xA;सार्वकामिकमक्षय्यं पितॄंस्तस्योपतिष्ठति&#x9;044e&lt;br&gt;&#xA;गोषु भक्तश्च लभते यद्यदिच्छति मानवः&#x9;045a&lt;br&gt;&#xA;स्त्रियोऽपि भक्ता या गोषु ताश्च कामानवाप्नुयुः&#x9;045c&lt;br&gt;&#xA;पुत्रार्थी लभते पुत्रं कन्या पतिमवाप्नुयात्&#x9;046a&lt;br&gt;&#xA;धनार्थी लभते वित्तं धर्मार्थी धर्ममाप्नुयात्&#x9;046c&lt;br&gt;&#xA;विद्यार्थी प्राप्नुयाद्विद्यां सुखार्थी प्राप्नुयात्सुखम्&#x9;047a&lt;br&gt;&#xA;न किञ्चिद्दुर्लभं चैव गवां भक्तस्य भारत&#x9;047c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/083/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/083/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;उक्तं पितामहेनेदं गवां दानमनुत्तमम्&#x9;001a&lt;br&gt;&#xA;विशेषेण नरेन्द्राणामिति धर्ममवेक्षताम्&#x9;001c&lt;br&gt;&#xA;राज्यं हि सततं दुःखमाश्रमाश्च सुदुर्विदाः&#x9;002a&lt;br&gt;&#xA;परिवारेण वै दुःखं दुर्धरं चाकृतात्मभिः&#x9;002c&lt;br&gt;&#xA;भूयिष्ठं च नरेन्द्राणां विद्यते न शुभा गतिः&#x9;002e&lt;br&gt;&#xA;पूयन्ते तेऽत्र नियतं प्रयच्छन्तो वसुन्धराम्&#x9;003a&lt;br&gt;&#xA;पूर्वं च कथिता धर्मास्त्वया मे कुरुनन्दन&#x9;003c&lt;br&gt;&#xA;एवमेव गवामुक्तं प्रदानं ते नृगेण ह&#x9;004a&lt;br&gt;&#xA;ऋषिणा नाचिकेतेन पूर्वमेव निदर्शितम्&#x9;004c&lt;br&gt;&#xA;वेदोपनिषदे चैव सर्वकर्मसु दक्षिणा&#x9;005a&lt;br&gt;&#xA;सर्वक्रतुषु चोद्दिष्टं भूमिर्गावोऽथ काञ्चनम्&#x9;005c&lt;br&gt;&#xA;तत्र श्रुतिस्तु परमा सुवर्णं दक्षिणेति वै&#x9;006a&lt;br&gt;&#xA;एतदिच्छाम्यहं श्रोतुं पितामह यथातथम्&#x9;006c&lt;br&gt;&#xA;किं सुवर्णं कथं जातं कस्मिन्काले किमात्मकम्&#x9;007a&lt;br&gt;&#xA;किं दानं किं फलं चैव कस्माच्च परमुच्यते&#x9;007c&lt;br&gt;&#xA;कस्माद्दानं सुवर्णस्य पूजयन्ति मनीषिणः&#x9;008a&lt;br&gt;&#xA;कस्माच्च दक्षिणार्थं तद्यज्ञकर्मसु शस्यते&#x9;008c&lt;br&gt;&#xA;कस्माच्च पावनं श्रेष्ठं भूमेर्गोभ्यश्च काञ्चनम्&#x9;009a&lt;br&gt;&#xA;परमं दक्षिणार्थे च तद्ब्रवीहि पितामह&#x9;009c&lt;br&gt;&#xA;भीष्म उवाच&#x9;010&lt;br&gt;&#xA;शृणु राजन्नवहितो बहुकारणविस्तरम्&#x9;010a&lt;br&gt;&#xA;जातरूपसमुत्पत्तिमनुभूतं च यन्मया&#x9;010c&lt;br&gt;&#xA;पिता मम महातेजाः शन्तनुर्निधनं गतः&#x9;011a&lt;br&gt;&#xA;तस्य दित्सुरहं श्राद्धं गङ्गाद्वारमुपागमम्&#x9;011c&lt;br&gt;&#xA;तत्रागम्य पितुः पुत्र श्राद्धकर्म समारभम्&#x9;012a&lt;br&gt;&#xA;माता मे जाह्नवी चैव साहाय्यमकरोत्तदा&#x9;012c&lt;br&gt;&#xA;ततोऽग्रतस्तपःसिद्धानुपवेश्य बहूनृषीन्&#x9;013a&lt;br&gt;&#xA;तोयप्रदानात्प्रभृति कार्याण्यहमथारभम्&#x9;013c&lt;br&gt;&#xA;तत्समाप्य यथोद्दिष्टं पूर्वकर्म समाहितः&#x9;014a&lt;br&gt;&#xA;दातुं निर्वपणं सम्यग्यथावदहमारभम्&#x9;014c&lt;br&gt;&#xA;ततस्तं दर्भविन्यासं भित्त्वा सुरुचिराङ्गदः&#x9;015a&lt;br&gt;&#xA;प्रलम्बाभरणो बाहुरुदतिष्ठद्विशां पते&#x9;015c&lt;br&gt;&#xA;तमुत्थितमहं दृष्ट्वा परं विस्मयमागमम्&#x9;016a&lt;br&gt;&#xA;प्रतिग्रहीता साक्षान्मे पितेति भरतर्षभ&#x9;016c&lt;br&gt;&#xA;ततो मे पुनरेवासीत्सञ्ज्ञा सञ्चिन्त्य शास्त्रतः&#x9;017a&lt;br&gt;&#xA;नायं वेदेषु विहितो विधिर्हस्त इति प्रभो&#x9;017c&lt;br&gt;&#xA;पिण्डो देयो नरेणेह ततो मतिरभून्मम&#x9;017e&lt;br&gt;&#xA;साक्षान्नेह मनुष्यस्य पितरोऽन्तर्हिताः क्वचित्&#x9;018a&lt;br&gt;&#xA;गृह्णन्ति विहितं त्वेवं पिण्डो देयः कुशेष्विति&#x9;018c&lt;br&gt;&#xA;ततोऽहं तदनादृत्य पितुर्हस्तनिदर्शनम्&#x9;019a&lt;br&gt;&#xA;शास्त्रप्रमाणात्सूक्ष्मं तु विधिं पार्थिव संस्मरन्&#x9;019c&lt;br&gt;&#xA;ततो दर्भेषु तत्सर्वमददं भरतर्षभ&#x9;020a&lt;br&gt;&#xA;शास्त्रमार्गानुसारेण तद्विद्धि मनुजर्षभ&#x9;020c&lt;br&gt;&#xA;ततः सोऽन्तर्हितो बाहुः पितुर्मम नराधिप&#x9;021a&lt;br&gt;&#xA;ततो मां दर्शयामासुः स्वप्नान्ते पितरस्तदा&#x9;021c&lt;br&gt;&#xA;प्रीयमाणास्तु मामूचुः प्रीताः स्म भरतर्षभ&#x9;022a&lt;br&gt;&#xA;विज्ञानेन तवानेन यन्न मुह्यसि धर्मतः&#x9;022c&lt;br&gt;&#xA;त्वया हि कुर्वता शास्त्रं प्रमाणमिह पार्थिव&#x9;023a&lt;br&gt;&#xA;आत्मा धर्मः श्रुतं वेदाः पितरश्च महर्षिभिः&#x9;023c&lt;br&gt;&#xA;साक्षात्पितामहो ब्रह्मा गुरवोऽथ प्रजापतिः&#x9;024a&lt;br&gt;&#xA;प्रमाणमुपनीता वै स्थितिश्च न विचालिता&#x9;024c&lt;br&gt;&#xA;तदिदं सम्यगारब्धं त्वयाद्य भरतर्षभ&#x9;025a&lt;br&gt;&#xA;किं तु भूमेर्गवां चार्थे सुवर्णं दीयतामिति&#x9;025c&lt;br&gt;&#xA;एवं वयं च धर्मश्च सर्वे चास्मत्पितामहाः&#x9;026a&lt;br&gt;&#xA;पाविता वै भविष्यन्ति पावनं परमं हि तत्&#x9;026c&lt;br&gt;&#xA;दश पूर्वान्दश परांस्तथा सन्तारयन्ति ते&#x9;027a&lt;br&gt;&#xA;सुवर्णं ये प्रयच्छन्ति एवं मे पितरोऽब्रुवन्&#x9;027c&lt;br&gt;&#xA;ततोऽहं विस्मितो राजन्प्रतिबुद्धो विशां पते&#x9;028a&lt;br&gt;&#xA;सुवर्णदानेऽकरवं मतिं भरतसत्तम&#x9;028c&lt;br&gt;&#xA;इतिहासमिमं चापि शृणु राजन्पुरातनम्&#x9;029a&lt;br&gt;&#xA;जामदग्न्यं प्रति विभो धन्यमायुष्यमेव च&#x9;029c&lt;br&gt;&#xA;जामदग्न्येन रामेण तीव्ररोषान्वितेन वै&#x9;030a&lt;br&gt;&#xA;त्रिःसप्तकृत्वः पृथिवी कृता निःक्षत्रिया पुरा&#x9;030c&lt;br&gt;&#xA;ततो जित्वा महीं कृत्स्नां रामो राजीवलोचनः&#x9;031a&lt;br&gt;&#xA;आजहार क्रतुं वीरो ब्रह्मक्षत्रेण पूजितम्&#x9;031c&lt;br&gt;&#xA;वाजिमेधं महाराज सर्वकामसमन्वितम्&#x9;032a&lt;br&gt;&#xA;पावनं सर्वभूतानां तेजोद्युतिविवर्धनम्&#x9;032c&lt;br&gt;&#xA;विपाप्मापि स तेजस्वी तेन क्रतुफलेन वै&#x9;033a&lt;br&gt;&#xA;नैवात्मनोऽथ लघुतां जामदग्न्योऽभ्यगच्छत&#x9;033c&lt;br&gt;&#xA;स तु क्रतुवरेणेष्ट्वा महात्मा दक्षिणावता&#x9;034a&lt;br&gt;&#xA;पप्रच्छागमसम्पन्नानृषीन्देवांश्च भार्गवः&#x9;034c&lt;br&gt;&#xA;पावनं यत्परं नॄणामुग्रे कर्मणि वर्तताम्&#x9;035a&lt;br&gt;&#xA;तदुच्यतां महाभागा इति जातघृणोऽब्रवीत्&#x9;035c&lt;br&gt;&#xA;वसिष्ठ उवाच&#x9;036&lt;br&gt;&#xA;देवतास्ते प्रयच्छन्ति सुवर्णं ये ददत्युत&#x9;036a&lt;br&gt;&#xA;अग्निर्हि देवताः सर्वाः सुवर्णं च तदात्मकम्&#x9;036c&lt;br&gt;&#xA;तस्मात्सुवर्णं ददता दत्ताः सर्वाश्च देवताः&#x9;037a&lt;br&gt;&#xA;भवन्ति पुरुषव्याघ्र न ह्यतः परमं विदुः&#x9;037c&lt;br&gt;&#xA;भूय एव च माहात्म्यं सुवर्णस्य निबोध मे&#x9;038a&lt;br&gt;&#xA;गदतो मम विप्रर्षे सर्वशस्त्रभृतां वर&#x9;038c&lt;br&gt;&#xA;मया श्रुतमिदं पूर्वं पुराणे भृगुनन्दन&#x9;039a&lt;br&gt;&#xA;प्रजापतेः कथयतो मनोः स्वायम्भुवस्य वै&#x9;039c&lt;br&gt;&#xA;शूलपाणेर्भगवतो रुद्रस्य च महात्मनः&#x9;040a&lt;br&gt;&#xA;गिरौ हिमवति श्रेष्ठे तदा भृगुकुलोद्वह&#x9;040c&lt;br&gt;&#xA;देव्या विवाहे निर्वृत्ते रुद्राण्या भृगुनन्दन&#x9;041a&lt;br&gt;&#xA;समागमे भगवतो देव्या सह महात्मनः&#x9;041c&lt;br&gt;&#xA;ततः सर्वे समुद्विग्ना भगवन्तमुपागमन्&#x9;041e&lt;br&gt;&#xA;ते महादेवमासीनं देवीं च वरदामुमाम्&#x9;042a&lt;br&gt;&#xA;प्रसाद्य शिरसा सर्वे रुद्रमूचुर्भृगूद्वह&#x9;042c&lt;br&gt;&#xA;अयं समागमो देव देव्या सह तवानघ&#x9;043a&lt;br&gt;&#xA;तपस्विनस्तपस्विन्या तेजस्विन्यातितेजसः&#x9;043c&lt;br&gt;&#xA;अमोघतेजास्त्वं देव देवी चेयमुमा तथा&#x9;043e&lt;br&gt;&#xA;अपत्यं युवयोर्देव बलवद्भविता प्रभो&#x9;044a&lt;br&gt;&#xA;तन्नूनं त्रिषु लोकेषु न किञ्चिच्छेषयिष्यति&#x9;044c&lt;br&gt;&#xA;तदेभ्यः प्रणतेभ्यस्त्वं देवेभ्यः पृथुलोचन&#x9;045a&lt;br&gt;&#xA;वरं प्रयच्छ लोकेश त्रैलोक्यहितकाम्यया&#x9;045c&lt;br&gt;&#xA;अपत्यार्थं निगृह्णीष्व तेजो ज्वलितमुत्तमम्&#x9;045e&lt;br&gt;&#xA;इति तेषां कथयतां भगवान्गोवृषध्वजः&#x9;046a&lt;br&gt;&#xA;एवमस्त्विति देवांस्तान्विप्रर्षे प्रत्यभाषत&#x9;046c&lt;br&gt;&#xA;इत्युक्त्वा चोर्ध्वमनयत्तद्रेतो वृषवाहनः&#x9;047a&lt;br&gt;&#xA;ऊर्ध्वरेताः समभवत्ततःप्रभृति चापि सः&#x9;047c&lt;br&gt;&#xA;रुद्राणी तु ततः क्रुद्धा प्रजोच्छेदे तथा कृते&#x9;048a&lt;br&gt;&#xA;देवानथाब्रवीत्तत्र स्त्रीभावात्परुषं वचः&#x9;048c&lt;br&gt;&#xA;यस्मादपत्यकामो वै भर्ता मे विनिवर्तितः&#x9;049a&lt;br&gt;&#xA;तस्मात्सर्वे सुरा यूयमनपत्या भविष्यथ&#x9;049c&lt;br&gt;&#xA;प्रजोच्छेदो मम कृतो यस्माद्युष्माभिरद्य वै&#x9;050a&lt;br&gt;&#xA;तस्मात्प्रजा वः खगमाः सर्वेषां न भविष्यति&#x9;050c&lt;br&gt;&#xA;पावकस्तु न तत्रासीच्छापकाले भृगूद्वह&#x9;051a&lt;br&gt;&#xA;देवा देव्यास्तथा शापादनपत्यास्तदाभवन्&#x9;051c&lt;br&gt;&#xA;रुद्रस्तु तेजोऽप्रतिमं धारयामास तत्तदा&#x9;052a&lt;br&gt;&#xA;प्रस्कन्नं तु ततस्तस्मात्किञ्चित्तत्रापतद्भुवि&#x9;052c&lt;br&gt;&#xA;तत्पपात तदा चाग्नौ ववृधे चाद्भुतोपमम्&#x9;053a&lt;br&gt;&#xA;तेजस्तेजसि सम्पृक्तमेकयोनित्वमागतम्&#x9;053c&lt;br&gt;&#xA;एतस्मिन्नेव काले तु देवाः शक्रपुरोगमाः&#x9;054a&lt;br&gt;&#xA;असुरस्तारको नाम तेन सन्तापिता भृशम्&#x9;054c&lt;br&gt;&#xA;आदित्या वसवो रुद्रा मरुतोऽथाश्विनावपि&#x9;055a&lt;br&gt;&#xA;साध्याश्च सर्वे सन्त्रस्ता दैतेयस्य पराक्रमात्&#x9;055c&lt;br&gt;&#xA;स्थानानि देवतानां हि विमानानि पुराणि च&#x9;056a&lt;br&gt;&#xA;ऋषीणामाश्रमाश्चैव बभूवुरसुरैर्हृताः&#x9;056c&lt;br&gt;&#xA;ते दीनमनसः सर्वे देवाश्च ऋषयश्च ह&#x9;057a&lt;br&gt;&#xA;प्रजग्मुः शरणं देवं ब्रह्माणमजरं प्रभुम्&#x9;057c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/084/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/084/</guid>
      <description>&lt;p&gt;देवा ऊचुः&#x9;001&lt;br&gt;&#xA;असुरस्तारको नाम त्वया दत्तवरः प्रभो&#x9;001a&lt;br&gt;&#xA;सुरानृषींश्च क्लिश्नाति वधस्तस्य विधीयताम्&#x9;001c&lt;br&gt;&#xA;तस्माद्भयं समुत्पन्नमस्माकं वै पितामह&#x9;002a&lt;br&gt;&#xA;परित्रायस्व नो देव न ह्यन्या गतिरस्ति नः&#x9;002c&lt;br&gt;&#xA;ब्रह्मोवाच&#x9;003&lt;br&gt;&#xA;समोऽहं सर्वभूतानामधर्मं नेह रोचये&#x9;003a&lt;br&gt;&#xA;हन्यतां तारकः क्षिप्रं सुरर्षिगणबाधकः&#x9;003c&lt;br&gt;&#xA;वेदा धर्माश्च नोत्सादं गच्छेयुः सुरसत्तमाः&#x9;004a&lt;br&gt;&#xA;विहितं पूर्वमेवात्र मया वै व्येतु वो ज्वरः&#x9;004c&lt;br&gt;&#xA;देवा ऊचुः&#x9;005&lt;br&gt;&#xA;वरदानाद्भगवतो दैतेयो बलगर्वितः&#x9;005a&lt;br&gt;&#xA;देवैर्न शक्यते हन्तुं स कथं प्रशमं व्रजेत्&#x9;005c&lt;br&gt;&#xA;स हि नैव स्म देवानां नासुराणां न रक्षसाम्&#x9;006a&lt;br&gt;&#xA;वध्यः स्यामिति जग्राह वरं त्वत्तः पितामह&#x9;006c&lt;br&gt;&#xA;देवाश्च शप्ता रुद्राण्या प्रजोच्छेदे पुरा कृते&#x9;007a&lt;br&gt;&#xA;न भविष्यति वोऽपत्यमिति सर्वजगत्पते&#x9;007c&lt;br&gt;&#xA;ब्रह्मोवाच&#x9;008&lt;br&gt;&#xA;हुताशनो न तत्रासीच्छापकाले सुरोत्तमाः&#x9;008a&lt;br&gt;&#xA;स उत्पादयितापत्यं वधार्थं त्रिदशद्विषाम्&#x9;008c&lt;br&gt;&#xA;तद्वै सर्वानतिक्रम्य देवदानवराक्षसान्&#x9;009a&lt;br&gt;&#xA;मानुषानथ गन्धर्वान्नागानथ च पक्षिणः&#x9;009c&lt;br&gt;&#xA;अस्त्रेणामोघपातेन शक्त्या तं घातयिष्यति&#x9;010a&lt;br&gt;&#xA;यतो वो भयमुत्पन्नं ये चान्ये सुरशत्रवः&#x9;010c&lt;br&gt;&#xA;सनातनो हि सङ्कल्पः काम इत्यभिधीयते&#x9;011a&lt;br&gt;&#xA;रुद्रस्य तेजः प्रस्कन्नमग्नौ निपतितं च तत्&#x9;011c&lt;br&gt;&#xA;तत्तेजोऽग्निर्महद्भूतं द्वितीयमिव पावकम्&#x9;012a&lt;br&gt;&#xA;वधार्थं देवशत्रूणां गङ्गायां जनयिष्यति&#x9;012c&lt;br&gt;&#xA;स तु नावाप तं शापं नष्टः स हुतभुक्तदा&#x9;013a&lt;br&gt;&#xA;तस्माद्वो भयहृद्देवाः समुत्पत्स्यति पावकिः&#x9;013c&lt;br&gt;&#xA;अन्विष्यतां वै ज्वलनस्तथा चाद्य नियुज्यताम्&#x9;014a&lt;br&gt;&#xA;तारकस्य वधोपायः कथितो वै मयानघाः&#x9;014c&lt;br&gt;&#xA;न हि तेजस्विनां शापास्तेजःसु प्रभवन्ति वै&#x9;015a&lt;br&gt;&#xA;बलान्यतिबलं प्राप्य नबलानि भवन्ति वै&#x9;015c&lt;br&gt;&#xA;हन्यादवध्यान्वरदानपि चैव तपस्विनः&#x9;016a&lt;br&gt;&#xA;सङ्कल्पाभिरुचिः कामः सनातनतमोऽनलः&#x9;016c&lt;br&gt;&#xA;जगत्पतिरनिर्देश्यः सर्वगः सर्वभावनः&#x9;017a&lt;br&gt;&#xA;हृच्छयः सर्वभूतानां ज्येष्ठो रुद्रादपि प्रभुः&#x9;017c&lt;br&gt;&#xA;अन्विष्यतां स तु क्षिप्रं तेजोराशिर्हुताशनः&#x9;018a&lt;br&gt;&#xA;स वो मनोगतं कामं देवः सम्पादयिष्यति&#x9;018c&lt;br&gt;&#xA;एतद्वाक्यमुपश्रुत्य ततो देवा महात्मनः&#x9;019a&lt;br&gt;&#xA;जग्मुः संसिद्धसङ्कल्पाः पर्येषन्तो विभावसुम्&#x9;019c&lt;br&gt;&#xA;ततस्त्रैलोक्यमृषयो व्यचिन्वन्त सुरैः सह&#x9;020a&lt;br&gt;&#xA;काङ्क्षन्तो दर्शनं वह्नेः सर्वे तद्गतमानसाः&#x9;020c&lt;br&gt;&#xA;परेण तपसा युक्ताः श्रीमन्तो लोकविश्रुताः&#x9;021a&lt;br&gt;&#xA;लोकानन्वचरन्सिद्धाः सर्व एव भृगूद्वह&#x9;021c&lt;br&gt;&#xA;नष्टमात्मनि संलीनं नाधिजग्मुर्हुताशनम्&#x9;021e&lt;br&gt;&#xA;ततः सञ्जातसन्त्रासानग्नेर्दर्शनलालसान्&#x9;022a&lt;br&gt;&#xA;जलेचरः क्लान्तमनास्तेजसाग्नेः प्रदीपितः&#x9;022c&lt;br&gt;&#xA;उवाच देवान्मण्डूको रसातलतलोत्थितः&#x9;022e&lt;br&gt;&#xA;रसातलतले देवा वसत्यग्निरिति प्रभो&#x9;023a&lt;br&gt;&#xA;सन्तापादिह सम्प्राप्तः पावकप्रभवादहम्&#x9;023c&lt;br&gt;&#xA;स संसुप्तो जले देवा भगवान्हव्यवाहनः&#x9;024a&lt;br&gt;&#xA;अपः संसृज्य तेजोभिस्तेन सन्तापिता वयम्&#x9;024c&lt;br&gt;&#xA;तस्य दर्शनमिष्टं वो यदि देवा विभावसोः&#x9;025a&lt;br&gt;&#xA;तत्रैनमभिगच्छध्वं कार्यं वो यदि वह्निना&#x9;025c&lt;br&gt;&#xA;गम्यतां साधयिष्यामो वयं ह्यग्निभयात्सुराः&#x9;026a&lt;br&gt;&#xA;एतावदुक्त्वा मण्डूकस्त्वरितो जलमाविशत्&#x9;026c&lt;br&gt;&#xA;हुताशनस्तु बुबुधे मण्डूकस्याथ पैशुनम्&#x9;027a&lt;br&gt;&#xA;शशाप स तमासाद्य न रसान्वेत्स्यसीति वै&#x9;027c&lt;br&gt;&#xA;तं स संयुज्य शापेन मण्डूकं पावको ययौ&#x9;028a&lt;br&gt;&#xA;अन्यत्र वासाय विभुर्न च देवानदर्शयत्&#x9;028c&lt;br&gt;&#xA;देवास्त्वनुग्रहं चक्रुर्मण्डूकानां भृगूद्वह&#x9;029a&lt;br&gt;&#xA;यत्तच्छृणु महाबाहो गदतो मम सर्वशः&#x9;029c&lt;br&gt;&#xA;देवा ऊचुः&#x9;030&lt;br&gt;&#xA;अग्निशापादजिह्वापि रसज्ञानबहिष्कृताः&#x9;030a&lt;br&gt;&#xA;सरस्वतीं बहुविधां यूयमुच्चारयिष्यथ&#x9;030c&lt;br&gt;&#xA;बिलवासगतांश्चैव निरादानानचेतसः&#x9;031a&lt;br&gt;&#xA;गतासूनपि वः शुष्कान्भूमिः सन्धारयिष्यति&#x9;031c&lt;br&gt;&#xA;तमोगतायामपि च निशायां विचरिष्यथ&#x9;031e&lt;br&gt;&#xA;इत्युक्त्वा तांस्ततो देवाः पुनरेव महीमिमाम्&#x9;032a&lt;br&gt;&#xA;परीयुर्ज्वलनस्यार्थे न चाविन्दन्हुताशनम्&#x9;032c&lt;br&gt;&#xA;अथ तान्द्विरदः कश्चित्सुरेन्द्रद्विरदोपमः&#x9;033a&lt;br&gt;&#xA;अश्वत्थस्थोऽग्निरित्येवं प्राह देवान्भृगूद्वह&#x9;033c&lt;br&gt;&#xA;शशाप ज्वलनः सर्वान्द्विरदान्क्रोधमूर्छितः&#x9;034a&lt;br&gt;&#xA;प्रतीपा भवतां जिह्वा भवित्रीति भृगूद्वह&#x9;034c&lt;br&gt;&#xA;इत्युक्त्वा निःसृतोऽश्वत्थादग्निर्वारणसूचितः&#x9;035a&lt;br&gt;&#xA;प्रविवेश शमीगर्भमथ वह्निः सुषुप्सया&#x9;035c&lt;br&gt;&#xA;अनुग्रहं तु नागानां यं चक्रुः शृणु तं प्रभो&#x9;036a&lt;br&gt;&#xA;देवा भृगुकुलश्रेष्ठ प्रीताः सत्यपराक्रमाः&#x9;036c&lt;br&gt;&#xA;देवा ऊचुः&#x9;037&lt;br&gt;&#xA;प्रतीपया जिह्वयापि सर्वाहारान्करिष्यथ&#x9;037a&lt;br&gt;&#xA;वाचं चोच्चारयिष्यध्वमुच्चैरव्यञ्जिताक्षरम्&#x9;037c&lt;br&gt;&#xA;इत्युक्त्वा पुनरेवाग्निमनुसस्रुर्दिवौकसः&#x9;037e&lt;br&gt;&#xA;अश्वत्थान्निःसृतश्चाग्निः शमीगर्भगतस्तदा&#x9;038a&lt;br&gt;&#xA;शुकेन ख्यापितो विप्र तं देवाः समुपाद्रवन्&#x9;038c&lt;br&gt;&#xA;शशाप शुकमग्निस्तु वाग्विहीनो भविष्यसि&#x9;039a&lt;br&gt;&#xA;जिह्वां चावर्तयामास तस्यापि हुतभुक्तदा&#x9;039c&lt;br&gt;&#xA;दृष्ट्वा तु ज्वलनं देवाः शुकमूचुर्दयान्विताः&#x9;040a&lt;br&gt;&#xA;भविता न त्वमत्यन्तं शकुने नष्टवागिति&#x9;040c&lt;br&gt;&#xA;आवृत्तजिह्वस्य सतो वाक्यं कान्तं भविष्यति&#x9;041a&lt;br&gt;&#xA;बालस्येव प्रवृद्धस्य कलमव्यक्तमद्भुतम्&#x9;041c&lt;br&gt;&#xA;इत्युक्त्वा तं शमीगर्भे वह्निमालक्ष्य देवताः&#x9;042a&lt;br&gt;&#xA;तदेवायतनं चक्रुः पुण्यं सर्वक्रियास्वपि&#x9;042c&lt;br&gt;&#xA;ततःप्रभृति चाप्यग्निः शमीगर्भेषु दृश्यते&#x9;043a&lt;br&gt;&#xA;उत्पादने तथोपायमनुजग्मुश्च मानवाः&#x9;043c&lt;br&gt;&#xA;आपो रसातले यास्तु संसृष्टाश्चित्रभानुना&#x9;044a&lt;br&gt;&#xA;ताः पर्वतप्रस्रवणैरूष्मां मुञ्चन्ति भार्गव&#x9;044c&lt;br&gt;&#xA;पावकेनाधिशयता सन्तप्तास्तस्य तेजसा&#x9;044e&lt;br&gt;&#xA;ततोऽग्निर्देवता दृष्ट्वा बभूव व्यथितस्तदा&#x9;045a&lt;br&gt;&#xA;किमागमनमित्येवं तानपृच्छत पावकः&#x9;045c&lt;br&gt;&#xA;तमूचुर्विबुधाः सर्वे ते चैव परमर्षयः&#x9;046a&lt;br&gt;&#xA;त्वां नियोक्ष्यामहे कार्ये तद्भवान्कर्तुमर्हति&#x9;046c&lt;br&gt;&#xA;कृते च तस्मिन्भविता तवापि सुमहान्गुणः&#x9;046e&lt;br&gt;&#xA;अग्निरुवाच&#x9;047&lt;br&gt;&#xA;ब्रूत यद्भवतां कार्यं सर्वं कर्तास्मि तत्सुराः&#x9;047a&lt;br&gt;&#xA;भवतां हि नियोज्योऽहं मा वोऽत्रास्तु विचारणा&#x9;047c&lt;br&gt;&#xA;देवा ऊचुः&#x9;048&lt;br&gt;&#xA;असुरस्तारको नाम ब्रह्मणो वरदर्पितः&#x9;048a&lt;br&gt;&#xA;अस्मान्प्रबाधते वीर्याद्वधस्तस्य विधीयताम्&#x9;048c&lt;br&gt;&#xA;इमान्देवगणांस्तात प्रजापतिगणांस्तथा&#x9;049a&lt;br&gt;&#xA;ऋषींश्चापि महाभागान्परित्रायस्व पावक&#x9;049c&lt;br&gt;&#xA;अपत्यं तेजसा युक्तं प्रवीरं जनय प्रभो&#x9;050a&lt;br&gt;&#xA;यद्भयं नोऽसुरात्तस्मान्नाशयेद्धव्यवाहन&#x9;050c&lt;br&gt;&#xA;शप्तानां नो महादेव्या नान्यदस्ति परायणम्&#x9;051a&lt;br&gt;&#xA;अन्यत्र भवतो वीर्यं तस्मात्त्रायस्व नस्ततः&#x9;051c&lt;br&gt;&#xA;इत्युक्तः स तथेत्युक्त्वा भगवान्हव्यकव्यभुक्&#x9;052a&lt;br&gt;&#xA;जगामाथ दुराधर्षो गङ्गां भागीरथीं प्रति&#x9;052c&lt;br&gt;&#xA;तया चाप्यभवन्मिश्रो गर्भश्चास्याभवत्तदा&#x9;053a&lt;br&gt;&#xA;ववृधे स तदा गर्भः कक्षे कृष्णगतिर्यथा&#x9;053c&lt;br&gt;&#xA;तेजसा तस्य गर्भस्य गङ्गा विह्वलचेतना&#x9;054a&lt;br&gt;&#xA;सन्तापमगमत्तीव्रं सा सोढुं न शशाक ह&#x9;054c&lt;br&gt;&#xA;आहिते ज्वलनेनाथ गर्भे तेजःसमन्विते&#x9;055a&lt;br&gt;&#xA;गङ्गायामसुरः कश्चिद्भैरवं नादमुत्सृजत्&#x9;055c&lt;br&gt;&#xA;अबुद्धापतितेनाथ नादेन विपुलेन सा&#x9;056a&lt;br&gt;&#xA;वित्रस्तोद्भ्रान्तनयना गङ्गा विप्लुतलोचना&#x9;056c&lt;br&gt;&#xA;विसञ्ज्ञा नाशकद्गर्भं सन्धारयितुमात्मना&#x9;056e&lt;br&gt;&#xA;सा तु तेजःपरीताङ्गी कम्पमाना च जाह्नवी&#x9;057a&lt;br&gt;&#xA;उवाच वचनं विप्र तदा गर्भबलोद्धता&#x9;057c&lt;br&gt;&#xA;न ते शक्तास्मि भगवंस्तेजसोऽस्य विधारणे&#x9;057e&lt;br&gt;&#xA;विमूढास्मि कृतानेन तथास्वास्थ्यं कृतं परम्&#x9;058a&lt;br&gt;&#xA;विह्वला चास्मि भगवंस्तेजो नष्टं च मेऽनघ&#x9;058c&lt;br&gt;&#xA;धारणे नास्य शक्ताहं गर्भस्य तपतां वर&#x9;059a&lt;br&gt;&#xA;उत्स्रक्ष्येऽहमिमं दुःखान्न तु कामात्कथञ्चन&#x9;059c&lt;br&gt;&#xA;न चेतसोऽस्ति संस्पर्शो मम देव विभावसो&#x9;060a&lt;br&gt;&#xA;आपदर्थे हि सम्बन्धः सुसूक्ष्मोऽपि महाद्युते&#x9;060c&lt;br&gt;&#xA;यदत्र गुणसम्पन्नमितरं वा हुताशन&#x9;061a&lt;br&gt;&#xA;त्वय्येव तदहं मन्ये धर्माधर्मौ च केवलौ&#x9;061c&lt;br&gt;&#xA;तामुवाच ततो वह्निर्धार्यतां धार्यतामयम्&#x9;062a&lt;br&gt;&#xA;गर्भो मत्तेजसा युक्तो महागुणफलोदयः&#x9;062c&lt;br&gt;&#xA;शक्ता ह्यसि महीं कृत्स्नां वोढुं धारयितुं तथा&#x9;063a&lt;br&gt;&#xA;न हि ते किञ्चिदप्राप्यं मद्रेतोधारणादृते&#x9;063c&lt;br&gt;&#xA;सा वह्निना वार्यमाणा देवैश्चापि सरिद्वरा&#x9;064a&lt;br&gt;&#xA;समुत्ससर्ज तं गर्भं मेरौ गिरिवरे तदा&#x9;064c&lt;br&gt;&#xA;समर्था धारणे चापि रुद्रतेजःप्रधर्षिता&#x9;065a&lt;br&gt;&#xA;नाशकत्तं तदा गर्भं सन्धारयितुमोजसा&#x9;065c&lt;br&gt;&#xA;सा समुत्सृज्य तं दुःखाद्दीप्तवैश्वानरप्रभम्&#x9;066a&lt;br&gt;&#xA;दर्शयामास चाग्निस्तां तदा गङ्गां भृगूद्वह&#x9;066c&lt;br&gt;&#xA;पप्रच्छ सरितां श्रेष्ठां कच्चिद्गर्भः सुखोदयः&#x9;066e&lt;br&gt;&#xA;कीदृग्वर्णोऽपि वा देवि कीदृग्रूपश्च दृश्यते&#x9;067a&lt;br&gt;&#xA;तेजसा केन वा युक्तः सर्वमेतद्ब्रवीहि मे&#x9;067c&lt;br&gt;&#xA;गङ्गोवाच&#x9;068&lt;br&gt;&#xA;जातरूपः स गर्भो वै तेजसा त्वमिवानल&#x9;068a&lt;br&gt;&#xA;सुवर्णो विमलो दीप्तः पर्वतं चावभासयत्&#x9;068c&lt;br&gt;&#xA;पद्मोत्पलविमिश्राणां ह्रदानामिव शीतलः&#x9;069a&lt;br&gt;&#xA;गन्धोऽस्य स कदम्बानां तुल्यो वै तपतां वर&#x9;069c&lt;br&gt;&#xA;तेजसा तस्य गर्भस्य भास्करस्येव रश्मिभिः&#x9;070a&lt;br&gt;&#xA;यद्द्रव्यं परिसंसृष्टं पृथिव्यां पर्वतेषु वा&#x9;070c&lt;br&gt;&#xA;तत्सर्वं काञ्चनीभूतं समन्तात्प्रत्यदृश्यत&#x9;070e&lt;br&gt;&#xA;पर्यधावत शैलांश्च नदीः प्रस्रवणानि च&#x9;071a&lt;br&gt;&#xA;व्यदीपयत्तेजसा च त्रैलोक्यं सचराचरम्&#x9;071c&lt;br&gt;&#xA;एवंरूपः स भगवान्पुत्रस्ते हव्यवाहन&#x9;072a&lt;br&gt;&#xA;सूर्यवैश्वानरसमः कान्त्या सोम इवापरः&#x9;072c&lt;br&gt;&#xA;एवमुक्त्वा तु सा देवी तत्रैवान्तरधीयत&#x9;072e&lt;br&gt;&#xA;पावकश्चापि तेजस्वी कृत्वा कार्यं दिवौकसाम्&#x9;073a&lt;br&gt;&#xA;जगामेष्टं ततो देशं तदा भार्गवनन्दन&#x9;073c&lt;br&gt;&#xA;एतैः कर्मगुणैर्लोके नामाग्नेः परिगीयते&#x9;074a&lt;br&gt;&#xA;हिरण्यरेता इति वै ऋषिभिर्विबुधैस्तथा&#x9;074c&lt;br&gt;&#xA;पृथिवी च तदा देवी ख्याता वसुमतीति वै&#x9;074e&lt;br&gt;&#xA;स तु गर्भो महातेजा गाङ्गेयः पावकोद्भवः&#x9;075a&lt;br&gt;&#xA;दिव्यं शरवणं प्राप्य ववृधेऽद्भुतदर्शनः&#x9;075c&lt;br&gt;&#xA;ददृशुः कृत्तिकास्तं तु बालार्कसदृशद्युतिम्&#x9;076a&lt;br&gt;&#xA;जातस्नेहाश्च तं बालं पुपुषुः स्तन्यविस्रवैः&#x9;076c&lt;br&gt;&#xA;ततः स कार्त्तिकेयत्वमवाप परमद्युतिः&#x9;077a&lt;br&gt;&#xA;स्कन्नत्वात्स्कन्दतां चापि गुहावासाद्गुहोऽभवत्&#x9;077c&lt;br&gt;&#xA;एवं सुवर्णमुत्पन्नमपत्यं जातवेदसः&#x9;078a&lt;br&gt;&#xA;तत्र जाम्बूनदं श्रेष्ठं देवानामपि भूषणम्&#x9;078c&lt;br&gt;&#xA;ततःप्रभृति चाप्येतज्जातरूपमुदाहृतम्&#x9;079a&lt;br&gt;&#xA;यत्सुवर्णं स भगवानग्निरीशः प्रजापतिः&#x9;079c&lt;br&gt;&#xA;पवित्राणां पवित्रं हि कनकं द्विजसत्तम&#x9;080a&lt;br&gt;&#xA;अग्नीषोमात्मकं चैव जातरूपमुदाहृतम्&#x9;080c&lt;br&gt;&#xA;रत्नानामुत्तमं रत्नं भूषणानां तथोत्तमम्&#x9;081a&lt;br&gt;&#xA;पवित्रं च पवित्राणां मङ्गलानां च मङ्गलम्&#x9;081c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/085/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/085/</guid>
      <description>&lt;p&gt;वसिष्ठ उवाच&#x9;001&lt;br&gt;&#xA;अपि चेदं पुरा राम श्रुतं मे ब्रह्मदर्शनम्&#x9;001a&lt;br&gt;&#xA;पितामहस्य यद्वृत्तं ब्रह्मणः परमात्मनः&#x9;001c&lt;br&gt;&#xA;देवस्य महतस्तात वारुणीं बिभ्रतस्तनुम्&#x9;002a&lt;br&gt;&#xA;ऐश्वर्ये वारुणे राम रुद्रस्येशस्य वै प्रभो&#x9;002c&lt;br&gt;&#xA;आजग्मुर्मुनयः सर्वे देवाश्चाग्निपुरोगमाः&#x9;003a&lt;br&gt;&#xA;यज्ञाङ्गानि च सर्वाणि वषट्कारश्च मूर्तिमान्&#x9;003c&lt;br&gt;&#xA;मूर्तिमन्ति च सामानि यजूंषि च सहस्रशः&#x9;004a&lt;br&gt;&#xA;ऋग्वेदश्चागमत्तत्र पदक्रमविभूषितः&#x9;004c&lt;br&gt;&#xA;लक्षणानि स्वराः स्तोभा निरुक्तं स्वरभक्तयः&#x9;005a&lt;br&gt;&#xA;ओङ्कारश्चावसन्नेत्रे निग्रहप्रग्रहौ तथा&#x9;005c&lt;br&gt;&#xA;वेदाश्च सोपनिषदो विद्या सावित्र्यथापि च&#x9;006a&lt;br&gt;&#xA;भूतं भव्यं भविष्यच्च दधार भगवाञ्शिवः&#x9;006c&lt;br&gt;&#xA;जुह्वच्चात्मन्यथात्मानं स्वयमेव तदा प्रभो&#x9;006e&lt;br&gt;&#xA;देवपत्न्यश्च कन्याश्च देवानां चैव मातरः&#x9;007a&lt;br&gt;&#xA;आजग्मुः सहितास्तत्र तदा भृगुकुलोद्वह&#x9;007c&lt;br&gt;&#xA;यज्ञं पशुपतेः प्रीता वरुणस्य महात्मनः&#x9;008a&lt;br&gt;&#xA;स्वयम्भुवस्तु ता दृष्ट्वा रेतः समपतद्भुवि&#x9;008c&lt;br&gt;&#xA;तस्य शुक्रस्य निष्पन्दात्पांसून्सङ्गृह्य भूमितः&#x9;009a&lt;br&gt;&#xA;प्रास्यत्पूषा कराभ्यां वै तस्मिन्नेव हुताशने&#x9;009c&lt;br&gt;&#xA;ततस्तस्मिन्सम्प्रवृत्ते सत्रे ज्वलितपावके&#x9;010a&lt;br&gt;&#xA;ब्रह्मणो जुह्वतस्तत्र प्रादुर्भावो बभूव ह&#x9;010c&lt;br&gt;&#xA;स्कन्नमात्रं च तच्छुक्रं स्रुवेण प्रतिगृह्य सः&#x9;011a&lt;br&gt;&#xA;आज्यवन्मन्त्रवच्चापि सोऽजुहोद्भृगुनन्दन&#x9;011c&lt;br&gt;&#xA;ततः सञ्जनयामास भूतग्रामं स वीर्यवान्&#x9;012a&lt;br&gt;&#xA;ततस्तु तेजसस्तस्माज्जज्ञे लोकेषु तैजसम्&#x9;012c&lt;br&gt;&#xA;तमसस्तामसा भावा व्यापि सत्त्वं तथोभयम्&#x9;013a&lt;br&gt;&#xA;सगुणस्तेजसो नित्यं तमस्याकाशमेव च&#x9;013c&lt;br&gt;&#xA;सर्वभूतेष्वथ तथा सत्त्वं तेजस्तथा तमः&#x9;014a&lt;br&gt;&#xA;शुक्रे हुतेऽग्नौ तस्मिंस्तु प्रादुरासंस्त्रयः प्रभो&#x9;014c&lt;br&gt;&#xA;पुरुषा वपुषा युक्ता युक्ताः प्रसवजैर्गुणैः&#x9;015a&lt;br&gt;&#xA;भृगित्येव भृगुः पूर्वमङ्गारेभ्योऽङ्गिराभवत्&#x9;015c&lt;br&gt;&#xA;अङ्गारसंश्रयाच्चैव कविरित्यपरोऽभवत्&#x9;016a&lt;br&gt;&#xA;सह ज्वालाभिरुत्पन्नो भृगुस्तस्माद्भृगुः स्मृतः&#x9;016c&lt;br&gt;&#xA;मरीचिभ्यो मरीचिस्तु मारीचः कश्यपो ह्यभूत्&#x9;017a&lt;br&gt;&#xA;अङ्गारेभ्योऽङ्गिरास्तात वालखिल्याः शिलोच्चयात्&#x9;017c&lt;br&gt;&#xA;अत्रैवात्रेति च विभो जातमत्रिं वदन्त्यपि&#x9;017e&lt;br&gt;&#xA;तथा भस्मव्यपोहेभ्यो ब्रह्मर्षिगणसम्मिताः&#x9;018a&lt;br&gt;&#xA;वैखानसाः समुत्पन्नास्तपःश्रुतगुणेप्सवः&#x9;018c&lt;br&gt;&#xA;अश्रुतोऽस्य समुत्पन्नावश्विनौ रूपसम्मतौ&#x9;018e&lt;br&gt;&#xA;शेषाः प्रजानां पतयः स्रोतोभ्यस्तस्य जज्ञिरे&#x9;019a&lt;br&gt;&#xA;ऋषयो लोमकूपेभ्यः स्वेदाच्छन्दो मलात्मकम्&#x9;019c&lt;br&gt;&#xA;एतस्मात्कारणादाहुरग्निं सर्वास्तु देवताः&#x9;020a&lt;br&gt;&#xA;ऋषयः श्रुतसम्पन्ना वेदप्रामाण्यदर्शनात्&#x9;020c&lt;br&gt;&#xA;यानि दारूणि ते मासा निर्यासाः पक्षसञ्ज्ञिताः&#x9;021a&lt;br&gt;&#xA;अहोरात्रा मुहूर्तास्तु पित्तं ज्योतिश्च वारुणम्&#x9;021c&lt;br&gt;&#xA;रौद्रं लोहितमित्याहुर्लोहितात्कनकं स्मृतम्&#x9;022a&lt;br&gt;&#xA;तन्मैत्रमिति विज्ञेयं धूमाच्च वसवः स्मृताः&#x9;022c&lt;br&gt;&#xA;अर्चिषो याश्च ते रुद्रास्तथादित्या महाप्रभाः&#x9;023a&lt;br&gt;&#xA;उद्दिष्टास्ते तथाङ्गारा ये धिष्ण्येषु दिवि स्थिताः&#x9;023c&lt;br&gt;&#xA;आदिनाथश्च लोकस्य तत्परं ब्रह्म तद्ध्रुवम्&#x9;024a&lt;br&gt;&#xA;सर्वकामदमित्याहुस्तत्र हव्यमुदावहत्&#x9;024c&lt;br&gt;&#xA;ततोऽब्रवीन्महादेवो वरुणः परमात्मकः&#x9;025a&lt;br&gt;&#xA;मम सत्रमिदं दिव्यमहं गृहपतिस्त्विह&#x9;025c&lt;br&gt;&#xA;त्रीणि पूर्वाण्यपत्यानि मम तानि न संशयः&#x9;026a&lt;br&gt;&#xA;इति जानीत खगमा मम यज्ञफलं हि तत्&#x9;026c&lt;br&gt;&#xA;अग्निरुवाच&#x9;027&lt;br&gt;&#xA;मदङ्गेभ्यः प्रसूतानि मदाश्रयकृतानि च&#x9;027a&lt;br&gt;&#xA;ममैव तान्यपत्यानि वरुणो ह्यवशात्मकः&#x9;027c&lt;br&gt;&#xA;अथाब्रवील्लोकगुरुर्ब्रह्मा लोकपितामहः&#x9;028a&lt;br&gt;&#xA;ममैव तान्यपत्यानि मम शुक्रं हुतं हि तत्&#x9;028c&lt;br&gt;&#xA;अहं वक्ता च मन्त्रस्य होता शुक्रस्य चैव ह&#x9;029a&lt;br&gt;&#xA;यस्य बीजं फलं तस्य शुक्रं चेत्कारणं मतम्&#x9;029c&lt;br&gt;&#xA;ततोऽब्रुवन्देवगणाः पितामहमुपेत्य वै&#x9;030a&lt;br&gt;&#xA;कृताञ्जलिपुटाः सर्वे शिरोभिरभिवन्द्य च&#x9;030c&lt;br&gt;&#xA;वयं च भगवन्सर्वे जगच्च सचराचरम्&#x9;031a&lt;br&gt;&#xA;तवैव प्रसवाः सर्वे तस्मादग्निर्विभावसुः&#x9;031c&lt;br&gt;&#xA;वरुणश्चेश्वरो देवो लभतां काममीप्सितम्&#x9;031e&lt;br&gt;&#xA;निसर्गाद्वरुणश्चापि ब्रह्मणो यादसां पतिः&#x9;032a&lt;br&gt;&#xA;जग्राह वै भृगुं पूर्वमपत्यं सूर्यवर्चसम्&#x9;032c&lt;br&gt;&#xA;ईश्वरोऽङ्गिरसं चाग्नेरपत्यार्थेऽभ्यकल्पयत्&#x9;033a&lt;br&gt;&#xA;पितामहस्त्वपत्यं वै कविं जग्राह तत्त्ववित्&#x9;033c&lt;br&gt;&#xA;तदा स वारुणः ख्यातो भृगुः प्रसवकर्मकृत्&#x9;034a&lt;br&gt;&#xA;आग्नेयस्त्वङ्गिराः श्रीमान्कविर्ब्राह्मो महायशाः&#x9;034c&lt;br&gt;&#xA;भार्गवाङ्गिरसौ लोके लोकसन्तानलक्षणौ&#x9;034e&lt;br&gt;&#xA;एते विप्रवराः सर्वे प्रजानां पतयस्त्रयः&#x9;035a&lt;br&gt;&#xA;सर्वं सन्तानमेतेषामिदमित्युपधारय&#x9;035c&lt;br&gt;&#xA;भृगोस्तु पुत्रास्तत्रासन्सप्त तुल्या भृगोर्गुणैः&#x9;036a&lt;br&gt;&#xA;च्यवनो वज्रशीर्षश्च शुचिरौर्वस्तथैव च&#x9;036c&lt;br&gt;&#xA;शुक्रो वरेण्यश्च विभुः सवनश्चेति सप्त ते&#x9;037a&lt;br&gt;&#xA;भार्गवा वारुणाः सर्वे येषां वंशे भवानपि&#x9;037c&lt;br&gt;&#xA;अष्टौ चाङ्गिरसः पुत्रा वारुणास्तेऽप्युदाहृताः&#x9;038a&lt;br&gt;&#xA;बृहस्पतिरुतथ्यश्च वयस्यः शान्तिरेव च&#x9;038c&lt;br&gt;&#xA;घोरो विरूपः संवर्तः सुधन्वा चाष्टमः स्मृतः&#x9;039a&lt;br&gt;&#xA;एतेऽष्टावग्निजाः सर्वे ज्ञाननिष्ठा निरामयाः&#x9;039c&lt;br&gt;&#xA;ब्राह्मणस्य कवेः पुत्रा वारुणास्तेऽप्युदाहृताः&#x9;040a&lt;br&gt;&#xA;अष्टौ प्रसवजैर्युक्ता गुणैर्ब्रह्मविदः शुभाः&#x9;040c&lt;br&gt;&#xA;कविः काव्यश्च विष्णुश्च बुद्धिमानुशनास्तथा&#x9;041a&lt;br&gt;&#xA;भृगुश्च विरजाश्चैव काशी चोग्रश्च धर्मवित्&#x9;041c&lt;br&gt;&#xA;अष्टौ कविसुता ह्येते सर्वमेभिर्जगत्ततम्&#x9;042a&lt;br&gt;&#xA;प्रजापतय एते हि प्रजानां यैरिमाः प्रजाः&#x9;042c&lt;br&gt;&#xA;एवमङ्गिरसश्चैव कवेश्च प्रसवान्वयैः&#x9;043a&lt;br&gt;&#xA;भृगोश्च भृगुशार्दूल वंशजैः सततं जगत्&#x9;043c&lt;br&gt;&#xA;वरुणश्चादितो विप्र जग्राह प्रभुरीश्वरः&#x9;044a&lt;br&gt;&#xA;कविं तात भृगुं चैव तस्मात्तौ वारुणौ स्मृतौ&#x9;044c&lt;br&gt;&#xA;जग्राहाङ्गिरसं देवः शिखी तस्माद्धुताशनः&#x9;045a&lt;br&gt;&#xA;तस्मादङ्गिरसो ज्ञेयाः सर्व एव तदन्वयाः&#x9;045c&lt;br&gt;&#xA;ब्रह्मा पितामहः पूर्वं देवताभिः प्रसादितः&#x9;046a&lt;br&gt;&#xA;इमे नः सन्तरिष्यन्ति प्रजाभिर्जगदीश्वराः&#x9;046c&lt;br&gt;&#xA;सर्वे प्रजानां पतयः सर्वे चातितपस्विनः&#x9;047a&lt;br&gt;&#xA;त्वत्प्रसादादिमं लोकं तारयिष्यन्ति शाश्वतम्&#x9;047c&lt;br&gt;&#xA;तथैव वंशकर्तारस्तव तेजोविवर्धनाः&#x9;048a&lt;br&gt;&#xA;भवेयुर्वेदविदुषः सर्वे वाक्पतयस्तथा&#x9;048c&lt;br&gt;&#xA;देवपक्षधराः सौम्याः प्राजापत्या महर्षयः&#x9;049a&lt;br&gt;&#xA;आप्नुवन्ति तपश्चैव ब्रह्मचर्यं परं तथा&#x9;049c&lt;br&gt;&#xA;सर्वे हि वयमेते च तवैव प्रसवः प्रभो&#x9;050a&lt;br&gt;&#xA;देवानां ब्राह्मणानां च त्वं हि कर्ता पितामह&#x9;050c&lt;br&gt;&#xA;मरीचिमादितः कृत्वा सर्वे चैवाथ भार्गवाः&#x9;051a&lt;br&gt;&#xA;अपत्यानीति सम्प्रेक्ष्य क्षमयाम पितामह&#x9;051c&lt;br&gt;&#xA;ते त्वनेनैव रूपेण प्रजनिष्यन्ति वै प्रजाः&#x9;052a&lt;br&gt;&#xA;स्थापयिष्यन्ति चात्मानं युगादिनिधने तथा&#x9;052c&lt;br&gt;&#xA;एवमेतत्पुरा वृत्तं तस्य यज्ञे महात्मनः&#x9;053a&lt;br&gt;&#xA;देवश्रेष्ठस्य लोकादौ वारुणीं बिभ्रतस्तनुम्&#x9;053c&lt;br&gt;&#xA;अग्निर्ब्रह्मा पशुपतिः शर्वो रुद्रः प्रजापतिः&#x9;054a&lt;br&gt;&#xA;अग्नेरपत्यमेतद्वै सुवर्णमिति धारणा&#x9;054c&lt;br&gt;&#xA;अग्न्यभावे च कुर्वन्ति वह्निस्थानेषु काञ्चनम्&#x9;055a&lt;br&gt;&#xA;जामदग्न्य प्रमाणज्ञा वेदश्रुतिनिदर्शनात्&#x9;055c&lt;br&gt;&#xA;कुशस्तम्बे जुहोत्यग्निं सुवर्णं तत्र संस्थितम्&#x9;056a&lt;br&gt;&#xA;हुते प्रीतिकरीमृद्धिं भगवांस्तत्र मन्यते&#x9;056c&lt;br&gt;&#xA;तस्मादग्निपराः सर्वा देवता इति शुश्रुम&#x9;057a&lt;br&gt;&#xA;ब्रह्मणो हि प्रसूतोऽग्निरग्नेरपि च काञ्चनम्&#x9;057c&lt;br&gt;&#xA;तस्माद्ये वै प्रयच्छन्ति सुवर्णं धर्मदर्शिनः&#x9;058a&lt;br&gt;&#xA;देवतास्ते प्रयच्छन्ति समस्ता इति नः श्रुतम्&#x9;058c&lt;br&gt;&#xA;तस्य चातमसो लोका गच्छतः परमां गतिम्&#x9;059a&lt;br&gt;&#xA;स्वर्लोके राजराज्येन सोऽभिषिच्येत भार्गव&#x9;059c&lt;br&gt;&#xA;आदित्योदयने प्राप्ते विधिमन्त्रपुरस्कृतम्&#x9;060a&lt;br&gt;&#xA;ददाति काञ्चनं यो वै दुःस्वप्नं प्रतिहन्ति सः&#x9;060c&lt;br&gt;&#xA;ददात्युदितमात्रे यस्तस्य पाप्मा विधूयते&#x9;061a&lt;br&gt;&#xA;मध्याह्ने ददतो रुक्मं हन्ति पापमनागतम्&#x9;061c&lt;br&gt;&#xA;ददाति पश्चिमां सन्ध्यां यः सुवर्णं धृतव्रतः&#x9;062a&lt;br&gt;&#xA;ब्रह्मवाय्वग्निसोमानां सालोक्यमुपयाति सः&#x9;062c&lt;br&gt;&#xA;सेन्द्रेषु चैव लोकेषु प्रतिष्ठां प्राप्नुते शुभाम्&#x9;063a&lt;br&gt;&#xA;इह लोके यशः प्राप्य शान्तपाप्मा प्रमोदते&#x9;063c&lt;br&gt;&#xA;ततः सम्पद्यतेऽन्येषु लोकेष्वप्रतिमः सदा&#x9;064a&lt;br&gt;&#xA;अनावृतगतिश्चैव कामचारी भवत्युत&#x9;064c&lt;br&gt;&#xA;न च क्षरति तेभ्यः स शश्वच्चैवाप्नुते महत्&#x9;065a&lt;br&gt;&#xA;सुवर्णमक्षयं दत्त्वा लोकानाप्नोति पुष्कलान्&#x9;065c&lt;br&gt;&#xA;यस्तु सञ्जनयित्वाग्निमादित्योदयनं प्रति&#x9;066a&lt;br&gt;&#xA;दद्याद्वै व्रतमुद्दिश्य सर्वान्कामान्समश्नुते&#x9;066c&lt;br&gt;&#xA;अग्निरित्येव तत्प्राहुः प्रदानं वै सुखावहम्&#x9;067a&lt;br&gt;&#xA;यथेष्टगुणसम्पन्नं प्रवर्तकमिति स्मृतम्&#x9;067c&lt;br&gt;&#xA;भीष्म उवाच&#x9;068&lt;br&gt;&#xA;इत्युक्तः स वसिष्ठेन जामदग्न्यः प्रतापवान्&#x9;068a&lt;br&gt;&#xA;ददौ सुवर्णं विप्रेभ्यो व्यमुच्यत च किल्बिषात्&#x9;068c&lt;br&gt;&#xA;एतत्ते सर्वमाख्यातं सुवर्णस्य महीपते&#x9;069a&lt;br&gt;&#xA;प्रदानस्य फलं चैव जन्म चाग्न्यमनुत्तमम्&#x9;069c&lt;br&gt;&#xA;तस्मात्त्वमपि विप्रेभ्यः प्रयच्छ कनकं बहु&#x9;070a&lt;br&gt;&#xA;ददत्सुवर्णं नृपते किल्बिषाद्विप्रमोक्ष्यसि&#x9;070c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/086/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/086/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;उक्ताः पितामहेनेह सुवर्णस्य विधानतः&#x9;001a&lt;br&gt;&#xA;विस्तरेण प्रदानस्य ये गुणाः श्रुतिलक्षणाः&#x9;001c&lt;br&gt;&#xA;यत्तु कारणमुत्पत्तेः सुवर्णस्येह कीर्तितम्&#x9;002a&lt;br&gt;&#xA;स कथं तारकः प्राप्तो निधनं तद्ब्रवीहि मे&#x9;002c&lt;br&gt;&#xA;उक्तः स देवतानां हि अवध्य इति पार्थिव&#x9;003a&lt;br&gt;&#xA;न च तस्येह ते मृत्युर्विस्तरेण प्रकीर्तितः&#x9;003c&lt;br&gt;&#xA;एतदिच्छाम्यहं श्रोतुं त्वत्तः कुरुकुलोद्वह&#x9;004a&lt;br&gt;&#xA;कार्त्स्न्येन तारकवधं परं कौतूहलं हि मे&#x9;004c&lt;br&gt;&#xA;भीष्म उवाच&#x9;005&lt;br&gt;&#xA;विपन्नकृत्या राजेन्द्र देवता ऋषयस्तथा&#x9;005a&lt;br&gt;&#xA;कृत्तिकाश्चोदयामासुरपत्यभरणाय वै&#x9;005c&lt;br&gt;&#xA;न देवतानां काचिद्धि समर्था जातवेदसः&#x9;006a&lt;br&gt;&#xA;एकापि शक्ता तं गर्भं सन्धारयितुमोजसा&#x9;006c&lt;br&gt;&#xA;षण्णां तासां ततः प्रीतः पावको गर्भधारणात्&#x9;007a&lt;br&gt;&#xA;स्वेन तेजोविसर्गेण वीर्येण परमेण च&#x9;007c&lt;br&gt;&#xA;तास्तु षट्कृत्तिका गर्भं पुपुषुर्जातवेदसः&#x9;008a&lt;br&gt;&#xA;षट्सु वर्त्मसु तेजोऽग्नेः सकलं निहितं प्रभो&#x9;008c&lt;br&gt;&#xA;ततस्ता वर्धमानस्य कुमारस्य महात्मनः&#x9;009a&lt;br&gt;&#xA;तेजसाभिपरीताङ्ग्यो न क्वचिच्छर्म लेभिरे&#x9;009c&lt;br&gt;&#xA;ततस्तेजःपरीताङ्ग्यः सर्वाः काल उपस्थिते&#x9;010a&lt;br&gt;&#xA;समं गर्भं सुषुविरे कृत्तिकास्ता नरर्षभ&#x9;010c&lt;br&gt;&#xA;ततस्तं षडधिष्ठानं गर्भमेकत्वमागतम्&#x9;011a&lt;br&gt;&#xA;पृथिवी प्रतिजग्राह कान्तीपुरसमीपतः&#x9;011c&lt;br&gt;&#xA;स गर्भो दिव्यसंस्थानो दीप्तिमान्पावकप्रभः&#x9;012a&lt;br&gt;&#xA;दिव्यं शरवणं प्राप्य ववृधे प्रियदर्शनः&#x9;012c&lt;br&gt;&#xA;ददृशुः कृत्तिकास्तं तु बालं वह्निसमद्युतिम्&#x9;013a&lt;br&gt;&#xA;जातस्नेहाश्च सौहार्दात्पुपुषुः स्तन्यविस्रवैः&#x9;013c&lt;br&gt;&#xA;अभवत्कार्त्तिकेयः स त्रैलोक्ये सचराचरे&#x9;014a&lt;br&gt;&#xA;स्कन्नत्वात्स्कन्दतां चाप गुहावासाद्गुहोऽभवत्&#x9;014c&lt;br&gt;&#xA;ततो देवास्त्रयस्त्रिंशद्दिशश्च सदिगीश्वराः&#x9;015a&lt;br&gt;&#xA;रुद्रो धाता च विष्णुश्च यज्ञः पूषार्यमा भगः&#x9;015c&lt;br&gt;&#xA;अंशो मित्रश्च साध्याश्च वसवो वासवोऽश्विनौ&#x9;016a&lt;br&gt;&#xA;आपो वायुर्नभश्चन्द्रो नक्षत्राणि ग्रहा रविः&#x9;016c&lt;br&gt;&#xA;पृथग्भूतानि चान्यानि यानि देवार्पणानि वै&#x9;017a&lt;br&gt;&#xA;आजग्मुस्तत्र तं द्रष्टुं कुमारं ज्वलनात्मजम्&#x9;017c&lt;br&gt;&#xA;ऋषयस्तुष्टुवुश्चैव गन्धर्वाश्च जगुस्तथा&#x9;017e&lt;br&gt;&#xA;षडाननं कुमारं तं द्विषडक्षं द्विजप्रियम्&#x9;018a&lt;br&gt;&#xA;पीनांसं द्वादशभुजं पावकादित्यवर्चसम्&#x9;018c&lt;br&gt;&#xA;शयानं शरगुल्मस्थं दृष्ट्वा देवाः सहर्षिभिः&#x9;019a&lt;br&gt;&#xA;लेभिरे परमं हर्षं मेनिरे चासुरं हतम्&#x9;019c&lt;br&gt;&#xA;ततो देवाः प्रियाण्यस्य सर्व एव समाचरन्&#x9;020a&lt;br&gt;&#xA;क्रीडतः क्रीडनीयानि ददुः पक्षिगणांश्च ह&#x9;020c&lt;br&gt;&#xA;सुपर्णोऽस्य ददौ पत्रं मयूरं चित्रबर्हिणम्&#x9;021a&lt;br&gt;&#xA;राक्षसाश्च ददुस्तस्मै वराहमहिषावुभौ&#x9;021c&lt;br&gt;&#xA;कुक्कुटं चाग्निसङ्काशं प्रददौ वरुणः स्वयम्&#x9;022a&lt;br&gt;&#xA;चन्द्रमाः प्रददौ मेषमादित्यो रुचिरां प्रभाम्&#x9;022c&lt;br&gt;&#xA;गवां माता च गा देवी ददौ शतसहस्रशः&#x9;023a&lt;br&gt;&#xA;छागमग्निर्गुणोपेतमिला पुष्पफलं बहु&#x9;023c&lt;br&gt;&#xA;सुधन्वा शकटं चैव रथं चामितकूबरम्&#x9;024a&lt;br&gt;&#xA;वरुणो वारुणान्दिव्यान्भुजङ्गान्प्रददौ शुभान्&#x9;024c&lt;br&gt;&#xA;सिंहान्सुरेन्द्रो व्याघ्रांश्च द्वीपिनोऽन्यांश्च दंष्ट्रिणः&#x9;024e&lt;br&gt;&#xA;श्वापदांश्च बहून्घोरांश्छत्राणि विविधानि च&#x9;025a&lt;br&gt;&#xA;राक्षसासुरसङ्घाश्च येऽनुजग्मुस्तमीश्वरम्&#x9;025c&lt;br&gt;&#xA;वर्धमानं तु तं दृष्ट्वा प्रार्थयामास तारकः&#x9;026a&lt;br&gt;&#xA;उपायैर्बहुभिर्हन्तुं नाशकच्चापि तं विभुम्&#x9;026c&lt;br&gt;&#xA;सेनापत्येन तं देवाः पूजयित्वा गुहालयम्&#x9;027a&lt;br&gt;&#xA;शशंसुर्विप्रकारं तं तस्मै तारककारितम्&#x9;027c&lt;br&gt;&#xA;स विवृद्धो महावीर्यो देवसेनापतिः प्रभुः&#x9;028a&lt;br&gt;&#xA;जघानामोघया शक्त्या दानवं तारकं गुहः&#x9;028c&lt;br&gt;&#xA;तेन तस्मिन्कुमारेण क्रीडता निहतेऽसुरे&#x9;029a&lt;br&gt;&#xA;सुरेन्द्रः स्थापितो राज्ये देवानां पुनरीश्वरः&#x9;029c&lt;br&gt;&#xA;स सेनापतिरेवाथ बभौ स्कन्दः प्रतापवान्&#x9;030a&lt;br&gt;&#xA;ईशो गोप्ता च देवानां प्रियकृच्छङ्करस्य च&#x9;030c&lt;br&gt;&#xA;हिरण्यमूर्तिर्भगवानेष एव च पावकिः&#x9;031a&lt;br&gt;&#xA;सदा कुमारो देवानां सेनापत्यमवाप्तवान्&#x9;031c&lt;br&gt;&#xA;तस्मात्सुवर्णं मङ्गल्यं रत्नमक्षय्यमुत्तमम्&#x9;032a&lt;br&gt;&#xA;सहजं कार्त्तिकेयस्य वह्नेस्तेजः परं मतम्&#x9;032c&lt;br&gt;&#xA;एवं रामाय कौरव्य वसिष्ठोऽकथयत्पुरा&#x9;033a&lt;br&gt;&#xA;तस्मात्सुवर्णदानाय प्रयतस्व नराधिप&#x9;033c&lt;br&gt;&#xA;रामः सुवर्णं दत्त्वा हि विमुक्तः सर्वकिल्बिषैः&#x9;034a&lt;br&gt;&#xA;त्रिविष्टपे महत्स्थानमवापासुलभं नरैः&#x9;034c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/087/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/087/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;चातुर्वर्ण्यस्य धर्मात्मन्धर्मः प्रोक्तस्त्वयानघ&#x9;001a&lt;br&gt;&#xA;तथैव मे श्राद्धविधिं कृत्स्नं प्रब्रूहि पार्थिव&#x9;001c&lt;br&gt;&#xA;वैशम्पायन उवाच&#x9;002&lt;br&gt;&#xA;युधिष्ठिरेणैवमुक्तो भीष्मः शान्तनवस्तदा&#x9;002a&lt;br&gt;&#xA;इमं श्राद्धविधिं कृत्स्नं प्रवक्तुमुपचक्रमे&#x9;002c&lt;br&gt;&#xA;भीष्म उवाच&#x9;003&lt;br&gt;&#xA;शृणुष्वावहितो राजञ्श्राद्धकल्पमिमं शुभम्&#x9;003a&lt;br&gt;&#xA;धन्यं यशस्यं पुत्रीयं पितृयज्ञं परन्तप&#x9;003c&lt;br&gt;&#xA;देवासुरमनुष्याणां गन्धर्वोरगरक्षसाम्&#x9;004a&lt;br&gt;&#xA;पिशाचकिन्नराणां च पूज्या वै पितरः सदा&#x9;004c&lt;br&gt;&#xA;पितॄन्पूज्यादितः पश्चाद्देवान्सन्तर्पयन्ति वै&#x9;005a&lt;br&gt;&#xA;तस्मात्सर्वप्रयत्नेन पुरुषः पूजयेत्सदा&#x9;005c&lt;br&gt;&#xA;अन्वाहार्यं महाराज पितॄणां श्राद्धमुच्यते&#x9;006a&lt;br&gt;&#xA;तच्चामिषेण विधिना विधिः प्रथमकल्पितः&#x9;006c&lt;br&gt;&#xA;सर्वेष्वहःसु प्रीयन्ते कृतैः श्राद्धैः पितामहाः&#x9;007a&lt;br&gt;&#xA;प्रवक्ष्यामि तु ते सर्वांस्तिथ्यां तिथ्यां गुणागुणान्&#x9;007c&lt;br&gt;&#xA;येष्वहःसु कृतैः श्राद्धैर्यत्फलं प्राप्यतेऽनघ&#x9;008a&lt;br&gt;&#xA;तत्सर्वं कीर्तयिष्यामि यथावत्तन्निबोध मे&#x9;008c&lt;br&gt;&#xA;पितॄनर्च्य प्रतिपदि प्राप्नुयात्स्वगृहे स्त्रियः&#x9;009a&lt;br&gt;&#xA;अभिरूपप्रजायिन्यो दर्शनीया बहुप्रजाः&#x9;009c&lt;br&gt;&#xA;स्त्रियो द्वितीयां जायन्ते तृतीयायां तु वन्दिनः&#x9;010a&lt;br&gt;&#xA;चतुर्थ्यां क्षुद्रपशवो भवन्ति बहवो गृहे&#x9;010c&lt;br&gt;&#xA;पञ्चम्यां बहवः पुत्रा जायन्ते कुर्वतां नृप&#x9;011a&lt;br&gt;&#xA;कुर्वाणास्तु नराः षष्ठ्यां भवन्ति द्युतिभागिनः&#x9;011c&lt;br&gt;&#xA;कृषिभागी भवेच्छ्राद्धं कुर्वाणः सप्तमीं नृप&#x9;012a&lt;br&gt;&#xA;अष्टम्यां तु प्रकुर्वाणो वाणिज्ये लाभमाप्नुयात्&#x9;012c&lt;br&gt;&#xA;नवम्यां कुर्वतः श्राद्धं भवत्येकशफं बहु&#x9;013a&lt;br&gt;&#xA;विवर्धन्ते तु दशमीं गावः श्राद्धानि कुर्वतः&#x9;013c&lt;br&gt;&#xA;कुप्यभागी भवेन्मर्त्यः कुर्वन्नेकादशीं नृप&#x9;014a&lt;br&gt;&#xA;ब्रह्मवर्चस्विनः पुत्रा जायन्ते तस्य वेश्मनि&#x9;014c&lt;br&gt;&#xA;द्वादश्यामीहमानस्य नित्यमेव प्रदृश्यते&#x9;015a&lt;br&gt;&#xA;रजतं बहु चित्रं च सुवर्णं च मनोरमम्&#x9;015c&lt;br&gt;&#xA;ज्ञातीनां तु भवेच्छ्रेष्ठः कुर्वञ्श्राद्धं त्रयोदशीम्&#x9;016a&lt;br&gt;&#xA;अवश्यं तु युवानोऽस्य प्रमीयन्ते नरा गृहे&#x9;016c&lt;br&gt;&#xA;युद्धभागी भवेन्मर्त्यः श्राद्धं कुर्वंश्चतुर्दशीम्&#x9;017a&lt;br&gt;&#xA;अमावास्यां तु निवपन्सर्वान्कामानवाप्नुयात्&#x9;017c&lt;br&gt;&#xA;कृष्णपक्षे दशम्यादौ वर्जयित्वा चतुर्दशीम्&#x9;018a&lt;br&gt;&#xA;श्राद्धकर्मणि तिथ्यः स्युः प्रशस्ता न तथेतराः&#x9;018c&lt;br&gt;&#xA;यथा चैवापरः पक्षः पूर्वपक्षाद्विशिष्यते&#x9;019a&lt;br&gt;&#xA;तथा श्राद्धस्य पूर्वाह्णादपराह्णो विशिष्यते&#x9;019c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/088/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/088/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;किंस्विद्दत्तं पितृभ्यो वै भवत्यक्षयमीश्वर&#x9;001a&lt;br&gt;&#xA;किं हविश्चिररात्राय किमानन्त्याय कल्पते&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;हवींषि श्राद्धकल्पे तु यानि श्राद्धविदो विदुः&#x9;002a&lt;br&gt;&#xA;तानि मे शृणु काम्यानि फलं चैषां युधिष्ठिर&#x9;002c&lt;br&gt;&#xA;तिलैर्व्रीहियवैर्माषैरद्भिर्मूलफलैस्तथा&#x9;003a&lt;br&gt;&#xA;दत्तेन मासं प्रीयन्ते श्राद्धेन पितरो नृप&#x9;003c&lt;br&gt;&#xA;वर्धमानतिलं श्राद्धमक्षयं मनुरब्रवीत्&#x9;004a&lt;br&gt;&#xA;सर्वेष्वेव तु भोज्येषु तिलाः प्राधान्यतः स्मृताः&#x9;004c&lt;br&gt;&#xA;द्वौ मासौ तु भवेत्तृप्तिर्मत्स्यैः पितृगणस्य ह&#x9;005a&lt;br&gt;&#xA;त्रीन्मासानाविकेनाहुश्चातुर्मास्यं शशेन तु&#x9;005c&lt;br&gt;&#xA;आजेन मासान्प्रीयन्ते पञ्चैव पितरो नृप&#x9;006a&lt;br&gt;&#xA;वाराहेण तु षण्मासान्सप्त वै शाकुनेन तु&#x9;006c&lt;br&gt;&#xA;मासानष्टौ पार्षतेन रौरवेण नवैव तु&#x9;007a&lt;br&gt;&#xA;गवयस्य तु मांसेन तृप्तिः स्याद्दशमासिकी&#x9;007c&lt;br&gt;&#xA;मासानेकादश प्रीतिः पितॄणां माहिषेण तु&#x9;008a&lt;br&gt;&#xA;गव्येन दत्ते श्राद्धे तु संवत्सरमिहोच्यते&#x9;008c&lt;br&gt;&#xA;यथा गव्यं तथा युक्तं पायसं सर्पिषा सह&#x9;009a&lt;br&gt;&#xA;वाध्रीणसस्य मांसेन तृप्तिर्द्वादशवार्षिकी&#x9;009c&lt;br&gt;&#xA;आनन्त्याय भवेद्दत्तं खड्गमांसं पितृक्षये&#x9;010a&lt;br&gt;&#xA;कालशाकं च लौहं चाप्यानन्त्यं छाग उच्यते&#x9;010c&lt;br&gt;&#xA;गाथाश्चाप्यत्र गायन्ति पितृगीता युधिष्ठिर&#x9;011a&lt;br&gt;&#xA;सनत्कुमारो भगवान्पुरा मय्यभ्यभाषत&#x9;011c&lt;br&gt;&#xA;अपि नः स कुले जायाद्यो नो दद्यात्त्रयोदशीम्&#x9;012a&lt;br&gt;&#xA;मघासु सर्पिषा युक्तं पायसं दक्षिणायने&#x9;012c&lt;br&gt;&#xA;आजेन वापि लौहेन मघास्वेव यतव्रतः&#x9;013a&lt;br&gt;&#xA;हस्तिच्छायासु विधिवत्कर्णव्यजनवीजितम्&#x9;013c&lt;br&gt;&#xA;एष्टव्या बहवः पुत्रा यद्येकोऽपि गयां व्रजेत्&#x9;014a&lt;br&gt;&#xA;यत्रासौ प्रथितो लोकेष्वक्षय्यकरणो वटः&#x9;014c&lt;br&gt;&#xA;आपो मूलं फलं मांसमन्नं वापि पितृक्षये&#x9;015a&lt;br&gt;&#xA;यत्किञ्चिन्मधुसम्मिश्रं तदानन्त्याय कल्पते&#x9;015c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/089/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/089/</guid>
      <description>&lt;p&gt;भीष्म उवाच&#x9;001&lt;br&gt;&#xA;यमस्तु यानि श्राद्धानि प्रोवाच शशबिन्दवे&#x9;001a&lt;br&gt;&#xA;तानि मे शृणु काम्यानि नक्षत्रेषु पृथक्पृथक्&#x9;001c&lt;br&gt;&#xA;श्राद्धं यः कृत्तिकायोगे कुर्वीत सततं नरः&#x9;002a&lt;br&gt;&#xA;अग्नीनाधाय सापत्यो यजेत विगतज्वरः&#x9;002c&lt;br&gt;&#xA;अपत्यकामो रोहिण्यामोजस्कामो मृगोत्तमे&#x9;003a&lt;br&gt;&#xA;क्रूरकर्मा ददच्छ्राद्धमार्द्रायां मानवो भवेत्&#x9;003c&lt;br&gt;&#xA;कृषिभागी भवेन्मर्त्यः कुर्वञ्श्राद्धं पुनर्वसौ&#x9;004a&lt;br&gt;&#xA;पुष्टिकामोऽथ पुष्येण श्राद्धमीहेत मानवः&#x9;004c&lt;br&gt;&#xA;आश्लेषायां ददच्छ्राद्धं वीरान्पुत्रान्प्रजायते&#x9;005a&lt;br&gt;&#xA;ज्ञातीनां तु भवेच्छ्रेष्ठो मघासु श्राद्धमावपन्&#x9;005c&lt;br&gt;&#xA;फल्गुनीषु ददच्छ्राद्धं सुभगः श्राद्धदो भवेत्&#x9;006a&lt;br&gt;&#xA;अपत्यभागुत्तरासु हस्तेन फलभाग्भवेत्&#x9;006c&lt;br&gt;&#xA;चित्रायां तु ददच्छ्राद्धं लभेद्रूपवतः सुतान्&#x9;007a&lt;br&gt;&#xA;स्वातियोगे पितॄनर्च्य वाणिज्यमुपजीवति&#x9;007c&lt;br&gt;&#xA;बहुपुत्रो विशाखासु पित्र्यमीहन्भवेन्नरः&#x9;008a&lt;br&gt;&#xA;अनुराधासु कुर्वाणो राजचक्रं प्रवर्तयेत्&#x9;008c&lt;br&gt;&#xA;आदिपत्यं व्रजेन्मर्त्यो ज्येष्ठायामपवर्जयन्&#x9;009a&lt;br&gt;&#xA;नरः कुरुकुलश्रेष्ठ श्रद्धादमपुरःसरः&#x9;009c&lt;br&gt;&#xA;मूले त्वारोग्यमर्च्छेत यशोऽषाढास्वनुत्तमम्&#x9;010a&lt;br&gt;&#xA;उत्तरासु त्वषाढासु वीतशोकश्चरेन्महीम्&#x9;010c&lt;br&gt;&#xA;श्राद्धं त्वभिजिता कुर्वन्विद्यां श्रेष्ठामवाप्नुयात्&#x9;011a&lt;br&gt;&#xA;श्रवणे तु ददच्छ्राद्धं प्रेत्य गच्छेत्परां गतिम्&#x9;011c&lt;br&gt;&#xA;राज्यभागी धनिष्ठायां प्राप्नुयान्नापदं नरः&#x9;012a&lt;br&gt;&#xA;नक्षत्रे वारुणे कुर्वन्भिषक्सिद्धिमवाप्नुयात्&#x9;012c&lt;br&gt;&#xA;पूर्वप्रोष्ठपदाः कुर्वन्बहु विन्देदजाविकम्&#x9;013a&lt;br&gt;&#xA;उत्तरास्वथ कुर्वाणो विन्दते गाः सहस्रशः&#x9;013c&lt;br&gt;&#xA;बहुरूप्यकृतं वित्तं विन्दते रेवतीं श्रितः&#x9;014a&lt;br&gt;&#xA;अश्वांश्चाश्वयुजे वेत्ति भरणीष्वायुरुत्तमम्&#x9;014c&lt;br&gt;&#xA;इमं श्राद्धविधिं श्रुत्वा शशबिन्दुस्तथाकरोत्&#x9;015a&lt;br&gt;&#xA;अक्लेशेनाजयच्चापि महीं सोऽनुशशास ह&#x9;015c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/090/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/090/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;कीदृशेभ्यः प्रदातव्यं भवेच्छ्राद्धं पितामह&#x9;001a&lt;br&gt;&#xA;द्विजेभ्यः कुरुशार्दूल तन्मे व्याख्यातुमर्हसि&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;ब्राह्मणान्न परीक्षेत क्षत्रियो दानधर्मवित्&#x9;002a&lt;br&gt;&#xA;दैवे कर्मणि पित्र्ये तु न्याय्यमाहुः परीक्षणम्&#x9;002c&lt;br&gt;&#xA;देवताः पूजयन्तीह दैवेनैवेह तेजसा&#x9;003a&lt;br&gt;&#xA;उपेत्य तस्माद्देवेभ्यः सर्वेभ्यो दापयेन्नरः&#x9;003c&lt;br&gt;&#xA;श्राद्धे त्वथ महाराज परीक्षेद्ब्राह्मणान्बुधः&#x9;004a&lt;br&gt;&#xA;कुलशीलवयोरूपैर्विद्ययाभिजनेन च&#x9;004c&lt;br&gt;&#xA;एषामन्ये पङ्क्तिदूषास्तथान्ये पङ्क्तिपावनाः&#x9;005a&lt;br&gt;&#xA;अपाङ्क्तेयास्तु ये राजन्कीर्तयिष्यामि ताञ्शृणु&#x9;005c&lt;br&gt;&#xA;कितवो भ्रूणहा यक्ष्मी पशुपालो निराकृतिः&#x9;006a&lt;br&gt;&#xA;ग्रामप्रेष्यो वार्धुषिको गायनः सर्वविक्रयी&#x9;006c&lt;br&gt;&#xA;अगारदाही गरदः कुण्डाशी सोमविक्रयी&#x9;007a&lt;br&gt;&#xA;सामुद्रिको राजभृत्यस्तैलिकः कूटकारकः&#x9;007c&lt;br&gt;&#xA;पित्रा विवदमानश्च यस्य चोपपतिर्गृहे&#x9;008a&lt;br&gt;&#xA;अभिशस्तस्तथा स्तेनः शिल्पं यश्चोपजीवति&#x9;008c&lt;br&gt;&#xA;पर्वकारश्च सूची च मित्रध्रुक्पारदारिकः&#x9;009a&lt;br&gt;&#xA;अव्रतानामुपाध्यायः काण्डपृष्ठस्तथैव च&#x9;009c&lt;br&gt;&#xA;श्वभिर्यश्च परिक्रामेद्यः शुना दष्ट एव च&#x9;010a&lt;br&gt;&#xA;परिवित्तिश्च यश्च स्याद्दुश्चर्मा गुरुतल्पगः&#x9;010c&lt;br&gt;&#xA;कुशीलवो देवलको नक्षत्रैर्यश्च जीवति&#x9;010e&lt;br&gt;&#xA;एतानिह विजानीयादपाङ्क्तेयान्द्विजाधमान्&#x9;011a&lt;br&gt;&#xA;शूद्राणामुपदेशं च ये कुर्वन्त्यल्पचेतसः&#x9;011c&lt;br&gt;&#xA;षष्टिं काणः शतं षण्ढः श्वित्री यावत्प्रपश्यति&#x9;012a&lt;br&gt;&#xA;पङ्क्त्यां समुपविष्टायां तावद्दूषयते नृप&#x9;012c&lt;br&gt;&#xA;यद्वेष्टितशिरा भुङ्क्ते यद्भुङ्क्ते दक्षिणामुखः&#x9;013a&lt;br&gt;&#xA;सोपानत्कश्च यद्भुङ्क्ते सर्वं विद्यात्तदासुरम्&#x9;013c&lt;br&gt;&#xA;असूयता च यद्दत्तं यच्च श्रद्धाविवर्जितम्&#x9;014a&lt;br&gt;&#xA;सर्वं तदसुरेन्द्राय ब्रह्मा भागमकल्पयत्&#x9;014c&lt;br&gt;&#xA;श्वानश्च पङ्क्तिदूषाश्च नावेक्षेरन्कथञ्चन&#x9;015a&lt;br&gt;&#xA;तस्मात्परिवृते दद्यात्तिलांश्चान्ववकीरयेत्&#x9;015c&lt;br&gt;&#xA;तिलादाने च क्रव्यादा ये च क्रोधवशा गणाः&#x9;016a&lt;br&gt;&#xA;यातुधानाः पिशाचाश्च विप्रलुम्पन्ति तद्धविः&#x9;016c&lt;br&gt;&#xA;यावद्ध्यपङ्क्त्यः पङ्क्त्यां वै भुञ्जानाननुपश्यति&#x9;017a&lt;br&gt;&#xA;तावत्फलाद्भ्रंशयति दातारं तस्य बालिशम्&#x9;017c&lt;br&gt;&#xA;इमे तु भरतश्रेष्ठ विज्ञेयाः पङ्क्तिपावनाः&#x9;018a&lt;br&gt;&#xA;ये त्वतस्तान्प्रवक्ष्यामि परीक्षस्वेह तान्द्विजान्&#x9;018c&lt;br&gt;&#xA;वेदविद्याव्रतस्नाता ब्राह्मणाः सर्व एव हि&#x9;019a&lt;br&gt;&#xA;पाङ्क्तेयान्यांस्तु वक्ष्यामि ज्ञेयास्ते पङ्क्तिपावनाः&#x9;019c&lt;br&gt;&#xA;त्रिणाचिकेतः पञ्चाग्निस्त्रिसुपर्णः षडङ्गवित्&#x9;020a&lt;br&gt;&#xA;ब्रह्मदेयानुसन्तानश्छन्दोगो ज्येष्ठसामगः&#x9;020c&lt;br&gt;&#xA;मातापित्रोर्यश्च वश्यः श्रोत्रियो दशपूरुषः&#x9;021a&lt;br&gt;&#xA;ऋतुकालाभिगामी च धर्मपत्नीषु यः सदा&#x9;021c&lt;br&gt;&#xA;वेदविद्याव्रतस्नातो विप्रः पङ्क्तिं पुनात्युत&#x9;021e&lt;br&gt;&#xA;अथर्वशिरसोऽध्येता ब्रह्मचारी यतव्रतः&#x9;022a&lt;br&gt;&#xA;सत्यवादी धर्मशीलः स्वकर्मनिरतश्च यः&#x9;022c&lt;br&gt;&#xA;ये च पुण्येषु तीर्थेषु अभिषेककृतश्रमाः&#x9;023a&lt;br&gt;&#xA;मखेषु च समन्त्रेषु भवन्त्यवभृथाप्लुताः&#x9;023c&lt;br&gt;&#xA;अक्रोधना अचपलाः क्षान्ता दान्ता जितेन्द्रियाः&#x9;024a&lt;br&gt;&#xA;सर्वभूतहिता ये च श्राद्धेष्वेतान्निमन्त्रयेत्&#x9;024c&lt;br&gt;&#xA;एतेषु दत्तमक्षय्यमेते वै पङ्क्तिपावनाः&#x9;024e&lt;br&gt;&#xA;इमे परे महाराज विज्ञेयाः पङ्क्तिपावनाः&#x9;025a&lt;br&gt;&#xA;यतयो मोक्षधर्मज्ञा योगाः सुचरितव्रताः&#x9;025c&lt;br&gt;&#xA;ये चेतिहासं प्रयताः श्रावयन्ति द्विजोत्तमान्&#x9;026a&lt;br&gt;&#xA;ये च भाष्यविदः केचिद्ये च व्याकरणे रताः&#x9;026c&lt;br&gt;&#xA;अधीयते पुराणं ये धर्मशास्त्राण्यथापि च&#x9;027a&lt;br&gt;&#xA;अधीत्य च यथान्यायं विधिवत्तस्य कारिणः&#x9;027c&lt;br&gt;&#xA;उपपन्नो गुरुकुले सत्यवादी सहस्रदः&#x9;028a&lt;br&gt;&#xA;अग्र्यः सर्वेषु वेदेषु सर्वप्रवचनेषु च&#x9;028c&lt;br&gt;&#xA;यावदेते प्रपश्यन्ति पङ्क्त्यास्तावत्पुनन्त्युत&#x9;029a&lt;br&gt;&#xA;ततो हि पावनात्पङ्क्त्याः पङ्क्तिपावन उच्यते&#x9;029c&lt;br&gt;&#xA;क्रोशादर्धतृतीयात्तु पावयेदेक एव हि&#x9;030a&lt;br&gt;&#xA;ब्रह्मदेयानुसन्तान इति ब्रह्मविदो विदुः&#x9;030c&lt;br&gt;&#xA;अनृत्विगनुपाध्यायः स चेदग्रासनं व्रजेत्&#x9;031a&lt;br&gt;&#xA;ऋत्विग्भिरननुज्ञातः पङ्क्त्या हरति दुष्कृतम्&#x9;031c&lt;br&gt;&#xA;अथ चेद्वेदवित्सर्वैः पङ्क्तिदोषैर्विवर्जितः&#x9;032a&lt;br&gt;&#xA;न च स्यात्पतितो राजन्पङ्क्तिपावन एव सः&#x9;032c&lt;br&gt;&#xA;तस्मात्सर्वप्रयत्नेन परीक्ष्यामन्त्रयेद्द्विजान्&#x9;033a&lt;br&gt;&#xA;स्वकर्मनिरतान्दान्तान्कुले जातान्बहुश्रुतान्&#x9;033c&lt;br&gt;&#xA;यस्य मित्रप्रधानानि श्राद्धानि च हवींषि च&#x9;034a&lt;br&gt;&#xA;न प्रीणाति पितॄन्देवान्स्वर्गं च न स गच्छति&#x9;034c&lt;br&gt;&#xA;यश्च श्राद्धे कुरुते सङ्गतानि न देवयानेन पथा स याति&#x9;035a&lt;br&gt;&#xA;स वै मुक्तः पिप्पलं बन्धनाद्वा स्वर्गाल्लोकाच्च्यवते श्राद्धमित्रः&#x9;035c&lt;br&gt;&#xA;तस्मान्मित्रं श्राद्धकृन्नाद्रियेत दद्यान्मित्रेभ्यः सङ्ग्रहार्थं धनानि&#x9;036a&lt;br&gt;&#xA;यं मन्यते नैव शत्रुं न मित्रं तं मध्यस्थं भोजयेद्धव्यकव्ये&#x9;036c&lt;br&gt;&#xA;यथोषरे बीजमुप्तं न रोहेन्न चास्योप्ता प्राप्नुयाद्बीजभागम्&#x9;037a&lt;br&gt;&#xA;एवं श्राद्धं भुक्तमनर्हमाणैर्न चेह नामुत्र फलं ददाति&#x9;037c&lt;br&gt;&#xA;ब्राह्मणो ह्यनधीयानस्तृणाग्निरिव शाम्यति&#x9;038a&lt;br&gt;&#xA;तस्मै श्राद्धं न दातव्यं न हि भस्मनि हूयते&#x9;038c&lt;br&gt;&#xA;सम्भोजनी नाम पिशाचदक्षिणा सा नैव देवान्न पितॄनुपैति&#x9;039a&lt;br&gt;&#xA;इहैव सा भ्राम्यति क्षीणपुण्या शालान्तरे गौरिव नष्टवत्सा&#x9;039c&lt;br&gt;&#xA;यथाग्नौ शान्ते घृतमाजुहोति तन्नैव देवान्न पितॄनुपैति&#x9;040a&lt;br&gt;&#xA;तथा दत्तं नर्तने गायने च यां चानृचे दक्षिणामावृणोति&#x9;040c&lt;br&gt;&#xA;उभौ हिनस्ति न भुनक्ति चैषा या चानृचे दक्षिणा दीयते वै&#x9;041a&lt;br&gt;&#xA;आघातनी गर्हितैषा पतन्ती तेषां प्रेतान्पातयेद्देवयानात्&#x9;041c&lt;br&gt;&#xA;ऋषीणां समयं नित्यं ये चरन्ति युधिष्ठिर&#x9;042a&lt;br&gt;&#xA;निश्चिताः सर्वधर्मज्ञास्तान्देवा ब्राह्मणान्विदुः&#x9;042c&lt;br&gt;&#xA;स्वाध्यायनिष्ठा ऋषयो ज्ञाननिष्ठास्तथैव च&#x9;043a&lt;br&gt;&#xA;तपोनिष्ठाश्च बोद्धव्याः कर्मनिष्ठाश्च भारत&#x9;043c&lt;br&gt;&#xA;कव्यानि ज्ञाननिष्ठेभ्यः प्रतिष्ठाप्यानि भारत&#x9;044a&lt;br&gt;&#xA;तत्र ये ब्राह्मणाः केचिन्न निन्दति हि ते वराः&#x9;044c&lt;br&gt;&#xA;ये तु निन्दन्ति जल्पेषु न ताञ्श्राद्धेषु भोजयेत्&#x9;045a&lt;br&gt;&#xA;ब्राह्मणा निन्दिता राजन्हन्युस्त्रिपुरुषं कुलम्&#x9;045c&lt;br&gt;&#xA;वैखानसानां वचनमृषीणां श्रूयते नृप&#x9;046a&lt;br&gt;&#xA;दूरादेव परीक्षेत ब्राह्मणान्वेदपारगान्&#x9;046c&lt;br&gt;&#xA;प्रियान्वा यदि वा द्वेष्यांस्तेषु तच्छ्राद्धमावपेत्&#x9;046e&lt;br&gt;&#xA;यः सहस्रं सहस्राणां भोजयेदनृचां नरः&#x9;047a&lt;br&gt;&#xA;एकस्तान्मन्त्रवित्प्रीतः सर्वानर्हति भारत&#x9;047c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/091/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/091/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;केन सङ्कल्पितं श्राद्धं कस्मिन्काले किमात्मकम्&#x9;001a&lt;br&gt;&#xA;भृग्वङ्गिरसके काले मुनिना कतरेण वा&#x9;001c&lt;br&gt;&#xA;कानि श्राद्धेषु वर्ज्यानि तथा मूलफलानि च&#x9;002a&lt;br&gt;&#xA;धान्यजातिश्च का वर्ज्या तन्मे ब्रूहि पितामह&#x9;002c&lt;br&gt;&#xA;भीष्म उवाच&#x9;003&lt;br&gt;&#xA;यथा श्राद्धं सम्प्रवृत्तं यस्मिन्काले यदात्मकम्&#x9;003a&lt;br&gt;&#xA;येन सङ्कल्पितं चैव तन्मे शृणु जनाधिप&#x9;003c&lt;br&gt;&#xA;स्वायम्भुवोऽत्रिः कौरव्य परमर्षिः प्रतापवान्&#x9;004a&lt;br&gt;&#xA;तस्य वंशे महाराज दत्तात्रेय इति स्मृतः&#x9;004c&lt;br&gt;&#xA;दत्तात्रेयस्य पुत्रोऽभून्निमिर्नाम तपोधनः&#x9;005a&lt;br&gt;&#xA;निमेश्चाप्यभवत्पुत्रः श्रीमान्नाम श्रिया वृतः&#x9;005c&lt;br&gt;&#xA;पूर्णे वर्षसहस्रान्ते स कृत्वा दुष्करं तपः&#x9;006a&lt;br&gt;&#xA;कालधर्मपरीतात्मा निधनं समुपागतः&#x9;006c&lt;br&gt;&#xA;निमिस्तु कृत्वा शौचानि विधिदृष्टेन कर्मणा&#x9;007a&lt;br&gt;&#xA;सन्तापमगमत्तीव्रं पुत्रशोकपरायणः&#x9;007c&lt;br&gt;&#xA;अथ कृत्वोपहार्याणि चतुर्दश्यां महामतिः&#x9;008a&lt;br&gt;&#xA;तमेव गणयञ्शोकं विरात्रे प्रत्यबुध्यत&#x9;008c&lt;br&gt;&#xA;तस्यासीत्प्रतिबुद्धस्य शोकेन पिहितात्मनः&#x9;009a&lt;br&gt;&#xA;मनः संहृत्य विषये बुद्धिर्विस्तरगामिनी&#x9;009c&lt;br&gt;&#xA;ततः सञ्चिन्तयामास श्राद्धकल्पं समाहितः&#x9;010a&lt;br&gt;&#xA;यानि तस्यैव भोज्यानि मूलानि च फलानि च&#x9;010c&lt;br&gt;&#xA;उक्तानि यानि चान्यानि यानि चेष्टानि तस्य ह&#x9;011a&lt;br&gt;&#xA;तानि सर्वाणि मनसा विनिश्चित्य तपोधनः&#x9;011c&lt;br&gt;&#xA;अमावास्यां महाप्राज्ञ विप्रानानाय्य पूजितान्&#x9;012a&lt;br&gt;&#xA;दक्षिणावर्तिकाः सर्वा बृसीः स्वयमथाकरोत्&#x9;012c&lt;br&gt;&#xA;सप्त विप्रांस्ततो भोज्ये युगपत्समुपानयत्&#x9;013a&lt;br&gt;&#xA;ऋते च लवणं भोज्यं श्यामाकान्नं ददौ प्रभुः&#x9;013c&lt;br&gt;&#xA;दक्षिणाग्रास्ततो दर्भा विष्टरेषु निवेशिताः&#x9;014a&lt;br&gt;&#xA;पादयोश्चैव विप्राणां ये त्वन्नमुपभुञ्जते&#x9;014c&lt;br&gt;&#xA;कृत्वा च दक्षिणाग्रान्वै दर्भान्सुप्रयतः शुचिः&#x9;015a&lt;br&gt;&#xA;प्रददौ श्रीमते पिण्डं नामगोत्रमुदाहरन्&#x9;015c&lt;br&gt;&#xA;तत्कृत्वा स मुनिश्रेष्ठो धर्मसङ्करमात्मनः&#x9;016a&lt;br&gt;&#xA;पश्चात्तापेन महता तप्यमानोऽभ्यचिन्तयत्&#x9;016c&lt;br&gt;&#xA;अकृतं मुनिभिः पूर्वं किं मयैतदनुष्ठितम्&#x9;017a&lt;br&gt;&#xA;कथं नु शापेन न मां दहेयुर्ब्राह्मणा इति&#x9;017c&lt;br&gt;&#xA;ततः सञ्चिन्तयामास वंशकर्तारमात्मनः&#x9;018a&lt;br&gt;&#xA;ध्यातमात्रस्तथा चात्रिराजगाम तपोधनः&#x9;018c&lt;br&gt;&#xA;अथात्रिस्तं तथा दृष्ट्वा पुत्रशोकेन कर्शितम्&#x9;019a&lt;br&gt;&#xA;भृशमाश्वासयामास वाग्भिरिष्टाभिरव्ययः&#x9;019c&lt;br&gt;&#xA;निमे सङ्कल्पितस्तेऽयं पितृयज्ञस्तपोधनः&#x9;020a&lt;br&gt;&#xA;मा ते भूद्भीः पूर्वदृष्टो धर्मोऽयं ब्रह्मणा स्वयम्&#x9;020c&lt;br&gt;&#xA;सोऽयं स्वयम्भुविहितो धर्मः सङ्कल्पितस्त्वया&#x9;021a&lt;br&gt;&#xA;ऋते स्वयम्भुवः कोऽन्यः श्राद्धेयं विधिमाहरेत्&#x9;021c&lt;br&gt;&#xA;आख्यास्यामि च ते भूयः श्राद्धेयं विधिमुत्तमम्&#x9;022a&lt;br&gt;&#xA;स्वयम्भुविहितं पुत्र तत्कुरुष्व निबोध मे&#x9;022c&lt;br&gt;&#xA;कृत्वाग्निकरणं पूर्वं मन्त्रपूर्वं तपोधन&#x9;023a&lt;br&gt;&#xA;ततोऽर्यम्णे च सोमाय वरुणाय च नित्यशः&#x9;023c&lt;br&gt;&#xA;विश्वेदेवाश्च ये नित्यं पितृभिः सह गोचराः&#x9;024a&lt;br&gt;&#xA;तेभ्यः सङ्कल्पिता भागाः स्वयमेव स्वयम्भुवा&#x9;024c&lt;br&gt;&#xA;स्तोतव्या चेह पृथिवी निवापस्येह धारिणी&#x9;025a&lt;br&gt;&#xA;वैष्णवी काश्यपी चेति तथैवेहाक्षयेति च&#x9;025c&lt;br&gt;&#xA;उदकानयने चैव स्तोतव्यो वरुणो विभुः&#x9;026a&lt;br&gt;&#xA;ततोऽग्निश्चैव सोमश्च आप्याय्याविह तेऽनघ&#x9;026c&lt;br&gt;&#xA;देवास्तु पितरो नाम निर्मिता वै स्वयम्भुवा&#x9;027a&lt;br&gt;&#xA;ऊष्मपाः सुमहाभागास्तेषां भागाः प्रकल्पिताः&#x9;027c&lt;br&gt;&#xA;ते श्राद्धेनार्च्यमाना वै विमुच्यन्ते ह किल्बिषात्&#x9;028a&lt;br&gt;&#xA;सप्तकः पितृवंशस्तु पूर्वदृष्टः स्वयम्भुवा&#x9;028c&lt;br&gt;&#xA;विश्वे चाग्निमुखा देवाः सङ्ख्याताः पूर्वमेव ते&#x9;029a&lt;br&gt;&#xA;तेषां नामानि वक्ष्यामि भागार्हाणां महात्मनाम्&#x9;029c&lt;br&gt;&#xA;सहः कृतिर्विपाप्मा च पुण्यकृत्पावनस्तथा&#x9;030a&lt;br&gt;&#xA;ग्राम्निः क्षेमः समूहश्च दिव्यसानुस्तथैव च&#x9;030c&lt;br&gt;&#xA;विवस्वान्वीर्यवान्ह्रीमान्कीर्तिमान्कृत एव च&#x9;031a&lt;br&gt;&#xA;विपूर्वः सोमपूर्वश्च सूर्यश्रीश्चेति नामतः&#x9;031c&lt;br&gt;&#xA;सोमपः सूर्यसावित्रो दत्तात्मा पुष्करीयकः&#x9;032a&lt;br&gt;&#xA;उष्णीनाभो नभोदश्च विश्वायुर्दीप्तिरेव च&#x9;032c&lt;br&gt;&#xA;चमूहरः सुवेषश्च व्योमारिः शङ्करो भवः&#x9;033a&lt;br&gt;&#xA;ईशः कर्ता कृतिर्दक्षो भुवनो दिव्यकर्मकृत्&#x9;033c&lt;br&gt;&#xA;गणितः पञ्चवीर्यश्च आदित्यो रश्मिमांस्तथा&#x9;034a&lt;br&gt;&#xA;सप्तकृत्सोमवर्चाश्च विश्वकृत्कविरेव च&#x9;034c&lt;br&gt;&#xA;अनुगोप्ता सुगोप्ता च नप्ता चेश्वर एव च&#x9;035a&lt;br&gt;&#xA;जितात्मा मुनिवीर्यश्च दीप्तलोमा भयङ्करः&#x9;035c&lt;br&gt;&#xA;अतिकर्मा प्रतीतश्च प्रदाता चांशुमांस्तथा&#x9;036a&lt;br&gt;&#xA;शैलाभः परमक्रोधी धीरोष्णी भूपतिस्तथा&#x9;036c&lt;br&gt;&#xA;स्रजी वज्री वरी चैव विश्वेदेवाः सनातनाः&#x9;037a&lt;br&gt;&#xA;कीर्तितास्ते महाभागाः कालस्य गतिगोचराः&#x9;037c&lt;br&gt;&#xA;अश्राद्धेयानि धान्यानि कोद्रवाः पुलकास्तथा&#x9;038a&lt;br&gt;&#xA;हिङ्गु द्रव्येषु शाकेषु पलाण्डुं लशुनं तथा&#x9;038c&lt;br&gt;&#xA;पलाण्डुः सौभञ्जनकस्तथा गृञ्जनकादयः&#x9;039a&lt;br&gt;&#xA;कूष्माण्डजात्यलाबुं च कृष्णं लवणमेव च&#x9;039c&lt;br&gt;&#xA;ग्राम्यं वाराहमांसं च यच्चैवाप्रोक्षितं भवेत्&#x9;040a&lt;br&gt;&#xA;कृष्णाजाजी विडश्चैव शीतपाकी तथैव च&#x9;040c&lt;br&gt;&#xA;अङ्कुराद्यास्तथा वर्ज्या इह शृङ्गाटकानि च&#x9;040e&lt;br&gt;&#xA;वर्जयेल्लवणं सर्वं तथा जम्बूफलानि च&#x9;041a&lt;br&gt;&#xA;अवक्षुतावरुदितं तथा श्राद्धेषु वर्जयेत्&#x9;041c&lt;br&gt;&#xA;निवापे हव्यकव्ये वा गर्हितं च श्वदर्शनम्&#x9;042a&lt;br&gt;&#xA;पितरश्चैव देवाश्च नाभिनन्दन्ति तद्धविः&#x9;042c&lt;br&gt;&#xA;चण्डालश्वपचौ वर्ज्यौ निवापे समुपस्थिते&#x9;043a&lt;br&gt;&#xA;काषायवासी कुष्ठी वा पतितो ब्रह्महापि वा&#x9;043c&lt;br&gt;&#xA;सङ्कीर्णयोनिर्विप्रश्च सम्बन्धी पतितश्च यः&#x9;044a&lt;br&gt;&#xA;वर्जनीया बुधैरेते निवापे समुपस्थिते&#x9;044c&lt;br&gt;&#xA;इत्येवमुक्त्वा भगवान्स्ववंशजमृषिं पुरा&#x9;045a&lt;br&gt;&#xA;पितामहसभां दिव्यां जगामात्रिस्तपोधनः&#x9;045c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/092/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/092/</guid>
      <description>&lt;p&gt;भीष्म उवाच&#x9;001&lt;br&gt;&#xA;तथा विधौ प्रवृत्ते तु सर्व एव महर्षयः&#x9;001a&lt;br&gt;&#xA;पितृयज्ञानकुर्वन्त विधिदृष्टेन कर्मणा&#x9;001c&lt;br&gt;&#xA;ऋषयो धर्मनित्यास्तु कृत्वा निवपनान्युत&#x9;002a&lt;br&gt;&#xA;तर्पणं चाप्यकुर्वन्त तीर्थाम्भोभिर्यतव्रताः&#x9;002c&lt;br&gt;&#xA;निवापैर्दीयमानैश्च चातुर्वर्ण्येन भारत&#x9;003a&lt;br&gt;&#xA;तर्पिताः पितरो देवास्ते नान्नं जरयन्ति वै&#x9;003c&lt;br&gt;&#xA;अजीर्णेनाभिहन्यन्ते ते देवाः पितृभिः सह&#x9;004a&lt;br&gt;&#xA;सोममेवाभ्यपद्यन्त निवापान्नाभिपीडिताः&#x9;004c&lt;br&gt;&#xA;तेऽब्रुवन्सोममासाद्य पितरोऽजीर्णपीडिताः&#x9;005a&lt;br&gt;&#xA;निवापान्नेन पीड्यामः श्रेयो नोऽत्र विधीयताम्&#x9;005c&lt;br&gt;&#xA;तान्सोमः प्रत्युवाचाथ श्रेयश्चेदीप्सितं सुराः&#x9;006a&lt;br&gt;&#xA;स्वयम्भूसदनं यात स वः श्रेयो विधास्यति&#x9;006c&lt;br&gt;&#xA;ते सोमवचनाद्देवाः पितृभिः सह भारत&#x9;007a&lt;br&gt;&#xA;मेरुशृङ्गे समासीनं पितामहमुपागमन्&#x9;007c&lt;br&gt;&#xA;पितर ऊचुः&#x9;008&lt;br&gt;&#xA;निवापान्नेन भगवन्भृशं पीड्यामहे वयम्&#x9;008a&lt;br&gt;&#xA;प्रसादं कुरु नो देव श्रेयो नः संविधीयताम्&#x9;008c&lt;br&gt;&#xA;इति तेषां वचः श्रुत्वा स्वयम्भूरिदमब्रवीत्&#x9;009a&lt;br&gt;&#xA;एष मे पार्श्वतो वह्निर्युष्मच्छ्रेयो विधास्यति&#x9;009c&lt;br&gt;&#xA;अग्निरुवाच&#x9;010&lt;br&gt;&#xA;सहितास्तात भोक्ष्यामो निवापे समुपस्थिते&#x9;010a&lt;br&gt;&#xA;जरयिष्यथ चाप्यन्नं मया सार्धं न संशयः&#x9;010c&lt;br&gt;&#xA;एतच्छ्रुत्वा तु पितरस्ततस्ते विज्वराभवन्&#x9;011a&lt;br&gt;&#xA;एतस्मात्कारणाच्चाग्नेः प्राक्तनं दीयते नृप&#x9;011c&lt;br&gt;&#xA;निवप्ते चाग्निपूर्वे वै निवापे पुरुषर्षभ&#x9;012a&lt;br&gt;&#xA;न ब्रह्मराक्षसास्तं वै निवापं धर्षयन्त्युत&#x9;012c&lt;br&gt;&#xA;रक्षांसि चापवर्तन्ते स्थिते देवे विभावसौ&#x9;012e&lt;br&gt;&#xA;पूर्वं पिण्डं पितुर्दद्यात्ततो दद्यात्पितामहे&#x9;013a&lt;br&gt;&#xA;प्रपितामहाय च तत एष श्राद्धविधिः स्मृतः&#x9;013c&lt;br&gt;&#xA;ब्रूयाच्छ्राद्धे च सावित्रीं पिण्डे पिण्डे समाहितः&#x9;014a&lt;br&gt;&#xA;सोमायेति च वक्तव्यं तथा पितृमतेति च&#x9;014c&lt;br&gt;&#xA;रजस्वला च या नारी व्यङ्गिता कर्णयोश्च या&#x9;015a&lt;br&gt;&#xA;निवापे नोपतिष्ठेत सङ्ग्राह्या नान्यवंशजाः&#x9;015c&lt;br&gt;&#xA;जलं प्रतरमाणश्च कीर्तयेत पितामहान्&#x9;016a&lt;br&gt;&#xA;नदीमासाद्य कुर्वीत पितॄणां पिण्डतर्पणम्&#x9;016c&lt;br&gt;&#xA;पूर्वं स्ववंशजानां तु कृत्वाद्भिस्तर्पणं पुनः&#x9;017a&lt;br&gt;&#xA;सुहृत्सम्बन्धिवर्गाणां ततो दद्याज्जलाञ्जलिम्&#x9;017c&lt;br&gt;&#xA;कल्माषगोयुगेनाथ युक्तेन तरतो जलम्&#x9;018a&lt;br&gt;&#xA;पितरोऽभिलषन्ते वै नावं चाप्यधिरोहतः&#x9;018c&lt;br&gt;&#xA;सदा नावि जलं तज्ज्ञाः प्रयच्छन्ति समाहिताः&#x9;018e&lt;br&gt;&#xA;मासार्धे कृष्णपक्षस्य कुर्यान्निवपनानि वै&#x9;019a&lt;br&gt;&#xA;पुष्टिरायुस्तथा वीर्यं श्रीश्चैव पितृवर्तिनः&#x9;019c&lt;br&gt;&#xA;पितामहः पुलस्त्यश्च वसिष्ठः पुलहस्तथा&#x9;020a&lt;br&gt;&#xA;अङ्गिराश्च क्रतुश्चैव कश्यपश्च महानृषिः&#x9;020c&lt;br&gt;&#xA;एते कुरुकुलश्रेष्ठ महायोगेश्वराः स्मृताः&#x9;020e&lt;br&gt;&#xA;एते च पितरो राजन्नेष श्राद्धविधिः परः&#x9;021a&lt;br&gt;&#xA;प्रेतास्तु पिण्डसम्बन्धान्मुच्यन्ते तेन कर्मणा&#x9;021c&lt;br&gt;&#xA;इत्येषा पुरुषश्रेष्ठ श्राद्धोत्पत्तिर्यथागमम्&#x9;022a&lt;br&gt;&#xA;ख्यापिता पूर्वनिर्दिष्टा दानं वक्ष्याम्यतः परम्&#x9;022c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/093/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/093/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;द्विजातयो व्रतोपेता हविस्ते यदि भुञ्जते&#x9;001a&lt;br&gt;&#xA;अन्नं ब्राह्मणकामाय कथमेतत्पितामह&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;अवेदोक्तव्रताश्चैव भुञ्जानाः कार्यकारिणः&#x9;002a&lt;br&gt;&#xA;वेदोक्तेषु तु भुञ्जाना व्रतलुप्ता युधिष्ठिर&#x9;002c&lt;br&gt;&#xA;युधिष्ठिर उवाच&#x9;003&lt;br&gt;&#xA;यदिदं तप इत्याहुरुपवासं पृथग्जनाः&#x9;003a&lt;br&gt;&#xA;तपः स्यादेतदिह वै तपोऽन्यद्वापि किं भवेत्&#x9;003c&lt;br&gt;&#xA;भीष्म उवाच&#x9;004&lt;br&gt;&#xA;मासार्धमासौ नोपवसेद्यत्तपो मन्यते जनः&#x9;004a&lt;br&gt;&#xA;आत्मतन्त्रोपघाती यो न तपस्वी न धर्मवित्&#x9;004c&lt;br&gt;&#xA;त्यागस्यापि च सम्पत्तिः शिष्यते तप उत्तमम्&#x9;005a&lt;br&gt;&#xA;सदोपवासी च भवेद्ब्रह्मचारी तथैव च&#x9;005c&lt;br&gt;&#xA;मुनिश्च स्यात्सदा विप्रो देवांश्चैव सदा यजेत्&#x9;006a&lt;br&gt;&#xA;कुटुम्बिको धर्मकामः सदास्वप्नश्च भारत&#x9;006c&lt;br&gt;&#xA;अमृताशी सदा च स्यात्पवित्री च सदा भवेत्&#x9;007a&lt;br&gt;&#xA;ऋतवादी सदा च स्यान्नियतश्च सदा भवेत्&#x9;007c&lt;br&gt;&#xA;विघसाशी सदा च स्यात्सदा चैवातिथिप्रियः&#x9;008a&lt;br&gt;&#xA;अमांसाशी सदा च स्यात्पवित्री च सदा भवेत्&#x9;008c&lt;br&gt;&#xA;युधिष्ठिर उवाच&#x9;009&lt;br&gt;&#xA;कथं सदोपवासी स्याद्ब्रह्मचारी च पार्थिव&#x9;009a&lt;br&gt;&#xA;विघसाशी कथं च स्यात्कथं चैवातिथिप्रियः&#x9;009c&lt;br&gt;&#xA;भीष्म उवाच&#x9;010&lt;br&gt;&#xA;अन्तरा सायमाशं च प्रातराशं तथैव च&#x9;010a&lt;br&gt;&#xA;सदोपवासी भवति यो न भुङ्क्तेऽन्तरा पुनः&#x9;010c&lt;br&gt;&#xA;भार्यां गच्छन्ब्रह्मचारी सदा भवति चैव ह&#x9;011a&lt;br&gt;&#xA;ऋतवादी सदा च स्याद्दानशीलश्च मानवः&#x9;011c&lt;br&gt;&#xA;अभक्षयन्वृथा मांसममांसाशी भवत्युत&#x9;012a&lt;br&gt;&#xA;दानं ददत्पवित्री स्यादस्वप्नश्च दिवास्वपन्&#x9;012c&lt;br&gt;&#xA;भृत्यातिथिषु यो भुङ्क्ते भुक्तवत्सु नरः सदा&#x9;013a&lt;br&gt;&#xA;अमृतं केवलं भुङ्क्ते इति विद्धि युधिष्ठिर&#x9;013c&lt;br&gt;&#xA;अभुक्तवत्सु नाश्नाति ब्राह्मणेषु तु यो नरः&#x9;014a&lt;br&gt;&#xA;अभोजनेन तेनास्य जितः स्वर्गो भवत्युत&#x9;014c&lt;br&gt;&#xA;देवेभ्यश्च पितृभ्यश्च भृत्येभ्योऽतिथिभिः सह&#x9;015a&lt;br&gt;&#xA;अवशिष्टानि यो भुङ्क्ते तमाहुर्विघसाशिनम्&#x9;015c&lt;br&gt;&#xA;तेषां लोका ह्यपर्यन्ताः सदने ब्रह्मणः स्मृताः&#x9;016a&lt;br&gt;&#xA;उपस्थिता ह्यप्सरोभिर्गन्धर्वैश्च जनाधिप&#x9;016c&lt;br&gt;&#xA;देवतातिथिभिः सार्धं पितृभिश्चोपभुञ्जते&#x9;017a&lt;br&gt;&#xA;रमन्ते पुत्रपौत्रैश्च तेषां गतिरनुत्तमा&#x9;017c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/094/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/094/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;ब्राह्मणेभ्यः प्रयच्छन्ति दानानि विविधानि च&#x9;001a&lt;br&gt;&#xA;दातृप्रतिग्रहीत्रोर्वा को विशेषः पितामह&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;साधोर्यः प्रतिगृह्णीयात्तथैवासाधुतो द्विजः&#x9;002a&lt;br&gt;&#xA;गुणवत्यल्पदोषः स्यान्निर्गुणे तु निमज्जति&#x9;002c&lt;br&gt;&#xA;अत्राप्युदाहरन्तीममितिहासं पुरातनम्&#x9;003a&lt;br&gt;&#xA;वृषादर्भेश्च संवादं सप्तर्षीणां च भारत&#x9;003c&lt;br&gt;&#xA;कश्यपोऽत्रिर्वसिष्ठश्च भरद्वाजोऽथ गौतमः&#x9;004a&lt;br&gt;&#xA;विश्वामित्रो जमदग्निः साध्वी चैवाप्यरुन्धती&#x9;004c&lt;br&gt;&#xA;सर्वेषामथ तेषां तु गण्डाभूत्कर्मकारिका&#x9;005a&lt;br&gt;&#xA;शूद्रः पशुसखश्चैव भर्ता चास्या बभूव ह&#x9;005c&lt;br&gt;&#xA;ते वै सर्वे तपस्यन्तः पुरा चेरुर्महीमिमाम्&#x9;006a&lt;br&gt;&#xA;समाधिनोपशिक्षन्तो ब्रह्मलोकं सनातनम्&#x9;006c&lt;br&gt;&#xA;अथाभवदनावृष्टिर्महती कुरुनन्दन&#x9;007a&lt;br&gt;&#xA;कृच्छ्रप्राणोऽभवद्यत्र लोकोऽयं वै क्षुधान्वितः&#x9;007c&lt;br&gt;&#xA;कस्मिंश्चिच्च पुरा यज्ञे याज्येन शिबिसूनुना&#x9;008a&lt;br&gt;&#xA;दक्षिणार्थेऽथ ऋत्विग्भ्यो दत्तः पुत्रो निजः किल&#x9;008c&lt;br&gt;&#xA;तस्मिन्कालेऽथ सोऽल्पायुर्दिष्टान्तमगमत्प्रभो&#x9;009a&lt;br&gt;&#xA;ते तं क्षुधाभिसन्तप्ताः परिवार्योपतस्थिरे&#x9;009c&lt;br&gt;&#xA;याज्यात्मजमथो दृष्ट्वा गतासुमृषिसत्तमाः&#x9;010a&lt;br&gt;&#xA;अपचन्त तदा स्थाल्यां क्षुधार्ताः किल भारत&#x9;010c&lt;br&gt;&#xA;निराद्ये मर्त्यलोकेऽस्मिन्नात्मानं ते परीप्सवः&#x9;011a&lt;br&gt;&#xA;कृच्छ्रामापेदिरे वृत्तिमन्नहेतोस्तपस्विनः&#x9;011c&lt;br&gt;&#xA;अटमानोऽथ तान्मार्गे पचमानान्महीपतिः&#x9;012a&lt;br&gt;&#xA;राजा शैब्यो वृषादर्भिः क्लिश्यमानान्ददर्श ह&#x9;012c&lt;br&gt;&#xA;वृषादर्भिरुवाच&#x9;013&lt;br&gt;&#xA;प्रतिग्रहस्तारयति पुष्टिर्वै प्रतिगृह्णताम्&#x9;013a&lt;br&gt;&#xA;मयि यद्विद्यते वित्तं तच्छृणुध्वं तपोधनाः&#x9;013c&lt;br&gt;&#xA;प्रियो हि मे ब्राह्मणो याचमानो दद्यामहं वोऽश्वतरीसहस्रम्&#x9;014a&lt;br&gt;&#xA;एकैकशः सवृषाः सम्प्रसूताः सर्वेषां वै शीघ्रगाः श्वेतलोमाः&#x9;014c&lt;br&gt;&#xA;कुलम्भराननडुहः शतंशतान्धुर्याञ्शुभान्सर्वशोऽहं ददानि&#x9;015a&lt;br&gt;&#xA;पृथ्वीवाहान्पीवरांश्चैव तावदग्र्या गृष्ट्यो धेनवः सुव्रताश्च&#x9;015c&lt;br&gt;&#xA;वरान्ग्रामान्व्रीहियवं रसांश्च रत्नं चान्यद्दुर्लभं किं ददानि&#x9;016a&lt;br&gt;&#xA;मा स्माभक्ष्ये भावमेवं कुरुध्वं पुष्ट्यर्थं वै किं प्रयच्छाम्यहं वः&#x9;016c&lt;br&gt;&#xA;ऋषय ऊचुः&#x9;017&lt;br&gt;&#xA;राजन्प्रतिग्रहो राज्ञो मध्वास्वादो विषोपमः&#x9;017a&lt;br&gt;&#xA;तज्जानमानः कस्मात्त्वं कुरुषे नः प्रलोभनम्&#x9;017c&lt;br&gt;&#xA;क्षत्रं हि दैवतमिव ब्राह्मणं समुपाश्रितम्&#x9;018a&lt;br&gt;&#xA;अमलो ह्येष तपसा प्रीतः प्रीणाति देवताः&#x9;018c&lt;br&gt;&#xA;अह्नापीह तपो जातु ब्राह्मणस्योपजायते&#x9;019a&lt;br&gt;&#xA;तद्दाव इव निर्दह्यात्प्राप्तो राजप्रतिग्रहः&#x9;019c&lt;br&gt;&#xA;कुशलं सह दानेन राजन्नस्तु सदा तव&#x9;020a&lt;br&gt;&#xA;अर्थिभ्यो दीयतां सर्वमित्युक्त्वा ते ततो ययुः&#x9;020c&lt;br&gt;&#xA;अपक्वमेव तन्मांसमभूत्तेषां च धीमताम्&#x9;021a&lt;br&gt;&#xA;अथ हित्वा ययुः सर्वे वनमाहारकाङ्क्षिणः&#x9;021c&lt;br&gt;&#xA;ततः प्रचोदिता राज्ञा वनं गत्वास्य मन्त्रिणः&#x9;022a&lt;br&gt;&#xA;प्रचीयोदुम्बराणि स्म दानं दातुं प्रचक्रमुः&#x9;022c&lt;br&gt;&#xA;उदुम्बराण्यथान्यानि हेमगर्भाण्युपाहरन्&#x9;023a&lt;br&gt;&#xA;भृत्यास्तेषां ततस्तानि प्रग्राहितुमुपाद्रवन्&#x9;023c&lt;br&gt;&#xA;गुरूणीति विदित्वाथ न ग्राह्याण्यत्रिरब्रवीत्&#x9;024a&lt;br&gt;&#xA;न स्म हे मूढविज्ञाना न स्म हे मन्दबुद्धयः&#x9;024c&lt;br&gt;&#xA;हैमानीमानि जानीमः प्रतिबुद्धाः स्म जागृमः&#x9;024e&lt;br&gt;&#xA;इह ह्येतदुपादत्तं प्रेत्य स्यात्कटुकोदयम्&#x9;025a&lt;br&gt;&#xA;अप्रतिग्राह्यमेवैतत्प्रेत्य चेह सुखेप्सुना&#x9;025c&lt;br&gt;&#xA;वसिष्ठ उवाच&#x9;026&lt;br&gt;&#xA;शतेन निष्कं गणितं सहस्रेण च सम्मितम्&#x9;026a&lt;br&gt;&#xA;यथा बहु प्रतीच्छन्हि पापिष्ठां लभते गतिम्&#x9;026c&lt;br&gt;&#xA;कश्यप उवाच&#x9;027&lt;br&gt;&#xA;यत्पृथिव्यां व्रीहियवं हिरण्यं पशवः स्त्रियः&#x9;027a&lt;br&gt;&#xA;सर्वं तन्नालमेकस्य तस्माद्विद्वाञ्शमं व्रजेत्&#x9;027c&lt;br&gt;&#xA;भरद्वाज उवाच&#x9;028&lt;br&gt;&#xA;उत्पन्नस्य रुरोः शृङ्गं वर्धमानस्य वर्धते&#x9;028a&lt;br&gt;&#xA;प्रार्थना पुरुषस्येव तस्य मात्रा न विद्यते&#x9;028c&lt;br&gt;&#xA;गौतम उवाच&#x9;029&lt;br&gt;&#xA;न तल्लोके द्रव्यमस्ति यल्लोकं प्रतिपूरयेत्&#x9;029a&lt;br&gt;&#xA;समुद्रकल्पः पुरुषो न कदाचन पूर्यते&#x9;029c&lt;br&gt;&#xA;विश्वामित्र उवाच&#x9;030&lt;br&gt;&#xA;कामं कामयमानस्य यदा कामः समृध्यते&#x9;030a&lt;br&gt;&#xA;अथैनमपरः कामस्तृष्णा विध्यति बाणवत्&#x9;030c&lt;br&gt;&#xA;जमदग्निरुवाच&#x9;031&lt;br&gt;&#xA;प्रतिग्रहे संयमो वै तपो धारयते ध्रुवम्&#x9;031a&lt;br&gt;&#xA;तद्धनं ब्राह्मणस्येह लुभ्यमानस्य विस्रवेत्&#x9;031c&lt;br&gt;&#xA;अरुन्धत्युवाच&#x9;032&lt;br&gt;&#xA;धर्मार्थं सञ्चयो यो वै द्रव्याणां पक्षसम्मतः&#x9;032a&lt;br&gt;&#xA;तपःसञ्चय एवेह विशिष्टो द्रव्यसञ्चयात्&#x9;032c&lt;br&gt;&#xA;गण्डोवाच&#x9;033&lt;br&gt;&#xA;उग्रादितो भयाद्यस्माद्बिभ्यतीमे ममेश्वराः&#x9;033a&lt;br&gt;&#xA;बलीयांसो दुर्बलवद्बिभेम्यहमतः परम्&#x9;033c&lt;br&gt;&#xA;पशुसख उवाच&#x9;034&lt;br&gt;&#xA;यद्वै धर्मे परं नास्ति ब्राह्मणास्तद्धनं विदुः&#x9;034a&lt;br&gt;&#xA;विनयार्थं सुविद्वांसमुपासेयं यथातथम्&#x9;034c&lt;br&gt;&#xA;ऋषय ऊचुः&#x9;035&lt;br&gt;&#xA;कुशलं सह दानाय तस्मै यस्य प्रजा इमाः&#x9;035a&lt;br&gt;&#xA;फलान्युपधियुक्तानि य एवं नः प्रयच्छसि&#x9;035c&lt;br&gt;&#xA;भीष्म उवाच&#x9;036&lt;br&gt;&#xA;इत्युक्त्वा हेमगर्भाणि हित्वा तानि फलानि ते&#x9;036a&lt;br&gt;&#xA;ऋषयो जग्मुरन्यत्र सर्व एव धृतव्रताः&#x9;036c&lt;br&gt;&#xA;मन्त्रिणः ऊचुः&#x9;037&lt;br&gt;&#xA;उपधिं शङ्कमानास्ते हित्वेमानि फलानि वै&#x9;037a&lt;br&gt;&#xA;ततोऽन्येनैव गच्छन्ति विदितं तेऽस्तु पार्थिव&#x9;037c&lt;br&gt;&#xA;इत्युक्तः स तु भृत्यैस्तैर्वृषादर्भिश्चुकोप ह&#x9;038a&lt;br&gt;&#xA;तेषां सम्प्रतिकर्तुं च सर्वेषामगमद्गृहम्&#x9;038c&lt;br&gt;&#xA;स गत्वाहवनीयेऽग्नौ तीव्रं नियममास्थितः&#x9;039a&lt;br&gt;&#xA;जुहाव संस्कृतां मन्त्रैरेकैकामाहुतिं नृपः&#x9;039c&lt;br&gt;&#xA;तस्मादग्नेः समुत्तस्थौ कृत्या लोकभयङ्करी&#x9;040a&lt;br&gt;&#xA;तस्या नाम वृषादर्भिर्यातुधानीत्यथाकरोत्&#x9;040c&lt;br&gt;&#xA;सा कृत्या कालरात्रीव कृताञ्जलिरुपस्थिता&#x9;041a&lt;br&gt;&#xA;वृषादर्भिं नरपतिं किं करोमीति चाब्रवीत्&#x9;041c&lt;br&gt;&#xA;वृषादर्भिरुवाच&#x9;042&lt;br&gt;&#xA;ऋषीणां गच्छ सप्तानामरुन्धत्यास्तथैव च&#x9;042a&lt;br&gt;&#xA;दासीभर्तुश्च दास्याश्च मनसा नाम धारय&#x9;042c&lt;br&gt;&#xA;ज्ञात्वा नामानि चैतेषां सर्वानेतान्विनाशय&#x9;043a&lt;br&gt;&#xA;विनष्टेषु यथा स्वैरं गच्छ यत्रेप्सितं तव&#x9;043c&lt;br&gt;&#xA;सा तथेति प्रतिश्रुत्य यातुधानी स्वरूपिणी&#x9;044a&lt;br&gt;&#xA;जगाम तद्वनं यत्र विचेरुस्ते महर्षयः&#x9;044c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/095/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/095/</guid>
      <description>&lt;p&gt;भीष्म उवाच&#x9;001&lt;br&gt;&#xA;अथात्रिप्रमुखा राजन्वने तस्मिन्महर्षयः&#x9;001a&lt;br&gt;&#xA;व्यचरन्भक्षयन्तो वै मूलानि च फलानि च&#x9;001c&lt;br&gt;&#xA;अथापश्यन्सुपीनांसपाणिपादमुखोदरम्&#x9;002a&lt;br&gt;&#xA;परिव्रजन्तं स्थूलाङ्गं परिव्राजं शुनःसखम्&#x9;002c&lt;br&gt;&#xA;अरुन्धती तु तं दृष्ट्वा सर्वाङ्गोपचितं शुभा&#x9;003a&lt;br&gt;&#xA;भवितारो भवन्तो वै नैवमित्यब्रवीदृषीन्&#x9;003c&lt;br&gt;&#xA;वसिष्ठ उवाच&#x9;004&lt;br&gt;&#xA;नैतस्येह यथास्माकमग्निहोत्रमनिर्हुतम्&#x9;004a&lt;br&gt;&#xA;सायं प्रातश्च होतव्यं तेन पीवाञ्शुनःसखः&#x9;004c&lt;br&gt;&#xA;अत्रिरुवाच&#x9;005&lt;br&gt;&#xA;नैतस्येह यथास्माकं क्षुधा वीर्यं समाहतम्&#x9;005a&lt;br&gt;&#xA;कृच्छ्राधीतं प्रनष्टं च तेन पीवाञ्शुनःसखः&#x9;005c&lt;br&gt;&#xA;विश्वामित्र उवाच&#x9;006&lt;br&gt;&#xA;नैतस्येह यथास्माकं शश्वच्छास्त्रं जरद्गवः&#x9;006a&lt;br&gt;&#xA;अलसः क्षुत्परो मूर्खस्तेन पीवाञ्शुनःसखः&#x9;006c&lt;br&gt;&#xA;जमदग्निरुवाच&#x9;007&lt;br&gt;&#xA;नैतस्येह यथास्माकं भक्तमिन्धनमेव च&#x9;007a&lt;br&gt;&#xA;सञ्चिन्त्य वार्षिकं किञ्चित्तेन पीवाञ्शुनःसखः&#x9;007c&lt;br&gt;&#xA;कश्यप उवाच&#x9;008&lt;br&gt;&#xA;नैतस्येह यथास्माकं चत्वारश्च सहोदराः&#x9;008a&lt;br&gt;&#xA;देहि देहीति भिक्षन्ति तेन पीवाञ्शुनःसखः&#x9;008c&lt;br&gt;&#xA;भरद्वाज उवाच&#x9;009&lt;br&gt;&#xA;नैतस्येह यथास्माकं ब्रह्मबन्धोरचेतसः&#x9;009a&lt;br&gt;&#xA;शोको भार्यापवादेन तेन पीवाञ्शुनःसखः&#x9;009c&lt;br&gt;&#xA;गौतम उवाच&#x9;010&lt;br&gt;&#xA;नैतस्येह यथास्माकं त्रिकौशेयं हि राङ्कवम्&#x9;010a&lt;br&gt;&#xA;एकैकं वै त्रिवार्षीयं तेन पीवाञ्शुनःसखः&#x9;010c&lt;br&gt;&#xA;भीष्म उवाच&#x9;011&lt;br&gt;&#xA;अथ दृष्ट्वा परिव्राट्स तान्महर्षीञ्शुनःसखः&#x9;011a&lt;br&gt;&#xA;अभिगम्य यथान्यायं पाणिस्पर्शमथाचरत्&#x9;011c&lt;br&gt;&#xA;परिचर्यां वने तां तु क्षुत्प्रतीघातकारिकाम्&#x9;012a&lt;br&gt;&#xA;अन्योन्येन निवेद्याथ प्रातिष्ठन्त सहैव ते&#x9;012c&lt;br&gt;&#xA;एकनिश्चयकार्याश्च व्यचरन्त वनानि ते&#x9;013a&lt;br&gt;&#xA;आददानाः समुद्धृत्य मूलानि च फलानि च&#x9;013c&lt;br&gt;&#xA;कदाचिद्विचरन्तस्ते वृक्षैरविरलैर्वृताम्&#x9;014a&lt;br&gt;&#xA;शुचिवारिप्रसन्नोदां ददृशुः पद्मिनीं शुभाम्&#x9;014c&lt;br&gt;&#xA;बालादित्यवपुःप्रख्यैः पुष्करैरुपशोभिताम्&#x9;015a&lt;br&gt;&#xA;वैदूर्यवर्णसदृशैः पद्मपत्रैरथावृताम्&#x9;015c&lt;br&gt;&#xA;नानाविधैश्च विहगैर्जलप्रकरसेविभिः&#x9;016a&lt;br&gt;&#xA;एकद्वारामनादेयां सूपतीर्थामकर्दमाम्&#x9;016c&lt;br&gt;&#xA;वृषादर्भिप्रयुक्ता तु कृत्या विकृतदर्शना&#x9;017a&lt;br&gt;&#xA;यातुधानीति विख्याता पद्मिनीं तामरक्षत&#x9;017c&lt;br&gt;&#xA;शुनःसखसहायास्तु बिसार्थं ते महर्षयः&#x9;018a&lt;br&gt;&#xA;पद्मिनीमभिजग्मुस्ते सर्वे कृत्याभिरक्षिताम्&#x9;018c&lt;br&gt;&#xA;ततस्ते यातुधानीं तां दृष्ट्वा विकृतदर्शनाम्&#x9;019a&lt;br&gt;&#xA;स्थितां कमलिनीतीरे कृत्यामूचुर्महर्षयः&#x9;019c&lt;br&gt;&#xA;एका तिष्ठसि का नु त्वं कस्यार्थे किं प्रयोजनम्&#x9;020a&lt;br&gt;&#xA;पद्मिनीतीरमाश्रित्य ब्रूहि त्वं किं चिकीर्षसि&#x9;020c&lt;br&gt;&#xA;यातुधान्युवाच&#x9;021&lt;br&gt;&#xA;यास्मि सास्म्यनुयोगो मे न कर्तव्यः कथञ्चन&#x9;021a&lt;br&gt;&#xA;आरक्षिणीं मां पद्मिन्या वित्त सर्वे तपोधनाः&#x9;021c&lt;br&gt;&#xA;ऋषय ऊचुः&#x9;022&lt;br&gt;&#xA;सर्व एव क्षुधार्ताः स्म न चान्यत्किञ्चिदस्ति नः&#x9;022a&lt;br&gt;&#xA;भवत्याः सम्मते सर्वे गृह्णीमहि बिसान्युत&#x9;022c&lt;br&gt;&#xA;यातुधान्युवाच&#x9;023&lt;br&gt;&#xA;समयेन बिसानीतो गृह्णीध्वं कामकारतः&#x9;023a&lt;br&gt;&#xA;एकैको नाम मे प्रोक्त्वा ततो गृह्णीत माचिरम्&#x9;023c&lt;br&gt;&#xA;भीष्म उवाच&#x9;024&lt;br&gt;&#xA;विज्ञाय यातुधानीं तां कृत्यामृषिवधैषिणीम्&#x9;024a&lt;br&gt;&#xA;अत्रिः क्षुधापरीतात्मा ततो वचनमब्रवीत्&#x9;024c&lt;br&gt;&#xA;अरात्रिरत्रेः सा रात्रिर्यां नाधीते त्रिरद्य वै&#x9;025a&lt;br&gt;&#xA;अरात्रिरत्रिरित्येव नाम मे विद्धि शोभने&#x9;025c&lt;br&gt;&#xA;यातुधान्युवाच&#x9;026&lt;br&gt;&#xA;यथोदाहृतमेतत्ते मयि नाम महामुने&#x9;026a&lt;br&gt;&#xA;दुर्धार्यमेतन्मनसा गच्छावतर पद्मिनीम्&#x9;026c&lt;br&gt;&#xA;वसिष्ठ उवाच&#x9;027&lt;br&gt;&#xA;वसिष्ठोऽस्मि वरिष्ठोऽस्मि वसे वासं गृहेष्वपि&#x9;027a&lt;br&gt;&#xA;वरिष्ठत्वाच्च वासाच्च वसिष्ठ इति विद्धि माम्&#x9;027c&lt;br&gt;&#xA;यातुधान्युवाच&#x9;028&lt;br&gt;&#xA;नामनैरुक्तमेतत्ते दुःखव्याभाषिताक्षरम्&#x9;028a&lt;br&gt;&#xA;नैतद्धारयितुं शक्यं गच्छावतर पद्मिनीम्&#x9;028c&lt;br&gt;&#xA;कश्यप उवाच&#x9;029&lt;br&gt;&#xA;कुलं कुलं च कुपपः कुपयः कश्यपो द्विजः&#x9;029a&lt;br&gt;&#xA;काश्यः काशनिकाशत्वादेतन्मे नाम धारय&#x9;029c&lt;br&gt;&#xA;यातुधान्युवाच&#x9;030&lt;br&gt;&#xA;यथोदाहृतमेतत्ते मयि नाम महामुने&#x9;030a&lt;br&gt;&#xA;दुर्धार्यमेतन्मनसा गच्छावतर पद्मिनीम्&#x9;030c&lt;br&gt;&#xA;भरद्वाज उवाच&#x9;031&lt;br&gt;&#xA;भरे सुतान्भरे शिष्यान्भरे देवान्भरे द्विजान्&#x9;031a&lt;br&gt;&#xA;भरे भार्यामनव्याजो भरद्वाजोऽस्मि शोभने&#x9;031c&lt;br&gt;&#xA;यातुधान्युवाच&#x9;032&lt;br&gt;&#xA;नामनैरुक्तमेतत्ते दुःखव्याभाषिताक्षरम्&#x9;032a&lt;br&gt;&#xA;नैतद्धारयितुं शक्यं गच्छावतर पद्मिनीम्&#x9;032c&lt;br&gt;&#xA;गौतम उवाच&#x9;033&lt;br&gt;&#xA;गोदमो दमगोऽधूमो दमो दुर्दर्शनश्च ते&#x9;033a&lt;br&gt;&#xA;विद्धि मां गौतमं कृत्ये यातुधानि निबोध मे&#x9;033c&lt;br&gt;&#xA;यातुधान्युवाच&#x9;034&lt;br&gt;&#xA;यथोदाहृतमेतत्ते मयि नाम महामुने&#x9;034a&lt;br&gt;&#xA;नैतद्धारयितुं शक्यं गच्छावतर पद्मिनीम्&#x9;034c&lt;br&gt;&#xA;विश्वामित्र उवाच&#x9;035&lt;br&gt;&#xA;विश्वेदेवाश्च मे मित्रं मित्रमस्मि गवां तथा&#x9;035a&lt;br&gt;&#xA;विश्वामित्रमिति ख्यातं यातुधानि निबोध मे&#x9;035c&lt;br&gt;&#xA;यातुधान्युवाच&#x9;036&lt;br&gt;&#xA;नामनैरुक्तमेतत्ते दुःखव्याभाषिताक्षरम्&#x9;036a&lt;br&gt;&#xA;नैतद्धारयितुं शक्यं गच्छावतर पद्मिनीम्&#x9;036c&lt;br&gt;&#xA;जमदग्निरुवाच&#x9;037&lt;br&gt;&#xA;जाजमद्यजजा नाम मृजा माह जिजायिषे&#x9;037a&lt;br&gt;&#xA;जमदग्निरिति ख्यातमतो मां विद्धि शोभने&#x9;037c&lt;br&gt;&#xA;यातुधान्युवाच&#x9;038&lt;br&gt;&#xA;यथोदाहृतमेतत्ते मयि नाम महामुने&#x9;038a&lt;br&gt;&#xA;नैतद्धारयितुं शक्यं गच्छावतर पद्मिनीम्&#x9;038c&lt;br&gt;&#xA;अरुन्धत्युवाच&#x9;039&lt;br&gt;&#xA;धरां धरित्रीं वसुधां भर्तुस्तिष्ठाम्यनन्तरम्&#x9;039a&lt;br&gt;&#xA;मनोऽनुरुन्धती भर्तुरिति मां विद्ध्यरुन्धतीम्&#x9;039c&lt;br&gt;&#xA;यातुधान्युवाच&#x9;040&lt;br&gt;&#xA;नामनैरुक्तमेतत्ते दुःखव्याभाषिताक्षरम्&#x9;040a&lt;br&gt;&#xA;नैतद्धारयितुं शक्यं गच्छावतर पद्मिनीम्&#x9;040c&lt;br&gt;&#xA;गण्डोवाच&#x9;041&lt;br&gt;&#xA;गण्डं गण्डं गतवती गण्डगण्डेति सञ्ज्ञिता&#x9;041a&lt;br&gt;&#xA;गण्डगण्डेव गण्डेति विद्धि मानलसम्भवे&#x9;041c&lt;br&gt;&#xA;यातुधान्युवाच&#x9;042&lt;br&gt;&#xA;नामनैरुक्तमेतत्ते दुःखव्याभाषिताक्षरम्&#x9;042a&lt;br&gt;&#xA;नैतद्धारयितुं शक्यं गच्छावतर पद्मिनीम्&#x9;042c&lt;br&gt;&#xA;पशुसख उवाच&#x9;043&lt;br&gt;&#xA;सखा सखे यः सख्येयः पशूनां च सखा सदा&#x9;043a&lt;br&gt;&#xA;गौणं पशुसखेत्येवं विद्धि मामग्निसम्भवे&#x9;043c&lt;br&gt;&#xA;यातुधान्युवाच&#x9;044&lt;br&gt;&#xA;नामनैरुक्तमेतत्ते दुःखव्याभाषिताक्षरम्&#x9;044a&lt;br&gt;&#xA;नैतद्धारयितुं शक्यं गच्छावतर पद्मिनीम्&#x9;044c&lt;br&gt;&#xA;शुनःसख उवाच&#x9;045&lt;br&gt;&#xA;एभिरुक्तं यथा नाम नाहं वक्तुमिहोत्सहे&#x9;045a&lt;br&gt;&#xA;शुनःसखसखायं मां यातुधान्युपधारय&#x9;045c&lt;br&gt;&#xA;यातुधान्युवाच&#x9;046&lt;br&gt;&#xA;नाम तेऽव्यक्तमुक्तं वै वाक्यं सन्दिग्धया गिरा&#x9;046a&lt;br&gt;&#xA;तस्मात्सकृदिदानीं त्वं ब्रूहि यन्नाम ते द्विज&#x9;046c&lt;br&gt;&#xA;शुनःसख उवाच&#x9;047&lt;br&gt;&#xA;सकृदुक्तं मया नाम न गृहीतं यदा त्वया&#x9;047a&lt;br&gt;&#xA;तस्मात्त्रिदण्डाभिहता गच्छ भस्मेति माचिरम्&#x9;047c&lt;br&gt;&#xA;भीष्म उवाच&#x9;048&lt;br&gt;&#xA;सा ब्रह्मदण्डकल्पेन तेन मूर्ध्नि हता तदा&#x9;048a&lt;br&gt;&#xA;कृत्या पपात मेदिन्यां भस्मसाच्च जगाम ह&#x9;048c&lt;br&gt;&#xA;शुनःसखश्च हत्वा तां यातुधानीं महाबलाम्&#x9;049a&lt;br&gt;&#xA;भुवि त्रिदण्डं विष्टभ्य शाद्वले समुपाविशत्&#x9;049c&lt;br&gt;&#xA;ततस्ते मुनयः सर्वे पुष्कराणि बिसानि च&#x9;050a&lt;br&gt;&#xA;यथाकाममुपादाय समुत्तस्थुर्मुदान्विताः&#x9;050c&lt;br&gt;&#xA;श्रमेण महता युक्तास्ते बिसानि कलापशः&#x9;051a&lt;br&gt;&#xA;तीरे निक्षिप्य पद्मिन्यास्तर्पणं चक्रुरम्भसा&#x9;051c&lt;br&gt;&#xA;अथोत्थाय जलात्तस्मात्सर्वे ते वै समागमन्&#x9;052a&lt;br&gt;&#xA;नापश्यंश्चापि ते तानि बिसानि पुरुषर्षभ&#x9;052c&lt;br&gt;&#xA;ऋषय ऊचुः&#x9;053&lt;br&gt;&#xA;केन क्षुधाभिभूतानामस्माकं पापकर्मणा&#x9;053a&lt;br&gt;&#xA;नृशंसेनापनीतानि बिसान्याहारकाङ्क्षिणाम्&#x9;053c&lt;br&gt;&#xA;ते शङ्कमानास्त्वन्योन्यं पप्रच्छुर्द्विजसत्तमाः&#x9;054a&lt;br&gt;&#xA;त ऊचुः शपथं सर्वे कुर्म इत्यरिकर्शन&#x9;054c&lt;br&gt;&#xA;त उक्त्वा बाढमित्येव सर्व एव शुनःसखम्&#x9;055a&lt;br&gt;&#xA;क्षुधार्ताः सुपरिश्रान्ताः शपथायोपचक्रमुः&#x9;055c&lt;br&gt;&#xA;अत्रिरुवाच&#x9;056&lt;br&gt;&#xA;स गां स्पृशतु पादेन सूर्यं च प्रतिमेहतु&#x9;056a&lt;br&gt;&#xA;अनध्यायेष्वधीयीत बिसस्तैन्यं करोति यः&#x9;056c&lt;br&gt;&#xA;वसिष्ठ उवाच&#x9;057&lt;br&gt;&#xA;अनध्यायपरो लोके शुनः स परिकर्षतु&#x9;057a&lt;br&gt;&#xA;परिव्राट्कामवृत्तोऽस्तु बिसस्तैन्यं करोति यः&#x9;057c&lt;br&gt;&#xA;शरणागतं हन्तु मित्रं स्वसुतां चोपजीवतु&#x9;058a&lt;br&gt;&#xA;अर्थान्काङ्क्षतु कीनाशाद्बिसस्तैन्यं करोति यः&#x9;058c&lt;br&gt;&#xA;कश्यप उवाच&#x9;059&lt;br&gt;&#xA;सर्वत्र सर्वं पणतु न्यासलोपं करोतु च&#x9;059a&lt;br&gt;&#xA;कूटसाक्षित्वमभ्येतु बिसस्तैन्यं करोति यः&#x9;059c&lt;br&gt;&#xA;वृथामांसं समश्नातु वृथादानं करोतु च&#x9;060a&lt;br&gt;&#xA;यातु स्त्रियं दिवा चैव बिसस्तैन्यं करोति यः&#x9;060c&lt;br&gt;&#xA;भरद्वाज उवाच&#x9;061&lt;br&gt;&#xA;नृशंसस्त्यक्तधर्मास्तु स्त्रीषु ज्ञातिषु गोषु च&#x9;061a&lt;br&gt;&#xA;ब्राह्मणं चापि जयतां बिसस्तैन्यं करोति यः&#x9;061c&lt;br&gt;&#xA;उपाध्यायमधः कृत्वा ऋचोऽध्येतु यजूंषि च&#x9;062a&lt;br&gt;&#xA;जुहोतु च स कक्षाग्नौ बिसस्तैन्यं करोति यः&#x9;062c&lt;br&gt;&#xA;जमदग्निरुवाच&#x9;063&lt;br&gt;&#xA;पुरीषमुत्सृजत्वप्सु हन्तु गां चापि दोहिनीम्&#x9;063a&lt;br&gt;&#xA;अनृतौ मैथुनं यातु बिसस्तैन्यं करोति यः&#x9;063c&lt;br&gt;&#xA;द्वेष्यो भार्योपजीवी स्याद्दूरबन्धुश्च वैरवान्&#x9;064a&lt;br&gt;&#xA;अन्योन्यस्यातिथिश्चास्तु बिसस्तैन्यं करोति यः&#x9;064c&lt;br&gt;&#xA;गौतम उवाच&#x9;065&lt;br&gt;&#xA;अधीत्य वेदांस्त्यजतु त्रीनग्नीनपविध्यतु&#x9;065a&lt;br&gt;&#xA;विक्रीणातु तथा सोमं बिसस्तैन्यं करोति यः&#x9;065c&lt;br&gt;&#xA;उदपानप्लवे ग्रामे ब्राह्मणो वृषलीपतिः&#x9;066a&lt;br&gt;&#xA;तस्य सालोक्यतां यातु बिसस्तैन्यं करोति यः&#x9;066c&lt;br&gt;&#xA;विश्वामित्र उवाच&#x9;067&lt;br&gt;&#xA;जीवतो वै गुरून्भृत्यान्भरन्त्वस्य परे जनाः&#x9;067a&lt;br&gt;&#xA;अगतिर्बहुपुत्रः स्याद्बिसस्तैन्यं करोति यः&#x9;067c&lt;br&gt;&#xA;अशुचिर्ब्रह्मकूटोऽस्तु ऋद्ध्या चैवाप्यहङ्कृतः&#x9;068a&lt;br&gt;&#xA;कर्षको मत्सरी चास्तु बिसस्तैन्यं करोति यः&#x9;068c&lt;br&gt;&#xA;वर्षान्करोतु भृतको राज्ञश्चास्तु पुरोहितः&#x9;069a&lt;br&gt;&#xA;अयाज्यस्य भवेदृत्विग्बिसस्तैन्यं करोति यः&#x9;069c&lt;br&gt;&#xA;अरुन्धत्युवाच&#x9;070&lt;br&gt;&#xA;नित्यं परिवदेच्छ्वश्रूं भर्तुर्भवतु दुर्मनाः&#x9;070a&lt;br&gt;&#xA;एका स्वादु समश्नातु बिसस्तैन्यं करोति या&#x9;070c&lt;br&gt;&#xA;ज्ञातीनां गृहमध्यस्था सक्तूनत्तु दिनक्षये&#x9;071a&lt;br&gt;&#xA;अभाग्यावीरसूरस्तु बिसस्तैन्यं करोति या&#x9;071c&lt;br&gt;&#xA;गण्डोवाच&#x9;072&lt;br&gt;&#xA;अनृतं भाषतु सदा साधुभिश्च विरुध्यतु&#x9;072a&lt;br&gt;&#xA;ददातु कन्यां शुल्केन बिसस्तैन्यं करोति या&#x9;072c&lt;br&gt;&#xA;साधयित्वा स्वयं प्राशेद्दास्ये जीवतु चैव ह&#x9;073a&lt;br&gt;&#xA;विकर्मणा प्रमीयेत बिसस्तैन्यं करोति या&#x9;073c&lt;br&gt;&#xA;पशुसख उवाच&#x9;074&lt;br&gt;&#xA;दास्य एव प्रजायेत सोऽप्रसूतिरकिञ्चनः&#x9;074a&lt;br&gt;&#xA;दैवतेष्वनमस्कारो बिसस्तैन्यं करोति यः&#x9;074c&lt;br&gt;&#xA;शुनःसख उवाच&#x9;075&lt;br&gt;&#xA;अध्वर्यवे दुहितरं ददातु च्छन्दोगे वा चरितब्रह्मचर्ये&#x9;075a&lt;br&gt;&#xA;आथर्वणं वेदमधीत्य विप्रः स्नायीत यो वै हरते बिसानि&#x9;075c&lt;br&gt;&#xA;ऋषय ऊचुः&#x9;076&lt;br&gt;&#xA;इष्टमेतद्द्विजातीनां योऽयं ते शपथः कृतः&#x9;076a&lt;br&gt;&#xA;त्वया कृतं बिसस्तैन्यं सर्वेषां नः शुनःसख&#x9;076c&lt;br&gt;&#xA;शुनःसख उवाच&#x9;077&lt;br&gt;&#xA;न्यस्तमाद्यमपश्यद्भिर्यदुक्तं कृतकर्मभिः&#x9;077a&lt;br&gt;&#xA;सत्यमेतन्न मिथ्यैतद्बिसस्तैन्यं कृतं मया&#x9;077c&lt;br&gt;&#xA;मया ह्यन्तर्हितानीह बिसानीमानि पश्यत&#x9;078a&lt;br&gt;&#xA;परीक्षार्थं भगवतां कृतमेतन्मयानघाः&#x9;078c&lt;br&gt;&#xA;रक्षणार्थं च सर्वेषां भवतामहमागतः&#x9;078e&lt;br&gt;&#xA;यातुधानी ह्यतिक्रुद्धा कृत्यैषा वो वधैषिणी&#x9;079a&lt;br&gt;&#xA;वृषादर्भिप्रयुक्तैषा निहता मे तपोधनाः&#x9;079c&lt;br&gt;&#xA;दुष्टा हिंस्यादियं पापा युष्मान्प्रत्यग्निसम्भवा&#x9;080a&lt;br&gt;&#xA;तस्मादस्म्यागतो विप्रा वासवं मां निबोधत&#x9;080c&lt;br&gt;&#xA;अलोभादक्षया लोकाः प्राप्ता वः सार्वकामिकाः&#x9;081a&lt;br&gt;&#xA;उत्तिष्ठध्वमितः क्षिप्रं तानवाप्नुत वै द्विजाः&#x9;081c&lt;br&gt;&#xA;भीष्म उवाच&#x9;082&lt;br&gt;&#xA;ततो महर्षयः प्रीतास्तथेत्युक्त्वा पुरन्दरम्&#x9;082a&lt;br&gt;&#xA;सहैव त्रिदशेन्द्रेण सर्वे जग्मुस्त्रिविष्टपम्&#x9;082c&lt;br&gt;&#xA;एवमेते महात्मानो भोगैर्बहुविधैरपि&#x9;083a&lt;br&gt;&#xA;क्षुधा परमया युक्ताश्छन्द्यमाना महात्मभिः&#x9;083c&lt;br&gt;&#xA;नैव लोभं तदा चक्रुस्ततः स्वर्गमवाप्नुवन्&#x9;083e&lt;br&gt;&#xA;तस्मात्सर्वास्ववस्थासु नरो लोभं विवर्जयेत्&#x9;084a&lt;br&gt;&#xA;एष धर्मः परो राजन्नलोभ इति विश्रुतः&#x9;084c&lt;br&gt;&#xA;इदं नरः सच्चरितं समवायेषु कीर्तयेत्&#x9;085a&lt;br&gt;&#xA;सुखभागी च भवति न च दुर्गाण्यवाप्नुते&#x9;085c&lt;br&gt;&#xA;प्रीयन्ते पितरश्चास्य ऋषयो देवतास्तथा&#x9;086a&lt;br&gt;&#xA;यशोधर्मार्थभागी च भवति प्रेत्य मानवः&#x9;086c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/096/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/096/</guid>
      <description>&lt;p&gt;भीष्म उवाच&#x9;001&lt;br&gt;&#xA;अत्रैवोदाहरन्तीममितिहासं पुरातनम्&#x9;001a&lt;br&gt;&#xA;यद्वृत्तं तीर्थयात्रायां शपथं प्रति तच्छृणु&#x9;001c&lt;br&gt;&#xA;पुष्करार्थं कृतं स्तैन्यं पुरा भरतसत्तम&#x9;002a&lt;br&gt;&#xA;राजर्षिभिर्महाराज तथैव च द्विजर्षिभिः&#x9;002c&lt;br&gt;&#xA;ऋषयः समेताः पश्चिमे वै प्रभासे समागता मन्त्रममन्त्रयन्त&#x9;003a&lt;br&gt;&#xA;चराम सर्वे पृथिवीं पुण्यतीर्थां तन्नः कार्यं हन्त गच्छाम सर्वे&#x9;003c&lt;br&gt;&#xA;शुक्रोऽङ्गिराश्चैव कविश्च विद्वांस्तथागस्त्यो नारदपर्वतौ च&#x9;004a&lt;br&gt;&#xA;भृगुर्वसिष्ठः कश्यपो गौतमश्च विश्वामित्रो जमदग्निश्च राजन्&#x9;004c&lt;br&gt;&#xA;ऋषिस्तथा गालवोऽथाष्टकश्च भरद्वाजोऽरुन्धती वालखिल्याः&#x9;005a&lt;br&gt;&#xA;शिबिर्दिलीपो नहुषोऽम्बरीषो राजा ययातिर्धुन्धुमारोऽथ पूरुः&#x9;005c&lt;br&gt;&#xA;जग्मुः पुरस्कृत्य महानुभावं शतक्रतुं वृत्रहणं नरेन्द्र&#x9;006a&lt;br&gt;&#xA;तीर्थानि सर्वाणि परिक्रमन्तो माघ्यां ययुः कौशिकीं पुण्यतीर्थाम्&#x9;006c&lt;br&gt;&#xA;सर्वेषु तीर्थेष्वथ धूतपापा जग्मुस्ततो ब्रह्मसरः सुपुण्यम्&#x9;007a&lt;br&gt;&#xA;देवस्य तीर्थे जलमग्निकल्पा विगाह्य ते भुक्तबिसप्रसूनाः&#x9;007c&lt;br&gt;&#xA;केचिद्बिसान्यखनंस्तत्र राजन्नन्ये मृणालान्यखनंस्तत्र विप्राः&#x9;008a&lt;br&gt;&#xA;अथापश्यन्पुष्करं ते ह्रियन्तं ह्रदादगस्त्येन समुद्धृतं वै&#x9;008c&lt;br&gt;&#xA;तानाह सर्वानृषिमुख्यानगस्त्यः केनादत्तं पुष्करं मे सुजातम्&#x9;009a&lt;br&gt;&#xA;युष्माञ्शङ्के दीयतां पुष्करं मे न वै भवन्तो हर्तुमर्हन्ति पद्मम्&#x9;009c&lt;br&gt;&#xA;शृणोमि कालो हिंसते धर्मवीर्यं सेयं प्राप्ता वर्धते धर्मपीडा&#x9;010a&lt;br&gt;&#xA;पुराधर्मो वर्धते नेह यावत्तावद्गच्छामि परलोकं चिराय&#x9;010c&lt;br&gt;&#xA;पुरा वेदान्ब्राह्मणा ग्राममध्ये घुष्टस्वरा वृषलाञ्श्रावयन्ति&#x9;011a&lt;br&gt;&#xA;पुरा राजा व्यवहारानधर्म्यान्पश्यत्यहं परलोकं व्रजामि&#x9;011c&lt;br&gt;&#xA;पुरावरान्प्रत्यवरान्गरीयसो यावन्नरा नावमंस्यन्ति सर्वे&#x9;012a&lt;br&gt;&#xA;तमोत्तरं यावदिदं न वर्तते तावद्व्रजामि परलोकं चिराय&#x9;012c&lt;br&gt;&#xA;पुरा प्रपश्यामि परेण मर्त्यान्बलीयसा दुर्बलान्भुज्यमानान्&#x9;013a&lt;br&gt;&#xA;तस्माद्यास्यामि परलोकं चिराय न ह्युत्सहे द्रष्टुमीदृङ्नृलोके&#x9;013c&lt;br&gt;&#xA;तमाहुरार्ता ऋषयो महर्षिं न ते वयं पुष्करं चोरयामः&#x9;014a&lt;br&gt;&#xA;मिथ्याभिषङ्गो भवता न कार्यः शपाम तीक्ष्णाञ्शपथान्महर्षे&#x9;014c&lt;br&gt;&#xA;ते निश्चितास्तत्र महर्षयस्तु सम्मन्यन्तो धर्ममेवं नरेन्द्र&#x9;015a&lt;br&gt;&#xA;ततोऽशपञ्शपथान्पर्ययेण सहैव ते पार्थिव पुत्रपौत्रैः&#x9;015c&lt;br&gt;&#xA;भृगुरुवाच&#x9;016&lt;br&gt;&#xA;प्रत्याक्रोशेदिहाक्रुष्टस्ताडितः प्रतिताडयेत्&#x9;016a&lt;br&gt;&#xA;खादेच्च पृष्ठमांसानि यस्ते हरति पुष्करम्&#x9;016c&lt;br&gt;&#xA;वसिष्ठ उवाच&#x9;017&lt;br&gt;&#xA;अस्वाध्यायपरो लोके श्वानं च परिकर्षतु&#x9;017a&lt;br&gt;&#xA;पुरे च भिक्षुर्भवतु यस्ते हरति पुष्करम्&#x9;017c&lt;br&gt;&#xA;कश्यप उवाच&#x9;018&lt;br&gt;&#xA;सर्वत्र सर्वं पणतु न्यासे लोभं करोतु च&#x9;018a&lt;br&gt;&#xA;कूटसाक्षित्वमभ्येतु यस्ते हरति पुष्करम्&#x9;018c&lt;br&gt;&#xA;गौतम उवाच&#x9;019&lt;br&gt;&#xA;जीवत्वहङ्कृतो बुद्ध्या विपणत्वधमेन सः&#x9;019a&lt;br&gt;&#xA;कर्षको मत्सरी चास्तु यस्ते हरति पुष्करम्&#x9;019c&lt;br&gt;&#xA;अङ्गिरा उवाच&#x9;020&lt;br&gt;&#xA;अशुचिर्ब्रह्मकूटोऽस्तु श्वानं च परिकर्षतु&#x9;020a&lt;br&gt;&#xA;ब्रह्महानिकृतिश्चास्तु यस्ते हरति पुष्करम्&#x9;020c&lt;br&gt;&#xA;धुन्धुमार उवाच&#x9;021&lt;br&gt;&#xA;अकृतज्ञोऽस्तु मित्राणां शूद्रायां तु प्रजायतु&#x9;021a&lt;br&gt;&#xA;एकः सम्पन्नमश्नातु यस्ते हरति पुष्करम्&#x9;021c&lt;br&gt;&#xA;पूरुरुवाच&#x9;022&lt;br&gt;&#xA;चिकित्सायां प्रचरतु भार्यया चैव पुष्यतु&#x9;022a&lt;br&gt;&#xA;श्वशुरात्तस्य वृत्तिः स्याद्यस्ते हरति पुष्करम्&#x9;022c&lt;br&gt;&#xA;दिलीप उवाच&#x9;023&lt;br&gt;&#xA;उदपानप्लवे ग्रामे ब्राह्मणो वृषलीपतिः&#x9;023a&lt;br&gt;&#xA;तस्य लोकान्स व्रजतु यस्ते हरति पुष्करम्&#x9;023c&lt;br&gt;&#xA;शुक्र उवाच&#x9;024&lt;br&gt;&#xA;पृष्ठमांसं समश्नातु दिवा गच्छतु मैथुनम्&#x9;024a&lt;br&gt;&#xA;प्रेष्यो भवतु राज्ञश्च यस्ते हरति पुष्करम्&#x9;024c&lt;br&gt;&#xA;जमदग्निरुवाच&#x9;025&lt;br&gt;&#xA;अनध्यायेष्वधीयीत मित्रं श्राद्धे च भोजयेत्&#x9;025a&lt;br&gt;&#xA;श्राद्धे शूद्रस्य चाश्नीयाद्यस्ते हरति पुष्करम्&#x9;025c&lt;br&gt;&#xA;शिबिरुवाच&#x9;026&lt;br&gt;&#xA;अनाहिताग्निर्म्रियतां यज्ञे विघ्नं करोतु च&#x9;026a&lt;br&gt;&#xA;तपस्विभिर्विरुध्येत यस्ते हरति पुष्करम्&#x9;026c&lt;br&gt;&#xA;ययातिरुवाच&#x9;027&lt;br&gt;&#xA;अनृतौ जटी व्रतिन्यां वै भार्यायां सम्प्रजायतु&#x9;027a&lt;br&gt;&#xA;निराकरोतु वेदांश्च यस्ते हरति पुष्करम्&#x9;027c&lt;br&gt;&#xA;नहुष उवाच&#x9;028&lt;br&gt;&#xA;अतिथिं गृहस्थो नुदतु कामवृत्तोऽस्तु दीक्षितः&#x9;028a&lt;br&gt;&#xA;विद्यां प्रयच्छतु भृतो यस्ते हरति पुष्करम्&#x9;028c&lt;br&gt;&#xA;अम्बरीष उवाच&#x9;029&lt;br&gt;&#xA;नृशंसस्त्यक्तधर्मोऽस्तु स्त्रीषु ज्ञातिषु गोषु च&#x9;029a&lt;br&gt;&#xA;ब्राह्मणं चापि जहतु यस्ते हरति पुष्करम्&#x9;029c&lt;br&gt;&#xA;नारद उवाच&#x9;030&lt;br&gt;&#xA;गूढोऽज्ञानी बहिः शास्त्रं पठतां विस्वरं पदम्&#x9;030a&lt;br&gt;&#xA;गरीयसोऽवजानातु यस्ते हरति पुष्करम्&#x9;030c&lt;br&gt;&#xA;नाभाग उवाच&#x9;031&lt;br&gt;&#xA;अनृतं भाषतु सदा सद्भिश्चैव विरुध्यतु&#x9;031a&lt;br&gt;&#xA;शुल्केन कन्यां ददतु यस्ते हरति पुष्करम्&#x9;031c&lt;br&gt;&#xA;कविरुवाच&#x9;032&lt;br&gt;&#xA;पदा स गां ताडयतु सूर्यं च प्रति मेहतु&#x9;032a&lt;br&gt;&#xA;शरणागतं च त्यजतु यस्ते हरति पुष्करम्&#x9;032c&lt;br&gt;&#xA;विश्वामित्र उवाच&#x9;033&lt;br&gt;&#xA;करोतु भृतकोऽवर्षां राज्ञश्चास्तु पुरोहितः&#x9;033a&lt;br&gt;&#xA;ऋत्विगस्तु ह्ययाज्यस्य यस्ते हरति पुष्करम्&#x9;033c&lt;br&gt;&#xA;पर्वत उवाच&#x9;034&lt;br&gt;&#xA;ग्रामे चाधिकृतः सोऽस्तु खरयानेन गच्छतु&#x9;034a&lt;br&gt;&#xA;शुनः कर्षतु वृत्त्यर्थे यस्ते हरति पुष्करम्&#x9;034c&lt;br&gt;&#xA;भरद्वाज उवाच&#x9;035&lt;br&gt;&#xA;सर्वपापसमादानं नृशंसे चानृते च यत्&#x9;035a&lt;br&gt;&#xA;तत्तस्यास्तु सदा पापं यस्ते हरति पुष्करम्&#x9;035c&lt;br&gt;&#xA;अष्टक उवाच&#x9;036&lt;br&gt;&#xA;स राजास्त्वकृतप्रज्ञः कामवृत्तिश्च पापकृत्&#x9;036a&lt;br&gt;&#xA;अधर्मेणानुशास्तूर्वीं यस्ते हरति पुष्करम्&#x9;036c&lt;br&gt;&#xA;गालव उवाच&#x9;037&lt;br&gt;&#xA;पापिष्ठेभ्यस्त्वनर्घार्हः स नरोऽस्तु स्वपापकृत्&#x9;037a&lt;br&gt;&#xA;दत्त्वा दानं कीर्तयतु यस्ते हरति पुष्करम्&#x9;037c&lt;br&gt;&#xA;अरुन्धत्युवाच&#x9;038&lt;br&gt;&#xA;श्वश्र्वापवादं वदतु भर्तुर्भवतु दुर्मनाः&#x9;038a&lt;br&gt;&#xA;एका स्वादु समश्नातु या ते हरति पुष्करम्&#x9;038c&lt;br&gt;&#xA;वालखिल्या ऊचुः&#x9;039&lt;br&gt;&#xA;एकपादेन वृत्त्यर्थं ग्रामद्वारे स तिष्ठतु&#x9;039a&lt;br&gt;&#xA;धर्मज्ञस्त्यक्तधर्मोऽस्तु यस्ते हरति पुष्करम्&#x9;039c&lt;br&gt;&#xA;पशुसख उवाच&#x9;040&lt;br&gt;&#xA;अग्निहोत्रमनादृत्य सुखं स्वपतु स द्विजः&#x9;040a&lt;br&gt;&#xA;परिव्राट्कामवृत्तोऽस्तु यस्ते हरति पुष्करम्&#x9;040c&lt;br&gt;&#xA;सुरभ्युवाच&#x9;041&lt;br&gt;&#xA;बाल्वजेन निदानेन कांस्यं भवतु दोहनम्&#x9;041a&lt;br&gt;&#xA;दुह्येत परवत्सेन या ते हरति पुष्करम्&#x9;041c&lt;br&gt;&#xA;भीष्म उवाच&#x9;042&lt;br&gt;&#xA;ततस्तु तैः शपथैः शप्यमानैर्नानाविधैर्बहुभिः कौरवेन्द्र&#x9;042a&lt;br&gt;&#xA;सहस्राक्षो देवराट्सम्प्रहृष्टः समीक्ष्य तं कोपनं विप्रमुख्यम्&#x9;042c&lt;br&gt;&#xA;अथाब्रवीन्मघवा प्रत्ययं स्वं समाभाष्य तमृषिं जातरोषम्&#x9;043a&lt;br&gt;&#xA;ब्रह्मर्षिदेवर्षिनृपर्षिमध्ये यत्तन्निबोधेह ममाद्य राजन्&#x9;043c&lt;br&gt;&#xA;शक्र उवाच&#x9;044&lt;br&gt;&#xA;अध्वर्यवे दुहितरं ददातु च्छन्दोगे वा चरितब्रह्मचर्ये&#x9;044a&lt;br&gt;&#xA;आथर्वणं वेदमधीत्य विप्रः स्नायीत यः पुष्करमाददाति&#x9;044c&lt;br&gt;&#xA;सर्वान्वेदानधीयीत पुण्यशीलोऽस्तु धार्मिकः&#x9;045a&lt;br&gt;&#xA;ब्रह्मणः सदनं यातु यस्ते हरति पुष्करम्&#x9;045c&lt;br&gt;&#xA;अगस्त्य उवाच&#x9;046&lt;br&gt;&#xA;आशीर्वादस्त्वया प्रोक्तः शपथो बलसूदन&#x9;046a&lt;br&gt;&#xA;दीयतां पुष्करं मह्यमेष धर्मः सनातनः&#x9;046c&lt;br&gt;&#xA;इन्द्र उवाच&#x9;047&lt;br&gt;&#xA;न मया भगवल्ँलोभाद्धृतं पुष्करमद्य वै&#x9;047a&lt;br&gt;&#xA;धर्मं तु श्रोतुकामेन हृतं न क्रोद्धुमर्हसि&#x9;047c&lt;br&gt;&#xA;धर्मः श्रुतिसमुत्कर्षो धर्मसेतुरनामयः&#x9;048a&lt;br&gt;&#xA;आर्षो वै शाश्वतो नित्यमव्ययोऽयं मया श्रुतः&#x9;048c&lt;br&gt;&#xA;तदिदं गृह्यतां विद्वन्पुष्करं मुनिसत्तम&#x9;049a&lt;br&gt;&#xA;अतिक्रमं मे भगवन्क्षन्तुमर्हस्यनिन्दित&#x9;049c&lt;br&gt;&#xA;इत्युक्तः स महेन्द्रेण तपस्वी कोपनो भृशम्&#x9;050a&lt;br&gt;&#xA;जग्राह पुष्करं धीमान्प्रसन्नश्चाभवन्मुनिः&#x9;050c&lt;br&gt;&#xA;प्रययुस्ते ततो भूयस्तीर्थानि वनगोचराः&#x9;051a&lt;br&gt;&#xA;पुण्यतीर्थेषु च तथा गात्राण्याप्लावयन्ति ते&#x9;051c&lt;br&gt;&#xA;आख्यानं य इदं युक्तः पठेत्पर्वणि पर्वणि&#x9;052a&lt;br&gt;&#xA;न मूर्खं जनयेत्पुत्रं न भवेच्च निराकृतिः&#x9;052c&lt;br&gt;&#xA;न तमापत्स्पृशेत्काचिन्न ज्वरो न रुजश्च ह&#x9;053a&lt;br&gt;&#xA;विरजाः श्रेयसा युक्तः प्रेत्य स्वर्गमवाप्नुयात्&#x9;053c&lt;br&gt;&#xA;यश्च शास्त्रमनुध्यायेदृषिभिः परिपालितम्&#x9;054a&lt;br&gt;&#xA;स गच्छेद्ब्रह्मणो लोकमव्ययं च नरोत्तम&#x9;054c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/097/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/097/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;यदिदं श्राद्धधर्मेषु दीयते भरतर्षभ&#x9;001a&lt;br&gt;&#xA;छत्रं चोपानहौ चैव केनैतत्सम्प्रवर्तितम्&#x9;001c&lt;br&gt;&#xA;कथं चैतत्समुत्पन्नं किमर्थं च प्रदीयते&#x9;001e&lt;br&gt;&#xA;न केवलं श्राद्धधर्मे पुण्यकेष्वपि दीयते&#x9;002a&lt;br&gt;&#xA;एतद्विस्तरतो राजञ्श्रोतुमिच्छामि तत्त्वतः&#x9;002c&lt;br&gt;&#xA;भीष्म उवाच&#x9;003&lt;br&gt;&#xA;शृणु राजन्नवहितश्छत्रोपानहविस्तरम्&#x9;003a&lt;br&gt;&#xA;यथैतत्प्रथितं लोके येन चैतत्प्रवर्तितम्&#x9;003c&lt;br&gt;&#xA;यथा चाक्षय्यतां प्राप्तं पुण्यतां च यथा गतम्&#x9;004a&lt;br&gt;&#xA;सर्वमेतदशेषेण प्रवक्ष्यामि जनाधिप&#x9;004c&lt;br&gt;&#xA;इतिहासं पुरावृत्तमिमं शृणु नराधिप&#x9;005a&lt;br&gt;&#xA;जमदग्नेश्च संवादं सूर्यस्य च महात्मनः&#x9;005c&lt;br&gt;&#xA;पुरा स भगवान्साक्षाद्धनुषाक्रीडत प्रभो&#x9;006a&lt;br&gt;&#xA;सन्धाय सन्धाय शरांश्चिक्षेप किल भार्गवः&#x9;006c&lt;br&gt;&#xA;तान्क्षिप्तान्रेणुका सर्वांस्तस्येषून्दीप्ततेजसः&#x9;007a&lt;br&gt;&#xA;आनाय्य सा तदा तस्मै प्रादादसकृदच्युत&#x9;007c&lt;br&gt;&#xA;अथ तेन स शब्देन ज्यातलस्य शरस्य च&#x9;008a&lt;br&gt;&#xA;प्रहृष्टः सम्प्रचिक्षेप सा च प्रत्याजहार तान्&#x9;008c&lt;br&gt;&#xA;ततो मध्याह्नमारूढे ज्येष्ठामूले दिवाकरे&#x9;009a&lt;br&gt;&#xA;स सायकान्द्विजो विद्ध्वा रेणुकामिदमब्रवीत्&#x9;009c&lt;br&gt;&#xA;गच्छानय विशालाक्षि शरानेतान्धनुश्च्युतान्&#x9;010a&lt;br&gt;&#xA;यावदेतान्पुनः सुभ्रु क्षिपामीति जनाधिप&#x9;010c&lt;br&gt;&#xA;सा गच्छत्यन्तरा छायां वृक्षमाश्रित्य भामिनी&#x9;011a&lt;br&gt;&#xA;तस्थौ तस्या हि सन्तप्तं शिरः पादौ तथैव च&#x9;011c&lt;br&gt;&#xA;स्थिता सा तु मुहूर्तं वै भर्तुः शापभयाच्छुभा&#x9;012a&lt;br&gt;&#xA;ययावानयितुं भूयः सायकानसितेक्षणा&#x9;012c&lt;br&gt;&#xA;प्रत्याजगाम च शरांस्तानादाय यशस्विनी&#x9;012e&lt;br&gt;&#xA;सा प्रस्विन्ना सुचार्वङ्गी पद्भ्यां दुःखं नियच्छती&#x9;013a&lt;br&gt;&#xA;उपाजगाम भर्तारं भयाद्भर्तुः प्रवेपती&#x9;013c&lt;br&gt;&#xA;स तामृषिस्ततः क्रुद्धो वाक्यमाह शुभाननाम्&#x9;014a&lt;br&gt;&#xA;रेणुके किं चिरेण त्वमागतेति पुनः पुनः&#x9;014c&lt;br&gt;&#xA;रेणुकोवाच&#x9;015&lt;br&gt;&#xA;शिरस्तावत्प्रदीप्तं मे पादौ चैव तपोधन&#x9;015a&lt;br&gt;&#xA;सूर्यतेजोनिरुद्धाहं वृक्षच्छायामुपाश्रिता&#x9;015c&lt;br&gt;&#xA;एतस्मात्कारणाद्ब्रह्मंश्चिरमेतत्कृतं मया&#x9;016a&lt;br&gt;&#xA;एतज्ज्ञात्वा मम विभो मा क्रुधस्त्वं तपोधन&#x9;016c&lt;br&gt;&#xA;जमदग्निरुवाच&#x9;017&lt;br&gt;&#xA;अद्यैनं दीप्तकिरणं रेणुके तव दुःखदम्&#x9;017a&lt;br&gt;&#xA;शरैर्निपातयिष्यामि सूर्यमस्त्राग्नितेजसा&#x9;017c&lt;br&gt;&#xA;भीष्म उवाच&#x9;018&lt;br&gt;&#xA;स विस्फार्य धनुर्दिव्यं गृहीत्वा च बहूञ्शरान्&#x9;018a&lt;br&gt;&#xA;अतिष्ठत्सूर्यमभितो यतो याति ततोमुखः&#x9;018c&lt;br&gt;&#xA;अथ तं प्रहरिष्यन्तं सूर्योऽभ्येत्य वचोऽब्रवीत्&#x9;019a&lt;br&gt;&#xA;द्विजरूपेण कौन्तेय किं ते सूर्योऽपराध्यते&#x9;019c&lt;br&gt;&#xA;आदत्ते रश्मिभिः सूर्यो दिवि विद्वंस्ततस्ततः&#x9;020a&lt;br&gt;&#xA;रसं स तं वै वर्षासु प्रवर्षति दिवाकरः&#x9;020c&lt;br&gt;&#xA;ततोऽन्नं जायते विप्र मनुष्याणां सुखावहम्&#x9;021a&lt;br&gt;&#xA;अन्नं प्राणा इति यथा वेदेषु परिपठ्यते&#x9;021c&lt;br&gt;&#xA;अथाभ्रेषु निगूढश्च रश्मिभिः परिवारितः&#x9;022a&lt;br&gt;&#xA;सप्त द्वीपानिमान्ब्रह्मन्वर्षेणाभिप्रवर्षति&#x9;022c&lt;br&gt;&#xA;ततस्तदौषधीनां च वीरुधां पत्रपुष्पजम्&#x9;023a&lt;br&gt;&#xA;सर्वं वर्षाभिनिर्वृत्तमन्नं सम्भवति प्रभो&#x9;023c&lt;br&gt;&#xA;जातकर्माणि सर्वाणि व्रतोपनयनानि च&#x9;024a&lt;br&gt;&#xA;गोदानानि विवाहाश्च तथा यज्ञसमृद्धयः&#x9;024c&lt;br&gt;&#xA;सत्राणि दानानि तथा संयोगा वित्तसञ्चयाः&#x9;025a&lt;br&gt;&#xA;अन्नतः सम्प्रवर्तन्ते यथा त्वं वेत्थ भार्गव&#x9;025c&lt;br&gt;&#xA;रमणीयानि यावन्ति यावदारम्भकाणि च&#x9;026a&lt;br&gt;&#xA;सर्वमन्नात्प्रभवति विदितं कीर्तयामि ते&#x9;026c&lt;br&gt;&#xA;सर्वं हि वेत्थ विप्र त्वं यदेतत्कीर्तितं मया&#x9;027a&lt;br&gt;&#xA;प्रसादये त्वा विप्रर्षे किं ते सूर्यो निपात्यते&#x9;027c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/098/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/098/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;एवं तदा प्रयाचन्तं भास्करं मुनिसत्तमः&#x9;001a&lt;br&gt;&#xA;जमदग्निर्महातेजाः किं कार्यं प्रत्यपद्यत&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;तथा प्रयाचमानस्य मुनिरग्निसमप्रभः&#x9;002a&lt;br&gt;&#xA;जमदग्निः शमं नैव जगाम कुरुनन्दन&#x9;002c&lt;br&gt;&#xA;ततः सूर्यो मधुरया वाचा तमिदमब्रवीत्&#x9;003a&lt;br&gt;&#xA;कृताञ्जलिर्विप्ररूपी प्रणम्येदं विशां पते&#x9;003c&lt;br&gt;&#xA;चलं निमित्तं विप्रर्षे सदा सूर्यस्य गच्छतः&#x9;004a&lt;br&gt;&#xA;कथं चलं वेत्स्यसि त्वं सदा यान्तं दिवाकरम्&#x9;004c&lt;br&gt;&#xA;जमदग्निरुवाच&#x9;005&lt;br&gt;&#xA;स्थिरं वापि चलं वापि जाने त्वां ज्ञानचक्षुषा&#x9;005a&lt;br&gt;&#xA;अवश्यं विनयाधानं कार्यमद्य मया तव&#x9;005c&lt;br&gt;&#xA;अपराह्णे निमेषार्धं तिष्ठसि त्वं दिवाकर&#x9;006a&lt;br&gt;&#xA;तत्र वेत्स्यामि सूर्य त्वां न मेऽत्रास्ति विचारणा&#x9;006c&lt;br&gt;&#xA;सूर्य उवाच&#x9;007&lt;br&gt;&#xA;असंशयं मां विप्रर्षे वेत्स्यसे धन्विनां वर&#x9;007a&lt;br&gt;&#xA;अपकारिणं तु मां विद्धि भगवञ्शरणागतम्&#x9;007c&lt;br&gt;&#xA;भीष्म उवाच&#x9;008&lt;br&gt;&#xA;ततः प्रहस्य भगवाञ्जमदग्निरुवाच तम्&#x9;008a&lt;br&gt;&#xA;न भीः सूर्य त्वया कार्या प्रणिपातगतो ह्यसि&#x9;008c&lt;br&gt;&#xA;ब्राह्मणेष्वार्जवं यच्च स्थैर्यं च धरणीतले&#x9;009a&lt;br&gt;&#xA;सौम्यतां चैव सोमस्य गाम्भीर्यं वरुणस्य च&#x9;009c&lt;br&gt;&#xA;दीप्तिमग्नेः प्रभां मेरोः प्रतापं तपनस्य च&#x9;010a&lt;br&gt;&#xA;एतान्यतिक्रमेद्यो वै स हन्याच्छरणागतम्&#x9;010c&lt;br&gt;&#xA;भवेत्स गुरुतल्पी च ब्रह्महा च तथा भवेत्&#x9;011a&lt;br&gt;&#xA;सुरापानं च कुर्यात्स यो हन्याच्छरणागतम्&#x9;011c&lt;br&gt;&#xA;एतस्य त्वपनीतस्य समाधिं तात चिन्तय&#x9;012a&lt;br&gt;&#xA;यथा सुखगमः पन्था भवेत्त्वद्रश्मितापितः&#x9;012c&lt;br&gt;&#xA;भीष्म उवाच&#x9;013&lt;br&gt;&#xA;एतावदुक्त्वा स तदा तूष्णीमासीद्भृगूद्वहः&#x9;013a&lt;br&gt;&#xA;अथ सूर्यो ददौ तस्मै छत्रोपानहमाशु वै&#x9;013c&lt;br&gt;&#xA;सूर्य उवाच&#x9;014&lt;br&gt;&#xA;महर्षे शिरसस्त्राणं छत्रं मद्रश्मिवारणम्&#x9;014a&lt;br&gt;&#xA;प्रतिगृह्णीष्व पद्भ्यां च त्राणार्थं चर्मपादुके&#x9;014c&lt;br&gt;&#xA;अद्यप्रभृति चैवैतल्लोके सम्प्रचरिष्यति&#x9;015a&lt;br&gt;&#xA;पुण्यदानेषु सर्वेषु परमक्षय्यमेव च&#x9;015c&lt;br&gt;&#xA;भीष्म उवाच&#x9;016&lt;br&gt;&#xA;उपानच्छत्रमेतद्वै सूर्येणेह प्रवर्तितम्&#x9;016a&lt;br&gt;&#xA;पुण्यमेतदभिख्यातं त्रिषु लोकेषु भारत&#x9;016c&lt;br&gt;&#xA;तस्मात्प्रयच्छ विप्रेभ्यश्छत्रोपानहमुत्तमम्&#x9;017a&lt;br&gt;&#xA;धर्मस्ते सुमहान्भावी न मेऽत्रास्ति विचारणा&#x9;017c&lt;br&gt;&#xA;छत्रं हि भरतश्रेष्ठ यः प्रदद्याद्द्विजातये&#x9;018a&lt;br&gt;&#xA;शुभ्रं शतशलाकं वै स प्रेत्य सुखमेधते&#x9;018c&lt;br&gt;&#xA;स शक्रलोके वसति पूज्यमानो द्विजातिभिः&#x9;019a&lt;br&gt;&#xA;अप्सरोभिश्च सततं देवैश्च भरतर्षभ&#x9;019c&lt;br&gt;&#xA;दह्यमानाय विप्राय यः प्रयच्छत्युपानहौ&#x9;020a&lt;br&gt;&#xA;स्नातकाय महाबाहो संशिताय द्विजातये&#x9;020c&lt;br&gt;&#xA;सोऽपि लोकानवाप्नोति दैवतैरभिपूजितान्&#x9;021a&lt;br&gt;&#xA;गोलोके स मुदा युक्तो वसति प्रेत्य भारत&#x9;021c&lt;br&gt;&#xA;एतत्ते भरतश्रेष्ठ मया कार्त्स्न्येन कीर्तितम्&#x9;022a&lt;br&gt;&#xA;छत्रोपानहदानस्य फलं भरतसत्तम&#x9;022c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/099/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/099/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;आरामाणां तडागानां यत्फलं कुरुनन्दन&#x9;001a&lt;br&gt;&#xA;तदहं श्रोतुमिच्छामि त्वत्तोऽद्य भरतर्षभ&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;सुप्रदर्शा वनवती चित्रधातुविभूषिता&#x9;002a&lt;br&gt;&#xA;उपेता सर्वबीजैश्च श्रेष्ठा भूमिरिहोच्यते&#x9;002c&lt;br&gt;&#xA;तस्याः क्षेत्रविशेषं च तडागानां निवेशनम्&#x9;003a&lt;br&gt;&#xA;औदकानि च सर्वाणि प्रवक्ष्याम्यनुपूर्वशः&#x9;003c&lt;br&gt;&#xA;तडागानां च वक्ष्यामि कृतानां चापि ये गुणाः&#x9;004a&lt;br&gt;&#xA;त्रिषु लोकेषु सर्वत्र पूजितो यस्तडागवान्&#x9;004c&lt;br&gt;&#xA;अथ वा मित्रसदनं मैत्रं मित्रविवर्धनम्&#x9;005a&lt;br&gt;&#xA;कीर्तिसञ्जननं श्रेष्ठं तडागानां निवेशनम्&#x9;005c&lt;br&gt;&#xA;धर्मस्यार्थस्य कामस्य फलमाहुर्मनीषिणः&#x9;006a&lt;br&gt;&#xA;तडागं सुकृतं देशे क्षेत्रमेव महाश्रयम्&#x9;006c&lt;br&gt;&#xA;चतुर्विधानां भूतानां तडागमुपलक्षयेत्&#x9;007a&lt;br&gt;&#xA;तडागानि च सर्वाणि दिशन्ति श्रियमुत्तमाम्&#x9;007c&lt;br&gt;&#xA;देवा मनुष्या गन्धर्वाः पितरोरगराक्षसाः&#x9;008a&lt;br&gt;&#xA;स्थावराणि च भूतानि संश्रयन्ति जलाशयम्&#x9;008c&lt;br&gt;&#xA;तस्मात्तांस्ते प्रवक्ष्यामि तडागे ये गुणाः स्मृताः&#x9;009a&lt;br&gt;&#xA;या च तत्र फलावाप्तिरृषिभिः समुदाहृता&#x9;009c&lt;br&gt;&#xA;वर्षमात्रे तडागे तु सलिलं यस्य तिष्ठति&#x9;010a&lt;br&gt;&#xA;अग्निहोत्रफलं तस्य फलमाहुर्मनीषिणः&#x9;010c&lt;br&gt;&#xA;शरत्काले तु सलिलं तडागे यस्य तिष्ठति&#x9;011a&lt;br&gt;&#xA;गोसहस्रस्य स प्रेत्य लभते फलमुत्तमम्&#x9;011c&lt;br&gt;&#xA;हेमन्तकाले सलिलं तडागे यस्य तिष्ठति&#x9;012a&lt;br&gt;&#xA;स वै बहुसुवर्णस्य यज्ञस्य लभते फलम्&#x9;012c&lt;br&gt;&#xA;यस्य वै शैशिरे काले तडागे सलिलं भवेत्&#x9;013a&lt;br&gt;&#xA;अग्निष्टोमस्य यज्ञस्य फलमाहुर्मनीषिणः&#x9;013c&lt;br&gt;&#xA;तडागं सुकृतं यस्य वसन्ते तु महाश्रयम्&#x9;014a&lt;br&gt;&#xA;अतिरात्रस्य यज्ञस्य फलं स समुपाश्नुते&#x9;014c&lt;br&gt;&#xA;निदाघकाले पानीयं तडागे यस्य तिष्ठति&#x9;015a&lt;br&gt;&#xA;वाजपेयसमं तस्य फलं वै मुनयो विदुः&#x9;015c&lt;br&gt;&#xA;स कुलं तारयेत्सर्वं यस्य खाते जलाशये&#x9;016a&lt;br&gt;&#xA;गावः पिबन्ति पानीयं साधवश्च नराः सदा&#x9;016c&lt;br&gt;&#xA;तडागे यस्य गावस्तु पिबन्ति तृषिता जलम्&#x9;017a&lt;br&gt;&#xA;मृगपक्षिमनुष्याश्च सोऽश्वमेधफलं लभेत्&#x9;017c&lt;br&gt;&#xA;यत्पिबन्ति जलं तत्र स्नायन्ते विश्रमन्ति च&#x9;018a&lt;br&gt;&#xA;तडागदस्य तत्सर्वं प्रेत्यानन्त्याय कल्पते&#x9;018c&lt;br&gt;&#xA;दुर्लभं सलिलं तात विशेषेण परत्र वै&#x9;019a&lt;br&gt;&#xA;पानीयस्य प्रदानेन प्रीतिर्भवति शाश्वती&#x9;019c&lt;br&gt;&#xA;तिलान्ददत पानीयं दीपान्ददत जाग्रत&#x9;020a&lt;br&gt;&#xA;ज्ञातिभिः सह मोदध्वमेतत्प्रेतेषु दुर्लभम्&#x9;020c&lt;br&gt;&#xA;सर्वदानैर्गुरुतरं सर्वदानैर्विशिष्यते&#x9;021a&lt;br&gt;&#xA;पानीयं नरशार्दूल तस्माद्दातव्यमेव हि&#x9;021c&lt;br&gt;&#xA;एवमेतत्तडागेषु कीर्तितं फलमुत्तमम्&#x9;022a&lt;br&gt;&#xA;अत ऊर्ध्वं प्रवक्ष्यामि वृक्षाणामपि रोपणे&#x9;022c&lt;br&gt;&#xA;स्थावराणां च भूतानां जातयः षट्प्रकीर्तिताः&#x9;023a&lt;br&gt;&#xA;वृक्षगुल्मलतावल्ल्यस्त्वक्सारास्तृणजातयः&#x9;023c&lt;br&gt;&#xA;एता जात्यस्तु वृक्षाणां तेषां रोपे गुणास्त्विमे&#x9;024a&lt;br&gt;&#xA;कीर्तिश्च मानुषे लोके प्रेत्य चैव फलं शुभम्&#x9;024c&lt;br&gt;&#xA;लभते नाम लोके च पितृभिश्च महीयते&#x9;025a&lt;br&gt;&#xA;देवलोकगतस्यापि नाम तस्य न नश्यति&#x9;025c&lt;br&gt;&#xA;अतीतानागते चोभे पितृवंशं च भारत&#x9;026a&lt;br&gt;&#xA;तारयेद्वृक्षरोपी च तस्माद्वृक्षान्प्ररोपयेत्&#x9;026c&lt;br&gt;&#xA;तस्य पुत्रा भवन्त्येते पादपा नात्र संशयः&#x9;027a&lt;br&gt;&#xA;परलोकगतः स्वर्गं लोकांश्चाप्नोति सोऽव्ययान्&#x9;027c&lt;br&gt;&#xA;पुष्पैः सुरगणान्वृक्षाः फलैश्चापि तथा पितॄन्&#x9;028a&lt;br&gt;&#xA;छायया चातिथींस्तात पूजयन्ति महीरुहाः&#x9;028c&lt;br&gt;&#xA;किन्नरोरगरक्षांसि देवगन्धर्वमानवाः&#x9;029a&lt;br&gt;&#xA;तथा ऋषिगणाश्चैव संश्रयन्ति महीरुहान्&#x9;029c&lt;br&gt;&#xA;पुष्पिताः फलवन्तश्च तर्पयन्तीह मानवान्&#x9;030a&lt;br&gt;&#xA;वृक्षदं पुत्रवद्वृक्षास्तारयन्ति परत्र च&#x9;030c&lt;br&gt;&#xA;तस्मात्तडागे वृक्षा वै रोप्याः श्रेयोर्थिना सदा&#x9;031a&lt;br&gt;&#xA;पुत्रवत्परिपाल्याश्च पुत्रास्ते धर्मतः स्मृताः&#x9;031c&lt;br&gt;&#xA;तडागकृद्वृक्षरोपी इष्टयज्ञश्च यो द्विजः&#x9;032a&lt;br&gt;&#xA;एते स्वर्गे महीयन्ते ये चान्ये सत्यवादिनः&#x9;032c&lt;br&gt;&#xA;तस्मात्तडागं कुर्वीत आरामांश्चैव रोपयेत्&#x9;033a&lt;br&gt;&#xA;यजेच्च विविधैर्यज्ञैः सत्यं च सततं वदेत्&#x9;033c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/100/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/100/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;गार्हस्थ्यं धर्ममखिलं प्रब्रूहि भरतर्षभ&#x9;001a&lt;br&gt;&#xA;ऋद्धिमाप्नोति किं कृत्वा मनुष्य इह पार्थिव&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;अत्र ते वर्तयिष्यामि पुरावृत्तं जनाधिप&#x9;002a&lt;br&gt;&#xA;वासुदेवस्य संवादं पृथिव्याश्चैव भारत&#x9;002c&lt;br&gt;&#xA;संस्तूय पृथिवीं देवीं वासुदेवः प्रतापवान्&#x9;003a&lt;br&gt;&#xA;पप्रच्छ भरतश्रेष्ठ यदेतत्पृच्छसेऽद्य माम्&#x9;003c&lt;br&gt;&#xA;वासुदेव उवाच&#x9;004&lt;br&gt;&#xA;गार्हस्थ्यं धर्ममाश्रित्य मया वा मद्विधेन वा&#x9;004a&lt;br&gt;&#xA;किमवश्यं धरे कार्यं किं वा कृत्वा सुखी भवेत्&#x9;004c&lt;br&gt;&#xA;पृथिव्युवाच&#x9;005&lt;br&gt;&#xA;ऋषयः पितरो देवा मनुष्याश्चैव माधव&#x9;005a&lt;br&gt;&#xA;इज्याश्चैवार्चनीयाश्च यथा चैवं निबोध मे&#x9;005c&lt;br&gt;&#xA;सदा यज्ञेन देवांश्च आतिथ्येन च मानवान्&#x9;006a&lt;br&gt;&#xA;छन्दतश्च यथानित्यमर्हान्युञ्जीत नित्यशः&#x9;006c&lt;br&gt;&#xA;तेन ह्यृषिगणाः प्रीता भवन्ति मधुसूदन&#x9;006e&lt;br&gt;&#xA;नित्यमग्निं परिचरेदभुक्त्वा बलिकर्म च&#x9;007a&lt;br&gt;&#xA;कुर्यात्तथैव देवा वै प्रीयन्ते मधुसूदन&#x9;007c&lt;br&gt;&#xA;कुर्यादहरहः श्राद्धमन्नाद्येनोदकेन वा&#x9;008a&lt;br&gt;&#xA;पयोमूलफलैर्वापि पितॄणां प्रीतिमाहरन्&#x9;008c&lt;br&gt;&#xA;सिद्धान्नाद्वैश्वदेवं वै कुर्यादग्नौ यथाविधि&#x9;009a&lt;br&gt;&#xA;अग्नीषोमं वैश्वदेवं धान्वन्तर्यमनन्तरम्&#x9;009c&lt;br&gt;&#xA;प्रजानां पतये चैव पृथग्घोमो विधीयते&#x9;010a&lt;br&gt;&#xA;तथैव चानुपूर्व्येण बलिकर्म प्रयोजयेत्&#x9;010c&lt;br&gt;&#xA;दक्षिणायां यमायेह प्रतीच्यां वरुणाय च&#x9;011a&lt;br&gt;&#xA;सोमाय चाप्युदीच्यां वै वास्तुमध्ये द्विजातये&#x9;011c&lt;br&gt;&#xA;धन्वन्तरेः प्रागुदीच्यां प्राच्यां शक्राय माधव&#x9;012a&lt;br&gt;&#xA;मनोर्वै इति च प्राहुर्बलिं द्वारे गृहस्य वै&#x9;012c&lt;br&gt;&#xA;मरुद्भ्यो देवताभ्यश्च बलिमन्तर्गृहे हरेत्&#x9;012e&lt;br&gt;&#xA;तथैव विश्वेदेवेभ्यो बलिमाकाशतो हरेत्&#x9;013a&lt;br&gt;&#xA;निशाचरेभ्यो भूतेभ्यो बलिं नक्तं तथा हरेत्&#x9;013c&lt;br&gt;&#xA;एवं कृत्वा बलिं सम्यग्दद्याद्भिक्षां द्विजातये&#x9;014a&lt;br&gt;&#xA;अलाभे ब्राह्मणस्याग्नावग्रमुत्क्षिप्य निक्षिपेत्&#x9;014c&lt;br&gt;&#xA;यदा श्राद्धं पितृभ्यश्च दातुमिच्छेत मानवः&#x9;015a&lt;br&gt;&#xA;तदा पश्चात्प्रकुर्वीत निवृत्ते श्राद्धकर्मणि&#x9;015c&lt;br&gt;&#xA;पितॄन्सन्तर्पयित्वा तु बलिं कुर्याद्विधानतः&#x9;016a&lt;br&gt;&#xA;वैश्वदेवं ततः कुर्यात्पश्चाद्ब्राह्मणवाचनम्&#x9;016c&lt;br&gt;&#xA;ततोऽन्नेनावशेषेण भोजयेदतिथीनपि&#x9;017a&lt;br&gt;&#xA;अर्चापूर्वं महाराज ततः प्रीणाति मानुषान्&#x9;017c&lt;br&gt;&#xA;अनित्यं हि स्थितो यस्मात्तस्मादतिथिरुच्यते&#x9;018a&lt;br&gt;&#xA;आचार्यस्य पितुश्चैव सख्युराप्तस्य चातिथेः&#x9;019a&lt;br&gt;&#xA;इदमस्ति गृहे मह्यमिति नित्यं निवेदयेत्&#x9;019c&lt;br&gt;&#xA;ते यद्वदेयुस्तत्कुर्यादिति धर्मो विधीयते&#x9;020a&lt;br&gt;&#xA;गृहस्थः पुरुषः कृष्ण शिष्टाशी च सदा भवेत्&#x9;020c&lt;br&gt;&#xA;राजर्त्विजं स्नातकं च गुरुं श्वशुरमेव च&#x9;021a&lt;br&gt;&#xA;अर्चयेन्मधुपर्केण परिसंवत्सरोषितान्&#x9;021c&lt;br&gt;&#xA;श्वभ्यश्च श्वपचेभ्यश्च वयोभ्यश्चावपेद्भुवि&#x9;022a&lt;br&gt;&#xA;वैश्वदेवं हि नामैतत्सायम्प्रातर्विधीयते&#x9;022c&lt;br&gt;&#xA;एतांस्तु धर्मान्गार्हस्थान्यः कुर्यादनसूयकः&#x9;023a&lt;br&gt;&#xA;स इहर्द्धिं परां प्राप्य प्रेत्य नाके महीयते&#x9;023c&lt;br&gt;&#xA;भीष्म उवाच&#x9;024&lt;br&gt;&#xA;इति भूमेर्वचः श्रुत्वा वासुदेवः प्रतापवान्&#x9;024a&lt;br&gt;&#xA;तथा चकार सततं त्वमप्येवं समाचर&#x9;024c&lt;br&gt;&#xA;एवं गृहस्थधर्मं त्वं चेतयानो नराधिप&#x9;025a&lt;br&gt;&#xA;इहलोके यशः प्राप्य प्रेत्य स्वर्गमवाप्स्यसि&#x9;025c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/101/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/101/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;आलोकदानं नामैतत्कीदृशं भरतर्षभ&#x9;001a&lt;br&gt;&#xA;कथमेतत्समुत्पन्नं फलं चात्र ब्रवीहि मे&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;अत्राप्युदाहरन्तीममितिहासं पुरातनम्&#x9;002a&lt;br&gt;&#xA;मनोः प्रजापतेर्वादं सुवर्णस्य च भारत&#x9;002c&lt;br&gt;&#xA;तपस्वी कश्चिदभवत्सुवर्णो नाम नामतः&#x9;003a&lt;br&gt;&#xA;वर्णतो हेमवर्णः स सुवर्ण इति पप्रथे&#x9;003c&lt;br&gt;&#xA;कुलशीलगुणोपेतः स्वाध्याये च परं गतः&#x9;004a&lt;br&gt;&#xA;बहून्स्ववंशप्रभवान्समतीतः स्वकैर्गुणैः&#x9;004c&lt;br&gt;&#xA;स कदाचिन्मनुं विप्रो ददर्शोपससर्प च&#x9;005a&lt;br&gt;&#xA;कुशलप्रश्नमन्योन्यं तौ च तत्र प्रचक्रतुः&#x9;005c&lt;br&gt;&#xA;ततस्तौ सिद्धसङ्कल्पौ मेरौ काञ्चनपर्वते&#x9;006a&lt;br&gt;&#xA;रमणीये शिलापृष्ठे सहितौ सन्न्यषीदताम्&#x9;006c&lt;br&gt;&#xA;तत्र तौ कथयामास्तां कथा नानाविधाश्रयाः&#x9;007a&lt;br&gt;&#xA;ब्रह्मर्षिदेवदैत्यानां पुराणानां महात्मनाम्&#x9;007c&lt;br&gt;&#xA;सुवर्णस्त्वब्रवीद्वाक्यं मनुं स्वायम्भुवं प्रभुम्&#x9;008a&lt;br&gt;&#xA;हितार्थं सर्वभूतानां प्रश्नं मे वक्तुमर्हसि&#x9;008c&lt;br&gt;&#xA;सुमनोभिर्यदिज्यन्ते दैवतानि प्रजेश्वर&#x9;009a&lt;br&gt;&#xA;किमेतत्कथमुत्पन्नं फलयोगं च शंस मे&#x9;009c&lt;br&gt;&#xA;मनुरुवाच&#x9;010&lt;br&gt;&#xA;अत्राप्युदाहरन्तीममितिहासं पुरातनम्&#x9;010a&lt;br&gt;&#xA;शुक्रस्य च बलेश्चैव संवादं वै समागमे&#x9;010c&lt;br&gt;&#xA;बलेर्वैरोचनस्येह त्रैलोक्यमनुशासतः&#x9;011a&lt;br&gt;&#xA;समीपमाजगामाशु शुक्रो भृगुकुलोद्वहः&#x9;011c&lt;br&gt;&#xA;तमर्घ्यादिभिरभ्यर्च्य भार्गवं सोऽसुराधिपः&#x9;012a&lt;br&gt;&#xA;निषसादासने पश्चाद्विधिवद्भूरिदक्षिणः&#x9;012c&lt;br&gt;&#xA;कथेयमभवत्तत्र या त्वया परिकीर्तिता&#x9;013a&lt;br&gt;&#xA;सुमनोधूपदीपानां सम्प्रदाने फलं प्रति&#x9;013c&lt;br&gt;&#xA;ततः पप्रच्छ दैत्येन्द्रः कवीन्द्रं प्रश्नमुत्तमम्&#x9;014a&lt;br&gt;&#xA;सुमनोधूपदीपानां किं फलं ब्रह्मवित्तम&#x9;014c&lt;br&gt;&#xA;प्रदानस्य द्विजश्रेष्ठ तद्भवान्वक्तुमर्हति&#x9;014e&lt;br&gt;&#xA;शुक्र उवाच&#x9;015&lt;br&gt;&#xA;तपः पूर्वं समुत्पन्नं धर्मस्तस्मादनन्तरम्&#x9;015a&lt;br&gt;&#xA;एतस्मिन्नन्तरे चैव वीरुदोषध्य एव च&#x9;015c&lt;br&gt;&#xA;सोमस्यात्मा च बहुधा सम्भूतः पृथिवीतले&#x9;016a&lt;br&gt;&#xA;अमृतं च विषं चैव याश्चान्यास्तुल्यजातयः&#x9;016c&lt;br&gt;&#xA;अमृतं मनसः प्रीतिं सद्यः पुष्टिं ददाति च&#x9;017a&lt;br&gt;&#xA;मनो ग्लपयते तीव्रं विषं गन्धेन सर्वशः&#x9;017c&lt;br&gt;&#xA;अमृतं मङ्गलं विद्धि महद्विषममङ्गलम्&#x9;018a&lt;br&gt;&#xA;ओषध्यो ह्यमृतं सर्वं विषं तेजोऽग्निसम्भवम्&#x9;018c&lt;br&gt;&#xA;मनो ह्लादयते यस्माच्छ्रियं चापि दधाति ह&#x9;019a&lt;br&gt;&#xA;तस्मात्सुमनसः प्रोक्ता नरैः सुकृतकर्मभिः&#x9;019c&lt;br&gt;&#xA;देवताभ्यः सुमनसो यो ददाति नरः शुचिः&#x9;020a&lt;br&gt;&#xA;तस्मात्सुमनसः प्रोक्ता यस्मात्तुष्यन्ति देवताः&#x9;020c&lt;br&gt;&#xA;यं यमुद्दिश्य दीयेरन्देवं सुमनसः प्रभो&#x9;021a&lt;br&gt;&#xA;मङ्गलार्थं स तेनास्य प्रीतो भवति दैत्यप&#x9;021c&lt;br&gt;&#xA;ज्ञेयास्तूग्राश्च सौम्याश्च तेजस्विन्यश्च ताः पृथक्&#x9;022a&lt;br&gt;&#xA;ओषध्यो बहुवीर्याश्च बहुरूपास्तथैव च&#x9;022c&lt;br&gt;&#xA;यज्ञियानां च वृक्षाणामयज्ञियान्निबोध मे&#x9;023a&lt;br&gt;&#xA;आसुराणि च माल्यानि दैवतेभ्यो हितानि च&#x9;023c&lt;br&gt;&#xA;राक्षसानां सुराणां च यक्षाणां च तथा प्रियाः&#x9;024a&lt;br&gt;&#xA;पितॄणां मानुषाणां च कान्ता यास्त्वनुपूर्वशः&#x9;024c&lt;br&gt;&#xA;वन्या ग्राम्याश्चेह तथा कृष्टोप्ताः पर्वताश्रयाः&#x9;025a&lt;br&gt;&#xA;अकण्टकाः कण्टकिन्यो गन्धरूपरसान्विताः&#x9;025c&lt;br&gt;&#xA;द्विविधो हि स्मृतो गन्ध इष्टोऽनिष्टश्च पुष्पजः&#x9;026a&lt;br&gt;&#xA;इष्टगन्धानि देवानां पुष्पाणीति विभावयेत्&#x9;026c&lt;br&gt;&#xA;अकण्टकानां वृक्षाणां श्वेतप्रायाश्च वर्णतः&#x9;027a&lt;br&gt;&#xA;तेषां पुष्पाणि देवानामिष्टानि सततं प्रभो&#x9;027c&lt;br&gt;&#xA;जलजानि च माल्यानि पद्मादीनि च यानि च&#x9;028a&lt;br&gt;&#xA;गन्धर्वनागयक्षेभ्यस्तानि दद्याद्विचक्षणः&#x9;028c&lt;br&gt;&#xA;ओषध्यो रक्तपुष्पाश्च कटुकाः कण्टकान्विताः&#x9;029a&lt;br&gt;&#xA;शत्रूणामभिचारार्थमथर्वसु निदर्शिताः&#x9;029c&lt;br&gt;&#xA;तीक्ष्णवीर्यास्तु भूतानां दुरालम्भाः सकण्टकाः&#x9;030a&lt;br&gt;&#xA;रक्तभूयिष्ठवर्णाश्च कृष्णाश्चैवोपहारयेत्&#x9;030c&lt;br&gt;&#xA;मनोहृदयनन्दिन्यो विमर्दे मधुराश्च याः&#x9;031a&lt;br&gt;&#xA;चारुरूपाः सुमनसो मानुषाणां स्मृता विभो&#x9;031c&lt;br&gt;&#xA;न तु श्मशानसम्भूता न देवायतनोद्भवाः&#x9;032a&lt;br&gt;&#xA;सन्नयेत्पुष्टियुक्तेषु विवाहेषु रहःसु च&#x9;032c&lt;br&gt;&#xA;गिरिसानुरुहाः सौम्या देवानामुपपादयेत्&#x9;033a&lt;br&gt;&#xA;प्रोक्षिताभ्युक्षिताः सौम्या यथायोगं यथास्मृति&#x9;033c&lt;br&gt;&#xA;गन्धेन देवास्तुष्यन्ति दर्शनाद्यक्षराक्षसाः&#x9;034a&lt;br&gt;&#xA;नागाः समुपभोगेन त्रिभिरेतैस्तु मानुषाः&#x9;034c&lt;br&gt;&#xA;सद्यः प्रीणाति देवान्वै ते प्रीता भावयन्त्युत&#x9;035a&lt;br&gt;&#xA;सङ्कल्पसिद्धा मर्त्यानामीप्सितैश्च मनोरथैः&#x9;035c&lt;br&gt;&#xA;देवाः प्रीणन्ति सततं मानिता मानयन्ति च&#x9;036a&lt;br&gt;&#xA;अवज्ञातावधूताश्च निर्दहन्त्यधमान्नरान्&#x9;036c&lt;br&gt;&#xA;अतऊर्ध्वं प्रवक्ष्यामि धूपदानविधौ फलम्&#x9;037a&lt;br&gt;&#xA;धूपांश्च विविधान्साधूनसाधूंश्च निबोध मे&#x9;037c&lt;br&gt;&#xA;निर्यासः सरलश्चैव कृत्रिमश्चैव ते त्रयः&#x9;038a&lt;br&gt;&#xA;इष्टानिष्टो भवेद्गन्धस्तन्मे विस्तरतः शृणु&#x9;038c&lt;br&gt;&#xA;निर्यासाः सल्लकीवर्ज्या देवानां दयितास्तु ते&#x9;039a&lt;br&gt;&#xA;गुग्गुलुः प्रवरस्तेषां सर्वेषामिति निश्चयः&#x9;039c&lt;br&gt;&#xA;अगुरुः सारिणां श्रेष्ठो यक्षराक्षसभोगिनाम्&#x9;040a&lt;br&gt;&#xA;दैत्यानां सल्लकीजश्च काङ्क्षितो यश्च तद्विधः&#x9;040c&lt;br&gt;&#xA;अथ सर्जरसादीनां गन्धैः पार्थिवदारवैः&#x9;041a&lt;br&gt;&#xA;फाणितासवसंयुक्तैर्मनुष्याणां विधीयते&#x9;041c&lt;br&gt;&#xA;देवदानवभूतानां सद्यस्तुष्टिकरः स्मृतः&#x9;042a&lt;br&gt;&#xA;येऽन्ये वैहारिकास्ते तु मानुषाणामिति स्मृताः&#x9;042c&lt;br&gt;&#xA;य एवोक्ताः सुमनसां प्रदाने गुणहेतवः&#x9;043a&lt;br&gt;&#xA;धूपेष्वपि परिज्ञेयास्त एव प्रीतिवर्धनाः&#x9;043c&lt;br&gt;&#xA;दीपदाने प्रवक्ष्यामि फलयोगमनुत्तमम्&#x9;044a&lt;br&gt;&#xA;यथा येन यदा चैव प्रदेया यादृशाश्च ते&#x9;044c&lt;br&gt;&#xA;ज्योतिस्तेजः प्रकाशश्चाप्यूर्ध्वगं चापि वर्ण्यते&#x9;045a&lt;br&gt;&#xA;प्रदानं तेजसां तस्मात्तेजो वर्धयते नृणाम्&#x9;045c&lt;br&gt;&#xA;अन्धं तमस्तमिस्रं च दक्षिणायनमेव च&#x9;046a&lt;br&gt;&#xA;उत्तरायणमेतस्माज्ज्योतिर्दानं प्रशस्यते&#x9;046c&lt;br&gt;&#xA;यस्मादूर्ध्वगमेतत्तु तमसश्चैव भेषजम्&#x9;047a&lt;br&gt;&#xA;तस्मादूर्ध्वगतेर्दाता भवेदिति विनिश्चयः&#x9;047c&lt;br&gt;&#xA;देवास्तेजस्विनो यस्मात्प्रभावन्तः प्रकाशकाः&#x9;048a&lt;br&gt;&#xA;तामसा राक्षसाश्चेति तस्माद्दीपः प्रदीयते&#x9;048c&lt;br&gt;&#xA;आलोकदानाच्चक्षुष्मान्प्रभायुक्तो भवेन्नरः&#x9;049a&lt;br&gt;&#xA;तान्दत्त्वा नोपहिंसेत न हरेन्नोपनाशयेत्&#x9;049c&lt;br&gt;&#xA;दीपहर्ता भवेदन्धस्तमोगतिरसुप्रभः&#x9;050a&lt;br&gt;&#xA;दीपप्रदः स्वर्गलोके दीपमाली विराजते&#x9;050c&lt;br&gt;&#xA;हविषा प्रथमः कल्पो द्वितीयस्त्वौषधीरसैः&#x9;051a&lt;br&gt;&#xA;वसामेदोस्थिनिर्यासैर्न कार्यः पुष्टिमिच्छता&#x9;051c&lt;br&gt;&#xA;गिरिप्रपाते गहने चैत्यस्थाने चतुष्पथे&#x9;052a&lt;br&gt;&#xA;दीपदाता भवेन्नित्यं य इच्छेद्भूतिमात्मनः&#x9;052c&lt;br&gt;&#xA;कुलोद्द्योतो विशुद्धात्मा प्रकाशत्वं च गच्छति&#x9;053a&lt;br&gt;&#xA;ज्योतिषां चैव सालोक्यं दीपदाता नरः सदा&#x9;053c&lt;br&gt;&#xA;बलिकर्मसु वक्ष्यामि गुणान्कर्मफलोदयान्&#x9;054a&lt;br&gt;&#xA;देवयक्षोरगनृणां भूतानामथ रक्षसाम्&#x9;054c&lt;br&gt;&#xA;येषां नाग्रभुजो विप्रा देवतातिथिबालकाः&#x9;055a&lt;br&gt;&#xA;राक्षसानेव तान्विद्धि निर्वषट्कारमङ्गलान्&#x9;055c&lt;br&gt;&#xA;तस्मादग्रं प्रयच्छेत देवेभ्यः प्रतिपूजितम्&#x9;056a&lt;br&gt;&#xA;शिरसा प्रणतश्चापि हरेद्बलिमतन्द्रितः&#x9;056c&lt;br&gt;&#xA;गृह्या हि देवता नित्यमाशंसन्ति गृहात्सदा&#x9;057a&lt;br&gt;&#xA;बाह्याश्चागन्तवो येऽन्ये यक्षराक्षसपन्नगाः&#x9;057c&lt;br&gt;&#xA;इतो दत्तेन जीवन्ति देवताः पितरस्तथा&#x9;058a&lt;br&gt;&#xA;ते प्रीताः प्रीणयन्त्येतानायुषा यशसा धनैः&#x9;058c&lt;br&gt;&#xA;बलयः सह पुष्पैस्तु देवानामुपहारयेत्&#x9;059a&lt;br&gt;&#xA;दधिद्रप्सयुताः पुण्याः सुगन्धाः प्रियदर्शनाः&#x9;059c&lt;br&gt;&#xA;कार्या रुधिरमांसाढ्या बलयो यक्षरक्षसाम्&#x9;060a&lt;br&gt;&#xA;सुरासवपुरस्कारा लाजोल्लेपनभूषिताः&#x9;060c&lt;br&gt;&#xA;नागानां दयिता नित्यं पद्मोत्पलविमिश्रिताः&#x9;061a&lt;br&gt;&#xA;तिलान्गुडसुसम्पन्नान्भूतानामुपहारयेत्&#x9;061c&lt;br&gt;&#xA;अग्रदाताग्रभोगी स्याद्बलवर्णसमन्वितः&#x9;062a&lt;br&gt;&#xA;तस्मादग्रं प्रयच्छेत देवेभ्यः प्रतिपूजितम्&#x9;062c&lt;br&gt;&#xA;ज्वलत्यहरहो वेश्म याश्चास्य गृहदेवताः&#x9;063a&lt;br&gt;&#xA;ताः पूज्या भूतिकामेन प्रसृताग्रप्रदायिना&#x9;063c&lt;br&gt;&#xA;इत्येतदसुरेन्द्राय काव्यः प्रोवाच भार्गवः&#x9;064a&lt;br&gt;&#xA;सुवर्णाय मनुः प्राह सुवर्णो नारदाय च&#x9;064c&lt;br&gt;&#xA;नारदोऽपि मयि प्राह गुणानेतान्महाद्युते&#x9;065a&lt;br&gt;&#xA;त्वमप्येतद्विदित्वेह सर्वमाचर पुत्रक&#x9;065c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/102/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/102/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;श्रुतं मे भरतश्रेष्ठ पुष्पधूपप्रदायिनाम्&#x9;001a&lt;br&gt;&#xA;फलं बलिविधाने च तद्भूयो वक्तुमर्हसि&#x9;001c&lt;br&gt;&#xA;धूपप्रदानस्य फलं प्रदीपस्य तथैव च&#x9;002a&lt;br&gt;&#xA;बलयश्च किमर्थं वै क्षिप्यन्ते गृहमेधिभिः&#x9;002c&lt;br&gt;&#xA;भीष्म उवाच&#x9;003&lt;br&gt;&#xA;अत्राप्युदाहरन्तीममितिहासं पुरातनम्&#x9;003a&lt;br&gt;&#xA;नहुषं प्रति संवादमगस्त्यस्य भृगोस्तथा&#x9;003c&lt;br&gt;&#xA;नहुषो हि महाराज राजर्षिः सुमहातपाः&#x9;004a&lt;br&gt;&#xA;देवराज्यमनुप्राप्तः सुकृतेनेह कर्मणा&#x9;004c&lt;br&gt;&#xA;तत्रापि प्रयतो राजन्नहुषस्त्रिदिवे वसन्&#x9;005a&lt;br&gt;&#xA;मानुषीश्चैव दिव्याश्च कुर्वाणो विविधाः क्रियाः&#x9;005c&lt;br&gt;&#xA;मानुष्यस्तत्र सर्वाः स्म क्रियास्तस्य महात्मनः&#x9;006a&lt;br&gt;&#xA;प्रवृत्तास्त्रिदिवे राजन्दिव्याश्चैव सनातनाः&#x9;006c&lt;br&gt;&#xA;अग्निकार्याणि समिधः कुशाः सुमनसस्तथा&#x9;007a&lt;br&gt;&#xA;बलयश्चान्नलाजाभिर्धूपनं दीपकर्म च&#x9;007c&lt;br&gt;&#xA;सर्वं तस्य गृहे राज्ञः प्रावर्तत महात्मनः&#x9;008a&lt;br&gt;&#xA;जपयज्ञान्मनोयज्ञांस्त्रिदिवेऽपि चकार सः&#x9;008c&lt;br&gt;&#xA;दैवतान्यर्चयंश्चापि विधिवत्स सुरेश्वरः&#x9;009a&lt;br&gt;&#xA;सर्वाण्येव यथान्यायं यथापूर्वमरिन्दम&#x9;009c&lt;br&gt;&#xA;अथेन्द्रस्य भविष्यत्वादहङ्कारस्तमाविशत्&#x9;010a&lt;br&gt;&#xA;सर्वाश्चैव क्रियास्तस्य पर्यहीयन्त भूपते&#x9;010c&lt;br&gt;&#xA;स ऋषीन्वाहयामास वरदानमदान्वितः&#x9;011a&lt;br&gt;&#xA;परिहीनक्रियश्चापि दुर्बलत्वमुपेयिवान्&#x9;011c&lt;br&gt;&#xA;तस्य वाहयतः कालो मुनिमुख्यांस्तपोधनान्&#x9;012a&lt;br&gt;&#xA;अहङ्काराभिभूतस्य सुमहानत्यवर्तत&#x9;012c&lt;br&gt;&#xA;अथ पर्यायश ऋषीन्वाहनायोपचक्रमे&#x9;013a&lt;br&gt;&#xA;पर्यायश्चाप्यगस्त्यस्य समपद्यत भारत&#x9;013c&lt;br&gt;&#xA;अथागम्य महातेजा भृगुर्ब्रह्मविदां वरः&#x9;014a&lt;br&gt;&#xA;अगस्त्यमाश्रमस्थं वै समुपेत्येदमब्रवीत्&#x9;014c&lt;br&gt;&#xA;एवं वयमसत्कारं देवेन्द्रस्यास्य दुर्मतेः&#x9;015a&lt;br&gt;&#xA;नहुषस्य किमर्थं वै मर्षयाम महामुने&#x9;015c&lt;br&gt;&#xA;अगस्त्य उवाच&#x9;016&lt;br&gt;&#xA;कथमेष मया शक्यः शप्तुं यस्य महामुने&#x9;016a&lt;br&gt;&#xA;वरदेन वरो दत्तो भवतो विदितश्च सः&#x9;016c&lt;br&gt;&#xA;यो मे दृष्टिपथं गच्छेत्स मे वश्यो भवेदिति&#x9;017a&lt;br&gt;&#xA;इत्यनेन वरो देवाद्याचितो गच्छता दिवम्&#x9;017c&lt;br&gt;&#xA;एवं न दग्धः स मया भवता च न संशयः&#x9;018a&lt;br&gt;&#xA;अन्येनाप्यृषिमुख्येन न शप्तो न च पातितः&#x9;018c&lt;br&gt;&#xA;अमृतं चैव पानाय दत्तमस्मै पुरा विभो&#x9;019a&lt;br&gt;&#xA;महात्मने तदर्थं च नास्माभिर्विनिपात्यते&#x9;019c&lt;br&gt;&#xA;प्रायच्छत वरं देवः प्रजानां दुःखकारकम्&#x9;020a&lt;br&gt;&#xA;द्विजेष्वधर्मयुक्तानि स करोति नराधमः&#x9;020c&lt;br&gt;&#xA;अत्र यत्प्राप्तकालं नस्तद्ब्रूहि वदतां वर&#x9;021a&lt;br&gt;&#xA;भवांश्चापि यथा ब्रूयात्कुर्वीमहि तथा वयम्&#x9;021c&lt;br&gt;&#xA;भृगुरुवाच&#x9;022&lt;br&gt;&#xA;पितामहनियोगेन भवन्तमहमागतः&#x9;022a&lt;br&gt;&#xA;प्रतिकर्तुं बलवति नहुषे दर्पमास्थिते&#x9;022c&lt;br&gt;&#xA;अद्य हि त्वा सुदुर्बुद्धी रथे योक्ष्यति देवराट्&#x9;023a&lt;br&gt;&#xA;अद्यैनमहमुद्वृत्तं करिष्येऽनिन्द्रमोजसा&#x9;023c&lt;br&gt;&#xA;अद्येन्द्रं स्थापयिष्यामि पश्यतस्ते शतक्रतुम्&#x9;024a&lt;br&gt;&#xA;सञ्चाल्य पापकर्माणमिन्द्रस्थानात्सुदुर्मतिम्&#x9;024c&lt;br&gt;&#xA;अद्य चासौ कुदेवेन्द्रस्त्वां पदा धर्षयिष्यति&#x9;025a&lt;br&gt;&#xA;दैवोपहतचित्तत्वादात्मनाशाय मन्दधीः&#x9;025c&lt;br&gt;&#xA;व्युत्क्रान्तधर्मं तमहं धर्षणामर्षितो भृशम्&#x9;026a&lt;br&gt;&#xA;अहिर्भवस्वेति रुषा शप्स्ये पापं द्विजद्रुहम्&#x9;026c&lt;br&gt;&#xA;तत एनं सुदुर्बुद्धिं धिक्शब्दाभिहतत्विषम्&#x9;027a&lt;br&gt;&#xA;धरण्यां पातयिष्यामि प्रेक्षतस्ते महामुने&#x9;027c&lt;br&gt;&#xA;नहुषं पापकर्माणमैश्वर्यबलमोहितम्&#x9;028a&lt;br&gt;&#xA;यथा च रोचते तुभ्यं तथा कर्तास्म्यहं मुने&#x9;028c&lt;br&gt;&#xA;एवमुक्तस्तु भृगुणा मैत्रावरुणिरव्ययः&#x9;029a&lt;br&gt;&#xA;अगस्त्यः परमप्रीतो बभूव विगतज्वरः&#x9;029c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/103/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/103/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;कथं स वै विपन्नश्च कथं वै पातितो भुवि&#x9;001a&lt;br&gt;&#xA;कथं चानिन्द्रतां प्राप्तस्तद्भवान्वक्तुमर्हति&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;एवं तयोः संवदतोः क्रियास्तस्य महात्मनः&#x9;002a&lt;br&gt;&#xA;सर्वा एवाभ्यवर्तन्त या दिव्या याश्च मानुषाः&#x9;002c&lt;br&gt;&#xA;तथैव दीपदानानि सर्वोपकरणानि च&#x9;003a&lt;br&gt;&#xA;बलिकर्म च यच्चान्यदुत्सेकाश्च पृथग्विधाः&#x9;003c&lt;br&gt;&#xA;सर्वास्तस्य समुत्पन्ना देवराज्ञो महात्मनः&#x9;003e&lt;br&gt;&#xA;देवलोके नृलोके च सदाचारा बुधैः स्मृताः&#x9;004a&lt;br&gt;&#xA;ते चेद्भवन्ति राजेन्द्र ऋध्यन्ते गृहमेधिनः&#x9;004c&lt;br&gt;&#xA;धूपप्रदानैर्दीपैश्च नमस्कारैस्तथैव च&#x9;004e&lt;br&gt;&#xA;यथा सिद्धस्य चान्नस्य द्विजायाग्रं प्रदीयते&#x9;005a&lt;br&gt;&#xA;बलयश्च गृहोद्देशे अतः प्रीयन्ति देवताः&#x9;005c&lt;br&gt;&#xA;यथा च गृहिणस्तोषो भवेद्वै बलिकर्मणा&#x9;006a&lt;br&gt;&#xA;तथा शतगुणा प्रीतिर्देवतानां स्म जायते&#x9;006c&lt;br&gt;&#xA;एवं धूपप्रदानं च दीपदानं च साधवः&#x9;007a&lt;br&gt;&#xA;प्रशंसन्ति नमस्कारैर्युक्तमात्मगुणावहम्&#x9;007c&lt;br&gt;&#xA;स्नानेनाद्भिश्च यत्कर्म क्रियते वै विपश्चिता&#x9;008a&lt;br&gt;&#xA;नमस्कारप्रयुक्तेन तेन प्रीयन्ति देवताः&#x9;008c&lt;br&gt;&#xA;गृह्याश्च देवताः सर्वाः प्रीयन्ते विधिनार्चिताः&#x9;008e&lt;br&gt;&#xA;इत्येतां बुद्धिमास्थाय नहुषः स नरेश्वरः&#x9;009a&lt;br&gt;&#xA;सुरेन्द्रत्वं महत्प्राप्य कृतवानेतदद्भुतम्&#x9;009c&lt;br&gt;&#xA;कस्यचित्त्वथ कालस्य भाग्यक्षय उपस्थिते&#x9;010a&lt;br&gt;&#xA;सर्वमेतदवज्ञाय न चकारैतदीदृशम्&#x9;010c&lt;br&gt;&#xA;ततः स परिहीणोऽभूत्सुरेन्द्रो बलिकर्मतः&#x9;011a&lt;br&gt;&#xA;धूपदीपोदकविधिं न यथावच्चकार ह&#x9;011c&lt;br&gt;&#xA;ततोऽस्य यज्ञविषयो रक्षोभिः पर्यबाध्यत&#x9;011e&lt;br&gt;&#xA;अथागस्त्यमृषिश्रेष्ठं वाहनायाजुहाव ह&#x9;012a&lt;br&gt;&#xA;द्रुतं सरस्वतीकूलात्स्मयन्निव महाबलः&#x9;012c&lt;br&gt;&#xA;ततो भृगुर्महातेजा मैत्रावरुणिमब्रवीत्&#x9;013a&lt;br&gt;&#xA;निमीलयस्व नयने जटा यावद्विशामि ते&#x9;013c&lt;br&gt;&#xA;स्थाणुभूतस्य तस्याथ जटाः प्राविशदच्युतः&#x9;014a&lt;br&gt;&#xA;भृगुः स सुमहातेजाः पातनाय नृपस्य ह&#x9;014c&lt;br&gt;&#xA;ततः स देवराट्प्राप्तस्तमृषिं वाहनाय वै&#x9;015a&lt;br&gt;&#xA;ततोऽगस्त्यः सुरपतिं वाक्यमाह विशां पते&#x9;015c&lt;br&gt;&#xA;योजयस्वेन्द्र मां क्षिप्रं कं च देशं वहामि ते&#x9;016a&lt;br&gt;&#xA;यत्र वक्ष्यसि तत्र त्वां नयिष्यामि सुराधिप&#x9;016c&lt;br&gt;&#xA;इत्युक्तो नहुषस्तेन योजयामास तं मुनिम्&#x9;017a&lt;br&gt;&#xA;भृगुस्तस्य जटासंस्थो बभूव हृषितो भृशम्&#x9;017c&lt;br&gt;&#xA;न चापि दर्शनं तस्य चकार स भृगुस्तदा&#x9;018a&lt;br&gt;&#xA;वरदानप्रभावज्ञो नहुषस्य महात्मनः&#x9;018c&lt;br&gt;&#xA;न चुकोप स चागस्त्यो युक्तोऽपि नहुषेण वै&#x9;019a&lt;br&gt;&#xA;तं तु राजा प्रतोदेन चोदयामास भारत&#x9;019c&lt;br&gt;&#xA;न चुकोप स धर्मात्मा ततः पादेन देवराट्&#x9;020a&lt;br&gt;&#xA;अगस्त्यस्य तदा क्रुद्धो वामेनाभ्यहनच्छिरः&#x9;020c&lt;br&gt;&#xA;तस्मिञ्शिरस्यभिहते स जटान्तर्गतो भृगुः&#x9;021a&lt;br&gt;&#xA;शशाप बलवत्क्रुद्धो नहुषं पापचेतसम्&#x9;021c&lt;br&gt;&#xA;भृगुरुवाच&#x9;022&lt;br&gt;&#xA;यस्मात्पदाहनः क्रोधाच्छिरसीमं महामुनिम्&#x9;022a&lt;br&gt;&#xA;तस्मादाशु महीं गच्छ सर्पो भूत्वा सुदुर्मते&#x9;022c&lt;br&gt;&#xA;इत्युक्तः स तदा तेन सर्पो भूत्वा पपात ह&#x9;023a&lt;br&gt;&#xA;अदृष्टेनाथ भृगुणा भूतले भरतर्षभ&#x9;023c&lt;br&gt;&#xA;भृगुं हि यदि सोऽद्राक्षीन्नहुषः पृथिवीपते&#x9;024a&lt;br&gt;&#xA;न स शक्तोऽभविष्यद्वै पातने तस्य तेजसा&#x9;024c&lt;br&gt;&#xA;स तु तैस्तैः प्रदानैश्च तपोभिर्नियमैस्तथा&#x9;025a&lt;br&gt;&#xA;पतितोऽपि महाराज भूतले स्मृतिमानभूत्&#x9;025c&lt;br&gt;&#xA;प्रसादयामास भृगुं शापान्तो मे भवेदिति&#x9;025e&lt;br&gt;&#xA;ततोऽगस्त्यः कृपाविष्टः प्रासादयत तं भृगुम्&#x9;026a&lt;br&gt;&#xA;शापान्तार्थं महाराज स च प्रादात्कृपान्वितः&#x9;026c&lt;br&gt;&#xA;भृगुरुवाच&#x9;027&lt;br&gt;&#xA;राजा युधिष्ठिरो नाम भविष्यति कुरूद्वहः&#x9;027a&lt;br&gt;&#xA;स त्वां मोक्षयिता शापादित्युक्त्वान्तरधीयत&#x9;027c&lt;br&gt;&#xA;अगस्त्योऽपि महातेजाः कृत्वा कार्यं शतक्रतोः&#x9;028a&lt;br&gt;&#xA;स्वमाश्रमपदं प्रायात्पूज्यमानो द्विजातिभिः&#x9;028c&lt;br&gt;&#xA;नहुषोऽपि त्वया राजंस्तस्माच्छापात्समुद्धृतः&#x9;029a&lt;br&gt;&#xA;जगाम ब्रह्मसदनं पश्यतस्ते जनाधिप&#x9;029c&lt;br&gt;&#xA;तदा तु पातयित्वा तं नहुषं भूतले भृगुः&#x9;030a&lt;br&gt;&#xA;जगाम ब्रह्मसदनं ब्रह्मणे च न्यवेदयत्&#x9;030c&lt;br&gt;&#xA;ततः शक्रं समानाय्य देवानाह पितामहः&#x9;031a&lt;br&gt;&#xA;वरदानान्मम सुरा नहुषो राज्यमाप्तवान्&#x9;031c&lt;br&gt;&#xA;स चागस्त्येन क्रुद्धेन भ्रंशितो भूतलं गतः&#x9;031e&lt;br&gt;&#xA;न च शक्यं विना राज्ञा सुरा वर्तयितुं क्वचित्&#x9;032a&lt;br&gt;&#xA;तस्मादयं पुनः शक्रो देवराज्येऽभिषिच्यताम्&#x9;032c&lt;br&gt;&#xA;एवं सम्भाषमाणं तु देवाः पार्थ पितामहम्&#x9;033a&lt;br&gt;&#xA;एवमस्त्विति संहृष्टाः प्रत्यूचुस्ते पितामहम्&#x9;033c&lt;br&gt;&#xA;सोऽभिषिक्तो भगवता देवराज्येन वासवः&#x9;034a&lt;br&gt;&#xA;ब्रह्मणा राजशार्दूल यथापूर्वं व्यरोचत&#x9;034c&lt;br&gt;&#xA;एवमेतत्पुरावृत्तं नहुषस्य व्यतिक्रमात्&#x9;035a&lt;br&gt;&#xA;स च तैरेव संसिद्धो नहुषः कर्मभिः पुनः&#x9;035c&lt;br&gt;&#xA;तस्माद्दीपाः प्रदातव्याः सायं वै गृहमेधिभिः&#x9;036a&lt;br&gt;&#xA;दिव्यं चक्षुरवाप्नोति प्रेत्य दीपप्रदायकः&#x9;036c&lt;br&gt;&#xA;पूर्णचन्द्रप्रतीकाशा दीपदाश्च भवन्त्युत&#x9;036e&lt;br&gt;&#xA;यावदक्षिणिमेषाणि ज्वलते तावतीः समाः&#x9;037a&lt;br&gt;&#xA;रूपवान्धनवांश्चापि नरो भवति दीपदः&#x9;037c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/104/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/104/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;ब्राह्मणस्वानि ये मन्दा हरन्ति भरतर्षभ&#x9;001a&lt;br&gt;&#xA;नृशंसकारिणो मूढाः क्व ते गच्छन्ति मानवाः&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;अत्राप्युदाहरन्तीममितिहासं पुरातनम्&#x9;002a&lt;br&gt;&#xA;चण्डालस्य च संवादं क्षत्रबन्धोश्च भारत&#x9;002c&lt;br&gt;&#xA;राजन्य उवाच&#x9;003&lt;br&gt;&#xA;वृद्धरूपोऽसि चण्डाल बालवच्च विचेष्टसे&#x9;003a&lt;br&gt;&#xA;श्वखराणां रजःसेवी कस्मादुद्विजसे गवाम्&#x9;003c&lt;br&gt;&#xA;साधुभिर्गर्हितं कर्म चण्डालस्य विधीयते&#x9;004a&lt;br&gt;&#xA;कस्माद्गोरजसा ध्वस्तमपां कुण्डे निषिञ्चसि&#x9;004c&lt;br&gt;&#xA;चण्डाल उवाच&#x9;005&lt;br&gt;&#xA;ब्राह्मणस्य गवां राजन्ह्रियतीनां रजः पुरा&#x9;005a&lt;br&gt;&#xA;सोममुद्ध्वंसयामास तं सोमं येऽपिबन्द्विजाः&#x9;005c&lt;br&gt;&#xA;दीक्षितश्च स राजापि क्षिप्रं नरकमाविशत्&#x9;006a&lt;br&gt;&#xA;सह तैर्याजकैः सर्वैर्ब्रह्मस्वमुपजीव्य तत्&#x9;006c&lt;br&gt;&#xA;येऽपि तत्रापिबन्क्षीरं घृतं दधि च मानवाः&#x9;007a&lt;br&gt;&#xA;ब्राह्मणाः सहराजन्याः सर्वे नरकमाविशन्&#x9;007c&lt;br&gt;&#xA;जघ्नुस्ताः पयसा पुत्रांस्तथा पौत्रान्विधुन्वतीः&#x9;008a&lt;br&gt;&#xA;पशूनवेक्षमाणाश्च साधुवृत्तेन दम्पती&#x9;008c&lt;br&gt;&#xA;अहं तत्रावसं राजन्ब्रह्मचारी जितेन्द्रियः&#x9;009a&lt;br&gt;&#xA;तासां मे रजसा ध्वस्तं भैक्षमासीन्नराधिप&#x9;009c&lt;br&gt;&#xA;चण्डालोऽहं ततो राजन्भुक्त्वा तदभवं मृतः&#x9;010a&lt;br&gt;&#xA;ब्रह्मस्वहारी च नृपः सोऽप्रतिष्ठां गतिं ययौ&#x9;010c&lt;br&gt;&#xA;तस्माद्धरेन्न विप्रस्वं कदाचिदपि किञ्चन&#x9;011a&lt;br&gt;&#xA;ब्रह्मस्वरजसा ध्वस्तं भुक्त्वा मां पश्य यादृशम्&#x9;011c&lt;br&gt;&#xA;तस्मात्सोमोऽप्यविक्रेयः पुरुषेण विपश्चिता&#x9;012a&lt;br&gt;&#xA;विक्रयं हीह सोमस्य गर्हयन्ति मनीषिणः&#x9;012c&lt;br&gt;&#xA;ये चैनं क्रीणते राजन्ये च विक्रीणते जनाः&#x9;013a&lt;br&gt;&#xA;ते तु वैवस्वतं प्राप्य रौरवं यान्ति सर्वशः&#x9;013c&lt;br&gt;&#xA;सोमं तु रजसा ध्वस्तं विक्रीयाद्बुद्धिपूर्वकम्&#x9;014a&lt;br&gt;&#xA;श्रोत्रियो वार्धुषी भूत्वा चिररात्राय नश्यति&#x9;014c&lt;br&gt;&#xA;नरकं त्रिंशतं प्राप्य श्वविष्ठामुपजीवति&#x9;014e&lt;br&gt;&#xA;श्वचर्यामतिमानं च सखिदारेषु विप्लवम्&#x9;015a&lt;br&gt;&#xA;तुलयाधारयद्धर्मो ह्यतिमानोऽतिरिच्यते&#x9;015c&lt;br&gt;&#xA;श्वानं वै पापिनं पश्य विवर्णं हरिणं कृशम्&#x9;016a&lt;br&gt;&#xA;अतिमानेन भूतानामिमां गतिमुपागतम्&#x9;016c&lt;br&gt;&#xA;अहं वै विपुले जातः कुले धनसमन्विते&#x9;017a&lt;br&gt;&#xA;अन्यस्मिञ्जन्मनि विभो ज्ञानविज्ञानपारगः&#x9;017c&lt;br&gt;&#xA;अभवं तत्र जानानो ह्येतान्दोषान्मदात्तदा&#x9;018a&lt;br&gt;&#xA;संरब्ध एव भूतानां पृष्ठमांसान्यभक्षयम्&#x9;018c&lt;br&gt;&#xA;सोऽहं तेन च वृत्तेन भोजनेन च तेन वै&#x9;019a&lt;br&gt;&#xA;इमामवस्थां सम्प्राप्तः पश्य कालस्य पर्ययम्&#x9;019c&lt;br&gt;&#xA;आदीप्तमिव चैलान्तं भ्रमरैरिव चार्दितम्&#x9;020a&lt;br&gt;&#xA;धावमानं सुसंरब्धं पश्य मां रजसान्वितम्&#x9;020c&lt;br&gt;&#xA;स्वाध्यायैस्तु महत्पापं तरन्ति गृहमेधिनः&#x9;021a&lt;br&gt;&#xA;दानैः पृथग्विधैश्चापि यथा प्राहुर्मनीषिणः&#x9;021c&lt;br&gt;&#xA;तथा पापकृतं विप्रमाश्रमस्थं महीपते&#x9;022a&lt;br&gt;&#xA;सर्वसङ्गविनिर्मुक्तं छन्दांस्युत्तारयन्त्युत&#x9;022c&lt;br&gt;&#xA;अहं तु पापयोन्यां वै प्रसूतः क्षत्रियर्षभ&#x9;023a&lt;br&gt;&#xA;निश्चयं नाधिगच्छामि कथं मुच्येयमित्युत&#x9;023c&lt;br&gt;&#xA;जातिस्मरत्वं तु मम केनचित्पूर्वकर्मणा&#x9;024a&lt;br&gt;&#xA;शुभेन येन मोक्षं वै प्राप्तुमिच्छाम्यहं नृप&#x9;024c&lt;br&gt;&#xA;त्वमिमं मे प्रपन्नाय संशयं ब्रूहि पृच्छते&#x9;025a&lt;br&gt;&#xA;चण्डालत्वात्कथमहं मुच्येयमिति सत्तम&#x9;025c&lt;br&gt;&#xA;राजन्य उवाच&#x9;026&lt;br&gt;&#xA;चण्डाल प्रतिजानीहि येन मोक्षमवाप्स्यसि&#x9;026a&lt;br&gt;&#xA;ब्राह्मणार्थे त्यजन्प्राणान्गतिमिष्टामवाप्स्यसि&#x9;026c&lt;br&gt;&#xA;दत्त्वा शरीरं क्रव्याद्भ्यो रणाग्नौ द्विजहेतुकम्&#x9;027a&lt;br&gt;&#xA;हुत्वा प्राणान्प्रमोक्षस्ते नान्यथा मोक्षमर्हसि&#x9;027c&lt;br&gt;&#xA;भीष्म उवाच&#x9;028&lt;br&gt;&#xA;इत्युक्तः स तदा राजन्ब्रह्मस्वार्थे परन्तप&#x9;028a&lt;br&gt;&#xA;हुत्वा रणमुखे प्राणान्गतिमिष्टामवाप ह&#x9;028c&lt;br&gt;&#xA;तस्माद्रक्ष्यं त्वया पुत्र ब्रह्मस्वं भरतर्षभ&#x9;029a&lt;br&gt;&#xA;यदीच्छसि महाबाहो शाश्वतीं गतिमुत्तमाम्&#x9;029c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/105/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/105/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;एको लोकः सुकृतिनां सर्वे त्वाहो पितामह&#x9;001a&lt;br&gt;&#xA;उत तत्रापि नानात्वं तन्मे ब्रूहि पितामह&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;कर्मभिः पार्थ नानात्वं लोकानां यान्ति मानवाः&#x9;002a&lt;br&gt;&#xA;पुण्यान्पुण्यकृतो यान्ति पापान्पापकृतो जनाः&#x9;002c&lt;br&gt;&#xA;अत्राप्युदाहरन्तीममितिहासं पुरातनम्&#x9;003a&lt;br&gt;&#xA;गौतमस्य मुनेस्तात संवादं वासवस्य च&#x9;003c&lt;br&gt;&#xA;ब्राह्मणो गौतमः कश्चिन्मृदुर्दान्तो जितेन्द्रियः&#x9;004a&lt;br&gt;&#xA;महावने हस्तिशिशुं परिद्यूनममातृकम्&#x9;004c&lt;br&gt;&#xA;तं दृष्ट्वा जीवयामास सानुक्रोशो धृतव्रतः&#x9;005a&lt;br&gt;&#xA;स तु दीर्घेण कालेन बभूवातिबलो महान्&#x9;005c&lt;br&gt;&#xA;तं प्रभिन्नं महानागं प्रस्रुतं सर्वतो मदम्&#x9;006a&lt;br&gt;&#xA;धृतराष्ट्रस्य रूपेण शक्रो जग्राह हस्तिनम्&#x9;006c&lt;br&gt;&#xA;ह्रियमाणं तु तं दृष्ट्वा गौतमः संशितव्रतः&#x9;007a&lt;br&gt;&#xA;अभ्यभाषत राजानं धृतराष्ट्रं महातपाः&#x9;007c&lt;br&gt;&#xA;मा मे हार्षीर्हस्तिनं पुत्रमेनं दुःखात्पुष्टं धृतराष्ट्राकृतज्ञ&#x9;008a&lt;br&gt;&#xA;मित्रं सतां सप्तपदं वदन्ति मित्रद्रोहो नैव राजन्स्पृशेत्त्वाम्&#x9;008c&lt;br&gt;&#xA;इध्मोदकप्रदातारं शून्यपालकमाश्रमे&#x9;009a&lt;br&gt;&#xA;विनीतमाचार्यकुले सुयुक्तं गुरुकर्मणि&#x9;009c&lt;br&gt;&#xA;शिष्टं दान्तं कृतज्ञं च प्रियं च सततं मम&#x9;010a&lt;br&gt;&#xA;न मे विक्रोशतो राजन्हर्तुमर्हसि कुञ्जरम्&#x9;010c&lt;br&gt;&#xA;धृतराष्ट्र उवाच&#x9;011&lt;br&gt;&#xA;गवां सहस्रं भवते ददामि दासीशतं निष्कशतानि पञ्च&#x9;011a&lt;br&gt;&#xA;अन्यच्च वित्तं विविधं महर्षे किं ब्राह्मणस्येह गजेन कृत्यम्&#x9;011c&lt;br&gt;&#xA;गौतम उवाच&#x9;012&lt;br&gt;&#xA;त्वामेव गावोऽभि भवन्तु राजन्दास्यः सनिष्का विविधं च रत्नम्&#x9;012a&lt;br&gt;&#xA;अन्यच्च वित्तं विविधं नरेन्द्र किं ब्राह्मणस्येह धनेन कृत्यम्&#x9;012c&lt;br&gt;&#xA;धृतराष्ट्र उवाच&#x9;013&lt;br&gt;&#xA;ब्राह्मणानां हस्तिभिर्नास्ति कृत्यं राजन्यानां नागकुलानि विप्र&#x9;013a&lt;br&gt;&#xA;स्वं वाहनं नयतो नास्त्यधर्मो नागश्रेष्ठाद्गौतमास्मान्निवर्त&#x9;013c&lt;br&gt;&#xA;गौतम उवाच&#x9;014&lt;br&gt;&#xA;यत्र प्रेतो नन्दति पुण्यकर्मा यत्र प्रेतः शोचति पापकर्मा&#x9;014a&lt;br&gt;&#xA;वैवस्वतस्य सदने महात्मनस्तत्र त्वाहं हस्तिनं यातयिष्ये&#x9;014c&lt;br&gt;&#xA;धृतराष्ट्र उवाच&#x9;015&lt;br&gt;&#xA;ये निष्क्रिया नास्तिकाः श्रद्दधानाः पापात्मान इन्द्रियार्थे निविष्टाः&#x9;015a&lt;br&gt;&#xA;यमस्य ते यातनां प्राप्नुवन्ति परं गन्ता धृतराष्ट्रो न तत्र&#x9;015c&lt;br&gt;&#xA;गौतम उवाच&#x9;016&lt;br&gt;&#xA;वैवस्वती संयमनी जनानां यत्रानृतं नोच्यते यत्र सत्यम्&#x9;016a&lt;br&gt;&#xA;यत्राबला बलिनं यातयन्ति तत्र त्वाहं हस्तिनं यातयिष्ये&#x9;016c&lt;br&gt;&#xA;धृतराष्ट्र उवाच&#x9;017&lt;br&gt;&#xA;ज्येष्ठां स्वसारं पितरं मातरं च गुरुं यथा मानयन्तश्चरन्ति&#x9;017a&lt;br&gt;&#xA;तथाविधानामेष लोको महर्षे परं गन्ता धृतराष्ट्रो न तत्र&#x9;017c&lt;br&gt;&#xA;गौतम उवाच&#x9;018&lt;br&gt;&#xA;मन्दाकिनी वैश्रवणस्य राज्ञो महाभोगा भोगिजनप्रवेश्या&#x9;018a&lt;br&gt;&#xA;गन्धर्वयक्षैरप्सरोभिश्च जुष्टा तत्र त्वाहं हस्तिनं यातयिष्ये&#x9;018c&lt;br&gt;&#xA;धृतराष्ट्र उवाच&#x9;019&lt;br&gt;&#xA;अतिथिव्रताः सुव्रता ये जना वै प्रतिश्रयं ददति ब्राह्मणेभ्यः&#x9;019a&lt;br&gt;&#xA;शिष्टाशिनः संविभज्याश्रितांश्च मन्दाकिनीं तेऽपि विभूषयन्ति&#x9;019c&lt;br&gt;&#xA;गौतम उवाच&#x9;020&lt;br&gt;&#xA;मेरोरग्रे यद्वनं भाति रम्यं सुपुष्पितं किन्नरगीतजुष्टम्&#x9;020a&lt;br&gt;&#xA;सुदर्शना यत्र जम्बूर्विशाला तत्र त्वाहं हस्तिनं यातयिष्ये&#x9;020c&lt;br&gt;&#xA;धृतराष्ट्र उवाच&#x9;021&lt;br&gt;&#xA;ये ब्राह्मणा मृदवः सत्यशीला बहुश्रुताः सर्वभूताभिरामाः&#x9;021a&lt;br&gt;&#xA;येऽधीयन्ते सेतिहासं पुराणं मध्वाहुत्या जुह्वति च द्विजेभ्यः&#x9;021c&lt;br&gt;&#xA;तथाविधानामेष लोको महर्षे परं गन्ता धृतराष्ट्रो न तत्र&#x9;022a&lt;br&gt;&#xA;यद्विद्यते विदितं स्थानमस्ति तद्ब्रूहि त्वं त्वरितो ह्येष यामि&#x9;022c&lt;br&gt;&#xA;गौतम उवाच&#x9;023&lt;br&gt;&#xA;सुपुष्पितं किन्नरराजजुष्टं प्रियं वनं नन्दनं नारदस्य&#x9;023a&lt;br&gt;&#xA;गन्धर्वाणामप्सरसां च सद्म तत्र त्वाहं हस्तिनं यातयिष्ये&#x9;023c&lt;br&gt;&#xA;धृतराष्ट्र उवाच&#x9;024&lt;br&gt;&#xA;ये नृत्तगीतकुशला जनाः सदा ह्ययाचमानाः सहिताश्चरन्ति&#x9;024a&lt;br&gt;&#xA;तथाविधानामेष लोको महर्षे परं गन्ता धृतराष्ट्रो न तत्र&#x9;024c&lt;br&gt;&#xA;गौतम उवाच&#x9;025&lt;br&gt;&#xA;यत्रोत्तराः कुरवो भान्ति रम्या देवैः सार्धं मोदमाना नरेन्द्र&#x9;025a&lt;br&gt;&#xA;यत्राग्नियौनाश्च वसन्ति विप्रा ह्ययोनयः पर्वतयोनयश्च&#x9;025c&lt;br&gt;&#xA;यत्र शक्रो वर्षति सर्वकामान्यत्र स्त्रियः कामचाराश्चरन्ति&#x9;026a&lt;br&gt;&#xA;यत्र चेर्ष्या नास्ति नारीनराणां तत्र त्वाहं हस्तिनं यातयिष्ये&#x9;026c&lt;br&gt;&#xA;धृतराष्ट्र उवाच&#x9;027&lt;br&gt;&#xA;ये सर्वभूतेषु निवृत्तकामा अमांसादा न्यस्तदण्डाश्चरन्ति&#x9;027a&lt;br&gt;&#xA;न हिंसन्ति स्थावरं जङ्गमं च भूतानां ये सर्वभूतात्मभूताः&#x9;027c&lt;br&gt;&#xA;निराशिषो निर्ममा वीतरागा लाभालाभे तुल्यनिन्दाप्रशंसाः&#x9;028a&lt;br&gt;&#xA;तथाविधानामेष लोको महर्षे परं गन्ता धृतराष्ट्रो न तत्र&#x9;028c&lt;br&gt;&#xA;गौतम उवाच&#x9;029&lt;br&gt;&#xA;ततः परं भान्ति लोकाः सनातनाः सुपुण्यगन्धा निर्मला वीतशोकाः&#x9;029a&lt;br&gt;&#xA;सोमस्य राज्ञः सदने महात्मनस्तत्र त्वाहं हस्तिनं यातयिष्ये&#x9;029c&lt;br&gt;&#xA;धृतराष्ट्र उवाच&#x9;030&lt;br&gt;&#xA;ये दानशीला न प्रतिगृह्णते सदा न चाप्यर्थानाददते परेभ्यः&#x9;030a&lt;br&gt;&#xA;येषामदेयमर्हते नास्ति किञ्चित्सर्वातिथ्याः सुप्रसादा जनाश्च&#x9;030c&lt;br&gt;&#xA;ये क्षन्तारो नाभिजल्पन्ति चान्याञ्शक्ता भूत्वा सततं पुण्यशीलाः&#x9;031a&lt;br&gt;&#xA;तथाविधानामेष लोको महर्षे परं गन्ता धृतराष्ट्रो न तत्र&#x9;031c&lt;br&gt;&#xA;गौतम उवाच&#x9;032&lt;br&gt;&#xA;ततः परं भान्ति लोकाः सनातना विरजसो वितमस्का विशोकाः&#x9;032a&lt;br&gt;&#xA;आदित्यस्य सुमहान्तः सुवृत्तास्तत्र त्वाहं हस्तिनं यातयिष्ये&#x9;032c&lt;br&gt;&#xA;धृतराष्ट्र उवाच&#x9;033&lt;br&gt;&#xA;स्वाध्यायशीला गुरुशुश्रूषणे रतास्तपस्विनः सुव्रताः सत्यसन्धाः&#x9;033a&lt;br&gt;&#xA;आचार्याणामप्रतिकूलभाषिणो नित्योत्थिता गुरुकर्मस्वचोद्याः&#x9;033c&lt;br&gt;&#xA;तथाविधानामेष लोको महर्षे विशुद्धानां भावितवाङ्मतीनाम्&#x9;034a&lt;br&gt;&#xA;सत्ये स्थितानां वेदविदां महात्मनां परं गन्ता धृतराष्ट्रो न तत्र&#x9;034c&lt;br&gt;&#xA;गौतम उवाच&#x9;035&lt;br&gt;&#xA;ततः परे भान्ति लोकाः सनातनाः सुपुण्यगन्धा विरजा विशोकाः&#x9;035a&lt;br&gt;&#xA;वरुणस्य राज्ञः सदने महात्मनस्तत्र त्वाहं हस्तिनं यातयिष्ये&#x9;035c&lt;br&gt;&#xA;धृतराष्ट्र उवाच&#x9;036&lt;br&gt;&#xA;चातुर्मास्यैर्ये यजन्ते जनाः सदा तथेष्टीनां दशशतं प्राप्नुवन्ति&#x9;036a&lt;br&gt;&#xA;ये चाग्निहोत्रं जुह्वति श्रद्दधाना यथान्यायं त्रीणि वर्षाणि विप्राः&#x9;036c&lt;br&gt;&#xA;स्वदारिणां धर्मधुरे महात्मनां यथोचिते वर्त्मनि सुस्थितानाम्&#x9;037a&lt;br&gt;&#xA;धर्मात्मनामुद्वहतां गतिं तां परं गन्ता धृतराष्ट्रो न तत्र&#x9;037c&lt;br&gt;&#xA;गौतम उवाच&#x9;038&lt;br&gt;&#xA;इन्द्रस्य लोका विरजा विशोका दुरन्वयाः काङ्क्षिता मानवानाम्&#x9;038a&lt;br&gt;&#xA;तस्याहं ते भवने भूरितेजसो राजन्निमं हस्तिनं यातयिष्ये&#x9;038c&lt;br&gt;&#xA;धृतराष्ट्र उवाच&#x9;039&lt;br&gt;&#xA;शतवर्षजीवी यश्च शूरो मनुष्यो वेदाध्यायी यश्च यज्वाप्रमत्तः&#x9;039a&lt;br&gt;&#xA;एते सर्वे शक्रलोकं व्रजन्ति परं गन्ता धृतराष्ट्रो न तत्र&#x9;039c&lt;br&gt;&#xA;गौतम उवाच&#x9;040&lt;br&gt;&#xA;प्राजापत्याः सन्ति लोका महान्तो नाकस्य पृष्ठे पुष्कला वीतशोकाः&#x9;040a&lt;br&gt;&#xA;मनीषिताः सर्वलोकोद्भवानां तत्र त्वाहं हस्तिनं यातयिष्ये&#x9;040c&lt;br&gt;&#xA;धृतराष्ट्र उवाच&#x9;041&lt;br&gt;&#xA;ये राजानो राजसूयाभिषिक्ता धर्मात्मानो रक्षितारः प्रजानाम्&#x9;041a&lt;br&gt;&#xA;ये चाश्वमेधावभृथाप्लुताङ्गास्तेषां लोका धृतराष्ट्रो न तत्र&#x9;041c&lt;br&gt;&#xA;गौतम उवाच&#x9;042&lt;br&gt;&#xA;ततः परं भान्ति लोकाः सनातनाः सुपुण्यगन्धा विरजा वीतशोकाः&#x9;042a&lt;br&gt;&#xA;तस्मिन्नहं दुर्लभे त्वाप्रधृष्ये गवां लोके हस्तिनं यातयिष्ये&#x9;042c&lt;br&gt;&#xA;धृतराष्ट्र उवाच&#x9;043&lt;br&gt;&#xA;यो गोसहस्री शतदः समां समां यो गोशती दश दद्याच्च शक्त्या&#x9;043a&lt;br&gt;&#xA;तथा दशभ्यो यश्च दद्यादिहैकां पञ्चभ्यो वा दानशीलस्तथैकाम्&#x9;043c&lt;br&gt;&#xA;ये जीर्यन्ते ब्रह्मचर्येण विप्रा ब्राह्मीं वाचं परिरक्षन्ति चैव&#x9;044a&lt;br&gt;&#xA;मनस्विनस्तीर्थयात्रापरायणास्ते तत्र मोदन्ति गवां विमाने&#x9;044c&lt;br&gt;&#xA;प्रभासं मानसं पुण्यं पुष्कराणि महत्सरः&#x9;045a&lt;br&gt;&#xA;पुण्यं च नैमिषं तीर्थं बाहुदां करतोयिनीम्&#x9;045c&lt;br&gt;&#xA;गयां गयशिरश्चैव विपाशां स्थूलवालुकाम्&#x9;046a&lt;br&gt;&#xA;तूष्णीङ्गङ्गां दशगङ्गां महाह्रदमथापि च&#x9;046c&lt;br&gt;&#xA;गौतमीं कौशिकीं पाकां महात्मानो धृतव्रताः&#x9;047a&lt;br&gt;&#xA;सरस्वतीदृषद्वत्यौ यमुनां ये प्रयान्ति च&#x9;047c&lt;br&gt;&#xA;तत्र ते दिव्यसंस्थाना दिव्यमाल्यधराः शिवाः&#x9;048a&lt;br&gt;&#xA;प्रयान्ति पुण्यगन्धाढ्या धृतराष्ट्रो न तत्र वै&#x9;048c&lt;br&gt;&#xA;गौतम उवाच&#x9;049&lt;br&gt;&#xA;यत्र शीतभयं नास्ति न चोष्णभयमण्वपि&#x9;049a&lt;br&gt;&#xA;न क्षुत्पिपासे न ग्लानिर्न दुःखं न सुखं तथा&#x9;049c&lt;br&gt;&#xA;न द्वेष्यो न प्रियः कश्चिन्न बन्धुर्न रिपुस्तथा&#x9;050a&lt;br&gt;&#xA;न जरामरणे वापि न पुण्यं न च पातकम्&#x9;050c&lt;br&gt;&#xA;तस्मिन्विरजसि स्फीते प्रज्ञासत्त्वव्यवस्थिते&#x9;051a&lt;br&gt;&#xA;स्वयम्भुभवने पुण्ये हस्तिनं मे यतिष्यति&#x9;051c&lt;br&gt;&#xA;धृतराष्ट्र उवाच&#x9;052&lt;br&gt;&#xA;निर्मुक्ताः सर्वसङ्गेभ्यो कृतात्मानो यतव्रताः&#x9;052a&lt;br&gt;&#xA;अध्यात्मयोगसंस्थाने युक्ताः स्वर्गगतिं गताः&#x9;052c&lt;br&gt;&#xA;ते ब्रह्मभवनं पुण्यं प्राप्नुवन्तीह सात्त्विकाः&#x9;053a&lt;br&gt;&#xA;न तत्र धृतराष्ट्रस्ते शक्यो द्रष्टुं महामुने&#x9;053c&lt;br&gt;&#xA;गौतम उवाच&#x9;054&lt;br&gt;&#xA;रथन्तरं यत्र बृहच्च गीयते यत्र वेदी पुण्डरीकैः स्तृणोति&#x9;054a&lt;br&gt;&#xA;यत्रोपयाति हरिभिः सोमपीथी तत्र त्वाहं हस्तिनं यातयिष्ये&#x9;054c&lt;br&gt;&#xA;बुध्यामि त्वां वृत्रहणं शतक्रतुं व्यतिक्रमन्तं भुवनानि विश्वा&#x9;055a&lt;br&gt;&#xA;कच्चिन्न वाचा वृजिनं कदा चिदकार्षं ते मनसोऽभिषङ्गात्&#x9;055c&lt;br&gt;&#xA;शक्र उवाच&#x9;056&lt;br&gt;&#xA;यस्मादिमं लोकपथं प्रजानामन्वागमं पदवादे गजस्य&#x9;056a&lt;br&gt;&#xA;तस्माद्भवान्प्रणतं मानुशास्तु ब्रवीषि यत्तत्करवाणि सर्वम्&#x9;056c&lt;br&gt;&#xA;गौतम उवाच&#x9;057&lt;br&gt;&#xA;श्वेतं करेणुं मम पुत्रनागं यं मेऽहार्षीर्दशवर्षाणि बालम्&#x9;057a&lt;br&gt;&#xA;यो मे वने वसतोऽभूद्द्वितीयस्तमेव मे देहि सुरेन्द्र नागम्&#x9;057c&lt;br&gt;&#xA;शक्र उवाच&#x9;058&lt;br&gt;&#xA;अयं सुतस्ते द्विजमुख्य नागश्चाघ्रायते त्वामभिवीक्षमाणः&#x9;058a&lt;br&gt;&#xA;पादौ च ते नासिकयोपजिघ्रते श्रेयो मम ध्याहि नमश्च तेऽस्तु&#x9;058c&lt;br&gt;&#xA;गौतम उवाच&#x9;059&lt;br&gt;&#xA;शिवं सदैवेह सुरेन्द्र तुभ्यं ध्यायामि पूजां च सदा प्रयुञ्जे&#x9;059a&lt;br&gt;&#xA;ममापि त्वं शक्र शिवं ददस्व त्वया दत्तं प्रतिगृह्णामि नागम्&#x9;059c&lt;br&gt;&#xA;शक्र उवाच&#x9;060&lt;br&gt;&#xA;येषां वेदा निहिता वै गुहायां मनीषिणां सत्त्ववतां महात्मनाम्&#x9;060a&lt;br&gt;&#xA;तेषां त्वयैकेन महात्मनास्मि बुद्धस्तस्मात्प्रीतिमांस्तेऽहमद्य&#x9;060c&lt;br&gt;&#xA;हन्तैहि ब्राह्मण क्षिप्रं सह पुत्रेण हस्तिना&#x9;061a&lt;br&gt;&#xA;प्राप्नुहि त्वं शुभाल्ँलोकानह्नाय च चिराय च&#x9;061c&lt;br&gt;&#xA;भीष्म उवाच&#x9;062&lt;br&gt;&#xA;स गौतमं पुरस्कृत्य सह पुत्रेण हस्तिना&#x9;062a&lt;br&gt;&#xA;दिवमाचक्रमे वज्री सद्भिः सह दुरासदम्&#x9;062c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/106/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/106/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;दानं बहुविधाकारं शान्तिः सत्यमहिंसता&#x9;001a&lt;br&gt;&#xA;स्वदारतुष्टिश्चोक्ता ते फलं दानस्य चैव यत्&#x9;001c&lt;br&gt;&#xA;पितामहस्य विदितं किमन्यत्र तपोबलात्&#x9;002a&lt;br&gt;&#xA;तपसो यत्परं तेऽद्य तन्मे व्याख्यातुमर्हसि&#x9;002c&lt;br&gt;&#xA;भीष्म उवाच&#x9;003&lt;br&gt;&#xA;तपः प्रचक्षते यावत्तावल्लोका युधिष्ठिर&#x9;003a&lt;br&gt;&#xA;मतं मम तु कौन्तेय तपो नानशनात्परम्&#x9;003c&lt;br&gt;&#xA;अत्राप्युदाहरन्तीममितिहासं पुरातनम्&#x9;004a&lt;br&gt;&#xA;भगीरथस्य संवादं ब्रह्मणश्च महात्मनः&#x9;004c&lt;br&gt;&#xA;अतीत्य सुरलोकं च गवां लोकं च भारत&#x9;005a&lt;br&gt;&#xA;ऋषिलोकं च सोऽगच्छद्भगीरथ इति श्रुतिः&#x9;005c&lt;br&gt;&#xA;तं दृष्ट्वा स वचः प्राह ब्रह्मा राजन्भगीरथम्&#x9;006a&lt;br&gt;&#xA;कथं भगीरथागास्त्वमिमं देशं दुरासदम्&#x9;006c&lt;br&gt;&#xA;न हि देवा न गन्धर्वा न मनुष्या भगीरथ&#x9;007a&lt;br&gt;&#xA;आयान्त्यतप्ततपसः कथं वै त्वमिहागतः&#x9;007c&lt;br&gt;&#xA;भगीरथ उवाच&#x9;008&lt;br&gt;&#xA;निःशङ्कमन्नमददं ब्राह्मणेभ्यः शतं सहस्राणि सदैव दानम्&#x9;008a&lt;br&gt;&#xA;ब्राह्मं व्रतं नित्यमास्थाय विद्धि न त्वेवाहं तस्य फलादिहागाम्&#x9;008c&lt;br&gt;&#xA;दशैकरात्रान्दश पञ्चरात्रानेकादशैकादशकान्क्रतूंश्च&#x9;009a&lt;br&gt;&#xA;ज्योतिष्टोमानां च शतं यदिष्टं फलेन तेनापि च नागतोऽहम्&#x9;009c&lt;br&gt;&#xA;यच्चावसं जाह्नवीतीरनित्यः शतं समास्तप्यमानस्तपोऽहम्&#x9;010a&lt;br&gt;&#xA;अदां च तत्राश्वतरीसहस्रं नारीपुरं न च तेनाहमागाम्&#x9;010c&lt;br&gt;&#xA;दशायुतानि चाश्वानामयुतानि च विंशतिम्&#x9;011a&lt;br&gt;&#xA;पुष्करेषु द्विजातिभ्यः प्रादां गाश्च सहस्रशः&#x9;011c&lt;br&gt;&#xA;सुवर्णचन्द्रोडुपधारिणीनां कन्योत्तमानामददं स्रग्विणीनाम्&#x9;012a&lt;br&gt;&#xA;षष्टिं सहस्राणि विभूषितानां जाम्बूनदैराभरणैर्न तेन&#x9;012c&lt;br&gt;&#xA;दशार्बुदान्यददं गोसवेज्यास्वेकैकशो दश गा लोकनाथ&#x9;013a&lt;br&gt;&#xA;समानवत्साः पयसा समन्विताः सुवर्णकांस्योपदुहा न तेन&#x9;013c&lt;br&gt;&#xA;अप्तोर्यामेषु नियतमेकैकस्मिन्दशाददम्&#x9;014a&lt;br&gt;&#xA;गृष्टीनां क्षीरदात्रीणां रोहिणीनां न तेन च&#x9;014c&lt;br&gt;&#xA;दोग्ध्रीणां वै गवां चैव प्रयुतानि दशैव ह&#x9;015a&lt;br&gt;&#xA;प्रादां दशगुणं ब्रह्मन्न च तेनाहमागतः&#x9;015c&lt;br&gt;&#xA;वाजिनां बाह्लिजातानामयुतान्यददं दश&#x9;016a&lt;br&gt;&#xA;कर्काणां हेममालानां न च तेनाहमागतः&#x9;016c&lt;br&gt;&#xA;कोटीश्च काञ्चनस्याष्टौ प्रादां ब्रह्मन्दश त्वहम्&#x9;017a&lt;br&gt;&#xA;एकैकस्मिन्क्रतौ तेन फलेनाहं न चागतः&#x9;017c&lt;br&gt;&#xA;वाजिनां श्यामकर्णानां हरितानां पितामह&#x9;018a&lt;br&gt;&#xA;प्रादां हेमस्रजां ब्रह्मन्कोटीर्दश च सप्त च&#x9;018c&lt;br&gt;&#xA;ईषादन्तान्महाकायान्काञ्चनस्रग्विभूषितान्&#x9;019a&lt;br&gt;&#xA;पत्नीमतः सहस्राणि प्रायच्छं दश सप्त च&#x9;019c&lt;br&gt;&#xA;अलङ्कृतानां देवेश दिव्यैः कनकभूषणैः&#x9;020a&lt;br&gt;&#xA;रथानां काञ्चनाङ्गानां सहस्राण्यददं दश&#x9;020c&lt;br&gt;&#xA;सप्त चान्यानि युक्तानि वाजिभिः समलङ्कृतैः&#x9;020e&lt;br&gt;&#xA;दक्षिणावयवाः केचिद्वेदैर्ये सम्प्रकीर्तिताः&#x9;021a&lt;br&gt;&#xA;वाजपेयेषु दशसु प्रादां तेनापि नाप्यहम्&#x9;021c&lt;br&gt;&#xA;शक्रतुल्यप्रभावानामिज्यया विक्रमेण च&#x9;022a&lt;br&gt;&#xA;सहस्रं निष्ककण्ठानामददं दक्षिणामहम्&#x9;022c&lt;br&gt;&#xA;विजित्य नृपतीन्सर्वान्मखैरिष्ट्वा पितामह&#x9;023a&lt;br&gt;&#xA;अष्टभ्यो राजसूयेभ्यो न च तेनाहमागतः&#x9;023c&lt;br&gt;&#xA;स्रोतश्च यावद्गङ्गायाश्छन्नमासीज्जगत्पते&#x9;024a&lt;br&gt;&#xA;दक्षिणाभिः प्रवृत्ताभिर्मम नागां च तत्कृते&#x9;024c&lt;br&gt;&#xA;वाजिनां च सहस्रे द्वे सुवर्णशतभूषिते&#x9;025a&lt;br&gt;&#xA;वरं ग्रामशतं चाहमेकैकस्य त्रिधाददम्&#x9;025c&lt;br&gt;&#xA;तपस्वी नियताहारः शममास्थाय वाग्यतः&#x9;025e&lt;br&gt;&#xA;दीर्घकालं हिमवति गङ्गायाश्च दुरुत्सहाम्&#x9;026a&lt;br&gt;&#xA;मूर्ध्ना धारां महादेवः शिरसा यामधारयत्&#x9;026c&lt;br&gt;&#xA;न तेनाप्यहमागच्छं फलेनेह पितामह&#x9;026e&lt;br&gt;&#xA;शम्याक्षेपैरयजं यच्च देवान्सद्यस्कानामयुतैश्चापि यत्तत्&#x9;027a&lt;br&gt;&#xA;त्रयोदशद्वादशाहांश्च देव सपौण्डरीकान्न च तेषां फलेन&#x9;027c&lt;br&gt;&#xA;अष्टौ सहस्राणि ककुद्मिनामहं शुक्लर्षभाणामददं ब्राह्मणेभ्यः&#x9;028a&lt;br&gt;&#xA;एकैकं वै काञ्चनं शृङ्गमेभ्यः पत्नीश्चैषामददं निष्ककण्ठीः&#x9;028c&lt;br&gt;&#xA;हिरण्यरत्ननिचितानददं रत्नपर्वतान्&#x9;029a&lt;br&gt;&#xA;धनधान्यसमृद्धांश्च ग्रामाञ्शतसहस्रशः&#x9;029c&lt;br&gt;&#xA;शतं शतानां गृष्टीनामददं चाप्यतन्द्रितः&#x9;030a&lt;br&gt;&#xA;इष्ट्वानेकैर्महायज्ञैर्ब्राह्मणेभ्यो न तेन च&#x9;030c&lt;br&gt;&#xA;एकादशाहैरयजं सदक्षिणैर्द्विर्द्वादशाहैरश्वमेधैश्च देव&#x9;031a&lt;br&gt;&#xA;आर्कायणैः षोडशभिश्च ब्रह्मंस्तेषां फलेनेह न चागतोऽस्मि&#x9;031c&lt;br&gt;&#xA;निष्कैककण्ठमददं योजनायतं तद्विस्तीर्णं काञ्चनपादपानाम्&#x9;032a&lt;br&gt;&#xA;वनं चूतानां रत्नविभूषितानां न चैव तेषामागतोऽहं फलेन&#x9;032c&lt;br&gt;&#xA;तुरायणं हि व्रतमप्रधृष्यमक्रोधनोऽकरवं त्रिंशतोऽब्दान्&#x9;033a&lt;br&gt;&#xA;शतं गवामष्ट शतानि चैव दिने दिने ह्यददं ब्राह्मणेभ्यः&#x9;033c&lt;br&gt;&#xA;पयस्विनीनामथ रोहिणीनां तथैव चाप्यनडुहां लोकनाथ&#x9;034a&lt;br&gt;&#xA;प्रादां नित्यं ब्राह्मणेभ्यः सुरेश नेहागतस्तेन फलेन चाहम्&#x9;034c&lt;br&gt;&#xA;त्रिंशदग्निमहं ब्रह्मन्नयजं यच्च नित्यदा&#x9;035a&lt;br&gt;&#xA;अष्टाभिः सर्वमेधैश्च नरमेधैश्च सप्तभिः&#x9;035c&lt;br&gt;&#xA;दशभिर्विश्वजिद्भिश्च शतैरष्टादशोत्तरैः&#x9;036a&lt;br&gt;&#xA;न चैव तेषां देवेश फलेनाहमिहागतः&#x9;036c&lt;br&gt;&#xA;सरय्वां बाहुदायां च गङ्गायामथ नैमिषे&#x9;037a&lt;br&gt;&#xA;गवां शतानामयुतमददं न च तेन वै&#x9;037c&lt;br&gt;&#xA;इन्द्रेण गुह्यं निहितं वै गुहायां यद्भार्गवस्तपसेहाभ्यविन्दत्&#x9;038a&lt;br&gt;&#xA;जाज्वल्यमानमुशनस्तेजसेह तत्साधयामासमहं वरेण्यम्&#x9;038c&lt;br&gt;&#xA;ततो मे ब्राह्मणास्तुष्टास्तस्मिन्कर्मणि साधिते&#x9;039a&lt;br&gt;&#xA;सहस्रमृषयश्चासन्ये वै तत्र समागताः&#x9;039c&lt;br&gt;&#xA;उक्तस्तैरस्मि गच्छ त्वं ब्रह्मलोकमिति प्रभो&#x9;039e&lt;br&gt;&#xA;प्रीतेनोक्तः सहस्रेण ब्राह्मणानामहं प्रभो&#x9;040a&lt;br&gt;&#xA;इमं लोकमनुप्राप्तो मा भूत्तेऽत्र विचारणा&#x9;040c&lt;br&gt;&#xA;कामं यथावद्विहितं विधात्रा पृष्टेन वाच्यं तु मया यथावत्&#x9;041a&lt;br&gt;&#xA;तपो हि नान्यच्चानशनान्मतं मे नमोऽस्तु ते देववर प्रसीद&#x9;041c&lt;br&gt;&#xA;भीष्म उवाच&#x9;042&lt;br&gt;&#xA;इत्युक्तवन्तं तं ब्रह्मा राजानं स्म भगीरथम्&#x9;042a&lt;br&gt;&#xA;पूजयामास पूजार्हं विधिदृष्टेन कर्मणा&#x9;042c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/107/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/107/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;शतायुरुक्तः पुरुषः शतवीर्यश्च वैदिके&#x9;001a&lt;br&gt;&#xA;कस्मान्म्रियन्ते पुरुषा बाला अपि पितामह&#x9;001c&lt;br&gt;&#xA;आयुष्मान्केन भवति स्वल्पायुर्वापि मानवः&#x9;002a&lt;br&gt;&#xA;केन वा लभते कीर्तिं केन वा लभते श्रियम्&#x9;002c&lt;br&gt;&#xA;तपसा ब्रह्मचर्येण जपैर्होमैस्तथौषधैः&#x9;003a&lt;br&gt;&#xA;जन्मना यदि वाचारात्तन्मे ब्रूहि पितामह&#x9;003c&lt;br&gt;&#xA;भीष्म उवाच&#x9;004&lt;br&gt;&#xA;अत्र ते वर्तयिष्यामि यन्मां त्वमनुपृच्छसि&#x9;004a&lt;br&gt;&#xA;अल्पायुर्येन भवति दीर्घायुर्वापि मानवः&#x9;004c&lt;br&gt;&#xA;येन वा लभते कीर्तिं येन वा लभते श्रियम्&#x9;005a&lt;br&gt;&#xA;यथा च वर्तन्पुरुषः श्रेयसा सम्प्रयुज्यते&#x9;005c&lt;br&gt;&#xA;आचाराल्लभते ह्यायुराचाराल्लभते श्रियम्&#x9;006a&lt;br&gt;&#xA;आचारात्कीर्तिमाप्नोति पुरुषः प्रेत्य चेह च&#x9;006c&lt;br&gt;&#xA;दुराचारो हि पुरुषो नेहायुर्विन्दते महत्&#x9;007a&lt;br&gt;&#xA;त्रसन्ति यस्माद्भूतानि तथा परिभवन्ति च&#x9;007c&lt;br&gt;&#xA;तस्मात्कुर्यादिहाचारं य इच्छेद्भूतिमात्मनः&#x9;008a&lt;br&gt;&#xA;अपि पापशरीरस्य आचारो हन्त्यलक्षणम्&#x9;008c&lt;br&gt;&#xA;आचारलक्षणो धर्मः सन्तश्चाचारलक्षणाः&#x9;009a&lt;br&gt;&#xA;साधूनां च यथा वृत्तमेतदाचारलक्षणम्&#x9;009c&lt;br&gt;&#xA;अप्यदृष्टं श्रुतं वापि पुरुषं धर्मचारिणम्&#x9;010a&lt;br&gt;&#xA;भूतिकर्माणि कुर्वाणं तं जनाः कुर्वते प्रियम्&#x9;010c&lt;br&gt;&#xA;ये नास्तिका निष्क्रियाश्च गुरुशास्त्रातिलङ्घिनः&#x9;011a&lt;br&gt;&#xA;अधर्मज्ञा दुराचारास्ते भवन्ति गतायुषः&#x9;011c&lt;br&gt;&#xA;विशीला भिन्नमर्यादा नित्यं सङ्कीर्णमैथुनाः&#x9;012a&lt;br&gt;&#xA;अल्पायुषो भवन्तीह नरा निरयगामिनः&#x9;012c&lt;br&gt;&#xA;सर्वलक्षणहीनोऽपि समुदाचारवान्नरः&#x9;013a&lt;br&gt;&#xA;श्रद्दधानोऽनसूयश्च शतं वर्षाणि जीवति&#x9;013c&lt;br&gt;&#xA;अक्रोधनः सत्यवादी भूतानामविहिंसकः&#x9;014a&lt;br&gt;&#xA;अनसूयुरजिह्मश्च शतं वर्षाणि जीवति&#x9;014c&lt;br&gt;&#xA;लोष्टमर्दी तृणच्छेदी नखखादी च यो नरः&#x9;015a&lt;br&gt;&#xA;नित्योच्छिष्टः सङ्कुसुको नेहायुर्विन्दते महत्&#x9;015c&lt;br&gt;&#xA;ब्राह्मे मुहूर्ते बुध्येत धर्मार्थौ चानुचिन्तयेत्&#x9;016a&lt;br&gt;&#xA;उत्थायाचम्य तिष्ठेत पूर्वां सन्ध्यां कृताञ्जलिः&#x9;016c&lt;br&gt;&#xA;एवमेवापरां सन्ध्यां समुपासीत वाग्यतः&#x9;017a&lt;br&gt;&#xA;नेक्षेतादित्यमुद्यन्तं नास्तं यान्तं कदाचन&#x9;017c&lt;br&gt;&#xA;ऋषयो दीर्घसन्ध्यत्वाद्दीर्घमायुरवाप्नुवन्&#x9;018a&lt;br&gt;&#xA;तस्मात्तिष्ठेत्सदा पूर्वां पश्चिमां चैव वाग्यतः&#x9;018c&lt;br&gt;&#xA;ये च पूर्वामुपासन्ते द्विजाः सन्ध्यां न पश्चिमाम्&#x9;019a&lt;br&gt;&#xA;सर्वांस्तान्धार्मिको राजा शूद्रकर्माणि कारयेत्&#x9;019c&lt;br&gt;&#xA;परदारा न गन्तव्याः सर्ववर्णेषु कर्हिचित्&#x9;020a&lt;br&gt;&#xA;न हीदृशमनायुष्यं लोके किञ्चन विद्यते&#x9;020c&lt;br&gt;&#xA;यादृशं पुरुषस्येह परदारोपसेवनम्&#x9;020e&lt;br&gt;&#xA;प्रसाधनं च केशानामञ्जनं दन्तधावनम्&#x9;021a&lt;br&gt;&#xA;पूर्वाह्ण एव कुर्वीत देवतानां च पूजनम्&#x9;021c&lt;br&gt;&#xA;पुरीषमूत्रे नोदीक्षेन्नाधितिष्ठेत्कदाचन&#x9;022a&lt;br&gt;&#xA;उदक्यया च सम्भाषां न कुर्वीत कदाचन&#x9;022c&lt;br&gt;&#xA;नोत्सृजेत पुरीषं च क्षेत्रे ग्रामस्य चान्तिके&#x9;023a&lt;br&gt;&#xA;उभे मूत्रपुरीषे तु नाप्सु कुर्यात्कदाचन&#x9;023c&lt;br&gt;&#xA;प्राङ्मुखो नित्यमश्नीयाद्वाग्यतोऽन्नमकुत्सयन्&#x9;024a&lt;br&gt;&#xA;प्रस्कन्दयेच्च मनसा भुक्त्वा चाग्निमुपस्पृशेत्&#x9;024c&lt;br&gt;&#xA;आयुष्यं प्राङ्मुखो भुङ्क्ते यशस्यं दक्षिणामुखः&#x9;025a&lt;br&gt;&#xA;धन्यं पश्चान्मुखो भुङ्क्ते ऋतं भुङ्क्ते उदङ्मुखः&#x9;025c&lt;br&gt;&#xA;नाधितिष्ठेत्तुषाञ्जातु केशभस्मकपालिकाः&#x9;026a&lt;br&gt;&#xA;अन्यस्य चाप्युपस्थानं दूरतः परिवर्जयेत्&#x9;026c&lt;br&gt;&#xA;शान्तिहोमांश्च कुर्वीत सावित्राणि च कारयेत्&#x9;027a&lt;br&gt;&#xA;निषण्णश्चापि खादेत न तु गच्छन्कथञ्चन&#x9;027c&lt;br&gt;&#xA;मूत्रं न तिष्ठता कार्यं न भस्मनि न गोव्रजे&#x9;028a&lt;br&gt;&#xA;आर्द्रपादस्तु भुञ्जीत नार्द्रपादस्तु संविशेत्&#x9;029a&lt;br&gt;&#xA;आर्द्रपादस्तु भुञ्जानो वर्षाणां जीवते शतम्&#x9;029c&lt;br&gt;&#xA;त्रीणि तेजांसि नोच्छिष्ट आलभेत कदाचन&#x9;030a&lt;br&gt;&#xA;अग्निं गां ब्राह्मणं चैव तथास्यायुर्न रिष्यते&#x9;030c&lt;br&gt;&#xA;त्रीणि तेजांसि नोच्छिष्ट उदीक्षेत कदाचन&#x9;031a&lt;br&gt;&#xA;सूर्याचन्द्रमसौ चैव नक्षत्राणि च सर्वशः&#x9;031c&lt;br&gt;&#xA;ऊर्ध्वं प्राणा ह्युत्क्रामन्ति यूनः स्थविर आयति&#x9;032a&lt;br&gt;&#xA;प्रत्युत्थानाभिवादाभ्यां पुनस्तान्प्रतिपद्यते&#x9;032c&lt;br&gt;&#xA;अभिवादयेत वृद्धांश्च आसनं चैव दापयेत्&#x9;033a&lt;br&gt;&#xA;कृताञ्जलिरुपासीत गच्छन्तं पृष्ठतोऽन्वियात्&#x9;033c&lt;br&gt;&#xA;न चासीतासने भिन्ने भिन्नं कांस्यं च वर्जयेत्&#x9;034a&lt;br&gt;&#xA;नैकवस्त्रेण भोक्तव्यं न नग्नः स्नातुमर्हति&#x9;034c&lt;br&gt;&#xA;स्वप्तव्यं नैव नग्नेन न चोच्छिष्टोऽपि संविशेत्&#x9;034e&lt;br&gt;&#xA;उच्छिष्टो न स्पृशेच्छीर्षं सर्वे प्राणास्तदाश्रयाः&#x9;035a&lt;br&gt;&#xA;केशग्रहान्प्रहारांश्च शिरस्येतान्विवर्जयेत्&#x9;035c&lt;br&gt;&#xA;न पाणिभ्यामुभाभ्यां च कण्डूयेज्जातु वै शिरः&#x9;036a&lt;br&gt;&#xA;न चाभीक्ष्णं शिरः स्नायात्तथास्यायुर्न रिष्यते&#x9;036c&lt;br&gt;&#xA;शिरःस्नातश्च तैलेन नाङ्गं किञ्चिदुपस्पृशेत्&#x9;037a&lt;br&gt;&#xA;तिलपिष्टं न चाश्नीयात्तथायुर्विन्दते महत्&#x9;037c&lt;br&gt;&#xA;नाध्यापयेत्तथोच्छिष्टो नाधीयीत कदाचन&#x9;038a&lt;br&gt;&#xA;वाते च पूतिगन्धे च मनसापि न चिन्तयेत्&#x9;038c&lt;br&gt;&#xA;अत्र गाथा यमोद्गीताः कीर्तयन्ति पुराविदः&#x9;039a&lt;br&gt;&#xA;आयुरस्य निकृन्तामि प्रजामस्याददे तथा&#x9;039c&lt;br&gt;&#xA;य उच्छिष्टः प्रवदति स्वाध्यायं चाधिगच्छति&#x9;040a&lt;br&gt;&#xA;यश्चानध्यायकालेऽपि मोहादभ्यस्यति द्विजः&#x9;040c&lt;br&gt;&#xA;तस्माद्युक्तोऽप्यनध्याये नाधीयीत कदाचन&#x9;040e&lt;br&gt;&#xA;प्रत्यादित्यं प्रत्यनिलं प्रति गां च प्रति द्विजान्&#x9;041a&lt;br&gt;&#xA;ये मेहन्ति च पन्थानं ते भवन्ति गतायुषः&#x9;041c&lt;br&gt;&#xA;उभे मूत्रपुरीषे तु दिवा कुर्यादुदङ्मुखः&#x9;042a&lt;br&gt;&#xA;दक्षिणाभिमुखो रात्रौ तथास्यायुर्न रिष्यते&#x9;042c&lt;br&gt;&#xA;त्रीन्कृशान्नावजानीयाद्दीर्घमायुर्जिजीविषुः&#x9;043a&lt;br&gt;&#xA;ब्राह्मणं क्षत्रियं सर्पं सर्वे ह्याशीविषास्त्रयः&#x9;043c&lt;br&gt;&#xA;दहत्याशीविषः क्रुद्धो यावत्पश्यति चक्षुषा&#x9;044a&lt;br&gt;&#xA;क्षत्रियोऽपि दहेत्क्रुद्धो यावत्स्पृशति तेजसा&#x9;044c&lt;br&gt;&#xA;ब्राह्मणस्तु कुलं हन्याद्ध्यानेनावेक्षितेन च&#x9;045a&lt;br&gt;&#xA;तस्मादेतत्त्रयं यत्नादुपसेवेत पण्डितः&#x9;045c&lt;br&gt;&#xA;गुरुणा वैरनिर्बन्धो न कर्तव्यः कदाचन&#x9;046a&lt;br&gt;&#xA;अनुमान्यः प्रसाद्यश्च गुरुः क्रुद्धो युधिष्ठिर&#x9;046c&lt;br&gt;&#xA;सम्यङ्मिथ्याप्रवृत्तेऽपि वर्तितव्यं गुराविह&#x9;047a&lt;br&gt;&#xA;गुरुनिन्दा दहत्यायुर्मनुष्याणां न संशयः&#x9;047c&lt;br&gt;&#xA;दूरादावसथान्मूत्रं दूरात्पादावसेचनम्&#x9;048a&lt;br&gt;&#xA;उच्छिष्टोत्सर्जनं चैव दूरे कार्यं हितैषिणा&#x9;048c&lt;br&gt;&#xA;नातिकल्पं नातिसायं न च मध्यन्दिने स्थिते&#x9;049a&lt;br&gt;&#xA;नाज्ञातैः सह गच्छेत नैको न वृषलैः सह&#x9;049c&lt;br&gt;&#xA;पन्था देयो ब्राह्मणाय गोभ्यो राजभ्य एव च&#x9;050a&lt;br&gt;&#xA;वृद्धाय भारतप्ताय गर्भिण्यै दुर्बलाय च&#x9;050c&lt;br&gt;&#xA;प्रदक्षिणं च कुर्वीत परिज्ञातान्वनस्पतीन्&#x9;051a&lt;br&gt;&#xA;चतुष्पथान्प्रकुर्वीत सर्वानेव प्रदक्षिणान्&#x9;051c&lt;br&gt;&#xA;मध्यन्दिने निशाकाले मध्यरात्रे च सर्वदा&#x9;052a&lt;br&gt;&#xA;चतुष्पथान्न सेवेत उभे सन्ध्ये तथैव च&#x9;052c&lt;br&gt;&#xA;उपानहौ च वस्त्रं च धृतमन्यैर्न धारयेत्&#x9;053a&lt;br&gt;&#xA;ब्रह्मचारी च नित्यं स्यात्पादं पादेन नाक्रमेत्&#x9;053c&lt;br&gt;&#xA;अमावास्यां पौर्णमास्यां चतुर्दश्यां च सर्वशः&#x9;054a&lt;br&gt;&#xA;अष्टम्यां सर्वपक्षाणां ब्रह्मचारी सदा भवेत्&#x9;054c&lt;br&gt;&#xA;वृथा मांसं न खादेत पृष्ठमांसं तथैव च&#x9;055a&lt;br&gt;&#xA;आक्रोशं परिवादं च पैशुन्यं च विवर्जयेत्&#x9;055c&lt;br&gt;&#xA;नारुन्तुदः स्यान्न नृशंसवादी न हीनतः परमभ्याददीत&#x9;056a&lt;br&gt;&#xA;ययास्य वाचा पर उद्विजेत न तां वदेद्रुशतीं पापलोक्याम्&#x9;056c&lt;br&gt;&#xA;वाक्सायका वदनान्निष्पतन्ति यैराहतः शोचति रात्र्यहानि&#x9;057a&lt;br&gt;&#xA;परस्य नामर्मसु ते पतन्ति तान्पण्डितो नावसृजेत्परेषु&#x9;057c&lt;br&gt;&#xA;रोहते सायकैर्विद्धं वनं परशुना हतम्&#x9;058a&lt;br&gt;&#xA;वाचा दुरुक्तं बीभत्सं न संरोहति वाक्क्षतम्&#x9;058c&lt;br&gt;&#xA;हीनाङ्गानतिरिक्ताङ्गान्विद्याहीनान्वयोधिकान्&#x9;059a&lt;br&gt;&#xA;रूपद्रविणहीनांश्च सत्त्वहीनांश्च नाक्षिपेत्&#x9;059c&lt;br&gt;&#xA;नास्तिक्यं वेदनिन्दां च देवतानां च कुत्सनम्&#x9;060a&lt;br&gt;&#xA;द्वेषस्तम्भाभिमानांश्च तैक्ष्ण्यं च परिवर्जयेत्&#x9;060c&lt;br&gt;&#xA;परस्य दण्डं नोद्यच्छेत्क्रोद्धो नैनं निपातयेत्&#x9;061a&lt;br&gt;&#xA;अन्यत्र पुत्राच्छिष्याद्वा शिक्षार्थं ताडनं स्मृतम्&#x9;061c&lt;br&gt;&#xA;न ब्राह्मणान्परिवदेन्नक्षत्राणि न निर्दिशेत्&#x9;062a&lt;br&gt;&#xA;तिथिं पक्षस्य न ब्रूयात्तथास्यायुर्न रिष्यते&#x9;062c&lt;br&gt;&#xA;कृत्वा मूत्रपुरीषे तु रथ्यामाक्रम्य वा पुनः&#x9;063a&lt;br&gt;&#xA;पादप्रक्षालनं कुर्यात्स्वाध्याये भोजने तथा&#x9;063c&lt;br&gt;&#xA;त्रीणि देवाः पवित्राणि ब्राह्मणानामकल्पयन्&#x9;064a&lt;br&gt;&#xA;अदृष्टमद्भिर्निर्णिक्तं यच्च वाचा प्रशस्यते&#x9;064c&lt;br&gt;&#xA;संयावं कृसरं मांसं शष्कुली पायसं तथा&#x9;065a&lt;br&gt;&#xA;आत्मार्थं न प्रकर्तव्यं देवार्थं तु प्रकल्पयेत्&#x9;065c&lt;br&gt;&#xA;नित्यमग्निं परिचरेद्भिक्षां दद्याच्च नित्यदा&#x9;066a&lt;br&gt;&#xA;वाग्यतो दन्तकाष्ठं च नित्यमेव समाचरेत्&#x9;066c&lt;br&gt;&#xA;न चाभ्युदितशायी स्यात्प्रायश्चित्ती तथा भवेत्&#x9;066e&lt;br&gt;&#xA;मातापितरमुत्थाय पूर्वमेवाभिवादयेत्&#x9;067a&lt;br&gt;&#xA;आचार्यमथ वाप्येनं तथायुर्विन्दते महत्&#x9;067c&lt;br&gt;&#xA;वर्जयेद्दन्तकाष्ठानि वर्जनीयानि नित्यशः&#x9;068a&lt;br&gt;&#xA;भक्षयेच्छास्त्रदृष्टानि पर्वस्वपि च वर्जयेत्&#x9;068c&lt;br&gt;&#xA;उदङ्मुखश्च सततं शौचं कुर्यात्समाहितः&#x9;069a&lt;br&gt;&#xA;अकृत्वा देवतापूजां नान्यं गच्छेत्कदाचन&#x9;070a&lt;br&gt;&#xA;अन्यत्र तु गुरुं वृद्धं धार्मिकं वा विचक्षणम्&#x9;070c&lt;br&gt;&#xA;अवलोक्यो न चादर्शो मलिनो बुद्धिमत्तरैः&#x9;071a&lt;br&gt;&#xA;न चाज्ञातां स्त्रियं गच्छेद्गर्भिणीं वा कदाचन&#x9;071c&lt;br&gt;&#xA;उदक्शिरा न स्वपेत तथा प्रत्यक्शिरा न च&#x9;072a&lt;br&gt;&#xA;प्राक्शिरास्तु स्वपेद्विद्वानथ वा दक्षिणाशिराः&#x9;072c&lt;br&gt;&#xA;न भग्ने नावदीर्णे वा शयने प्रस्वपेत च&#x9;073a&lt;br&gt;&#xA;नान्तर्धाने न संयुक्ते न च तिर्यक्कदाचन&#x9;073c&lt;br&gt;&#xA;न नग्नः कर्हिचित्स्नायान्न निशायां कदाचन&#x9;074a&lt;br&gt;&#xA;स्नात्वा च नावमृज्येत गात्राणि सुविचक्षणः&#x9;074c&lt;br&gt;&#xA;न चानुलिम्पेदस्नात्वा स्नात्वा वासो न निर्धुनेत्&#x9;075a&lt;br&gt;&#xA;आर्द्र एव तु वासांसि नित्यं सेवेत मानवः&#x9;075c&lt;br&gt;&#xA;स्रजश्च नावकर्षेत न बहिर्धारयेत च&#x9;075e&lt;br&gt;&#xA;रक्तमाल्यं न धार्यं स्याच्छुक्लं धार्यं तु पण्डितैः&#x9;076a&lt;br&gt;&#xA;वर्जयित्वा तु कमलं तथा कुवलयं विभो&#x9;076c&lt;br&gt;&#xA;रक्तं शिरसि धार्यं तु तथा वानेयमित्यपि&#x9;077a&lt;br&gt;&#xA;काञ्चनी चैव या माला न सा दुष्यति कर्हिचित्&#x9;077c&lt;br&gt;&#xA;स्नातस्य वर्णकं नित्यमार्द्रं दद्याद्विशां पते&#x9;077e&lt;br&gt;&#xA;विपर्ययं न कुर्वीत वाससो बुद्धिमान्नरः&#x9;078a&lt;br&gt;&#xA;तथा नान्यधृतं धार्यं न चापदशमेव च&#x9;078c&lt;br&gt;&#xA;अन्यदेव भवेद्वासः शयनीये नरोत्तम&#x9;079a&lt;br&gt;&#xA;अन्यद्रथ्यासु देवानामर्चायामन्यदेव हि&#x9;079c&lt;br&gt;&#xA;प्रियङ्गुचन्दनाभ्यां च बिल्वेन तगरेण च&#x9;080a&lt;br&gt;&#xA;पृथगेवानुलिम्पेत केसरेण च बुद्धिमान्&#x9;080c&lt;br&gt;&#xA;उपवासं च कुर्वीत स्नातः शुचिरलङ्कृतः&#x9;081a&lt;br&gt;&#xA;पर्वकालेषु सर्वेषु ब्रह्मचारी सदा भवेत्&#x9;081c&lt;br&gt;&#xA;नालीढया परिहतं भक्षयीत कदाचन&#x9;082a&lt;br&gt;&#xA;तथा नोद्धृतसाराणि प्रेक्षतां नाप्रदाय च&#x9;082c&lt;br&gt;&#xA;न सन्निकृष्टो मेधावी नाशुचिर्न च सत्सु च&#x9;083a&lt;br&gt;&#xA;प्रतिषिद्धान्न धर्मेषु भक्षान्भुञ्जीत पृष्ठतः&#x9;083c&lt;br&gt;&#xA;पिप्पलं च वटं चैव शणशाकं तथैव च&#x9;084a&lt;br&gt;&#xA;उदुम्बरं न खादेच्च भवार्थी पुरुषोत्तमः&#x9;084c&lt;br&gt;&#xA;आजं गव्यं च यन्मांसं मायूरं चैव वर्जयेत्&#x9;085a&lt;br&gt;&#xA;वर्जयेच्छुष्कमांसं च तथा पर्युषितं च यत्&#x9;085c&lt;br&gt;&#xA;न पाणौ लवणं विद्वान्प्राश्नीयान्न च रात्रिषु&#x9;086a&lt;br&gt;&#xA;दधिसक्तून्न भुञ्जीत वृथामांसं च वर्जयेत्&#x9;086c&lt;br&gt;&#xA;वालेन तु न भुञ्जीत परश्राद्धं तथैव च&#x9;087a&lt;br&gt;&#xA;सायं प्रातश्च भुञ्जीत नान्तराले समाहितः&#x9;087c&lt;br&gt;&#xA;वाग्यतो नैकवस्त्रश्च नासंविष्टः कदाचन&#x9;088a&lt;br&gt;&#xA;भूमौ सदैव नाश्नीयान्नानासीनो न शब्दवत्&#x9;088c&lt;br&gt;&#xA;तोयपूर्वं प्रदायान्नमतिथिभ्यो विशां पते&#x9;089a&lt;br&gt;&#xA;पश्चाद्भुञ्जीत मेधावी न चाप्यन्यमना नरः&#x9;089c&lt;br&gt;&#xA;समानमेकपङ्क्त्यां तु भोज्यमन्नं नरेश्वर&#x9;090a&lt;br&gt;&#xA;विषं हालाहलं भुङ्क्ते योऽप्रदाय सुहृज्जने&#x9;090c&lt;br&gt;&#xA;पानीयं पायसं सर्पिर्दधिसक्तुमधून्यपि&#x9;091a&lt;br&gt;&#xA;निरस्य शेषमेतेषां न प्रदेयं तु कस्यचित्&#x9;091c&lt;br&gt;&#xA;भुञ्जानो मनुजव्याघ्र नैव शङ्कां समाचरेत्&#x9;092a&lt;br&gt;&#xA;दधि चाप्यनुपानं वै न कर्तव्यं भवार्थिना&#x9;092c&lt;br&gt;&#xA;आचम्य चैव हस्तेन परिस्राव्य तथोदकम्&#x9;093a&lt;br&gt;&#xA;अङ्गुष्ठं चरणस्याथ दक्षिणस्यावसेचयेत्&#x9;093c&lt;br&gt;&#xA;पाणिं मूर्ध्नि समाधाय स्पृष्ट्वा चाग्निं समाहितः&#x9;094a&lt;br&gt;&#xA;ज्ञातिश्रैष्ठ्यमवाप्नोति प्रयोगकुशलो नरः&#x9;094c&lt;br&gt;&#xA;अद्भिः प्राणान्समालभ्य नाभिं पाणितलेन च&#x9;095a&lt;br&gt;&#xA;स्पृशंश्चैव प्रतिष्ठेत न चाप्यार्द्रेण पाणिना&#x9;095c&lt;br&gt;&#xA;अङ्गुष्ठस्यान्तराले च ब्राह्मं तीर्थमुदाहृतम्&#x9;096a&lt;br&gt;&#xA;कनिष्ठिकायाः पश्चात्तु देवतीर्थमिहोच्यते&#x9;096c&lt;br&gt;&#xA;अङ्गुष्ठस्य च यन्मध्यं प्रदेशिन्याश्च भारत&#x9;097a&lt;br&gt;&#xA;तेन पित्र्याणि कुर्वीत स्पृष्ट्वापो न्यायतस्तथा&#x9;097c&lt;br&gt;&#xA;परापवादं न ब्रूयान्नाप्रियं च कदाचन&#x9;098a&lt;br&gt;&#xA;न मन्युः कश्चिदुत्पाद्यः पुरुषेण भवार्थिना&#x9;098c&lt;br&gt;&#xA;पतितैस्तु कथां नेच्छेद्दर्शनं चापि वर्जयेत्&#x9;099a&lt;br&gt;&#xA;संसर्गं च न गच्छेत तथायुर्विन्दते महत्&#x9;099c&lt;br&gt;&#xA;न दिवा मैथुनं गच्छेन्न कन्यां न च बन्धकीम्&#x9;100a&lt;br&gt;&#xA;न चास्नातां स्त्रियं गच्छेत्तथायुर्विन्दते महत्&#x9;100c&lt;br&gt;&#xA;स्वे स्वे तीर्थे समाचम्य कार्ये समुपकल्पिते&#x9;101a&lt;br&gt;&#xA;त्रिः पीत्वापो द्विः प्रमृज्य कृतशौचो भवेन्नरः&#x9;101c&lt;br&gt;&#xA;इन्द्रियाणि सकृत्स्पृश्य त्रिरभ्युक्ष्य च मानवः&#x9;102a&lt;br&gt;&#xA;कुर्वीत पित्र्यं दैवं च वेददृष्टेन कर्मणा&#x9;102c&lt;br&gt;&#xA;ब्राह्मणार्थे च यच्छौचं तच्च मे शृणु कौरव&#x9;103a&lt;br&gt;&#xA;प्रवृत्तं च हितं चोक्त्वा भोजनाद्यन्तयोस्तथा&#x9;103c&lt;br&gt;&#xA;सर्वशौचेषु ब्राह्मेण तीर्थेन समुपस्पृशेत्&#x9;104a&lt;br&gt;&#xA;निष्ठीव्य तु तथा क्षुत्वा स्पृश्यापो हि शुचिर्भवेत्&#x9;104c&lt;br&gt;&#xA;वृद्धो ज्ञातिस्तथा मित्रं दरिद्रो यो भवेदपि&#x9;105a&lt;br&gt;&#xA;गृहे वासयितव्यास्ते धन्यमायुष्यमेव च&#x9;105c&lt;br&gt;&#xA;गृहे पारावता धन्याः शुकाश्च सहसारिकाः&#x9;106a&lt;br&gt;&#xA;गृहेष्वेते न पापाय तथा वै तैलपायिकाः&#x9;106c&lt;br&gt;&#xA;उद्दीपकाश्च गृध्राश्च कपोता भ्रमरास्तथा&#x9;107a&lt;br&gt;&#xA;निविशेयुर्यदा तत्र शान्तिमेव तदाचरेत्&#x9;107c&lt;br&gt;&#xA;अमङ्गल्यानि चैतानि तथाक्रोशो महात्मनाम्&#x9;108a&lt;br&gt;&#xA;महात्मनां च गुह्यानि न वक्तव्यानि कर्हिचित्&#x9;108c&lt;br&gt;&#xA;अगम्याश्च न गच्छेत राजपत्नीः सखीस्तथा&#x9;109a&lt;br&gt;&#xA;वैद्यानां बालवृद्धानां भृत्यानां च युधिष्ठिर&#x9;109c&lt;br&gt;&#xA;बन्धूनां ब्राह्मणानां च तथा शारणिकस्य च&#x9;110a&lt;br&gt;&#xA;सम्बन्धिनां च राजेन्द्र तथायुर्विन्दते महत्&#x9;110c&lt;br&gt;&#xA;ब्राह्मणस्थपतिभ्यां च निर्मितं यन्निवेशनम्&#x9;111a&lt;br&gt;&#xA;तदावसेत्सदा प्राज्ञो भवार्थी मनुजेश्वर&#x9;111c&lt;br&gt;&#xA;सन्ध्यायां न स्वपेद्राजन्विद्यां न च समाचरेत्&#x9;112a&lt;br&gt;&#xA;न भुञ्जीत च मेधावी तथायुर्विन्दते महत्&#x9;112c&lt;br&gt;&#xA;नक्तं न कुर्यात्पित्र्याणि भुक्त्वा चैव प्रसाधनम्&#x9;113a&lt;br&gt;&#xA;पानीयस्य क्रिया नक्तं न कार्या भूतिमिच्छता&#x9;113c&lt;br&gt;&#xA;वर्जनीयाश्च वै नित्यं सक्तवो निशि भारत&#x9;114a&lt;br&gt;&#xA;शेषाणि चावदातानि पानीयं चैव भोजने&#x9;114c&lt;br&gt;&#xA;सौहित्यं च न कर्तव्यं रात्रौ नैव समाचरेत्&#x9;115a&lt;br&gt;&#xA;द्विजच्छेदं न कुर्वीत भुक्त्वा न च समाचरेत्&#x9;115c&lt;br&gt;&#xA;महाकुलप्रसूतां च प्रशस्तां लक्षणैस्तथा&#x9;116a&lt;br&gt;&#xA;वयःस्थां च महाप्राज्ञ कन्यामावोढुमर्हति&#x9;116c&lt;br&gt;&#xA;अपत्यमुत्पाद्य ततः प्रतिष्ठाप्य कुलं तथा&#x9;117a&lt;br&gt;&#xA;पुत्राः प्रदेया ज्ञानेषु कुलधर्मेषु भारत&#x9;117c&lt;br&gt;&#xA;कन्या चोत्पाद्य दातव्या कुलपुत्राय धीमते&#x9;118a&lt;br&gt;&#xA;पुत्रा निवेश्याश्च कुलाद्भृत्या लभ्याश्च भारत&#x9;118c&lt;br&gt;&#xA;शिरःस्नातोऽथ कुर्वीत दैवं पित्र्यमथापि च&#x9;119a&lt;br&gt;&#xA;नक्षत्रे न च कुर्वीत यस्मिञ्जातो भवेन्नरः&#x9;119c&lt;br&gt;&#xA;न प्रोष्ठपदयोः कार्यं तथाग्नेये च भारत&#x9;119e&lt;br&gt;&#xA;दारुणेषु च सर्वेषु प्रत्यहं च विवर्जयेत्&#x9;120a&lt;br&gt;&#xA;ज्योतिषे यानि चोक्तानि तानि सर्वाणि वर्जयेत्&#x9;120c&lt;br&gt;&#xA;प्राङ्मुखः श्मश्रुकर्माणि कारयेत समाहितः&#x9;121a&lt;br&gt;&#xA;उदङ्मुखो वा राजेन्द्र तथायुर्विन्दते महत्&#x9;121c&lt;br&gt;&#xA;परिवादं न च ब्रूयात्परेषामात्मनस्तथा&#x9;122a&lt;br&gt;&#xA;परिवादो न धर्माय प्रोच्यते भरतर्षभ&#x9;122c&lt;br&gt;&#xA;वर्जयेद्व्यङ्गिनीं नारीं तथा कन्यां नरोत्तम&#x9;123a&lt;br&gt;&#xA;समार्षां व्यङ्गितां चैव मातुः स्वकुलजां तथा&#x9;123c&lt;br&gt;&#xA;वृद्धां प्रव्रजितां चैव तथैव च पतिव्रताम्&#x9;124a&lt;br&gt;&#xA;तथातिकृष्णवर्णां च वर्णोत्कृष्टां च वर्जयेत्&#x9;124c&lt;br&gt;&#xA;अयोनिं च वियोनिं च न गच्छेत विचक्षणः&#x9;125a&lt;br&gt;&#xA;पिङ्गलां कुष्ठिनीं नारीं न त्वमावोढुमर्हसि&#x9;125c&lt;br&gt;&#xA;अपस्मारिकुले जातां निहीनां चैव वर्जयेत्&#x9;126a&lt;br&gt;&#xA;श्वित्रिणां च कुले जातां त्रयाणां मनुजेश्वर&#x9;126c&lt;br&gt;&#xA;लक्षणैरन्विता या च प्रशस्ता या च लक्षणैः&#x9;127a&lt;br&gt;&#xA;मनोज्ञा दर्शनीया च तां भवान्वोढुमर्हति&#x9;127c&lt;br&gt;&#xA;महाकुले निवेष्टव्यं सदृशे वा युधिष्ठिर&#x9;128a&lt;br&gt;&#xA;अवरा पतिता चैव न ग्राह्या भूतिमिच्छता&#x9;128c&lt;br&gt;&#xA;अग्नीनुत्पाद्य यत्नेन क्रियाः सुविहिताश्च याः&#x9;129a&lt;br&gt;&#xA;वेदेषु ब्राह्मणैः प्रोक्तास्ताश्च सर्वाः समाचरेत्&#x9;129c&lt;br&gt;&#xA;न चेर्ष्या स्त्रीषु कर्तव्या दारा रक्ष्याश्च सर्वशः&#x9;130a&lt;br&gt;&#xA;अनायुष्या भवेदीर्ष्या तस्मादीर्ष्यां विवर्जयेत्&#x9;130c&lt;br&gt;&#xA;अनायुष्यो दिवास्वप्नस्तथाभ्युदितशायिता&#x9;131a&lt;br&gt;&#xA;प्रातर्निशायां च तथा ये चोच्छिष्टाः स्वपन्ति वै&#x9;131c&lt;br&gt;&#xA;पारदार्यमनायुष्यं नापितोच्छिष्टता तथा&#x9;132a&lt;br&gt;&#xA;यत्नतो वै न कर्तव्यमभ्यासश्चैव भारत&#x9;132c&lt;br&gt;&#xA;सन्ध्यां न भुञ्जेन्न स्नायान्न पुरीषं समुत्सृजेत्&#x9;133a&lt;br&gt;&#xA;प्रयतश्च भवेत्तस्यां न च किञ्चित्समाचरेत्&#x9;133c&lt;br&gt;&#xA;ब्राह्मणान्पूजयेच्चापि तथा स्नात्वा नराधिप&#x9;134a&lt;br&gt;&#xA;देवांश्च प्रणमेत्स्नातो गुरूंश्चाप्यभिवादयेत्&#x9;134c&lt;br&gt;&#xA;अनिमन्त्रितो न गच्छेत यज्ञं गच्छेत्तु दर्शकः&#x9;135a&lt;br&gt;&#xA;अनिमन्त्रिते ह्यनायुष्यं गमनं तत्र भारत&#x9;135c&lt;br&gt;&#xA;न चैकेन परिव्राज्यं न गन्तव्यं तथा निशि&#x9;136a&lt;br&gt;&#xA;अनागतायां सन्ध्यायां पश्चिमायां गृहे वसेत्&#x9;136c&lt;br&gt;&#xA;मातुः पितुर्गुरूणां च कार्यमेवानुशासनम्&#x9;137a&lt;br&gt;&#xA;हितं वाप्यहितं वापि न विचार्यं नरर्षभ&#x9;137c&lt;br&gt;&#xA;धनुर्वेदे च वेदे च यत्नः कार्यो नराधिप&#x9;138a&lt;br&gt;&#xA;हस्तिपृष्ठेऽश्वपृष्ठे च रथचर्यासु चैव ह&#x9;138c&lt;br&gt;&#xA;यत्नवान्भव राजेन्द्र यत्नवान्सुखमेधते&#x9;138e&lt;br&gt;&#xA;अप्रधृष्यश्च शत्रूणां भृत्यानां स्वजनस्य च&#x9;139a&lt;br&gt;&#xA;प्रजापालनयुक्तश्च न क्षतिं लभते क्वचित्&#x9;139c&lt;br&gt;&#xA;युक्तिशास्त्रं च ते ज्ञेयं शब्दशास्त्रं च भारत&#x9;140a&lt;br&gt;&#xA;गन्धर्वशास्त्रं च कलाः परिज्ञेया नराधिप&#x9;140c&lt;br&gt;&#xA;पुराणमितिहासाश्च तथाख्यानानि यानि च&#x9;141a&lt;br&gt;&#xA;महात्मनां च चरितं श्रोतव्यं नित्यमेव ते&#x9;141c&lt;br&gt;&#xA;पत्नीं रजस्वलां चैव नाभिगच्छेन्न चाह्वयेत्&#x9;142a&lt;br&gt;&#xA;स्नातां चतुर्थे दिवसे रात्रौ गच्छेद्विचक्षणः&#x9;142c&lt;br&gt;&#xA;पञ्चमे दिवसे नारी षष्ठेऽहनि पुमान्भवेत्&#x9;143a&lt;br&gt;&#xA;एतेन विधिना पत्नीमुपगच्छेत पण्डितः&#x9;143c&lt;br&gt;&#xA;ज्ञातिसम्बन्धिमित्राणि पूजनीयानि नित्यशः&#x9;144a&lt;br&gt;&#xA;यष्टव्यं च यथाशक्ति यज्ञैर्विविधदक्षिणैः&#x9;144c&lt;br&gt;&#xA;अतऊर्ध्वमरण्यं च सेवितव्यं नराधिप&#x9;144e&lt;br&gt;&#xA;एष ते लक्षणोद्देश आयुष्याणां प्रकीर्तितः&#x9;145a&lt;br&gt;&#xA;शेषस्त्रैविद्यवृद्धेभ्यः प्रत्याहार्यो युधिष्ठिर&#x9;145c&lt;br&gt;&#xA;आचारो भूतिजनन आचारः कीर्तिवर्धनः&#x9;146a&lt;br&gt;&#xA;आचाराद्वर्धते ह्यायुराचारो हन्त्यलक्षणम्&#x9;146c&lt;br&gt;&#xA;आगमानां हि सर्वेषामाचारः श्रेष्ठ उच्यते&#x9;147a&lt;br&gt;&#xA;आचारप्रभवो धर्मो धर्मादायुर्विवर्धते&#x9;147c&lt;br&gt;&#xA;एतद्यशस्यमायुष्यं स्वर्ग्यं स्वस्त्ययनं महत्&#x9;148a&lt;br&gt;&#xA;अनुकम्पता सर्ववर्णान्ब्रह्मणा समुदाहृतम्&#x9;148c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/108/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/108/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;यथा ज्येष्ठः कनिष्ठेषु वर्तते भरतर्षभ&#x9;001a&lt;br&gt;&#xA;कनिष्ठाश्च यथा ज्येष्ठे वर्तेरंस्तद्ब्रवीहि मे&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;ज्येष्ठवत्तात वर्तस्व ज्येष्ठो हि सततं भवान्&#x9;002a&lt;br&gt;&#xA;गुरोर्गरीयसी वृत्तिर्या चेच्छिष्यस्य भारत&#x9;002c&lt;br&gt;&#xA;न गुरावकृतप्रज्ञे शक्यं शिष्येण वर्तितुम्&#x9;003a&lt;br&gt;&#xA;गुरोर्हि दीर्घदर्शित्वं यत्तच्छिष्यस्य भारत&#x9;003c&lt;br&gt;&#xA;अन्धः स्यादन्धवेलायां जडः स्यादपि वा बुधः&#x9;004a&lt;br&gt;&#xA;परिहारेण तद्ब्रूयाद्यस्तेषां स्याद्व्यतिक्रमः&#x9;004c&lt;br&gt;&#xA;प्रत्यक्षं भिन्नहृदया भेदयेयुः कृतं नराः&#x9;005a&lt;br&gt;&#xA;श्रियाभितप्ताः कौन्तेय भेदकामास्तथारयः&#x9;005c&lt;br&gt;&#xA;ज्येष्ठः कुलं वर्धयति विनाशयति वा पुनः&#x9;006a&lt;br&gt;&#xA;हन्ति सर्वमपि ज्येष्ठः कुलं यत्रावजायते&#x9;006c&lt;br&gt;&#xA;अथ यो विनिकुर्वीत ज्येष्ठो भ्राता यवीयसः&#x9;007a&lt;br&gt;&#xA;अज्येष्ठः स्यादभागश्च नियम्यो राजभिश्च सः&#x9;007c&lt;br&gt;&#xA;निकृती हि नरो लोकान्पापान्गच्छत्यसंशयम्&#x9;008a&lt;br&gt;&#xA;विदुलस्येव तत्पुष्पं मोघं जनयितुः स्मृतम्&#x9;008c&lt;br&gt;&#xA;सर्वानर्थः कुले यत्र जायते पापपूरुषः&#x9;009a&lt;br&gt;&#xA;अकीर्तिं जनयत्येव कीर्तिमन्तर्दधाति च&#x9;009c&lt;br&gt;&#xA;सर्वे चापि विकर्मस्था भागं नार्हन्ति सोदराः&#x9;010a&lt;br&gt;&#xA;नाप्रदाय कनिष्ठेभ्यो ज्येष्ठः कुर्वीत यौतकम्&#x9;010c&lt;br&gt;&#xA;अनुजं हि पितुर्दायो जङ्घाश्रमफलोऽध्वगः&#x9;011a&lt;br&gt;&#xA;स्वयमीहितलब्धं तु नाकामो दातुमर्हति&#x9;011c&lt;br&gt;&#xA;भ्रातॄणामविभक्तानामुत्थानमपि चेत्सह&#x9;012a&lt;br&gt;&#xA;न पुत्रभागं विषमं पिता दद्यात्कथञ्चन&#x9;012c&lt;br&gt;&#xA;न ज्येष्ठानवमन्येत दुष्कृतः सुकृतोऽपि वा&#x9;013a&lt;br&gt;&#xA;यदि स्त्री यद्यवरजः श्रेयः पश्येत्तथाचरेत्&#x9;013c&lt;br&gt;&#xA;धर्मं हि श्रेय इत्याहुरिति धर्मविदो विदुः&#x9;013e&lt;br&gt;&#xA;दशाचार्यानुपाध्याय उपाध्यायान्पिता दश&#x9;014a&lt;br&gt;&#xA;दश चैव पितॄन्माता सर्वां वा पृथिवीमपि&#x9;014c&lt;br&gt;&#xA;गौरवेणाभिभवति नास्ति मातृसमो गुरुः&#x9;015a&lt;br&gt;&#xA;माता गरीयसी यच्च तेनैतां मन्यते जनः&#x9;015c&lt;br&gt;&#xA;ज्येष्ठो भ्राता पितृसमो मृते पितरि भारत&#x9;016a&lt;br&gt;&#xA;स ह्येषां वृत्तिदाता स्यात्स चैतान्परिपालयेत्&#x9;016c&lt;br&gt;&#xA;कनिष्ठास्तं नमस्येरन्सर्वे छन्दानुवर्तिनः&#x9;017a&lt;br&gt;&#xA;तमेव चोपजीवेरन्यथैव पितरं तथा&#x9;017c&lt;br&gt;&#xA;शरीरमेतौ सृजतः पिता माता च भारत&#x9;018a&lt;br&gt;&#xA;आचार्यशास्ता या जातिः सा सत्या साजरामरा&#x9;018c&lt;br&gt;&#xA;ज्येष्ठा मातृसमा चापि भगिनी भरतर्षभ&#x9;019a&lt;br&gt;&#xA;भ्रातुर्भार्या च तद्वत्स्याद्यस्या बाल्ये स्तनं पिबेत्&#x9;019c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/109/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/109/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;सर्वेषामेव वर्णानां म्लेच्छानां च पितामह&#x9;001a&lt;br&gt;&#xA;उपवासे मतिरियं कारणं च न विद्महे&#x9;001c&lt;br&gt;&#xA;ब्रह्मक्षत्रेण नियमाश्चर्तव्या इति नः श्रुतम्&#x9;002a&lt;br&gt;&#xA;उपवासे कथं तेषां कृत्यमस्ति पितामह&#x9;002c&lt;br&gt;&#xA;नियमं चोपवासानां सर्वेषां ब्रूहि पार्थिव&#x9;003a&lt;br&gt;&#xA;अवाप्नोति गतिं कां च उपवासपरायणः&#x9;003c&lt;br&gt;&#xA;उपवासः परं पुण्यमुपवासः परायणम्&#x9;004a&lt;br&gt;&#xA;उपोष्येह नरश्रेष्ठ किं फलं प्रतिपद्यते&#x9;004c&lt;br&gt;&#xA;अधर्मान्मुच्यते केन धर्ममाप्नोति वै कथम्&#x9;005a&lt;br&gt;&#xA;स्वर्गं पुण्यं च लभते कथं भरतसत्तम&#x9;005c&lt;br&gt;&#xA;उपोष्य चापि किं तेन प्रदेयं स्यान्नराधिप&#x9;006a&lt;br&gt;&#xA;धर्मेण च सुखानर्थाल्ँलभेद्येन ब्रवीहि तम्&#x9;006c&lt;br&gt;&#xA;वैशम्पायन उवाच&#x9;007&lt;br&gt;&#xA;एवं ब्रुवाणं कौन्तेयं धर्मज्ञं धर्मतत्त्ववित्&#x9;007a&lt;br&gt;&#xA;धर्मपुत्रमिदं वाक्यं भीष्मः शान्तनवोऽब्रवीत्&#x9;007c&lt;br&gt;&#xA;इदं खलु महाराज श्रुतमासीत्पुरातनम्&#x9;008a&lt;br&gt;&#xA;उपवासविधौ श्रेष्ठा ये गुणा भरतर्षभ&#x9;008c&lt;br&gt;&#xA;प्राजापत्यं ह्यङ्गिरसं पृष्टवानस्मि भारत&#x9;009a&lt;br&gt;&#xA;यथा मां त्वं तथैवाहं पृष्टवांस्तं तपोधनम्&#x9;009c&lt;br&gt;&#xA;प्रश्नमेतं मया पृष्टो भगवानग्निसम्भवः&#x9;010a&lt;br&gt;&#xA;उपवासविधिं पुण्यमाचष्ट भरतर्षभ&#x9;010c&lt;br&gt;&#xA;अङ्गिरा उवाच&#x9;011&lt;br&gt;&#xA;ब्रह्मक्षत्रे त्रिरात्रं तु विहितं कुरुनन्दन&#x9;011a&lt;br&gt;&#xA;द्विस्त्रिरात्रमथैवात्र निर्दिष्टं पुरुषर्षभ&#x9;011c&lt;br&gt;&#xA;वैश्यशूद्रौ तु यौ मोहादुपवासं प्रकुर्वते&#x9;012a&lt;br&gt;&#xA;त्रिरात्रं द्विस्त्रिरात्रं वा तयोः पुष्टिर्न विद्यते&#x9;012c&lt;br&gt;&#xA;चतुर्थभक्तक्षपणं वैश्यशूद्रे विधीयते&#x9;013a&lt;br&gt;&#xA;त्रिरात्रं न तु धर्मज्ञैर्विहितं ब्रह्मवादिभिः&#x9;013c&lt;br&gt;&#xA;पञ्चम्यां चैव षष्ठ्यां च पौर्णमास्यां च भारत&#x9;014a&lt;br&gt;&#xA;क्षमावान्रूपसम्पन्नः श्रुतवांश्चैव जायते&#x9;014c&lt;br&gt;&#xA;नानपत्यो भवेत्प्राज्ञो दरिद्रो वा कदाचन&#x9;015a&lt;br&gt;&#xA;यजिष्णुः पञ्चमीं षष्ठीं क्षपेद्यो भोजयेद्द्विजान्&#x9;015c&lt;br&gt;&#xA;अष्टमीमथ कौन्तेय शुक्लपक्षे चतुर्दशीम्&#x9;016a&lt;br&gt;&#xA;उपोष्य व्याधिरहितो वीर्यवानभिजायते&#x9;016c&lt;br&gt;&#xA;मार्गशीर्षं तु यो मासमेकभक्तेन सङ्क्षिपेत्&#x9;017a&lt;br&gt;&#xA;भोजयेच्च द्विजान्भक्त्या स मुच्येद्व्याधिकिल्बिषैः&#x9;017c&lt;br&gt;&#xA;सर्वकल्याणसम्पूर्णः सर्वौषधिसमन्वितः&#x9;018a&lt;br&gt;&#xA;कृषिभागी बहुधनो बहुपुत्रश्च जायते&#x9;018c&lt;br&gt;&#xA;पौषमासं तु कौन्तेय भक्तेनैकेन यः क्षपेत्&#x9;019a&lt;br&gt;&#xA;सुभगो दर्शनीयश्च यशोभागी च जायते&#x9;019c&lt;br&gt;&#xA;पितृभक्तो माघमासमेकभक्तेन यः क्षपेत्&#x9;020a&lt;br&gt;&#xA;श्रीमत्कुले ज्ञातिमध्ये स महत्त्वं प्रपद्यते&#x9;020c&lt;br&gt;&#xA;भगदैवं तु यो मासमेकभक्तेन यः क्षपेत्&#x9;021a&lt;br&gt;&#xA;स्त्रीषु वल्लभतां याति वश्याश्चास्य भवन्ति ताः&#x9;021c&lt;br&gt;&#xA;चैत्रं तु नियतो मासमेकभक्तेन यः क्षपेत्&#x9;022a&lt;br&gt;&#xA;सुवर्णमणिमुक्ताढ्ये कुले महति जायते&#x9;022c&lt;br&gt;&#xA;निस्तरेदेकभक्तेन वैशाखं यो जितेन्द्रियः&#x9;023a&lt;br&gt;&#xA;नरो वा यदि वा नारी ज्ञातीनां श्रेष्ठतां व्रजेत्&#x9;023c&lt;br&gt;&#xA;ज्येष्ठामूलं तु यो मासमेकभक्तेन सङ्क्षपेत्&#x9;024a&lt;br&gt;&#xA;ऐश्वर्यमतुलं श्रेष्ठं पुमान्स्त्री वाभिजायते&#x9;024c&lt;br&gt;&#xA;आषाढमेकभक्तेन स्थित्वा मासमतन्द्रितः&#x9;025a&lt;br&gt;&#xA;बहुधान्यो बहुधनो बहुपुत्रश्च जायते&#x9;025c&lt;br&gt;&#xA;श्रावणं नियतो मासमेकभक्तेन यः क्षपेत्&#x9;026a&lt;br&gt;&#xA;यत्र तत्राभिषेकेण युज्यते ज्ञातिवर्धनः&#x9;026c&lt;br&gt;&#xA;प्रौष्ठपदं तु यो मासमेकाहारो भवेन्नरः&#x9;027a&lt;br&gt;&#xA;धनाढ्यं स्फीतमचलमैश्वर्यं प्रतिपद्यते&#x9;027c&lt;br&gt;&#xA;तथैवाश्वयुजं मासमेकभक्तेन यः क्षपेत्&#x9;028a&lt;br&gt;&#xA;प्रजावान्वाहनाढ्यश्च बहुपुत्रश्च जायते&#x9;028c&lt;br&gt;&#xA;कार्त्तिकं तु नरो मासं यः कुर्यादेकभोजनम्&#x9;029a&lt;br&gt;&#xA;शूरश्च बहुभार्यश्च कीर्तिमांश्चैव जायते&#x9;029c&lt;br&gt;&#xA;इति मासा नरव्याघ्र क्षपतां परिकीर्तिताः&#x9;030a&lt;br&gt;&#xA;तिथीनां नियमा ये तु शृणु तानपि पार्थिव&#x9;030c&lt;br&gt;&#xA;पक्षे पक्षे गते यस्तु भक्तमश्नाति भारत&#x9;031a&lt;br&gt;&#xA;गवाढ्यो बहुपुत्रश्च दीर्घायुश्च स जायते&#x9;031c&lt;br&gt;&#xA;मासि मासि त्रिरात्राणि कृत्वा वर्षाणि द्वादश&#x9;032a&lt;br&gt;&#xA;गणाधिपत्यं प्राप्नोति निःसपत्नमनाविलम्&#x9;032c&lt;br&gt;&#xA;एते तु नियमाः सर्वे कर्तव्याः शरदो दश&#x9;033a&lt;br&gt;&#xA;द्वे चान्ये भरतश्रेष्ठ प्रवृत्तिमनुवर्तता&#x9;033c&lt;br&gt;&#xA;यस्तु प्रातस्तथा सायं भुञ्जानो नान्तरा पिबेत्&#x9;034a&lt;br&gt;&#xA;अहिंसानिरतो नित्यं जुह्वानो जातवेदसम्&#x9;034c&lt;br&gt;&#xA;षड्भिः स वर्षैर्नृपते सिध्यते नात्र संशयः&#x9;035a&lt;br&gt;&#xA;अग्निष्टोमस्य यज्ञस्य फलं प्राप्नोति मानवः&#x9;035c&lt;br&gt;&#xA;अधिवासे सोऽप्सरसां नृत्यगीतविनादिते&#x9;036a&lt;br&gt;&#xA;तप्तकाञ्चनवर्णाभं विमानमधिरोहति&#x9;036c&lt;br&gt;&#xA;पूर्णं वर्षसहस्रं तु ब्रह्मलोके महीयते&#x9;037a&lt;br&gt;&#xA;तत्क्षयादिह चागम्य माहात्म्यं प्रतिपद्यते&#x9;037c&lt;br&gt;&#xA;यस्तु संवत्सरं पूर्णमेकाहारो भवेन्नरः&#x9;038a&lt;br&gt;&#xA;अतिरात्रस्य यज्ञस्य स फलं समुपाश्नुते&#x9;038c&lt;br&gt;&#xA;दशवर्षसहस्राणि स्वर्गे च स महीयते&#x9;039a&lt;br&gt;&#xA;तत्क्षयादिह चागम्य माहात्म्यं प्रतिपद्यते&#x9;039c&lt;br&gt;&#xA;यस्तु संवत्सरं पूर्णं चतुर्थं भक्तमश्नुते&#x9;040a&lt;br&gt;&#xA;अहिंसानिरतो नित्यं सत्यवाङ्नियतेन्द्रियः&#x9;040c&lt;br&gt;&#xA;वाजपेयस्य यज्ञस्य फलं वै समुपाश्नुते&#x9;041a&lt;br&gt;&#xA;त्रिंशद्वर्षसहस्राणि स्वर्गे च स महीयते&#x9;041c&lt;br&gt;&#xA;षष्ठे काले तु कौन्तेय नरः संवत्सरं क्षपेत्&#x9;042a&lt;br&gt;&#xA;अश्वमेधस्य यज्ञस्य फलं प्राप्नोति मानवः&#x9;042c&lt;br&gt;&#xA;चक्रवाकप्रयुक्तेन विमानेन स गच्छति&#x9;043a&lt;br&gt;&#xA;चत्वारिंशत्सहस्राणि वर्षाणां दिवि मोदते&#x9;043c&lt;br&gt;&#xA;अष्टमेन तु भक्तेन जीवन्संवत्सरं नृप&#x9;044a&lt;br&gt;&#xA;गवामयस्य यज्ञस्य फलं प्राप्नोति मानवः&#x9;044c&lt;br&gt;&#xA;हंससारसयुक्तेन विमानेन स गच्छति&#x9;045a&lt;br&gt;&#xA;पञ्चाशतं सहस्राणि वर्षाणां दिवि मोदते&#x9;045c&lt;br&gt;&#xA;पक्षे पक्षे गते राजन्योऽश्नीयाद्वर्षमेव तु&#x9;046a&lt;br&gt;&#xA;षण्मासानशनं तस्य भगवानङ्गिराब्रवीत्&#x9;046c&lt;br&gt;&#xA;षष्टिं वर्षसहस्राणि दिवमावसते च सः&#x9;046e&lt;br&gt;&#xA;वीणानां वल्लकीनां च वेणूनां च विशां पते&#x9;047a&lt;br&gt;&#xA;सुघोषैर्मधुरैः शब्दैः सुप्तः स प्रतिबोध्यते&#x9;047c&lt;br&gt;&#xA;संवत्सरमिहैकं तु मासि मासि पिबेत्पयः&#x9;048a&lt;br&gt;&#xA;फलं विश्वजितस्तात प्राप्नोति स नरो नृप&#x9;048c&lt;br&gt;&#xA;सिंहव्याघ्रप्रयुक्तेन विमानेन स गच्छति&#x9;049a&lt;br&gt;&#xA;सप्ततिं च सहस्राणि वर्षाणां दिवि मोदते&#x9;049c&lt;br&gt;&#xA;मासादूर्ध्वं नरव्याघ्र नोपवासो विधीयते&#x9;050a&lt;br&gt;&#xA;विधिं त्वनशनस्याहुः पार्थ धर्मविदो जनाः&#x9;050c&lt;br&gt;&#xA;अनार्तो व्याधिरहितो गच्छेदनशनं तु यः&#x9;051a&lt;br&gt;&#xA;पदे पदे यज्ञफलं स प्राप्नोति न संशयः&#x9;051c&lt;br&gt;&#xA;दिवं हंसप्रयुक्तेन विमानेन स गच्छति&#x9;052a&lt;br&gt;&#xA;शतं चाप्सरसः कन्या रमयन्त्यपि तं नरम्&#x9;052c&lt;br&gt;&#xA;आर्तो वा व्याधितो वापि गच्छेदनशनं तु यः&#x9;053a&lt;br&gt;&#xA;शतं वर्षसहस्राणां मोदते दिवि स प्रभो&#x9;053c&lt;br&gt;&#xA;काञ्चीनूपुरशब्देन सुप्तश्चैव प्रबोध्यते&#x9;053e&lt;br&gt;&#xA;सहस्रहंससंयुक्ते विमाने सोमवर्चसि&#x9;054a&lt;br&gt;&#xA;स गत्वा स्त्रीशताकीर्णे रमते भरतर्षभ&#x9;054c&lt;br&gt;&#xA;क्षीणस्याप्यायनं दृष्टं क्षतस्य क्षतरोहणम्&#x9;055a&lt;br&gt;&#xA;व्याधितस्यौषधग्रामः क्रुद्धस्य च प्रसादनम्&#x9;055c&lt;br&gt;&#xA;दुःखितस्यार्थमानाभ्यां द्रव्याणां प्रतिपादनम्&#x9;056a&lt;br&gt;&#xA;न चैते स्वर्गकामस्य रोचन्ते सुखमेधसः&#x9;056c&lt;br&gt;&#xA;अतः स कामसंयुक्तो विमाने हेमसन्निभे&#x9;057a&lt;br&gt;&#xA;रमते स्त्रीशताकीर्णे पुरुषोऽलङ्कृतः शुभे&#x9;057c&lt;br&gt;&#xA;स्वस्थः सफलसङ्कल्पः सुखी विगतकल्मषः&#x9;058a&lt;br&gt;&#xA;अनश्नन्देहमुत्सृज्य फलं प्राप्नोति मानवः&#x9;058c&lt;br&gt;&#xA;बालसूर्यप्रतीकाशे विमाने हेमवर्चसि&#x9;059a&lt;br&gt;&#xA;वैडूर्यमुक्ताखचिते वीणामुरजनादिते&#x9;059c&lt;br&gt;&#xA;पताकादीपिकाकीर्णे दिव्यघण्टानिनादिते&#x9;060a&lt;br&gt;&#xA;स्त्रीसहस्रानुचरिते स नरः सुखमेधते&#x9;060c&lt;br&gt;&#xA;यावन्ति रोमकूपाणि तस्य गात्रेषु पाण्डव&#x9;061a&lt;br&gt;&#xA;तावन्त्येव सहस्राणि वर्षाणां दिवि मोदते&#x9;061c&lt;br&gt;&#xA;नास्ति वेदात्परं शास्त्रं नास्ति मातृसमो गुरुः&#x9;062a&lt;br&gt;&#xA;न धर्मात्परमो लाभस्तपो नानशनात्परम्&#x9;062c&lt;br&gt;&#xA;ब्राह्मणेभ्यः परं नास्ति पावनं दिवि चेह च&#x9;063a&lt;br&gt;&#xA;उपवासैस्तथा तुल्यं तपःकर्म न विद्यते&#x9;063c&lt;br&gt;&#xA;उपोष्य विधिवद्देवास्त्रिदिवं प्रतिपेदिरे&#x9;064a&lt;br&gt;&#xA;ऋषयश्च परां सिद्धिमुपवासैरवाप्नुवन्&#x9;064c&lt;br&gt;&#xA;दिव्यं वर्षसहस्रं हि विश्वामित्रेण धीमता&#x9;065a&lt;br&gt;&#xA;क्षान्तमेकेन भक्तेन तेन विप्रत्वमागतः&#x9;065c&lt;br&gt;&#xA;च्यवनो जमदग्निश्च वसिष्ठो गौतमो भृगुः&#x9;066a&lt;br&gt;&#xA;सर्व एव दिवं प्राप्ताः क्षमावन्तो महर्षयः&#x9;066c&lt;br&gt;&#xA;इदमङ्गिरसा पूर्वं महर्षिभ्यः प्रदर्शितम्&#x9;067a&lt;br&gt;&#xA;यः प्रदर्शयते नित्यं न स दुःखमवाप्नुते&#x9;067c&lt;br&gt;&#xA;इमं तु कौन्तेय यथाक्रमं विधिं प्रवर्तितं ह्यङ्गिरसा महर्षिणा&#x9;068a&lt;br&gt;&#xA;पठेत यो वै शृणुयाच्च नित्यदा न विद्यते तस्य नरस्य किल्बिषम्&#x9;068c&lt;br&gt;&#xA;विमुच्यते चापि स सर्वसङ्करैर्न चास्य दोषैरभिभूयते मनः&#x9;069a&lt;br&gt;&#xA;वियोनिजानां च विजानते रुतं ध्रुवां च कीर्तिं लभते नरोत्तमः&#x9;069c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/110/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/110/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;पितामहेन विधिवद्यज्ञाः प्रोक्ता महात्मना&#x9;001a&lt;br&gt;&#xA;गुणाश्चैषां यथातत्त्वं प्रेत्य चेह च सर्वशः&#x9;001c&lt;br&gt;&#xA;न ते शक्या दरिद्रेण यज्ञाः प्राप्तुं पितामह&#x9;002a&lt;br&gt;&#xA;बहूपकरणा यज्ञा नानासम्भारविस्तराः&#x9;002c&lt;br&gt;&#xA;पार्थिवै राजपुत्रैर्वा शक्याः प्राप्तुं पितामह&#x9;003a&lt;br&gt;&#xA;नार्थन्यूनैरवगुणैरेकात्मभिरसंहतैः&#x9;003c&lt;br&gt;&#xA;यो दरिद्रैरपि विधिः शक्यः प्राप्तुं सदा भवेत्&#x9;004a&lt;br&gt;&#xA;तुल्यो यज्ञफलैरेतैस्तन्मे ब्रूहि पितामह&#x9;004c&lt;br&gt;&#xA;भीष्म उवाच&#x9;005&lt;br&gt;&#xA;इदमङ्गिरसा प्रोक्तमुपवासफलात्मकम्&#x9;005a&lt;br&gt;&#xA;विधिं यज्ञफलैस्तुल्यं तन्निबोध युधिष्ठिर&#x9;005c&lt;br&gt;&#xA;यस्तु कल्यं तथा सायं भुञ्जानो नान्तरा पिबेत्&#x9;006a&lt;br&gt;&#xA;अहिंसानिरतो नित्यं जुह्वानो जातवेदसम्&#x9;006c&lt;br&gt;&#xA;षड्भिरेव तु वर्षैः स सिध्यते नात्र संशयः&#x9;007a&lt;br&gt;&#xA;तप्तकाञ्चनवर्णं च विमानं लभते नरः&#x9;007c&lt;br&gt;&#xA;देवस्त्रीणामधीवासे नृत्यगीतनिनादिते&#x9;008a&lt;br&gt;&#xA;प्राजापत्ये वसेत्पद्मं वर्षाणामग्निसन्निभे&#x9;008c&lt;br&gt;&#xA;त्रीणि वर्षाणि यः प्राशेत्सततं त्वेकभोजनम्&#x9;009a&lt;br&gt;&#xA;धर्मपत्नीरतो नित्यमग्निष्टोमफलं लभेत्&#x9;009c&lt;br&gt;&#xA;द्वितीये दिवसे यस्तु प्राश्नीयादेकभोजनम्&#x9;010a&lt;br&gt;&#xA;सदा द्वादशमासांस्तु जुह्वानो जातवेदसम्&#x9;010c&lt;br&gt;&#xA;यज्ञं बहुसुवर्णं वा वासवप्रियमाहरेत्&#x9;010e&lt;br&gt;&#xA;सत्यवाग्दानशीलश्च ब्रह्मण्यश्चानसूयकः&#x9;011a&lt;br&gt;&#xA;क्षान्तो दान्तो जितक्रोधः स गच्छति परां गतिम्&#x9;011c&lt;br&gt;&#xA;पाण्डुराभ्रप्रतीकाशे विमाने हंसलक्षणे&#x9;012a&lt;br&gt;&#xA;द्वे समाप्ते ततः पद्मे सोऽप्सरोभिर्वसेत्सह&#x9;012c&lt;br&gt;&#xA;तृतीये दिवसे यस्तु प्राश्नीयादेकभोजनम्&#x9;013a&lt;br&gt;&#xA;सदा द्वादशमासांस्तु जुह्वानो जातवेदसम्&#x9;013c&lt;br&gt;&#xA;अतिरात्रस्य यज्ञस्य फलं प्राप्नोत्यनुत्तमम्&#x9;014a&lt;br&gt;&#xA;मयूरहंससंयुक्तं विमानं लभते नरः&#x9;014c&lt;br&gt;&#xA;सप्तर्षीणां सदा लोके सोऽप्सरोभिर्वसेत्सह&#x9;015a&lt;br&gt;&#xA;निवर्तनं च तत्रास्य त्रीणि पद्मानि वै विदुः&#x9;015c&lt;br&gt;&#xA;दिवसे यश्चतुर्थे तु प्राश्नीयादेकभोजनम्&#x9;016a&lt;br&gt;&#xA;सदा द्वादशमासान्वै जुह्वानो जातवेदसम्&#x9;016c&lt;br&gt;&#xA;वाजपेयस्य यज्ञस्य फलं प्राप्नोत्यनुत्तमम्&#x9;017a&lt;br&gt;&#xA;इन्द्रकन्याभिरूढं च विमानं लभते नरः&#x9;017c&lt;br&gt;&#xA;सागरस्य च पर्यन्ते वासवं लोकमावसेत्&#x9;018a&lt;br&gt;&#xA;देवराजस्य च क्रीडां नित्यकालमवेक्षते&#x9;018c&lt;br&gt;&#xA;दिवसे पञ्चमे यस्तु प्राश्नीयादेकभोजनम्&#x9;019a&lt;br&gt;&#xA;सदा द्वादशमासांस्तु जुह्वानो जातवेदसम्&#x9;019c&lt;br&gt;&#xA;अलुब्धः सत्यवादी च ब्रह्मण्यश्चाविहिंसकः&#x9;020a&lt;br&gt;&#xA;अनसूयुरपापस्थो द्वादशाहफलं लभेत्&#x9;020c&lt;br&gt;&#xA;जाम्बूनदमयं दिव्यं विमानं हंसलक्षणम्&#x9;021a&lt;br&gt;&#xA;सूर्यमालासमाभासमारोहेत्पाण्डुरं गृहम्&#x9;021c&lt;br&gt;&#xA;आवर्तनानि चत्वारि तथा पद्मानि द्वादश&#x9;022a&lt;br&gt;&#xA;शराग्निपरिमाणं च तत्रासौ वसते सुखम्&#x9;022c&lt;br&gt;&#xA;दिवसे यस्तु षष्ठे वै मुनिः प्राशेत भोजनम्&#x9;023a&lt;br&gt;&#xA;सदा द्वादशमासान्वै जुह्वानो जातवेदसम्&#x9;023c&lt;br&gt;&#xA;सदा त्रिषवणस्नायी ब्रह्मचार्यनसूयकः&#x9;024a&lt;br&gt;&#xA;गवामयस्य यज्ञस्य फलं प्राप्नोत्यनुत्तमम्&#x9;024c&lt;br&gt;&#xA;अग्निज्वालासमाभासं हंसबर्हिणसेवितम्&#x9;025a&lt;br&gt;&#xA;शातकुम्भमयं युक्तं साधयेद्यानमुत्तमम्&#x9;025c&lt;br&gt;&#xA;तथैवाप्सरसामङ्के प्रसुप्तः प्रतिबुध्यते&#x9;026a&lt;br&gt;&#xA;नूपुराणां निनादेन मेखलानां च निस्वनैः&#x9;026c&lt;br&gt;&#xA;कोटीसहस्रं वर्षाणां त्रीणि कोटिशतानि च&#x9;027a&lt;br&gt;&#xA;पद्मान्यष्टादश तथा पताके द्वे तथैव च&#x9;027c&lt;br&gt;&#xA;अयुतानि च पञ्चाशदृक्षचर्मशतस्य च&#x9;028a&lt;br&gt;&#xA;लोम्नां प्रमाणेन समं ब्रह्मलोके महीयते&#x9;028c&lt;br&gt;&#xA;दिवसे सप्तमे यस्तु प्राश्नीयादेकभोजनम्&#x9;029a&lt;br&gt;&#xA;सदा द्वादशमासान्वै जुह्वानो जातवेदसम्&#x9;029c&lt;br&gt;&#xA;सरस्वतीं गोपयानो ब्रह्मचर्यं समाचरन्&#x9;030a&lt;br&gt;&#xA;सुमनोवर्णकं चैव मधुमांसं च वर्जयेत्&#x9;030c&lt;br&gt;&#xA;पुरुषो मरुतां लोकमिन्द्रलोकं च गच्छति&#x9;031a&lt;br&gt;&#xA;तत्र तत्र च सिद्धार्थो देवकन्याभिरुह्यते&#x9;031c&lt;br&gt;&#xA;फलं बहुसुवर्णस्य यज्ञस्य लभते नरः&#x9;032a&lt;br&gt;&#xA;सङ्ख्यामतिगुणां चापि तेषु लोकेषु मोदते&#x9;032c&lt;br&gt;&#xA;यस्तु संवत्सरं क्षान्तो भुङ्क्तेऽहन्यष्टमे नरः&#x9;033a&lt;br&gt;&#xA;देवकार्यपरो नित्यं जुह्वानो जातवेदसम्&#x9;033c&lt;br&gt;&#xA;पौण्डरीकस्य यज्ञस्य फलं प्राप्नोत्यनुत्तमम्&#x9;034a&lt;br&gt;&#xA;पद्मवर्णनिभं चैव विमानमधिरोहति&#x9;034c&lt;br&gt;&#xA;कृष्णाः कनकगौर्यश्च नार्यः श्यामास्तथापराः&#x9;035a&lt;br&gt;&#xA;वयोरूपविलासिन्यो लभते नात्र संशयः&#x9;035c&lt;br&gt;&#xA;यस्तु संवत्सरं भुङ्क्ते नवमे नवमेऽहनि&#x9;036a&lt;br&gt;&#xA;सदा द्वादशमासान्वै जुह्वानो जातवेदसम्&#x9;036c&lt;br&gt;&#xA;अश्वमेधस्य यज्ञस्य फलं प्राप्नोति मानवः&#x9;037a&lt;br&gt;&#xA;पुण्डरीकप्रकाशं च विमानं लभते नरः&#x9;037c&lt;br&gt;&#xA;दीप्तसूर्याग्नितेजोभिर्दिव्यमालाभिरेव च&#x9;038a&lt;br&gt;&#xA;नीयते रुद्रकन्याभिः सोऽन्तरिक्षं सनातनम्&#x9;038c&lt;br&gt;&#xA;अष्टादशसहस्राणि वर्षाणां कल्पमेव च&#x9;039a&lt;br&gt;&#xA;कोटीशतसहस्रं च तेषु लोकेषु मोदते&#x9;039c&lt;br&gt;&#xA;यस्तु संवत्सरं भुङ्क्ते दशाहे वै गते गते&#x9;040a&lt;br&gt;&#xA;सदा द्वादशमासान्वै जुह्वानो जातवेदसम्&#x9;040c&lt;br&gt;&#xA;ब्रह्मकन्यानिवेशे च सर्वभूतमनोहरे&#x9;041a&lt;br&gt;&#xA;अश्वमेधसहस्रस्य फलं प्राप्नोत्यनुत्तमम्&#x9;041c&lt;br&gt;&#xA;रूपवत्यश्च तं कन्या रमयन्ति सदा नरम्&#x9;042a&lt;br&gt;&#xA;नीलोत्पलनिभैर्वर्णै रक्तोत्पलनिभैस्तथा&#x9;042c&lt;br&gt;&#xA;विमानं मण्डलावर्तमावर्तगहनावृतम्&#x9;043a&lt;br&gt;&#xA;सागरोर्मिप्रतीकाशं साधयेद्यानमुत्तमम्&#x9;043c&lt;br&gt;&#xA;विचित्रमणिमालाभिर्नादितं शङ्खपुष्करैः&#x9;044a&lt;br&gt;&#xA;स्फाटिकैर्वज्रसारैश्च स्तम्भैः सुकृतवेदिकम्&#x9;044c&lt;br&gt;&#xA;आरोहति महद्यानं हंससारसवाहनम्&#x9;044e&lt;br&gt;&#xA;एकादशे तु दिवसे यः प्राप्ते प्राशते हविः&#x9;045a&lt;br&gt;&#xA;सदा द्वादशमासान्वै जुह्वानो जातवेदसम्&#x9;045c&lt;br&gt;&#xA;परस्त्रियो नाभिलषेद्वाचाथ मनसापि वा&#x9;046a&lt;br&gt;&#xA;अनृतं च न भाषेत मातापित्रोः कृतेऽपि वा&#x9;046c&lt;br&gt;&#xA;अभिगच्छेन्महादेवं विमानस्थं महाबलम्&#x9;047a&lt;br&gt;&#xA;स्वयम्भुवं च पश्येत विमानं समुपस्थितम्&#x9;047c&lt;br&gt;&#xA;कुमार्यः काञ्चनाभासा रूपवत्यो नयन्ति तम्&#x9;048a&lt;br&gt;&#xA;रुद्राणां तमधीवासं दिवि दिव्यं मनोहरम्&#x9;048c&lt;br&gt;&#xA;वर्षाण्यपरिमेयानि युगान्तमपि चावसेत्&#x9;049a&lt;br&gt;&#xA;कोटीशतसहस्रं च दश कोटिशतानि च&#x9;049c&lt;br&gt;&#xA;रुद्रं नित्यं प्रणमते देवदानवसम्मतम्&#x9;050a&lt;br&gt;&#xA;स तस्मै दर्शनं प्राप्तो दिवसे दिवसे भवेत्&#x9;050c&lt;br&gt;&#xA;दिवसे द्वादशे यस्तु प्राप्ते वै प्राशते हविः&#x9;051a&lt;br&gt;&#xA;सदा द्वादशमासान्वै सर्वमेधफलं लभेत्&#x9;051c&lt;br&gt;&#xA;आदित्यैर्द्वादशैस्तस्य विमानं संविधीयते&#x9;052a&lt;br&gt;&#xA;मणिमुक्ताप्रवालैश्च महार्हैरुपशोभितम्&#x9;052c&lt;br&gt;&#xA;हंसमालापरिक्षिप्तं नागवीथीसमाकुलम्&#x9;053a&lt;br&gt;&#xA;मयूरैश्चक्रवाकैश्च कूजद्भिरुपशोभितम्&#x9;053c&lt;br&gt;&#xA;अट्टैर्महद्भिः संयुक्तं ब्रह्मलोके प्रतिष्ठितम्&#x9;054a&lt;br&gt;&#xA;नित्यमावसते राजन्नरनारीसमावृतम्&#x9;054c&lt;br&gt;&#xA;ऋषिरेवं महाभागस्त्वङ्गिराः प्राह धर्मवित्&#x9;054e&lt;br&gt;&#xA;त्रयोदशे तु दिवसे यः प्राप्ते प्राशते हविः&#x9;055a&lt;br&gt;&#xA;सदा द्वादश मासान्वै देवसत्रफलं लभेत्&#x9;055c&lt;br&gt;&#xA;रक्तपद्मोदयं नाम विमानं साधयेन्नरः&#x9;056a&lt;br&gt;&#xA;जातरूपप्रयुक्तं च रत्नसञ्चयभूषितम्&#x9;056c&lt;br&gt;&#xA;देवकन्याभिराकीर्णं दिव्याभरणभूषितम्&#x9;057a&lt;br&gt;&#xA;पुण्यगन्धोदयं दिव्यं वायव्यैरुपशोभितम्&#x9;057c&lt;br&gt;&#xA;तत्र शङ्कुपताकं च युगान्तं कल्पमेव च&#x9;058a&lt;br&gt;&#xA;अयुतायुतं तथा पद्मं समुद्रं च तथा वसेत्&#x9;058c&lt;br&gt;&#xA;गीतगन्धर्वघोषैश्च भेरीपणवनिस्वनैः&#x9;059a&lt;br&gt;&#xA;सदा प्रमुदितस्ताभिर्देवकन्याभिरीड्यते&#x9;059c&lt;br&gt;&#xA;चतुर्दशे तु दिवसे यः पूर्णे प्राशते हविः&#x9;060a&lt;br&gt;&#xA;सदा द्वादश मासान्वै महामेधफलं लभेत्&#x9;060c&lt;br&gt;&#xA;अनिर्देश्यवयोरूपा देवकन्याः स्वलङ्कृताः&#x9;061a&lt;br&gt;&#xA;मृष्टतप्ताङ्गदधरा विमानैरनुयान्ति तम्&#x9;061c&lt;br&gt;&#xA;कलहंसविनिर्घोषैर्नूपुराणां च निस्वनैः&#x9;062a&lt;br&gt;&#xA;काञ्चीनां च समुत्कर्षैस्तत्र तत्र विबोध्यते&#x9;062c&lt;br&gt;&#xA;देवकन्यानिवासे च तस्मिन्वसति मानवः&#x9;063a&lt;br&gt;&#xA;जाह्नवीवालुकाकीर्णे पूर्णं संवत्सरं नरः&#x9;063c&lt;br&gt;&#xA;यस्तु पक्षे गते भुङ्क्ते एकभक्तं जितेन्द्रियः&#x9;064a&lt;br&gt;&#xA;सदा दादश मासांस्तु जुह्वानो जातवेदसम्&#x9;064c&lt;br&gt;&#xA;राजसूयसहस्रस्य फलं प्राप्नोत्यनुत्तमम्&#x9;064e&lt;br&gt;&#xA;यानमारोहते नित्यं हंसबर्हिणसेवितम्&#x9;065a&lt;br&gt;&#xA;मणिमण्डलकैश्चित्रं जातरूपसमावृतम्&#x9;065c&lt;br&gt;&#xA;दिव्याभरणशोभाभिर्वरस्त्रीभिरलङ्कृतम्&#x9;066a&lt;br&gt;&#xA;एकस्तम्भं चतुर्द्वारं सप्तभौमं सुमङ्गलम्&#x9;066c&lt;br&gt;&#xA;वैजयन्तीसहस्रैश्च शोभितं गीतनिस्वनैः&#x9;066e&lt;br&gt;&#xA;दिव्यं दिव्यगुणोपेतं विमानमधिरोहति&#x9;067a&lt;br&gt;&#xA;मणिमुक्ताप्रवालैश्च भूषितं वैद्युतप्रभम्&#x9;067c&lt;br&gt;&#xA;वसेद्युगसहस्रं च खड्गकुञ्जरवाहनः&#x9;067e&lt;br&gt;&#xA;षोडशे दिवसे यस्तु सम्प्राप्ते प्राशते हविः&#x9;068a&lt;br&gt;&#xA;सदा द्वादश मासान्वै सोमयज्ञफलं लभेत्&#x9;068c&lt;br&gt;&#xA;सोमकन्यानिवासेषु सोऽध्यावसति नित्यदा&#x9;069a&lt;br&gt;&#xA;सौम्यगन्धानुलिप्तश्च कामचारगतिर्भवेत्&#x9;069c&lt;br&gt;&#xA;सुदर्शनाभिर्नारीभिर्मधुराभिस्तथैव च&#x9;070a&lt;br&gt;&#xA;अर्च्यते वै विमानस्थः कामभोगैश्च सेव्यते&#x9;070c&lt;br&gt;&#xA;फलं पद्मशतप्रख्यं महाकल्पं दशाधिकम्&#x9;071a&lt;br&gt;&#xA;आवर्तनानि चत्वारि सागरे यात्यसौ नरः&#x9;071c&lt;br&gt;&#xA;दिवसे सप्तदशमे यः प्राप्ते प्राशते हविः&#x9;072a&lt;br&gt;&#xA;सदा द्वादश मासान्वै जुह्वानो जातवेदसम्&#x9;072c&lt;br&gt;&#xA;स्थानं वारुणमैन्द्रं च रौद्रं चैवाधिगच्छति&#x9;073a&lt;br&gt;&#xA;मारुतौशनसे चैव ब्रह्मलोकं च गच्छति&#x9;073c&lt;br&gt;&#xA;तत्र दैवतकन्याभिरासनेनोपचर्यते&#x9;074a&lt;br&gt;&#xA;भूर्भुवं चापि देवर्षिं विश्वरूपमवेक्षते&#x9;074c&lt;br&gt;&#xA;तत्र देवाधिदेवस्य कुमार्यो रमयन्ति तम्&#x9;075a&lt;br&gt;&#xA;द्वात्रिंशद्रूपधारिण्यो मधुराः समलङ्कृताः&#x9;075c&lt;br&gt;&#xA;चन्द्रादित्यावुभौ यावद्गगने चरतः प्रभो&#x9;076a&lt;br&gt;&#xA;तावच्चरत्यसौ वीरः सुधामृतरसाशनः&#x9;076c&lt;br&gt;&#xA;अष्टादशे तु दिवसे प्राश्नीयादेकभोजनम्&#x9;077a&lt;br&gt;&#xA;सदा द्वादश मासान्वै सप्त लोकान्स पश्यति&#x9;077c&lt;br&gt;&#xA;रथैः सनन्दिघोषैश्च पृष्ठतः सोऽनुगम्यते&#x9;078a&lt;br&gt;&#xA;देवकन्याधिरूढैस्तु भ्राजमानैः स्वलङ्कृतैः&#x9;078c&lt;br&gt;&#xA;व्याघ्रसिंहप्रयुक्तं च मेघस्वननिनादितम्&#x9;079a&lt;br&gt;&#xA;विमानमुत्तमं दिव्यं सुसुखी ह्यधिरोहति&#x9;079c&lt;br&gt;&#xA;तत्र कल्पसहस्रं स कान्ताभिः सह मोदते&#x9;080a&lt;br&gt;&#xA;सुधारसं च भुञ्जीत अमृतोपममुत्तमम्&#x9;080c&lt;br&gt;&#xA;एकोनविंशे दिवसे यो भुङ्क्ते एकभोजनम्&#x9;081a&lt;br&gt;&#xA;सदा द्वादश मासान्वै सप्त लोकान्स पश्यति&#x9;081c&lt;br&gt;&#xA;उत्तमं लभते स्थानमप्सरोगणसेवितम्&#x9;082a&lt;br&gt;&#xA;गन्धर्वैरुपगीतं च विमानं सूर्यवर्चसम्&#x9;082c&lt;br&gt;&#xA;तत्रामरवरस्त्रीभिर्मोदते विगतज्वरः&#x9;083a&lt;br&gt;&#xA;दिव्याम्बरधरः श्रीमानयुतानां शतं समाः&#x9;083c&lt;br&gt;&#xA;पूर्णेऽथ दिवसे विंशे यो भुङ्क्ते ह्येकभोजनम्&#x9;084a&lt;br&gt;&#xA;सदा द्वादश मासांस्तु सत्यवादी धृतव्रतः&#x9;084c&lt;br&gt;&#xA;अमांसाशी ब्रह्मचारी सर्वभूतहिते रतः&#x9;085a&lt;br&gt;&#xA;स लोकान्विपुलान्दिव्यानादित्यानामुपाश्नुते&#x9;085c&lt;br&gt;&#xA;गन्धर्वैरप्सरोभिश्च दिव्यमाल्यानुलेपनैः&#x9;086a&lt;br&gt;&#xA;विमानैः काञ्चनैर्दिव्यैः पृष्ठतश्चानुगम्यते&#x9;086c&lt;br&gt;&#xA;एकविंशे तु दिवसे यो भुङ्क्ते ह्येकभोजनम्&#x9;087a&lt;br&gt;&#xA;सदा द्वादश मासान्वै जुह्वानो जातवेदसम्&#x9;087c&lt;br&gt;&#xA;लोकमौशनसं दिव्यं शक्रलोकं च गच्छति&#x9;088a&lt;br&gt;&#xA;अश्विनोर्मरुतां चैव सुखेष्वभिरतः सदा&#x9;088c&lt;br&gt;&#xA;अनभिज्ञश्च दुःखानां विमानवरमास्थितः&#x9;089a&lt;br&gt;&#xA;सेव्यमानो वरस्त्रीभिः क्रीडत्यमरवत्प्रभुः&#x9;089c&lt;br&gt;&#xA;द्वाविंशे दिवसे प्राप्ते यो भुङ्क्ते ह्येकभोजनम्&#x9;090a&lt;br&gt;&#xA;सदा द्वादश मासान्वै जुह्वानो जातवेदसम्&#x9;090c&lt;br&gt;&#xA;धृतिमानहिंसानिरतः सत्यवागनसूयकः&#x9;091a&lt;br&gt;&#xA;लोकान्वसूनामाप्नोति दिवाकरसमप्रभः&#x9;091c&lt;br&gt;&#xA;कामचारी सुधाहारो विमानवरमास्थितः&#x9;092a&lt;br&gt;&#xA;रमते देवकन्याभिर्दिव्याभरणभूषितः&#x9;092c&lt;br&gt;&#xA;त्रयोविंशे तु दिवसे प्राशेद्यस्त्वेकभोजनम्&#x9;093a&lt;br&gt;&#xA;सदा द्वादश मासांस्तु मिताहारो जितेन्द्रियः&#x9;093c&lt;br&gt;&#xA;वायोरुशनसश्चैव रुद्रलोकं च गच्छति&#x9;094a&lt;br&gt;&#xA;कामचारी कामगमः पूज्यमानोऽप्सरोगणैः&#x9;094c&lt;br&gt;&#xA;अनेकगुणपर्यन्तं विमानवरमास्थितः&#x9;095a&lt;br&gt;&#xA;रमते देवकन्याभिर्दिव्याभरणभूषितः&#x9;095c&lt;br&gt;&#xA;चतुर्विंशे तु दिवसे यः प्राशेदेकभोजनम्&#x9;096a&lt;br&gt;&#xA;सदा द्वादश मासान्वै जुह्वानो जातवेदसम्&#x9;096c&lt;br&gt;&#xA;आदित्यानामधीवासे मोदमानो वसेच्चिरम्&#x9;097a&lt;br&gt;&#xA;दिव्यमाल्याम्बरधरो दिव्यगन्धानुलेपनः&#x9;097c&lt;br&gt;&#xA;विमाने काञ्चने दिव्ये हंसयुक्ते मनोरमे&#x9;098a&lt;br&gt;&#xA;रमते देवकन्यानां सहस्रैरयुतैस्तथा&#x9;098c&lt;br&gt;&#xA;पञ्चविंशे तु दिवसे यः प्राशेदेकभोजनम्&#x9;099a&lt;br&gt;&#xA;सदा द्वादश मासांस्तु पुष्कलं यानमारुहेत्&#x9;099c&lt;br&gt;&#xA;सिंहव्याघ्रप्रयुक्तैश्च मेघस्वननिनादितैः&#x9;100a&lt;br&gt;&#xA;रथैः सनन्दिघोषैश्च पृष्ठतः सोऽनुगम्यते&#x9;100c&lt;br&gt;&#xA;देवकन्यासमारूढै राजतैर्विमलैः शुभैः&#x9;101a&lt;br&gt;&#xA;विमानमुत्तमं दिव्यमास्थाय सुमनोहरम्&#x9;101c&lt;br&gt;&#xA;तत्र कल्पसहस्रं वै वसते स्त्रीशतावृते&#x9;102a&lt;br&gt;&#xA;सुधारसं चोपजीवन्नमृतोपममुत्तमम्&#x9;102c&lt;br&gt;&#xA;षड्विंशे दिवसे यस्तु प्राश्नीयादेकभोजनम्&#x9;103a&lt;br&gt;&#xA;सदा द्वादश मासांस्तु नियतो नियताशनः&#x9;103c&lt;br&gt;&#xA;जितेन्द्रियो वीतरागो जुह्वानो जातवेदसम्&#x9;104a&lt;br&gt;&#xA;स प्राप्नोति महाभागः पूज्यमानोऽप्सरोगणैः&#x9;104c&lt;br&gt;&#xA;सप्तानां मरुतां लोकान्वसूनां चापि सोऽश्नुते&#x9;105a&lt;br&gt;&#xA;विमाने स्फाटिके दिव्ये सर्वरत्नैरलङ्कृते&#x9;105c&lt;br&gt;&#xA;गन्धर्वैरप्सरोभिश्च पूज्यमानः प्रमोदते&#x9;106a&lt;br&gt;&#xA;द्वे युगानां सहस्रे तु दिव्ये दिव्येन तेजसा&#x9;106c&lt;br&gt;&#xA;सप्तविंशे तु दिवसे यः प्राशेदेकभोजनम्&#x9;107a&lt;br&gt;&#xA;सदा द्वादश मासांस्तु जुह्वानो जातवेदसम्&#x9;107c&lt;br&gt;&#xA;फलं प्राप्नोति विपुलं देवलोके च पूज्यते&#x9;108a&lt;br&gt;&#xA;अमृताशी वसंस्तत्र स वितृप्तः प्रमोदते&#x9;108c&lt;br&gt;&#xA;देवर्षिचरितं राजन्राजर्षिभिरधिष्ठितम्&#x9;109a&lt;br&gt;&#xA;अध्यावसति दिव्यात्मा विमानवरमास्थितः&#x9;109c&lt;br&gt;&#xA;स्त्रीभिर्मनोभिरामाभी रममाणो मदोत्कटः&#x9;110a&lt;br&gt;&#xA;युगकल्पसहस्राणि त्रीण्यावसति वै सुखम्&#x9;110c&lt;br&gt;&#xA;योऽष्टाविंशे तु दिवसे प्राश्नीयादेकभोजनम्&#x9;111a&lt;br&gt;&#xA;सदा द्वादश मासांस्तु जितात्मा विजितेन्द्रियः&#x9;111c&lt;br&gt;&#xA;फलं देवर्षिचरितं विपुलं समुपाश्नुते&#x9;112a&lt;br&gt;&#xA;भोगवांस्तेजसा भाति सहस्रांशुरिवामलः&#x9;112c&lt;br&gt;&#xA;सुकुमार्यश्च नार्यस्तं रममाणाः सुवर्चसः&#x9;113a&lt;br&gt;&#xA;पीनस्तनोरुजघना दिव्याभरणभूषिताः&#x9;113c&lt;br&gt;&#xA;रमयन्ति मनः कान्ता विमाने सूर्यसन्निभे&#x9;114a&lt;br&gt;&#xA;सर्वकामगमे दिव्ये कल्पायुतशतं समाः&#x9;114c&lt;br&gt;&#xA;एकोनत्रिंशे दिवसे यः प्राशेदेकभोजनम्&#x9;115a&lt;br&gt;&#xA;सदा द्वादश मासान्वै सत्यव्रतपरायणः&#x9;115c&lt;br&gt;&#xA;तस्य लोकाः शुभा दिव्या देवराजर्षिपूजिताः&#x9;116a&lt;br&gt;&#xA;विमानं चन्द्रशुभ्राभं दिव्यं समधिगच्छति&#x9;116c&lt;br&gt;&#xA;जातरूपमयं युक्तं सर्वरत्नविभूषितम्&#x9;117a&lt;br&gt;&#xA;अप्सरोगणसम्पूर्णं गन्धर्वैरभिनादितम्&#x9;117c&lt;br&gt;&#xA;तत्र चैनं शुभा नार्यो दिव्याभरणभूषिताः&#x9;118a&lt;br&gt;&#xA;मनोभिरामा मधुरा रमयन्ति मदोत्कटाः&#x9;118c&lt;br&gt;&#xA;भोगवांस्तेजसा युक्तो वैश्वानरसमप्रभः&#x9;119a&lt;br&gt;&#xA;दिव्यो दिव्येन वपुषा भ्राजमान इवामरः&#x9;119c&lt;br&gt;&#xA;वसूनां मरुतां चैव साध्यानामश्विनोस्तथा&#x9;120a&lt;br&gt;&#xA;रुद्राणां च तथा लोकान्ब्रह्मलोकं च गच्छति&#x9;120c&lt;br&gt;&#xA;यस्तु मासे गते भुङ्क्ते एकभक्तं शमात्मकः&#x9;121a&lt;br&gt;&#xA;सदा द्वादश मासान्वै ब्रह्मलोकमवाप्नुयात्&#x9;121c&lt;br&gt;&#xA;सुधारसकृताहारः श्रीमान्सर्वमनोहरः&#x9;122a&lt;br&gt;&#xA;तेजसा वपुषा लक्ष्म्या भ्राजते रश्मिवानिव&#x9;122c&lt;br&gt;&#xA;दिव्यमाल्याम्बरधरो दिव्यगन्धानुलेपनः&#x9;123a&lt;br&gt;&#xA;सुखेष्वभिरतो योगी दुःखानामविजानकः&#x9;123c&lt;br&gt;&#xA;स्वयम्प्रभाभिर्नारीभिर्विमानस्थो महीयते&#x9;124a&lt;br&gt;&#xA;रुद्रदेवर्षिकन्याभिः सततं चाभिपूज्यते&#x9;124c&lt;br&gt;&#xA;नानाविधसुरूपाभिर्नानारागाभिरेव च&#x9;125a&lt;br&gt;&#xA;नानामधुरभाषाभिर्नानारतिभिरेव च&#x9;125c&lt;br&gt;&#xA;विमाने नगराकारे सूर्यवत्सूर्यसन्निभे&#x9;126a&lt;br&gt;&#xA;पृष्ठतः सोमसङ्काशे उदक्चैवाभ्रसन्निभे&#x9;126c&lt;br&gt;&#xA;दक्षिणायां तु रक्ताभे अधस्तान्नीलमण्डले&#x9;127a&lt;br&gt;&#xA;ऊर्ध्वं चित्राभिसङ्काशे नैको वसति पूजितः&#x9;127c&lt;br&gt;&#xA;यावद्वर्षसहस्रं तु जम्बूद्वीपे प्रवर्षति&#x9;128a&lt;br&gt;&#xA;तावत्संवत्सराः प्रोक्ता ब्रह्मलोकस्य धीमतः&#x9;128c&lt;br&gt;&#xA;विप्रुषश्चैव यावन्त्यो निपतन्ति नभस्तलात्&#x9;129a&lt;br&gt;&#xA;वर्षासु वर्षतस्तावन्निवसत्यमरप्रभः&#x9;129c&lt;br&gt;&#xA;मासोपवासी वर्षैस्तु दशभिः स्वर्गमुत्तमम्&#x9;130a&lt;br&gt;&#xA;महर्षित्वमथासाद्य सशरीरगतिर्भवेत्&#x9;130c&lt;br&gt;&#xA;मुनिर्दान्तो जितक्रोधो जितशिश्नोदरः सदा&#x9;131a&lt;br&gt;&#xA;जुह्वन्नग्नींश्च नियतः सन्ध्योपासनसेविता&#x9;131c&lt;br&gt;&#xA;बहुभिर्नियमैरेवं मासानश्नाति यो नरः&#x9;132a&lt;br&gt;&#xA;अभ्रावकाशशीलश्च तस्य वासो निरुच्यते&#x9;132c&lt;br&gt;&#xA;दिवं गत्वा शरीरेण स्वेन राजन्यथामरः&#x9;133a&lt;br&gt;&#xA;स्वर्गं पुण्यं यथाकाममुपभुङ्क्ते यथाविधि&#x9;133c&lt;br&gt;&#xA;एष ते भरतश्रेष्ठ यज्ञानां विधिरुत्तमः&#x9;134a&lt;br&gt;&#xA;व्याख्यातो ह्यानुपूर्व्येण उपवासफलात्मकः&#x9;134c&lt;br&gt;&#xA;दरिद्रैर्मनुजैः पार्थ प्राप्यं यज्ञफलं यथा&#x9;135a&lt;br&gt;&#xA;उपवासमिमं कृत्वा गच्छेच्च परमां गतिम्&#x9;135c&lt;br&gt;&#xA;देवद्विजातिपूजायां रतो भरतसत्तम&#x9;135e&lt;br&gt;&#xA;उपवासविधिस्त्वेष विस्तरेण प्रकीर्तितः&#x9;136a&lt;br&gt;&#xA;नियतेष्वप्रमत्तेषु शौचवत्सु महात्मसु&#x9;136c&lt;br&gt;&#xA;दम्भद्रोहनिवृत्तेषु कृतबुद्धिषु भारत&#x9;137a&lt;br&gt;&#xA;अचलेष्वप्रकम्पेषु मा ते भूदत्र संशयः&#x9;137c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/111/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/111/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;यद्वरं सर्वतीर्थानां तद्ब्रवीहि पितामह&#x9;001a&lt;br&gt;&#xA;यत्र वै परमं शौचं तन्मे व्याख्यातुमर्हसि&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;सर्वाणि खलु तीर्थानि गुणवन्ति मनीषिणाम्&#x9;002a&lt;br&gt;&#xA;यत्तु तीर्थं च शौचं च तन्मे शृणु समाहितः&#x9;002c&lt;br&gt;&#xA;अगाधे विमले शुद्धे सत्यतोये धृतिह्रदे&#x9;003a&lt;br&gt;&#xA;स्नातव्यं मानसे तीर्थे सत्त्वमालम्ब्य शाश्वतम्&#x9;003c&lt;br&gt;&#xA;तीर्थशौचमनर्थित्वमार्दवं सत्यमार्जवम्&#x9;004a&lt;br&gt;&#xA;अहिंसा सर्वभूतानामानृशंस्यं दमः शमः&#x9;004c&lt;br&gt;&#xA;निर्ममा निरहङ्कारा निर्द्वन्द्वा निष्परिग्रहाः&#x9;005a&lt;br&gt;&#xA;शुचयस्तीर्थभूतास्ते ये भैक्षमुपभुञ्जते&#x9;005c&lt;br&gt;&#xA;तत्त्ववित्त्वनहम्बुद्धिस्तीर्थं परममुच्यते&#x9;006a&lt;br&gt;&#xA;शौचलक्षणमेतत्ते सर्वत्रैवान्ववेक्षणम्&#x9;006c&lt;br&gt;&#xA;रजस्तमः सत्त्वमथो येषां निर्धौतमात्मनः&#x9;007a&lt;br&gt;&#xA;शौचाशौचे न ते सक्ताः स्वकार्यपरिमार्गिणः&#x9;007c&lt;br&gt;&#xA;सर्वत्यागेष्वभिरताः सर्वज्ञाः सर्वदर्शिनः&#x9;008a&lt;br&gt;&#xA;शौचेन वृत्तशौचार्थास्ते तीर्थाः शुचयश्च ते&#x9;008c&lt;br&gt;&#xA;नोदकक्लिन्नगात्रस्तु स्नात इत्यभिधीयते&#x9;009a&lt;br&gt;&#xA;स स्नातो यो दमस्नातः सबाह्याभ्यन्तरः शुचिः&#x9;009c&lt;br&gt;&#xA;अतीतेष्वनपेक्षा ये प्राप्तेष्वर्थेषु निर्ममाः&#x9;010a&lt;br&gt;&#xA;शौचमेव परं तेषां येषां नोत्पद्यते स्पृहा&#x9;010c&lt;br&gt;&#xA;प्रज्ञानं शौचमेवेह शरीरस्य विशेषतः&#x9;011a&lt;br&gt;&#xA;तथा निष्किञ्चनत्वं च मनसश्च प्रसन्नता&#x9;011c&lt;br&gt;&#xA;वृत्तशौचं मनःशौचं तीर्थशौचं परं हितम्&#x9;012a&lt;br&gt;&#xA;ज्ञानोत्पन्नं च यच्छौचं तच्छौचं परमं मतम्&#x9;012c&lt;br&gt;&#xA;मनसाथ प्रदीपेन ब्रह्मज्ञानबलेन च&#x9;013a&lt;br&gt;&#xA;स्नाता ये मानसे तीर्थे तज्ज्ञाः क्षेत्रज्ञदर्शिनः&#x9;013c&lt;br&gt;&#xA;समारोपितशौचस्तु नित्यं भावसमन्वितः&#x9;014a&lt;br&gt;&#xA;केवलं गुणसम्पन्नः शुचिरेव नरः सदा&#x9;014c&lt;br&gt;&#xA;शरीरस्थानि तीर्थानि प्रोक्तान्येतानि भारत&#x9;015a&lt;br&gt;&#xA;पृथिव्यां यानि तीर्थानि पुण्यानि शृणु तान्यपि&#x9;015c&lt;br&gt;&#xA;यथा शरीरस्योद्देशाः शुचयः परिनिर्मिताः&#x9;016a&lt;br&gt;&#xA;तथा पृथिव्या भागाश्च पुण्यानि सलिलानि च&#x9;016c&lt;br&gt;&#xA;प्रार्थनाच्चैव तीर्थस्य स्नानाच्च पितृतर्पणात्&#x9;017a&lt;br&gt;&#xA;धुनन्ति पापं तीर्थेषु पूता यान्ति दिवं सुखम्&#x9;017c&lt;br&gt;&#xA;परिग्रहाच्च साधूनां पृथिव्याश्चैव तेजसा&#x9;018a&lt;br&gt;&#xA;अतीव पुण्यास्ते भागाः सलिलस्य च तेजसा&#x9;018c&lt;br&gt;&#xA;मनसश्च पृथिव्याश्च पुण्यतीर्थास्तथापरे&#x9;019a&lt;br&gt;&#xA;उभयोरेव यः स्नातः स सिद्धिं शीघ्रमाप्नुयात्&#x9;019c&lt;br&gt;&#xA;यथा बलं क्रियाहीनं क्रिया वा बलवर्जिता&#x9;020a&lt;br&gt;&#xA;नेह साधयते कार्यं समायुक्तस्तु सिध्यति&#x9;020c&lt;br&gt;&#xA;एवं शरीरशौचेन तीर्थशौचेन चान्वितः&#x9;021a&lt;br&gt;&#xA;ततः सिद्धिमवाप्नोति द्विविधं शौचमुत्तमम्&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/112/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/112/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;पितामह महाबाहो सर्वशास्त्रविशारद&#x9;001a&lt;br&gt;&#xA;श्रोतुमिच्छामि मर्त्यानां संसारविधिमुत्तमम्&#x9;001c&lt;br&gt;&#xA;केन वृत्तेन राजेन्द्र वर्तमाना नरा युधि&#x9;002a&lt;br&gt;&#xA;प्राप्नुवन्त्युत्तमं स्वर्गं कथं च नरकं नृप&#x9;002c&lt;br&gt;&#xA;मृतं शरीरमुत्सृज्य काष्ठलोष्टसमं जनाः&#x9;003a&lt;br&gt;&#xA;प्रयान्त्यमुं लोकमितः को वै ताननुगच्छति&#x9;003c&lt;br&gt;&#xA;भीष्म उवाच&#x9;004&lt;br&gt;&#xA;असावायाति भगवान्बृहस्पतिरुदारधीः&#x9;004a&lt;br&gt;&#xA;पृच्छैनं सुमहाभागमेतद्गुह्यं सनातनम्&#x9;004c&lt;br&gt;&#xA;नैतदन्येन शक्यं हि वक्तुं केनचिदद्य वै&#x9;005a&lt;br&gt;&#xA;वक्ता बृहस्पतिसमो न ह्यन्यो विद्यते क्वचित्&#x9;005c&lt;br&gt;&#xA;वैशम्पायन उवाच&#x9;006&lt;br&gt;&#xA;तयोः संवदतोरेवं पार्थगाङ्गेययोस्तदा&#x9;006a&lt;br&gt;&#xA;आजगाम विशुद्धात्मा भगवान्स बृहस्पतिः&#x9;006c&lt;br&gt;&#xA;ततो राजा समुत्थाय धृतराष्ट्रपुरोगमः&#x9;007a&lt;br&gt;&#xA;पूजामनुपमां चक्रे सर्वे ते च सभासदः&#x9;007c&lt;br&gt;&#xA;ततो धर्मसुतो राजा भगवन्तं बृहस्पतिम्&#x9;008a&lt;br&gt;&#xA;उपगम्य यथान्यायं प्रश्नं पप्रच्छ सुव्रतः&#x9;008c&lt;br&gt;&#xA;युधिष्ठिर उवाच&#x9;009&lt;br&gt;&#xA;भगवन्सर्वधर्मज्ञ सर्वशास्त्रविशारद&#x9;009a&lt;br&gt;&#xA;मर्त्यस्य कः सहायो वै पिता माता सुतो गुरुः&#x9;009c&lt;br&gt;&#xA;मृतं शरीरमुत्सृज्य काष्ठलोष्टसमं जनाः&#x9;010a&lt;br&gt;&#xA;गच्छन्त्यमुत्रलोकं वै क एनमनुगच्छति&#x9;010c&lt;br&gt;&#xA;बृहस्पतिरुवाच&#x9;011&lt;br&gt;&#xA;एकः प्रसूतो राजेन्द्र जन्तुरेको विनश्यति&#x9;011a&lt;br&gt;&#xA;एकस्तरति दुर्गाणि गच्छत्येकश्च दुर्गतिम्&#x9;011c&lt;br&gt;&#xA;असहायः पिता माता तथा भ्राता सुतो गुरुः&#x9;012a&lt;br&gt;&#xA;ज्ञातिसम्बन्धिवर्गश्च मित्रवर्गस्तथैव च&#x9;012c&lt;br&gt;&#xA;मृतं शरीरमुत्सृज्य काष्ठलोष्टसमं जनाः&#x9;013a&lt;br&gt;&#xA;मुहूर्तमुपतिष्ठन्ति ततो यान्ति पराङ्मुखाः&#x9;013c&lt;br&gt;&#xA;तैस्तच्छरीरमुत्सृष्टं धर्म एकोऽनुगच्छति&#x9;013e&lt;br&gt;&#xA;तस्माद्धर्मः सहायार्थे सेवितव्यः सदा नृभिः&#x9;014a&lt;br&gt;&#xA;प्राणी धर्मसमायुक्तो गच्छते स्वर्गतिं पराम्&#x9;014c&lt;br&gt;&#xA;तथैवाधर्मसंयुक्तो नरकायोपपद्यते&#x9;014e&lt;br&gt;&#xA;तस्मान्न्यायागतैरर्थैर्धर्मं सेवेत पण्डितः&#x9;015a&lt;br&gt;&#xA;धर्म एको मनुष्याणां सहायः पारलौकिकः&#x9;015c&lt;br&gt;&#xA;लोभान्मोहादनुक्रोशाद्भयाद्वाप्यबहुश्रुतः&#x9;016a&lt;br&gt;&#xA;नरः करोत्यकार्याणि परार्थे लोभमोहितः&#x9;016c&lt;br&gt;&#xA;धर्मश्चार्थश्च कामश्च त्रितयं जीविते फलम्&#x9;017a&lt;br&gt;&#xA;एतत्त्रयमवाप्तव्यमधर्मपरिवर्जितम्&#x9;017c&lt;br&gt;&#xA;युधिष्ठिर उवाच&#x9;018&lt;br&gt;&#xA;श्रुतं भगवतो वाक्यं धर्मयुक्तं परं हितम्&#x9;018a&lt;br&gt;&#xA;शरीरविचयं ज्ञातुं बुद्धिस्तु मम जायते&#x9;018c&lt;br&gt;&#xA;मृतं शरीररहितं सूक्ष्ममव्यक्ततां गतम्&#x9;019a&lt;br&gt;&#xA;अचक्षुर्विषयं प्राप्तं कथं धर्मोऽनुगच्छति&#x9;019c&lt;br&gt;&#xA;बृहस्पतिरुवाच&#x9;020&lt;br&gt;&#xA;पृथिवी वायुराकाशमापो ज्योतिश्च पञ्चमम्&#x9;020a&lt;br&gt;&#xA;बुद्धिरात्मा च सहिता धर्मं पश्यन्ति नित्यदा&#x9;020c&lt;br&gt;&#xA;प्राणिनामिह सर्वेषां साक्षिभूतानि चानिशम्&#x9;021a&lt;br&gt;&#xA;एतैश्च स ह धर्मोऽपि तं जीवमनुगच्छति&#x9;021c&lt;br&gt;&#xA;त्वगस्थिमांसं शुक्रं च शोणितं च महामते&#x9;022a&lt;br&gt;&#xA;शरीरं वर्जयन्त्येते जीवितेन विवर्जितम्&#x9;022c&lt;br&gt;&#xA;ततो धर्मसमायुक्तः स जीवः सुखमेधते&#x9;023a&lt;br&gt;&#xA;इह लोके परे चैव किं भूयः कथयामि ते&#x9;023c&lt;br&gt;&#xA;युधिष्ठिर उवाच&#x9;024&lt;br&gt;&#xA;अनुदर्शितं भगवता यथा धर्मोऽनुगच्छति&#x9;024a&lt;br&gt;&#xA;एतत्तु ज्ञातुमिच्छामि कथं रेतः प्रवर्तते&#x9;024c&lt;br&gt;&#xA;बृहस्पतिरुवाच&#x9;025&lt;br&gt;&#xA;अन्नमश्नन्ति ये देवाः शरीरस्था नरेश्वर&#x9;025a&lt;br&gt;&#xA;पृथिवी वायुराकाशमापो ज्योतिर्मनस्तथा&#x9;025c&lt;br&gt;&#xA;ततस्तृप्तेषु राजेन्द्र तेषु भूतेषु पञ्चसु&#x9;026a&lt;br&gt;&#xA;मनःषष्ठेषु शुद्धात्मन्रेतः सम्पद्यते महत्&#x9;026c&lt;br&gt;&#xA;ततो गर्भः सम्भवति स्त्रीपुंसोः पार्थ सङ्गमे&#x9;027a&lt;br&gt;&#xA;एतत्ते सर्वमाख्यातं किं भूयः श्रोतुमिच्छसि&#x9;027c&lt;br&gt;&#xA;युधिष्ठिर उवाच&#x9;028&lt;br&gt;&#xA;आख्यातमेतद्भवता गर्भः सञ्जायते यथा&#x9;028a&lt;br&gt;&#xA;यथा जातस्तु पुरुषः प्रपद्यति तदुच्यताम्&#x9;028c&lt;br&gt;&#xA;बृहस्पतिरुवाच&#x9;029&lt;br&gt;&#xA;आसन्नमात्रः सततं तैर्भूतैरभिभूयते&#x9;029a&lt;br&gt;&#xA;विप्रमुक्तश्च तैर्भूतैः पुनर्यात्यपरां गतिम्&#x9;029c&lt;br&gt;&#xA;स तु भूतसमायुक्तः प्राप्नुते जीव एव ह&#x9;029e&lt;br&gt;&#xA;ततोऽस्य कर्म पश्यन्ति शुभं वा यदि वाशुभम्&#x9;030a&lt;br&gt;&#xA;देवताः पञ्चभूतस्थाः किं भूयः श्रोतुमिच्छसि&#x9;030c&lt;br&gt;&#xA;युधिष्ठिर उवाच&#x9;031&lt;br&gt;&#xA;त्वगस्थिमांसमुत्सृज्य तैश्च भूतैर्विवर्जितः&#x9;031a&lt;br&gt;&#xA;जीवः स भगवन्क्वस्थः सुखदुःखे समश्नुते&#x9;031c&lt;br&gt;&#xA;बृहस्पतिरुवाच&#x9;032&lt;br&gt;&#xA;जीवो धर्मसमायुक्तः शीघ्रं रेतस्त्वमागतः&#x9;032a&lt;br&gt;&#xA;स्त्रीणां पुष्पं समासाद्य सूते कालेन भारत&#x9;032c&lt;br&gt;&#xA;यमस्य पुरुषैः क्लेशं यमस्य पुरुषैर्वधम्&#x9;033a&lt;br&gt;&#xA;दुःखं संसारचक्रं च नरः क्लेशं च विन्दति&#x9;033c&lt;br&gt;&#xA;इहलोके च स प्राणी जन्मप्रभृति पार्थिव&#x9;034a&lt;br&gt;&#xA;स्वकृतं कर्म वै भुङ्क्ते धर्मस्य फलमाश्रितः&#x9;034c&lt;br&gt;&#xA;यदि धर्मं यथाशक्ति जन्मप्रभृति सेवते&#x9;035a&lt;br&gt;&#xA;ततः स पुरुषो भूत्वा सेवते नित्यदा सुखम्&#x9;035c&lt;br&gt;&#xA;अथान्तरा तु धर्मस्य अधर्ममुपसेवते&#x9;036a&lt;br&gt;&#xA;सुखस्यानन्तरं दुःखं स जीवोऽप्यधिगच्छति&#x9;036c&lt;br&gt;&#xA;अधर्मेण समायुक्तो यमस्य विषयं गतः&#x9;037a&lt;br&gt;&#xA;महद्दुःखं समासाद्य तिर्यग्योनौ प्रजायते&#x9;037c&lt;br&gt;&#xA;कर्मणा येन येनेह यस्यां योनौ प्रजायते&#x9;038a&lt;br&gt;&#xA;जीवो मोहसमायुक्तस्तन्मे निगदतः शृणु&#x9;038c&lt;br&gt;&#xA;यदेतदुच्यते शास्त्रे सेतिहासे सच्छन्दसि&#x9;039a&lt;br&gt;&#xA;यमस्य विषयं घोरं मर्त्यो लोकः प्रपद्यते&#x9;039c&lt;br&gt;&#xA;अधीत्य चतुरो वेदान्द्विजो मोहसमन्वितः&#x9;040a&lt;br&gt;&#xA;पतितात्प्रतिगृह्याथ खरयोनौ प्रजायते&#x9;040c&lt;br&gt;&#xA;खरो जीवति वर्षाणि दश पञ्च च भारत&#x9;041a&lt;br&gt;&#xA;खरो मृतो बलीवर्दः सप्त वर्षाणि जीवति&#x9;041c&lt;br&gt;&#xA;बलीवर्दो मृतश्चापि जायते ब्रह्मराक्षसः&#x9;042a&lt;br&gt;&#xA;ब्रह्मरक्षस्तु त्रीन्मासांस्ततो जायति ब्राह्मणः&#x9;042c&lt;br&gt;&#xA;पतितं याजयित्वा तु कृमियोनौ प्रजायते&#x9;043a&lt;br&gt;&#xA;तत्र जीवति वर्षाणि दश पञ्च च भारत&#x9;043c&lt;br&gt;&#xA;कृमिभावात्प्रमुक्तस्तु ततो जायति गर्दभः&#x9;044a&lt;br&gt;&#xA;गर्दभः पञ्च वर्षाणि पञ्च वर्षाणि सूकरः&#x9;044c&lt;br&gt;&#xA;श्वा वर्षमेकं भवति ततो जायति मानवः&#x9;044e&lt;br&gt;&#xA;उपाध्यायस्य यः पापं शिष्यः कुर्यादबुद्धिमान्&#x9;045a&lt;br&gt;&#xA;स जीव इह संसारांस्त्रीनाप्नोति न संशयः&#x9;045c&lt;br&gt;&#xA;प्राक्श्वा भवति राजेन्द्र ततः क्रव्यात्ततः खरः&#x9;046a&lt;br&gt;&#xA;ततः प्रेतः परिक्लिष्टः पश्चाज्जायति ब्राह्मणः&#x9;046c&lt;br&gt;&#xA;मनसापि गुरोर्भार्यां यः शिष्यो याति पापकृत्&#x9;047a&lt;br&gt;&#xA;सोऽधमान्याति संसारानधर्मेणेह चेतसा&#x9;047c&lt;br&gt;&#xA;श्वयोनौ तु स सम्भूतस्त्रीणि वर्षाणि जीवति&#x9;048a&lt;br&gt;&#xA;तत्रापि निधनं प्राप्तः कृमियोनौ प्रजायते&#x9;048c&lt;br&gt;&#xA;कृमिभावमनुप्राप्तो वर्षमेकं स जीवति&#x9;049a&lt;br&gt;&#xA;ततस्तु निधनं प्राप्य ब्रह्मयोनौ प्रजायते&#x9;049c&lt;br&gt;&#xA;यदि पुत्रसमं शिष्यं गुरुर्हन्यादकारणे&#x9;050a&lt;br&gt;&#xA;आत्मनः कामकारेण सोऽपि हंसः प्रजायते&#x9;050c&lt;br&gt;&#xA;पितरं मातरं वापि यस्तु पुत्रोऽवमन्यते&#x9;051a&lt;br&gt;&#xA;सोऽपि राजन्मृतो जन्तुः पूर्वं जायति गर्दभः&#x9;051c&lt;br&gt;&#xA;खरो जीवति मासांस्तु दश श्वा च चतुर्दश&#x9;052a&lt;br&gt;&#xA;बिडालः सप्त मासांस्तु ततो जायति मानवः&#x9;052c&lt;br&gt;&#xA;मातापितरमाक्रुश्य सारिकः सम्प्रजायते&#x9;053a&lt;br&gt;&#xA;ताडयित्वा तु तावेव जायते कच्छपो नृप&#x9;053c&lt;br&gt;&#xA;कच्छपो दश वर्षाणि त्रीणि वर्षाणि शल्यकः&#x9;054a&lt;br&gt;&#xA;व्यालो भूत्वा तु षण्मासांस्ततो जायति मानुषः&#x9;054c&lt;br&gt;&#xA;भर्तृपिण्डमुपाश्नन्यो राजद्विष्टानि सेवते&#x9;055a&lt;br&gt;&#xA;सोऽपि मोहसमापन्नो मृतो जायति वानरः&#x9;055c&lt;br&gt;&#xA;वानरो दश वर्षाणि त्रीणि वर्षाणि मूषकः&#x9;056a&lt;br&gt;&#xA;श्वा भूत्वा चाथ षण्मासांस्ततो जायति मानुषः&#x9;056c&lt;br&gt;&#xA;न्यासापहर्ता तु नरो यमस्य विषयं गतः&#x9;057a&lt;br&gt;&#xA;संसाराणां शतं गत्वा कृमियोनौ प्रजायते&#x9;057c&lt;br&gt;&#xA;तत्र जीवति वर्षाणि दश पञ्च च भारत&#x9;058a&lt;br&gt;&#xA;दुष्कृतस्य क्षयं गत्वा ततो जायति मानुषः&#x9;058c&lt;br&gt;&#xA;असूयको नरश्चापि मृतो जायति शार्ङ्गकः&#x9;059a&lt;br&gt;&#xA;विश्वासहर्ता तु नरो मीनो जायति दुर्मतिः&#x9;059c&lt;br&gt;&#xA;भूत्वा मीनोऽष्ट वर्षाणि मृगो जायति भारत&#x9;060a&lt;br&gt;&#xA;मृगस्तु चतुरो मासांस्ततश्छागः प्रजायते&#x9;060c&lt;br&gt;&#xA;छागस्तु निधनं प्राप्य पूर्णे संवत्सरे ततः&#x9;061a&lt;br&gt;&#xA;कीटः सञ्जायते जन्तुस्ततो जायति मानुषः&#x9;061c&lt;br&gt;&#xA;धान्यान्यवांस्तिलान्माषान्कुलत्थान्सर्षपांश्चणान्&#x9;062a&lt;br&gt;&#xA;कलायानथ मुद्गांश्च गोधूमानतसीस्तथा&#x9;062c&lt;br&gt;&#xA;सस्यस्यान्यस्य हर्ता च मोहाज्जन्तुरचेतनः&#x9;063a&lt;br&gt;&#xA;स जायते महाराज मूषको निरपत्रपः&#x9;063c&lt;br&gt;&#xA;ततः प्रेत्य महाराज पुनर्जायति सूकरः&#x9;064a&lt;br&gt;&#xA;सूकरो जातमात्रस्तु रोगेण म्रियते नृप&#x9;064c&lt;br&gt;&#xA;श्वा ततो जायते मूढः कर्मणा तेन पार्थिव&#x9;065a&lt;br&gt;&#xA;श्वा भूत्वा पञ्च वर्षाणि ततो जायति मानुषः&#x9;065c&lt;br&gt;&#xA;परदाराभिमर्शं तु कृत्वा जायति वै वृकः&#x9;066a&lt;br&gt;&#xA;श्वा सृगालस्ततो गृध्रो व्यालः कङ्को बकस्तथा&#x9;066c&lt;br&gt;&#xA;भ्रातुर्भार्यां तु दुर्बुद्धिर्यो धर्षयति मोहितः&#x9;067a&lt;br&gt;&#xA;पुंस्कोकिलत्वमाप्नोति सोऽपि संवत्सरं नृप&#x9;067c&lt;br&gt;&#xA;सखिभार्यां गुरोर्भार्यां राजभार्यां तथैव च&#x9;068a&lt;br&gt;&#xA;प्रधर्षयित्वा कामाद्यो मृतो जायति सूकरः&#x9;068c&lt;br&gt;&#xA;सूकरः पञ्च वर्षाणि पञ्च वर्षाणि श्वाविधः&#x9;069a&lt;br&gt;&#xA;पिपीलकस्तु षण्मासान्कीटः स्यान्मासमेव च&#x9;069c&lt;br&gt;&#xA;एतानासाद्य संसारान्कृमियोनौ प्रजायते&#x9;069e&lt;br&gt;&#xA;तत्र जीवति मासांस्तु कृमियोनौ त्रयोदश&#x9;070a&lt;br&gt;&#xA;ततोऽधर्मक्षयं कृत्वा पुनर्जायति मानुषः&#x9;070c&lt;br&gt;&#xA;उपस्थिते विवाहे तु दाने यज्ञेऽपि वाभिभो&#x9;071a&lt;br&gt;&#xA;मोहात्करोति यो विघ्नं स मृतो जायते कृमिः&#x9;071c&lt;br&gt;&#xA;कृमिर्जीवति वर्षाणि दश पञ्च च भारत&#x9;072a&lt;br&gt;&#xA;अधर्मस्य क्षयं कृत्वा ततो जायति मानुषः&#x9;072c&lt;br&gt;&#xA;पूर्वं दत्त्वा तु यः कन्यां द्वितीये सम्प्रयच्छति&#x9;073a&lt;br&gt;&#xA;सोऽपि राजन्मृतो जन्तुः कृमियोनौ प्रजायते&#x9;073c&lt;br&gt;&#xA;तत्र जीवति वर्षाणि त्रयोदश युधिष्ठिर&#x9;074a&lt;br&gt;&#xA;अधर्मसङ्क्षये युक्तस्ततो जायति मानुषः&#x9;074c&lt;br&gt;&#xA;देवकार्यमुपाकृत्य पितृकार्यमथापि च&#x9;075a&lt;br&gt;&#xA;अनिर्वाप्य समश्नन्वै ततो जायति वायसः&#x9;075c&lt;br&gt;&#xA;वायसो दश वर्षाणि ततो जायति कुक्कुटः&#x9;076a&lt;br&gt;&#xA;जायते लवकश्चापि मासं तस्मात्तु मानुषः&#x9;076c&lt;br&gt;&#xA;ज्येष्ठं पितृसमं चापि भ्रातरं योऽवमन्यते&#x9;077a&lt;br&gt;&#xA;सोऽपि मृत्युमुपागम्य क्रौञ्चयोनौ प्रजायते&#x9;077c&lt;br&gt;&#xA;क्रौञ्चो जीवति मासांस्तु दश द्वौ सप्त पञ्च च&#x9;078a&lt;br&gt;&#xA;ततो निधनमापन्नो मानुषत्वमुपाश्नुते&#x9;078c&lt;br&gt;&#xA;वृषलो ब्राह्मणीं गत्वा कृमियोनौ प्रजायते&#x9;079a&lt;br&gt;&#xA;तत्रापत्यं समुत्पाद्य ततो जायति मूषकः&#x9;079c&lt;br&gt;&#xA;कृतघ्नस्तु मृतो राजन्यमस्य विषयं गतः&#x9;080a&lt;br&gt;&#xA;यमस्य विषये क्रुद्धैर्वधं प्राप्नोति दारुणम्&#x9;080c&lt;br&gt;&#xA;पट्टिसं मुद्गरं शूलमग्निकुम्भं च दारुणम्&#x9;081a&lt;br&gt;&#xA;असिपत्रवनं घोरं वालुकां कूटशाल्मलीम्&#x9;081c&lt;br&gt;&#xA;एताश्चान्याश्च बह्वीः स यमस्य विषयं गतः&#x9;082a&lt;br&gt;&#xA;यातनाः प्राप्य तत्रोग्रास्ततो वध्यति भारत&#x9;082c&lt;br&gt;&#xA;संसारचक्रमासाद्य कृमियोनौ प्रजायते&#x9;083a&lt;br&gt;&#xA;कृमिर्भवति वर्षाणि दश पञ्च च भारत&#x9;083c&lt;br&gt;&#xA;ततो गर्भं समासाद्य तत्रैव म्रियते शिशुः&#x9;083e&lt;br&gt;&#xA;ततो गर्भशतैर्जन्तुर्बहुभिः सम्प्रजायते&#x9;084a&lt;br&gt;&#xA;संसारांश्च बहून्गत्वा ततस्तिर्यक्प्रजायते&#x9;084c&lt;br&gt;&#xA;मृतो दुःखमनुप्राप्य बहुवर्षगणानिह&#x9;085a&lt;br&gt;&#xA;अपुनर्भावसंयुक्तस्ततः कूर्मः प्रजायते&#x9;085c&lt;br&gt;&#xA;अशस्त्रं पुरुषं हत्वा सशस्त्रः पुरुषाधमः&#x9;086a&lt;br&gt;&#xA;अर्थार्थी यदि वा वैरी स मृतो जायते खरः&#x9;086c&lt;br&gt;&#xA;खरो जीवति वर्षे द्वे ततः शस्त्रेण वध्यते&#x9;087a&lt;br&gt;&#xA;स मृतो मृगयोनौ तु नित्योद्विग्नोऽभिजायते&#x9;087c&lt;br&gt;&#xA;मृगो वध्यति शस्त्रेण गते संवत्सरे तु सः&#x9;088a&lt;br&gt;&#xA;हतो मृगस्ततो मीनः सोऽपि जालेन बध्यते&#x9;088c&lt;br&gt;&#xA;मासे चतुर्थे सम्प्राप्ते श्वापदः सम्प्रजायते&#x9;089a&lt;br&gt;&#xA;श्वापदो दश वर्षाणि द्वीपी वर्षाणि पञ्च च&#x9;089c&lt;br&gt;&#xA;ततस्तु निधनं प्राप्तः कालपर्यायचोदितः&#x9;090a&lt;br&gt;&#xA;अधर्मस्य क्षयं कृत्वा ततो जायति मानुषः&#x9;090c&lt;br&gt;&#xA;स्त्रियं हत्वा तु दुर्बुद्धिर्यमस्य विषयं गतः&#x9;091a&lt;br&gt;&#xA;बहून्क्लेशान्समासाद्य संसारांश्चैव विंशतिम्&#x9;091c&lt;br&gt;&#xA;ततः पश्चान्महाराज कृमियोनौ प्रजायते&#x9;092a&lt;br&gt;&#xA;कृमिर्विंशतिवर्षाणि भूत्वा जायति मानुषः&#x9;092c&lt;br&gt;&#xA;भोजनं चोरयित्वा तु मक्षिका जायते नरः&#x9;093a&lt;br&gt;&#xA;मक्षिकासङ्घवशगो बहून्मासान्भवत्युत&#x9;093c&lt;br&gt;&#xA;ततः पापक्षयं कृत्वा मानुषत्वमवाप्नुते&#x9;093e&lt;br&gt;&#xA;वाद्यं हृत्वा तु पुरुषो मशकः सम्प्रजायते&#x9;094a&lt;br&gt;&#xA;तथा पिण्याकसम्मिश्रमशनं चोरयेन्नरः&#x9;094c&lt;br&gt;&#xA;स जायते बभ्रुसमो दारुणो मूषको नरः&#x9;094e&lt;br&gt;&#xA;लवणं चोरयित्वा तु चीरीवाकः प्रजायते&#x9;095a&lt;br&gt;&#xA;दधि हृत्वा बकश्चापि प्लवो मत्स्यानसंस्कृतान्&#x9;095c&lt;br&gt;&#xA;चोरयित्वा पयश्चापि बलाका सम्प्रजायते&#x9;096a&lt;br&gt;&#xA;यस्तु चोरयते तैलं तैलपायी प्रजायते&#x9;096c&lt;br&gt;&#xA;चोरयित्वा तु दुर्बुद्धिर्मधु दंशः प्रजायते&#x9;096e&lt;br&gt;&#xA;अयो हृत्वा तु दुर्बुद्धिर्वायसो जायते नरः&#x9;097a&lt;br&gt;&#xA;पायसं चोरयित्वा तु तित्तिरित्वमवाप्नुते&#x9;097c&lt;br&gt;&#xA;हृत्वा पैष्टमपूपं च कुम्भोलूकः प्रजायते&#x9;098a&lt;br&gt;&#xA;फलं वा मूलकं हृत्वा अपूपं वा पिपीलिकः&#x9;098c&lt;br&gt;&#xA;कांस्यं हृत्वा तु दुर्बुद्धिर्हारीतो जायते नरः&#x9;099a&lt;br&gt;&#xA;राजतं भाजनं हृत्वा कपोतः सम्प्रजायते&#x9;099c&lt;br&gt;&#xA;हृत्वा तु काञ्चनं भाण्डं कृमियोनौ प्रजायते&#x9;100a&lt;br&gt;&#xA;क्रौञ्चः कार्पासिकं हृत्वा मृतो जायति मानवः&#x9;100c&lt;br&gt;&#xA;चोरयित्वा नरः पट्टं त्वाविकं वापि भारत&#x9;101a&lt;br&gt;&#xA;क्षौमं च वस्त्रमादाय शशो जन्तुः प्रजायते&#x9;101c&lt;br&gt;&#xA;वर्णान्हृत्वा तु पुरुषो मृतो जायति बर्हिणः&#x9;102a&lt;br&gt;&#xA;हृत्वा रक्तानि वस्त्राणि जायते जीवजीवकः&#x9;102c&lt;br&gt;&#xA;वर्णकादींस्तथा गन्धांश्चोरयित्वा तु मानवः&#x9;103a&lt;br&gt;&#xA;छुच्छुन्दरित्वमाप्नोति राजल्ँलोभपरायणः&#x9;103c&lt;br&gt;&#xA;विश्वासेन तु निक्षिप्तं यो निह्नवति मानवः&#x9;104a&lt;br&gt;&#xA;स गतासुर्नरस्तादृङ्मत्स्ययोनौ प्रजायते&#x9;104c&lt;br&gt;&#xA;मत्स्ययोनिमनुप्राप्य मृतो जायति मानुषः&#x9;105a&lt;br&gt;&#xA;मानुषत्वमनुप्राप्य क्षीणायुरुपपद्यते&#x9;105c&lt;br&gt;&#xA;पापानि तु नरः कृत्वा तिर्यग्जायति भारत&#x9;106a&lt;br&gt;&#xA;न चात्मनः प्रमाणं ते धर्मं जानन्ति किञ्चन&#x9;106c&lt;br&gt;&#xA;ये पापानि नराः कृत्वा निरस्यन्ति व्रतैः सदा&#x9;107a&lt;br&gt;&#xA;सुखदुःखसमायुक्ता व्याधितास्ते भवन्त्युत&#x9;107c&lt;br&gt;&#xA;असंवासाः प्रजायन्ते म्लेच्छाश्चापि न संशयः&#x9;108a&lt;br&gt;&#xA;नराः पापसमाचारा लोभमोहसमन्विताः&#x9;108c&lt;br&gt;&#xA;वर्जयन्ति च पापानि जन्मप्रभृति ये नराः&#x9;109a&lt;br&gt;&#xA;अरोगा रूपवन्तस्ते धनिनश्च भवन्त्युत&#x9;109c&lt;br&gt;&#xA;स्त्रियोऽप्येतेन कल्पेन कृत्वा पापमवाप्नुयुः&#x9;110a&lt;br&gt;&#xA;एतेषामेव जन्तूनां पत्नीत्वमुपयान्ति ताः&#x9;110c&lt;br&gt;&#xA;परस्वहरणे दोषाः सर्व एव प्रकीर्तिताः&#x9;111a&lt;br&gt;&#xA;एतद्वै लेशमात्रेण कथितं ते मयानघ&#x9;111c&lt;br&gt;&#xA;अपरस्मिन्कथायोगे भूयः श्रोष्यसि भारत&#x9;111e&lt;br&gt;&#xA;एतन्मया महाराज ब्रह्मणो वदतः पुरा&#x9;112a&lt;br&gt;&#xA;सुरर्षीणां श्रुतं मध्ये पृष्टश्चापि यथातथम्&#x9;112c&lt;br&gt;&#xA;मयापि तव कार्त्स्न्येन यथावदनुवर्णितम्&#x9;113a&lt;br&gt;&#xA;एतच्छ्रुत्वा महाराज धर्मे कुरु मनः सदा&#x9;113c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/113/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/113/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;अधर्मस्य गतिर्ब्रह्मन्कथिता मे त्वयानघ&#x9;001a&lt;br&gt;&#xA;धर्मस्य तु गतिं श्रोतुमिच्छामि वदतां वर&#x9;001c&lt;br&gt;&#xA;कृत्वा कर्माणि पापानि कथं यान्ति शुभां गतिम्&#x9;001e&lt;br&gt;&#xA;बृहस्पतिरुवाच&#x9;002&lt;br&gt;&#xA;कृत्वा पापानि कर्माणि अधर्मवशमागतः&#x9;002a&lt;br&gt;&#xA;मनसा विपरीतेन निरयं प्रतिपद्यते&#x9;002c&lt;br&gt;&#xA;मोहादधर्मं यः कृत्वा पुनः समनुतप्यते&#x9;003a&lt;br&gt;&#xA;मनःसमाधिसंयुक्तो न स सेवेत दुष्कृतम्&#x9;003c&lt;br&gt;&#xA;यथा यथा नरः सम्यगधर्ममनुभाषते&#x9;004a&lt;br&gt;&#xA;समाहितेन मनसा विमुच्यति तथा तथा&#x9;004c&lt;br&gt;&#xA;भुजङ्ग इव निर्मोकात्पूर्वभुक्ताज्जरान्वितात्&#x9;004e&lt;br&gt;&#xA;अदत्त्वापि प्रदानानि विविधानि समाहितः&#x9;005a&lt;br&gt;&#xA;मनःसमाधिसंयुक्तः सुगतिं प्रतिपद्यते&#x9;005c&lt;br&gt;&#xA;प्रदानानि तु वक्ष्यामि यानि दत्त्वा युधिष्ठिर&#x9;006a&lt;br&gt;&#xA;नरः कृत्वाप्यकार्याणि तदा धर्मेण युज्यते&#x9;006c&lt;br&gt;&#xA;सर्वेषामेव दानानामन्नं श्रेष्ठमुदाहृतम्&#x9;007a&lt;br&gt;&#xA;पूर्वमन्नं प्रदातव्यमृजुना धर्ममिच्छता&#x9;007c&lt;br&gt;&#xA;प्राणा ह्यन्नं मनुष्याणां तस्माज्जन्तुश्च जायते&#x9;008a&lt;br&gt;&#xA;अन्ने प्रतिष्ठिता लोकास्तस्मादन्नं प्रकाशते&#x9;008c&lt;br&gt;&#xA;अन्नमेव प्रशंसन्ति देवर्षिपितृमानवाः&#x9;009a&lt;br&gt;&#xA;अन्नस्य हि प्रदानेन स्वर्गमाप्नोति कौशिकः&#x9;009c&lt;br&gt;&#xA;न्यायलब्धं प्रदातव्यं द्विजेभ्यो ह्यन्नमुत्तमम्&#x9;010a&lt;br&gt;&#xA;स्वाध्यायसमुपेतेभ्यः प्रहृष्टेनान्तरात्मना&#x9;010c&lt;br&gt;&#xA;यस्य ह्यन्नमुपाश्नन्ति ब्राह्मणानां शता दश&#x9;011a&lt;br&gt;&#xA;हृष्टेन मनसा दत्तं न स तिर्यग्गतिर्भवेत्&#x9;011c&lt;br&gt;&#xA;ब्राह्मणानां सहस्राणि दश भोज्य नरर्षभ&#x9;012a&lt;br&gt;&#xA;नरोऽधर्मात्प्रमुच्येत पापेष्वभिरतः सदा&#x9;012c&lt;br&gt;&#xA;भैक्षेणान्नं समाहृत्य विप्रो वेदपुरस्कृतः&#x9;013a&lt;br&gt;&#xA;स्वाध्यायनिरते विप्रे दत्त्वेह सुखमेधते&#x9;013c&lt;br&gt;&#xA;अहिंसन्ब्राह्मणं नित्यं न्यायेन परिपाल्य च&#x9;014a&lt;br&gt;&#xA;क्षत्रियस्तरसा प्राप्तमन्नं यो वै प्रयच्छति&#x9;014c&lt;br&gt;&#xA;द्विजेभ्यो वेदवृद्धेभ्यः प्रयतः सुसमाहितः&#x9;015a&lt;br&gt;&#xA;तेनापोहति धर्मात्मा दुष्कृतं कर्म पाण्डव&#x9;015c&lt;br&gt;&#xA;षड्भागपरिशुद्धं च कृषेर्भागमुपार्जितम्&#x9;016a&lt;br&gt;&#xA;वैश्यो ददद्द्विजातिभ्यः पापेभ्यः परिमुच्यते&#x9;016c&lt;br&gt;&#xA;अवाप्य प्राणसन्देहं कार्कश्येन समार्जितम्&#x9;017a&lt;br&gt;&#xA;अन्नं दत्त्वा द्विजातिभ्यः शूद्रः पापात्प्रमुच्यते&#x9;017c&lt;br&gt;&#xA;औरसेन बलेनान्नमर्जयित्वाविहिंसकः&#x9;018a&lt;br&gt;&#xA;यः प्रयच्छति विप्रेभ्यो न स दुर्गाणि सेवते&#x9;018c&lt;br&gt;&#xA;न्यायेनावाप्तमन्नं तु नरो लोभविवर्जितः&#x9;019a&lt;br&gt;&#xA;द्विजेभ्यो वेदवृद्धेभ्यो दत्त्वा पापात्प्रमुच्यते&#x9;019c&lt;br&gt;&#xA;अन्नमूर्जस्करं लोके दत्त्वोर्जस्वी भवेन्नरः&#x9;020a&lt;br&gt;&#xA;सतां पन्थानमाश्रित्य सर्वपापात्प्रमुच्यते&#x9;020c&lt;br&gt;&#xA;दानकृद्भिः कृतः पन्था येन यान्ति मनीषिणः&#x9;021a&lt;br&gt;&#xA;ते स्म प्राणस्य दातारस्तेभ्यो धर्मः सनातनः&#x9;021c&lt;br&gt;&#xA;सर्वावस्थं मनुष्येण न्यायेनान्नमुपार्जितम्&#x9;022a&lt;br&gt;&#xA;कार्यं पात्रगतं नित्यमन्नं हि परमा गतिः&#x9;022c&lt;br&gt;&#xA;अन्नस्य हि प्रदानेन नरो दुर्गं न सेवते&#x9;023a&lt;br&gt;&#xA;तस्मादन्नं प्रदातव्यमन्यायपरिवर्जितम्&#x9;023c&lt;br&gt;&#xA;यतेद्ब्राह्मणपूर्वं हि भोक्तुमन्नं गृही सदा&#x9;024a&lt;br&gt;&#xA;अवन्ध्यं दिवसं कुर्यादन्नदानेन मानवः&#x9;024c&lt;br&gt;&#xA;भोजयित्वा दशशतं नरो वेदविदां नृप&#x9;025a&lt;br&gt;&#xA;न्यायविद्धर्मविदुषामितिहासविदां तथा&#x9;025c&lt;br&gt;&#xA;न याति नरकं घोरं संसारांश्च न सेवते&#x9;026a&lt;br&gt;&#xA;सर्वकामसमायुक्तः प्रेत्य चाप्यश्नुते फलम्&#x9;026c&lt;br&gt;&#xA;एवं सुखसमायुक्तो रमते विगतज्वरः&#x9;027a&lt;br&gt;&#xA;रूपवान्कीर्तिमांश्चैव धनवांश्चोपपद्यते&#x9;027c&lt;br&gt;&#xA;एतत्ते सर्वमाख्यातमन्नदानफलं महत्&#x9;028a&lt;br&gt;&#xA;मूलमेतद्धि धर्माणां प्रदानस्य च भारत&#x9;028c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/114/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/114/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;अहिंसा वैदिकं कर्म ध्यानमिन्द्रियसंयमः&#x9;001a&lt;br&gt;&#xA;तपोऽथ गुरुशुश्रूषा किं श्रेयः पुरुषं प्रति&#x9;001c&lt;br&gt;&#xA;बृहस्पतिरुवाच&#x9;002&lt;br&gt;&#xA;सर्वाण्येतानि धर्मस्य पृथग्द्वाराणि सर्वशः&#x9;002a&lt;br&gt;&#xA;शृणु सङ्कीर्त्यमानानि षडेव भरतर्षभ&#x9;002c&lt;br&gt;&#xA;हन्त निःश्रेयसं जन्तोरहं वक्ष्याम्यनुत्तमम्&#x9;003a&lt;br&gt;&#xA;अहिंसापाश्रयं धर्मं यः साधयति वै नरः&#x9;003c&lt;br&gt;&#xA;त्रीन्दोषान्सर्वभूतेषु निधाय पुरुषः सदा&#x9;004a&lt;br&gt;&#xA;कामक्रोधौ च संयम्य ततः सिद्धिमवाप्नुते&#x9;004c&lt;br&gt;&#xA;अहिंसकानि भूतानि दण्डेन विनिहन्ति यः&#x9;005a&lt;br&gt;&#xA;आत्मनः सुखमन्विच्छन्न स प्रेत्य सुखी भवेत्&#x9;005c&lt;br&gt;&#xA;आत्मोपमश्च भूतेषु यो वै भवति पूरुषः&#x9;006a&lt;br&gt;&#xA;न्यस्तदण्डो जितक्रोधः स प्रेत्य सुखमेधते&#x9;006c&lt;br&gt;&#xA;सर्वभूतात्मभूतस्य सर्वभूतानि पश्यतः&#x9;007a&lt;br&gt;&#xA;देवापि मार्गे मुह्यन्ति अपदस्य पदैषिणः&#x9;007c&lt;br&gt;&#xA;न तत्परस्य सन्दद्यात्प्रतिकूलं यदात्मनः&#x9;008a&lt;br&gt;&#xA;एष सङ्क्षेपतो धर्मः कामादन्यः प्रवर्तते&#x9;008c&lt;br&gt;&#xA;प्रत्याख्याने च दाने च सुखदुःखे प्रियाप्रिये&#x9;009a&lt;br&gt;&#xA;आत्मौपम्येन पुरुषः समाधिमधिगच्छति&#x9;009c&lt;br&gt;&#xA;यथा परः प्रक्रमतेऽपरेषु तथापरः प्रक्रमते परस्मिन्&#x9;010a&lt;br&gt;&#xA;एषैव तेऽस्तूपमा जीवलोके यथा धर्मो नैपुणेनोपदिष्टः&#x9;010c&lt;br&gt;&#xA;वैशम्पायन उवाच&#x9;011&lt;br&gt;&#xA;इत्युक्त्वा तं सुरगुरुर्धर्मराजं युधिष्ठिरम्&#x9;011a&lt;br&gt;&#xA;दिवमाचक्रमे धीमान्पश्यतामेव नस्तदा&#x9;011c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/115/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/115/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;ततो युधिष्ठिरो राजा शरतल्पे पितामहम्&#x9;001a&lt;br&gt;&#xA;पुनरेव महातेजाः पप्रच्छ वदतां वरम्&#x9;001c&lt;br&gt;&#xA;ऋषयो ब्राह्मणा देवाः प्रशंसन्ति महामते&#x9;002a&lt;br&gt;&#xA;अहिंसालक्षणं धर्मं वेदप्रामाण्यदर्शनात्&#x9;002c&lt;br&gt;&#xA;कर्मणा मनुजः कुर्वन्हिंसां पार्थिवसत्तम&#x9;003a&lt;br&gt;&#xA;वाचा च मनसा चैव कथं दुःखात्प्रमुच्यते&#x9;003c&lt;br&gt;&#xA;भीष्म उवाच&#x9;004&lt;br&gt;&#xA;चतुर्विधेयं निर्दिष्टा अहिंसा ब्रह्मवादिभिः&#x9;004a&lt;br&gt;&#xA;एषैकतोऽपि विभ्रष्टा न भवत्यरिसूदन&#x9;004c&lt;br&gt;&#xA;यथा सर्वश्चतुष्पादस्त्रिभिः पादैर्न तिष्ठति&#x9;005a&lt;br&gt;&#xA;तथैवेयं महीपाल प्रोच्यते कारणैस्त्रिभिः&#x9;005c&lt;br&gt;&#xA;यथा नागपदेऽन्यानि पदानि पदगामिनाम्&#x9;006a&lt;br&gt;&#xA;सर्वाण्येवापिधीयन्ते पदजातानि कौञ्जरे&#x9;006c&lt;br&gt;&#xA;एवं लोकेष्वहिंसा तु निर्दिष्टा धर्मतः परा&#x9;006e&lt;br&gt;&#xA;कर्मणा लिप्यते जन्तुर्वाचा च मनसैव च&#x9;007a&lt;br&gt;&#xA;पूर्वं तु मनसा त्यक्त्वा तथा वाचाथ कर्मणा&#x9;008a&lt;br&gt;&#xA;त्रिकारणं तु निर्दिष्टं श्रूयते ब्रह्मवादिभिः&#x9;008c&lt;br&gt;&#xA;मनोवाचि तथास्वादे दोषा ह्येषु प्रतिष्ठिताः&#x9;009a&lt;br&gt;&#xA;न भक्षयन्त्यतो मांसं तपोयुक्ता मनीषिणः&#x9;009c&lt;br&gt;&#xA;दोषांस्तु भक्षणे राजन्मांसस्येह निबोध मे&#x9;010a&lt;br&gt;&#xA;पुत्रमांसोपमं जानन्खादते यो विचेतनः&#x9;010c&lt;br&gt;&#xA;मातापितृसमायोगे पुत्रत्वं जायते यथा&#x9;011a&lt;br&gt;&#xA;रसं च प्रति जिह्वायाः प्रज्ञानं जायते तथा&#x9;011c&lt;br&gt;&#xA;तथा शास्त्रेषु नियतं रागो ह्यास्वादिताद्भवेत्&#x9;011e&lt;br&gt;&#xA;असंस्कृताः संस्कृताश्च लवणालवणास्तथा&#x9;012a&lt;br&gt;&#xA;प्रज्ञायन्ते यथा भावास्तथा चित्तं निरुध्यते&#x9;012c&lt;br&gt;&#xA;भेरीशङ्खमृदङ्गाद्यांस्तन्त्रीशब्दांश्च पुष्कलान्&#x9;013a&lt;br&gt;&#xA;निषेविष्यन्ति वै मन्दा मांसभक्षाः कथं नराः&#x9;013c&lt;br&gt;&#xA;अचिन्तितमनुद्दिष्टमसङ्कल्पितमेव च&#x9;014a&lt;br&gt;&#xA;रसं गृद्ध्याभिभूता वै प्रशंसन्ति फलार्थिनः&#x9;014c&lt;br&gt;&#xA;प्रशंसा ह्येव मांसस्य दोषकर्मफलान्विता&#x9;014e&lt;br&gt;&#xA;जीवितं हि परित्यज्य बहवः साधवो जनाः&#x9;015a&lt;br&gt;&#xA;स्वमांसैः परमांसानि परिपाल्य दिवं गताः&#x9;015c&lt;br&gt;&#xA;एवमेषा महाराज चतुर्भिः कारणैर्वृता&#x9;016a&lt;br&gt;&#xA;अहिंसा तव निर्दिष्टा सर्वधर्मार्थसंहिता&#x9;016c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/116/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/116/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;अहिंसा परमो धर्म इत्युक्तं बहुशस्त्वया&#x9;001a&lt;br&gt;&#xA;श्राद्धेषु च भवानाह पितॄनामिषकाङ्क्षिणः&#x9;001c&lt;br&gt;&#xA;मांसैर्बहुविधैः प्रोक्तस्त्वया श्राद्धविधिः पुरा&#x9;002a&lt;br&gt;&#xA;अहत्वा च कुतो मांसमेवमेतद्विरुध्यते&#x9;002c&lt;br&gt;&#xA;जातो नः संशयो धर्मे मांसस्य परिवर्जने&#x9;003a&lt;br&gt;&#xA;दोषो भक्षयतः कः स्यात्कश्चाभक्षयतो गुणः&#x9;003c&lt;br&gt;&#xA;हत्वा भक्षयतो वापि परेणोपहृतस्य वा&#x9;004a&lt;br&gt;&#xA;हन्याद्वा यः परस्यार्थे क्रीत्वा वा भक्षयेन्नरः&#x9;004c&lt;br&gt;&#xA;एतदिच्छामि तत्त्वेन कथ्यमानं त्वयानघ&#x9;005a&lt;br&gt;&#xA;निश्चयेन चिकीर्षामि धर्ममेतं सनातनम्&#x9;005c&lt;br&gt;&#xA;कथमायुरवाप्नोति कथं भवति सत्त्ववान्&#x9;006a&lt;br&gt;&#xA;कथमव्यङ्गतामेति लक्षण्यो जायते कथम्&#x9;006c&lt;br&gt;&#xA;भीष्म उवाच&#x9;007&lt;br&gt;&#xA;मांसस्य भक्षणे राजन्योऽधर्मः कुरुपुङ्गव&#x9;007a&lt;br&gt;&#xA;तं मे शृणु यथातत्त्वं यश्चास्य विधिरुत्तमः&#x9;007c&lt;br&gt;&#xA;रूपमव्यङ्गतामायुर्बुद्धिं सत्त्वं बलं स्मृतिम्&#x9;008a&lt;br&gt;&#xA;प्राप्तुकामैर्नरैर्हिंसा वर्जिता वै कृतात्मभिः&#x9;008c&lt;br&gt;&#xA;ऋषीणामत्र संवादो बहुशः कुरुपुङ्गव&#x9;009a&lt;br&gt;&#xA;बभूव तेषां तु मतं यत्तच्छृणु युधिष्ठिर&#x9;009c&lt;br&gt;&#xA;यो यजेताश्वमेधेन मासि मासि यतव्रतः&#x9;010a&lt;br&gt;&#xA;वर्जयेन्मधु मांसं च सममेतद्युधिष्ठिर&#x9;010c&lt;br&gt;&#xA;सप्तर्षयो वालखिल्यास्तथैव च मरीचिपाः&#x9;011a&lt;br&gt;&#xA;अमांसभक्षणं राजन्प्रशंसन्ति मनीषिणः&#x9;011c&lt;br&gt;&#xA;न भक्षयति यो मांसं न हन्यान्न च घातयेत्&#x9;012a&lt;br&gt;&#xA;तं मित्रं सर्वभूतानां मनुः स्वायम्भुवोऽब्रवीत्&#x9;012c&lt;br&gt;&#xA;अधृष्यः सर्वभूतानां विश्वास्यः सर्वजन्तुषु&#x9;013a&lt;br&gt;&#xA;साधूनां सम्मतो नित्यं भवेन्मांसस्य वर्जनात्&#x9;013c&lt;br&gt;&#xA;स्वमांसं परमांसेन यो वर्धयितुमिच्छति&#x9;014a&lt;br&gt;&#xA;नारदः प्राह धर्मात्मा नियतं सोऽवसीदति&#x9;014c&lt;br&gt;&#xA;ददाति यजते चापि तपस्वी च भवत्यपि&#x9;015a&lt;br&gt;&#xA;मधुमांसनिवृत्त्येति प्राहैवं स बृहस्पतिः&#x9;015c&lt;br&gt;&#xA;मासि मास्यश्वमेधेन यो यजेत शतं समाः&#x9;016a&lt;br&gt;&#xA;न खादति च यो मांसं सममेतन्मतं मम&#x9;016c&lt;br&gt;&#xA;सदा यजति सत्रेण सदा दानं प्रयच्छति&#x9;017a&lt;br&gt;&#xA;सदा तपस्वी भवति मधुमांसस्य वर्जनात्&#x9;017c&lt;br&gt;&#xA;सर्वे वेदा न तत्कुर्युः सर्वयज्ञाश्च भारत&#x9;018a&lt;br&gt;&#xA;यो भक्षयित्वा मांसानि पश्चादपि निवर्तते&#x9;018c&lt;br&gt;&#xA;दुष्करं हि रसज्ञेन मांसस्य परिवर्जनम्&#x9;019a&lt;br&gt;&#xA;चर्तुं व्रतमिदं श्रेष्ठं सर्वप्राण्यभयप्रदम्&#x9;019c&lt;br&gt;&#xA;सर्वभूतेषु यो विद्वान्ददात्यभयदक्षिणाम्&#x9;020a&lt;br&gt;&#xA;दाता भवति लोके स प्राणानां नात्र संशयः&#x9;020c&lt;br&gt;&#xA;एवं वै परमं धर्मं प्रशंसन्ति मनीषिणः&#x9;021a&lt;br&gt;&#xA;प्राणा यथात्मनोऽभीष्टा भूतानामपि ते तथा&#x9;021c&lt;br&gt;&#xA;आत्मौपम्येन गन्तव्यं बुद्धिमद्भिर्महात्मभिः&#x9;022a&lt;br&gt;&#xA;मृत्युतो भयमस्तीति विदुषां भूतिमिच्छताम्&#x9;022c&lt;br&gt;&#xA;किं पुनर्हन्यमानानां तरसा जीवितार्थिनाम्&#x9;023a&lt;br&gt;&#xA;अरोगाणामपापानां पापैर्मांसोपजीविभिः&#x9;023c&lt;br&gt;&#xA;तस्माद्विद्धि महाराज मांसस्य परिवर्जनम्&#x9;024a&lt;br&gt;&#xA;धर्मस्यायतनं श्रेष्ठं स्वर्गस्य च सुखस्य च&#x9;024c&lt;br&gt;&#xA;अहिंसा परमो धर्मस्तथाहिंसा परं तपः&#x9;025a&lt;br&gt;&#xA;अहिंसा परमं सत्यं ततो धर्मः प्रवर्तते&#x9;025c&lt;br&gt;&#xA;न हि मांसं तृणात्काष्ठादुपलाद्वापि जायते&#x9;026a&lt;br&gt;&#xA;हत्वा जन्तुं ततो मांसं तस्माद्दोषोऽस्य भक्षणे&#x9;026c&lt;br&gt;&#xA;स्वाहास्वधामृतभुजो देवाः सत्यार्जवप्रियाः&#x9;027a&lt;br&gt;&#xA;क्रव्यादान्राक्षसान्विद्धि जिह्मानृतपरायणान्&#x9;027c&lt;br&gt;&#xA;कान्तारेष्वथ घोरेषु दुर्गेषु गहनेषु च&#x9;028a&lt;br&gt;&#xA;रात्रावहनि सन्ध्यासु चत्वरेषु सभासु च&#x9;028c&lt;br&gt;&#xA;अमांसभक्षणे राजन्भयमन्ते न गच्छति&#x9;028e&lt;br&gt;&#xA;यदि चेत्खादको न स्यान्न तदा घातको भवेत्&#x9;029a&lt;br&gt;&#xA;घातकः खादकार्थाय तं घातयति वै नरः&#x9;029c&lt;br&gt;&#xA;अभक्ष्यमेतदिति वा इति हिंसा निवर्तते&#x9;030a&lt;br&gt;&#xA;खादकार्थमतो हिंसा मृगादीनां प्रवर्तते&#x9;030c&lt;br&gt;&#xA;यस्माद्ग्रसति चैवायुर्हिंसकानां महाद्युते&#x9;031a&lt;br&gt;&#xA;तस्माद्विवर्जयेन्मांसं य इच्छेद्भूतिमात्मनः&#x9;031c&lt;br&gt;&#xA;त्रातारं नाधिगच्छन्ति रौद्राः प्राणिविहिंसकाः&#x9;032a&lt;br&gt;&#xA;उद्वेजनीया भूतानां यथा व्यालमृगास्तथा&#x9;032c&lt;br&gt;&#xA;लोभाद्वा बुद्धिमोहाद्वा बलवीर्यार्थमेव च&#x9;033a&lt;br&gt;&#xA;संसर्गाद्वाथ पापानामधर्मरुचिता नृणाम्&#x9;033c&lt;br&gt;&#xA;स्वमांसं परमांसेन यो वर्धयितुमिच्छति&#x9;034a&lt;br&gt;&#xA;उद्विग्नवासे वसति यत्रतत्राभिजायते&#x9;034c&lt;br&gt;&#xA;धन्यं यशस्यमायुष्यं स्वर्ग्यं स्वस्त्ययनं महत्&#x9;035a&lt;br&gt;&#xA;मांसस्याभक्षणं प्राहुर्नियताः परमर्षयः&#x9;035c&lt;br&gt;&#xA;इदं तु खलु कौन्तेय श्रुतमासीत्पुरा मया&#x9;036a&lt;br&gt;&#xA;मार्कण्डेयस्य वदतो ये दोषा मांसभक्षणे&#x9;036c&lt;br&gt;&#xA;यो हि खादति मांसानि प्राणिनां जीवितार्थिनाम्&#x9;037a&lt;br&gt;&#xA;हतानां वा मृतानां वा यथा हन्ता तथैव सः&#x9;037c&lt;br&gt;&#xA;धनेन क्रायको हन्ति खादकश्चोपभोगतः&#x9;038a&lt;br&gt;&#xA;घातको वधबन्धाभ्यामित्येष त्रिविधो वधः&#x9;038c&lt;br&gt;&#xA;अखादन्ननुमोदंश्च भावदोषेण मानवः&#x9;039a&lt;br&gt;&#xA;योऽनुमन्येत हन्तव्यं सोऽपि दोषेण लिप्यते&#x9;039c&lt;br&gt;&#xA;अधृष्यः सर्वभूतानामायुष्मान्नीरुजः सुखी&#x9;040a&lt;br&gt;&#xA;भवत्यभक्षयन्मांसं दयावान्प्राणिनामिह&#x9;040c&lt;br&gt;&#xA;हिरण्यदानैर्गोदानैर्भूमिदानैश्च सर्वशः&#x9;041a&lt;br&gt;&#xA;मांसस्याभक्षणे धर्मो विशिष्टः स्यादिति श्रुतिः&#x9;041c&lt;br&gt;&#xA;अप्रोक्षितं वृथामांसं विधिहीनं न भक्षयेत्&#x9;042a&lt;br&gt;&#xA;भक्षयन्निरयं याति नरो नास्त्यत्र संशयः&#x9;042c&lt;br&gt;&#xA;प्रोक्षिताभ्युक्षितं मांसं तथा ब्राह्मणकाम्यया&#x9;043a&lt;br&gt;&#xA;अल्पदोषमिह ज्ञेयं विपरीते तु लिप्यते&#x9;043c&lt;br&gt;&#xA;खादकस्य कृते जन्तुं यो हन्यात्पुरुषाधमः&#x9;044a&lt;br&gt;&#xA;महादोषकरस्तत्र खादको न तु घातकः&#x9;044c&lt;br&gt;&#xA;इज्यायज्ञश्रुतिकृतैर्यो मार्गैरबुधो जनः&#x9;045a&lt;br&gt;&#xA;हन्याज्जन्तुं मांसगृद्ध्री स वै नरकभाङ्नरः&#x9;045c&lt;br&gt;&#xA;भक्षयित्वा तु यो मांसं पश्चादपि निवर्तते&#x9;046a&lt;br&gt;&#xA;तस्यापि सुमहान्धर्मो यः पापाद्विनिवर्तते&#x9;046c&lt;br&gt;&#xA;आहर्ता चानुमन्ता च विशस्ता क्रयविक्रयी&#x9;047a&lt;br&gt;&#xA;संस्कर्ता चोपभोक्ता च घातकाः सर्व एव ते&#x9;047c&lt;br&gt;&#xA;इदमन्यत्तु वक्ष्यामि प्रमाणं विधिनिर्मितम्&#x9;048a&lt;br&gt;&#xA;पुराणमृषिभिर्जुष्टं वेदेषु परिनिश्चितम्&#x9;048c&lt;br&gt;&#xA;प्रवृत्तिलक्षणे धर्मे फलार्थिभिरभिद्रुते&#x9;049a&lt;br&gt;&#xA;यथोक्तं राजशार्दूल न तु तन्मोक्षकाङ्क्षिणाम्&#x9;049c&lt;br&gt;&#xA;हविर्यत्संस्कृतं मन्त्रैः प्रोक्षिताभ्युक्षितं शुचि&#x9;050a&lt;br&gt;&#xA;वेदोक्तेन प्रमाणेन पितॄणां प्रक्रियासु च&#x9;050c&lt;br&gt;&#xA;अतोऽन्यथा वृथामांसमभक्ष्यं मनुरब्रवीत्&#x9;050e&lt;br&gt;&#xA;अस्वर्ग्यमयशस्यं च रक्षोवद्भरतर्षभ&#x9;051a&lt;br&gt;&#xA;विधिना हि नराः पूर्वं मांसं राजन्नभक्षयन्&#x9;051c&lt;br&gt;&#xA;य इच्छेत्पुरुषोऽत्यन्तमात्मानं निरुपद्रवम्&#x9;052a&lt;br&gt;&#xA;स वर्जयेत मांसानि प्राणिनामिह सर्वशः&#x9;052c&lt;br&gt;&#xA;श्रूयते हि पुराकल्पे नृणां व्रीहिमयः पशुः&#x9;053a&lt;br&gt;&#xA;येनायजन्त यज्वानः पुण्यलोकपरायणाः&#x9;053c&lt;br&gt;&#xA;ऋषिभिः संशयं पृष्टो वसुश्चेदिपतिः पुरा&#x9;054a&lt;br&gt;&#xA;अभक्ष्यमिति मांसं स प्राह भक्ष्यमिति प्रभो&#x9;054c&lt;br&gt;&#xA;आकाशान्मेदिनीं प्राप्तस्ततः स पृथिवीपतिः&#x9;055a&lt;br&gt;&#xA;एतदेव पुनश्चोक्त्वा विवेश धरणीतलम्&#x9;055c&lt;br&gt;&#xA;प्रजानां हितकामेन त्वगस्त्येन महात्मना&#x9;056a&lt;br&gt;&#xA;आरण्याः सर्वदैवत्याः प्रोक्षितास्तपसा मृगाः&#x9;056c&lt;br&gt;&#xA;क्रिया ह्येवं न हीयन्ते पितृदैवतसंश्रिताः&#x9;057a&lt;br&gt;&#xA;प्रीयन्ते पितरश्चैव न्यायतो मांसतर्पिताः&#x9;057c&lt;br&gt;&#xA;इदं तु शृणु राजेन्द्र कीर्त्यमानं मयानघ&#x9;058a&lt;br&gt;&#xA;अभक्षणे सर्वसुखं मांसस्य मनुजाधिप&#x9;058c&lt;br&gt;&#xA;यस्तु वर्षशतं पूर्णं तपस्तप्येत्सुदारुणम्&#x9;059a&lt;br&gt;&#xA;यश्चैकं वर्जयेन्मांसं सममेतन्मतं मम&#x9;059c&lt;br&gt;&#xA;कौमुदे तु विशेषेण शुक्लपक्षे नराधिप&#x9;060a&lt;br&gt;&#xA;वर्जयेत्सर्वमांसानि धर्मो ह्यत्र विधीयते&#x9;060c&lt;br&gt;&#xA;चतुरो वार्षिकान्मासान्यो मांसं परिवर्जयेत्&#x9;061a&lt;br&gt;&#xA;चत्वारि भद्राण्याप्नोति कीर्तिमायुर्यशो बलम्&#x9;061c&lt;br&gt;&#xA;अथ वा मासमप्येकं सर्वमांसान्यभक्षयन्&#x9;062a&lt;br&gt;&#xA;अतीत्य सर्वदुःखानि सुखी जीवेन्निरामयः&#x9;062c&lt;br&gt;&#xA;ये वर्जयन्ति मांसानि मासशः पक्षशोऽपि वा&#x9;063a&lt;br&gt;&#xA;तेषां हिंसानिवृत्तानां ब्रह्मलोको विधीयते&#x9;063c&lt;br&gt;&#xA;मांसं तु कौमुदं पक्षं वर्जितं पार्थ राजभिः&#x9;064a&lt;br&gt;&#xA;सर्वभूतात्मभूतैस्तैर्विज्ञातार्थपरावरैः&#x9;064c&lt;br&gt;&#xA;नाभागेनाम्बरीषेण गयेन च महात्मना&#x9;065a&lt;br&gt;&#xA;आयुषा चानरण्येन दिलीपरघुपूरुभिः&#x9;065c&lt;br&gt;&#xA;कार्तवीर्यानिरुद्धाभ्यां नहुषेण ययातिना&#x9;066a&lt;br&gt;&#xA;नृगेण विष्वगश्वेन तथैव शशबिन्दुना&#x9;066c&lt;br&gt;&#xA;युवनाश्वेन च तथा शिबिनौशीनरेण च&#x9;066e&lt;br&gt;&#xA;श्येनचित्रेण राजेन्द्र सोमकेन वृकेण च&#x9;067a&lt;br&gt;&#xA;रैवतेन रन्तिदेवेन वसुना सृञ्जयेन च&#x9;067c&lt;br&gt;&#xA;दुःषन्तेन करूषेण रामालर्कनलैस्तथा&#x9;068a&lt;br&gt;&#xA;विरूपाश्वेन निमिना जनकेन च धीमता&#x9;068c&lt;br&gt;&#xA;सिलेन पृथुना चैव वीरसेनेन चैव ह&#x9;069a&lt;br&gt;&#xA;इक्ष्वाकुणा शम्भुना च श्वेतेन सगरेण च&#x9;069c&lt;br&gt;&#xA;एतैश्चान्यैश्च राजेन्द्र पुरा मांसं न भक्षितम्&#x9;070a&lt;br&gt;&#xA;शारदं कौमुदं मासं ततस्ते स्वर्गमाप्नुवन्&#x9;070c&lt;br&gt;&#xA;ब्रह्मलोके च तिष्ठन्ति ज्वलमानाः श्रियान्विताः&#x9;071a&lt;br&gt;&#xA;उपास्यमाना गन्धर्वैः स्त्रीसहस्रसमन्विताः&#x9;071c&lt;br&gt;&#xA;तदेतदुत्तमं धर्ममहिंसालक्षणं शुभम्&#x9;072a&lt;br&gt;&#xA;ये चरन्ति महात्मानो नाकपृष्ठे वसन्ति ते&#x9;072c&lt;br&gt;&#xA;मधु मांसं च ये नित्यं वर्जयन्तीह धार्मिकाः&#x9;073a&lt;br&gt;&#xA;जन्मप्रभृति मद्यं च सर्वे ते मुनयः स्मृताः&#x9;073c&lt;br&gt;&#xA;विशिष्टतां ज्ञातिषु च लभन्ते नात्र संशयः&#x9;073e&lt;br&gt;&#xA;आपन्नश्चापदो मुच्येद्बद्धो मुच्येत बन्धनात्&#x9;074a&lt;br&gt;&#xA;मुच्येत्तथातुरो रोगाद्दुःखान्मुच्येत दुःखितः&#x9;074c&lt;br&gt;&#xA;तिर्यग्योनिं न गच्छेत रूपवांश्च भवेन्नरः&#x9;075a&lt;br&gt;&#xA;बुद्धिमान्वै कुरुश्रेष्ठ प्राप्नुयाच्च महद्यशः&#x9;075c&lt;br&gt;&#xA;एतत्ते कथितं राजन्मांसस्य परिवर्जने&#x9;076a&lt;br&gt;&#xA;प्रवृत्तौ च निवृत्तौ च विधानमृषिनिर्मितम्&#x9;076c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/117/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/117/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;इमे वै मानवा लोके भृशं मांसस्य गृद्धिनः&#x9;001a&lt;br&gt;&#xA;विसृज्य भक्षान्विविधान्यथा रक्षोगणास्तथा&#x9;001c&lt;br&gt;&#xA;नापूपान्विविधाकाराञ्शाकानि विविधानि च&#x9;002a&lt;br&gt;&#xA;षाडवान्रसयोगांश्च तथेच्छन्ति यथामिषम्&#x9;002c&lt;br&gt;&#xA;तत्र मे बुद्धिरत्रैव विसर्गे परिमुह्यते&#x9;003a&lt;br&gt;&#xA;न मन्ये रसतः किञ्चिन्मांसतोऽस्तीह किञ्चन&#x9;003c&lt;br&gt;&#xA;तदिच्छामि गुणाञ्श्रोतुं मांसस्याभक्षणेऽपि वा&#x9;004a&lt;br&gt;&#xA;भक्षणे चैव ये दोषास्तांश्चैव पुरुषर्षभ&#x9;004c&lt;br&gt;&#xA;सर्वं तत्त्वेन धर्मज्ञ यथावदिह धर्मतः&#x9;005a&lt;br&gt;&#xA;किं वा भक्ष्यमभक्ष्यं वा सर्वमेतद्वदस्व मे&#x9;005c&lt;br&gt;&#xA;भीष्म उवाच&#x9;006&lt;br&gt;&#xA;एवमेतन्महाबाहो यथा वदसि भारत&#x9;006a&lt;br&gt;&#xA;न मांसात्परमत्रान्यद्रसतो विद्यते भुवि&#x9;006c&lt;br&gt;&#xA;क्षतक्षीणाभितप्तानां ग्राम्यधर्मरताश्च ये&#x9;007a&lt;br&gt;&#xA;अध्वना कर्शितानां च न मांसाद्विद्यते परम्&#x9;007c&lt;br&gt;&#xA;सद्यो वर्धयति प्राणान्पुष्टिमग्र्यां ददाति च&#x9;008a&lt;br&gt;&#xA;न भक्षोऽभ्यधिकः कश्चिन्मांसादस्ति परन्तप&#x9;008c&lt;br&gt;&#xA;विवर्जने तु बहवो गुणाः कौरवनन्दन&#x9;009a&lt;br&gt;&#xA;ये भवन्ति मनुष्याणां तान्मे निगदतः शृणु&#x9;009c&lt;br&gt;&#xA;स्वमांसं परमांसैर्यो विवर्धयितुमिच्छति&#x9;010a&lt;br&gt;&#xA;नास्ति क्षुद्रतरस्तस्मान्न नृशंसतरो नरः&#x9;010c&lt;br&gt;&#xA;न हि प्राणात्प्रियतरं लोके किञ्चन विद्यते&#x9;011a&lt;br&gt;&#xA;तस्माद्दयां नरः कुर्याद्यथात्मनि तथा परे&#x9;011c&lt;br&gt;&#xA;शुक्राच्च तात सम्भूतिर्मांसस्येह न संशयः&#x9;012a&lt;br&gt;&#xA;भक्षणे तु महान्दोषो वधेन सह कल्पते&#x9;012c&lt;br&gt;&#xA;अहिंसालक्षणो धर्म इति वेदविदो विदुः&#x9;013a&lt;br&gt;&#xA;यदहिंस्रं भवेत्कर्म तत्कुर्यादात्मवान्नरः&#x9;013c&lt;br&gt;&#xA;पितृदैवतयज्ञेषु प्रोक्षितं हविरुच्यते&#x9;014a&lt;br&gt;&#xA;विधिना वेददृष्टेन तद्भुक्त्वेह न दुष्यति&#x9;014c&lt;br&gt;&#xA;यज्ञार्थे पशवः सृष्टा इत्यपि श्रूयते श्रुतिः&#x9;015a&lt;br&gt;&#xA;अतोऽन्यथा प्रवृत्तानां राक्षसो विधिरुच्यते&#x9;015c&lt;br&gt;&#xA;क्षत्रियाणां तु यो दृष्टो विधिस्तमपि मे शृणु&#x9;016a&lt;br&gt;&#xA;वीर्येणोपार्जितं मांसं यथा खादन्न दुष्यति&#x9;016c&lt;br&gt;&#xA;आरण्याः सर्वदैवत्याः प्रोक्षिताः सर्वशो मृगाः&#x9;017a&lt;br&gt;&#xA;अगस्त्येन पुरा राजन्मृगया येन पूज्यते&#x9;017c&lt;br&gt;&#xA;नात्मानमपरित्यज्य मृगया नाम विद्यते&#x9;018a&lt;br&gt;&#xA;समतामुपसङ्गम्य रूपं हन्यान्न वा नृप&#x9;018c&lt;br&gt;&#xA;अतो राजर्षयः सर्वे मृगयां यान्ति भारत&#x9;019a&lt;br&gt;&#xA;लिप्यन्ते न हि दोषेण न चैतत्पातकं विदुः&#x9;019c&lt;br&gt;&#xA;न हि तत्परमं किञ्चिदिह लोके परत्र च&#x9;020a&lt;br&gt;&#xA;यत्सर्वेष्विह लोकेषु दया कौरवनन्दन&#x9;020c&lt;br&gt;&#xA;न भयं विद्यते जातु नरस्येह दयावतः&#x9;021a&lt;br&gt;&#xA;दयावतामिमे लोकाः परे चापि तपस्विनाम्&#x9;021c&lt;br&gt;&#xA;अभयं सर्वभूतेभ्यो यो ददाति दयापरः&#x9;022a&lt;br&gt;&#xA;अभयं तस्य भूतानि ददतीत्यनुशुश्रुमः&#x9;022c&lt;br&gt;&#xA;क्षतं च स्खलितं चैव पतितं क्लिष्टमाहतम्&#x9;023a&lt;br&gt;&#xA;सर्वभूतानि रक्षन्ति समेषु विषमेषु च&#x9;023c&lt;br&gt;&#xA;नैनं व्यालमृगा घ्नन्ति न पिशाचा न राक्षसाः&#x9;024a&lt;br&gt;&#xA;मुच्यन्ते भयकालेषु मोक्षयन्ति च ये परान्&#x9;024c&lt;br&gt;&#xA;प्राणदानात्परं दानं न भूतं न भविष्यति&#x9;025a&lt;br&gt;&#xA;न ह्यात्मनः प्रियतरः कश्चिदस्तीति निश्चितम्&#x9;025c&lt;br&gt;&#xA;अनिष्टं सर्वभूतानां मरणं नाम भारत&#x9;026a&lt;br&gt;&#xA;मृत्युकाले हि भूतानां सद्यो जायति वेपथुः&#x9;026c&lt;br&gt;&#xA;जातिजन्मजरादुःखे नित्यं संसारसागरे&#x9;027a&lt;br&gt;&#xA;जन्तवः परिवर्तन्ते मरणादुद्विजन्ति च&#x9;027c&lt;br&gt;&#xA;गर्भवासेषु पच्यन्ते क्षाराम्लकटुकै रसैः&#x9;028a&lt;br&gt;&#xA;मूत्रश्लेष्मपुरीषाणां स्पर्शैश्च भृशदारुणैः&#x9;028c&lt;br&gt;&#xA;जाताश्चाप्यवशास्तत्र भिद्यमानाः पुनः पुनः&#x9;029a&lt;br&gt;&#xA;पाट्यमानाश्च दृश्यन्ते विवशा मांसगृद्धिनः&#x9;029c&lt;br&gt;&#xA;कुम्भीपाके च पच्यन्ते तां तां योनिमुपागताः&#x9;030a&lt;br&gt;&#xA;आक्रम्य मार्यमाणाश्च भ्राम्यन्ते वै पुनः पुनः&#x9;030c&lt;br&gt;&#xA;नात्मनोऽस्ति प्रियतरः पृथिव्यामनुसृत्य ह&#x9;031a&lt;br&gt;&#xA;तस्मात्प्राणिषु सर्वेषु दयावानात्मवान्भवेत्&#x9;031c&lt;br&gt;&#xA;सर्वमांसानि यो राजन्यावज्जीवं न भक्षयेत्&#x9;032a&lt;br&gt;&#xA;स्वर्गे स विपुलं स्थानं प्राप्नुयान्नात्र संशयः&#x9;032c&lt;br&gt;&#xA;ये भक्षयन्ति मांसानि भूतानां जीवितैषिणाम्&#x9;033a&lt;br&gt;&#xA;भक्ष्यन्ते तेऽपि तैर्भूतैरिति मे नास्ति संशयः&#x9;033c&lt;br&gt;&#xA;मां स भक्षयते यस्माद्भक्षयिष्ये तमप्यहम्&#x9;034a&lt;br&gt;&#xA;एतन्मांसस्य मांसत्वमतो बुध्यस्व भारत&#x9;034c&lt;br&gt;&#xA;घातको वध्यते नित्यं तथा वध्येत बन्धकः&#x9;035a&lt;br&gt;&#xA;आक्रोष्टाक्रुश्यते राजन्द्वेष्टा द्वेष्यत्वमाप्नुते&#x9;035c&lt;br&gt;&#xA;येन येन शरीरेण यद्यत्कर्म करोति यः&#x9;036a&lt;br&gt;&#xA;तेन तेन शरीरेण तत्तत्फलमुपाश्नुते&#x9;036c&lt;br&gt;&#xA;अहिंसा परमो धर्मस्तथाहिंसा परो दमः&#x9;037a&lt;br&gt;&#xA;अहिंसा परमं दानमहिंसा परमं तपः&#x9;037c&lt;br&gt;&#xA;अहिंसा परमो यज्ञस्तथाहिंसा परं बलम्&#x9;038a&lt;br&gt;&#xA;अहिंसा परमं मित्रमहिंसा परमं सुखम्&#x9;038c&lt;br&gt;&#xA;अहिंसा परमं सत्यमहिंसा परमं श्रुतम्&#x9;038e&lt;br&gt;&#xA;सर्वयज्ञेषु वा दानं सर्वतीर्थेषु चाप्लुतम्&#x9;039a&lt;br&gt;&#xA;सर्वदानफलं वापि नैतत्तुल्यमहिंसया&#x9;039c&lt;br&gt;&#xA;अहिंस्रस्य तपोऽक्षय्यमहिंस्रो यजते सदा&#x9;040a&lt;br&gt;&#xA;अहिंस्रः सर्वभूतानां यथा माता यथा पिता&#x9;040c&lt;br&gt;&#xA;एतत्फलमहिंसाया भूयश्च कुरुपुङ्गव&#x9;041a&lt;br&gt;&#xA;न हि शक्या गुणा वक्तुमिह वर्षशतैरपि&#x9;041c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/118/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/118/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;अकामाश्च सकामाश्च हता येऽस्मिन्महाहवे&#x9;001a&lt;br&gt;&#xA;कां योनिं प्रतिपन्नास्ते तन्मे ब्रूहि पितामह&#x9;001c&lt;br&gt;&#xA;दुःखं प्राणपरित्यागः पुरुषाणां महामृधे&#x9;002a&lt;br&gt;&#xA;जानामि तत्त्वं धर्मज्ञ प्राणत्यागं सुदुष्करम्&#x9;002c&lt;br&gt;&#xA;समृद्धे वासमृद्धे वा शुभे वा यदि वाशुभे&#x9;003a&lt;br&gt;&#xA;कारणं तत्र मे ब्रूहि सर्वज्ञो ह्यसि मे मतः&#x9;003c&lt;br&gt;&#xA;भीष्म उवाच&#x9;004&lt;br&gt;&#xA;समृद्धे वासमृद्धे वा शुभे वा यदि वाशुभे&#x9;004a&lt;br&gt;&#xA;संसारेऽस्मिन्समाजाताः प्राणिनः पृथिवीपते&#x9;004c&lt;br&gt;&#xA;निरता येन भावेन तत्र मे शृणु कारणम्&#x9;005a&lt;br&gt;&#xA;सम्यक्चायमनुप्रश्नस्त्वयोक्तश्च युधिष्ठिर&#x9;005c&lt;br&gt;&#xA;अत्र ते वर्तयिष्यामि पुरावृत्तमिदं नृप&#x9;006a&lt;br&gt;&#xA;द्वैपायनस्य संवादं कीटस्य च युधिष्ठिर&#x9;006c&lt;br&gt;&#xA;ब्रह्मभूतश्चरन्विप्रः कृष्णद्वैपायनः पुरा&#x9;007a&lt;br&gt;&#xA;ददर्श कीटं धावन्तं शीघ्रं शकटवर्त्मनि&#x9;007c&lt;br&gt;&#xA;गतिज्ञः सर्वभूतानां रुतज्ञश्च शरीरिणाम्&#x9;008a&lt;br&gt;&#xA;सर्वज्ञः सर्वतो दृष्ट्वा कीटं वचनमब्रवीत्&#x9;008c&lt;br&gt;&#xA;कीट सन्त्रस्तरूपोऽसि त्वरितश्चैव लक्ष्यसे&#x9;009a&lt;br&gt;&#xA;क्व धावसि तदाचक्ष्व कुतस्ते भयमागतम्&#x9;009c&lt;br&gt;&#xA;कीट उवाच&#x9;010&lt;br&gt;&#xA;शकटस्यास्य महतो घोषं श्रुत्वा भयं मम&#x9;010a&lt;br&gt;&#xA;आगतं वै महाबुद्धे स्वन एष हि दारुणः&#x9;010c&lt;br&gt;&#xA;श्रूयते न स मां हन्यादिति तस्मादपाक्रमे&#x9;010e&lt;br&gt;&#xA;श्वसतां च शृणोम्येवं गोपुत्राणां प्रचोद्यताम्&#x9;011a&lt;br&gt;&#xA;वहतां सुमहाभारं सन्निकर्षे स्वनं प्रभो&#x9;011c&lt;br&gt;&#xA;नृणां च संवाहयतां श्रूयते विविधः स्वनः&#x9;011e&lt;br&gt;&#xA;सोढुमस्मद्विधेनैष न शक्यः कीटयोनिना&#x9;012a&lt;br&gt;&#xA;तस्मादपक्रमाम्येष भयादस्मात्सुदारुणात्&#x9;012c&lt;br&gt;&#xA;दुःखं हि मृत्युर्भूतानां जीवितं च सुदुर्लभम्&#x9;013a&lt;br&gt;&#xA;अतो भीतः पलायामि गच्छेयं नासुखं सुखात्&#x9;013c&lt;br&gt;&#xA;भीष्म उवाच&#x9;014&lt;br&gt;&#xA;इत्युक्तः स तु तं प्राह कुतः कीट सुखं तव&#x9;014a&lt;br&gt;&#xA;मरणं ते सुखं मन्ये तिर्यग्योनौ हि वर्तसे&#x9;014c&lt;br&gt;&#xA;शब्दं स्पर्शं रसं गन्धं भोगांश्चोच्चावचान्बहून्&#x9;015a&lt;br&gt;&#xA;नाभिजानासि कीट त्वं श्रेयो मरणमेव ते&#x9;015c&lt;br&gt;&#xA;कीट उवाच&#x9;016&lt;br&gt;&#xA;सर्वत्र निरतो जीव इतीहापि सुखं मम&#x9;016a&lt;br&gt;&#xA;चेतयामि महाप्राज्ञ तस्मादिच्छामि जीवितुम्&#x9;016c&lt;br&gt;&#xA;इहापि विषयः सर्वो यथादेहं प्रवर्तितः&#x9;017a&lt;br&gt;&#xA;मानुषास्तिर्यगाश्चैव पृथग्भोगा विशेषतः&#x9;017c&lt;br&gt;&#xA;अहमासं मनुष्यो वै शूद्रो बहुधनः पुरा&#x9;018a&lt;br&gt;&#xA;अब्रह्मण्यो नृशंसश्च कदर्यो वृद्धिजीवनः&#x9;018c&lt;br&gt;&#xA;वाक्तीक्ष्णो निकृतिप्रज्ञो मोष्टा विश्वस्य सर्वशः&#x9;019a&lt;br&gt;&#xA;मिथःकृतोऽपनिधनः परस्वहरणे रतः&#x9;019c&lt;br&gt;&#xA;भृत्यातिथिजनश्चापि गृहे पर्युषितो मया&#x9;020a&lt;br&gt;&#xA;मात्सर्यात्स्वादुकामेन नृशंसेन बुभूषता&#x9;020c&lt;br&gt;&#xA;देवार्थं पितृयज्ञार्थमन्नं श्रद्धाकृतं मया&#x9;021a&lt;br&gt;&#xA;न दत्तमर्थकामेन देयमन्नं पुनाति ह&#x9;021c&lt;br&gt;&#xA;गुप्तं शरणमाश्रित्य भयेषु शरणागताः&#x9;022a&lt;br&gt;&#xA;अकस्मान्नो भयात्त्यक्ता न च त्राताभयैषिणः&#x9;022c&lt;br&gt;&#xA;धनं धान्यं प्रियान्दारान्यानं वासस्तथाद्भुतम्&#x9;023a&lt;br&gt;&#xA;श्रियं दृष्ट्वा मनुष्याणामसूयामि निरर्थकम्&#x9;023c&lt;br&gt;&#xA;ईर्ष्युः परसुखं दृष्ट्वा आतताय्यबुभूषकः&#x9;024a&lt;br&gt;&#xA;त्रिवर्गहन्ता चान्येषामात्मकामानुवर्तकः&#x9;024c&lt;br&gt;&#xA;नृशंसगुणभूयिष्ठं पुरा कर्म कृतं मया&#x9;025a&lt;br&gt;&#xA;स्मृत्वा तदनुतप्येऽहं त्यक्त्वा प्रियमिवात्मजम्&#x9;025c&lt;br&gt;&#xA;शुभानामपि जानामि कृतानां कर्मणां फलम्&#x9;026a&lt;br&gt;&#xA;माता च पूजिता वृद्धा ब्राह्मणश्चार्चितो मया&#x9;026c&lt;br&gt;&#xA;सकृज्जातिगुणोपेतः सङ्गत्या गृहमागतः&#x9;027a&lt;br&gt;&#xA;अतिथिः पूजितो ब्रह्मंस्तेन मां नाजहात्स्मृतिः&#x9;027c&lt;br&gt;&#xA;कर्मणा तेन चैवाहं सुखाशामिह लक्षये&#x9;028a&lt;br&gt;&#xA;तच्छ्रोतुमहमिच्छामि त्वत्तः श्रेयस्तपोधन&#x9;028c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/119/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/119/</guid>
      <description>&lt;p&gt;व्यास उवाच&#x9;001&lt;br&gt;&#xA;शुभेन कर्मणा यद्वै तिर्यग्योनौ न मुह्यसे&#x9;001a&lt;br&gt;&#xA;ममैव कीट तत्कर्म येन त्वं न प्रमुह्यसे&#x9;001c&lt;br&gt;&#xA;अहं हि दर्शनादेव तारयामि तपोबलात्&#x9;002a&lt;br&gt;&#xA;तपोबलाद्धि बलवद्बलमन्यन्न विद्यते&#x9;002c&lt;br&gt;&#xA;जानामि पापैः स्वकृतैर्गतं त्वां कीट कीटताम्&#x9;003a&lt;br&gt;&#xA;अवाप्स्यसि परं धर्मं धर्मस्थो यदि मन्यसे&#x9;003c&lt;br&gt;&#xA;कर्म भूमिकृतं देवा भुञ्जते तिर्यगाश्च ये&#x9;004a&lt;br&gt;&#xA;धर्मादपि मनुष्येषु कामोऽर्थश्च यथा गुणैः&#x9;004c&lt;br&gt;&#xA;वाग्बुद्धिपाणिपादैश्चाप्युपेतस्य विपश्चितः&#x9;005a&lt;br&gt;&#xA;किं हीयते मनुष्यस्य मन्दस्यापि हि जीवतः&#x9;005c&lt;br&gt;&#xA;जीवन्हि कुरुते पूजां विप्राग्र्यः शशिसूर्ययोः&#x9;006a&lt;br&gt;&#xA;ब्रुवन्नपि कथां पुण्यां तत्र कीट त्वमेष्यसि&#x9;006c&lt;br&gt;&#xA;गुणभूतानि भूतानि तत्र त्वमुपभोक्ष्यसे&#x9;007a&lt;br&gt;&#xA;तत्र तेऽहं विनेष्यामि ब्रह्मत्वं यत्र चेच्छसि&#x9;007c&lt;br&gt;&#xA;स तथेति प्रतिश्रुत्य कीटो वर्त्मन्यतिष्ठत&#x9;008a&lt;br&gt;&#xA;तमृषिं द्रष्टुमगमत्सर्वास्वन्यासु योनिषु&#x9;008c&lt;br&gt;&#xA;श्वाविद्गोधावराहाणां तथैव मृगपक्षिणाम्&#x9;009a&lt;br&gt;&#xA;श्वपाकवैश्यशूद्राणां क्षत्रियाणां च योनिषु&#x9;009c&lt;br&gt;&#xA;स कीटेत्येवमाभाष्य ऋषिणा सत्यवादिना&#x9;010a&lt;br&gt;&#xA;प्रतिस्मृत्याथ जग्राह पादौ मूर्ध्ना कृताञ्जलिः&#x9;010c&lt;br&gt;&#xA;कीट उवाच&#x9;011&lt;br&gt;&#xA;इदं तदतुलं स्थानमीप्सितं दशभिर्गुणैः&#x9;011a&lt;br&gt;&#xA;यदहं प्राप्य कीटत्वमागतो राजपुत्रताम्&#x9;011c&lt;br&gt;&#xA;वहन्ति मामतिबलाः कुञ्जरा हेममालिनः&#x9;012a&lt;br&gt;&#xA;स्यन्दनेषु च काम्बोजा युक्ताः परमवाजिनः&#x9;012c&lt;br&gt;&#xA;उष्ट्राश्वतरयुक्तानि यानानि च वहन्ति माम्&#x9;013a&lt;br&gt;&#xA;सबान्धवः सहामात्यश्चाश्नामि पिशितौदनम्&#x9;013c&lt;br&gt;&#xA;गृहेषु सुनिवासेषु सुखेषु शयनेषु च&#x9;014a&lt;br&gt;&#xA;परार्ध्येषु महाभाग स्वपामीह सुपूजितः&#x9;014c&lt;br&gt;&#xA;सर्वेष्वपररात्रेषु सूतमागधबन्दिनः&#x9;015a&lt;br&gt;&#xA;स्तुवन्ति मां यथा देवं महेन्द्रं प्रियवादिनः&#x9;015c&lt;br&gt;&#xA;प्रसादात्सत्यसन्धस्य भवतोऽमिततेजसः&#x9;016a&lt;br&gt;&#xA;यदहं कीटतां प्राप्य सम्प्राप्तो राजपुत्रताम्&#x9;016c&lt;br&gt;&#xA;नमस्तेऽस्तु महाप्राज्ञ किं करोमि प्रशाधि माम्&#x9;017a&lt;br&gt;&#xA;त्वत्तपोबलनिर्दिष्टमिदं ह्यधिगतं मया&#x9;017c&lt;br&gt;&#xA;व्यास उवाच&#x9;018&lt;br&gt;&#xA;अर्चितोऽहं त्वया राजन्वाग्भिरद्य यदृच्छया&#x9;018a&lt;br&gt;&#xA;अद्य ते कीटतां प्राप्य स्मृतिर्जाताजुगुप्सिता&#x9;018c&lt;br&gt;&#xA;न तु नाशोऽस्ति पापस्य यत्त्वयोपचितं पुरा&#x9;019a&lt;br&gt;&#xA;शूद्रेणार्थप्रधानेन नृशंसेनाततायिना&#x9;019c&lt;br&gt;&#xA;मम ते दर्शनं प्राप्तं तच्चैव सुकृतं पुरा&#x9;020a&lt;br&gt;&#xA;तिर्यग्योनौ स्म जातेन मम चाप्यर्चनात्तथा&#x9;020c&lt;br&gt;&#xA;इतस्त्वं राजपुत्रत्वाद्ब्राह्मण्यं समवाप्स्यसि&#x9;021a&lt;br&gt;&#xA;गोब्राह्मणकृते प्राणान्हुत्वात्मीयान्रणाजिरे&#x9;021c&lt;br&gt;&#xA;राजपुत्रसुखं प्राप्य ऋतूंश्चैवाप्तदक्षिणान्&#x9;022a&lt;br&gt;&#xA;अथ मोदिष्यसे स्वर्गे ब्रह्मभूतोऽव्ययः सुखी&#x9;022c&lt;br&gt;&#xA;तिर्यग्योन्याः शूद्रतामभ्युपैति शूद्रो वैश्यत्वं क्षत्रियत्वं च वैश्यः&#x9;023a&lt;br&gt;&#xA;वृत्तश्लाघी क्षत्रियो ब्राह्मणत्वं स्वर्गं पुण्यं ब्राह्मणः साधुवृत्तः&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/120/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/120/</guid>
      <description>&lt;p&gt;भीष्म उवाच&#x9;001&lt;br&gt;&#xA;क्षत्रधर्ममनुप्राप्तः स्मरन्नेव स वीर्यवान्&#x9;001a&lt;br&gt;&#xA;त्यक्त्वा स कीटतां राजंश्चचार विपुलं तपः&#x9;001c&lt;br&gt;&#xA;तस्य धर्मार्थविदुषो दृष्ट्वा तद्विपुलं तपः&#x9;002a&lt;br&gt;&#xA;आजगाम द्विजश्रेष्ठः कृष्णद्वैपायनस्तदा&#x9;002c&lt;br&gt;&#xA;व्यास उवाच&#x9;003&lt;br&gt;&#xA;क्षात्रं चैव व्रतं कीट भूतानां परिपालनम्&#x9;003a&lt;br&gt;&#xA;क्षात्रं चैव व्रतं ध्यायंस्ततो विप्रत्वमेष्यसि&#x9;003c&lt;br&gt;&#xA;पाहि सर्वाः प्रजाः सम्यक्शुभाशुभविदात्मवान्&#x9;004a&lt;br&gt;&#xA;शुभैः संविभजन्कामैरशुभानां च पावनैः&#x9;004c&lt;br&gt;&#xA;आत्मवान्भव सुप्रीतः स्वधर्मचरणे रतः&#x9;005a&lt;br&gt;&#xA;क्षात्रीं तनुं समुत्सृज्य ततो विप्रत्वमेष्यसि&#x9;005c&lt;br&gt;&#xA;भीष्म उवाच&#x9;006&lt;br&gt;&#xA;सोऽथारण्यमभिप्रेत्य पुनरेव युधिष्ठिर&#x9;006a&lt;br&gt;&#xA;महर्षेर्वचनं श्रुत्वा प्रजा धर्मेण पाल्य च&#x9;006c&lt;br&gt;&#xA;अचिरेणैव कालेन कीटः पार्थिवसत्तम&#x9;007a&lt;br&gt;&#xA;प्रजापालनधर्मेण प्रेत्य विप्रत्वमागतः&#x9;007c&lt;br&gt;&#xA;ततस्तं ब्राह्मणं दृष्ट्वा पुनरेव महायशाः&#x9;008a&lt;br&gt;&#xA;आजगाम महाप्राज्ञः कृष्णद्वैपायनस्तदा&#x9;008c&lt;br&gt;&#xA;व्यास उवाच&#x9;009&lt;br&gt;&#xA;भो भो विप्रर्षभ श्रीमन्मा व्यथिष्ठाः कथञ्चन&#x9;009a&lt;br&gt;&#xA;शुभकृच्छुभयोनीषु पापकृत्पापयोनिषु&#x9;009c&lt;br&gt;&#xA;उपपद्यति धर्मज्ञ यथाधर्मं यथागमम्&#x9;009e&lt;br&gt;&#xA;तस्मान्मृत्युभयात्कीट मा व्यथिष्ठाः कथञ्चन&#x9;010a&lt;br&gt;&#xA;धर्मलोपाद्भयं ते स्यात्तस्माद्धर्मं चरोत्तमम्&#x9;010c&lt;br&gt;&#xA;कीट उवाच&#x9;011&lt;br&gt;&#xA;सुखात्सुखतरं प्राप्तो भगवंस्त्वत्कृते ह्यहम्&#x9;011a&lt;br&gt;&#xA;धर्ममूलां श्रियं प्राप्य पाप्मा नष्ट इहाद्य मे&#x9;011c&lt;br&gt;&#xA;भीष्म उवाच&#x9;012&lt;br&gt;&#xA;भगवद्वचनात्कीटो ब्राह्मण्यं प्राप्य दुर्लभम्&#x9;012a&lt;br&gt;&#xA;अकरोत्पृथिवीं राजन्यज्ञयूपशताङ्किताम्&#x9;012c&lt;br&gt;&#xA;ततः सालोक्यमगमद्ब्रह्मणो ब्रह्मवित्तमः&#x9;012e&lt;br&gt;&#xA;अवाप च परं कीटः पार्थ ब्रह्म सनातनम्&#x9;013a&lt;br&gt;&#xA;स्वकर्मफलनिर्वृत्तं व्यासस्य वचनात्तदा&#x9;013c&lt;br&gt;&#xA;तेऽपि यस्मात्स्वभावेन हताः क्षत्रियपुङ्गवाः&#x9;014a&lt;br&gt;&#xA;सम्प्राप्तास्ते गतिं पुण्यां तस्मान्मा शोच पुत्रक&#x9;014c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/121/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/121/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;विद्या तपश्च दानं च किमेतेषां विशिष्यते&#x9;001a&lt;br&gt;&#xA;पृच्छामि त्वा सतां श्रेष्ठ तन्मे ब्रूहि पितामह&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;अत्राप्युदाहरन्तीममितिहासं पुरातनम्&#x9;002a&lt;br&gt;&#xA;मैत्रेयस्य च संवादं कृष्णद्वैपायनस्य च&#x9;002c&lt;br&gt;&#xA;कृष्णद्वैपायनो राजन्नज्ञातचरितं चरन्&#x9;003a&lt;br&gt;&#xA;वाराणस्यामुपातिष्ठन्मैत्रेयं स्वैरिणीकुले&#x9;003c&lt;br&gt;&#xA;तमुपस्थितमासीनं ज्ञात्वा स मुनिसत्तमम्&#x9;004a&lt;br&gt;&#xA;अर्चित्वा भोजयामास मैत्रेयोऽशनमुत्तमम्&#x9;004c&lt;br&gt;&#xA;तदन्नमुत्तमं भुक्त्वा गुणवत्सार्वकामिकम्&#x9;005a&lt;br&gt;&#xA;प्रतिष्ठमानोऽस्मयत प्रीतः कृष्णो महामनाः&#x9;005c&lt;br&gt;&#xA;तमुत्स्मयन्तं सम्प्रेक्ष्य मैत्रेयः कृष्णमब्रवीत्&#x9;006a&lt;br&gt;&#xA;कारणं ब्रूहि धर्मात्मन्योऽस्मयिष्ठाः कुतश्च ते&#x9;006c&lt;br&gt;&#xA;तपस्विनो धृतिमतः प्रमोदः समुपागतः&#x9;006e&lt;br&gt;&#xA;एतत्पृच्छामि ते विद्वन्नभिवाद्य प्रणम्य च&#x9;007a&lt;br&gt;&#xA;आत्मनश्च तपोभाग्यं महाभाग्यं तथैव च&#x9;007c&lt;br&gt;&#xA;पृथगाचरतस्तात पृथगात्मनि चात्मनोः&#x9;008a&lt;br&gt;&#xA;अल्पान्तरमहं मन्ये विशिष्टमपि वा त्वया&#x9;008c&lt;br&gt;&#xA;व्यास उवाच&#x9;009&lt;br&gt;&#xA;अतिच्छेदातिवादाभ्यां स्मयोऽयं समुपागतः&#x9;009a&lt;br&gt;&#xA;असत्यं वेदवचनं कस्माद्वेदोऽनृतं वदेत्&#x9;009c&lt;br&gt;&#xA;त्रीण्येव तु पदान्याहुः पुरुषस्योत्तमं व्रतम्&#x9;010a&lt;br&gt;&#xA;न द्रुह्येच्चैव दद्याच्च सत्यं चैव परं वदेत्&#x9;010c&lt;br&gt;&#xA;इदानीं चैव नः कृत्यं पुरस्ताच्च परं स्मृतम्&#x9;010e&lt;br&gt;&#xA;अल्पोऽपि तादृशो दायो भवत्युत महाफलः&#x9;011a&lt;br&gt;&#xA;तृषिताय च यद्दत्तं हृदयेनानसूयता&#x9;011c&lt;br&gt;&#xA;तृषितस्तृषिताय त्वं दत्त्वैतदशनं मम&#x9;012a&lt;br&gt;&#xA;अजैषीर्महतो लोकान्महायज्ञैरिवाभिभो&#x9;012c&lt;br&gt;&#xA;अतो दानपवित्रेण प्रीतोऽस्मि तपसैव च&#x9;012e&lt;br&gt;&#xA;पुण्यस्यैव हि ते गन्धः पुण्यस्यैव च दर्शनम्&#x9;013a&lt;br&gt;&#xA;पुण्यश्च वाति गन्धस्ते मन्ये कर्मविधानतः&#x9;013c&lt;br&gt;&#xA;अधिकं मार्जनात्तात तथैवाप्यनुलेपनात्&#x9;014a&lt;br&gt;&#xA;शुभं सर्वपवित्रेभ्यो दानमेव परं भवेत्&#x9;014c&lt;br&gt;&#xA;यानीमान्युत्तमानीह वेदोक्तानि प्रशंससि&#x9;015a&lt;br&gt;&#xA;तेषां श्रेष्ठतमं दानमिति मे नास्ति संशयः&#x9;015c&lt;br&gt;&#xA;दानकृद्भिः कृतः पन्था येन यान्ति मनीषिणः&#x9;016a&lt;br&gt;&#xA;ते हि प्राणस्य दातारस्तेषु धर्मः प्रतिष्ठितः&#x9;016c&lt;br&gt;&#xA;यथा वेदाः स्वधीताश्च यथा चेन्द्रियसंयमः&#x9;017a&lt;br&gt;&#xA;सर्वत्यागो यथा चेह तथा दानमनुत्तमम्&#x9;017c&lt;br&gt;&#xA;त्वं हि तात सुखादेव सुखमेष्यसि शोभनम्&#x9;018a&lt;br&gt;&#xA;सुखात्सुखतरप्राप्तिमाप्नुते मतिमान्नरः&#x9;018c&lt;br&gt;&#xA;तन्नः प्रत्यक्षमेवेदमुपलब्धमसंशयम्&#x9;019a&lt;br&gt;&#xA;श्रीमन्तमाप्नुवन्त्यर्था दानं यज्ञस्तथा सुखम्&#x9;019c&lt;br&gt;&#xA;सुखादेव परं दुःखं दुःखादन्यत्परं सुखम्&#x9;020a&lt;br&gt;&#xA;दृश्यते हि महाप्राज्ञ नियतं वै स्वभावतः&#x9;020c&lt;br&gt;&#xA;त्रिविधानीह वृत्तानि नरस्याहुर्मनीषिणः&#x9;021a&lt;br&gt;&#xA;पुण्यमन्यत्पापमन्यन्न पुण्यं न च पापकम्&#x9;021c&lt;br&gt;&#xA;न वृत्तं मन्यतेऽन्यस्य मन्यतेऽन्यस्य पापकम्&#x9;022a&lt;br&gt;&#xA;तथा स्वकर्मनिर्वृत्तं न पुण्यं न च पापकम्&#x9;022c&lt;br&gt;&#xA;रमस्वैधस्व मोदस्व देहि चैव यजस्व च&#x9;023a&lt;br&gt;&#xA;न त्वामभिभविष्यन्ति वैद्या न च तपस्विनः&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/122/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/122/</guid>
      <description>&lt;p&gt;भीष्म उवाच&#x9;001&lt;br&gt;&#xA;एवमुक्तः प्रत्युवाच मैत्रेयः कर्मपूजकः&#x9;001a&lt;br&gt;&#xA;अत्यन्तं श्रीमति कुले जातः प्राज्ञो बहुश्रुतः&#x9;001c&lt;br&gt;&#xA;असंशयं महाप्राज्ञ यथैवात्थ तथैव तत्&#x9;002a&lt;br&gt;&#xA;अनुज्ञातस्तु भवता किञ्चिद्ब्रूयामहं विभो&#x9;002c&lt;br&gt;&#xA;व्यास उवाच&#x9;003&lt;br&gt;&#xA;यद्यदिच्छसि मैत्रेय यावद्यावद्यथा तथा&#x9;003a&lt;br&gt;&#xA;ब्रूहि तावन्महाप्राज्ञ शुश्रूषे वचनं तव&#x9;003c&lt;br&gt;&#xA;मैत्रेय उवाच&#x9;004&lt;br&gt;&#xA;निर्दोषं निर्मलं चैव वचनं दानसंहितम्&#x9;004a&lt;br&gt;&#xA;विद्यातपोभ्यां हि भवान्भावितात्मा न संशयः&#x9;004c&lt;br&gt;&#xA;भवतो भावितात्मत्वाद्दायोऽयं सुमहान्मम&#x9;005a&lt;br&gt;&#xA;भूयो बुद्ध्यानुपश्यामि सुसमृद्धतपा इव&#x9;005c&lt;br&gt;&#xA;अपि मे दर्शनादेव भवतोऽभ्युदयो महान्&#x9;006a&lt;br&gt;&#xA;मन्ये भवत्प्रसादोऽयं तद्धि कर्म स्वभावतः&#x9;006c&lt;br&gt;&#xA;तपः श्रुतं च योनिश्चाप्येतद्ब्राह्मण्यकारणम्&#x9;007a&lt;br&gt;&#xA;त्रिभिर्गुणैः समुदितस्ततो भवति वै द्विजः&#x9;007c&lt;br&gt;&#xA;तस्मिंस्तृप्ते च तृप्यन्ते पितरो दैवतानि च&#x9;008a&lt;br&gt;&#xA;न हि श्रुतवतां किञ्चिदधिकं ब्राह्मणादृते&#x9;008c&lt;br&gt;&#xA;यथा हि सुकृते क्षेत्रे फलं विन्दति मानवः&#x9;009a&lt;br&gt;&#xA;एवं दत्त्वा श्रुतवति फलं दाता समश्नुते&#x9;009c&lt;br&gt;&#xA;ब्राह्मणश्चेन्न विद्येत श्रुतवृत्तोपसंहितः&#x9;010a&lt;br&gt;&#xA;प्रतिग्रहीता दानस्य मोघं स्याद्धनिनां धनम्&#x9;010c&lt;br&gt;&#xA;अदन्ह्यविद्वान्हन्त्यन्नमद्यमानं च हन्ति तम्&#x9;011a&lt;br&gt;&#xA;तं च हन्यति यस्यान्नं स हत्वा हन्यतेऽबुधः&#x9;011c&lt;br&gt;&#xA;प्रभुर्ह्यन्नमदन्विद्वान्पुनर्जनयतीश्वरः&#x9;012a&lt;br&gt;&#xA;स चान्नाज्जायते तस्मात्सूक्ष्म एव व्यतिक्रमः&#x9;012c&lt;br&gt;&#xA;यदेव ददतः पुण्यं तदेव प्रतिगृह्णतः&#x9;013a&lt;br&gt;&#xA;न ह्येकचक्रं वर्तेत इत्येवमृषयो विदुः&#x9;013c&lt;br&gt;&#xA;यत्र वै ब्राह्मणाः सन्ति श्रुतवृत्तोपसंहिताः&#x9;014a&lt;br&gt;&#xA;तत्र दानफलं पुण्यमिह चामुत्र चाश्नुते&#x9;014c&lt;br&gt;&#xA;ये योनिशुद्धाः सततं तपस्यभिरता भृशम्&#x9;015a&lt;br&gt;&#xA;दानाध्ययनसम्पन्नास्ते वै पूज्यतमाः सदा&#x9;015c&lt;br&gt;&#xA;तैर्हि सद्भिः कृतः पन्थाश्चेतयानो न मुह्यते&#x9;016a&lt;br&gt;&#xA;ते हि स्वर्गस्य नेतारो यज्ञवाहाः सनातनाः&#x9;016c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/123/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/123/</guid>
      <description>&lt;p&gt;भीष्म उवाच&#x9;001&lt;br&gt;&#xA;एवमुक्तः स भगवान्मैत्रेयं प्रत्यभाषत&#x9;001a&lt;br&gt;&#xA;दिष्ट्यैवं त्वं विजानासि दिष्ट्या ते बुद्धिरीदृशी&#x9;001c&lt;br&gt;&#xA;लोको ह्ययं गुणानेव भूयिष्ठं स्म प्रशंसति&#x9;001e&lt;br&gt;&#xA;रूपमानवयोमानश्रीमानाश्चाप्यसंशयम्&#x9;002a&lt;br&gt;&#xA;दिष्ट्या नाभिभवन्ति त्वां दैवस्तेऽयमनुग्रहः&#x9;002c&lt;br&gt;&#xA;यत्ते भृशतरं दानाद्वर्तयिष्यामि तच्छृणु&#x9;002e&lt;br&gt;&#xA;यानीहागमशास्त्राणि याश्च काश्चित्प्रवृत्तयः&#x9;003a&lt;br&gt;&#xA;तानि वेदं पुरस्कृत्य प्रवृत्तानि यथाक्रमम्&#x9;003c&lt;br&gt;&#xA;अहं दानं प्रशंसामि भवानपि तपःश्रुते&#x9;004a&lt;br&gt;&#xA;तपः पवित्रं वेदस्य तपः स्वर्गस्य साधनम्&#x9;004c&lt;br&gt;&#xA;तपसा महदाप्नोति विद्यया चेति नः श्रुतम्&#x9;005a&lt;br&gt;&#xA;तपसैव चापनुदेद्यच्चान्यदपि दुष्कृतम्&#x9;005c&lt;br&gt;&#xA;यद्यद्धि किञ्चित्सन्धाय पुरुषस्तप्यते तपः&#x9;006a&lt;br&gt;&#xA;सर्वमेतदवाप्नोति ब्राह्मणो वेदपारगः&#x9;006c&lt;br&gt;&#xA;दुरन्वयं दुष्प्रधृष्यं दुरापं दुरतिक्रमम्&#x9;007a&lt;br&gt;&#xA;सर्वं वै तपसाभ्येति तपो हि बलवत्तरम्&#x9;007c&lt;br&gt;&#xA;सुरापोऽसम्मतादायी भ्रूणहा गुरुतल्पगः&#x9;008a&lt;br&gt;&#xA;तपसा तरते सर्वमेनसश्च प्रमुच्यते&#x9;008c&lt;br&gt;&#xA;सर्वविद्यस्तु चक्षुष्मानपि यादृशतादृशः&#x9;009a&lt;br&gt;&#xA;तपस्विनौ च तावाहुस्ताभ्यां कार्यं सदा नमः&#x9;009c&lt;br&gt;&#xA;सर्वे पूज्याः श्रुतधनास्तथैव च तपस्विनः&#x9;010a&lt;br&gt;&#xA;दानप्रदाः सुखं प्रेत्य प्राप्नुवन्तीह च श्रियम्&#x9;010c&lt;br&gt;&#xA;इमं च ब्रह्मलोकं च लोकं च बलवत्तरम्&#x9;011a&lt;br&gt;&#xA;अन्नदानैः सुकृतिनः प्रतिपद्यन्ति लौकिकाः&#x9;011c&lt;br&gt;&#xA;पूजिताः पूजयन्त्येतान्मानिता मानयन्ति च&#x9;012a&lt;br&gt;&#xA;अदाता यत्र यत्रैति सर्वतः सम्प्रणुद्यते&#x9;012c&lt;br&gt;&#xA;अकर्ता चैव कर्ता च लभते यस्य यादृशम्&#x9;013a&lt;br&gt;&#xA;यद्येवोर्ध्वं यद्यवाक्च त्वं लोकमभियास्यसि&#x9;013c&lt;br&gt;&#xA;प्राप्स्यसे त्वन्नपानानि यानि दास्यसि कानिचित्&#x9;014a&lt;br&gt;&#xA;मेधाव्यसि कुले जातः श्रुतवाननृशंसवान्&#x9;014c&lt;br&gt;&#xA;कौमारदारव्रतवान्मैत्रेय निरतो भव&#x9;015a&lt;br&gt;&#xA;एतद्गृहाण प्रथमं प्रशस्तं गृहमेधिनाम्&#x9;015c&lt;br&gt;&#xA;यो भर्ता वासितातुष्टो भर्तुस्तुष्टा च वासिता&#x9;016a&lt;br&gt;&#xA;यस्मिन्नेवं कुले सर्वं कल्याणं तत्र वर्तते&#x9;016c&lt;br&gt;&#xA;अद्भिर्गात्रान्मलमिव तमोऽग्निप्रभया यथा&#x9;017a&lt;br&gt;&#xA;दानेन तपसा चैव सर्वपापमपोह्यते&#x9;017c&lt;br&gt;&#xA;स्वस्ति प्राप्नुहि मैत्रेय गृहान्साधु व्रजाम्यहम्&#x9;018a&lt;br&gt;&#xA;एतन्मनसि कर्तव्यं श्रेय एवं भविष्यति&#x9;018c&lt;br&gt;&#xA;तं प्रणम्याथ मैत्रेयः कृत्वा चाभिप्रदक्षिणम्&#x9;019a&lt;br&gt;&#xA;स्वस्ति प्राप्नोतु भगवानित्युवाच कृताञ्जलिः&#x9;019c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/124/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/124/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;सत्स्त्रीणां समुदाचारं सर्वधर्मभृतां वर&#x9;001a&lt;br&gt;&#xA;श्रोतुमिच्छाम्यहं त्वत्तस्तं मे ब्रूहि पितामह&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;सर्वज्ञां सर्वधर्मज्ञां देवलोके मनस्विनीम्&#x9;002a&lt;br&gt;&#xA;कैकेयी सुमना नाम शाण्डिलीं पर्यपृच्छत&#x9;002c&lt;br&gt;&#xA;केन वृत्तेन कल्याणि समाचारेण केन वा&#x9;003a&lt;br&gt;&#xA;विधूय सर्वपापानि देवलोकं त्वमागता&#x9;003c&lt;br&gt;&#xA;हुताशनशिखेव त्वं ज्वलमाना स्वतेजसा&#x9;004a&lt;br&gt;&#xA;सुता ताराधिपस्येव प्रभया दिवमागता&#x9;004c&lt;br&gt;&#xA;अरजांसि च वस्त्राणि धारयन्ती गतक्लमा&#x9;005a&lt;br&gt;&#xA;विमानस्था शुभे भासि सहस्रगुणमोजसा&#x9;005c&lt;br&gt;&#xA;न त्वमल्पेन तपसा दानेन नियमेन वा&#x9;006a&lt;br&gt;&#xA;इमं लोकमनुप्राप्ता तस्मात्तत्त्वं वदस्व मे&#x9;006c&lt;br&gt;&#xA;इति पृष्टा सुमनया मधुरं चारुहासिनी&#x9;007a&lt;br&gt;&#xA;शाण्डिली निभृतं वाक्यं सुमनामिदमब्रवीत्&#x9;007c&lt;br&gt;&#xA;नाहं काषायवसना नापि वल्कलधारिणी&#x9;008a&lt;br&gt;&#xA;न च मुण्डा न जटिला भूत्वा देवत्वमागता&#x9;008c&lt;br&gt;&#xA;अहितानि च वाक्यानि सर्वाणि परुषाणि च&#x9;009a&lt;br&gt;&#xA;अप्रमत्ता च भर्तारं कदाचिन्नाहमब्रुवम्&#x9;009c&lt;br&gt;&#xA;देवतानां पितॄणां च ब्राह्मणानां च पूजने&#x9;010a&lt;br&gt;&#xA;अप्रमत्ता सदायुक्ता श्वश्रूश्वशुरवर्तिनी&#x9;010c&lt;br&gt;&#xA;पैशुन्ये न प्रवर्तामि न ममैतन्मनोगतम्&#x9;011a&lt;br&gt;&#xA;अद्वारे न च तिष्ठामि चिरं न कथयामि च&#x9;011c&lt;br&gt;&#xA;असद्वा हसितं किञ्चिदहितं वापि कर्मणा&#x9;012a&lt;br&gt;&#xA;रहस्यमरहस्यं वा न प्रवर्तामि सर्वथा&#x9;012c&lt;br&gt;&#xA;कार्यार्थे निर्गतं चापि भर्तारं गृहमागतम्&#x9;013a&lt;br&gt;&#xA;आसनेनोपसंयोज्य पूजयामि समाहिता&#x9;013c&lt;br&gt;&#xA;यद्यच्च नाभिजानाति यद्भोज्यं नाभिनन्दति&#x9;014a&lt;br&gt;&#xA;भक्ष्यं वाप्यथ वा लेह्यं तत्सर्वं वर्जयाम्यहम्&#x9;014c&lt;br&gt;&#xA;कुटुम्बार्थे समानीतं यत्किञ्चित्कार्यमेव तु&#x9;015a&lt;br&gt;&#xA;प्रातरुत्थाय तत्सर्वं कारयामि करोमि च&#x9;015c&lt;br&gt;&#xA;प्रवासं यदि मे भर्ता याति कार्येण केनचित्&#x9;016a&lt;br&gt;&#xA;मङ्गलैर्बहुभिर्युक्ता भवामि नियता सदा&#x9;016c&lt;br&gt;&#xA;अञ्जनं रोचनां चैव स्नानं माल्यानुलेपनम्&#x9;017a&lt;br&gt;&#xA;प्रसाधनं च निष्क्रान्ते नाभिनन्दामि भर्तरि&#x9;017c&lt;br&gt;&#xA;नोत्थापयामि भर्तारं सुखसुप्तमहं सदा&#x9;018a&lt;br&gt;&#xA;आतुरेष्वपि कार्येषु तेन तुष्यति मे मनः&#x9;018c&lt;br&gt;&#xA;नायासयामि भर्तारं कुटुम्बार्थे च सर्वदा&#x9;019a&lt;br&gt;&#xA;गुप्तगुह्या सदा चास्मि सुसम्मृष्टनिवेशना&#x9;019c&lt;br&gt;&#xA;इमं धर्मपथं नारी पालयन्ती समाहिता&#x9;020a&lt;br&gt;&#xA;अरुन्धतीव नारीणां स्वर्गलोके महीयते&#x9;020c&lt;br&gt;&#xA;भीष्म उवाच&#x9;021&lt;br&gt;&#xA;एतदाख्याय सा देवी सुमनायै तपस्विनी&#x9;021a&lt;br&gt;&#xA;पतिधर्मं महाभागा जगामादर्शनं तदा&#x9;021c&lt;br&gt;&#xA;यश्चेदं पाण्डवाख्यानं पठेत्पर्वणि पर्वणि&#x9;022a&lt;br&gt;&#xA;स देवलोकं सम्प्राप्य नन्दने सुसुखं वसेत्&#x9;022c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/125/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/125/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;साम्ना वापि प्रदाने वा ज्यायः किं भवतो मतम्&#x9;001a&lt;br&gt;&#xA;प्रब्रूहि भरतश्रेष्ठ यदत्र व्यतिरिच्यते&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;साम्ना प्रसाद्यते कश्चिद्दानेन च तथापरः&#x9;002a&lt;br&gt;&#xA;पुरुषः प्रकृतिं ज्ञात्वा तयोरेकतरं भजेत्&#x9;002c&lt;br&gt;&#xA;गुणांस्तु शृणु मे राजन्सान्त्वस्य भरतर्षभ&#x9;003a&lt;br&gt;&#xA;दारुणान्यपि भूतानि सान्त्वेनाराधयेद्यथा&#x9;003c&lt;br&gt;&#xA;अत्राप्युदाहरन्तीममितिहासं पुरातनम्&#x9;004a&lt;br&gt;&#xA;गृहीत्वा रक्षसा मुक्तो द्विजातिः कानने यथा&#x9;004c&lt;br&gt;&#xA;कश्चित्तु बुद्धिसम्पन्नो ब्राह्मणो विजने वने&#x9;005a&lt;br&gt;&#xA;गृहीतः कृच्छ्रमापन्नो रक्षसा भक्षयिष्यता&#x9;005c&lt;br&gt;&#xA;स बुद्धिश्रुतसम्पन्नस्तं दृष्ट्वातीव भीषणम्&#x9;006a&lt;br&gt;&#xA;सामैवास्मिन्प्रयुयुजे न मुमोह न विव्यथे&#x9;006c&lt;br&gt;&#xA;रक्षस्तु वाचा सम्पूज्य प्रश्नं पप्रच्छ तं द्विजम्&#x9;007a&lt;br&gt;&#xA;मोक्ष्यसे ब्रूहि मे प्रश्नं केनास्मि हरिणः कृशः&#x9;007c&lt;br&gt;&#xA;मुहूर्तमथ सञ्चिन्त्य ब्राह्मणस्तस्य रक्षसः&#x9;008a&lt;br&gt;&#xA;आभिर्गाथाभिरव्यग्रः प्रश्नं प्रतिजगाद ह&#x9;008c&lt;br&gt;&#xA;विदेशस्थो विलोकस्थो विना नूनं सुहृज्जनैः&#x9;009a&lt;br&gt;&#xA;विषयानतुलान्भुङ्क्षे तेनासि हरिणः कृशः&#x9;009c&lt;br&gt;&#xA;नूनं मित्राणि ते रक्षः साधूपचरितान्यपि&#x9;010a&lt;br&gt;&#xA;स्वदोषादपरज्यन्ते तेनासि हरिणः कृशः&#x9;010c&lt;br&gt;&#xA;धनैश्वर्याधिकाः स्तब्धास्त्वद्गुणैः परमावराः&#x9;011a&lt;br&gt;&#xA;अवजानन्ति नूनं त्वां तेनासि हरिणः कृशः&#x9;011c&lt;br&gt;&#xA;गुणवान्विगुणानन्यान्नूनं पश्यसि सत्कृतान्&#x9;012a&lt;br&gt;&#xA;प्राज्ञोऽप्राज्ञान्विनीतात्मा तेनासि हरिणः कृशः&#x9;012c&lt;br&gt;&#xA;अवृत्त्या क्लिश्यमानोऽपि वृत्त्युपायान्विगर्हयन्&#x9;013a&lt;br&gt;&#xA;माहात्म्याद्व्यथसे नूनं तेनासि हरिणः कृशः&#x9;013c&lt;br&gt;&#xA;सम्पीड्यात्मानमार्यत्वात्त्वया कश्चिदुपस्कृतः&#x9;014a&lt;br&gt;&#xA;जितं त्वां मन्यते साधो तेनासि हरिणः कृशः&#x9;014c&lt;br&gt;&#xA;क्लिश्यमानान्विमार्गेषु कामक्रोधावृतात्मनः&#x9;015a&lt;br&gt;&#xA;मन्ये नु ध्यायसि जनांस्तेनासि हरिणः कृशः&#x9;015c&lt;br&gt;&#xA;प्राज्ञैः सम्भावितो नूनं नप्राज्ञैरुपसंहितः&#x9;016a&lt;br&gt;&#xA;ह्रीमानमर्षी दुर्वृत्तैस्तेनासि हरिणः कृशः&#x9;016c&lt;br&gt;&#xA;नूनं मित्रमुखः शत्रुः कश्चिदार्यवदाचरन्&#x9;017a&lt;br&gt;&#xA;वञ्चयित्वा गतस्त्वां वै तेनासि हरिणः कृशः&#x9;017c&lt;br&gt;&#xA;प्रकाशार्थगतिर्नूनं रहस्यकुशलः कृती&#x9;018a&lt;br&gt;&#xA;तज्ज्ञैर्न पूज्यसे नूनं तेनासि हरिणः कृशः&#x9;018c&lt;br&gt;&#xA;असत्स्वभिनिविष्टेषु ब्रुवतो मुक्तसंशयम्&#x9;019a&lt;br&gt;&#xA;गुणास्ते न विराजन्ते तेनासि हरिणः कृशः&#x9;019c&lt;br&gt;&#xA;धनबुद्धिश्रुतैर्हीनः केवलं तेजसान्वितः&#x9;020a&lt;br&gt;&#xA;महत्प्रार्थयसे नूनं तेनासि हरिणः कृशः&#x9;020c&lt;br&gt;&#xA;तपःप्रणिहितात्मानं मन्ये त्वारण्यकाङ्क्षिणम्&#x9;021a&lt;br&gt;&#xA;बन्धुवर्गो न गृह्णाति तेनासि हरिणः कृशः&#x9;021c&lt;br&gt;&#xA;नूनमर्थवतां मध्ये तव वाक्यमनुत्तमम्&#x9;022a&lt;br&gt;&#xA;न भाति कालेऽभिहितं तेनासि हरिणः कृशः&#x9;022c&lt;br&gt;&#xA;दृढपूर्वश्रुतं मूर्खं कुपितं हृदयप्रियम्&#x9;023a&lt;br&gt;&#xA;अनुनेतुं न शक्नोषि तेनासि हरिणः कृशः&#x9;023c&lt;br&gt;&#xA;नूनमासञ्जयित्वा ते कृत्ये कस्मिंश्चिदीप्सिते&#x9;024a&lt;br&gt;&#xA;कश्चिदर्थयतेऽत्यर्थं तेनासि हरिणः कृशः&#x9;024c&lt;br&gt;&#xA;नूनं त्वा स्वगुणापेक्षं पूजयानं सुहृद्ध्रुवम्&#x9;025a&lt;br&gt;&#xA;मयार्थ इति जानाति तेनासि हरिणः कृशः&#x9;025c&lt;br&gt;&#xA;अन्तर्गतमभिप्रायं न नूनं लज्जयेच्छसि&#x9;026a&lt;br&gt;&#xA;विवक्तुं प्राप्तिशैथिल्यात्तेनासि हरिणः कृशः&#x9;026c&lt;br&gt;&#xA;नानाबुद्धिरुचील्ँलोके मनुष्यान्नूनमिच्छसि&#x9;027a&lt;br&gt;&#xA;ग्रहीतुं स्वगुणैः सर्वांस्तेनासि हरिणः कृशः&#x9;027c&lt;br&gt;&#xA;अविद्वान्भीरुरल्पार्थो विद्याविक्रमदानजम्&#x9;028a&lt;br&gt;&#xA;यशः प्रार्थयसे नूनं तेनासि हरिणः कृशः&#x9;028c&lt;br&gt;&#xA;चिराभिलषितं किञ्चित्फलमप्राप्तमेव ते&#x9;029a&lt;br&gt;&#xA;कृतमन्यैरपहृतं तेनासि हरिणः कृशः&#x9;029c&lt;br&gt;&#xA;नूनमात्मकृतं दोषमपश्यन्किञ्चिदात्मनि&#x9;030a&lt;br&gt;&#xA;अकारणेऽभिशस्तोऽसि तेनासि हरिणः कृशः&#x9;030c&lt;br&gt;&#xA;सुहृदामप्रमत्तानामप्रमोक्ष्यार्थहानिजम्&#x9;031a&lt;br&gt;&#xA;दुःखमर्थगुणैर्हीनं तेनासि हरिणः कृशः&#x9;031c&lt;br&gt;&#xA;साधून्गृहस्थान्दृष्ट्वा च तथासाधून्वनेचरान्&#x9;032a&lt;br&gt;&#xA;मुक्तांश्चावसथे सक्तांस्तेनासि हरिणः कृशः&#x9;032c&lt;br&gt;&#xA;धर्म्यमर्थं च काले च देशे चाभिहितं वचः&#x9;033a&lt;br&gt;&#xA;न प्रतिष्ठति ते नूनं तेनासि हरिणः कृशः&#x9;033c&lt;br&gt;&#xA;दत्तानकुशलैरर्थान्मनीषी सञ्जिजीविषुः&#x9;034a&lt;br&gt;&#xA;प्राप्य वर्तयसे नूनं तेनासि हरिणः कृशः&#x9;034c&lt;br&gt;&#xA;पापान्विवर्धतो दृष्ट्वा कल्याणांश्चावसीदतः&#x9;035a&lt;br&gt;&#xA;ध्रुवं मृगयसे योग्यं तेनासि हरिणः कृशः&#x9;035c&lt;br&gt;&#xA;परस्परविरुद्धानां प्रियं नूनं चिकीर्षसि&#x9;036a&lt;br&gt;&#xA;सुहृदामविरोधेन तेनासि हरिणः कृशः&#x9;036c&lt;br&gt;&#xA;श्रोत्रियांश्च विकर्मस्थान्प्राज्ञांश्चाप्यजितेन्द्रियान्&#x9;037a&lt;br&gt;&#xA;मन्येऽनुध्यायसि जनांस्तेनासि हरिणः कृशः&#x9;037c&lt;br&gt;&#xA;एवं सम्पूजितं रक्षो विप्रं तं प्रत्यपूजयत्&#x9;038a&lt;br&gt;&#xA;सखायमकरोच्चैनं संयोज्यार्थैर्मुमोच ह&#x9;038c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/126/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/126/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;पितामह महाप्राज्ञ सर्वशास्त्रविशारद&#x9;001a&lt;br&gt;&#xA;आगमैर्बहुभिः स्फीतो भवान्नः प्रथितः कुले&#x9;001c&lt;br&gt;&#xA;त्वत्तो धर्मार्थसंयुक्तमायत्यां च सुखोदयम्&#x9;002a&lt;br&gt;&#xA;आश्चर्यभूतं लोकस्य श्रोतुमिच्छाम्यरिन्दम&#x9;002c&lt;br&gt;&#xA;अयं च कालः सम्प्राप्तो दुर्लभज्ञातिबान्धवः&#x9;003a&lt;br&gt;&#xA;शास्ता च न हि नः कश्चित्त्वामृते भरतर्षभ&#x9;003c&lt;br&gt;&#xA;यदि तेऽहमनुग्राह्यो भ्रातृभिः सहितोऽनघ&#x9;004a&lt;br&gt;&#xA;वक्तुमर्हसि नः प्रश्नं यत्त्वां पृच्छामि पार्थिव&#x9;004c&lt;br&gt;&#xA;अयं नारायणः श्रीमान्सर्वपार्थिवसम्मतः&#x9;005a&lt;br&gt;&#xA;भवन्तं बहुमानेन प्रश्रयेण च सेवते&#x9;005c&lt;br&gt;&#xA;अस्य चैव समक्षं त्वं पार्थिवानां च सर्वशः&#x9;006a&lt;br&gt;&#xA;भ्रातॄणां च प्रियार्थं मे स्नेहाद्भाषितुमर्हसि&#x9;006c&lt;br&gt;&#xA;वैशम्पायन उवाच&#x9;007&lt;br&gt;&#xA;तस्य तद्वचनं श्रुत्वा स्नेहादागतसम्भ्रमः&#x9;007a&lt;br&gt;&#xA;भीष्मो भागीरथीपुत्र इदं वचनमब्रवीत्&#x9;007c&lt;br&gt;&#xA;हन्त ते कथयिष्यामि कथामतिमनोरमाम्&#x9;008a&lt;br&gt;&#xA;अस्य विष्णोः पुरा राजन्प्रभावोऽयं मया श्रुतः&#x9;008c&lt;br&gt;&#xA;यश्च गोवृषभाङ्कस्य प्रभावस्तं च मे शृणु&#x9;009a&lt;br&gt;&#xA;रुद्राण्याः संशयो यश्च दम्पत्योस्तं च मे शृणु&#x9;009c&lt;br&gt;&#xA;व्रतं चचार धर्मात्मा कृष्णो द्वादशवार्षिकम्&#x9;010a&lt;br&gt;&#xA;दीक्षितं चागतौ द्रष्टुमुभौ नारदपर्वतौ&#x9;010c&lt;br&gt;&#xA;कृष्णद्वैपायनश्चैव धौम्यश्च जपतां वरः&#x9;011a&lt;br&gt;&#xA;देवलः काश्यपश्चैव हस्तिकाश्यप एव च&#x9;011c&lt;br&gt;&#xA;अपरे ऋषयः सन्तो दीक्षादमसमन्विताः&#x9;012a&lt;br&gt;&#xA;शिष्यैरनुगताः सर्वे देवकल्पैस्तपोधनैः&#x9;012c&lt;br&gt;&#xA;तेषामतिथिसत्कारमर्चनीयं कुलोचितम्&#x9;013a&lt;br&gt;&#xA;देवकीतनयः प्रीतो देवकल्पमकल्पयत्&#x9;013c&lt;br&gt;&#xA;हरितेषु सुवर्णेषु बर्हिष्केषु नवेषु च&#x9;014a&lt;br&gt;&#xA;उपोपविविशुः प्रीता विष्टरेषु महर्षयः&#x9;014c&lt;br&gt;&#xA;कथाश्चक्रुस्ततस्ते तु मधुरा धर्मसंहिताः&#x9;015a&lt;br&gt;&#xA;राजर्षीणां सुराणां च ये वसन्ति तपोधनाः&#x9;015c&lt;br&gt;&#xA;ततो नारायणं तेजो व्रतचर्येन्धनोत्थितम्&#x9;016a&lt;br&gt;&#xA;वक्त्रान्निःसृत्य कृष्णस्य वह्निरद्भुतकर्मणः&#x9;016c&lt;br&gt;&#xA;सोऽग्निर्ददाह तं शैलं सद्रुमं सलताक्षुपम्&#x9;017a&lt;br&gt;&#xA;सपक्षिमृगसङ्घातं सश्वापदसरीसृपम्&#x9;017c&lt;br&gt;&#xA;मृगैश्च विविधाकारैर्हाहाभूतमचेतनम्&#x9;018a&lt;br&gt;&#xA;शिखरं तस्य शैलस्य मथितं दीप्तदर्शनम्&#x9;018c&lt;br&gt;&#xA;स तु वह्निर्महाज्वालो दग्ध्वा सर्वमशेषतः&#x9;019a&lt;br&gt;&#xA;विष्णोः समीपमागम्य पादौ शिष्यवदस्पृशत्&#x9;019c&lt;br&gt;&#xA;ततो विष्णुर्वनं दृष्ट्वा निर्दग्धमरिकर्शनः&#x9;020a&lt;br&gt;&#xA;सौम्यैर्दृष्टिनिपातैस्तत्पुनः प्रकृतिमानयत्&#x9;020c&lt;br&gt;&#xA;तथैव स गिरिर्भूयः प्रपुष्पितलताद्रुमः&#x9;021a&lt;br&gt;&#xA;सपक्षिगणसङ्घुष्टः सश्वापदसरीसृपः&#x9;021c&lt;br&gt;&#xA;तदद्भुतमचिन्त्यं च दृष्ट्वा मुनिगणस्तदा&#x9;022a&lt;br&gt;&#xA;विस्मितो हृष्टलोमा च बभूवास्राविलेक्षणः&#x9;022c&lt;br&gt;&#xA;ततो नारायणो दृष्ट्वा तानृषीन्विस्मयान्वितान्&#x9;023a&lt;br&gt;&#xA;प्रश्रितं मधुरं स्निग्धं पप्रच्छ वदतां वरः&#x9;023c&lt;br&gt;&#xA;किमस्य ऋषिपूगस्य त्यक्तसङ्गस्य नित्यशः&#x9;024a&lt;br&gt;&#xA;निर्ममस्यागमवतो विस्मयः समुपागतः&#x9;024c&lt;br&gt;&#xA;एतं मे संशयं सर्वं याथातथ्यमनिन्दिताः&#x9;025a&lt;br&gt;&#xA;ऋषयो वक्तुमर्हन्ति निश्चितार्थं तपोधनाः&#x9;025c&lt;br&gt;&#xA;ऋषय ऊचुः&#x9;026&lt;br&gt;&#xA;भवान्विसृजते लोकान्भवान्संहरते पुनः&#x9;026a&lt;br&gt;&#xA;भवाञ्शीतं भवानुष्णं भवानेव प्रवर्षति&#x9;026c&lt;br&gt;&#xA;पृथिव्यां यानि भूतानि स्थावराणि चराणि च&#x9;027a&lt;br&gt;&#xA;तेषां पिता त्वं माता च प्रभुः प्रभव एव च&#x9;027c&lt;br&gt;&#xA;एतन्नो विस्मयकरं प्रशंस मधुसूदन&#x9;028a&lt;br&gt;&#xA;त्वमेवार्हसि कल्याण वक्तुं वह्नेर्विनिर्गमम्&#x9;028c&lt;br&gt;&#xA;ततो विगतसन्त्रासा वयमप्यरिकर्शन&#x9;029a&lt;br&gt;&#xA;यच्छ्रुतं यच्च दृष्टं नस्तत्प्रवक्ष्यामहे हरे&#x9;029c&lt;br&gt;&#xA;वासुदेव उवाच&#x9;030&lt;br&gt;&#xA;एतत्तद्वैष्णवं तेजो मम वक्त्राद्विनिःसृतम्&#x9;030a&lt;br&gt;&#xA;कृष्णवर्त्मा युगान्ताभो येनायं मथितो गिरिः&#x9;030c&lt;br&gt;&#xA;ऋषयश्चार्तिमापन्ना जितक्रोधा जितेन्द्रियाः&#x9;031a&lt;br&gt;&#xA;भवन्तो व्यथिताश्चासन्देवकल्पास्तपोधनाः&#x9;031c&lt;br&gt;&#xA;व्रतचर्यापरीतस्य तपस्विव्रतसेवया&#x9;032a&lt;br&gt;&#xA;मम वह्निः समुद्भूतो न वै व्यथितुमर्हथ&#x9;032c&lt;br&gt;&#xA;व्रतं चर्तुमिहायातस्त्वहं गिरिमिमं शुभम्&#x9;033a&lt;br&gt;&#xA;पुत्रं चात्मसमं वीर्ये तपसा स्रष्टुमागतः&#x9;033c&lt;br&gt;&#xA;ततो ममात्मा यो देहे सोऽग्निर्भूत्वा विनिःसृतः&#x9;034a&lt;br&gt;&#xA;गतश्च वरदं द्रष्टुं सर्वलोकपितामहम्&#x9;034c&lt;br&gt;&#xA;तेन चात्मानुशिष्टो मे पुत्रत्वे मुनिसत्तमाः&#x9;035a&lt;br&gt;&#xA;तेजसोऽर्धेन पुत्रस्ते भवितेति वृषध्वजः&#x9;035c&lt;br&gt;&#xA;सोऽयं वह्निरुपागम्य पादमूले ममान्तिकम्&#x9;036a&lt;br&gt;&#xA;शिष्यवत्परिचर्याथ शान्तः प्रकृतिमागतः&#x9;036c&lt;br&gt;&#xA;एतदस्य रहस्यं वः पद्मनाभस्य धीमतः&#x9;037a&lt;br&gt;&#xA;मया प्रेम्णा समाख्यातं न भीः कार्या तपोधनाः&#x9;037c&lt;br&gt;&#xA;सर्वत्र गतिरव्यग्रा भवतां दीर्घदर्शनाः&#x9;038a&lt;br&gt;&#xA;तपस्विव्रतसन्दीप्ता ज्ञानविज्ञानशोभिताः&#x9;038c&lt;br&gt;&#xA;यच्छ्रुतं यच्च वो दृष्टं दिवि वा यदि वा भुवि&#x9;039a&lt;br&gt;&#xA;आश्चर्यं परमं किञ्चित्तद्भवन्तो ब्रुवन्तु मे&#x9;039c&lt;br&gt;&#xA;तस्यामृतनिकाशस्य वाङ्मधोरस्ति मे स्पृहा&#x9;040a&lt;br&gt;&#xA;भवद्भिः कथितस्येह तपोवननिवासिभिः&#x9;040c&lt;br&gt;&#xA;यद्यप्यहमदृष्टं वा दिव्यमद्भुतदर्शनम्&#x9;041a&lt;br&gt;&#xA;दिवि वा भुवि वा किञ्चित्पश्याम्यमलदर्शनाः&#x9;041c&lt;br&gt;&#xA;प्रकृतिः सा मम परा न क्वचित्प्रतिहन्यते&#x9;042a&lt;br&gt;&#xA;न चात्मगतमैश्वर्यमाश्चर्यं प्रतिभाति मे&#x9;042c&lt;br&gt;&#xA;श्रद्धेयः कथितो ह्यर्थः सज्जनश्रवणं गतः&#x9;043a&lt;br&gt;&#xA;चिरं तिष्ठति मेदिन्यां शैले लेख्यमिवार्पितम्&#x9;043c&lt;br&gt;&#xA;तदहं सज्जनमुखान्निःसृतं तत्समागमे&#x9;044a&lt;br&gt;&#xA;कथयिष्याम्यहरहर्बुद्धिदीपकरं नृणाम्&#x9;044c&lt;br&gt;&#xA;ततो मुनिगणाः सर्वे प्रश्रिताः कृष्णसन्निधौ&#x9;045a&lt;br&gt;&#xA;नेत्रैः पद्मदलप्रख्यैरपश्यन्त जनार्दनम्&#x9;045c&lt;br&gt;&#xA;वर्धयन्तस्तथैवान्ये पूजयन्तस्तथापरे&#x9;046a&lt;br&gt;&#xA;वाग्भिरृग्भूषितार्थाभिः स्तुवन्तो मधुसूदनम्&#x9;046c&lt;br&gt;&#xA;ततो मुनिगणाः सर्वे नारदं देवदर्शनम्&#x9;047a&lt;br&gt;&#xA;तदा नियोजयामासुर्वचने वाक्यकोविदम्&#x9;047c&lt;br&gt;&#xA;यदाश्चर्यमचिन्त्यं च गिरौ हिमवति प्रभो&#x9;048a&lt;br&gt;&#xA;अनुभूतं मुनिगणैस्तीर्थयात्रापरायणैः&#x9;048c&lt;br&gt;&#xA;तद्भवानृषिसङ्घस्य हितार्थं सर्वचोदितः&#x9;049a&lt;br&gt;&#xA;यथादृष्टं हृषीकेशे सर्वमाख्यातुमर्हति&#x9;049c&lt;br&gt;&#xA;एवमुक्तः स मुनिभिर्नारदो भगवानृषिः&#x9;050a&lt;br&gt;&#xA;कथयामास देवर्षिः पूर्ववृत्तां कथां शुभाम्&#x9;050c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/127/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/127/</guid>
      <description>&lt;p&gt;भीष्म उवाच&#x9;001&lt;br&gt;&#xA;ततो नारायणसुहृन्नारदो भगवानृषिः&#x9;001a&lt;br&gt;&#xA;शङ्करस्योमया सार्धं संवादं प्रत्यभाषत&#x9;001c&lt;br&gt;&#xA;तपश्चचार धर्मात्मा वृषभाङ्कः सुरेश्वरः&#x9;002a&lt;br&gt;&#xA;पुण्ये गिरौ हिमवति सिद्धचारणसेविते&#x9;002c&lt;br&gt;&#xA;नानौषधियुते रम्ये नानापुष्पसमाकुले&#x9;003a&lt;br&gt;&#xA;अप्सरोगणसङ्कीर्णे भूतसङ्घनिषेविते&#x9;003c&lt;br&gt;&#xA;तत्र देवो मुदा युक्तो भूतसङ्घशतैर्वृतः&#x9;004a&lt;br&gt;&#xA;नानारूपैर्विरूपैश्च दिव्यैरद्भुतदर्शनैः&#x9;004c&lt;br&gt;&#xA;सिंहव्याघ्रगजप्रख्यैः सर्वजातिसमन्वितैः&#x9;005a&lt;br&gt;&#xA;क्रोष्टुकद्वीपिवदनैरृक्षर्षभमुखैस्तथा&#x9;005c&lt;br&gt;&#xA;उलूकवदनैर्भीमैः श्येनभासमुखैस्तथा&#x9;006a&lt;br&gt;&#xA;नानावर्णमृगप्रख्यैः सर्वजातिसमन्वयैः&#x9;006c&lt;br&gt;&#xA;किन्नरैर्देवगन्धर्वैर्यक्षभूतगणैस्तथा&#x9;006e&lt;br&gt;&#xA;दिव्यपुष्पसमाकीर्णं दिव्यमालाविभूषितम्&#x9;007a&lt;br&gt;&#xA;दिव्यचन्दनसंयुक्तं दिव्यधूपेन धूपितम्&#x9;007c&lt;br&gt;&#xA;तत्सदो वृषभाङ्कस्य दिव्यवादित्रनादितम्&#x9;007e&lt;br&gt;&#xA;मृदङ्गपणवोद्घुष्टं शङ्खभेरीनिनादितम्&#x9;008a&lt;br&gt;&#xA;नृत्यद्भिर्भूतसङ्घैश्च बर्हिणैश्च समन्ततः&#x9;008c&lt;br&gt;&#xA;प्रनृत्ताप्सरसं दिव्यं दिव्यस्त्रीगणसेवितम्&#x9;009a&lt;br&gt;&#xA;दृष्टिकान्तमनिर्देश्यं दिव्यमद्भुतदर्शनम्&#x9;009c&lt;br&gt;&#xA;स गिरिस्तपसा तस्य भूतेशस्य व्यरोचत&#x9;010a&lt;br&gt;&#xA;स्वाध्यायपरमैर्विप्रैर्ब्रह्मघोषैर्विनादितः&#x9;011a&lt;br&gt;&#xA;षट्पदैरुपगीतैश्च माधवाप्रतिमो गिरिः&#x9;011c&lt;br&gt;&#xA;तं महोत्सवसङ्काशं भीमरूपधरं पुनः&#x9;012a&lt;br&gt;&#xA;दृष्ट्वा मुनिगणस्यासीत्परा प्रीतिर्जनार्दन&#x9;012c&lt;br&gt;&#xA;मुनयश्च महाभागाः सिद्धाश्चैवोर्ध्वरेतसः&#x9;013a&lt;br&gt;&#xA;मरुतो वसवः साध्या विश्वेदेवाः सनातनाः&#x9;013c&lt;br&gt;&#xA;यक्षा नागाः पिशाचाश्च लोकपाला हुताशनाः&#x9;014a&lt;br&gt;&#xA;भावाश्च सर्वे न्यग्भूतास्तत्रैवासन्समागताः&#x9;014c&lt;br&gt;&#xA;ऋतवः सर्वपुष्पैश्च व्यकिरन्त महाद्भुतैः&#x9;015a&lt;br&gt;&#xA;ओषध्यो ज्वलमानाश्च द्योतयन्ति स्म तद्वनम्&#x9;015c&lt;br&gt;&#xA;विहगाश्च मुदा युक्ताः प्रानृत्यन्व्यनदंश्च ह&#x9;016a&lt;br&gt;&#xA;गिरिपृष्ठेषु रम्येषु व्याहरन्तो जनप्रियाः&#x9;016c&lt;br&gt;&#xA;तत्र देवो गिरितटे दिव्यधातुविभूषिते&#x9;017a&lt;br&gt;&#xA;पर्यङ्क इव विभ्राजन्नुपविष्टो महामनाः&#x9;017c&lt;br&gt;&#xA;व्याघ्रचर्माम्बरधरः सिंहचर्मोत्तरच्छदः&#x9;018a&lt;br&gt;&#xA;व्यालयज्ञोपवीती च लोहिताङ्गदभूषणः&#x9;018c&lt;br&gt;&#xA;हरिश्मश्रुर्जटी भीमो भयकर्ता सुरद्विषाम्&#x9;019a&lt;br&gt;&#xA;अभयः सर्वभूतानां भक्तानां वृषभध्वजः&#x9;019c&lt;br&gt;&#xA;दृष्ट्वा तमृषयः सर्वे शिरोभिरवनीं गताः&#x9;020a&lt;br&gt;&#xA;विमुक्ताः सर्वपापेभ्यः क्षान्ता विगतकल्मषाः&#x9;020c&lt;br&gt;&#xA;तस्य भूतपतेः स्थानं भीमरूपधरं बभौ&#x9;021a&lt;br&gt;&#xA;अप्रधृष्यतरं चैव महोरगसमाकुलम्&#x9;021c&lt;br&gt;&#xA;क्षणेनैवाभवत्सर्वमद्भुतं मधुसूदन&#x9;022a&lt;br&gt;&#xA;तत्सदो वृषभाङ्कस्य भीमरूपधरं बभौ&#x9;022c&lt;br&gt;&#xA;तमभ्ययाच्छैलसुता भूतस्त्रीगणसंवृता&#x9;023a&lt;br&gt;&#xA;हरतुल्याम्बरधरा समानव्रतचारिणी&#x9;023c&lt;br&gt;&#xA;बिभ्रती कलशं रौक्मं सर्वतीर्थजलोद्भवम्&#x9;024a&lt;br&gt;&#xA;गिरिस्रवाभिः पुण्याभिः सर्वतोऽनुगता शुभा&#x9;024c&lt;br&gt;&#xA;पुष्पवृष्ट्याभिवर्षन्ती गन्धैर्बहुविधैस्तथा&#x9;025a&lt;br&gt;&#xA;सेवन्ती हिमवत्पार्श्वं हरपार्श्वमुपागमत्&#x9;025c&lt;br&gt;&#xA;ततः स्मयन्ती पाणिभ्यां नर्मार्थं चारुदर्शना&#x9;026a&lt;br&gt;&#xA;हरनेत्रे शुभे देवी सहसा सा समावृणोत्&#x9;026c&lt;br&gt;&#xA;संवृताभ्यां तु नेत्राभ्यां तमोभूतमचेतनम्&#x9;027a&lt;br&gt;&#xA;निर्होमं निर्वषट्कारं तत्सदः सहसाभवत्&#x9;027c&lt;br&gt;&#xA;जनश्च विमनाः सर्वो भयत्राससमन्वितः&#x9;028a&lt;br&gt;&#xA;निमीलिते भूतपतौ नष्टसूर्य इवाभवत्&#x9;028c&lt;br&gt;&#xA;ततो वितिमिरो लोकः क्षणेन समपद्यत&#x9;029a&lt;br&gt;&#xA;ज्वाला च महती दीप्ता ललाटात्तस्य निःसृता&#x9;029c&lt;br&gt;&#xA;तृतीयं चास्य सम्भूतं नेत्रमादित्यसन्निभम्&#x9;030a&lt;br&gt;&#xA;युगान्तसदृशं दीप्तं येनासौ मथितो गिरिः&#x9;030c&lt;br&gt;&#xA;ततो गिरिसुता दृष्ट्वा दीप्ताग्निसदृशेक्षणम्&#x9;031a&lt;br&gt;&#xA;हरं प्रणम्य शिरसा ददर्शायतलोचना&#x9;031c&lt;br&gt;&#xA;दह्यमाने वने तस्मिन्सशालसरलद्रुमे&#x9;032a&lt;br&gt;&#xA;सचन्दनवने रम्ये दिव्यौषधिविदीपिते&#x9;032c&lt;br&gt;&#xA;मृगयूथैर्द्रुतैर्भीतैर्हरपार्श्वमुपागतैः&#x9;033a&lt;br&gt;&#xA;शरणं चाप्यविन्दद्भिस्तत्सदः सङ्कुलं बभौ&#x9;033c&lt;br&gt;&#xA;ततो नभःस्पृशज्वालो विद्युल्लोलार्चिरुज्ज्वलः&#x9;034a&lt;br&gt;&#xA;द्वादशादित्यसदृशो युगान्ताग्निरिवापरः&#x9;034c&lt;br&gt;&#xA;क्षणेन तेन दग्धः स हिमवानभवन्नगः&#x9;035a&lt;br&gt;&#xA;सधातुशिखराभोगो दीनदग्धवनौषधिः&#x9;035c&lt;br&gt;&#xA;तं दृष्ट्वा मथितं शैलं शैलराजसुता ततः&#x9;036a&lt;br&gt;&#xA;भगवन्तं प्रपन्ना सा साञ्जलिप्रग्रहा स्थिता&#x9;036c&lt;br&gt;&#xA;उमां शर्वस्तदा दृष्ट्वा स्त्रीभावागतमार्दवाम्&#x9;037a&lt;br&gt;&#xA;पितुर्दैन्यमनिच्छन्तीं प्रीत्यापश्यत्ततो गिरिम्&#x9;037c&lt;br&gt;&#xA;ततोऽभवत्पुनः सर्वः प्रकृतिस्थः सुदर्शनः&#x9;038a&lt;br&gt;&#xA;प्रहृष्टविहगश्चैव प्रपुष्पितवनद्रुमः&#x9;038c&lt;br&gt;&#xA;प्रकृतिस्थं गिरिं दृष्ट्वा प्रीता देवी महेश्वरम्&#x9;039a&lt;br&gt;&#xA;उवाच सर्वभूतानां पतिं पतिमनिन्दिता&#x9;039c&lt;br&gt;&#xA;भगवन्सर्वभूतेश शूलपाणे महाव्रत&#x9;040a&lt;br&gt;&#xA;संशयो मे महाञ्जातस्तं मे व्याख्यातुमर्हसि&#x9;040c&lt;br&gt;&#xA;किमर्थं ते ललाटे वै तृतीयं नेत्रमुत्थितम्&#x9;041a&lt;br&gt;&#xA;किमर्थं च गिरिर्दग्धः सपक्षिगणकाननः&#x9;041c&lt;br&gt;&#xA;किमर्थं च पुनर्देव प्रकृतिस्थः क्षणात्कृतः&#x9;042a&lt;br&gt;&#xA;तथैव द्रुमसञ्छन्नः कृतोऽयं ते महेश्वर&#x9;042c&lt;br&gt;&#xA;महेश्वर उवाच&#x9;043&lt;br&gt;&#xA;नेत्रे मे संवृते देवि त्वया बाल्यादनिन्दिते&#x9;043a&lt;br&gt;&#xA;नष्टालोकस्ततो लोकः क्षणेन समपद्यत&#x9;043c&lt;br&gt;&#xA;नष्टादित्ये तथा लोके तमोभूते नगात्मजे&#x9;044a&lt;br&gt;&#xA;तृतीयं लोचनं दीप्तं सृष्टं ते रक्षता प्रजाः&#x9;044c&lt;br&gt;&#xA;तस्य चाक्ष्णो महत्तेजो येनायं मथितो गिरिः&#x9;045a&lt;br&gt;&#xA;त्वत्प्रियार्थं च मे देवि प्रकृतिस्थः क्षणात्कृतः&#x9;045c&lt;br&gt;&#xA;उमोवाच&#x9;046&lt;br&gt;&#xA;भगवन्केन ते वक्त्रं चन्द्रवत्प्रियदर्शनम्&#x9;046a&lt;br&gt;&#xA;पूर्वं तथैव श्रीकान्तमुत्तरं पश्चिमं तथा&#x9;046c&lt;br&gt;&#xA;दक्षिणं च मुखं रौद्रं केनोर्ध्वं कपिला जटाः&#x9;047a&lt;br&gt;&#xA;केन कण्ठश्च ते नीलो बर्हिबर्हनिभः कृतः&#x9;047c&lt;br&gt;&#xA;हस्ते चैतत्पिनाकं ते सततं केन तिष्ठति&#x9;048a&lt;br&gt;&#xA;जटिलो ब्रह्मचारी च किमर्थमसि नित्यदा&#x9;048c&lt;br&gt;&#xA;एतं मे संशयं सर्वं वद भूतपतेऽनघ&#x9;049a&lt;br&gt;&#xA;सधर्मचारिणी चाहं भक्ता चेति वृषध्वज&#x9;049c&lt;br&gt;&#xA;एवमुक्तः स भगवाञ्शैलपुत्र्या पिनाकधृक्&#x9;050a&lt;br&gt;&#xA;तस्या वृत्त्या च बुद्ध्या च प्रीतिमानभवत्प्रभुः&#x9;050c&lt;br&gt;&#xA;ततस्तामब्रवीद्देवः सुभगे श्रूयतामिति&#x9;051a&lt;br&gt;&#xA;हेतुभिर्यैर्ममैतानि रूपाणि रुचिरानने&#x9;051c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/128/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/128/</guid>
      <description>&lt;p&gt;महेश्वर उवाच&#x9;001&lt;br&gt;&#xA;तिलोत्तमा नाम पुरा ब्रह्मणा योषिदुत्तमा&#x9;001a&lt;br&gt;&#xA;तिलं तिलं समुद्धृत्य रत्नानां निर्मिता शुभा&#x9;001c&lt;br&gt;&#xA;साभ्यगच्छत मां देवि रूपेणाप्रतिमा भुवि&#x9;002a&lt;br&gt;&#xA;प्रदक्षिणं लोभयन्ती मां शुभे रुचिरानना&#x9;002c&lt;br&gt;&#xA;यतो यतः सा सुदती मामुपाधावदन्तिके&#x9;003a&lt;br&gt;&#xA;ततस्ततो मुखं चारु मम देवि विनिर्गतम्&#x9;003c&lt;br&gt;&#xA;तां दिदृक्षुरहं योगाच्चतुर्मूर्तित्वमागतः&#x9;004a&lt;br&gt;&#xA;चतुर्मुखश्च संवृत्तो दर्शयन्योगमात्मनः&#x9;004c&lt;br&gt;&#xA;पूर्वेण वदनेनाहमिन्द्रत्वमनुशास्मि ह&#x9;005a&lt;br&gt;&#xA;उत्तरेण त्वया सार्धं रमाम्यहमनिन्दिते&#x9;005c&lt;br&gt;&#xA;पश्चिमं मे मुखं सौम्यं सर्वप्राणिसुखावहम्&#x9;006a&lt;br&gt;&#xA;दक्षिणं भीमसङ्काशं रौद्रं संहरति प्रजाः&#x9;006c&lt;br&gt;&#xA;जटिलो ब्रह्मचारी च लोकानां हितकाम्यया&#x9;007a&lt;br&gt;&#xA;देवकार्यार्थसिद्ध्यर्थं पिनाकं मे करे स्थितम्&#x9;007c&lt;br&gt;&#xA;इन्द्रेण च पुरा वज्रं क्षिप्तं श्रीकाङ्क्षिणा मम&#x9;008a&lt;br&gt;&#xA;दग्ध्वा कण्ठं तु तद्यातं तेन श्रीकण्ठता मम&#x9;008c&lt;br&gt;&#xA;उमोवाच&#x9;009&lt;br&gt;&#xA;वाहनेषु प्रभूतेषु श्रीमत्स्वन्येषु सत्सु ते&#x9;009a&lt;br&gt;&#xA;कथं गोवृषभो देव वाहनत्वमुपागतः&#x9;009c&lt;br&gt;&#xA;महेश्वर उवाच&#x9;010&lt;br&gt;&#xA;सुरभीं ससृजे ब्रह्मामृतधेनुं पयोमुचम्&#x9;010a&lt;br&gt;&#xA;सा सृष्टा बहुधा जाता क्षरमाणा पयोऽमृतम्&#x9;010c&lt;br&gt;&#xA;तस्या वत्समुखोत्सृष्टः फेनो मद्गात्रमागतः&#x9;011a&lt;br&gt;&#xA;ततो दग्धा मया गावो नानावर्णत्वमागताः&#x9;011c&lt;br&gt;&#xA;ततोऽहं लोकगुरुणा शमं नीतोऽर्थवेदिना&#x9;012a&lt;br&gt;&#xA;वृषं चेमं ध्वजार्थं मे ददौ वाहनमेव च&#x9;012c&lt;br&gt;&#xA;उमोवाच&#x9;013&lt;br&gt;&#xA;निवासा बहुरूपास्ते विश्वरूपगुणान्विताः&#x9;013a&lt;br&gt;&#xA;तांश्च सन्त्यज्य भगवञ्श्मशाने रमसे कथम्&#x9;013c&lt;br&gt;&#xA;केशास्थिकलिले भीमे कपालघटसङ्कुले&#x9;014a&lt;br&gt;&#xA;गृध्रगोमायुकलिले चिताग्निशतसङ्कुले&#x9;014c&lt;br&gt;&#xA;अशुचौ मांसकलिले वसाशोणितकर्दमे&#x9;015a&lt;br&gt;&#xA;विनिकीर्णामिषचये शिवानादविनादिते&#x9;015c&lt;br&gt;&#xA;महेश्वर उवाच&#x9;016&lt;br&gt;&#xA;मेध्यान्वेषी महीं कृत्स्नां विचरामि निशास्वहम्&#x9;016a&lt;br&gt;&#xA;न च मेध्यतरं किञ्चिच्छ्मशानादिह विद्यते&#x9;016c&lt;br&gt;&#xA;तेन मे सर्ववासानां श्मशाने रमते मनः&#x9;017a&lt;br&gt;&#xA;न्यग्रोधशाखासञ्छन्ने निर्भुक्तस्रग्विभूषिते&#x9;017c&lt;br&gt;&#xA;तत्र चैव रमन्ते मे भूतसङ्घाः शुभानने&#x9;018a&lt;br&gt;&#xA;न च भूतगणैर्देवि विनाहं वस्तुमुत्सहे&#x9;018c&lt;br&gt;&#xA;एष वासो हि मे मेध्यः स्वर्गीयश्च मतो हि मे&#x9;019a&lt;br&gt;&#xA;पुण्यः परमकश्चैव मेध्यकामैरुपास्यते&#x9;019c&lt;br&gt;&#xA;उमोवाच&#x9;020&lt;br&gt;&#xA;भगवन्सर्वभूतेश सर्वधर्मभृतां वर&#x9;020a&lt;br&gt;&#xA;पिनाकपाणे वरद संशयो मे महानयम्&#x9;020c&lt;br&gt;&#xA;अयं मुनिगणः सर्वस्तपस्तप इति प्रभो&#x9;021a&lt;br&gt;&#xA;तपोन्वेषकरो लोके भ्रमते विविधाकृतिः&#x9;021c&lt;br&gt;&#xA;अस्य चैवर्षिसङ्घस्य मम च प्रियकाम्यया&#x9;022a&lt;br&gt;&#xA;एतं ममेह सन्देहं वक्तुमर्हस्यरिन्दम&#x9;022c&lt;br&gt;&#xA;धर्मः किंलक्षणः प्रोक्तः कथं वाचरितुं नरैः&#x9;023a&lt;br&gt;&#xA;शक्यो धर्ममविन्दद्भिर्धर्मज्ञ वद मे प्रभो&#x9;023c&lt;br&gt;&#xA;नारद उवाच&#x9;024&lt;br&gt;&#xA;ततो मुनिगणः सर्वस्तां देवीं प्रत्यपूजयत्&#x9;024a&lt;br&gt;&#xA;वाग्भिरृग्भूषितार्थाभिः स्तवैश्चार्थविदां वर&#x9;024c&lt;br&gt;&#xA;महेश्वर उवाच&#x9;025&lt;br&gt;&#xA;अहिंसा सत्यवचनं सर्वभूतानुकम्पनम्&#x9;025a&lt;br&gt;&#xA;शमो दानं यथाशक्ति गार्हस्थ्यो धर्म उत्तमः&#x9;025c&lt;br&gt;&#xA;परदारेष्वसङ्कल्पो न्यासस्त्रीपरिरक्षणम्&#x9;026a&lt;br&gt;&#xA;अदत्तादानविरमो मधुमांसस्य वर्जनम्&#x9;026c&lt;br&gt;&#xA;एष पञ्चविधो धर्मो बहुशाखः सुखोदयः&#x9;027a&lt;br&gt;&#xA;देहिभिर्धर्मपरमैः कर्तव्यो धर्मसञ्चयः&#x9;027c&lt;br&gt;&#xA;उमोवाच&#x9;028&lt;br&gt;&#xA;भगवन्संशयं पृष्टस्तं मे व्याख्यातुमर्हसि&#x9;028a&lt;br&gt;&#xA;चातुर्वर्ण्यस्य यो धर्मः स्वे स्वे वर्णे गुणावहः&#x9;028c&lt;br&gt;&#xA;ब्राह्मणे कीदृशो धर्मः क्षत्रिये कीदृशो भवेत्&#x9;029a&lt;br&gt;&#xA;वैश्ये किंलक्षणो धर्मः शूद्रे किंलक्षणो भवेत्&#x9;029c&lt;br&gt;&#xA;महेश्वर उवाच&#x9;030&lt;br&gt;&#xA;न्यायतस्ते महाभागे संशयः समुदीरितः&#x9;030a&lt;br&gt;&#xA;भूमिदेवा महाभागाः सदा लोके द्विजातयः&#x9;030c&lt;br&gt;&#xA;उपवासः सदा धर्मो ब्राह्मणस्य न संशयः&#x9;031a&lt;br&gt;&#xA;स हि धर्मार्थमुत्पन्नो ब्रह्मभूयाय कल्पते&#x9;031c&lt;br&gt;&#xA;तस्य धर्मक्रिया देवि व्रतचर्या च न्यायतः&#x9;032a&lt;br&gt;&#xA;तथोपनयनं चैव द्विजायैवोपपद्यते&#x9;032c&lt;br&gt;&#xA;गुरुदैवतपूजार्थं स्वाध्यायाभ्यसनात्मकः&#x9;033a&lt;br&gt;&#xA;देहिभिर्धर्मपरमैश्चर्तव्यो धर्मसम्भवः&#x9;033c&lt;br&gt;&#xA;उमोवाच&#x9;034&lt;br&gt;&#xA;भगवन्संशयो मेऽत्र तं मे व्याख्यातुमर्हसि&#x9;034a&lt;br&gt;&#xA;चातुर्वर्ण्यस्य धर्मं हि नैपुण्येन प्रकीर्तय&#x9;034c&lt;br&gt;&#xA;महेश्वर उवाच&#x9;035&lt;br&gt;&#xA;रहस्यश्रवणं धर्मो वेदव्रतनिषेवणम्&#x9;035a&lt;br&gt;&#xA;व्रतचर्यापरो धर्मो गुरुपादप्रसादनम्&#x9;035c&lt;br&gt;&#xA;भैक्षचर्यापरो धर्मो धर्मो नित्योपवासिता&#x9;036a&lt;br&gt;&#xA;नित्यस्वाध्यायिता धर्मो ब्रह्मचर्याश्रमस्तथा&#x9;036c&lt;br&gt;&#xA;गुरुणा त्वभ्यनुज्ञातः समावर्तेत वै द्विजः&#x9;037a&lt;br&gt;&#xA;विन्देतानन्तरं भार्यामनुरूपां यथाविधि&#x9;037c&lt;br&gt;&#xA;शूद्रान्नवर्जनं धर्मस्तथा सत्पथसेवनम्&#x9;038a&lt;br&gt;&#xA;धर्मो नित्योपवासित्वं ब्रह्मचर्यं तथैव च&#x9;038c&lt;br&gt;&#xA;आहिताग्निरधीयानो जुह्वानः संयतेन्द्रियः&#x9;039a&lt;br&gt;&#xA;विघसाशी यताहारो गृहस्थः सत्यवाक्शुचिः&#x9;039c&lt;br&gt;&#xA;अतिथिव्रतता धर्मो धर्मस्त्रेताग्निधारणम्&#x9;040a&lt;br&gt;&#xA;इष्टीश्च पशुबन्धांश्च विधिपूर्वं समाचरेत्&#x9;040c&lt;br&gt;&#xA;यज्ञश्च परमो धर्मस्तथाहिंसा च देहिषु&#x9;041a&lt;br&gt;&#xA;अपूर्वभोजनं धर्मो विघसाशित्वमेव च&#x9;041c&lt;br&gt;&#xA;भुक्ते परिजने पश्चाद्भोजनं धर्म उच्यते&#x9;042a&lt;br&gt;&#xA;ब्राह्मणस्य गृहस्थस्य श्रोत्रियस्य विशेषतः&#x9;042c&lt;br&gt;&#xA;दम्पत्योः समशीलत्वं धर्मश्च गृहमेधिनाम्&#x9;043a&lt;br&gt;&#xA;गृह्याणां चैव देवानां नित्यं पुष्पबलिक्रिया&#x9;043c&lt;br&gt;&#xA;नित्योपलेपनं धर्मस्तथा नित्योपवासिता&#x9;044a&lt;br&gt;&#xA;सुसम्मृष्टोपलिप्ते च साज्यधूमोद्गमे गृहे&#x9;044c&lt;br&gt;&#xA;एष द्विजजने धर्मो गार्हस्थ्यो लोकधारणः&#x9;045a&lt;br&gt;&#xA;द्विजातीनां सतां नित्यं सदैवैष प्रवर्तते&#x9;045c&lt;br&gt;&#xA;यस्तु क्षत्रगतो देवि त्वया धर्म उदीरितः&#x9;046a&lt;br&gt;&#xA;तमहं ते प्रवक्ष्यामि तं मे शृणु समाहिता&#x9;046c&lt;br&gt;&#xA;क्षत्रियस्य स्मृतो धर्मः प्रजापालनमादितः&#x9;047a&lt;br&gt;&#xA;निर्दिष्टफलभोक्ता हि राजा धर्मेण युज्यते&#x9;047c&lt;br&gt;&#xA;प्रजाः पालयते यो हि धर्मेण मनुजाधिपः&#x9;048a&lt;br&gt;&#xA;तस्य धर्मार्जिता लोकाः प्रजापालनसञ्चिताः&#x9;048c&lt;br&gt;&#xA;तत्र राज्ञः परो धर्मो दमः स्वाध्याय एव च&#x9;049a&lt;br&gt;&#xA;अग्निहोत्रपरिस्पन्दो दानाध्ययनमेव च&#x9;049c&lt;br&gt;&#xA;यज्ञोपवीतधारणं यज्ञो धर्मक्रियास्तथा&#x9;050a&lt;br&gt;&#xA;भृत्यानां भरणं धर्मः कृते कर्मण्यमोघता&#x9;050c&lt;br&gt;&#xA;सम्यग्दण्डे स्थितिर्धर्मो धर्मो वेदक्रतुक्रियाः&#x9;051a&lt;br&gt;&#xA;व्यवहारस्थितिर्धर्मः सत्यवाक्यरतिस्तथा&#x9;051c&lt;br&gt;&#xA;आर्तहस्तप्रदो राजा प्रेत्य चेह महीयते&#x9;052a&lt;br&gt;&#xA;गोब्राह्मणार्थे विक्रान्तः सङ्ग्रामे निधनं गतः&#x9;052c&lt;br&gt;&#xA;अश्वमेधजिताल्ँलोकान्प्राप्नोति त्रिदिवालये&#x9;052e&lt;br&gt;&#xA;वैश्यस्य सततं धर्मः पाशुपाल्यं कृषिस्तथा&#x9;053a&lt;br&gt;&#xA;अग्निहोत्रपरिस्पन्दो दानाध्ययनमेव च&#x9;053c&lt;br&gt;&#xA;वाणिज्यं सत्पथस्थानमातिथ्यं प्रशमो दमः&#x9;054a&lt;br&gt;&#xA;विप्राणां स्वागतं त्यागो वैश्यधर्मः सनातनः&#x9;054c&lt;br&gt;&#xA;तिलान्गन्धान्रसांश्चैव न विक्रीणीत वै क्वचित्&#x9;055a&lt;br&gt;&#xA;वणिक्पथमुपासीनो वैश्यः सत्पथमाश्रितः&#x9;055c&lt;br&gt;&#xA;सर्वातिथ्यं त्रिवर्गस्य यथाशक्ति यथार्हतः&#x9;056a&lt;br&gt;&#xA;शूद्रधर्मः परो नित्यं शुश्रूषा च द्विजातिषु&#x9;056c&lt;br&gt;&#xA;स शूद्रः संशिततपाः सत्यसन्धो जितेन्द्रियः&#x9;057a&lt;br&gt;&#xA;शुश्रूषन्नतिथिं प्राप्तं तपः सञ्चिनुते महत्&#x9;057c&lt;br&gt;&#xA;त्यक्तहिंसः शुभाचारो देवताद्विजपूजकः&#x9;058a&lt;br&gt;&#xA;शूद्रो धर्मफलैरिष्टैः सम्प्रयुज्येत बुद्धिमान्&#x9;058c&lt;br&gt;&#xA;एतत्ते सर्वमाख्यातं चातुर्वर्ण्यस्य शोभने&#x9;059a&lt;br&gt;&#xA;एकैकस्येह सुभगे किमन्यच्छ्रोतुमिच्छसि&#x9;059c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/129/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/129/</guid>
      <description>&lt;p&gt;उमोवाच&#x9;001&lt;br&gt;&#xA;उक्तास्त्वया पृथग्धर्माश्चातुर्वर्ण्यहिताः शुभाः&#x9;001a&lt;br&gt;&#xA;सर्वव्यापी तु यो धर्मो भगवंस्तं ब्रवीहि मे&#x9;001c&lt;br&gt;&#xA;महेश्वर उवाच&#x9;002&lt;br&gt;&#xA;ब्राह्मणा लोकसारेण सृष्टा धात्रा गुणार्थिना&#x9;002a&lt;br&gt;&#xA;लोकांस्तारयितुं कृत्स्नान्मर्त्येषु क्षितिदेवताः&#x9;002c&lt;br&gt;&#xA;तेषामिमं प्रवक्ष्यामि धर्मकर्मफलोदयम्&#x9;003a&lt;br&gt;&#xA;ब्राह्मणेषु हि यो धर्मः स धर्मः परमो मतः&#x9;003c&lt;br&gt;&#xA;इमे तु लोकधर्मार्थं त्रयः सृष्टाः स्वयम्भुवा&#x9;004a&lt;br&gt;&#xA;पृथिव्याः सर्जने नित्यं सृष्टास्तानपि मे शृणु&#x9;004c&lt;br&gt;&#xA;वेदोक्तः परमो धर्मः स्मृतिशास्त्रगतोऽपरः&#x9;005a&lt;br&gt;&#xA;शिष्टाचीर्णः परः प्रोक्तस्त्रयो धर्माः सनातनाः&#x9;005c&lt;br&gt;&#xA;त्रैविद्यो ब्राह्मणो विद्वान्न चाध्ययनजीवनः&#x9;006a&lt;br&gt;&#xA;त्रिकर्मा त्रिपरिक्रान्तो मैत्र एष स्मृतो द्विजः&#x9;006c&lt;br&gt;&#xA;षडिमानि तु कर्माणि प्रोवाच भुवनेश्वरः&#x9;007a&lt;br&gt;&#xA;वृत्त्यर्थं ब्राह्मणानां वै शृणु तानि समाहिता&#x9;007c&lt;br&gt;&#xA;यजनं याजनं चैव तथा दानप्रतिग्रहौ&#x9;008a&lt;br&gt;&#xA;अध्यापनमधीतं च षट्कर्मा धर्मभाग्द्विजः&#x9;008c&lt;br&gt;&#xA;नित्यस्वाध्यायता धर्मो धर्मो यज्ञः सनातनः&#x9;009a&lt;br&gt;&#xA;दानं प्रशस्यते चास्य यथाशक्ति यथाविधि&#x9;009c&lt;br&gt;&#xA;अयं तु परमो धर्मः प्रवृत्तः सत्सु नित्यशः&#x9;010a&lt;br&gt;&#xA;गृहस्थता विशुद्धानां धर्मस्य निचयो महान्&#x9;010c&lt;br&gt;&#xA;पञ्चयज्ञविशुद्धात्मा सत्यवागनसूयकः&#x9;011a&lt;br&gt;&#xA;दाता ब्राह्मणसत्कर्ता सुसम्मृष्टनिवेशनः&#x9;011c&lt;br&gt;&#xA;अमानी च सदाजिह्मः स्निग्धवाणीप्रदस्तथा&#x9;012a&lt;br&gt;&#xA;अतिथ्यभ्यागतरतिः शेषान्नकृतभोजनः&#x9;012c&lt;br&gt;&#xA;पाद्यमर्घ्यं यथान्यायमासनं शयनं तथा&#x9;013a&lt;br&gt;&#xA;दीपं प्रतिश्रयं चापि यो ददाति स धार्मिकः&#x9;013c&lt;br&gt;&#xA;प्रातरुत्थाय चाचम्य भोजनेनोपमन्त्र्य च&#x9;014a&lt;br&gt;&#xA;सत्कृत्यानुव्रजेद्यश्च तस्य धर्मः सनातनः&#x9;014c&lt;br&gt;&#xA;सर्वातिथ्यं त्रिवर्गस्य यथाशक्ति दिवानिशम्&#x9;015a&lt;br&gt;&#xA;शूद्रधर्मः समाख्यातस्त्रिवर्णपरिचारणम्&#x9;015c&lt;br&gt;&#xA;प्रवृत्तिलक्षणो धर्मो गृहस्थेषु विधीयते&#x9;016a&lt;br&gt;&#xA;तमहं कीर्तयिष्यामि सर्वभूतहितं शुभम्&#x9;016c&lt;br&gt;&#xA;दातव्यमसकृच्छक्त्या यष्टव्यमसकृत्तथा&#x9;017a&lt;br&gt;&#xA;पुष्टिकर्मविधानं च कर्तव्यं भूतिमिच्छता&#x9;017c&lt;br&gt;&#xA;धर्मेणार्थः समाहार्यो धर्मलब्धं त्रिधा धनम्&#x9;018a&lt;br&gt;&#xA;कर्तव्यं धर्मपरमं मानवेन प्रयत्नतः&#x9;018c&lt;br&gt;&#xA;एकेनांशेन धर्मार्थश्चर्तव्यो भूतिमिच्छता&#x9;019a&lt;br&gt;&#xA;एकेनांशेन कामार्थ एकमंशं विवर्धयेत्&#x9;019c&lt;br&gt;&#xA;निवृत्तिलक्षणस्त्वन्यो धर्मो मोक्ष इति स्मृतः&#x9;020a&lt;br&gt;&#xA;तस्य वृत्तिं प्रवक्ष्यामि शृणु मे देवि तत्त्वतः&#x9;020c&lt;br&gt;&#xA;सर्वभूतदया धर्मो न चैकग्रामवासिता&#x9;021a&lt;br&gt;&#xA;आशापाशविमोक्षश्च शस्यते मोक्षकाङ्क्षिणाम्&#x9;021c&lt;br&gt;&#xA;न कुण्ड्यां नोदके सङ्गो न वाससि न चासने&#x9;022a&lt;br&gt;&#xA;न त्रिदण्डे न शयने नाग्नौ न शरणालये&#x9;022c&lt;br&gt;&#xA;अध्यात्मगतचित्तो यस्तन्मनास्तत्परायणः&#x9;023a&lt;br&gt;&#xA;युक्तो योगं प्रति सदा प्रतिसङ्ख्यानमेव च&#x9;023c&lt;br&gt;&#xA;वृक्षमूलशयो नित्यं शून्यागारनिवेशनः&#x9;024a&lt;br&gt;&#xA;नदीपुलिनशायी च नदीतीररतिश्च यः&#x9;024c&lt;br&gt;&#xA;विमुक्तः सर्वसङ्गेषु स्नेहबन्धेषु च द्विजः&#x9;025a&lt;br&gt;&#xA;आत्मन्येवात्मनो भावं समासज्याटति द्विजः&#x9;025c&lt;br&gt;&#xA;स्थाणुभूतो निराहारो मोक्षदृष्टेन कर्मणा&#x9;026a&lt;br&gt;&#xA;परिव्रजति यो युक्तस्तस्य धर्मः सनातनः&#x9;026c&lt;br&gt;&#xA;न चैकत्र चिरासक्तो न चैकग्रामगोचरः&#x9;027a&lt;br&gt;&#xA;युक्तो ह्यटति निर्मुक्तो न चैकपुलिनेशयः&#x9;027c&lt;br&gt;&#xA;एष मोक्षविदां धर्मो वेदोक्तः सत्पथः सताम्&#x9;028a&lt;br&gt;&#xA;यो मार्गमनुयातीमं पदं तस्य न विद्यते&#x9;028c&lt;br&gt;&#xA;चतुर्विधा भिक्षवस्ते कुटीचरकृतोदकः&#x9;029a&lt;br&gt;&#xA;हंसः परमहंसश्च यो यः पश्चात्स उत्तमः&#x9;029c&lt;br&gt;&#xA;अतः परतरं नास्ति नाधरं न तिरोऽग्रतः&#x9;030a&lt;br&gt;&#xA;अदुःखमसुखं सौम्यमजरामरमव्ययम्&#x9;030c&lt;br&gt;&#xA;उमोवाच&#x9;031&lt;br&gt;&#xA;गार्हस्थ्यो मोक्षधर्मश्च सज्जनाचरितस्त्वया&#x9;031a&lt;br&gt;&#xA;भाषितो मर्त्यलोकस्य मार्गः श्रेयस्करो महान्&#x9;031c&lt;br&gt;&#xA;ऋषिधर्मं तु धर्मज्ञ श्रोतुमिच्छाम्यनुत्तमम्&#x9;032a&lt;br&gt;&#xA;स्पृहा भवति मे नित्यं तपोवननिवासिषु&#x9;032c&lt;br&gt;&#xA;आज्यधूमोद्भवो गन्धो रुणद्धीव तपोवनम्&#x9;033a&lt;br&gt;&#xA;तं दृष्ट्वा मे मनः प्रीतं महेश्वर सदा भवेत्&#x9;033c&lt;br&gt;&#xA;एतं मे संशयं देव मुनिधर्मकृतं विभो&#x9;034a&lt;br&gt;&#xA;सर्वधर्मार्थतत्त्वज्ञ देवदेव वदस्व मे&#x9;034c&lt;br&gt;&#xA;निखिलेन मया पृष्टं महादेव यथातथम्&#x9;034e&lt;br&gt;&#xA;महेश्वर उवाच&#x9;035&lt;br&gt;&#xA;हन्त तेऽहं प्रवक्ष्यामि मुनिधर्ममनुत्तमम्&#x9;035a&lt;br&gt;&#xA;यं कृत्वा मुनयो यान्ति सिद्धिं स्वतपसा शुभे&#x9;035c&lt;br&gt;&#xA;फेनपानामृषीणां यो धर्मो धर्मविदां सदा&#x9;036a&lt;br&gt;&#xA;तं मे शृणु महाभागे धर्मज्ञे धर्ममादितः&#x9;036c&lt;br&gt;&#xA;उञ्छन्ति सततं तस्मिन्ब्राह्मं फेनोत्करं शुभम्&#x9;037a&lt;br&gt;&#xA;अमृतं ब्रह्मणा पीतं मधुरं प्रसृतं दिवि&#x9;037c&lt;br&gt;&#xA;एष तेषां विशुद्धानां फेनपानां तपोधने&#x9;038a&lt;br&gt;&#xA;धर्मचर्याकृतो मार्गो वालखिल्यगणे शृणु&#x9;038c&lt;br&gt;&#xA;वालखिल्यास्तपःसिद्धा मुनयः सूर्यमण्डले&#x9;039a&lt;br&gt;&#xA;उञ्छमुञ्छन्ति धर्मज्ञाः शाकुनीं वृत्तिमास्थिताः&#x9;039c&lt;br&gt;&#xA;मृगनिर्मोकवसनाश्चीरवल्कलवाससः&#x9;040a&lt;br&gt;&#xA;निर्द्वन्द्वाः सत्पथं प्राप्ता वालखिल्यास्तपोधनाः&#x9;040c&lt;br&gt;&#xA;अङ्गुष्ठपर्वमात्रास्ते स्वेष्वङ्गेषु व्यवस्थिताः&#x9;041a&lt;br&gt;&#xA;तपश्चरणमीहन्ते तेषां धर्मफलं महत्&#x9;041c&lt;br&gt;&#xA;ते सुरैः समतां यान्ति सुरकार्यार्थसिद्धये&#x9;042a&lt;br&gt;&#xA;द्योतयन्तो दिशः सर्वास्तपसा दग्धकिल्बिषाः&#x9;042c&lt;br&gt;&#xA;ये त्वन्ये शुद्धमनसो दयाधर्मपरायणाः&#x9;043a&lt;br&gt;&#xA;सन्तश्चक्रचराः पुण्याः सोमलोकचराश्च ये&#x9;043c&lt;br&gt;&#xA;पितृलोकसमीपस्थास्त उञ्छन्ति यथाविधि&#x9;044a&lt;br&gt;&#xA;सम्प्रक्षालाश्मकुट्टाश्च दन्तोलूखलिनस्तथा&#x9;044c&lt;br&gt;&#xA;सोमपानां च देवानामूष्मपाणां तथैव च&#x9;045a&lt;br&gt;&#xA;उञ्छन्ति ये समीपस्थाः स्वभावनियतेन्द्रियाः&#x9;045c&lt;br&gt;&#xA;तेषामग्निपरिष्यन्दः पितृदेवार्चनं तथा&#x9;046a&lt;br&gt;&#xA;यज्ञानां चापि पञ्चानां यजनं धर्म उच्यते&#x9;046c&lt;br&gt;&#xA;एष चक्रचरैर्देवि देवलोकचरैर्द्विजैः&#x9;047a&lt;br&gt;&#xA;ऋषिधर्मः सदा चीर्णो योऽन्यस्तमपि मे शृणु&#x9;047c&lt;br&gt;&#xA;सर्वेष्वेवर्षिधर्मेषु जेय आत्मा जितेन्द्रियः&#x9;048a&lt;br&gt;&#xA;कामक्रोधौ ततः पश्चाज्जेतव्याविति मे मतिः&#x9;048c&lt;br&gt;&#xA;अग्निहोत्रपरिस्पन्दो धर्मरात्रिसमासनम्&#x9;049a&lt;br&gt;&#xA;सोमयज्ञाभ्यनुज्ञानं पञ्चमी यज्ञदक्षिणा&#x9;049c&lt;br&gt;&#xA;नित्यं यज्ञक्रिया धर्मः पितृदेवार्चने रतिः&#x9;050a&lt;br&gt;&#xA;सर्वातिथ्यं च कर्तव्यमन्नेनोञ्छार्जितेन वै&#x9;050c&lt;br&gt;&#xA;निवृत्तिरुपभोगस्य गोरसानां च वै रतिः&#x9;051a&lt;br&gt;&#xA;स्थण्डिले शयनं योगः शाकपर्णनिषेवणम्&#x9;051c&lt;br&gt;&#xA;फलमूलाशनं वायुरापः शैवलभक्षणम्&#x9;052a&lt;br&gt;&#xA;ऋषीणां नियमा ह्येते यैर्जयन्त्यजितां गतिम्&#x9;052c&lt;br&gt;&#xA;विधूमे न्यस्तमुसले व्यङ्गारे भुक्तवज्जने&#x9;053a&lt;br&gt;&#xA;अतीतपात्रसञ्चारे काले विगतभैक्षके&#x9;053c&lt;br&gt;&#xA;अतिथिं काङ्क्षमाणो वै शेषान्नकृतभोजनः&#x9;054a&lt;br&gt;&#xA;सत्यधर्मरतिः क्षान्तो मुनिधर्मेण युज्यते&#x9;054c&lt;br&gt;&#xA;न स्तम्भी न च मानी यो न प्रमत्तो न विस्मितः&#x9;055a&lt;br&gt;&#xA;मित्रामित्रसमो मैत्रो यः स धर्मविदुत्तमः&#x9;055c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/130/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/130/</guid>
      <description>&lt;p&gt;उमोवाच&#x9;001&lt;br&gt;&#xA;देशेषु रमणीयेषु गिरीणां निर्झरेषु च&#x9;001a&lt;br&gt;&#xA;स्रवन्तीनां च कुञ्जेषु पर्वतोपवनेषु च&#x9;001c&lt;br&gt;&#xA;देशेषु च विचित्रेषु फलवत्सु समाहिताः&#x9;002a&lt;br&gt;&#xA;मूलवत्सु च देशेषु वसन्ति नियतव्रताः&#x9;002c&lt;br&gt;&#xA;तेषामपि विधिं पुण्यं श्रोतुमिच्छामि शङ्कर&#x9;003a&lt;br&gt;&#xA;वानप्रस्थेषु देवेश स्वशरीरोपजीविषु&#x9;003c&lt;br&gt;&#xA;महेश्वर उवाच&#x9;004&lt;br&gt;&#xA;वानप्रस्थेषु यो धर्मस्तं मे शृणु समाहिता&#x9;004a&lt;br&gt;&#xA;श्रुत्वा चैकमना देवि धर्मबुद्धिपरा भव&#x9;004c&lt;br&gt;&#xA;संसिद्धैर्नियतैः सद्भिर्वनवासमुपागतैः&#x9;005a&lt;br&gt;&#xA;वानप्रस्थैरिदं कर्म कर्तव्यं शृणु यादृशम्&#x9;005c&lt;br&gt;&#xA;त्रिकालमभिषेकार्थः पितृदेवार्चनं क्रिया&#x9;006a&lt;br&gt;&#xA;अग्निहोत्रपरिस्पन्द इष्टिहोमविधिस्तथा&#x9;006c&lt;br&gt;&#xA;नीवारग्रहणं चैव फलमूलनिषेवणम्&#x9;007a&lt;br&gt;&#xA;इङ्गुदैरण्डतैलानां स्नेहार्थं च निषेवणम्&#x9;007c&lt;br&gt;&#xA;योगचर्याकृतैः सिद्धैः कामक्रोधविवर्जनम्&#x9;008a&lt;br&gt;&#xA;वीरशय्यामुपासद्भिर्वीरस्थानोपसेविभिः&#x9;008c&lt;br&gt;&#xA;युक्तैर्योगवहैः सद्भिर्ग्रीष्मे पञ्चतपैस्तथा&#x9;009a&lt;br&gt;&#xA;मण्डूकयोगनियतैर्यथान्यायनिषेविभिः&#x9;009c&lt;br&gt;&#xA;वीरासनगतैर्नित्यं स्थण्डिले शयनैस्तथा&#x9;010a&lt;br&gt;&#xA;शीतयोगोऽग्नियोगश्च चर्तव्यो धर्मबुद्धिभिः&#x9;010c&lt;br&gt;&#xA;अब्भक्षैर्वायुभक्षैश्च शैवालोत्तरभोजनैः&#x9;011a&lt;br&gt;&#xA;अश्मकुट्टैस्तथा दान्तैः सम्प्रक्षालैस्तथापरैः&#x9;011c&lt;br&gt;&#xA;चीरवल्कलसंवीतैर्मृगचर्मनिवासिभिः&#x9;012a&lt;br&gt;&#xA;कार्या यात्रा यथाकालं यथाधर्मं यथाविधि&#x9;012c&lt;br&gt;&#xA;वननित्यैर्वनचरैर्वनपैर्वनगोचरैः&#x9;013a&lt;br&gt;&#xA;वनं गुरुमिवासाद्य वस्तव्यं वनजीविभिः&#x9;013c&lt;br&gt;&#xA;तेषां होमक्रिया धर्मः पञ्चयज्ञनिषेवणम्&#x9;014a&lt;br&gt;&#xA;नागपञ्चमयज्ञस्य वेदोक्तस्यानुपालनम्&#x9;014c&lt;br&gt;&#xA;अष्टमीयज्ञपरता चातुर्मास्यनिषेवणम्&#x9;015a&lt;br&gt;&#xA;पौर्णमास्यां तु यो यज्ञो नित्ययज्ञस्तथैव च&#x9;015c&lt;br&gt;&#xA;विमुक्ता दारसंयोगैर्विमुक्ताः सर्वसङ्करैः&#x9;016a&lt;br&gt;&#xA;विमुक्ताः सर्वपापैश्च चरन्ति मुनयो वने&#x9;016c&lt;br&gt;&#xA;स्रुग्भाण्डपरमा नित्यं त्रेताग्निशरणाः सदा&#x9;017a&lt;br&gt;&#xA;सन्तः सत्पथनित्या ये ते यान्ति परमां गतिम्&#x9;017c&lt;br&gt;&#xA;ब्रह्मलोकं महापुण्यं सोमलोकं च शाश्वतम्&#x9;018a&lt;br&gt;&#xA;गच्छन्ति मुनयः सिद्धा ऋषिधर्मव्यपाश्रयात्&#x9;018c&lt;br&gt;&#xA;एष धर्मो मया देवि वानप्रस्थाश्रितः शुभः&#x9;019a&lt;br&gt;&#xA;विस्तरेणार्थसम्पन्नो यथास्थूलमुदाहृतः&#x9;019c&lt;br&gt;&#xA;उमोवाच&#x9;020&lt;br&gt;&#xA;भगवन्देवदेवेश सर्वभूतनमस्कृत&#x9;020a&lt;br&gt;&#xA;यो धर्मो मुनिसङ्घस्य सिद्धिवादेषु तं वद&#x9;020c&lt;br&gt;&#xA;सिद्धिवादेषु संसिद्धास्तथा वननिवासिनः&#x9;021a&lt;br&gt;&#xA;स्वैरिणो दारसंयुक्तास्तेषां धर्मः कथं स्मृतः&#x9;021c&lt;br&gt;&#xA;महेश्वर उवाच&#x9;022&lt;br&gt;&#xA;स्वैरिणस्तापसा देवि सर्वे दारविहारिणः&#x9;022a&lt;br&gt;&#xA;तेषां मौण्ड्यं कषायश्च वासरात्रिश्च कारणम्&#x9;022c&lt;br&gt;&#xA;त्रिकालमभिषेकश्च होत्रं त्वृषिकृतं महत्&#x9;023a&lt;br&gt;&#xA;समाधिः सत्पथस्थानं यथोदितनिषेवणम्&#x9;023c&lt;br&gt;&#xA;ये च ते पूर्वकथिता धर्मा वननिवासिनाम्&#x9;024a&lt;br&gt;&#xA;यदि सेवन्ति धर्मांस्तानाप्नुवन्ति तपःफलम्&#x9;024c&lt;br&gt;&#xA;ये च दम्पतिधर्माणः स्वदारनियतेन्द्रियाः&#x9;025a&lt;br&gt;&#xA;चरन्ति विधिदृष्टं तदृतुकालाभिगामिनः&#x9;025c&lt;br&gt;&#xA;तेषामृषिकृतो धर्मो धर्मिणामुपपद्यते&#x9;026a&lt;br&gt;&#xA;न कामकारात्कामोऽन्यः संसेव्यो धर्मदर्शिभिः&#x9;026c&lt;br&gt;&#xA;सर्वभूतेषु यः सम्यग्ददात्यभयदक्षिणाम्&#x9;027a&lt;br&gt;&#xA;हिंसारोषविमुक्तात्मा स वै धर्मेण युज्यते&#x9;027c&lt;br&gt;&#xA;सर्वभूतानुकम्पी यः सर्वभूतार्जवव्रतः&#x9;028a&lt;br&gt;&#xA;सर्वभूतात्मभूतश्च स वै धर्मेण युज्यते&#x9;028c&lt;br&gt;&#xA;सर्ववेदेषु वा स्नानं सर्वभूतेषु चार्जवम्&#x9;029a&lt;br&gt;&#xA;उभे एते समे स्यातामार्जवं वा विशिष्यते&#x9;029c&lt;br&gt;&#xA;आर्जवं धर्म इत्याहुरधर्मो जिह्म उच्यते&#x9;030a&lt;br&gt;&#xA;आर्जवेनेह संयुक्तो नरो धर्मेण युज्यते&#x9;030c&lt;br&gt;&#xA;आर्जवो भुवने नित्यं वसत्यमरसन्निधौ&#x9;031a&lt;br&gt;&#xA;तस्मादार्जवनित्यः स्याद्य इच्छेद्धर्ममात्मनः&#x9;031c&lt;br&gt;&#xA;क्षान्तो दान्तो जितक्रोधो धर्मभूतोऽविहिंसकः&#x9;032a&lt;br&gt;&#xA;धर्मे रतमना नित्यं नरो धर्मेण युज्यते&#x9;032c&lt;br&gt;&#xA;व्यपेततन्द्रो धर्मात्मा शक्या सत्पथमाश्रितः&#x9;033a&lt;br&gt;&#xA;चारित्रपरमो बुद्धो ब्रह्मभूयाय कल्पते&#x9;033c&lt;br&gt;&#xA;उमोवाच&#x9;034&lt;br&gt;&#xA;आश्रमाभिरता देव तापसा ये तपोधनाः&#x9;034a&lt;br&gt;&#xA;दीप्तिमन्तः कया चैव चर्ययाथ भवन्ति ते&#x9;034c&lt;br&gt;&#xA;राजानो राजपुत्राश्च निर्धना वा महाधनाः&#x9;035a&lt;br&gt;&#xA;कर्मणा केन भगवन्प्राप्नुवन्ति महाफलम्&#x9;035c&lt;br&gt;&#xA;नित्यं स्थानमुपागम्य दिव्यचन्दनरूषिताः&#x9;036a&lt;br&gt;&#xA;केन वा कर्मणा देव भवन्ति वनगोचराः&#x9;036c&lt;br&gt;&#xA;एतं मे संशयं देव तपश्चर्यागतं शुभम्&#x9;037a&lt;br&gt;&#xA;शंस सर्वमशेषेण त्र्यक्ष त्रिपुरनाशन&#x9;037c&lt;br&gt;&#xA;महेश्वर उवाच&#x9;038&lt;br&gt;&#xA;उपवासव्रतैर्दान्ता अहिंस्राः सत्यवादिनः&#x9;038a&lt;br&gt;&#xA;संसिद्धाः प्रेत्य गन्धर्वैः सह मोदन्त्यनामयाः&#x9;038c&lt;br&gt;&#xA;मण्डूकयोगशयनो यथास्थानं यथाविधि&#x9;039a&lt;br&gt;&#xA;दीक्षां चरति धर्मात्मा स नागैः सह मोदते&#x9;039c&lt;br&gt;&#xA;शष्पं मृगमुखोत्सृष्टं यो मृगैः सह सेवते&#x9;040a&lt;br&gt;&#xA;दीक्षितो वै मुदा युक्तः स गच्छत्यमरावतीम्&#x9;040c&lt;br&gt;&#xA;शैवालं शीर्णपर्णं वा तद्व्रतो यो निषेवते&#x9;041a&lt;br&gt;&#xA;शीतयोगवहो नित्यं स गच्छेत्परमां गतिम्&#x9;041c&lt;br&gt;&#xA;वायुभक्षोऽम्बुभक्षो वा फलमूलाशनोऽपि वा&#x9;042a&lt;br&gt;&#xA;यक्षेष्वैश्वर्यमाधाय मोदतेऽप्सरसां गणैः&#x9;042c&lt;br&gt;&#xA;अग्नियोगवहो ग्रीष्मे विधिदृष्टेन कर्मणा&#x9;043a&lt;br&gt;&#xA;चीर्त्वा द्वादश वर्षाणि राजा भवति पार्थिवः&#x9;043c&lt;br&gt;&#xA;आहारनियमं कृत्वा मुनिर्द्वादशवार्षिकम्&#x9;044a&lt;br&gt;&#xA;मरुं संसाध्य यत्नेन राजा भवति पार्थिवः&#x9;044c&lt;br&gt;&#xA;स्थण्डिले शुद्धमाकाशं परिगृह्य समन्ततः&#x9;045a&lt;br&gt;&#xA;प्रविश्य च मुदा युक्तो दीक्षां द्वादशवार्षिकीम्&#x9;045c&lt;br&gt;&#xA;स्थण्डिलस्य फलान्याहुर्यानानि शयनानि च&#x9;046a&lt;br&gt;&#xA;गृहाणि च महार्हाणि चन्द्रशुभ्राणि भामिनि&#x9;046c&lt;br&gt;&#xA;आत्मानमुपजीवन्यो नियतो नियताशनः&#x9;047a&lt;br&gt;&#xA;देहं वानशने त्यक्त्वा स स्वर्गं समुपाश्नुते&#x9;047c&lt;br&gt;&#xA;आत्मानमुपजीवन्यो दीक्षां द्वादशवार्षिकीम्&#x9;048a&lt;br&gt;&#xA;त्यक्त्वा महार्णवे देहं वारुणं लोकमश्नुते&#x9;048c&lt;br&gt;&#xA;आत्मानमुपजीवन्यो दीक्षां द्वादशवार्षिकीम्&#x9;049a&lt;br&gt;&#xA;अश्मना चरणौ भित्त्वा गुह्यकेषु स मोदते&#x9;049c&lt;br&gt;&#xA;साधयित्वात्मनात्मानं निर्द्वन्द्वो निष्परिग्रहः&#x9;050a&lt;br&gt;&#xA;चीर्त्वा द्वादश वर्षाणि दीक्षामेकां मनोगताम्&#x9;050c&lt;br&gt;&#xA;स्वर्गलोकमवाप्नोति देवैश्च सह मोदते&#x9;050e&lt;br&gt;&#xA;आत्मानमुपजीवन्यो दीक्षां द्वादशवार्षिकीम्&#x9;051a&lt;br&gt;&#xA;हुत्वाग्नौ देहमुत्सृज्य वह्निलोके महीयते&#x9;051c&lt;br&gt;&#xA;यस्तु देवि यथान्यायं दीक्षितो नियतो द्विजः&#x9;052a&lt;br&gt;&#xA;आत्मन्यात्मानमाधाय निर्द्वन्द्वो निष्परिग्रहः&#x9;052c&lt;br&gt;&#xA;चीर्त्वा द्वादश वर्षाणि दीक्षामेकां मनोगताम्&#x9;053a&lt;br&gt;&#xA;अरणीसहितं स्कन्धे बद्ध्वा गच्छत्यनावृतः&#x9;053c&lt;br&gt;&#xA;वीराध्वानमना नित्यं वीरासनरतस्तथा&#x9;054a&lt;br&gt;&#xA;वीरस्थायी च सततं स वीरगतिमाप्नुयात्&#x9;054c&lt;br&gt;&#xA;स शक्रलोकगो नित्यं सर्वकामपुरस्कृतः&#x9;055a&lt;br&gt;&#xA;दिव्यपुष्पसमाकीर्णो दिव्यचन्दनभूषितः&#x9;055c&lt;br&gt;&#xA;सुखं वसति धर्मात्मा दिवि देवगणैः सह&#x9;055e&lt;br&gt;&#xA;वीरलोकगतो वीरो वीरयोगवहः सदा&#x9;056a&lt;br&gt;&#xA;सत्त्वस्थः सर्वमुत्सृज्य दीक्षितो नियतः शुचिः&#x9;056c&lt;br&gt;&#xA;वीराध्वानं प्रपद्येद्यस्तस्य लोकाः सनातनाः&#x9;056e&lt;br&gt;&#xA;कामगेन विमानेन स वै चरति च्छन्दतः&#x9;057a&lt;br&gt;&#xA;शक्रलोकगतः श्रीमान्मोदते च निरामयः&#x9;057c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/131/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/131/</guid>
      <description>&lt;p&gt;उमोवाच&#x9;001&lt;br&gt;&#xA;भगवन्भगनेत्रघ्न पूष्णो दशनपातन&#x9;001a&lt;br&gt;&#xA;दक्षक्रतुहर त्र्यक्ष संशयो मे महानयम्&#x9;001c&lt;br&gt;&#xA;चातुर्वर्ण्यं भगवता पूर्वं सृष्टं स्वयम्भुवा&#x9;002a&lt;br&gt;&#xA;केन कर्मविपाकेन वैश्यो गच्छति शूद्रताम्&#x9;002c&lt;br&gt;&#xA;वैश्यो वा क्षत्रियः केन द्विजो वा क्षत्रियो भवेत्&#x9;003a&lt;br&gt;&#xA;प्रतिलोमः कथं देव शक्यो धर्मो निषेवितुम्&#x9;003c&lt;br&gt;&#xA;केन वा कर्मणा विप्रः शूद्रयोनौ प्रजायते&#x9;004a&lt;br&gt;&#xA;क्षत्रियः शूद्रतामेति केन वा कर्मणा विभो&#x9;004c&lt;br&gt;&#xA;एतं मे संशयं देव वद भूतपतेऽनघ&#x9;005a&lt;br&gt;&#xA;त्रयो वर्णाः प्रकृत्येह कथं ब्राह्मण्यमाप्नुयुः&#x9;005c&lt;br&gt;&#xA;महेश्वर उवाच&#x9;006&lt;br&gt;&#xA;ब्राह्मण्यं देवि दुष्प्रापं निसर्गाद्ब्राह्मणः शुभे&#x9;006a&lt;br&gt;&#xA;क्षत्रियो वैश्यशूद्रौ वा निसर्गादिति मे मतिः&#x9;006c&lt;br&gt;&#xA;कर्मणा दुष्कृतेनेह स्थानाद्भ्रश्यति वै द्विजः&#x9;007a&lt;br&gt;&#xA;ज्येष्ठं वर्णमनुप्राप्य तस्माद्रक्षेत वै द्विजः&#x9;007c&lt;br&gt;&#xA;स्थितो ब्राह्मणधर्मेण ब्राह्मण्यमुपजीवति&#x9;008a&lt;br&gt;&#xA;क्षत्रियो वाथ वैश्यो वा ब्रह्मभूयाय गच्छति&#x9;008c&lt;br&gt;&#xA;यस्तु विप्रत्वमुत्सृज्य क्षात्रं धर्मं निषेवते&#x9;009a&lt;br&gt;&#xA;ब्राह्मण्यात्स परिभ्रष्टः क्षत्रयोनौ प्रजायते&#x9;009c&lt;br&gt;&#xA;वैश्यकर्म च यो विप्रो लोभमोहव्यपाश्रयः&#x9;010a&lt;br&gt;&#xA;ब्राह्मण्यं दुर्लभं प्राप्य करोत्यल्पमतिः सदा&#x9;010c&lt;br&gt;&#xA;स द्विजो वैश्यतामेति वैश्यो वा शूद्रतामियात्&#x9;011a&lt;br&gt;&#xA;स्वधर्मात्प्रच्युतो विप्रस्ततः शूद्रत्वमाप्नुते&#x9;011c&lt;br&gt;&#xA;तत्रासौ निरयं प्राप्तो वर्णभ्रष्टो बहिष्कृतः&#x9;012a&lt;br&gt;&#xA;ब्रह्मलोकपरिभ्रष्टः शूद्रः समुपजायते&#x9;012c&lt;br&gt;&#xA;क्षत्रियो वा महाभागे वैश्यो वा धर्मचारिणि&#x9;013a&lt;br&gt;&#xA;स्वानि कर्माण्यपाहाय शूद्रकर्माणि सेवते&#x9;013c&lt;br&gt;&#xA;स्वस्थानात्स परिभ्रष्टो वर्णसङ्करतां गतः&#x9;014a&lt;br&gt;&#xA;ब्राह्मणः क्षत्रियो वैश्यः शूद्रत्वं याति तादृशः&#x9;014c&lt;br&gt;&#xA;यस्तु शुद्धः स्वधर्मेण ज्ञानविज्ञानवाञ्शुचिः&#x9;015a&lt;br&gt;&#xA;धर्मज्ञो धर्मनिरतः स धर्मफलमश्नुते&#x9;015c&lt;br&gt;&#xA;इदं चैवापरं देवि ब्रह्मणा समुदीरितम्&#x9;016a&lt;br&gt;&#xA;अध्यात्मं नैष्ठिकं सद्भिर्धर्मकामैर्निषेव्यते&#x9;016c&lt;br&gt;&#xA;उग्रान्नं गर्हितं देवि गणान्नं श्राद्धसूतकम्&#x9;017a&lt;br&gt;&#xA;घुष्टान्नं नैव भोक्तव्यं शूद्रान्नं नैव कर्हिचित्&#x9;017c&lt;br&gt;&#xA;शूद्रान्नं गर्हितं देवि देवदेवैर्महात्मभिः&#x9;018a&lt;br&gt;&#xA;पितामहमुखोत्सृष्टं प्रमाणमिति मे मतिः&#x9;018c&lt;br&gt;&#xA;शूद्रान्नेनावशेषेण जठरे यो म्रियेत वै&#x9;019a&lt;br&gt;&#xA;आहिताग्निस्तथा यज्वा स शूद्रगतिभाग्भवेत्&#x9;019c&lt;br&gt;&#xA;तेन शूद्रान्नशेषेण ब्रह्मस्थानादपाकृतः&#x9;020a&lt;br&gt;&#xA;ब्राह्मणः शूद्रतामेति नास्ति तत्र विचारणा&#x9;020c&lt;br&gt;&#xA;यस्यान्नेनावशेषेण जठरे यो म्रियेत वै&#x9;021a&lt;br&gt;&#xA;तां तां योनिं व्रजेद्विप्रो यस्यान्नमुपजीवति&#x9;021c&lt;br&gt;&#xA;ब्राह्मणत्वं शुभं प्राप्य दुर्लभं योऽवमन्यते&#x9;022a&lt;br&gt;&#xA;अभोज्यान्नानि चाश्नाति स द्विजत्वात्पतेत वै&#x9;022c&lt;br&gt;&#xA;सुरापो ब्रह्महा क्षुद्रश्चौरो भग्नव्रतोऽशुचिः&#x9;023a&lt;br&gt;&#xA;स्वाध्यायवर्जितः पापो लुब्धो नैकृतिकः शठः&#x9;023c&lt;br&gt;&#xA;अव्रती वृषलीभर्ता कुण्डाशी सोमविक्रयी&#x9;024a&lt;br&gt;&#xA;निहीनसेवी विप्रो हि पतति ब्रह्मयोनितः&#x9;024c&lt;br&gt;&#xA;गुरुतल्पी गुरुद्वेषी गुरुकुत्सारतिश्च यः&#x9;025a&lt;br&gt;&#xA;ब्रह्मद्विट्चापि पतति ब्राह्मणो ब्रह्मयोनितः&#x9;025c&lt;br&gt;&#xA;एभिस्तु कर्मभिर्देवि शुभैराचरितैस्तथा&#x9;026a&lt;br&gt;&#xA;शूद्रो ब्राह्मणतां गच्छेद्वैश्यः क्षत्रियतां व्रजेत्&#x9;026c&lt;br&gt;&#xA;शूद्रकर्माणि सर्वाणि यथान्यायं यथाविधि&#x9;027a&lt;br&gt;&#xA;शुश्रूषां परिचर्यां च ज्येष्ठे वर्णे प्रयत्नतः&#x9;027c&lt;br&gt;&#xA;कुर्यादविमनाः शूद्रः सततं सत्पथे स्थितः&#x9;027e&lt;br&gt;&#xA;दैवतद्विजसत्कर्ता सर्वातिथ्यकृतव्रतः&#x9;028a&lt;br&gt;&#xA;ऋतुकालाभिगामी च नियतो नियताशनः&#x9;028c&lt;br&gt;&#xA;चौक्षश्चौक्षजनान्वेषी शेषान्नकृतभोजनः&#x9;029a&lt;br&gt;&#xA;वृथामांसान्यभुञ्जानः शूद्रो वैश्यत्वमृच्छति&#x9;029c&lt;br&gt;&#xA;ऋतवागनहंवादी निर्द्वन्द्वः शमकोविदः&#x9;030a&lt;br&gt;&#xA;यजते नित्ययज्ञैश्च स्वाध्यायपरमः शुचिः&#x9;030c&lt;br&gt;&#xA;दान्तो ब्राह्मणसत्कर्ता सर्ववर्णबुभूषकः&#x9;031a&lt;br&gt;&#xA;गृहस्थव्रतमातिष्ठन्द्विकालकृतभोजनः&#x9;031c&lt;br&gt;&#xA;शेषाशी विजिताहारो निष्कामो निरहंवदः&#x9;032a&lt;br&gt;&#xA;अग्निहोत्रमुपासंश्च जुह्वानश्च यथाविधि&#x9;032c&lt;br&gt;&#xA;सर्वातिथ्यमुपातिष्ठञ्शेषान्नकृतभोजनः&#x9;033a&lt;br&gt;&#xA;त्रेताग्निमन्त्रविहितो वैश्यो भवति वै यदि&#x9;033c&lt;br&gt;&#xA;स वैश्यः क्षत्रियकुले शुचौ महति जायते&#x9;033e&lt;br&gt;&#xA;स वैश्यः क्षत्रियो जातो जन्मप्रभृति संस्कृतः&#x9;034a&lt;br&gt;&#xA;उपनीतो व्रतपरो द्विजो भवति सत्कृतः&#x9;034c&lt;br&gt;&#xA;ददाति यजते यज्ञैः संस्कृतैराप्तदक्षिणैः&#x9;035a&lt;br&gt;&#xA;अधीते स्वर्गमन्विच्छंस्त्रेताग्निशरणः सदा&#x9;035c&lt;br&gt;&#xA;आर्तहस्तप्रदो नित्यं प्रजा धर्मेण पालयन्&#x9;036a&lt;br&gt;&#xA;सत्यः सत्यानि कुरुते नित्यं यः सुखदर्शनः&#x9;036c&lt;br&gt;&#xA;धर्मदण्डो न निर्दण्डो धर्मकार्यानुशासकः&#x9;037a&lt;br&gt;&#xA;यन्त्रितः कार्यकरणे षड्भागकृतलक्षणः&#x9;037c&lt;br&gt;&#xA;ग्राम्यधर्मान्न सेवेत स्वच्छन्देनार्थकोविदः&#x9;038a&lt;br&gt;&#xA;ऋतुकाले तु धर्मात्मा पत्नीं सेवेत नित्यदा&#x9;038c&lt;br&gt;&#xA;सर्वोपवासी नियतः स्वाध्यायपरमः शुचिः&#x9;039a&lt;br&gt;&#xA;बर्हिष्कान्तरिते नित्यं शयानोऽग्निगृहे सदा&#x9;039c&lt;br&gt;&#xA;सर्वातिथ्यं त्रिवर्गस्य कुर्वाणः सुमनाः सदा&#x9;040a&lt;br&gt;&#xA;शूद्राणां चान्नकामानां नित्यं सिद्धमिति ब्रुवन्&#x9;040c&lt;br&gt;&#xA;स्वार्थाद्वा यदि वा कामान्न किञ्चिदुपलक्षयेत्&#x9;041a&lt;br&gt;&#xA;पितृदेवातिथिकृते साधनं कुरुते च यः&#x9;041c&lt;br&gt;&#xA;स्ववेश्मनि यथान्यायमुपास्ते भैक्षमेव च&#x9;042a&lt;br&gt;&#xA;त्रिकालमग्निहोत्रं च जुह्वानो वै यथाविधि&#x9;042c&lt;br&gt;&#xA;गोब्राह्मणहितार्थाय रणे चाभिमुखो हतः&#x9;043a&lt;br&gt;&#xA;त्रेताग्निमन्त्रपूतं वा समाविश्य द्विजो भवेत्&#x9;043c&lt;br&gt;&#xA;ज्ञानविज्ञानसम्पन्नः संस्कृतो वेदपारगः&#x9;044a&lt;br&gt;&#xA;विप्रो भवति धर्मात्मा क्षत्रियः स्वेन कर्मणा&#x9;044c&lt;br&gt;&#xA;एतैः कर्मफलैर्देवि न्यूनजातिकुलोद्भवः&#x9;045a&lt;br&gt;&#xA;शूद्रोऽप्यागमसम्पन्नो द्विजो भवति संस्कृतः&#x9;045c&lt;br&gt;&#xA;ब्राह्मणो वाप्यसद्वृत्तः सर्वसङ्करभोजनः&#x9;046a&lt;br&gt;&#xA;ब्राह्मण्यं पुण्यमुत्सृज्य शूद्रो भवति तादृशः&#x9;046c&lt;br&gt;&#xA;कर्मभिः शुचिभिर्देवि शुद्धात्मा विजितेन्द्रियः&#x9;047a&lt;br&gt;&#xA;शूद्रोऽपि द्विजवत्सेव्य इति ब्रह्माब्रवीत्स्वयम्&#x9;047c&lt;br&gt;&#xA;स्वभावकर्म च शुभं यत्र शूद्रेऽपि तिष्ठति&#x9;048a&lt;br&gt;&#xA;विशुद्धः स द्विजातिर्वै विज्ञेय इति मे मतिः&#x9;048c&lt;br&gt;&#xA;न योनिर्नापि संस्कारो न श्रुतं न च सन्नतिः&#x9;049a&lt;br&gt;&#xA;कारणानि द्विजत्वस्य वृत्तमेव तु कारणम्&#x9;049c&lt;br&gt;&#xA;सर्वोऽयं ब्राह्मणो लोके वृत्तेन तु विधीयते&#x9;050a&lt;br&gt;&#xA;वृत्ते स्थितश्च सुश्रोणि ब्राह्मणत्वं निगच्छति&#x9;050c&lt;br&gt;&#xA;ब्राह्मः स्वभावः कल्याणि समः सर्वत्र मे मतिः&#x9;051a&lt;br&gt;&#xA;निर्गुणं निर्मलं ब्रह्म यत्र तिष्ठति स द्विजः&#x9;051c&lt;br&gt;&#xA;एते योनिफला देवि स्थानभागनिदर्शकाः&#x9;052a&lt;br&gt;&#xA;स्वयं च वरदेनोक्ता ब्रह्मणा सृजता प्रजाः&#x9;052c&lt;br&gt;&#xA;ब्राह्मणो हि महत्क्षेत्रं लोके चरति पादवत्&#x9;053a&lt;br&gt;&#xA;यत्तत्र बीजं वपति सा कृषिः पारलौकिकी&#x9;053c&lt;br&gt;&#xA;मिताशिना सदा भाव्यं सत्पथालम्बिना सदा&#x9;054a&lt;br&gt;&#xA;ब्राह्ममार्गमतिक्रम्य वर्तितव्यं बुभूषता&#x9;054c&lt;br&gt;&#xA;संहिताध्यायिना भाव्यं गृहे वै गृहमेधिना&#x9;055a&lt;br&gt;&#xA;नित्यं स्वाध्याययुक्तेन दानाध्ययनजीविना&#x9;055c&lt;br&gt;&#xA;एवम्भूतो हि यो विप्रः सततं सत्पथे स्थितः&#x9;056a&lt;br&gt;&#xA;आहिताग्निरधीयानो ब्रह्मभूयाय कल्पते&#x9;056c&lt;br&gt;&#xA;ब्राह्मण्यमेव सम्प्राप्य रक्षितव्यं यतात्मभिः&#x9;057a&lt;br&gt;&#xA;योनिप्रतिग्रहादानैः कर्मभिश्च शुचिस्मिते&#x9;057c&lt;br&gt;&#xA;एतत्ते सर्वमाख्यातं यथा शूद्रो भवेद्द्विजः&#x9;058a&lt;br&gt;&#xA;ब्राह्मणो वा च्युतो धर्माद्यथा शूद्रत्वमाप्नुते&#x9;058c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/132/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/132/</guid>
      <description>&lt;p&gt;उमोवाच&#x9;001&lt;br&gt;&#xA;भगवन्सर्वभूतेश सुरासुरनमस्कृत&#x9;001a&lt;br&gt;&#xA;धर्माधर्मे नृणां देव ब्रूहि मे संशयं विभो&#x9;001c&lt;br&gt;&#xA;कर्मणा मनसा वाचा त्रिविधं हि नरः सदा&#x9;002a&lt;br&gt;&#xA;बध्यते बन्धनैः पाशैर्मुच्यतेऽप्यथ वा पुनः&#x9;002c&lt;br&gt;&#xA;केन शीलेन वा देव कर्मणा कीदृशेन वा&#x9;003a&lt;br&gt;&#xA;समाचारैर्गुणैर्वाक्यैः स्वर्गं यान्तीह मानवाः&#x9;003c&lt;br&gt;&#xA;महेश्वर उवाच&#x9;004&lt;br&gt;&#xA;देवि धर्मार्थतत्त्वज्ञे सत्यनित्ये दमे रते&#x9;004a&lt;br&gt;&#xA;सर्वप्राणिहितः प्रश्नः श्रूयतां बुद्धिवर्धनः&#x9;004c&lt;br&gt;&#xA;सत्यधर्मरताः सन्तः सर्वलिप्साविवर्जिताः&#x9;005a&lt;br&gt;&#xA;नाधर्मेण न धर्मेण बध्यन्ते छिन्नसंशयाः&#x9;005c&lt;br&gt;&#xA;प्रलयोत्पत्तितत्त्वज्ञाः सर्वज्ञाः समदर्शिनः&#x9;006a&lt;br&gt;&#xA;वीतरागा विमुच्यन्ते पुरुषाः सर्वबन्धनैः&#x9;006c&lt;br&gt;&#xA;कर्मणा मनसा वाचा ये न हिंसन्ति किञ्चन&#x9;007a&lt;br&gt;&#xA;ये न सज्जन्ति कस्मिंश्चिद्बध्यन्ते ते न कर्मभिः&#x9;007c&lt;br&gt;&#xA;प्राणातिपाताद्विरताः शीलवन्तो दयान्विताः&#x9;008a&lt;br&gt;&#xA;तुल्यद्वेष्यप्रिया दान्ता मुच्यन्ते कर्मबन्धनैः&#x9;008c&lt;br&gt;&#xA;सर्वभूतदयावन्तो विश्वास्याः सर्वजन्तुषु&#x9;009a&lt;br&gt;&#xA;त्यक्तहिंसासमाचारास्ते नराः स्वर्गगामिनः&#x9;009c&lt;br&gt;&#xA;परस्वे निर्ममा नित्यं परदारविवर्जकाः&#x9;010a&lt;br&gt;&#xA;धर्मलब्धार्थभोक्तारस्ते नराः स्वर्गगामिनः&#x9;010c&lt;br&gt;&#xA;मातृवत्स्वसृवच्चैव नित्यं दुहितृवच्च ये&#x9;011a&lt;br&gt;&#xA;परदारेषु वर्तन्ते ते नराः स्वर्गगामिनः&#x9;011c&lt;br&gt;&#xA;स्तैन्यान्निवृत्ताः सततं सन्तुष्टाः स्वधनेन च&#x9;012a&lt;br&gt;&#xA;स्वभाग्यान्युपजीवन्ति ते नराः स्वर्गगामिनः&#x9;012c&lt;br&gt;&#xA;स्वदारनिरता ये च ऋतुकालाभिगामिनः&#x9;013a&lt;br&gt;&#xA;अग्राम्यसुखभोगाश्च ते नराः स्वर्गगामिनः&#x9;013c&lt;br&gt;&#xA;परदारेषु ये नित्यं चारित्रावृतलोचनाः&#x9;014a&lt;br&gt;&#xA;यतेन्द्रियाः शीलपरास्ते नराः स्वर्गगामिनः&#x9;014c&lt;br&gt;&#xA;एष देवकृतो मार्गः सेवितव्यः सदा नरैः&#x9;015a&lt;br&gt;&#xA;अकषायकृतश्चैव मार्गः सेव्यः सदा बुधैः&#x9;015c&lt;br&gt;&#xA;दानधर्मतपोयुक्तः शीलशौचदयात्मकः&#x9;016a&lt;br&gt;&#xA;वृत्त्यर्थं धर्महेतोर्वा सेवितव्यः सदा नरैः&#x9;016c&lt;br&gt;&#xA;स्वर्गवासमभीप्सद्भिर्न सेव्यस्त्वत उत्तरः&#x9;016e&lt;br&gt;&#xA;उमोवाच&#x9;017&lt;br&gt;&#xA;वाचाथ बध्यते येन मुच्यतेऽप्यथ वा पुनः&#x9;017a&lt;br&gt;&#xA;तानि कर्माणि मे देव वद भूतपतेऽनघ&#x9;017c&lt;br&gt;&#xA;महेश्वर उवाच&#x9;018&lt;br&gt;&#xA;आत्महेतोः परार्थे वा नर्महास्याश्रयात्तथा&#x9;018a&lt;br&gt;&#xA;ये मृषा न वदन्तीह ते नराः स्वर्गगामिनः&#x9;018c&lt;br&gt;&#xA;वृत्त्यर्थं धर्महेतोर्वा कामकारात्तथैव च&#x9;019a&lt;br&gt;&#xA;अनृतं ये न भाषन्ते ते नराः स्वर्गगामिनः&#x9;019c&lt;br&gt;&#xA;श्लक्ष्णां वाणीं निराबाधां मधुरां पापवर्जिताम्&#x9;020a&lt;br&gt;&#xA;स्वागतेनाभिभाषन्ते ते नराः स्वर्गगामिनः&#x9;020c&lt;br&gt;&#xA;कटुकां ये न भाषन्ते परुषां निष्ठुरां गिरम्&#x9;021a&lt;br&gt;&#xA;अपैशुन्यरताः सन्तस्ते नराः स्वर्गगामिनः&#x9;021c&lt;br&gt;&#xA;पिशुनां ये न भाषन्ते मित्रभेदकरीं गिरम्&#x9;022a&lt;br&gt;&#xA;ऋतां मैत्रीं प्रभाषन्ते ते नराः स्वर्गगामिनः&#x9;022c&lt;br&gt;&#xA;वर्जयन्ति सदा सूच्यं परद्रोहं च मानवाः&#x9;023a&lt;br&gt;&#xA;सर्वभूतसमा दान्तास्ते नराः स्वर्गगामिनः&#x9;023c&lt;br&gt;&#xA;शठप्रलापाद्विरता विरुद्धपरिवर्जकाः&#x9;024a&lt;br&gt;&#xA;सौम्यप्रलापिनो नित्यं ते नराः स्वर्गगामिनः&#x9;024c&lt;br&gt;&#xA;न कोपाद्व्याहरन्ते ये वाचं हृदयदारणीम्&#x9;025a&lt;br&gt;&#xA;सान्त्वं वदन्ति क्रुद्धापि ते नराः स्वर्गगामिनः&#x9;025c&lt;br&gt;&#xA;एष वाणीकृतो देवि धर्मः सेव्यः सदा नरैः&#x9;026a&lt;br&gt;&#xA;शुभः सत्यगुणो नित्यं वर्जनीया मृषा बुधैः&#x9;026c&lt;br&gt;&#xA;उमोवाच&#x9;027&lt;br&gt;&#xA;मनसा बध्यते येन कर्मणा पुरुषः सदा&#x9;027a&lt;br&gt;&#xA;तन्मे ब्रूहि महाभाग देवदेव पिनाकधृक्&#x9;027c&lt;br&gt;&#xA;महेश्वर उवाच&#x9;028&lt;br&gt;&#xA;मानसेनेह धर्मेण संयुक्ताः पुरुषाः सदा&#x9;028a&lt;br&gt;&#xA;स्वर्गं गच्छन्ति कल्याणि तन्मे कीर्तयतः शृणु&#x9;028c&lt;br&gt;&#xA;दुष्प्रणीतेन मनसा दुष्प्रणीततराकृतिः&#x9;029a&lt;br&gt;&#xA;बध्यते मानवो येन शृणु चान्यच्छुभानने&#x9;029c&lt;br&gt;&#xA;अरण्ये विजने न्यस्तं परस्वं वीक्ष्य ये नराः&#x9;030a&lt;br&gt;&#xA;मनसापि न हिंसन्ति ते नराः स्वर्गगामिनः&#x9;030c&lt;br&gt;&#xA;ग्रामे गृहे वा यद्द्रव्यं पारक्यं विजने स्थितम्&#x9;031a&lt;br&gt;&#xA;नाभिनन्दन्ति वै नित्यं ते नराः स्वर्गगामिनः&#x9;031c&lt;br&gt;&#xA;तथैव परदारान्ये कामवृत्तान्रहोगतान्&#x9;032a&lt;br&gt;&#xA;मनसापि न हिंसन्ति ते नराः स्वर्गगामिनः&#x9;032c&lt;br&gt;&#xA;शत्रुं मित्रं च ये नित्यं तुल्येन मनसा नराः&#x9;033a&lt;br&gt;&#xA;भजन्ति मैत्राः सङ्गम्य ते नराः स्वर्गगामिनः&#x9;033c&lt;br&gt;&#xA;श्रुतवन्तो दयावन्तः शुचयः सत्यसङ्गराः&#x9;034a&lt;br&gt;&#xA;स्वैरर्थैः परिसन्तुष्टास्ते नराः स्वर्गगामिनः&#x9;034c&lt;br&gt;&#xA;अवैरा ये त्वनायासा मैत्रचित्तपराः सदा&#x9;035a&lt;br&gt;&#xA;सर्वभूतदयावन्तस्ते नराः स्वर्गगामिनः&#x9;035c&lt;br&gt;&#xA;श्रद्धावन्तो दयावन्तश्चोक्षाश्चोक्षजनप्रियाः&#x9;036a&lt;br&gt;&#xA;धर्माधर्मविदो नित्यं ते नराः स्वर्गगामिनः&#x9;036c&lt;br&gt;&#xA;शुभानामशुभानां च कर्मणां फलसञ्चये&#x9;037a&lt;br&gt;&#xA;विपाकज्ञाश्च ये देवि ते नराः स्वर्गगामिनः&#x9;037c&lt;br&gt;&#xA;न्यायोपेता गुणोपेता देवद्विजपराः सदा&#x9;038a&lt;br&gt;&#xA;समतां समनुप्राप्तास्ते नराः स्वर्गगामिनः&#x9;038c&lt;br&gt;&#xA;शुभैः कर्मफलैर्देवि मयैते परिकीर्तिताः&#x9;039a&lt;br&gt;&#xA;स्वर्गमार्गोपगा भूयः किमन्यच्छ्रोतुमिच्छसि&#x9;039c&lt;br&gt;&#xA;उमोवाच&#x9;040&lt;br&gt;&#xA;महान्मे संशयः कश्चिन्मर्त्यान्प्रति महेश्वर&#x9;040a&lt;br&gt;&#xA;तस्मात्तं नैपुणेनाद्य ममाख्यातुं त्वमर्हसि&#x9;040c&lt;br&gt;&#xA;केनायुर्लभते दीर्घं कर्मणा पुरुषः प्रभो&#x9;041a&lt;br&gt;&#xA;तपसा वापि देवेश केनायुर्लभते महत्&#x9;041c&lt;br&gt;&#xA;क्षीणायुः केन भवति कर्मणा भुवि मानवः&#x9;042a&lt;br&gt;&#xA;विपाकं कर्मणां देव वक्तुमर्हस्यनिन्दित&#x9;042c&lt;br&gt;&#xA;अपरे च महाभोगा मन्दभोगास्तथापरे&#x9;043a&lt;br&gt;&#xA;अकुलीनास्तथा चान्ये कुलीनाश्च तथापरे&#x9;043c&lt;br&gt;&#xA;दुर्दर्शाः केचिदाभान्ति नराः काष्ठमया इव&#x9;044a&lt;br&gt;&#xA;प्रियदर्शास्तथा चान्ये दर्शनादेव मानवाः&#x9;044c&lt;br&gt;&#xA;दुष्प्रज्ञाः केचिदाभान्ति केचिदाभान्ति पण्डिताः&#x9;045a&lt;br&gt;&#xA;महाप्रज्ञास्तथैवान्ये ज्ञानविज्ञानदर्शिनः&#x9;045c&lt;br&gt;&#xA;अल्पाबाधास्तथा केचिन्महाबाधास्तथापरे&#x9;046a&lt;br&gt;&#xA;दृश्यन्ते पुरुषा देव तन्मे शंसितुमर्हसि&#x9;046c&lt;br&gt;&#xA;महेश्वर उवाच&#x9;047&lt;br&gt;&#xA;हन्त तेऽहं प्रवक्ष्यामि देवि कर्मफलोदयम्&#x9;047a&lt;br&gt;&#xA;मर्त्यलोके नराः सर्वे येन स्वं भुञ्जते फलम्&#x9;047c&lt;br&gt;&#xA;प्राणातिपाती यो रौद्रो दण्डहस्तोद्यतस्तथा&#x9;048a&lt;br&gt;&#xA;नित्यमुद्यतदण्डश्च हन्ति भूतगणान्नरः&#x9;048c&lt;br&gt;&#xA;निर्दयः सर्वभूतानां नित्यमुद्वेगकारकः&#x9;049a&lt;br&gt;&#xA;अपि कीटपिपीलानामशरण्यः सुनिर्घृणः&#x9;049c&lt;br&gt;&#xA;एवम्भूतो नरो देवि निरयं प्रतिपद्यते&#x9;050a&lt;br&gt;&#xA;विपरीतस्तु धर्मात्मा रूपवानभिजायते&#x9;050c&lt;br&gt;&#xA;निरयं याति हिंसात्मा याति स्वर्गमहिंसकः&#x9;051a&lt;br&gt;&#xA;यातनां निरये रौद्रां स कृच्छ्रां लभते नरः&#x9;051c&lt;br&gt;&#xA;अथ चेन्निरयात्तस्मात्समुत्तरति कर्हिचित्&#x9;052a&lt;br&gt;&#xA;मानुष्यं लभते चापि हीनायुस्तत्र जायते&#x9;052c&lt;br&gt;&#xA;पापेन कर्मणा देवि बद्धो हिंसारतिर्नरः&#x9;053a&lt;br&gt;&#xA;अप्रियः सर्वभूतानां हीनायुरुपजायते&#x9;053c&lt;br&gt;&#xA;यस्तु शुक्लाभिजातीयः प्राणिघातविवर्जकः&#x9;054a&lt;br&gt;&#xA;निक्षिप्तदण्डो निर्दण्डो न हिनस्ति कदाचन&#x9;054c&lt;br&gt;&#xA;न घातयति नो हन्ति घ्नन्तं नैवानुमोदते&#x9;055a&lt;br&gt;&#xA;सर्वभूतेषु सस्नेहो यथात्मनि तथापरे&#x9;055c&lt;br&gt;&#xA;ईदृशः पुरुषोत्कर्षो देवि देवत्वमश्नुते&#x9;056a&lt;br&gt;&#xA;उपपन्नान्सुखान्भोगानुपाश्नाति मुदा युतः&#x9;056c&lt;br&gt;&#xA;अथ चेन्मानुषे लोके कदाचिदुपपद्यते&#x9;057a&lt;br&gt;&#xA;तत्र दीर्घायुरुत्पन्नः स नरः सुखमेधते&#x9;057c&lt;br&gt;&#xA;एवं दीर्घायुषां मार्गः सुवृत्तानां सुकर्मणाम्&#x9;058a&lt;br&gt;&#xA;प्राणिहिंसाविमोक्षेण ब्रह्मणा समुदीरितः&#x9;058c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/133/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/133/</guid>
      <description>&lt;p&gt;उमोवाच&#x9;001&lt;br&gt;&#xA;किंशीलाः किंसमाचाराः पुरुषाः कैश्च कर्मभिः&#x9;001a&lt;br&gt;&#xA;स्वर्गं समभिपद्यन्ते सम्प्रदानेन केन वा&#x9;001c&lt;br&gt;&#xA;महेश्वर उवाच&#x9;002&lt;br&gt;&#xA;दाता ब्राह्मणसत्कर्ता दीनान्धकृपणादिषु&#x9;002a&lt;br&gt;&#xA;भक्ष्यभोज्यान्नपानानां वाससां च प्रदायकः&#x9;002c&lt;br&gt;&#xA;प्रतिश्रयान्सभाः कूपान्प्रपाः पुष्करिणीस्तथा&#x9;003a&lt;br&gt;&#xA;नैत्यकानि च सर्वाणि किमिच्छकमतीव च&#x9;003c&lt;br&gt;&#xA;आसनं शयनं यानं धनं रत्नं गृहांस्तथा&#x9;004a&lt;br&gt;&#xA;सस्यजातानि सर्वाणि गाः क्षेत्राण्यथ योषितः&#x9;004c&lt;br&gt;&#xA;सुप्रतीतमना नित्यं यः प्रयच्छति मानवः&#x9;005a&lt;br&gt;&#xA;एवम्भूतो मृतो देवि देवलोकेऽभिजायते&#x9;005c&lt;br&gt;&#xA;तत्रोष्य सुचिरं कालं भुक्त्वा भोगाननुत्तमान्&#x9;006a&lt;br&gt;&#xA;सहाप्सरोभिर्मुदितो रमित्वा नन्दनादिषु&#x9;006c&lt;br&gt;&#xA;तस्मात्स्वर्गाच्च्युतो लोकान्मानुषेषूपजायते&#x9;007a&lt;br&gt;&#xA;महाभोगे कुले देवि धनधान्यसमाचिते&#x9;007c&lt;br&gt;&#xA;तत्र कामगुणैः सर्वैः समुपेतो मुदा युतः&#x9;008a&lt;br&gt;&#xA;महाभोगो महाकोशो धनी भवति मानवः&#x9;008c&lt;br&gt;&#xA;एते देवि महाभोगाः प्राणिनो दानशीलिनः&#x9;009a&lt;br&gt;&#xA;ब्रह्मणा वै पुरा प्रोक्ताः सर्वस्य प्रियदर्शनाः&#x9;009c&lt;br&gt;&#xA;अपरे मानवा देवि प्रदानकृपणा द्विजैः&#x9;010a&lt;br&gt;&#xA;याचिता न प्रयच्छन्ति विद्यमानेऽप्यबुद्धयः&#x9;010c&lt;br&gt;&#xA;दीनान्धकृपणान्दृष्ट्वा भिक्षुकानतिथीनपि&#x9;011a&lt;br&gt;&#xA;याच्यमाना निवर्तन्ते जिह्वालोभसमन्विताः&#x9;011c&lt;br&gt;&#xA;न धनानि न वासांसि न भोगान्न च काञ्चनम्&#x9;012a&lt;br&gt;&#xA;न गावो नान्नविकृतिं प्रयच्छन्ति कदाचन&#x9;012c&lt;br&gt;&#xA;अप्रवृत्तास्तु ये लुब्धा नास्तिका दानवर्जिताः&#x9;013a&lt;br&gt;&#xA;एवम्भूता नरा देवि निरयं यान्त्यबुद्धयः&#x9;013c&lt;br&gt;&#xA;ते चेन्मनुष्यतां यान्ति यदा कालस्य पर्ययात्&#x9;014a&lt;br&gt;&#xA;धनरिक्ते कुले जन्म लभन्ते स्वल्पबुद्धयः&#x9;014c&lt;br&gt;&#xA;क्षुत्पिपासापरीताश्च सर्वभोगबहिष्कृताः&#x9;015a&lt;br&gt;&#xA;निराशाः सर्वभोगेभ्यो जीवन्त्यधमजीविकाम्&#x9;015c&lt;br&gt;&#xA;अल्पभोगकुले जाता अल्पभोगरता नराः&#x9;016a&lt;br&gt;&#xA;अनेन कर्मणा देवि भवन्त्यधनिनो नराः&#x9;016c&lt;br&gt;&#xA;अपरे स्तम्भिनो नित्यं मानिनः पापतो रताः&#x9;017a&lt;br&gt;&#xA;आसनार्हस्य ये पीठं न प्रयच्छन्त्यचेतसः&#x9;017c&lt;br&gt;&#xA;मार्गार्हस्य च ये मार्गं न यच्छन्त्यल्पबुद्धयः&#x9;018a&lt;br&gt;&#xA;पाद्यार्हस्य च ये पाद्यं न ददत्यल्पबुद्धयः&#x9;018c&lt;br&gt;&#xA;अर्घार्हान्न च सत्कारैरर्चयन्ति यथाविधि&#x9;019a&lt;br&gt;&#xA;अर्घ्यमाचमनीयं वा न यच्छन्त्यल्पबुद्धयः&#x9;019c&lt;br&gt;&#xA;गुरुं चाभिगतं प्रेम्णा गुरुवन्न बुभूषते&#x9;020a&lt;br&gt;&#xA;अभिमानप्रवृत्तेन लोभेन समवस्थिताः&#x9;020c&lt;br&gt;&#xA;सम्मान्यांश्चावमन्यन्ते वृद्धान्परिभवन्ति च&#x9;021a&lt;br&gt;&#xA;एवंविधा नरा देवि सर्वे निरयगामिनः&#x9;021c&lt;br&gt;&#xA;ते वै यदि नरास्तस्मान्निरयादुत्तरन्ति वै&#x9;022a&lt;br&gt;&#xA;वर्षपूगैस्ततो जन्म लभन्ते कुत्सिते कुले&#x9;022c&lt;br&gt;&#xA;श्वपाकपुल्कसादीनां कुत्सितानामचेतसाम्&#x9;023a&lt;br&gt;&#xA;कुलेषु तेषु जायन्ते गुरुवृद्धापचायिनः&#x9;023c&lt;br&gt;&#xA;न स्तम्भी न च मानी यो देवताद्विजपूजकः&#x9;024a&lt;br&gt;&#xA;लोकपूज्यो नमस्कर्ता प्रश्रितो मधुरं वदन्&#x9;024c&lt;br&gt;&#xA;सर्ववर्णप्रियकरः सर्वभूतहितः सदा&#x9;025a&lt;br&gt;&#xA;अद्वेषी सुमुखः श्लक्ष्णः स्निग्धवाणीप्रदः सदा&#x9;025c&lt;br&gt;&#xA;स्वागतेनैव सर्वेषां भूतानामविहिंसकः&#x9;026a&lt;br&gt;&#xA;यथार्हसत्क्रियापूर्वमर्चयन्नुपतिष्ठति&#x9;026c&lt;br&gt;&#xA;मार्गार्हाय ददन्मार्गं गुरुं गुरुवदर्चयन्&#x9;027a&lt;br&gt;&#xA;अतिथिप्रग्रहरतस्तथाभ्यागतपूजकः&#x9;027c&lt;br&gt;&#xA;एवम्भूतो नरो देवि स्वर्गतिं प्रतिपद्यते&#x9;028a&lt;br&gt;&#xA;ततो मानुषतां प्राप्य विशिष्टकुलजो भवेत्&#x9;028c&lt;br&gt;&#xA;तत्रासौ विपुलैर्भोगैः सर्वरत्नसमायुतः&#x9;029a&lt;br&gt;&#xA;यथार्हदाता चार्हेषु धर्मचर्यापरो भवेत्&#x9;029c&lt;br&gt;&#xA;सम्मतः सर्वभूतानां सर्वलोकनमस्कृतः&#x9;030a&lt;br&gt;&#xA;स्वकर्मफलमाप्नोति स्वयमेव नरः सदा&#x9;030c&lt;br&gt;&#xA;उदात्तकुलजातीय उदात्ताभिजनः सदा&#x9;031a&lt;br&gt;&#xA;एष धर्मो मया प्रोक्तो विधात्रा स्वयमीरितः&#x9;031c&lt;br&gt;&#xA;यस्तु रौद्रसमाचारः सर्वसत्त्वभयङ्करः&#x9;032a&lt;br&gt;&#xA;हस्ताभ्यां यदि वा पद्भ्यां रज्ज्वा दण्डेन वा पुनः&#x9;032c&lt;br&gt;&#xA;लोष्टैः स्तम्भैरुपायैर्वा जन्तून्बाधति शोभने&#x9;033a&lt;br&gt;&#xA;हिंसार्थं निकृतिप्रज्ञः प्रोद्वेजयति चैव ह&#x9;033c&lt;br&gt;&#xA;उपक्रामति जन्तूंश्च उद्वेगजननः सदा&#x9;034a&lt;br&gt;&#xA;एवंशीलसमाचारो निरयं प्रतिपद्यते&#x9;034c&lt;br&gt;&#xA;स चेन्मानुषतां गच्छेद्यदि कालस्य पर्ययात्&#x9;035a&lt;br&gt;&#xA;बह्वाबाधपरिक्लिष्टे सोऽधमे जायते कुले&#x9;035c&lt;br&gt;&#xA;लोकद्वेष्योऽधमः पुंसां स्वयं कर्मकृतैः फलैः&#x9;036a&lt;br&gt;&#xA;एष देवि मनुष्येषु बोद्धव्यो ज्ञातिबन्धुषु&#x9;036c&lt;br&gt;&#xA;अपरः सर्वभूतानि दयावाननुपश्यति&#x9;037a&lt;br&gt;&#xA;मैत्रदृष्टिः पितृसमो निर्वैरो नियतेन्द्रियः&#x9;037c&lt;br&gt;&#xA;नोद्वेजयति भूतानि न विहिंसयते तथा&#x9;038a&lt;br&gt;&#xA;हस्तपादैः सुनियतैर्विश्वास्यः सर्वजन्तुषु&#x9;038c&lt;br&gt;&#xA;न रज्ज्वा न च दण्डेन न लोष्टैर्नायुधेन च&#x9;039a&lt;br&gt;&#xA;उद्वेजयति भूतानि श्लक्ष्णकर्मा दयापरः&#x9;039c&lt;br&gt;&#xA;एवंशीलसमाचारः स्वर्गे समुपजायते&#x9;040a&lt;br&gt;&#xA;तत्रासौ भवने दिव्ये मुदा वसति देववत्&#x9;040c&lt;br&gt;&#xA;स चेत्कर्मक्षयान्मर्त्यो मनुष्येषूपजायते&#x9;041a&lt;br&gt;&#xA;अल्पाबाधो निरीतीकः स जातः सुखमेधते&#x9;041c&lt;br&gt;&#xA;सुखभागी निरायासो निरुद्वेगः सदा नरः&#x9;042a&lt;br&gt;&#xA;एष देवि सतां मार्गो बाधा यत्र न विद्यते&#x9;042c&lt;br&gt;&#xA;उमोवाच&#x9;043&lt;br&gt;&#xA;इमे मनुष्या दृश्यन्ते ऊहापोहविशारदाः&#x9;043a&lt;br&gt;&#xA;ज्ञानविज्ञानसम्पन्नाः प्रज्ञावन्तोऽर्थकोविदाः&#x9;043c&lt;br&gt;&#xA;दुष्प्रज्ञाश्चापरे देव ज्ञानविज्ञानवर्जिताः&#x9;043e&lt;br&gt;&#xA;केन कर्मविपाकेन प्रज्ञावान्पुरुषो भवेत्&#x9;044a&lt;br&gt;&#xA;अल्पप्रज्ञो विरूपाक्ष कथं भवति मानवः&#x9;044c&lt;br&gt;&#xA;एतं मे संशयं छिन्द्धि सर्वधर्मविदां वर&#x9;044e&lt;br&gt;&#xA;जात्यन्धाश्चापरे देव रोगार्ताश्चापरे तथा&#x9;045a&lt;br&gt;&#xA;नराः क्लीबाश्च दृश्यन्ते कारणं ब्रूहि तत्र वै&#x9;045c&lt;br&gt;&#xA;महेश्वर उवाच&#x9;046&lt;br&gt;&#xA;ब्राह्मणान्वेदविदुषः सिद्धान्धर्मविदस्तथा&#x9;046a&lt;br&gt;&#xA;परिपृच्छन्त्यहरहः कुशलाकुशलं तथा&#x9;046c&lt;br&gt;&#xA;वर्जयन्त्यशुभं कर्म सेवमानाः शुभं तथा&#x9;047a&lt;br&gt;&#xA;लभन्ते स्वर्गतिं नित्यमिह लोके सुखं तथा&#x9;047c&lt;br&gt;&#xA;स चेन्मानुषतां याति मेधावी तत्र जायते&#x9;048a&lt;br&gt;&#xA;श्रुतं प्रज्ञानुगं चास्य कल्याणमुपजायते&#x9;048c&lt;br&gt;&#xA;परदारेषु ये मूढाश्चक्षुर्दुष्टं प्रयुञ्जते&#x9;049a&lt;br&gt;&#xA;तेन दुष्टस्वभावेन जात्यन्धास्ते भवन्ति ह&#x9;049c&lt;br&gt;&#xA;मनसा तु प्रदुष्टेन नग्नां पश्यन्ति ये स्त्रियम्&#x9;050a&lt;br&gt;&#xA;रोगार्तास्ते भवन्तीह नरा दुष्कृतकर्मिणः&#x9;050c&lt;br&gt;&#xA;ये तु मूढा दुराचारा वियोनौ मैथुने रताः&#x9;051a&lt;br&gt;&#xA;पुरुषेषु सुदुष्प्रज्ञाः क्लीबत्वमुपयान्ति ते&#x9;051c&lt;br&gt;&#xA;पशूंश्च ये बन्धयन्ति ये चैव गुरुतल्पगाः&#x9;052a&lt;br&gt;&#xA;प्रकीर्णमैथुना ये च क्लीबा जायन्ति ते नराः&#x9;052c&lt;br&gt;&#xA;उमोवाच&#x9;053&lt;br&gt;&#xA;सावद्यं किं नु वै कर्म निरवद्यं तथैव च&#x9;053a&lt;br&gt;&#xA;श्रेयः कुर्वन्नवाप्नोति मानवो देवसत्तम&#x9;053c&lt;br&gt;&#xA;महेश्वर उवाच&#x9;054&lt;br&gt;&#xA;श्रेयांसं मार्गमातिष्ठन्सदा यः पृच्छते द्विजान्&#x9;054a&lt;br&gt;&#xA;धर्मान्वेषी गुणाकाङ्क्षी स स्वर्गं समुपाश्नुते&#x9;054c&lt;br&gt;&#xA;यदि मानुषतां देवि कदाचित्स निगच्छति&#x9;055a&lt;br&gt;&#xA;मेधावी धारणायुक्तः प्राज्ञस्तत्राभिजायते&#x9;055c&lt;br&gt;&#xA;एष देवि सतां धर्मो मन्तव्यो भूतिकारकः&#x9;056a&lt;br&gt;&#xA;नृणां हितार्थाय तव मया वै समुदाहृतः&#x9;056c&lt;br&gt;&#xA;उमोवाच&#x9;057&lt;br&gt;&#xA;अपरे स्वल्पविज्ञाना धर्मविद्वेषिणो नराः&#x9;057a&lt;br&gt;&#xA;ब्राह्मणान्वेदविदुषो नेच्छन्ति परिसर्पितुम्&#x9;057c&lt;br&gt;&#xA;व्रतवन्तो नराः केचिच्छ्रद्धादमपरायणाः&#x9;058a&lt;br&gt;&#xA;अव्रता भ्रष्टनियमास्तथान्ये राक्षसोपमाः&#x9;058c&lt;br&gt;&#xA;यज्वानश्च तथैवान्ये निर्होमाश्च तथापरे&#x9;059a&lt;br&gt;&#xA;केन कर्मविपाकेन भवन्तीह वदस्व मे&#x9;059c&lt;br&gt;&#xA;महेश्वर उवाच&#x9;060&lt;br&gt;&#xA;आगमाल्लोकधर्माणां मर्यादाः पूर्वनिर्मिताः&#x9;060a&lt;br&gt;&#xA;प्रामाण्येनानुवर्तन्ते दृश्यन्ते हि दृढव्रताः&#x9;060c&lt;br&gt;&#xA;अधर्मं धर्ममित्याहुर्ये च मोहवशं गताः&#x9;061a&lt;br&gt;&#xA;अव्रता नष्टमर्यादास्ते प्रोक्ता ब्रह्मराक्षसाः&#x9;061c&lt;br&gt;&#xA;ते चेत्कालकृतोद्योगात्सम्भवन्तीह मानुषाः&#x9;062a&lt;br&gt;&#xA;निर्होमा निर्वषट्कारास्ते भवन्ति नराधमाः&#x9;062c&lt;br&gt;&#xA;एष देवि मया सर्वः संशयच्छेदनाय ते&#x9;063a&lt;br&gt;&#xA;कुशलाकुशलो नॄणां व्याख्यातो धर्मसागरः&#x9;063c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/134/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/134/</guid>
      <description>&lt;p&gt;महेश्वर उवाच&#x9;001&lt;br&gt;&#xA;परावरज्ञे धर्मज्ञे तपोवननिवासिनि&#x9;001a&lt;br&gt;&#xA;साध्वि सुभ्रु सुकेशान्ते हिमवत्पर्वतात्मजे&#x9;001c&lt;br&gt;&#xA;दक्षे शमदमोपेते निर्ममे धर्मचारिणि&#x9;002a&lt;br&gt;&#xA;पृच्छामि त्वां वरारोहे पृष्टा वद ममेप्सितम्&#x9;002c&lt;br&gt;&#xA;सावित्री ब्रह्मणः साध्वी कौशिकस्य शची सती&#x9;003a&lt;br&gt;&#xA;मार्तण्डजस्य धूमोर्णा ऋद्धिर्वैश्रवणस्य च&#x9;003c&lt;br&gt;&#xA;वरुणस्य ततो गौरी सूर्यस्य च सुवर्चला&#x9;004a&lt;br&gt;&#xA;रोहिणी शशिनः साध्वी स्वाहा चैव विभावसोः&#x9;004c&lt;br&gt;&#xA;अदितिः कश्यपस्याथ सर्वास्ताः पतिदेवताः&#x9;005a&lt;br&gt;&#xA;पृष्टाश्चोपासिताश्चैव तास्त्वया देवि नित्यशः&#x9;005c&lt;br&gt;&#xA;तेन त्वां परिपृच्छामि धर्मज्ञे धर्मवादिनि&#x9;006a&lt;br&gt;&#xA;स्त्रीधर्मं श्रोतुमिच्छामि त्वयोदाहृतमादितः&#x9;006c&lt;br&gt;&#xA;सहधर्मचरी मे त्वं समशीला समव्रता&#x9;007a&lt;br&gt;&#xA;समानसारवीर्या च तपस्तीव्रं कृतं च ते&#x9;007c&lt;br&gt;&#xA;त्वया ह्युक्तो विशेषेण प्रमाणत्वमुपैष्यति&#x9;007e&lt;br&gt;&#xA;स्त्रियश्चैव विशेषेण स्त्रीजनस्य गतिः सदा&#x9;008a&lt;br&gt;&#xA;गौर्गां गच्छति सुश्रोणि लोकेष्वेषा स्थितिः सदा&#x9;008c&lt;br&gt;&#xA;मम चार्धं शरीरस्य मम चार्धाद्विनिःसृता&#x9;009a&lt;br&gt;&#xA;सुरकार्यकरी च त्वं लोकसन्तानकारिणी&#x9;009c&lt;br&gt;&#xA;तव सर्वः सुविदितः स्त्रीधर्मः शाश्वतः शुभे&#x9;010a&lt;br&gt;&#xA;तस्मादशेषतो ब्रूहि स्त्रीधर्मं विस्तरेण मे&#x9;010c&lt;br&gt;&#xA;उमोवाच&#x9;011&lt;br&gt;&#xA;भगवन्सर्वभूतेश भूतभव्यभवोद्भव&#x9;011a&lt;br&gt;&#xA;त्वत्प्रभावादियं देव वाक्चैव प्रतिभाति मे&#x9;011c&lt;br&gt;&#xA;इमास्तु नद्यो देवेश सर्वतीर्थोदकैर्युताः&#x9;012a&lt;br&gt;&#xA;उपस्पर्शनहेतोस्त्वा समीपस्था उपासते&#x9;012c&lt;br&gt;&#xA;एताभिः सह सम्मन्त्र्य प्रवक्ष्याम्यनुपूर्वशः&#x9;013a&lt;br&gt;&#xA;प्रभवन्योऽनहंवादी स वै पुरुष उच्यते&#x9;013c&lt;br&gt;&#xA;स्त्री च भूतेश सततं स्त्रियमेवानुधावति&#x9;014a&lt;br&gt;&#xA;मया सम्मानिताश्चैव भविष्यन्ति सरिद्वराः&#x9;014c&lt;br&gt;&#xA;एषा सरस्वती पुण्या नदीनामुत्तमा नदी&#x9;015a&lt;br&gt;&#xA;प्रथमा सर्वसरितां नदी सागरगामिनी&#x9;015c&lt;br&gt;&#xA;विपाशा च वितस्ता च चन्द्रभागा इरावती&#x9;016a&lt;br&gt;&#xA;शतद्रुर्देविका सिन्धुः कौशिकी गोमती तथा&#x9;016c&lt;br&gt;&#xA;तथा देवनदी चेयं सर्वतीर्थाभिसंवृता&#x9;017a&lt;br&gt;&#xA;गगनाद्गां गता देवी गङ्गा सर्वसरिद्वरा&#x9;017c&lt;br&gt;&#xA;इत्युक्त्वा देवदेवस्य पत्नी धर्मभृतां वरा&#x9;018a&lt;br&gt;&#xA;स्मितपूर्वमिवाभाष्य सर्वास्ताः सरितस्तदा&#x9;018c&lt;br&gt;&#xA;अपृच्छद्देवमहिषी स्त्रीधर्मं धर्मवत्सला&#x9;019a&lt;br&gt;&#xA;स्त्रीधर्मकुशलास्ता वै गङ्गाद्याः सरितां वराः&#x9;019c&lt;br&gt;&#xA;अयं भगवता दत्तः प्रश्नः स्त्रीधर्मसंश्रितः&#x9;020a&lt;br&gt;&#xA;तं तु सम्मन्त्र्य युष्माभिर्वक्तुमिच्छामि शङ्करे&#x9;020c&lt;br&gt;&#xA;न चैकसाध्यं पश्यामि विज्ञानं भुवि कस्यचित्&#x9;021a&lt;br&gt;&#xA;दिवि वा सागरगमास्तेन वो मानयाम्यहम्&#x9;021c&lt;br&gt;&#xA;भीष्म उवाच&#x9;022&lt;br&gt;&#xA;एवं सर्वाः सरिच्छ्रेष्ठाः पृष्टाः पुण्यतमाः शिवाः&#x9;022a&lt;br&gt;&#xA;ततो देवनदी गङ्गा नियुक्ता प्रतिपूज्य ताम्&#x9;022c&lt;br&gt;&#xA;बह्वीभिर्बुद्धिभिः स्फीता स्त्रीधर्मज्ञा शुचिस्मिता&#x9;023a&lt;br&gt;&#xA;शैलराजसुतां देवीं पुण्या पापापहां शिवाम्&#x9;023c&lt;br&gt;&#xA;बुद्ध्या विनयसम्पन्ना सर्वज्ञानविशारदा&#x9;024a&lt;br&gt;&#xA;सस्मितं बहुबुद्ध्याढ्या गङ्गा वचनमब्रवीत्&#x9;024c&lt;br&gt;&#xA;धन्याः स्मोऽनुगृहीताः स्मो देवि धर्मपरायणा&#x9;025a&lt;br&gt;&#xA;या त्वं सर्वजगन्मान्या नदीर्मानयसेऽनघे&#x9;025c&lt;br&gt;&#xA;प्रभवन्पृच्छते यो हि सम्मानयति वा पुनः&#x9;026a&lt;br&gt;&#xA;नूनं जनमदुष्टात्मा पण्डिताख्यां स गच्छति&#x9;026c&lt;br&gt;&#xA;ज्ञानविज्ञानसम्पन्नानूहापोहविशारदान्&#x9;027a&lt;br&gt;&#xA;प्रवक्तॄन्पृच्छते योऽन्यान्स वै ना पदमर्च्छति&#x9;027c&lt;br&gt;&#xA;अन्यथा बहुबुद्ध्याढ्यो वाक्यं वदति संसदि&#x9;028a&lt;br&gt;&#xA;अन्यथैव ह्यहम्मानी दुर्बलं वदते वचः&#x9;028c&lt;br&gt;&#xA;दिव्यज्ञाने दिवि श्रेष्ठे दिव्यपुण्ये सदोत्थिते&#x9;029a&lt;br&gt;&#xA;त्वमेवार्हसि नो देवि स्त्रीधर्ममनुशासितुम्&#x9;029c&lt;br&gt;&#xA;भीष्म उवाच&#x9;030&lt;br&gt;&#xA;ततः साराधिता देवी गङ्गया बहुभिर्गुणैः&#x9;030a&lt;br&gt;&#xA;प्राह सर्वमशेषेण स्त्रीधर्मं सुरसुन्दरी&#x9;030c&lt;br&gt;&#xA;स्त्रीधर्मो मां प्रति यथा प्रतिभाति यथाविधि&#x9;031a&lt;br&gt;&#xA;तमहं कीर्तयिष्यामि तथैव प्रथितो भवेत्&#x9;031c&lt;br&gt;&#xA;स्त्रीधर्मः पूर्व एवायं विवाहे बन्धुभिः कृतः&#x9;032a&lt;br&gt;&#xA;सहधर्मचरी भर्तुर्भवत्यग्निसमीपतः&#x9;032c&lt;br&gt;&#xA;सुस्वभावा सुवचना सुवृत्ता सुखदर्शना&#x9;033a&lt;br&gt;&#xA;अनन्यचित्ता सुमुखी भर्तुः सा धर्मचारिणी&#x9;033c&lt;br&gt;&#xA;सा भवेद्धर्मपरमा सा भवेद्धर्मभागिनी&#x9;034a&lt;br&gt;&#xA;देववत्सततं साध्वी या भर्तारं प्रपश्यति&#x9;034c&lt;br&gt;&#xA;शुश्रूषां परिचारं च देववद्या करोति च&#x9;035a&lt;br&gt;&#xA;नान्यभावा ह्यविमनाः सुव्रता सुखदर्शना&#x9;035c&lt;br&gt;&#xA;पुत्रवक्त्रमिवाभीक्ष्णं भर्तुर्वदनमीक्षते&#x9;036a&lt;br&gt;&#xA;या साध्वी नियताचारा सा भवेद्धर्मचारिणी&#x9;036c&lt;br&gt;&#xA;श्रुत्वा दम्पतिधर्मं वै सहधर्मकृतं शुभम्&#x9;037a&lt;br&gt;&#xA;अनन्यचित्ता सुमुखी भर्तुः सा धर्मचारिणी&#x9;037c&lt;br&gt;&#xA;परुषाण्यपि चोक्ता या दृष्टा वा क्रूरचक्षुषा&#x9;038a&lt;br&gt;&#xA;सुप्रसन्नमुखी भर्तुर्या नारी सा पतिव्रता&#x9;038c&lt;br&gt;&#xA;न चन्द्रसूर्यौ न तरुं पुन्नाम्नो या निरीक्षते&#x9;039a&lt;br&gt;&#xA;भर्तृवर्जं वरारोहा सा भवेद्धर्मचारिणी&#x9;039c&lt;br&gt;&#xA;दरिद्रं व्याधितं दीनमध्वना परिकर्शितम्&#x9;040a&lt;br&gt;&#xA;पतिं पुत्रमिवोपास्ते सा नारी धर्मभागिनी&#x9;040c&lt;br&gt;&#xA;या नारी प्रयता दक्षा या नारी पुत्रिणी भवेत्&#x9;041a&lt;br&gt;&#xA;पतिप्रिया पतिप्राणा सा नारी धर्मभागिनी&#x9;041c&lt;br&gt;&#xA;शुश्रूषां परिचर्यां च करोत्यविमनाः सदा&#x9;042a&lt;br&gt;&#xA;सुप्रतीता विनीता च सा नारी धर्मभागिनी&#x9;042c&lt;br&gt;&#xA;कल्योत्थानरता नित्यं गुरुशुश्रूषणे रता&#x9;044a&lt;br&gt;&#xA;सुसम्मृष्टक्षया चैव गोशकृत्कृतलेपना&#x9;044c&lt;br&gt;&#xA;अग्निकार्यपरा नित्यं सदा पुष्पबलिप्रदा&#x9;045a&lt;br&gt;&#xA;देवतातिथिभृत्यानां निरुप्य पतिना सह&#x9;045c&lt;br&gt;&#xA;शेषान्नमुपभुञ्जाना यथान्यायं यथाविधि&#x9;046a&lt;br&gt;&#xA;तुष्टपुष्टजना नित्यं नारी धर्मेण युज्यते&#x9;046c&lt;br&gt;&#xA;श्वश्रूश्वशुरयोः पादौ तोषयन्ती गुणान्विता&#x9;047a&lt;br&gt;&#xA;मातापितृपरा नित्यं या नारी सा तपोधना&#x9;047c&lt;br&gt;&#xA;ब्राह्मणान्दुर्बलानाथान्दीनान्धकृपणांस्तथा&#x9;048a&lt;br&gt;&#xA;बिभर्त्यन्नेन या नारी सा पतिव्रतभागिनी&#x9;048c&lt;br&gt;&#xA;व्रतं चरति या नित्यं दुश्चरं लघुसत्त्वया&#x9;049a&lt;br&gt;&#xA;पतिचित्ता पतिहिता सा पतिव्रतभागिनी&#x9;049c&lt;br&gt;&#xA;पुण्यमेतत्तपश्चैव स्वर्गश्चैष सनातनः&#x9;050a&lt;br&gt;&#xA;या नारी भर्तृपरमा भवेद्भर्तृव्रता शिवा&#x9;050c&lt;br&gt;&#xA;पतिर्हि देवो नारीणां पतिर्बन्धुः पतिर्गतिः&#x9;051a&lt;br&gt;&#xA;पत्या समा गतिर्नास्ति दैवतं वा यथा पतिः&#x9;051c&lt;br&gt;&#xA;पतिप्रसादः स्वर्गो वा तुल्यो नार्या न वा भवेत्&#x9;052a&lt;br&gt;&#xA;अहं स्वर्गं न हीच्छेयं त्वय्यप्रीते महेश्वर&#x9;052c&lt;br&gt;&#xA;यद्यकार्यमधर्मं वा यदि वा प्राणनाशनम्&#x9;053a&lt;br&gt;&#xA;पतिर्ब्रूयाद्दरिद्रो वा व्याधितो वा कथञ्चन&#x9;053c&lt;br&gt;&#xA;आपन्नो रिपुसंस्थो वा ब्रह्मशापार्दितोऽपि वा&#x9;054a&lt;br&gt;&#xA;आपद्धर्माननुप्रेक्ष्य तत्कार्यमविशङ्कया&#x9;054c&lt;br&gt;&#xA;एष देव मया प्रोक्तः स्त्रीधर्मो वचनात्तव&#x9;055a&lt;br&gt;&#xA;या त्वेवम्भाविनी नारी सा भवेद्धर्मभागिनी&#x9;055c&lt;br&gt;&#xA;भीष्म उवाच&#x9;056&lt;br&gt;&#xA;इत्युक्तः स तु देवेशः प्रतिपूज्य गिरेः सुताम्&#x9;056a&lt;br&gt;&#xA;लोकान्विसर्जयामास सर्वैरनुचरैः सह&#x9;056c&lt;br&gt;&#xA;ततो ययुर्भूतगणाः सरितश्च यथागतम्&#x9;057a&lt;br&gt;&#xA;गन्धर्वाप्सरसश्चैव प्रणम्य शिरसा भवम्&#x9;057c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/135/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/135/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;श्रुत्वा धर्मानशेषेण पावनानि च सर्वशः&#x9;001a&lt;br&gt;&#xA;युधिष्ठिरः शान्तनवं पुनरेवाभ्यभाषत&#x9;001c&lt;br&gt;&#xA;किमेकं दैवतं लोके किं वाप्येकं परायणम्&#x9;002a&lt;br&gt;&#xA;स्तुवन्तः कं कमर्चन्तः प्राप्नुयुर्मानवाः शुभम्&#x9;002c&lt;br&gt;&#xA;को धर्मः सर्वधर्माणां भवतः परमो मतः&#x9;003a&lt;br&gt;&#xA;किं जपन्मुच्यते जन्तुर्जन्मसंसारबन्धनात्&#x9;003c&lt;br&gt;&#xA;भीष्म उवाच&#x9;004&lt;br&gt;&#xA;जगत्प्रभुं देवदेवमनन्तं पुरुषोत्तमम्&#x9;004a&lt;br&gt;&#xA;स्तुवन्नामसहस्रेण पुरुषः सततोत्थितः&#x9;004c&lt;br&gt;&#xA;तमेव चार्चयन्नित्यं भक्त्या पुरुषमव्ययम्&#x9;005a&lt;br&gt;&#xA;ध्यायन्स्तुवन्नमस्यंश्च यजमानस्तमेव च&#x9;005c&lt;br&gt;&#xA;अनादिनिधनं विष्णुं सर्वलोकमहेश्वरम्&#x9;006a&lt;br&gt;&#xA;लोकाध्यक्षं स्तुवन्नित्यं सर्वदुःखातिगो भवेत्&#x9;006c&lt;br&gt;&#xA;ब्रह्मण्यं सर्वधर्मज्ञं लोकानां कीर्तिवर्धनम्&#x9;007a&lt;br&gt;&#xA;लोकनाथं महद्भूतं सर्वभूतभवोद्भवम्&#x9;007c&lt;br&gt;&#xA;एष मे सर्वधर्माणां धर्मोऽधिकतमो मतः&#x9;008a&lt;br&gt;&#xA;यद्भक्त्या पुण्डरीकाक्षं स्तवैरर्चेन्नरः सदा&#x9;008c&lt;br&gt;&#xA;परमं यो महत्तेजः परमं यो महत्तपः&#x9;009a&lt;br&gt;&#xA;परमं यो महद्ब्रह्म परमं यः परायणम्&#x9;009c&lt;br&gt;&#xA;पवित्राणां पवित्रं यो मङ्गलानां च मङ्गलम्&#x9;010a&lt;br&gt;&#xA;दैवतं देवतानां च भूतानां योऽव्ययः पिता&#x9;010c&lt;br&gt;&#xA;यतः सर्वाणि भूतानि भवन्त्यादियुगागमे&#x9;011a&lt;br&gt;&#xA;यस्मिंश्च प्रलयं यान्ति पुनरेव युगक्षये&#x9;011c&lt;br&gt;&#xA;तस्य लोकप्रधानस्य जगन्नाथस्य भूपते&#x9;012a&lt;br&gt;&#xA;विष्णोर्नामसहस्रं मे शृणु पापभयापहम्&#x9;012c&lt;br&gt;&#xA;यानि नामानि गौणानि विख्यातानि महात्मनः&#x9;013a&lt;br&gt;&#xA;ऋषिभिः परिगीतानि तानि वक्ष्यामि भूतये&#x9;013c&lt;br&gt;&#xA;विश्वं विष्णुर्वषट्कारो भूतभव्यभवत्प्रभुः&#x9;014a&lt;br&gt;&#xA;भूतकृद्भूतभृद्भावो भूतात्मा भूतभावनः&#x9;014c&lt;br&gt;&#xA;पूतात्मा परमात्मा च मुक्तानां परमा गतिः&#x9;015a&lt;br&gt;&#xA;अव्ययः पुरुषः साक्षी क्षेत्रज्ञोऽक्षर एव च&#x9;015c&lt;br&gt;&#xA;योगो योगविदां नेता प्रधानपुरुषेश्वरः&#x9;016a&lt;br&gt;&#xA;नारसिंहवपुः श्रीमान्केशवः पुरुषोत्तमः&#x9;016c&lt;br&gt;&#xA;सर्वः शर्वः शिवः स्थाणुर्भूतादिर्निधिरव्ययः&#x9;017a&lt;br&gt;&#xA;सम्भवो भावनो भर्ता प्रभवः प्रभुरीश्वरः&#x9;017c&lt;br&gt;&#xA;स्वयम्भूः शम्भुरादित्यः पुष्कराक्षो महास्वनः&#x9;018a&lt;br&gt;&#xA;अनादिनिधनो धाता विधाता धातुरुत्तमः&#x9;018c&lt;br&gt;&#xA;अप्रमेयो हृषीकेशः पद्मनाभोऽमरप्रभुः&#x9;019a&lt;br&gt;&#xA;विश्वकर्मा मनुस्त्वष्टा स्थविष्ठः स्थविरो ध्रुवः&#x9;019c&lt;br&gt;&#xA;अग्राह्यः शाश्वतः कृष्णो लोहिताक्षः प्रतर्दनः&#x9;020a&lt;br&gt;&#xA;प्रभूतस्त्रिककुब्धाम पवित्रं मङ्गलं परम्&#x9;020c&lt;br&gt;&#xA;ईशानः प्राणदः प्राणो ज्येष्ठः श्रेष्ठः प्रजापतिः&#x9;021a&lt;br&gt;&#xA;हिरण्यगर्भो भूगर्भो माधवो मधुसूदनः&#x9;021c&lt;br&gt;&#xA;ईश्वरो विक्रमी धन्वी मेधावी विक्रमः क्रमः&#x9;022a&lt;br&gt;&#xA;अनुत्तमो दुराधर्षः कृतज्ञः कृतिरात्मवान्&#x9;022c&lt;br&gt;&#xA;सुरेशः शरणं शर्म विश्वरेताः प्रजाभवः&#x9;023a&lt;br&gt;&#xA;अहः संवत्सरो व्यालः प्रत्ययः सर्वदर्शनः&#x9;023c&lt;br&gt;&#xA;अजः सर्वेश्वरः सिद्धः सिद्धिः सर्वादिरच्युतः&#x9;024a&lt;br&gt;&#xA;वृषाकपिरमेयात्मा सर्वयोगविनिःसृतः&#x9;024c&lt;br&gt;&#xA;वसुर्वसुमनाः सत्यः समात्मा सम्मितः समः&#x9;025a&lt;br&gt;&#xA;अमोघः पुण्डरीकाक्षो वृषकर्मा वृषाकृतिः&#x9;025c&lt;br&gt;&#xA;रुद्रो बहुशिरा बभ्रुर्विश्वयोनिः शुचिश्रवाः&#x9;026a&lt;br&gt;&#xA;अमृतः शाश्वतः स्थाणुर्वरारोहो महातपाः&#x9;026c&lt;br&gt;&#xA;सर्वगः सर्वविद्भानुर्विष्वक्सेनो जनार्दनः&#x9;027a&lt;br&gt;&#xA;वेदो वेदविदव्यङ्गो वेदाङ्गो वेदवित्कविः&#x9;027c&lt;br&gt;&#xA;लोकाध्यक्षः सुराध्यक्षो धर्माध्यक्षः कृताकृतः&#x9;028a&lt;br&gt;&#xA;चतुरात्मा चतुर्व्यूहश्चतुर्दंष्ट्रश्चतुर्भुजः&#x9;028c&lt;br&gt;&#xA;भ्राजिष्णुर्भोजनं भोक्ता सहिष्णुर्जगदादिजः&#x9;029a&lt;br&gt;&#xA;अनघो विजयो जेता विश्वयोनिः पुनर्वसुः&#x9;029c&lt;br&gt;&#xA;उपेन्द्रो वामनः प्रांशुरमोघः शुचिरूर्जितः&#x9;030a&lt;br&gt;&#xA;अतीन्द्रः सङ्ग्रहः सर्गो धृतात्मा नियमो यमः&#x9;030c&lt;br&gt;&#xA;वेद्यो वैद्यः सदायोगी वीरहा माधवो मधुः&#x9;031a&lt;br&gt;&#xA;अतीन्द्रियो महामायो महोत्साहो महाबलः&#x9;031c&lt;br&gt;&#xA;महाबुद्धिर्महावीर्यो महाशक्तिर्महाद्युतिः&#x9;032a&lt;br&gt;&#xA;अनिर्देश्यवपुः श्रीमानमेयात्मा महाद्रिधृक्&#x9;032c&lt;br&gt;&#xA;महेष्वासो महीभर्ता श्रीनिवासः सतां गतिः&#x9;033a&lt;br&gt;&#xA;अनिरुद्धः सुरानन्दो गोविन्दो गोविदां पतिः&#x9;033c&lt;br&gt;&#xA;मरीचिर्दमनो हंसः सुपर्णो भुजगोत्तमः&#x9;034a&lt;br&gt;&#xA;हिरण्यनाभः सुतपाः पद्मनाभः प्रजापतिः&#x9;034c&lt;br&gt;&#xA;अमृत्युः सर्वदृक्सिंहः सन्धाता सन्धिमान्स्थिरः&#x9;035a&lt;br&gt;&#xA;अजो दुर्मर्षणः शास्ता विश्रुतात्मा सुरारिहा&#x9;035c&lt;br&gt;&#xA;गुरुर्गुरुतमो धाम सत्यः सत्यपराक्रमः&#x9;036a&lt;br&gt;&#xA;निमिषोऽनिमिषः स्रग्वी वाचस्पतिरुदारधीः&#x9;036c&lt;br&gt;&#xA;अग्रणीर्ग्रामणीः श्रीमान्न्यायो नेता समीरणः&#x9;037a&lt;br&gt;&#xA;सहस्रमूर्धा विश्वात्मा सहस्राक्षः सहस्रपात्&#x9;037c&lt;br&gt;&#xA;आवर्तनो निवृत्तात्मा संवृतः सम्प्रमर्दनः&#x9;038a&lt;br&gt;&#xA;अहः संवर्तको वह्निरनिलो धरणीधरः&#x9;038c&lt;br&gt;&#xA;सुप्रसादः प्रसन्नात्मा विश्वधृग्विश्वभुग्विभुः&#x9;039a&lt;br&gt;&#xA;सत्कर्ता सत्कृतः साधुर्जह्नुर्नारायणो नरः&#x9;039c&lt;br&gt;&#xA;असङ्ख्येयोऽप्रमेयात्मा विशिष्टः शिष्टकृच्छुचिः&#x9;040a&lt;br&gt;&#xA;सिद्धार्थः सिद्धसङ्कल्पः सिद्धिदः सिद्धिसाधनः&#x9;040c&lt;br&gt;&#xA;वृषाही वृषभो विष्णुर्वृषपर्वा वृषोदरः&#x9;041a&lt;br&gt;&#xA;वर्धनो वर्धमानश्च विविक्तः श्रुतिसागरः&#x9;041c&lt;br&gt;&#xA;सुभुजो दुर्धरो वाग्मी महेन्द्रो वसुदो वसुः&#x9;042a&lt;br&gt;&#xA;नैकरूपो बृहद्रूपः शिपिविष्टः प्रकाशनः&#x9;042c&lt;br&gt;&#xA;ओजस्तेजो द्युतिधरः प्रकाशात्मा प्रतापनः&#x9;043a&lt;br&gt;&#xA;ऋद्धः स्पष्टाक्षरो मन्त्रश्चन्द्रांशुर्भास्करद्युतिः&#x9;043c&lt;br&gt;&#xA;अमृतांशूद्भवो भानुः शशबिन्दुः सुरेश्वरः&#x9;044a&lt;br&gt;&#xA;औषधं जगतः सेतुः सत्यधर्मपराक्रमः&#x9;044c&lt;br&gt;&#xA;भूतभव्यभवन्नाथः पवनः पावनोऽनिलः&#x9;045a&lt;br&gt;&#xA;कामहा कामकृत्कान्तः कामः कामप्रदः प्रभुः&#x9;045c&lt;br&gt;&#xA;युगादिकृद्युगावर्तो नैकमायो महाशनः&#x9;046a&lt;br&gt;&#xA;अदृश्यो व्यक्तरूपश्च सहस्रजिदनन्तजित्&#x9;046c&lt;br&gt;&#xA;इष्टो विशिष्टः शिष्टेष्टः शिखण्डी नहुषो वृषः&#x9;047a&lt;br&gt;&#xA;क्रोधहा क्रोधकृत्कर्ता विश्वबाहुर्महीधरः&#x9;047c&lt;br&gt;&#xA;अच्युतः प्रथितः प्राणः प्राणदो वासवानुजः&#x9;048a&lt;br&gt;&#xA;अपां निधिरधिष्ठानमप्रमत्तः प्रतिष्ठितः&#x9;048c&lt;br&gt;&#xA;स्कन्दः स्कन्दधरो धुर्यो वरदो वायुवाहनः&#x9;049a&lt;br&gt;&#xA;वासुदेवो बृहद्भानुरादिदेवः पुरन्दरः&#x9;049c&lt;br&gt;&#xA;अशोकस्तारणस्तारः शूरः शौरिर्जनेश्वरः&#x9;050a&lt;br&gt;&#xA;अनुकूलः शतावर्तः पद्मी पद्मनिभेक्षणः&#x9;050c&lt;br&gt;&#xA;पद्मनाभोऽरविन्दाक्षः पद्मगर्भः शरीरभृत्&#x9;051a&lt;br&gt;&#xA;महर्द्धिरृद्धो वृद्धात्मा महाक्षो गरुडध्वजः&#x9;051c&lt;br&gt;&#xA;अतुलः शरभो भीमः समयज्ञो हविर्हरिः&#x9;052a&lt;br&gt;&#xA;सर्वलक्षणलक्षण्यो लक्ष्मीवान्समितिञ्जयः&#x9;052c&lt;br&gt;&#xA;विक्षरो रोहितो मार्गो हेतुर्दामोदरः सहः&#x9;053a&lt;br&gt;&#xA;महीधरो महाभागो वेगवानमिताशनः&#x9;053c&lt;br&gt;&#xA;उद्भवः क्षोभणो देवः श्रीगर्भः परमेश्वरः&#x9;054a&lt;br&gt;&#xA;करणं कारणं कर्ता विकर्ता गहनो गुहः&#x9;054c&lt;br&gt;&#xA;व्यवसायो व्यवस्थानः संस्थानः स्थानदो ध्रुवः&#x9;055a&lt;br&gt;&#xA;परर्द्धिः परमः स्पष्टस्तुष्टः पुष्टः शुभेक्षणः&#x9;055c&lt;br&gt;&#xA;रामो विरामो विरतो मार्गो नेयो नयोऽनयः&#x9;056a&lt;br&gt;&#xA;वीरः शक्तिमतां श्रेष्ठो धर्मो धर्मविदुत्तमः&#x9;056c&lt;br&gt;&#xA;वैकुण्ठः पुरुषः प्राणः प्राणदः प्रणवः पृथुः&#x9;057a&lt;br&gt;&#xA;हिरण्यगर्भः शत्रुघ्नो व्याप्तो वायुरधोक्षजः&#x9;057c&lt;br&gt;&#xA;ऋतुः सुदर्शनः कालः परमेष्ठी परिग्रहः&#x9;058a&lt;br&gt;&#xA;उग्रः संवत्सरो दक्षो विश्रामो विश्वदक्षिणः&#x9;058c&lt;br&gt;&#xA;विस्तारः स्थावरः स्थाणुः प्रमाणं बीजमव्ययम्&#x9;059a&lt;br&gt;&#xA;अर्थोऽनर्थो महाकोशो महाभोगो महाधनः&#x9;059c&lt;br&gt;&#xA;अनिर्विण्णः स्थविष्ठो भूर्धर्मयूपो महामखः&#x9;060a&lt;br&gt;&#xA;नक्षत्रनेमिर्नक्षत्री क्षमः क्षामः समीहनः&#x9;060c&lt;br&gt;&#xA;यज्ञ इज्यो महेज्यश्च क्रतुः सत्रं सतां गतिः&#x9;061a&lt;br&gt;&#xA;सर्वदर्शी विमुक्तात्मा सर्वज्ञो ज्ञानमुत्तमम्&#x9;061c&lt;br&gt;&#xA;सुव्रतः सुमुखः सूक्ष्मः सुघोषः सुखदः सुहृत्&#x9;062a&lt;br&gt;&#xA;मनोहरो जितक्रोधो वीरबाहुर्विदारणः&#x9;062c&lt;br&gt;&#xA;स्वापनः स्ववशो व्यापी नैकात्मा नैककर्मकृत्&#x9;063a&lt;br&gt;&#xA;वत्सरो वत्सलो वत्सी रत्नगर्भो धनेश्वरः&#x9;063c&lt;br&gt;&#xA;धर्मगुब्धर्मकृद्धर्मी सदसत्क्षरमक्षरम्&#x9;064a&lt;br&gt;&#xA;अविज्ञाता सहस्रांशुर्विधाता कृतलक्षणः&#x9;064c&lt;br&gt;&#xA;गभस्तिनेमिः सत्त्वस्थः सिंहो भूतमहेश्वरः&#x9;065a&lt;br&gt;&#xA;आदिदेवो महादेवो देवेशो देवभृद्गुरुः&#x9;065c&lt;br&gt;&#xA;उत्तरो गोपतिर्गोप्ता ज्ञानगम्यः पुरातनः&#x9;066a&lt;br&gt;&#xA;शरीरभूतभृद्भोक्ता कपीन्द्रो भूरिदक्षिणः&#x9;066c&lt;br&gt;&#xA;सोमपोऽमृतपः सोमः पुरुजित्पुरुसत्तमः&#x9;067a&lt;br&gt;&#xA;विनयो जयः सत्यसन्धो दाशार्हः सात्वतां पतिः&#x9;067c&lt;br&gt;&#xA;जीवो विनयिता साक्षी मुकुन्दोऽमितविक्रमः&#x9;068a&lt;br&gt;&#xA;अम्भोनिधिरनन्तात्मा महोदधिशयोऽन्तकः&#x9;068c&lt;br&gt;&#xA;अजो महार्हः स्वाभाव्यो जितामित्रः प्रमोदनः&#x9;069a&lt;br&gt;&#xA;आनन्दो नन्दनो नन्दः सत्यधर्मा त्रिविक्रमः&#x9;069c&lt;br&gt;&#xA;महर्षिः कपिलाचार्यः कृतज्ञो मेदिनीपतिः&#x9;070a&lt;br&gt;&#xA;त्रिपदस्त्रिदशाध्यक्षो महाशृङ्गः कृतान्तकृत्&#x9;070c&lt;br&gt;&#xA;महावराहो गोविन्दः सुषेणः कनकाङ्गदी&#x9;071a&lt;br&gt;&#xA;गुह्यो गभीरो गहनो गुप्तश्चक्रगदाधरः&#x9;071c&lt;br&gt;&#xA;वेधाः स्वाङ्गोऽजितः कृष्णो दृढः सङ्कर्षणोऽच्युतः&#x9;072a&lt;br&gt;&#xA;वरुणो वारुणो वृक्षः पुष्कराक्षो महामनाः&#x9;072c&lt;br&gt;&#xA;भगवान्भगहा नन्दी वनमाली हलायुधः&#x9;073a&lt;br&gt;&#xA;आदित्यो ज्योतिरादित्यः सहिष्णुर्गतिसत्तमः&#x9;073c&lt;br&gt;&#xA;सुधन्वा खण्डपरशुर्दारुणो द्रविणप्रदः&#x9;074a&lt;br&gt;&#xA;दिवःस्पृक्सर्वदृग्व्यासो वाचस्पतिरयोनिजः&#x9;074c&lt;br&gt;&#xA;त्रिसामा सामगः साम निर्वाणं भेषजं भिषक्&#x9;075a&lt;br&gt;&#xA;सन्न्यासकृच्छमः शान्तो निष्ठा शान्तिः परायणम्&#x9;075c&lt;br&gt;&#xA;शुभाङ्गः शान्तिदः स्रष्टा कुमुदः कुवलेशयः&#x9;076a&lt;br&gt;&#xA;गोहितो गोपतिर्गोप्ता वृषभाक्षो वृषप्रियः&#x9;076c&lt;br&gt;&#xA;अनिवर्ती निवृत्तात्मा सङ्क्षेप्ता क्षेमकृच्छिवः&#x9;077a&lt;br&gt;&#xA;श्रीवत्सवक्षाः श्रीवासः श्रीपतिः श्रीमतां वरः&#x9;077c&lt;br&gt;&#xA;श्रीदः श्रीशः श्रीनिवासः श्रीनिधिः श्रीविभावनः&#x9;078a&lt;br&gt;&#xA;श्रीधरः श्रीकरः श्रेयः श्रीमाल्ँलोकत्रयाश्रयः&#x9;078c&lt;br&gt;&#xA;स्वक्षः स्वङ्गः शतानन्दो नन्दिर्ज्योतिर्गणेश्वरः&#x9;079a&lt;br&gt;&#xA;विजितात्मा विधेयात्मा सत्कीर्तिश्छिन्नसंशयः&#x9;079c&lt;br&gt;&#xA;उदीर्णः सर्वतश्चक्षुरनीशः शाश्वतः स्थिरः&#x9;080a&lt;br&gt;&#xA;भूशयो भूषणो भूतिर्विशोकः शोकनाशनः&#x9;080c&lt;br&gt;&#xA;अर्चिष्मानर्चितः कुम्भो विशुद्धात्मा विशोधनः&#x9;081a&lt;br&gt;&#xA;अनिरुद्धोऽप्रतिरथः प्रद्युम्नोऽमितविक्रमः&#x9;081c&lt;br&gt;&#xA;कालनेमिनिहा वीरः शूरः शौरिर्जनेश्वरः&#x9;082a&lt;br&gt;&#xA;त्रिलोकात्मा त्रिलोकेशः केशवः केशिहा हरिः&#x9;082c&lt;br&gt;&#xA;कामदेवः कामपालः कामी कान्तः कृतागमः&#x9;083a&lt;br&gt;&#xA;अनिर्देश्यवपुर्विष्णुर्वीरोऽनन्तो धनञ्जयः&#x9;083c&lt;br&gt;&#xA;ब्रह्मण्यो ब्रह्मकृद्ब्रह्मा ब्रह्म ब्रह्मविवर्धनः&#x9;084a&lt;br&gt;&#xA;ब्रह्मविद्ब्राह्मणो ब्रह्मी ब्रह्मज्ञो ब्राह्मणप्रियः&#x9;084c&lt;br&gt;&#xA;महाक्रमो महाकर्मा महातेजा महोरगः&#x9;085a&lt;br&gt;&#xA;महाक्रतुर्महायज्वा महायज्ञो महाहविः&#x9;085c&lt;br&gt;&#xA;स्तव्यः स्तवप्रियः स्तोत्रं स्तुतिः स्तोता रणप्रियः&#x9;086a&lt;br&gt;&#xA;पूर्णः पूरयिता पुण्यः पुण्यकीर्तिरनामयः&#x9;086c&lt;br&gt;&#xA;मनोजवस्तीर्थकरो वसुरेता वसुप्रदः&#x9;087a&lt;br&gt;&#xA;वसुप्रदो वासुदेवो वसुर्वसुमना हविः&#x9;087c&lt;br&gt;&#xA;सद्गतिः सत्कृतिः सत्ता सद्भूतिः सत्परायणः&#x9;088a&lt;br&gt;&#xA;शूरसेनो यदुश्रेष्ठः सन्निवासः सुयामुनः&#x9;088c&lt;br&gt;&#xA;भूतावासो वासुदेवो सर्वासुनिलयोऽनलः&#x9;089a&lt;br&gt;&#xA;दर्पहा दर्पदो दृप्तो दुर्धरोऽथापराजितः&#x9;089c&lt;br&gt;&#xA;विश्वमूर्तिर्महामूर्तिर्दीप्तमूर्तिरमूर्तिमान्&#x9;090a&lt;br&gt;&#xA;अनेकमूर्तिरव्यक्तः शतमूर्तिः शताननः&#x9;090c&lt;br&gt;&#xA;एको नैकः सवः कः किं यत्तत्पदमनुत्तमम्&#x9;091a&lt;br&gt;&#xA;लोकबन्धुर्लोकनाथो माधवो भक्तवत्सलः&#x9;091c&lt;br&gt;&#xA;सुवर्णवर्णो हेमाङ्गो वराङ्गश्चन्दनाङ्गदी&#x9;092a&lt;br&gt;&#xA;वीरहा विषमः शून्यो घृताशीरचलश्चलः&#x9;092c&lt;br&gt;&#xA;अमानी मानदो मान्यो लोकस्वामी त्रिलोकधृक्&#x9;093a&lt;br&gt;&#xA;सुमेधा मेधजो धन्यः सत्यमेधा धराधरः&#x9;093c&lt;br&gt;&#xA;तेजो वृषो द्युतिधरः सर्वशस्त्रभृतां वरः&#x9;094a&lt;br&gt;&#xA;प्रग्रहो निग्रहोऽव्यग्रो नैकशृङ्गो गदाग्रजः&#x9;094c&lt;br&gt;&#xA;चतुर्मूर्तिश्चतुर्बाहुश्चतुर्व्यूहश्चतुर्गतिः&#x9;095a&lt;br&gt;&#xA;चतुरात्मा चतुर्भावश्चतुर्वेदविदेकपात्&#x9;095c&lt;br&gt;&#xA;समावर्तो निवृत्तात्मा दुर्जयो दुरतिक्रमः&#x9;096a&lt;br&gt;&#xA;दुर्लभो दुर्गमो दुर्गो दुरावासो दुरारिहा&#x9;096c&lt;br&gt;&#xA;शुभाङ्गो लोकसारङ्गः सुतन्तुस्तन्तुवर्धनः&#x9;097a&lt;br&gt;&#xA;इन्द्रकर्मा महाकर्मा कृतकर्मा कृतागमः&#x9;097c&lt;br&gt;&#xA;उद्भवः सुन्दरः सुन्दो रत्ननाभः सुलोचनः&#x9;098a&lt;br&gt;&#xA;अर्को वाजसनः शृङ्गी जयन्तः सर्वविज्जयी&#x9;098c&lt;br&gt;&#xA;सुवर्णबिन्दुरक्षोभ्यः सर्ववागीश्वरेश्वरः&#x9;099a&lt;br&gt;&#xA;महाह्रदो महागर्तो महाभूतो महानिधिः&#x9;099c&lt;br&gt;&#xA;कुमुदः कुन्दरः कुन्दः पर्जन्यः पवनोऽनिलः&#x9;100a&lt;br&gt;&#xA;अमृतांशोऽमृतवपुः सर्वज्ञः सर्वतोमुखः&#x9;100c&lt;br&gt;&#xA;सुलभः सुव्रतः सिद्धः शत्रुजिच्छत्रुतापनः&#x9;101a&lt;br&gt;&#xA;न्यग्रोधोदुम्बरोऽश्वत्थश्चाणूरान्ध्रनिषूदनः&#x9;101c&lt;br&gt;&#xA;सहस्रार्चिः सप्तजिह्वः सप्तैधाः सप्तवाहनः&#x9;102a&lt;br&gt;&#xA;अमूर्तिरनघोऽचिन्त्यो भयकृद्भयनाशनः&#x9;102c&lt;br&gt;&#xA;अणुर्बृहत्कृशः स्थूलो गुणभृन्निर्गुणो महान्&#x9;103a&lt;br&gt;&#xA;अधृतः स्वधृतः स्वास्यः प्राग्वंशो वंशवर्धनः&#x9;103c&lt;br&gt;&#xA;भारभृत्कथितो योगी योगीशः सर्वकामदः&#x9;104a&lt;br&gt;&#xA;आश्रमः श्रमणः क्षामः सुपर्णो वायुवाहनः&#x9;104c&lt;br&gt;&#xA;धनुर्धरो धनुर्वेदो दण्डो दमयिता दमः&#x9;105a&lt;br&gt;&#xA;अपराजितः सर्वसहो नियन्ता नियमो यमः&#x9;105c&lt;br&gt;&#xA;सत्त्ववान्सात्त्विकः सत्यः सत्यधर्मपरायणः&#x9;106a&lt;br&gt;&#xA;अभिप्रायः प्रियार्होऽर्हः प्रियकृत्प्रीतिवर्धनः&#x9;106c&lt;br&gt;&#xA;विहायसगतिर्ज्योतिः सुरुचिर्हुतभुग्विभुः&#x9;107a&lt;br&gt;&#xA;रविर्विरोचनः सूर्यः सविता रविलोचनः&#x9;107c&lt;br&gt;&#xA;अनन्तो हुतभुग्भोक्ता सुखदो नैकदोऽग्रजः&#x9;108a&lt;br&gt;&#xA;अनिर्विण्णः सदामर्षी लोकाधिष्ठानमद्भुतम्&#x9;108c&lt;br&gt;&#xA;सनात्सनातनतमः कपिलः कपिरव्ययः&#x9;109a&lt;br&gt;&#xA;स्वस्तिदः स्वस्तिकृत्स्वस्ति स्वस्तिभुक्स्वस्तिदक्षिणः&#x9;109c&lt;br&gt;&#xA;अरौद्रः कुण्डली चक्री विक्रम्यूर्जितशासनः&#x9;110a&lt;br&gt;&#xA;शब्दातिगः शब्दसहः शिशिरः शर्वरीकरः&#x9;110c&lt;br&gt;&#xA;अक्रूरः पेशलो दक्षो दक्षिणः क्षमिणां वरः&#x9;111a&lt;br&gt;&#xA;विद्वत्तमो वीतभयः पुण्यश्रवणकीर्तनः&#x9;111c&lt;br&gt;&#xA;उत्तारणो दुष्कृतिहा पुण्यो दुःस्वप्ननाशनः&#x9;112a&lt;br&gt;&#xA;वीरहा रक्षणः सन्तो जीवनः पर्यवस्थितः&#x9;112c&lt;br&gt;&#xA;अनन्तरूपोऽनन्तश्रीर्जितमन्युर्भयापहः&#x9;113a&lt;br&gt;&#xA;चतुरस्रो गभीरात्मा विदिशो व्यादिशो दिशः&#x9;113c&lt;br&gt;&#xA;अनादिर्भूर्भुवो लक्ष्मीः सुवीरो रुचिराङ्गदः&#x9;114a&lt;br&gt;&#xA;जननो जनजन्मादिर्भीमो भीमपराक्रमः&#x9;114c&lt;br&gt;&#xA;आधारनिलयो धाता पुष्पहासः प्रजागरः&#x9;115a&lt;br&gt;&#xA;ऊर्ध्वगः सत्पथाचारः प्राणदः प्रणवः पणः&#x9;115c&lt;br&gt;&#xA;प्रमाणं प्राणनिलयः प्राणकृत्प्राणजीवनः&#x9;116a&lt;br&gt;&#xA;तत्त्वं तत्त्वविदेकात्मा जन्ममृत्युजरातिगः&#x9;116c&lt;br&gt;&#xA;भूर्भुवः स्वस्तरुस्तारः सविता प्रपितामहः&#x9;117a&lt;br&gt;&#xA;यज्ञो यज्ञपतिर्यज्वा यज्ञाङ्गो यज्ञवाहनः&#x9;117c&lt;br&gt;&#xA;यज्ञभृद्यज्ञकृद्यज्ञी यज्ञभुग्यज्ञसाधनः&#x9;118a&lt;br&gt;&#xA;यज्ञान्तकृद्यज्ञगुह्यमन्नमन्नाद एव च&#x9;118c&lt;br&gt;&#xA;आत्मयोनिः स्वयञ्जातो वैखानः सामगायनः&#x9;119a&lt;br&gt;&#xA;देवकीनन्दनः स्रष्टा क्षितीशः पापनाशनः&#x9;119c&lt;br&gt;&#xA;शङ्खभृन्नन्दकी चक्री शार्ङ्गधन्वा गदाधरः&#x9;120a&lt;br&gt;&#xA;रथाङ्गपाणिरक्षोभ्यः सर्वप्रहरणायुधः&#x9;120c&lt;br&gt;&#xA;इतीदं कीर्तनीयस्य केशवस्य महात्मनः&#x9;121a&lt;br&gt;&#xA;नाम्नां सहस्रं दिव्यानामशेषेण प्रकीर्तितम्&#x9;121c&lt;br&gt;&#xA;य इदं शृणुयान्नित्यं यश्चापि परिकीर्तयेत्&#x9;122a&lt;br&gt;&#xA;नाशुभं प्राप्नुयात्किञ्चित्सोऽमुत्रेह च मानवः&#x9;122c&lt;br&gt;&#xA;वेदान्तगो ब्राह्मणः स्यात्क्षत्रियो विजयी भवेत्&#x9;123a&lt;br&gt;&#xA;वैश्यो धनसमृद्धः स्याच्छूद्रः सुखमवाप्नुयात्&#x9;123c&lt;br&gt;&#xA;धर्मार्थी प्राप्नुयाद्धर्ममर्थार्थी चार्थमाप्नुयात्&#x9;124a&lt;br&gt;&#xA;कामानवाप्नुयात्कामी प्रजार्थी चाप्नुयात्प्रजाः&#x9;124c&lt;br&gt;&#xA;भक्तिमान्यः सदोत्थाय शुचिस्तद्गतमानसः&#x9;125a&lt;br&gt;&#xA;सहस्रं वासुदेवस्य नाम्नामेतत्प्रकीर्तयेत्&#x9;125c&lt;br&gt;&#xA;यशः प्राप्नोति विपुलं ज्ञातिप्राधान्यमेव च&#x9;126a&lt;br&gt;&#xA;अचलां श्रियमाप्नोति श्रेयश्चाप्नोत्यनुत्तमम्&#x9;126c&lt;br&gt;&#xA;न भयं क्वचिदाप्नोति वीर्यं तेजश्च विन्दति&#x9;127a&lt;br&gt;&#xA;भवत्यरोगो द्युतिमान्बलरूपगुणान्वितः&#x9;127c&lt;br&gt;&#xA;रोगार्तो मुच्यते रोगाद्बद्धो मुच्येत बन्धनात्&#x9;128a&lt;br&gt;&#xA;भयान्मुच्येत भीतश्च मुच्येतापन्न आपदः&#x9;128c&lt;br&gt;&#xA;दुर्गाण्यतितरत्याशु पुरुषः पुरुषोत्तमम्&#x9;129a&lt;br&gt;&#xA;स्तुवन्नामसहस्रेण नित्यं भक्तिसमन्वितः&#x9;129c&lt;br&gt;&#xA;वासुदेवाश्रयो मर्त्यो वासुदेवपरायणः&#x9;130a&lt;br&gt;&#xA;सर्वपापविशुद्धात्मा याति ब्रह्म सनातनम्&#x9;130c&lt;br&gt;&#xA;न वासुदेवभक्तानामशुभं विद्यते क्वचित्&#x9;131a&lt;br&gt;&#xA;जन्ममृत्युजराव्याधिभयं वाप्युपजायते&#x9;131c&lt;br&gt;&#xA;इमं स्तवमधीयानः श्रद्धाभक्तिसमन्वितः&#x9;132a&lt;br&gt;&#xA;युज्येतात्मसुखक्षान्तिश्रीधृतिस्मृतिकीर्तिभिः&#x9;132c&lt;br&gt;&#xA;न क्रोधो न च मात्सर्यं न लोभो नाशुभा मतिः&#x9;133a&lt;br&gt;&#xA;भवन्ति कृतपुण्यानां भक्तानां पुरुषोत्तमे&#x9;133c&lt;br&gt;&#xA;द्यौः सचन्द्रार्कनक्षत्रा खं दिशो भूर्महोदधिः&#x9;134a&lt;br&gt;&#xA;वासुदेवस्य वीर्येण विधृतानि महात्मनः&#x9;134c&lt;br&gt;&#xA;ससुरासुरगन्धर्वं सयक्षोरगराक्षसम्&#x9;135a&lt;br&gt;&#xA;जगद्वशे वर्ततेदं कृष्णस्य सचराचरम्&#x9;135c&lt;br&gt;&#xA;इन्द्रियाणि मनो बुद्धिः सत्त्वं तेजो बलं धृतिः&#x9;136a&lt;br&gt;&#xA;वासुदेवात्मकान्याहुः क्षेत्रं क्षेत्रज्ञ एव च&#x9;136c&lt;br&gt;&#xA;सर्वागमानामाचारः प्रथमं परिकल्प्यते&#x9;137a&lt;br&gt;&#xA;आचारप्रभवो धर्मो धर्मस्य प्रभुरच्युतः&#x9;137c&lt;br&gt;&#xA;ऋषयः पितरो देवा महाभूतानि धातवः&#x9;138a&lt;br&gt;&#xA;जङ्गमाजङ्गमं चेदं जगन्नारायणोद्भवम्&#x9;138c&lt;br&gt;&#xA;योगो ज्ञानं तथा साङ्ख्यं विद्याः शिल्पानि कर्म च&#x9;139a&lt;br&gt;&#xA;वेदाः शास्त्राणि विज्ञानमेतत्सर्वं जनार्दनात्&#x9;139c&lt;br&gt;&#xA;एको विष्णुर्महद्भूतं पृथग्भूतान्यनेकशः&#x9;140a&lt;br&gt;&#xA;त्रील्ँलोकान्व्याप्य भूतात्मा भुङ्क्ते विश्वभुगव्ययः&#x9;140c&lt;br&gt;&#xA;इमं स्तवं भगवतो विष्णोर्व्यासेन कीर्तितम्&#x9;141a&lt;br&gt;&#xA;पठेद्य इच्छेत्पुरुषः श्रेयः प्राप्तुं सुखानि च&#x9;141c&lt;br&gt;&#xA;विश्वेश्वरमजं देवं जगतः प्रभवाप्ययम्&#x9;142a&lt;br&gt;&#xA;भजन्ति ये पुष्कराक्षं न ते यान्ति पराभवम्&#x9;142c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/136/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/136/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;के पूज्याः के नमस्कार्याः कथं वर्तेत केषु च&#x9;001a&lt;br&gt;&#xA;किमाचारः कीदृशेषु पितामह न रिष्यते&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;ब्राह्मणानां परिभवः सादयेदपि देवताः&#x9;002a&lt;br&gt;&#xA;ब्राह्मणानां नमस्कर्ता युधिष्ठिर न रिष्यते&#x9;002c&lt;br&gt;&#xA;ते पूज्यास्ते नमस्कार्या वर्तेथास्तेषु पुत्रवत्&#x9;003a&lt;br&gt;&#xA;ते हि लोकानिमान्सर्वान्धारयन्ति मनीषिणः&#x9;003c&lt;br&gt;&#xA;ब्राह्मणाः सर्वलोकानां महान्तो धर्मसेतवः&#x9;004a&lt;br&gt;&#xA;धनत्यागाभिरामाश्च वाक्संयमरताश्च ये&#x9;004c&lt;br&gt;&#xA;रमणीयाश्च भूतानां निधानं च धृतव्रताः&#x9;005a&lt;br&gt;&#xA;प्रणेतारश्च लोकानां शास्त्राणां च यशस्विनः&#x9;005c&lt;br&gt;&#xA;तपो येषां धनं नित्यं वाक्चैव विपुलं बलम्&#x9;006a&lt;br&gt;&#xA;प्रभवश्चापि धर्माणां धर्मज्ञाः सूक्ष्मदर्शिनः&#x9;006c&lt;br&gt;&#xA;धर्मकामाः स्थिता धर्मे सुकृतैर्धर्मसेतवः&#x9;007a&lt;br&gt;&#xA;यानुपाश्रित्य जीवन्ति प्रजाः सर्वाश्चतुर्विधाः&#x9;007c&lt;br&gt;&#xA;पन्थानः सर्वनेतारो यज्ञवाहाः सनातनाः&#x9;008a&lt;br&gt;&#xA;पितृपैतामहीं गुर्वीमुद्वहन्ति धुरं सदा&#x9;008c&lt;br&gt;&#xA;धुरि ये नावसीदन्ति विषमे सद्गवा इव&#x9;009a&lt;br&gt;&#xA;पितृदेवातिथिमुखा हव्यकव्याग्रभोजिनः&#x9;009c&lt;br&gt;&#xA;भोजनादेव ये लोकांस्त्रायन्ते महतो भयात्&#x9;010a&lt;br&gt;&#xA;दीपाः सर्वस्य लोकस्य चक्षुश्चक्षुष्मतामपि&#x9;010c&lt;br&gt;&#xA;सर्वशिल्पादिनिधयो निपुणाः सूक्ष्मदर्शिनः&#x9;011a&lt;br&gt;&#xA;गतिज्ञाः सर्वभूतानामध्यात्मगतिचिन्तकाः&#x9;011c&lt;br&gt;&#xA;आदिमध्यावसानानां ज्ञातारश्छिन्नसंशयाः&#x9;012a&lt;br&gt;&#xA;परावरविशेषज्ञा गन्तारः परमां गतिम्&#x9;012c&lt;br&gt;&#xA;विमुक्ता धुतपाप्मानो निर्द्वन्द्वा निष्परिग्रहाः&#x9;013a&lt;br&gt;&#xA;मानार्हा मानिता नित्यं ज्ञानविद्भिर्महात्मभिः&#x9;013c&lt;br&gt;&#xA;चन्दने मलपङ्के च भोजनेऽभोजने समाः&#x9;014a&lt;br&gt;&#xA;समं येषां दुकूलं च शाणक्षौमाजिनानि च&#x9;014c&lt;br&gt;&#xA;तिष्ठेयुरप्यभुञ्जाना बहूनि दिवसान्यपि&#x9;015a&lt;br&gt;&#xA;शोषयेयुश्च गात्राणि स्वाध्यायैः संयतेन्द्रियाः&#x9;015c&lt;br&gt;&#xA;अदैवं दैवतं कुर्युर्दैवतं चाप्यदैवतम्&#x9;016a&lt;br&gt;&#xA;लोकानन्यान्सृजेयुश्च लोकपालांश्च कोपिताः&#x9;016c&lt;br&gt;&#xA;अपेयः सागरो येषामभिशापान्महात्मनाम्&#x9;017a&lt;br&gt;&#xA;येषां कोपाग्निरद्यापि दण्डके नोपशाम्यति&#x9;017c&lt;br&gt;&#xA;देवानामपि ये देवाः कारणं कारणस्य च&#x9;018a&lt;br&gt;&#xA;प्रमाणस्य प्रमाणं च कस्तानभिभवेद्बुधः&#x9;018c&lt;br&gt;&#xA;येषां वृद्धश्च बालश्च सर्वः सम्मानमर्हति&#x9;019a&lt;br&gt;&#xA;तपोविद्याविशेषात्तु मानयन्ति परस्परम्&#x9;019c&lt;br&gt;&#xA;अविद्वान्ब्राह्मणो देवः पात्रं वै पावनं महत्&#x9;020a&lt;br&gt;&#xA;विद्वान्भूयस्तरो देवः पूर्णसागरसन्निभः&#x9;020c&lt;br&gt;&#xA;अविद्वांश्चैव विद्वांश्च ब्राह्मणो दैवतं महत्&#x9;021a&lt;br&gt;&#xA;प्रणीतश्चाप्रणीतश्च यथाग्निर्दैवतं महत्&#x9;021c&lt;br&gt;&#xA;श्मशाने ह्यपि तेजस्वी पावको नैव दुष्यति&#x9;022a&lt;br&gt;&#xA;हविर्यज्ञेषु च वहन्भूय एवाभिशोभते&#x9;022c&lt;br&gt;&#xA;एवं यद्यप्यनिष्टेषु वर्तते सर्वकर्मसु&#x9;023a&lt;br&gt;&#xA;सर्वथा ब्राह्मणो मान्यो दैवतं विद्धि तत्परम्&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/137/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/137/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;कां तु ब्राह्मणपूजायां व्युष्टिं दृष्ट्वा जनाधिप&#x9;001a&lt;br&gt;&#xA;कं वा कर्मोदयं मत्वा तानर्चसि महामते&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;अत्राप्युदाहरन्तीममितिहासं पुरातनम्&#x9;002a&lt;br&gt;&#xA;पवनस्य च संवादमर्जुनस्य च भारत&#x9;002c&lt;br&gt;&#xA;सहस्रभुजभृच्छ्रीमान्कार्तवीर्योऽभवत्प्रभुः&#x9;003a&lt;br&gt;&#xA;अस्य लोकस्य सर्वस्य माहिष्मत्यां महाबलः&#x9;003c&lt;br&gt;&#xA;स तु रत्नाकरवतीं सद्वीपां सागराम्बराम्&#x9;004a&lt;br&gt;&#xA;शशास सर्वां पृथिवीं हैहयः सत्यविक्रमः&#x9;004c&lt;br&gt;&#xA;स्ववित्तं तेन दत्तं तु दत्तात्रेयाय कारणे&#x9;005a&lt;br&gt;&#xA;क्षत्रधर्मं पुरस्कृत्य विनयं श्रुतमेव च&#x9;005c&lt;br&gt;&#xA;आराधयामास च तं कृतवीर्यात्मजो मुनिम्&#x9;006a&lt;br&gt;&#xA;न्यमन्त्रयत संहृष्टः स द्विजश्च वरैस्त्रिभिः&#x9;006c&lt;br&gt;&#xA;स वरैश्छन्दितस्तेन नृपो वचनमब्रवीत्&#x9;007a&lt;br&gt;&#xA;सहस्रबाहुर्भूयां वै चमूमध्ये गृहेऽन्यथा&#x9;007c&lt;br&gt;&#xA;मम बाहुसहस्रं तु पश्यन्तां सैनिका रणे&#x9;008a&lt;br&gt;&#xA;विक्रमेण महीं कृत्स्नां जयेयं विपुलव्रत&#x9;008c&lt;br&gt;&#xA;तां च धर्मेण सम्प्राप्य पालयेयमतन्द्रितः&#x9;008e&lt;br&gt;&#xA;चतुर्थं तु वरं याचे त्वामहं द्विजसत्तम&#x9;009a&lt;br&gt;&#xA;तं ममानुग्रहकृते दातुमर्हस्यनिन्दित&#x9;009c&lt;br&gt;&#xA;अनुशासन्तु मां सन्तो मिथ्यावृत्तं तदाश्रयम्&#x9;009e&lt;br&gt;&#xA;इत्युक्तः स द्विजः प्राह तथास्त्विति नराधिपम्&#x9;010a&lt;br&gt;&#xA;एवं समभवंस्तस्य वरास्ते दीप्ततेजसः&#x9;010c&lt;br&gt;&#xA;ततः स रथमास्थाय ज्वलनार्कसमद्युतिः&#x9;011a&lt;br&gt;&#xA;अब्रवीद्वीर्यसम्मोहात्को न्वस्ति सदृशो मया&#x9;011c&lt;br&gt;&#xA;वीर्यधैर्ययशःशौचैर्विक्रमेणौजसापि वा&#x9;011e&lt;br&gt;&#xA;तद्वाक्यान्ते चान्तरिक्षे वागुवाचाशरीरिणी&#x9;012a&lt;br&gt;&#xA;न त्वं मूढ विजानीषे ब्राह्मणं क्षत्रियाद्वरम्&#x9;012c&lt;br&gt;&#xA;सहितो ब्राह्मणेनेह क्षत्रियो रक्षति प्रजाः&#x9;012e&lt;br&gt;&#xA;अर्जुन उवाच&#x9;013&lt;br&gt;&#xA;कुर्यां भूतानि तुष्टोऽहं क्रुद्धो नाशं तथा नये&#x9;013a&lt;br&gt;&#xA;कर्मणा मनसा वाचा न मत्तोऽस्ति वरो द्विजः&#x9;013c&lt;br&gt;&#xA;पूर्वो ब्रह्मोत्तरो वादो द्वितीयः क्षत्रियोत्तरः&#x9;014a&lt;br&gt;&#xA;त्वयोक्तौ यौ तु तौ हेतू विशेषस्त्वत्र दृश्यते&#x9;014c&lt;br&gt;&#xA;ब्राह्मणाः संश्रिताः क्षत्रं न क्षत्रं ब्राह्मणाश्रितम्&#x9;015a&lt;br&gt;&#xA;श्रितान्ब्रह्मोपधा विप्राः खादन्ति क्षत्रियान्भुवि&#x9;015c&lt;br&gt;&#xA;क्षत्रियेष्वाश्रितो धर्मः प्रजानां परिपालनम्&#x9;016a&lt;br&gt;&#xA;क्षत्राद्वृत्तिर्ब्राह्मणानां तैः कथं ब्राह्मणो वरः&#x9;016c&lt;br&gt;&#xA;सर्वभूतप्रधानांस्तान्भैक्षवृत्तीनहं सदा&#x9;017a&lt;br&gt;&#xA;आत्मसम्भावितान्विप्रान्स्थापयाम्यात्मनो वशे&#x9;017c&lt;br&gt;&#xA;कथितं ह्यनया सत्यं गायत्र्या कन्यया दिवि&#x9;018a&lt;br&gt;&#xA;विजेष्याम्यवशान्सर्वान्ब्राह्मणांश्चर्मवाससः&#x9;018c&lt;br&gt;&#xA;न च मां च्यावयेद्राष्ट्रात्त्रिषु लोकेषु कश्चन&#x9;019a&lt;br&gt;&#xA;देवो वा मानुषो वापि तस्माज्ज्येष्ठो द्विजादहम्&#x9;019c&lt;br&gt;&#xA;अद्य ब्रह्मोत्तरं लोकं करिष्ये क्षत्रियोत्तरम्&#x9;020a&lt;br&gt;&#xA;न हि मे संयुगे कश्चित्सोढुमुत्सहते बलम्&#x9;020c&lt;br&gt;&#xA;अर्जुनस्य वचः श्रुत्वा वित्रस्ताभून्निशाचरी&#x9;021a&lt;br&gt;&#xA;अथैनमन्तरिक्षस्थस्ततो वायुरभाषत&#x9;021c&lt;br&gt;&#xA;त्यजैनं कलुषं भावं ब्राह्मणेभ्यो नमस्कुरु&#x9;022a&lt;br&gt;&#xA;एतेषां कुर्वतः पापं राष्ट्रक्षोभो हि ते भवेत्&#x9;022c&lt;br&gt;&#xA;अथ वा त्वां महीपाल शमयिष्यन्ति वै द्विजाः&#x9;023a&lt;br&gt;&#xA;निरसिष्यन्ति वा राष्ट्राद्धतोत्साहं महाबलाः&#x9;023c&lt;br&gt;&#xA;तं राजा कस्त्वमित्याह ततस्तं प्राह मारुतः&#x9;024a&lt;br&gt;&#xA;वायुर्वै देवदूतोऽस्मि हितं त्वां प्रब्रवीम्यहम्&#x9;024c&lt;br&gt;&#xA;अर्जुन उवाच&#x9;025&lt;br&gt;&#xA;अहो त्वयाद्य विप्रेषु भक्तिरागः प्रदर्शितः&#x9;025a&lt;br&gt;&#xA;यादृशं पृथिवी भूतं तादृशं ब्रूहि वै द्विजम्&#x9;025c&lt;br&gt;&#xA;वायोर्वा सदृशं किञ्चिद्ब्रूहि त्वं ब्राह्मणोत्तमम्&#x9;026a&lt;br&gt;&#xA;अपां वै सदृशं ब्रूहि सूर्यस्य नभसोऽपि वा&#x9;026c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/138/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/138/</guid>
      <description>&lt;p&gt;वायुरुवाच&#x9;001&lt;br&gt;&#xA;शृणु मूढ गुणान्कांश्चिद्ब्राह्मणानां महात्मनाम्&#x9;001a&lt;br&gt;&#xA;ये त्वया कीर्तिता राजंस्तेभ्योऽथ ब्राह्मणो वरः&#x9;001c&lt;br&gt;&#xA;त्यक्त्वा महीत्वं भूमिस्तु स्पर्धयाङ्गनृपस्य ह&#x9;002a&lt;br&gt;&#xA;नाशं जगाम तां विप्रो व्यष्टम्भयत कश्यपः&#x9;002c&lt;br&gt;&#xA;अक्षया ब्राह्मणा राजन्दिवि चेह च नित्यदा&#x9;003a&lt;br&gt;&#xA;अपिबत्तेजसा ह्यापः स्वयमेवाङ्गिराः पुरा&#x9;003c&lt;br&gt;&#xA;स ताः पिबन्क्षीरमिव नातृप्यत महातपाः&#x9;004a&lt;br&gt;&#xA;अपूरयन्महौघेन महीं सर्वां च पार्थिव&#x9;004c&lt;br&gt;&#xA;तस्मिन्नहं च क्रुद्धे वै जगत्त्यक्त्वा ततो गतः&#x9;005a&lt;br&gt;&#xA;व्यतिष्ठमग्निहोत्रे च चिरमङ्गिरसो भयात्&#x9;005c&lt;br&gt;&#xA;अभिशप्तश्च भगवान्गौतमेन पुरन्दरः&#x9;006a&lt;br&gt;&#xA;अहल्यां कामयानो वै धर्मार्थं च न हिंसितः&#x9;006c&lt;br&gt;&#xA;तथा समुद्रो नृपते पूर्णो मृष्टेन वारिणा&#x9;007a&lt;br&gt;&#xA;ब्राह्मणैरभिशप्तः सल्ँलवणोदः कृतो विभो&#x9;007c&lt;br&gt;&#xA;सुवर्णवर्णो निर्धूमः संहतोर्ध्वशिखः कविः&#x9;008a&lt;br&gt;&#xA;क्रुद्धेनाङ्गिरसा शप्तो गुणैरेतैर्विवर्जितः&#x9;008c&lt;br&gt;&#xA;मरुतश्चूर्णितान्पश्य येऽहसन्त महोदधिम्&#x9;009a&lt;br&gt;&#xA;सुवर्णधारिणा नित्यमवशप्ता द्विजातिना&#x9;009c&lt;br&gt;&#xA;समो न त्वं द्विजातिभ्यः श्रेष्ठं विद्धि नराधिप&#x9;010a&lt;br&gt;&#xA;गर्भस्थान्ब्राह्मणान्सम्यङ्नमस्यति किल प्रभुः&#x9;010c&lt;br&gt;&#xA;दण्डकानां महद्राज्यं ब्राह्मणेन विनाशितम्&#x9;011a&lt;br&gt;&#xA;तालजङ्घं महत्क्षत्रमौर्वेणैकेन नाशितम्&#x9;011c&lt;br&gt;&#xA;त्वया च विपुलं राज्यं बलं धर्मः श्रुतं तथा&#x9;012a&lt;br&gt;&#xA;दत्तात्रेयप्रसादेन प्राप्तं परमदुर्लभम्&#x9;012c&lt;br&gt;&#xA;अग्निं त्वं यजसे नित्यं कस्मादर्जुन ब्राह्मणम्&#x9;013a&lt;br&gt;&#xA;स हि सर्वस्य लोकस्य हव्यवाट्किं न वेत्सि तम्&#x9;013c&lt;br&gt;&#xA;अथ वा ब्राह्मणश्रेष्ठमनु भूतानुपालकम्&#x9;014a&lt;br&gt;&#xA;कर्तारं जीवलोकस्य कस्माज्जानन्विमुह्यसे&#x9;014c&lt;br&gt;&#xA;तथा प्रजापतिर्ब्रह्मा अव्यक्तः प्रभवाप्ययः&#x9;015a&lt;br&gt;&#xA;येनेदं निखिलं विश्वं जनितं स्थावरं चरम्&#x9;015c&lt;br&gt;&#xA;अण्डजातं तु ब्रह्माणं केचिदिच्छन्त्यपण्डिताः&#x9;016a&lt;br&gt;&#xA;अण्डाद्भिन्नाद्बभुः शैला दिशोऽम्भः पृथिवी दिवम्&#x9;016c&lt;br&gt;&#xA;द्रष्टव्यं नैतदेवं हि कथं ज्यायस्तमो हि सः&#x9;017a&lt;br&gt;&#xA;स्मृतमाकाशमण्डं तु तस्माज्जातः पितामहः&#x9;017c&lt;br&gt;&#xA;तिष्ठेत्कथमिति ब्रूहि न किञ्चिद्धि तदा भवेत्&#x9;018a&lt;br&gt;&#xA;अहङ्कार इति प्रोक्तः सर्वतेजोगतः प्रभुः&#x9;018c&lt;br&gt;&#xA;नास्त्यण्डमस्ति तु ब्रह्मा स राजल्ँलोकभावनः&#x9;019a&lt;br&gt;&#xA;इत्युक्तः स तदा तूष्णीमभूद्वायुस्तमब्रवीत्&#x9;019c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/139/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/139/</guid>
      <description>&lt;p&gt;वायुरुवाच&#x9;001&lt;br&gt;&#xA;इमां भूमिं ब्राह्मणेभ्यो दित्सुर्वै दक्षिणां पुरा&#x9;001a&lt;br&gt;&#xA;अङ्गो नाम नृपो राजंस्ततश्चिन्तां मही ययौ&#x9;001c&lt;br&gt;&#xA;धारणीं सर्वभूतानामयं प्राप्य वरो नृपः&#x9;002a&lt;br&gt;&#xA;कथमिच्छति मां दातुं द्विजेभ्यो ब्रह्मणः सुताम्&#x9;002c&lt;br&gt;&#xA;साहं त्यक्त्वा गमिष्यामि भूमित्वं ब्रह्मणः पदम्&#x9;003a&lt;br&gt;&#xA;अयं सराष्ट्रो नृपतिर्मा भूदिति ततोऽगमत्&#x9;003c&lt;br&gt;&#xA;ततस्तां कश्यपो दृष्ट्वा व्रजन्तीं पृथिवीं तदा&#x9;004a&lt;br&gt;&#xA;प्रविवेश महीं सद्यो मुक्त्वात्मानं समाहितः&#x9;004c&lt;br&gt;&#xA;रुद्धा सा सर्वतो जज्ञे तृणौषधिसमन्विता&#x9;005a&lt;br&gt;&#xA;धर्मोत्तरा नष्टभया भूमिरासीत्ततो नृप&#x9;005c&lt;br&gt;&#xA;एवं वर्षसहस्राणि दिव्यानि विपुलव्रतः&#x9;006a&lt;br&gt;&#xA;त्रिंशतं कश्यपो राजन्भूमिरासीदतन्द्रितः&#x9;006c&lt;br&gt;&#xA;अथागम्य महाराज नमस्कृत्य च कश्यपम्&#x9;007a&lt;br&gt;&#xA;पृथिवी काश्यपी जज्ञे सुता तस्य महात्मनः&#x9;007c&lt;br&gt;&#xA;एष राजन्नीदृशो वै ब्राह्मणः कश्यपोऽभवत्&#x9;008a&lt;br&gt;&#xA;अन्यं प्रब्रूहि वापि त्वं कश्यपात्क्षत्रियं वरम्&#x9;008c&lt;br&gt;&#xA;तूष्णीं बभूव नृपतिः पवनस्त्वब्रवीत्पुनः&#x9;009a&lt;br&gt;&#xA;शृणु राजन्नुतथ्यस्य जातस्याङ्गिरसे कुले&#x9;009c&lt;br&gt;&#xA;भद्रा सोमस्य दुहिता रूपेण परमा मता&#x9;010a&lt;br&gt;&#xA;तस्यास्तुल्यं पतिं सोम उतथ्यं समपश्यत&#x9;010c&lt;br&gt;&#xA;सा च तीव्रं तपस्तेपे महाभागा यशस्विनी&#x9;011a&lt;br&gt;&#xA;उतथ्यं तु महाभागं तत्कृतेऽवरयत्तदा&#x9;011c&lt;br&gt;&#xA;तत आहूय सोतथ्यं ददावत्र यशस्विनीम्&#x9;012a&lt;br&gt;&#xA;भार्यार्थे स च जग्राह विधिवद्भूरिदक्षिण&#x9;012c&lt;br&gt;&#xA;तां त्वकामयत श्रीमान्वरुणः पूर्वमेव ह&#x9;013a&lt;br&gt;&#xA;स चागम्य वनप्रस्थं यमुनायां जहार ताम्&#x9;013c&lt;br&gt;&#xA;जलेश्वरस्तु हृत्वा तामनयत्स्वपुरं प्रति&#x9;014a&lt;br&gt;&#xA;परमाद्भुतसङ्काशं षट्सहस्रशतह्रदम्&#x9;014c&lt;br&gt;&#xA;न हि रम्यतरं किञ्चित्तस्मादन्यत्पुरोत्तमम्&#x9;015a&lt;br&gt;&#xA;प्रासादैरप्सरोभिश्च दिव्यैः कामैश्च शोभितम्&#x9;015c&lt;br&gt;&#xA;तत्र देवस्तया सार्धं रेमे राजञ्जलेश्वरः&#x9;015e&lt;br&gt;&#xA;अथाख्यातमुतथ्याय ततः पत्न्यवमर्दनम्&#x9;016a&lt;br&gt;&#xA;तच्छ्रुत्वा नारदात्सर्वमुतथ्यो नारदं तदा&#x9;017a&lt;br&gt;&#xA;प्रोवाच गच्छ ब्रूहि त्वं वरुणं परुषं वचः&#x9;017c&lt;br&gt;&#xA;मद्वाक्यान्मुञ्च मे भार्यां कस्माद्वा हृतवानसि&#x9;017e&lt;br&gt;&#xA;लोकपालोऽसि लोकानां न लोकस्य विलोपकः&#x9;018a&lt;br&gt;&#xA;सोमेन दत्ता भार्या मे त्वया चापहृताद्य वै&#x9;018c&lt;br&gt;&#xA;इत्युक्तो वचनात्तस्य नारदेन जलेश्वरः&#x9;019a&lt;br&gt;&#xA;मुञ्च भार्यामुतथ्यस्येत्यथ तं वरुणोऽब्रवीत्&#x9;019c&lt;br&gt;&#xA;ममैषा सुप्रिया भार्या नैनामुत्स्रष्टुमुत्सहे&#x9;019e&lt;br&gt;&#xA;इत्युक्तो वरुणेनाथ नारदः प्राप्य तं मुनिम्&#x9;020a&lt;br&gt;&#xA;उतथ्यमब्रवीद्वाक्यं नातिहृष्टमना इव&#x9;020c&lt;br&gt;&#xA;गले गृहीत्वा क्षिप्तोऽस्मि वरुणेन महामुने&#x9;021a&lt;br&gt;&#xA;न प्रयच्छति ते भार्यां यत्ते कार्यं कुरुष्व तत्&#x9;021c&lt;br&gt;&#xA;नारदस्य वचः श्रुत्वा क्रुद्धः प्राज्वलदङ्गिराः&#x9;022a&lt;br&gt;&#xA;अपिबत्तेजसा वारि विष्टभ्य सुमहातपाः&#x9;022c&lt;br&gt;&#xA;पीयमाने च सर्वस्मिंस्तोये वै सलिलेश्वरः&#x9;023a&lt;br&gt;&#xA;सुहृद्भिः क्षिप्यमाणोऽपि नैवामुञ्चत तां तदा&#x9;023c&lt;br&gt;&#xA;ततः क्रुद्धोऽब्रवीद्भूमिमुतथ्यो ब्राह्मणोत्तमः&#x9;024a&lt;br&gt;&#xA;दर्शयस्व स्थलं भद्रे षट्सहस्रशतह्रदम्&#x9;024c&lt;br&gt;&#xA;ततस्तदिरिणं जातं समुद्रश्चापसर्पितः&#x9;025a&lt;br&gt;&#xA;तस्माद्देशान्नदीं चैव प्रोवाचासौ द्विजोत्तमः&#x9;025c&lt;br&gt;&#xA;अदृश्या गच्छ भीरु त्वं सरस्वति मरुं प्रति&#x9;026a&lt;br&gt;&#xA;अपुण्य एष भवतु देशस्त्यक्तस्त्वया शुभे&#x9;026c&lt;br&gt;&#xA;तस्मिन्सञ्चूर्णिते देशे भद्रामादाय वारिपः&#x9;027a&lt;br&gt;&#xA;अददाच्छरणं गत्वा भार्यामाङ्गिरसाय वै&#x9;027c&lt;br&gt;&#xA;प्रतिगृह्य तु तां भार्यामुतथ्यः सुमनाभवत्&#x9;028a&lt;br&gt;&#xA;मुमोच च जगद्दुःखाद्वरुणं चैव हैहय&#x9;028c&lt;br&gt;&#xA;ततः स लब्ध्वा तां भार्यां वरुणं प्राह धर्मवित्&#x9;029a&lt;br&gt;&#xA;उतथ्यः सुमहातेजा यत्तच्छृणु नराधिप&#x9;029c&lt;br&gt;&#xA;मयैषा तपसा प्राप्ता क्रोशतस्ते जलाधिप&#x9;030a&lt;br&gt;&#xA;इत्युक्त्वा तामुपादाय स्वमेव भवनं ययौ&#x9;030c&lt;br&gt;&#xA;एष राजन्नीदृशो वै उतथ्यो ब्राह्मणर्षभः&#x9;031a&lt;br&gt;&#xA;ब्रवीम्यहं ब्रूहि वा त्वमुतथ्यात्क्षत्रियं वरम्&#x9;031c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/140/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/140/</guid>
      <description>&lt;p&gt;भीष्म उवाच&#x9;001&lt;br&gt;&#xA;इत्युक्तः स तदा तूष्णीमभूद्वायुस्ततोऽब्रवीत्&#x9;001a&lt;br&gt;&#xA;शृणु राजन्नगस्त्यस्य माहात्म्यं ब्राह्मणस्य ह&#x9;001c&lt;br&gt;&#xA;असुरैर्निर्जिता देवा निरुत्साहाश्च ते कृताः&#x9;002a&lt;br&gt;&#xA;यज्ञाश्चैषां हृताः सर्वे पितृभ्यश्च स्वधा तथा&#x9;002c&lt;br&gt;&#xA;कर्मेज्या मानवानां च दानवैर्हैहयर्षभ&#x9;003a&lt;br&gt;&#xA;भ्रष्टैश्वर्यास्ततो देवाश्चेरुः पृथ्वीमिति श्रुतिः&#x9;003c&lt;br&gt;&#xA;ततः कदाचित्ते राजन्दीप्तमादित्यवर्चसम्&#x9;004a&lt;br&gt;&#xA;ददृशुस्तेजसा युक्तमगस्त्यं विपुलव्रतम्&#x9;004c&lt;br&gt;&#xA;अभिवाद्य च तं देवा दृष्ट्वा च यशसा वृतम्&#x9;005a&lt;br&gt;&#xA;इदमूचुर्महात्मानं वाक्यं काले जनाधिप&#x9;005c&lt;br&gt;&#xA;दानवैर्युधि भग्नाः स्म तथैश्वर्याच्च भ्रंशिताः&#x9;006a&lt;br&gt;&#xA;तदस्मान्नो भयात्तीव्रात्त्राहि त्वं मुनिपुङ्गव&#x9;006c&lt;br&gt;&#xA;इत्युक्तः स तदा देवैरगस्त्यः कुपितोऽभवत्&#x9;007a&lt;br&gt;&#xA;प्रजज्वाल च तेजस्वी कालाग्निरिव सङ्क्षये&#x9;007c&lt;br&gt;&#xA;तेन दीप्तांशुजालेन निर्दग्धा दानवास्तदा&#x9;008a&lt;br&gt;&#xA;अन्तरिक्षान्महाराज न्यपतन्त सहस्रशः&#x9;008c&lt;br&gt;&#xA;दह्यमानास्तु ते दैत्यास्तस्यागस्त्यस्य तेजसा&#x9;009a&lt;br&gt;&#xA;उभौ लोकौ परित्यज्य ययुः काष्ठां स्म दक्षिणाम्&#x9;009c&lt;br&gt;&#xA;बलिस्तु यजते यज्ञमश्वमेधं महीं गतः&#x9;010a&lt;br&gt;&#xA;येऽन्ये स्वस्था महीस्थाश्च ते न दग्धा महासुराः&#x9;010c&lt;br&gt;&#xA;ततो लोकाः पुनः प्राप्ताः सुरैः शान्तं च तद्रजः&#x9;011a&lt;br&gt;&#xA;अथैनमब्रुवन्देवा भूमिष्ठानसुराञ्जहि&#x9;011c&lt;br&gt;&#xA;इत्युक्त आह देवान्स न शक्नोमि महीगतान्&#x9;012a&lt;br&gt;&#xA;दग्धुं तपो हि क्षीयेन्मे धक्ष्यामीति च पार्थिव&#x9;012c&lt;br&gt;&#xA;एवं दग्धा भगवता दानवाः स्वेन तेजसा&#x9;013a&lt;br&gt;&#xA;अगस्त्येन तदा राजंस्तपसा भावितात्मना&#x9;013c&lt;br&gt;&#xA;ईदृशश्चाप्यगस्त्यो हि कथितस्ते मयानघ&#x9;014a&lt;br&gt;&#xA;ब्रवीम्यहं ब्रूहि वा त्वमगस्त्यात्क्षत्रियं वरम्&#x9;014c&lt;br&gt;&#xA;इत्युक्तः स तदा तूष्णीमभूद्वायुस्ततोऽब्रवीत्&#x9;015a&lt;br&gt;&#xA;शृणु राजन्वसिष्ठस्य मुख्यं कर्म यशस्विनः&#x9;015c&lt;br&gt;&#xA;आदित्याः सत्रमासन्त सरो वै मानसं प्रति&#x9;016a&lt;br&gt;&#xA;वसिष्ठं मनसा गत्वा श्रुत्वा तत्रास्य गोचरम्&#x9;016c&lt;br&gt;&#xA;यजमानांस्तु तान्दृष्ट्वा व्यग्रान्दीक्षानुकर्शितान्&#x9;017a&lt;br&gt;&#xA;हन्तुमिच्छन्ति शैलाभाः खलिनो नाम दानवाः&#x9;017c&lt;br&gt;&#xA;अदूरात्तु ततस्तेषां ब्रह्मदत्तवरं सरः&#x9;018a&lt;br&gt;&#xA;हता हता वै ते तत्र जीवन्त्याप्लुत्य दानवाः&#x9;018c&lt;br&gt;&#xA;ते प्रगृह्य महाघोरान्पर्वतान्परिघान्द्रुमान्&#x9;019a&lt;br&gt;&#xA;विक्षोभयन्तः सलिलमुत्थिताः शतयोजनम्&#x9;019c&lt;br&gt;&#xA;अभ्यद्रवन्त देवांस्ते सहस्राणि दशैव ह&#x9;020a&lt;br&gt;&#xA;ततस्तैरर्दिता देवाः शरणं वासवं ययुः&#x9;020c&lt;br&gt;&#xA;स च तैर्व्यथितः शक्रो वसिष्ठं शरणं ययौ&#x9;021a&lt;br&gt;&#xA;ततोऽभयं ददौ तेभ्यो वसिष्ठो भगवानृषिः&#x9;021c&lt;br&gt;&#xA;तथा तान्दुःखिताञ्जानन्नानृशंस्यपरो मुनिः&#x9;022a&lt;br&gt;&#xA;अयत्नेनादहत्सर्वान्खलिनः स्वेन तेजसा&#x9;022c&lt;br&gt;&#xA;कैलासं प्रस्थितां चापि नदीं गङ्गां महातपाः&#x9;023a&lt;br&gt;&#xA;आनयत्तत्सरो दिव्यं तया भिन्नं च तत्सरः&#x9;023c&lt;br&gt;&#xA;सरो भिन्नं तया नद्या सरयूः सा ततोऽभवत्&#x9;024a&lt;br&gt;&#xA;हताश्च खलिनो यत्र स देशः खलिनोऽभवत्&#x9;024c&lt;br&gt;&#xA;एवं सेन्द्रा वसिष्ठेन रक्षितास्त्रिदिवौकसः&#x9;025a&lt;br&gt;&#xA;ब्रह्मदत्तवराश्चैव हता दैत्या महात्मना&#x9;025c&lt;br&gt;&#xA;एतत्कर्म वसिष्ठस्य कथितं ते मयानघ&#x9;026a&lt;br&gt;&#xA;ब्रवीम्यहं ब्रूहि वा त्वं वसिष्ठात्क्षत्रियं वरम्&#x9;026c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/141/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/141/</guid>
      <description>&lt;p&gt;भीष्म उवाच&#x9;001&lt;br&gt;&#xA;इत्युक्तस्त्वर्जुनस्तूष्णीमभूद्वायुस्तमब्रवीत्&#x9;001a&lt;br&gt;&#xA;शृणु मे हैहयश्रेष्ठ कर्मात्रेः सुमहात्मनः&#x9;001c&lt;br&gt;&#xA;घोरे तमस्ययुध्यन्त सहिता देवदानवाः&#x9;002a&lt;br&gt;&#xA;अविध्यत शरैस्तत्र स्वर्भानुः सोमभास्करौ&#x9;002c&lt;br&gt;&#xA;अथ ते तमसा ग्रस्ता निहन्यन्ते स्म दानवैः&#x9;003a&lt;br&gt;&#xA;देवा नृपतिशार्दूल सहैव बलिभिस्तदा&#x9;003c&lt;br&gt;&#xA;असुरैर्वध्यमानास्ते क्षीणप्राणा दिवौकसः&#x9;004a&lt;br&gt;&#xA;अपश्यन्त तपस्यन्तमत्रिं विप्रं महावने&#x9;004c&lt;br&gt;&#xA;अथैनमब्रुवन्देवाः शान्तक्रोधं जितेन्द्रियम्&#x9;005a&lt;br&gt;&#xA;असुरैरिषुभिर्विद्धौ चन्द्रादित्याविमावुभौ&#x9;005c&lt;br&gt;&#xA;वयं वध्यामहे चापि शत्रुभिस्तमसावृते&#x9;006a&lt;br&gt;&#xA;नाधिगच्छाम शान्तिं च भयात्त्रायस्व नः प्रभो&#x9;006c&lt;br&gt;&#xA;कथं रक्षामि भवतस्तेऽब्रुवंश्चन्द्रमा भव&#x9;007a&lt;br&gt;&#xA;तिमिरघ्नश्च सविता दस्युहा चैव नो भव&#x9;007c&lt;br&gt;&#xA;एवमुक्तस्तदात्रिस्तु तमोनुदभवच्छशी&#x9;008a&lt;br&gt;&#xA;अपश्यत्सौम्यभावं च सूर्यस्य प्रतिदर्शनम्&#x9;008c&lt;br&gt;&#xA;दृष्ट्वा नातिप्रभं सोमं तथा सूर्यं च पार्थिव&#x9;009a&lt;br&gt;&#xA;प्रकाशमकरोदत्रिस्तपसा स्वेन संयुगे&#x9;009c&lt;br&gt;&#xA;जगद्वितिमिरं चापि प्रदीप्तमकरोत्तदा&#x9;010a&lt;br&gt;&#xA;व्यजयच्छत्रुसङ्घांश्च देवानां स्वेन तेजसा&#x9;010c&lt;br&gt;&#xA;अत्रिणा दह्यमानांस्तान्दृष्ट्वा देवा महासुरान्&#x9;011a&lt;br&gt;&#xA;पराक्रमैस्तेऽपि तदा व्यत्यघ्नन्नत्रिरक्षिताः&#x9;011c&lt;br&gt;&#xA;उद्भासितश्च सविता देवास्त्राता हतासुराः&#x9;012a&lt;br&gt;&#xA;अत्रिणा त्वथ सोमत्वं कृतमुत्तमतेजसा&#x9;012c&lt;br&gt;&#xA;अद्वितीयेन मुनिना जपता चर्मवाससा&#x9;013a&lt;br&gt;&#xA;फलभक्षेण राजर्षे पश्य कर्मात्रिणा कृतम्&#x9;013c&lt;br&gt;&#xA;तस्यापि विस्तरेणोक्तं कर्मात्रेः सुमहात्मनः&#x9;014a&lt;br&gt;&#xA;ब्रवीम्यहं ब्रूहि वा त्वमत्रितः क्षत्रियं वरम्&#x9;014c&lt;br&gt;&#xA;इत्युक्तस्त्वर्जुनस्तूष्णीमभूद्वायुस्तमब्रवीत्&#x9;015a&lt;br&gt;&#xA;शृणु राजन्महत्कर्म च्यवनस्य महात्मनः&#x9;015c&lt;br&gt;&#xA;अश्विनोः प्रतिसंश्रुत्य च्यवनः पाकशासनम्&#x9;016a&lt;br&gt;&#xA;प्रोवाच सहितं देवैः सोमपावश्विनौ कुरु&#x9;016c&lt;br&gt;&#xA;इन्द्र उवाच&#x9;017&lt;br&gt;&#xA;अस्माभिर्वर्जितावेतौ भवेतां सोमपौ कथम्&#x9;017a&lt;br&gt;&#xA;देवैर्न सम्मितावेतौ तस्मान्मैवं वदस्व नः&#x9;017c&lt;br&gt;&#xA;अश्विभ्यां सह नेच्छामः पातुं सोमं महाव्रत&#x9;018a&lt;br&gt;&#xA;पिबन्त्वन्ये यथाकामं नाहं पातुमिहोत्सहे&#x9;018c&lt;br&gt;&#xA;च्यवन उवाच&#x9;019&lt;br&gt;&#xA;न चेत्करिष्यसि वचो मयोक्तं बलसूदन&#x9;019a&lt;br&gt;&#xA;मया प्रमथितः सद्यः सोमं पास्यसि वै मखे&#x9;019c&lt;br&gt;&#xA;ततः कर्म समारब्धं हिताय सहसाश्विनोः&#x9;020a&lt;br&gt;&#xA;च्यवनेन ततो मन्त्रैरभिभूताः सुराभवन्&#x9;020c&lt;br&gt;&#xA;तत्तु कर्म समारब्धं दृष्ट्वेन्द्रः क्रोधमूर्छितः&#x9;021a&lt;br&gt;&#xA;उद्यम्य विपुलं शैलं च्यवनं समुपाद्रवत्&#x9;021c&lt;br&gt;&#xA;तथा वज्रेण भगवानमर्षाकुललोचनः&#x9;021e&lt;br&gt;&#xA;तमापतन्तं दृष्ट्वैव च्यवनस्तपसान्वितः&#x9;022a&lt;br&gt;&#xA;अद्भिः सिक्त्वास्तम्भयत्तं सवज्रं सहपर्वतम्&#x9;022c&lt;br&gt;&#xA;अथेन्द्रस्य महाघोरं सोऽसृजच्छत्रुमेव ह&#x9;023a&lt;br&gt;&#xA;मदं मन्त्राहुतिमयं व्यादितास्यं महामुनिः&#x9;023c&lt;br&gt;&#xA;तस्य दन्तसहस्रं तु बभूव शतयोजनम्&#x9;024a&lt;br&gt;&#xA;द्वियोजनशतास्तस्य दंष्ट्राः परमदारुणाः&#x9;024c&lt;br&gt;&#xA;हनुस्तस्याभवद्भूमावेकश्चास्यास्पृशद्दिवम्&#x9;024e&lt;br&gt;&#xA;जिह्वामूले स्थितास्तस्य सर्वे देवाः सवासवाः&#x9;025a&lt;br&gt;&#xA;तिमेरास्यमनुप्राप्ता यथा मत्स्या महार्णवे&#x9;025c&lt;br&gt;&#xA;ते सम्मन्त्र्य ततो देवा मदस्यास्यगतास्तदा&#x9;026a&lt;br&gt;&#xA;अब्रुवन्सहिताः शक्रं प्रणमास्मै द्विजातये&#x9;026c&lt;br&gt;&#xA;अश्विभ्यां सह सोमं च पिबामो विगतज्वराः&#x9;026e&lt;br&gt;&#xA;ततः स प्रणतः शक्रश्चकार च्यवनस्य तत्&#x9;027a&lt;br&gt;&#xA;च्यवनः कृतवांस्तौ चाप्यश्विनौ सोमपीथिनौ&#x9;027c&lt;br&gt;&#xA;ततः प्रत्याहरत्कर्म मदं च व्यभजन्मुनिः&#x9;028a&lt;br&gt;&#xA;अक्षेषु मृगयायां च पाने स्त्रीषु च वीर्यवान्&#x9;028c&lt;br&gt;&#xA;एतैर्दोषैर्नरो राजन्क्षयं याति न संशयः&#x9;029a&lt;br&gt;&#xA;तस्मादेतान्नरो नित्यं दूरतः परिवर्जयेत्&#x9;029c&lt;br&gt;&#xA;एतत्ते च्यवनस्यापि कर्म राजन्प्रकीर्तितम्&#x9;030a&lt;br&gt;&#xA;ब्रवीम्यहं ब्रूहि वा त्वं च्यवनात्क्षत्रियं वरम्&#x9;030c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/142/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/142/</guid>
      <description>&lt;p&gt;भीष्म उवाच&#x9;001&lt;br&gt;&#xA;तूष्णीमासीदर्जुनस्तु पवनस्त्वब्रवीत्पुनः&#x9;001a&lt;br&gt;&#xA;शृणु मे ब्राह्मणेष्वेव मुख्यं कर्म जनाधिप&#x9;001c&lt;br&gt;&#xA;मदस्यास्यमनुप्राप्ता यदा सेन्द्रा दिवौकसः&#x9;002a&lt;br&gt;&#xA;तदेयं च्यवनेनेह हृता तेषां वसुन्धरा&#x9;002c&lt;br&gt;&#xA;उभौ लोकौ हृतौ मत्वा ते देवा दुःखिताभवन्&#x9;003a&lt;br&gt;&#xA;शोकार्ताश्च महात्मानं ब्रह्माणं शरणं ययुः&#x9;003c&lt;br&gt;&#xA;देवा ऊचुः&#x9;004&lt;br&gt;&#xA;मदास्यव्यतिषिक्तानामस्माकं लोकपूजित&#x9;004a&lt;br&gt;&#xA;च्यवनेन हृता भूमिः कपैश्चापि दिवं प्रभो&#x9;004c&lt;br&gt;&#xA;ब्रह्मोवाच&#x9;005&lt;br&gt;&#xA;गच्छध्वं शरणं विप्रानाशु सेन्द्रा दिवौकसः&#x9;005a&lt;br&gt;&#xA;प्रसाद्य तानुभौ लोकाववाप्स्यथ यथा पुरा&#x9;005c&lt;br&gt;&#xA;ते ययुः शरणं विप्रांस्त ऊचुः काञ्जयामहे&#x9;006a&lt;br&gt;&#xA;इत्युक्तास्ते द्विजान्प्राहुर्जयतेह कपानिति&#x9;006c&lt;br&gt;&#xA;भूगतान्हि विजेतारो वयमित्येव पार्थिव&#x9;006e&lt;br&gt;&#xA;ततः कर्म समारब्धं ब्राह्मणैः कपनाशनम्&#x9;007a&lt;br&gt;&#xA;तच्छ्रुत्वा प्रेषितो दूतो ब्राह्मणेभ्यो धनी कपैः&#x9;007c&lt;br&gt;&#xA;स च तान्ब्राह्मणानाह धनी कपवचो यथा&#x9;008a&lt;br&gt;&#xA;भवद्भिः सदृशाः सर्वे कपाः किमिह वर्तते&#x9;008c&lt;br&gt;&#xA;सर्वे वेदविदः प्राज्ञाः सर्वे च क्रतुयाजिनः&#x9;009a&lt;br&gt;&#xA;सर्वे सत्यव्रताश्चैव सर्वे तुल्या महर्षिभिः&#x9;009c&lt;br&gt;&#xA;श्रीश्चैव रमते तेषु धारयन्ति श्रियं च ते&#x9;010a&lt;br&gt;&#xA;वृथा दारान्न गच्छन्ति वृथामांसं न भुञ्जते&#x9;010c&lt;br&gt;&#xA;दीप्तमग्निं जुह्वति च गुरूणां वचने स्थिताः&#x9;011a&lt;br&gt;&#xA;सर्वे च नियतात्मानो बालानां संविभागिनः&#x9;011c&lt;br&gt;&#xA;उपेत्य शकटैर्यान्ति न सेवन्ति रजस्वलाम्&#x9;012a&lt;br&gt;&#xA;अभुक्तवत्सु नाश्नन्ति दिवा चैव न शेरते&#x9;012c&lt;br&gt;&#xA;एतैश्चान्यैश्च बहुभिर्गुणैर्युक्तान्कथं कपान्&#x9;013a&lt;br&gt;&#xA;विजेष्यथ निवर्तध्वं निवृत्तानां शुभं हि वः&#x9;013c&lt;br&gt;&#xA;ब्राह्मणा ऊचुः&#x9;014&lt;br&gt;&#xA;कपान्वयं विजेष्यामो ये देवास्ते वयं स्मृताः&#x9;014a&lt;br&gt;&#xA;तस्माद्वध्याः कपास्माकं धनिन्याहि यथागतम्&#x9;014c&lt;br&gt;&#xA;धनी गत्वा कपानाह न वो विप्राः प्रियङ्कराः&#x9;015a&lt;br&gt;&#xA;गृहीत्वास्त्राण्यथो विप्रान्कपाः सर्वे समाद्रवन्&#x9;015c&lt;br&gt;&#xA;समुदग्रध्वजान्दृष्ट्वा कपान्सर्वे द्विजातयः&#x9;016a&lt;br&gt;&#xA;व्यसृजञ्ज्वलितानग्नीन्कपानां प्राणनाशनान्&#x9;016c&lt;br&gt;&#xA;ब्रह्मसृष्टा हव्यभुजः कपान्भुक्त्वा सनातनाः&#x9;017a&lt;br&gt;&#xA;नभसीव यथाभ्राणि व्यराजन्त नराधिप&#x9;017c&lt;br&gt;&#xA;प्रशशंसुर्द्विजांश्चैव ब्रह्माणं च यशस्विनम्&#x9;017e&lt;br&gt;&#xA;तेषां तेजस्तथा वीर्यं देवानां ववृधे ततः&#x9;018a&lt;br&gt;&#xA;अवाप्नुवंश्चामरत्वं त्रिषु लोकेषु पूजितम्&#x9;018c&lt;br&gt;&#xA;इत्युक्तवचनं वायुमर्जुनः प्रत्यभाषत&#x9;019a&lt;br&gt;&#xA;प्रतिपूज्य महाबाहो यत्तच्छृणु नराधिप&#x9;019c&lt;br&gt;&#xA;जीवाम्यहं ब्राह्मणार्थे सर्वथा सततं प्रभो&#x9;020a&lt;br&gt;&#xA;ब्रह्मणे ब्राह्मणेभ्यश्च प्रणमामि च नित्यशः&#x9;020c&lt;br&gt;&#xA;दत्तात्रेयप्रसादाच्च मया प्राप्तमिदं यशः&#x9;021a&lt;br&gt;&#xA;लोके च परमा कीर्तिर्धर्मश्च चरितो महान्&#x9;021c&lt;br&gt;&#xA;अहो ब्राह्मणकर्माणि यथा मारुत तत्त्वतः&#x9;022a&lt;br&gt;&#xA;त्वया प्रोक्तानि कार्त्स्न्येन श्रुतानि प्रयतेन ह&#x9;022c&lt;br&gt;&#xA;वायुरुवाच&#x9;023&lt;br&gt;&#xA;ब्राह्मणान्क्षत्रधर्मेण पालयस्वेन्द्रियाणि च&#x9;023a&lt;br&gt;&#xA;भृगुभ्यस्ते भयं घोरं तत्तु कालाद्भविष्यति&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/143/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/143/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;ब्राह्मणानर्चसे राजन्सततं संशितव्रतान्&#x9;001a&lt;br&gt;&#xA;कं तु कर्मोदयं दृष्ट्वा तानर्चसि नराधिप&#x9;001c&lt;br&gt;&#xA;कां वा ब्राह्मणपूजायां व्युष्टिं दृष्ट्वा महाव्रत&#x9;002a&lt;br&gt;&#xA;तानर्चसि महाबाहो सर्वमेतद्वदस्व मे&#x9;002c&lt;br&gt;&#xA;भीष्म उवाच&#x9;003&lt;br&gt;&#xA;एष ते केशवः सर्वमाख्यास्यति महामतिः&#x9;003a&lt;br&gt;&#xA;व्युष्टिं ब्राह्मणपूजायां दृष्टव्युष्टिर्महाव्रतः&#x9;003c&lt;br&gt;&#xA;बलं श्रोत्रे वाङ्मनश्चक्षुषी च ज्ञानं तथा न विशुद्धं ममाद्य&#x9;004a&lt;br&gt;&#xA;देहन्यासो नातिचिरान्मतो मे न चातितूर्णं सविताद्य याति&#x9;004c&lt;br&gt;&#xA;उक्ता धर्मा ये पुराणे महान्तो ब्राह्मणानां क्षत्रियाणां विशां च&#x9;005a&lt;br&gt;&#xA;पौराणं ये दण्डमुपासते च शेषं कृष्णादुपशिक्षस्व पार्थ&#x9;005c&lt;br&gt;&#xA;अहं ह्येनं वेद्मि तत्त्वेन कृष्णं योऽयं हि यच्चास्य बलं पुराणम्&#x9;006a&lt;br&gt;&#xA;अमेयात्मा केशवः कौरवेन्द्र सोऽयं धर्मं वक्ष्यति संशयेषु&#x9;006c&lt;br&gt;&#xA;कृष्णः पृथ्वीमसृजत्खं दिवं च वराहोऽयं भीमबलः पुराणः&#x9;007a&lt;br&gt;&#xA;अस्य चाधोऽथान्तरिक्षं दिवं च दिशश्चतस्रः प्रदिशश्चतस्रः&#x9;007c&lt;br&gt;&#xA;सृष्टिस्तथैवेयमनुप्रसूता स निर्ममे विश्वमिदं पुराणम्&#x9;007e&lt;br&gt;&#xA;अस्य नाभ्यां पुष्करं सम्प्रसूतं यत्रोत्पन्नः स्वयमेवामितौजाः&#x9;008a&lt;br&gt;&#xA;येनाच्छिन्नं तत्तमः पार्थ घोरं यत्तत्तिष्ठत्यर्णवं तर्जयानम्&#x9;008c&lt;br&gt;&#xA;कृते युगे धर्म आसीत्समग्रस्त्रेताकाले ज्ञानमनुप्रपन्नः&#x9;009a&lt;br&gt;&#xA;बलं त्वासीद्द्वापरे पार्थ कृष्णः कलावधर्मः क्षितिमाजगाम&#x9;009c&lt;br&gt;&#xA;स पूर्वदेवो निजघान दैत्यान्स पूर्वदेवश्च बभूव सम्राट्&#x9;010a&lt;br&gt;&#xA;स भूतानां भावनो भूतभव्यः स विश्वस्यास्य जगतश्चापि गोप्ता&#x9;010c&lt;br&gt;&#xA;यदा धर्मो ग्लायति वै सुराणां तदा कृष्णो जायते मानुषेषु&#x9;011a&lt;br&gt;&#xA;धर्मे स्थित्वा स तु वै भावितात्मा परांश्च लोकानपरांश्च याति&#x9;011c&lt;br&gt;&#xA;त्याज्यांस्त्यक्त्वाथासुराणां वधाय कार्याकार्ये कारणं चैव पार्थ&#x9;012a&lt;br&gt;&#xA;कृतं करिष्यत्क्रियते च देवो मुहुः सोमं विद्धि च शक्रमेतम्&#x9;012c&lt;br&gt;&#xA;स विश्वकर्मा स च विश्वरूपः स विश्वभृद्विश्वसृग्विश्वजिच्च&#x9;013a&lt;br&gt;&#xA;स शूलभृच्छोणितभृत्करालस्तं कर्मभिर्विदितं वै स्तुवन्ति&#x9;013c&lt;br&gt;&#xA;तं गन्धर्वा अप्सरसश्च नित्यमुपतिष्ठन्ते विबुधानां शतानि&#x9;014a&lt;br&gt;&#xA;तं राक्षसाश्च परिसंवहन्ते रायस्पोषः स विजिगीषुरेकः&#x9;014c&lt;br&gt;&#xA;तमध्वरे शंसितारः स्तुवन्ति रथन्तरे सामगाश्च स्तुवन्ति&#x9;015a&lt;br&gt;&#xA;तं ब्राह्मणा ब्रह्ममन्त्रैः स्तुवन्ति तस्मै हविरध्वर्यवः कल्पयन्ति&#x9;015c&lt;br&gt;&#xA;स पौराणीं ब्रह्मगुहां प्रविष्टो महीसत्रं भारताग्रे ददर्श&#x9;016a&lt;br&gt;&#xA;स चैव गामुद्दधाराग्र्यकर्मा विक्षोभ्य दैत्यानुरगान्दानवांश्च&#x9;016c&lt;br&gt;&#xA;तस्य भक्षान्विविधान्वेदयन्ति तमेवाजौ वाहनं वेदयन्ति&#x9;017a&lt;br&gt;&#xA;तस्यान्तरिक्षं पृथिवी दिवं च सर्वं वशे तिष्ठति शाश्वतस्य&#x9;017c&lt;br&gt;&#xA;स कुम्भरेताः ससृजे पुराणं यत्रोत्पन्नमृषिमाहुर्वसिष्ठम्&#x9;018a&lt;br&gt;&#xA;स मातरिश्वा विभुरश्ववाजी स रश्मिमान्सविता चादिदेवः&#x9;018c&lt;br&gt;&#xA;तेनासुरा विजिताः सर्व एव तस्य विक्रान्तैर्विजितानीह त्रीणि&#x9;019a&lt;br&gt;&#xA;स देवानां मानुषाणां पितॄणां तमेवाहुर्यज्ञविदां वितानम्&#x9;019c&lt;br&gt;&#xA;स एव कालं विभजन्नुदेति तस्योत्तरं दक्षिणं चायने द्वे&#x9;020a&lt;br&gt;&#xA;तस्यैवोर्ध्वं तिर्यगधश्चरन्ति गभस्तयो मेदिनीं तापयन्तः&#x9;020c&lt;br&gt;&#xA;तं ब्राह्मणा वेदविदो जुषन्ति तस्यादित्यो भामुपयुज्य भाति&#x9;021a&lt;br&gt;&#xA;स मासि मास्यध्वरकृद्विधत्ते तमध्वरे वेदविदः पठन्ति&#x9;021c&lt;br&gt;&#xA;स एकयुक्चक्रमिदं त्रिनाभि सप्ताश्वयुक्तं वहते वै त्रिधामा&#x9;022a&lt;br&gt;&#xA;महातेजाः सर्वगः सर्वसिंहः कृष्णो लोकान्धारयते तथैकः&#x9;022c&lt;br&gt;&#xA;अश्नन्ननश्नंश्च तथैव धीरः कृष्णं सदा पार्थ कर्तारमेहि&#x9;022e&lt;br&gt;&#xA;स एकदा कक्षगतो महात्मा तृप्तो विभुः खाण्डवे धूमकेतुः&#x9;023a&lt;br&gt;&#xA;स राक्षसानुरगांश्चावजित्य सर्वत्रगः सर्वमग्नौ जुहोति&#x9;023c&lt;br&gt;&#xA;स एवाश्वः श्वेतमश्वं प्रयच्छत्स एवाश्वानथ सर्वांश्चकार&#x9;024a&lt;br&gt;&#xA;त्रिवन्धुरस्तस्य रथस्त्रिचक्रस्त्रिवृच्छिराश्चतुरस्रश्च तस्य&#x9;024c&lt;br&gt;&#xA;स विहायो व्यदधात्पञ्चनाभिः स निर्ममे गां दिवमन्तरिक्षम्&#x9;025a&lt;br&gt;&#xA;एवं रम्यानसृजत्पर्वतांश्च हृषीकेशोऽमितदीप्ताग्नितेजाः&#x9;025c&lt;br&gt;&#xA;स लङ्घयन्वै सरितो जिघांसन्स तं वज्रं प्रहरन्तं निरास&#x9;026a&lt;br&gt;&#xA;स महेन्द्रः स्तूयते वै महाध्वरे विप्रैरेको ऋक्सहस्रैः पुराणैः&#x9;026c&lt;br&gt;&#xA;दुर्वासा वै तेन नान्येन शक्यो गृहे राजन्वासयितुं महौजाः&#x9;027a&lt;br&gt;&#xA;तमेवाहुरृषिमेकं पुराणं स विश्वकृद्विदधात्यात्मभावान्&#x9;027c&lt;br&gt;&#xA;वेदांश्च यो वेदयतेऽधिदेवो विधींश्च यश्चाश्रयते पुराणान्&#x9;028a&lt;br&gt;&#xA;कामे वेदे लौकिके यत्फलं च विष्वक्सेने सर्वमेतत्प्रतीहि&#x9;028c&lt;br&gt;&#xA;ज्योतींषि शुक्लानि च सर्वलोके त्रयो लोका लोकपालास्त्रयश्च&#x9;029a&lt;br&gt;&#xA;त्रयोऽग्नयो व्याहृतयश्च तिस्रः सर्वे देवा देवकीपुत्र एव&#x9;029c&lt;br&gt;&#xA;संवत्सरः स ऋतुः सोऽर्धमासः सोऽहोरात्रः स कला वै स काष्ठाः&#x9;030a&lt;br&gt;&#xA;मात्रा मुहूर्ताश्च लवाः क्षणाश्च विष्वक्सेने सर्वमेतत्प्रतीहि&#x9;030c&lt;br&gt;&#xA;चन्द्रादित्यौ ग्रहनक्षत्रताराः सर्वाणि दर्शान्यथ पौर्णमास्यः&#x9;031a&lt;br&gt;&#xA;नक्षत्रयोगा ऋतवश्च पार्थ विष्वक्सेनात्सर्वमेतत्प्रसूतम्&#x9;031c&lt;br&gt;&#xA;रुद्रादित्या वसवोऽथाश्विनौ च साध्या विश्वे मरुतां षड्गणाश्च&#x9;032a&lt;br&gt;&#xA;प्रजापतिर्देवमातादितिश्च सर्वे कृष्णादृषयश्चैव सप्त&#x9;032c&lt;br&gt;&#xA;वायुर्भूत्वा विक्षिपते च विश्वमग्निर्भूत्वा दहते विश्वरूपः&#x9;033a&lt;br&gt;&#xA;आपो भूत्वा मज्जयते च सर्वं ब्रह्मा भूत्वा सृजते विश्वसङ्घान्&#x9;033c&lt;br&gt;&#xA;वेद्यं च यद्वेदयते च वेदान्विधिश्च यश्चाश्रयते विधेयान्&#x9;034a&lt;br&gt;&#xA;धर्मे च वेदे च बले च सर्वं चराचरं केशवं त्वं प्रतीहि&#x9;034c&lt;br&gt;&#xA;ज्योतिर्भूतः परमोऽसौ पुरस्तात्प्रकाशयन्प्रभया विश्वरूपः&#x9;035a&lt;br&gt;&#xA;अपः सृष्ट्वा ह्यात्मभूरात्मयोनिः पुराकरोत्सर्वमेवाथ विश्वम्&#x9;035c&lt;br&gt;&#xA;ऋतूनुत्पातान्विविधान्यद्भुतानि मेघान्विद्युत्सर्वमैरावतं च&#x9;036a&lt;br&gt;&#xA;सर्वं कृष्णात्स्थावरं जङ्गमं च विश्वाख्याताद्विष्णुमेनं प्रतीहि&#x9;036c&lt;br&gt;&#xA;विश्वावासं निर्गुणं वासुदेवं सङ्कर्षणं जीवभूतं वदन्ति&#x9;037a&lt;br&gt;&#xA;ततः प्रद्युम्नमनिरुद्धं चतुर्थमाज्ञापयत्यात्मयोनिर्महात्मा&#x9;037c&lt;br&gt;&#xA;स पञ्चधा पञ्चजनोपपन्नं सञ्चोदयन्विश्वमिदं सिसृक्षुः&#x9;038a&lt;br&gt;&#xA;ततश्चकारावनिमारुतौ च खं ज्योतिरापश्च तथैव पार्थ&#x9;038c&lt;br&gt;&#xA;स स्थावरं जङ्गमं चैवमेतच्चतुर्विधं लोकमिमं च कृत्वा&#x9;039a&lt;br&gt;&#xA;ततो भूमिं व्यदधात्पञ्चबीजां द्यौः पृथिव्यां धास्यति भूरि वारि&#x9;039c&lt;br&gt;&#xA;तेन विश्वं कृतमेतद्धि राजन्स जीवयत्यात्मनैवात्मयोनिः&#x9;039e&lt;br&gt;&#xA;ततो देवानसुरान्मानुषांश्च लोकानृषींश्चाथ पितॄन्प्रजाश्च&#x9;040a&lt;br&gt;&#xA;समासेन विविधान्प्राणिलोकान्सर्वान्सदा भूतपतिः सिसृक्षुः&#x9;040c&lt;br&gt;&#xA;शुभाशुभं स्थावरं जङ्गमं च विष्वक्सेनात्सर्वमेतत्प्रतीहि&#x9;041a&lt;br&gt;&#xA;यद्वर्तते यच्च भविष्यतीह सर्वमेतत्केशवं त्वं प्रतीहि&#x9;041c&lt;br&gt;&#xA;मृत्युश्चैव प्राणिनामन्तकाले साक्षात्कृष्णः शाश्वतो धर्मवाहः&#x9;042a&lt;br&gt;&#xA;भूतं च यच्चेह न विद्म किं चिद्विष्वक्सेनात्सर्वमेतत्प्रतीहि&#x9;042c&lt;br&gt;&#xA;यत्प्रशस्तं च लोकेषु पुण्यं यच्च शुभाशुभम्&#x9;043a&lt;br&gt;&#xA;तत्सर्वं केशवोऽचिन्त्यो विपरीतमतो भवेत्&#x9;043c&lt;br&gt;&#xA;एतादृशः केशवोऽयं स्वयम्भूर्नारायणः परमश्चाव्ययश्च&#x9;044a&lt;br&gt;&#xA;मध्यं चास्य जगतस्तस्थुषश्च सर्वेषां भूतानां प्रभवश्चाप्ययश्च&#x9;044c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/144/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/144/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;ब्रूहि ब्राह्मणपूजायां व्युष्टिं त्वं मधुसूदन&#x9;001a&lt;br&gt;&#xA;वेत्ता त्वमस्य चार्थस्य वेद त्वां हि पितामहः&#x9;001c&lt;br&gt;&#xA;वासुदेव उवाच&#x9;002&lt;br&gt;&#xA;शृणुष्वावहितो राजन्द्विजानां भरतर्षभ&#x9;002a&lt;br&gt;&#xA;यथातत्त्वेन वदतो गुणान्मे कुरुसत्तम&#x9;002c&lt;br&gt;&#xA;प्रद्युम्नः परिपप्रच्छ ब्राह्मणैः परिकोपितः&#x9;003a&lt;br&gt;&#xA;किं फलं ब्राह्मणेष्वस्ति पूजायां मधुसूदन&#x9;003c&lt;br&gt;&#xA;ईश्वरस्य सतस्तस्य इह चैव परत्र च&#x9;003e&lt;br&gt;&#xA;सदा द्विजातीन्सम्पूज्य किं फलं तत्र मानद&#x9;004a&lt;br&gt;&#xA;एतद्ब्रूहि पितः सर्वं सुमहान्संशयोऽत्र मे&#x9;004c&lt;br&gt;&#xA;इत्युक्तवचनस्तेन प्रद्युम्नेन तदा त्वहम्&#x9;005a&lt;br&gt;&#xA;प्रत्यब्रुवं महाराज यत्तच्छृणु समाहितः&#x9;005c&lt;br&gt;&#xA;व्युष्टिं ब्राह्मणपूजायां रौक्मिणेय निबोध मे&#x9;006a&lt;br&gt;&#xA;एते हि सोमराजान ईश्वराः सुखदुःखयोः&#x9;006c&lt;br&gt;&#xA;अस्मिल्ँलोके रौक्मिणेय तथामुष्मिंश्च पुत्रक&#x9;007a&lt;br&gt;&#xA;ब्राह्मणप्रमुखं सौख्यं न मेऽत्रास्ति विचारणा&#x9;007c&lt;br&gt;&#xA;ब्राह्मणप्रमुखं वीर्यमायुः कीर्तिर्यशो बलम्&#x9;008a&lt;br&gt;&#xA;लोका लोकेश्वराश्चैव सर्वे ब्राह्मणपूर्वकाः&#x9;008c&lt;br&gt;&#xA;तत्कथं नाद्रियेयं वै ईश्वरोऽस्मीति पुत्रक&#x9;009a&lt;br&gt;&#xA;मा ते मन्युर्महाबाहो भवत्वत्र द्विजान्प्रति&#x9;009c&lt;br&gt;&#xA;ब्राह्मणो हि महद्भूतमस्मिल्ँलोके परत्र च&#x9;010a&lt;br&gt;&#xA;भस्म कुर्युर्जगदिदं क्रुद्धाः प्रत्यक्षदर्शिनः&#x9;010c&lt;br&gt;&#xA;अन्यानपि सृजेयुश्च लोकाल्ँलोकेश्वरांस्तथा&#x9;011a&lt;br&gt;&#xA;कथं तेषु न वर्तेय सम्यग्ज्ञानात्सुतेजसः&#x9;011c&lt;br&gt;&#xA;अवसन्मद्गृहे तात ब्राह्मणो हरिपिङ्गलः&#x9;012a&lt;br&gt;&#xA;चीरवासा बिल्वदण्डी दीर्घश्मश्रुनखादिमान्&#x9;012c&lt;br&gt;&#xA;दीर्घेभ्यश्च मनुष्येभ्यः प्रमाणादधिको भुवि&#x9;012e&lt;br&gt;&#xA;स स्म सञ्चरते लोकान्ये दिव्या ये च मानुषाः&#x9;013a&lt;br&gt;&#xA;इमा गाथा गायमानश्चत्वरेषु सभासु च&#x9;013c&lt;br&gt;&#xA;दुर्वाससं वासयेत्को ब्राह्मणं सत्कृतं गृहे&#x9;014a&lt;br&gt;&#xA;परिभाषां च मे श्रुत्वा को नु दद्यात्प्रतिश्रयम्&#x9;014c&lt;br&gt;&#xA;यो मां कश्चिद्वासयेत न स मां कोपयेदिह&#x9;014e&lt;br&gt;&#xA;तं स्म नाद्रियते कश्चित्ततोऽहं तमवासयम्&#x9;015a&lt;br&gt;&#xA;स स्म भुङ्क्ते सहस्राणां बहूनामन्नमेकदा&#x9;016a&lt;br&gt;&#xA;एकदा स्माल्पकं भुङ्क्ते न वैति च पुनर्गृहान्&#x9;016c&lt;br&gt;&#xA;अकस्माच्च प्रहसति तथाकस्मात्प्ररोदिति&#x9;017a&lt;br&gt;&#xA;न चास्य वयसा तुल्यः पृथिव्यामभवत्तदा&#x9;017c&lt;br&gt;&#xA;सोऽस्मदावसथं गत्वा शय्याश्चास्तरणानि च&#x9;018a&lt;br&gt;&#xA;कन्याश्चालङ्कृता दग्ध्वा ततो व्यपगतः स्वयम्&#x9;018c&lt;br&gt;&#xA;अथ मामब्रवीद्भूयः स मुनिः संशितव्रतः&#x9;019a&lt;br&gt;&#xA;कृष्ण पायसमिच्छामि भोक्तुमित्येव सत्वरः&#x9;019c&lt;br&gt;&#xA;सदैव तु मया तस्य चित्तज्ञेन गृहे जनः&#x9;020a&lt;br&gt;&#xA;सर्वाण्येवान्नपानानि भक्ष्याश्चोच्चावचास्तथा&#x9;020c&lt;br&gt;&#xA;भवन्तु सत्कृतानीति पूर्वमेव प्रचोदितः&#x9;020e&lt;br&gt;&#xA;ततोऽहं ज्वलमानं वै पायसं प्रत्यवेदयम्&#x9;021a&lt;br&gt;&#xA;तद्भुक्त्वैव तु स क्षिप्रं ततो वचनमब्रवीत्&#x9;021c&lt;br&gt;&#xA;क्षिप्रमङ्गानि लिम्पस्व पायसेनेति स स्म ह&#x9;021e&lt;br&gt;&#xA;अविमृश्यैव च ततः कृतवानस्मि तत्तथा&#x9;022a&lt;br&gt;&#xA;तेनोच्छिष्टेन गात्राणि शिरश्चैवाभ्यमृक्षयम्&#x9;022c&lt;br&gt;&#xA;स ददर्श तदाभ्याशे मातरं ते शुभाननाम्&#x9;023a&lt;br&gt;&#xA;तामपि स्मयमानः स पायसेनाभ्यलेपयत्&#x9;023c&lt;br&gt;&#xA;मुनिः पायसदिग्धाङ्गीं रथे तूर्णमयोजयत्&#x9;024a&lt;br&gt;&#xA;तमारुह्य रथं चैव निर्ययौ स गृहान्मम&#x9;024c&lt;br&gt;&#xA;अग्निवर्णो ज्वलन्धीमान्स द्विजो रथधुर्यवत्&#x9;025a&lt;br&gt;&#xA;प्रतोदेनातुदद्बालां रुक्मिणीं मम पश्यतः&#x9;025c&lt;br&gt;&#xA;न च मे स्तोकमप्यासीद्दुःखमीर्ष्याकृतं तदा&#x9;026a&lt;br&gt;&#xA;ततः स राजमार्गेण महता निर्ययौ बहिः&#x9;026c&lt;br&gt;&#xA;तद्दृष्ट्वा महदाश्चर्यं दाशार्हा जातमन्यवः&#x9;027a&lt;br&gt;&#xA;तत्राजल्पन्मिथः केचित्समाभाष्य परस्परम्&#x9;027c&lt;br&gt;&#xA;ब्राह्मणा एव जायेरन्नान्यो वर्णः कथञ्चन&#x9;028a&lt;br&gt;&#xA;को ह्येनं रथमास्थाय जीवेदन्यः पुमानिह&#x9;028c&lt;br&gt;&#xA;आशीविषविषं तीक्ष्णं ततस्तीक्ष्णतरं विषम्&#x9;029a&lt;br&gt;&#xA;ब्रह्माशीविषदग्धस्य नास्ति कश्चिच्चिकित्सकः&#x9;029c&lt;br&gt;&#xA;तस्मिन्व्रजति दुर्धर्षे प्रास्खलद्रुक्मिणी पथि&#x9;030a&lt;br&gt;&#xA;तां नामर्षयत श्रीमांस्ततस्तूर्णमचोदयत्&#x9;030c&lt;br&gt;&#xA;ततः परमसङ्क्रुद्धो रथात्प्रस्कन्द्य स द्विजः&#x9;031a&lt;br&gt;&#xA;पदातिरुत्पथेनैव प्राधावद्दक्षिणामुखः&#x9;031c&lt;br&gt;&#xA;तमुत्पथेन धावन्तमन्वधावं द्विजोत्तमम्&#x9;032a&lt;br&gt;&#xA;तथैव पायसादिग्धः प्रसीद भगवन्निति&#x9;032c&lt;br&gt;&#xA;ततो विलोक्य तेजस्वी ब्राह्मणो मामुवाच ह&#x9;033a&lt;br&gt;&#xA;जितः क्रोधस्त्वया कृष्ण प्रकृत्यैव महाभुज&#x9;033c&lt;br&gt;&#xA;न तेऽपराधमिह वै दृष्टवानस्मि सुव्रत&#x9;034a&lt;br&gt;&#xA;प्रीतोऽस्मि तव गोविन्द वृणु कामान्यथेप्सितान्&#x9;034c&lt;br&gt;&#xA;प्रसन्नस्य च मे तात पश्य व्युष्टिर्यथाविधा&#x9;034e&lt;br&gt;&#xA;यावदेव मनुष्याणामन्ने भावो भविष्यति&#x9;035a&lt;br&gt;&#xA;यथैवान्ने तथा तेषां त्वयि भावो भविष्यति&#x9;035c&lt;br&gt;&#xA;यावच्च पुण्या लोकेषु त्वयि कीर्तिर्भविष्यति&#x9;036a&lt;br&gt;&#xA;त्रिषु लोकेषु तावच्च वैशिष्ट्यं प्रतिपत्स्यसे&#x9;036c&lt;br&gt;&#xA;सुप्रियः सर्वलोकस्य भविष्यसि जनार्दन&#x9;036e&lt;br&gt;&#xA;यत्ते भिन्नं च दग्धं च यच्च किञ्चिद्विनाशितम्&#x9;037a&lt;br&gt;&#xA;सर्वं तथैव द्रष्टासि विशिष्टं वा जनार्दन&#x9;037c&lt;br&gt;&#xA;यावदेतत्प्रलिप्तं ते गात्रेषु मधुसूदन&#x9;038a&lt;br&gt;&#xA;अतो मृत्युभयं नास्ति यावदिच्छा तवाच्युत&#x9;038c&lt;br&gt;&#xA;न तु पादतले लिप्ते कस्मात्ते पुत्रकाद्य वै&#x9;039a&lt;br&gt;&#xA;नैतन्मे प्रियमित्येव स मां प्रीतोऽब्रवीत्तदा&#x9;039c&lt;br&gt;&#xA;इत्युक्तोऽहं शरीरं स्वमपश्यं श्रीसमायुतम्&#x9;039e&lt;br&gt;&#xA;रुक्मिणीं चाब्रवीत्प्रीतः सर्वस्त्रीणां वरं यशः&#x9;040a&lt;br&gt;&#xA;कीर्तिं चानुत्तमां लोके समवाप्स्यसि शोभने&#x9;040c&lt;br&gt;&#xA;न त्वां जरा वा रोगो वा वैवर्ण्यं चापि भामिनि&#x9;041a&lt;br&gt;&#xA;स्प्रक्ष्यन्ति पुण्यगन्धा च कृष्णमाराधयिष्यसि&#x9;041c&lt;br&gt;&#xA;षोडशानां सहस्राणां वधूनां केशवस्य ह&#x9;042a&lt;br&gt;&#xA;वरिष्ठा सहलोक्या च केशवस्य भविष्यसि&#x9;042c&lt;br&gt;&#xA;तव मातरमित्युक्त्वा ततो मां पुनरब्रवीत्&#x9;043a&lt;br&gt;&#xA;प्रस्थितः सुमहातेजा दुर्वासा वह्निवज्ज्वलन्&#x9;043c&lt;br&gt;&#xA;एषैव ते बुद्धिरस्तु ब्राह्मणान्प्रति केशव&#x9;044a&lt;br&gt;&#xA;इत्युक्त्वा स तदा पुत्र तत्रैवान्तरधीयत&#x9;044c&lt;br&gt;&#xA;तस्मिन्नन्तर्हिते चाहमुपांशुव्रतमादिशम्&#x9;045a&lt;br&gt;&#xA;यत्किञ्चिद्ब्राह्मणो ब्रूयात्सर्वं कुर्यामिति प्रभो&#x9;045c&lt;br&gt;&#xA;एतद्व्रतमहं कृत्वा मात्रा ते सह पुत्रक&#x9;046a&lt;br&gt;&#xA;ततः परमहृष्टात्मा प्राविशं गृहमेव च&#x9;046c&lt;br&gt;&#xA;प्रविष्टमात्रश्च गृहे सर्वं पश्यामि तन्नवम्&#x9;047a&lt;br&gt;&#xA;यद्भिन्नं यच्च वै दग्धं तेन विप्रेण पुत्रक&#x9;047c&lt;br&gt;&#xA;ततोऽहं विस्मयं प्राप्तः सर्वं दृष्ट्वा नवं दृढम्&#x9;048a&lt;br&gt;&#xA;अपूजयं च मनसा रौक्मिणेय द्विजं तदा&#x9;048c&lt;br&gt;&#xA;इत्यहं रौक्मिणेयस्य पृच्छतो भरतर्षभ&#x9;049a&lt;br&gt;&#xA;माहात्म्यं द्विजमुख्यस्य सर्वमाख्यातवांस्तदा&#x9;049c&lt;br&gt;&#xA;तथा त्वमपि कौन्तेय ब्राह्मणान्सततं प्रभो&#x9;050a&lt;br&gt;&#xA;पूजयस्व महाभागान्वाग्भिर्दानैश्च नित्यदा&#x9;050c&lt;br&gt;&#xA;एवं व्युष्टिमहं प्राप्तो ब्राह्मणानां प्रसादजाम्&#x9;051a&lt;br&gt;&#xA;यच्च मामाह भीष्मोऽयं तत्सत्यं भरतर्षभ&#x9;051c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/145/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/145/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;दुर्वाससः प्रसादात्ते यत्तदा मधुसूदन&#x9;001a&lt;br&gt;&#xA;अवाप्तमिह विज्ञानं तन्मे व्याख्यातुमर्हसि&#x9;001c&lt;br&gt;&#xA;महाभाग्यं च यत्तस्य नामानि च महात्मनः&#x9;002a&lt;br&gt;&#xA;तत्त्वतो ज्ञातुमिच्छामि सर्वं मतिमतां वर&#x9;002c&lt;br&gt;&#xA;वासुदेव उवाच&#x9;003&lt;br&gt;&#xA;हन्त ते कथयिष्यामि नमस्कृत्वा कपर्दिने&#x9;003a&lt;br&gt;&#xA;यदवाप्तं महाराज श्रेयो यच्चार्जितं यशः&#x9;003c&lt;br&gt;&#xA;प्रयतः प्रातरुत्थाय यदधीये विशां पते&#x9;004a&lt;br&gt;&#xA;प्राञ्जलिः शतरुद्रीयं तन्मे निगदतः शृणु&#x9;004c&lt;br&gt;&#xA;प्रजापतिस्तत्ससृजे तपसोऽन्ते महातपाः&#x9;005a&lt;br&gt;&#xA;शङ्करस्त्वसृजत्तात प्रजाः स्थावरजङ्गमाः&#x9;005c&lt;br&gt;&#xA;नास्ति किञ्चित्परं भूतं महादेवाद्विशां पते&#x9;006a&lt;br&gt;&#xA;इह त्रिष्वपि लोकेषु भूतानां प्रभवो हि सः&#x9;006c&lt;br&gt;&#xA;न चैवोत्सहते स्थातुं कश्चिदग्रे महात्मनः&#x9;007a&lt;br&gt;&#xA;न हि भूतं समं तेन त्रिषु लोकेषु विद्यते&#x9;007c&lt;br&gt;&#xA;गन्धेनापि हि सङ्ग्रामे तस्य क्रुद्धस्य शत्रवः&#x9;008a&lt;br&gt;&#xA;विसञ्ज्ञा हतभूयिष्ठा वेपन्ति च पतन्ति च&#x9;008c&lt;br&gt;&#xA;घोरं च निनदं तस्य पर्जन्यनिनदोपमम्&#x9;009a&lt;br&gt;&#xA;श्रुत्वा विदीर्येद्धृदयं देवानामपि संयुगे&#x9;009c&lt;br&gt;&#xA;यांश्च घोरेण रूपेण पश्येत्क्रुद्धः पिनाकधृक्&#x9;010a&lt;br&gt;&#xA;न सुरा नासुरा लोके न गन्धर्वा न पन्नगाः&#x9;010c&lt;br&gt;&#xA;कुपिते सुखमेधन्ते तस्मिन्नपि गुहागताः&#x9;010e&lt;br&gt;&#xA;प्रजापतेश्च दक्षस्य यजतो वितते क्रतौ&#x9;011a&lt;br&gt;&#xA;विव्याध कुपितो यज्ञं निर्भयस्तु भवस्तदा&#x9;011c&lt;br&gt;&#xA;धनुषा बाणमुत्सृज्य सघोषं विननाद च&#x9;011e&lt;br&gt;&#xA;ते न शर्म कुतः शान्तिं विषादं लेभिरे सुराः&#x9;012a&lt;br&gt;&#xA;विद्रुते सहसा यज्ञे कुपिते च महेश्वरे&#x9;012c&lt;br&gt;&#xA;तेन ज्यातलघोषेण सर्वे लोकाः समाकुलाः&#x9;013a&lt;br&gt;&#xA;बभूवुरवशाः पार्थ विषेदुश्च सुरासुराः&#x9;013c&lt;br&gt;&#xA;आपश्चुक्षुभिरे चैव चकम्पे च वसुन्धरा&#x9;014a&lt;br&gt;&#xA;व्यद्रवन्गिरयश्चापि द्यौः पफाल च सर्वशः&#x9;014c&lt;br&gt;&#xA;अन्धेन तमसा लोकाः प्रावृता न चकाशिरे&#x9;015a&lt;br&gt;&#xA;प्रनष्टा ज्योतिषां भाश्च सह सूर्येण भारत&#x9;015c&lt;br&gt;&#xA;भृशं भीतास्ततः शान्तिं चक्रुः स्वस्त्ययनानि च&#x9;016a&lt;br&gt;&#xA;ऋषयः सर्वभूतानामात्मनश्च हितैषिणः&#x9;016c&lt;br&gt;&#xA;ततः सोऽभ्यद्रवद्देवान्क्रुद्धो रौद्रपराक्रमः&#x9;017a&lt;br&gt;&#xA;भगस्य नयने क्रुद्धः प्रहारेण व्यशातयत्&#x9;017c&lt;br&gt;&#xA;पूषाणं चाभिदुद्राव परेण वपुषान्वितः&#x9;018a&lt;br&gt;&#xA;पुरोडाशं भक्षयतो दशनान्वै व्यशातयत्&#x9;018c&lt;br&gt;&#xA;ततः प्रणेमुर्देवास्ते वेपमानाः स्म शङ्करम्&#x9;019a&lt;br&gt;&#xA;पुनश्च सन्दधे रुद्रो दीप्तं सुनिशितं शरम्&#x9;019c&lt;br&gt;&#xA;रुद्रस्य विक्रमं दृष्ट्वा भीता देवाः सहर्षिभिः&#x9;020a&lt;br&gt;&#xA;ततः प्रसादयामासुः शर्वं ते विबुधोत्तमाः&#x9;020c&lt;br&gt;&#xA;जेपुश्च शतरुद्रीयं देवाः कृत्वाञ्जलिं ततः&#x9;021a&lt;br&gt;&#xA;संस्तूयमानस्त्रिदशैः प्रससाद महेश्वरः&#x9;021c&lt;br&gt;&#xA;रुद्रस्य भागं यज्ञे च विशिष्टं ते त्वकल्पयन्&#x9;022a&lt;br&gt;&#xA;भयेन त्रिदशा राजञ्शरणं च प्रपेदिरे&#x9;022c&lt;br&gt;&#xA;तेन चैवातिकोपेन स यज्ञः सन्धितोऽभवत्&#x9;023a&lt;br&gt;&#xA;यद्यच्चापि हतं तत्र तत्तथैव प्रदीयते&#x9;023c&lt;br&gt;&#xA;असुराणां पुराण्यासंस्त्रीणि वीर्यवतां दिवि&#x9;024a&lt;br&gt;&#xA;आयसं राजतं चैव सौवर्णमपरं तथा&#x9;024c&lt;br&gt;&#xA;नाशकत्तानि मघवा भेत्तुं सर्वायुधैरपि&#x9;025a&lt;br&gt;&#xA;अथ सर्वेऽमरा रुद्रं जग्मुः शरणमर्दिताः&#x9;025c&lt;br&gt;&#xA;तत ऊचुर्महात्मानो देवाः सर्वे समागताः&#x9;026a&lt;br&gt;&#xA;रुद्र रौद्रा भविष्यन्ति पशवः सर्वकर्मसु&#x9;026c&lt;br&gt;&#xA;जहि दैत्यान्सह पुरैर्लोकांस्त्रायस्व मानद&#x9;026e&lt;br&gt;&#xA;स तथोक्तस्तथेत्युक्त्वा विष्णुं कृत्वा शरोत्तमम्&#x9;027a&lt;br&gt;&#xA;शल्यमग्निं तथा कृत्वा पुङ्खं वैवस्वतं यमम्&#x9;027c&lt;br&gt;&#xA;वेदान्कृत्वा धनुः सर्वाञ्ज्यां च सावित्रिमुत्तमाम्&#x9;027e&lt;br&gt;&#xA;देवान्रथवरं कृत्वा विनियुज्य च सर्वशः&#x9;028a&lt;br&gt;&#xA;त्रिपर्वणा त्रिशल्येन तेन तानि बिभेद सः&#x9;028c&lt;br&gt;&#xA;शरेणादित्यवर्णेन कालाग्निसमतेजसा&#x9;029a&lt;br&gt;&#xA;तेऽसुराः सपुरास्तत्र दग्धा रुद्रेण भारत&#x9;029c&lt;br&gt;&#xA;तं चैवाङ्कगतं दृष्ट्वा बालं पञ्चशिखं पुनः&#x9;030a&lt;br&gt;&#xA;उमा जिज्ञासमाना वै कोऽयमित्यब्रवीत्तदा&#x9;030c&lt;br&gt;&#xA;असूयतश्च शक्रस्य वज्रेण प्रहरिष्यतः&#x9;031a&lt;br&gt;&#xA;सवज्रं स्तम्भयामास तं बाहुं परिघोपमम्&#x9;031c&lt;br&gt;&#xA;न सम्बुबुधिरे चैनं देवास्तं भुवनेश्वरम्&#x9;032a&lt;br&gt;&#xA;सप्रजापतयः सर्वे तस्मिन्मुमुहुरीश्वरे&#x9;032c&lt;br&gt;&#xA;ततो ध्यात्वाथ भगवान्ब्रह्मा तममितौजसम्&#x9;033a&lt;br&gt;&#xA;अयं श्रेष्ठ इति ज्ञात्वा ववन्दे तमुमापतिम्&#x9;033c&lt;br&gt;&#xA;ततः प्रसादयामासुरुमां रुद्रं च ते सुराः&#x9;034a&lt;br&gt;&#xA;बभूव स तदा बाहुर्बलहन्तुर्यथा पुरा&#x9;034c&lt;br&gt;&#xA;स चापि ब्राह्मणो भूत्वा दुर्वासा नाम वीर्यवान्&#x9;035a&lt;br&gt;&#xA;द्वारवत्यां मम गृहे चिरं कालमुपावसत्&#x9;035c&lt;br&gt;&#xA;विप्रकारान्प्रयुङ्क्ते स्म सुबहून्मम वेश्मनि&#x9;036a&lt;br&gt;&#xA;तानुदारतया चाहमक्षमं तस्य दुःसहम्&#x9;036c&lt;br&gt;&#xA;स देवेन्द्रश्च वायुश्च सोऽश्विनौ स च विद्युतः&#x9;037a&lt;br&gt;&#xA;स चन्द्रमाः स चेशानः स सूर्यो वरुणश्च सः&#x9;037c&lt;br&gt;&#xA;स कालः सोऽन्तको मृत्युः स तमो रात्र्यहानि च&#x9;038a&lt;br&gt;&#xA;मासार्धमासा ऋतवः सन्ध्ये संवत्सरश्च सः&#x9;038c&lt;br&gt;&#xA;स धाता स विधाता च विश्वकर्मा स सर्ववित्&#x9;039a&lt;br&gt;&#xA;नक्षत्राणि दिशश्चैव प्रदिशोऽथ ग्रहास्तथा&#x9;039c&lt;br&gt;&#xA;विश्वमूर्तिरमेयात्मा भगवानमितद्युतिः&#x9;039e&lt;br&gt;&#xA;एकधा च द्विधा चैव बहुधा च स एव च&#x9;040a&lt;br&gt;&#xA;शतधा सहस्रधा चैव तथा शतसहस्रधा&#x9;040c&lt;br&gt;&#xA;ईदृशः स महादेवो भूयश्च भगवानतः&#x9;041a&lt;br&gt;&#xA;न हि शक्या गुणा वक्तुमपि वर्षशतैरपि&#x9;041c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/146/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/146/</guid>
      <description>&lt;p&gt;वासुदेव उवाच&#x9;001&lt;br&gt;&#xA;युधिष्ठिर महाबाहो महाभाग्यं महात्मनः&#x9;001a&lt;br&gt;&#xA;रुद्राय बहुरूपाय बहुनाम्ने निबोध मे&#x9;001c&lt;br&gt;&#xA;वदन्त्यग्निं महादेवं तथा स्थाणुं महेश्वरम्&#x9;002a&lt;br&gt;&#xA;एकाक्षं त्र्यम्बकं चैव विश्वरूपं शिवं तथा&#x9;002c&lt;br&gt;&#xA;द्वे तनू तस्य देवस्य वेदज्ञा ब्राह्मणा विदुः&#x9;003a&lt;br&gt;&#xA;घोरामन्यां शिवामन्यां ते तनू बहुधा पुनः&#x9;003c&lt;br&gt;&#xA;उग्रा घोरा तनूर्यास्य सोऽग्निर्विद्युत्स भास्करः&#x9;004a&lt;br&gt;&#xA;शिवा सौम्या च या तस्य धर्मस्त्वापोऽथ चन्द्रमाः&#x9;004c&lt;br&gt;&#xA;आत्मनोऽर्धं तु तस्याग्निरुच्यते भरतर्षभ&#x9;005a&lt;br&gt;&#xA;ब्रह्मचर्यं चरत्येष शिवा यास्य तनुस्तथा&#x9;005c&lt;br&gt;&#xA;यास्य घोरतमा मूर्तिर्जगत्संहरते तया&#x9;006a&lt;br&gt;&#xA;ईश्वरत्वान्महत्त्वाच्च महेश्वर इति स्मृतः&#x9;006c&lt;br&gt;&#xA;यन्निर्दहति यत्तीक्ष्णो यदुग्रो यत्प्रतापवान्&#x9;007a&lt;br&gt;&#xA;मांसशोणितमज्जादो यत्ततो रुद्र उच्यते&#x9;007c&lt;br&gt;&#xA;देवानां सुमहान्यच्च यच्चास्य विषयो महान्&#x9;008a&lt;br&gt;&#xA;यच्च विश्वं महत्पाति महादेवस्ततः स्मृतः&#x9;008c&lt;br&gt;&#xA;समेधयति यन्नित्यं सर्वार्थान्सर्वकर्मभिः&#x9;009a&lt;br&gt;&#xA;शिवमिच्छन्मनुष्याणां तस्मादेष शिवः स्मृतः&#x9;009c&lt;br&gt;&#xA;दहत्यूर्ध्वं स्थितो यच्च प्राणोत्पत्तिः स्थितिश्च यत्&#x9;010a&lt;br&gt;&#xA;स्थिरलिङ्गश्च यन्नित्यं तस्मात्स्थाणुरिति स्मृतः&#x9;010c&lt;br&gt;&#xA;यदस्य बहुधा रूपं भूतं भव्यं भवत्तथा&#x9;011a&lt;br&gt;&#xA;स्थावरं जङ्गमं चैव बहुरूपस्ततः स्मृतः&#x9;011c&lt;br&gt;&#xA;धूम्रं रूपं च यत्तस्य धूर्जटीत्यत उच्यते&#x9;012a&lt;br&gt;&#xA;विश्वे देवाश्च यत्तस्मिन्विश्वरूपस्ततः स्मृतः&#x9;012c&lt;br&gt;&#xA;सहस्राक्षोऽयुताक्षो वा सर्वतोक्षिमयोऽपि वा&#x9;013a&lt;br&gt;&#xA;चक्षुषः प्रभवस्तेजो नास्त्यन्तोऽथास्य चक्षुषाम्&#x9;013c&lt;br&gt;&#xA;सर्वथा यत्पशून्पाति तैश्च यद्रमते पुनः&#x9;014a&lt;br&gt;&#xA;तेषामधिपतिर्यच्च तस्मात्पशुपतिः स्मृतः&#x9;014c&lt;br&gt;&#xA;नित्येन ब्रह्मचर्येण लिङ्गमस्य यदा स्थितम्&#x9;015a&lt;br&gt;&#xA;महयन्त्यस्य लोकाश्च महेश्वर इति स्मृतः&#x9;015c&lt;br&gt;&#xA;विग्रहं पूजयेद्यो वै लिङ्गं वापि महात्मनः&#x9;016a&lt;br&gt;&#xA;लिङ्गं पूजयिता नित्यं महतीं श्रियमश्नुते&#x9;016c&lt;br&gt;&#xA;ऋषयश्चापि देवाश्च गन्धर्वाप्सरसस्तथा&#x9;017a&lt;br&gt;&#xA;लिङ्गमेवार्चयन्ति स्म यत्तदूर्ध्वं समास्थितम्&#x9;017c&lt;br&gt;&#xA;पूज्यमाने ततस्तस्मिन्मोदते स महेश्वरः&#x9;018a&lt;br&gt;&#xA;सुखं ददाति प्रीतात्मा भक्तानां भक्तवत्सलः&#x9;018c&lt;br&gt;&#xA;एष एव श्मशानेषु देवो वसति नित्यशः&#x9;019a&lt;br&gt;&#xA;यजन्ते तं जनास्तत्र वीरस्थाननिषेविणम्&#x9;019c&lt;br&gt;&#xA;विषमस्थः शरीरेषु स मृत्युः प्राणिनामिह&#x9;020a&lt;br&gt;&#xA;स च वायुः शरीरेषु प्राणोऽपानः शरीरिणाम्&#x9;020c&lt;br&gt;&#xA;तस्य घोराणि रूपाणि दीप्तानि च बहूनि च&#x9;021a&lt;br&gt;&#xA;लोके यान्यस्य पूज्यन्ते विप्रास्तानि विदुर्बुधाः&#x9;021c&lt;br&gt;&#xA;नामधेयानि वेदेषु बहून्यस्य यथार्थतः&#x9;022a&lt;br&gt;&#xA;निरुच्यन्ते महत्त्वाच्च विभुत्वात्कर्मभिस्तथा&#x9;022c&lt;br&gt;&#xA;वेदे चास्य विदुर्विप्राः शतरुद्रीयमुत्तमम्&#x9;023a&lt;br&gt;&#xA;व्यासादनन्तरं यच्चाप्युपस्थानं महात्मनः&#x9;023c&lt;br&gt;&#xA;प्रदाता सर्वलोकानां विश्वं चाप्युच्यते महत्&#x9;024a&lt;br&gt;&#xA;ज्येष्ठभूतं वदन्त्येनं ब्राह्मणा ऋषयोऽपरे&#x9;024c&lt;br&gt;&#xA;प्रथमो ह्येष देवानां मुखादग्निरजायत&#x9;025a&lt;br&gt;&#xA;ग्रहैर्बहुविधैः प्राणान्संरुद्धानुत्सृजत्यपि&#x9;025c&lt;br&gt;&#xA;स मोचयति पुण्यात्मा शरण्यः शरणागतान्&#x9;026a&lt;br&gt;&#xA;आयुरारोग्यमैश्वर्यं वित्तं कामांश्च पुष्कलान्&#x9;026c&lt;br&gt;&#xA;स ददाति मनुष्येभ्यः स एवाक्षिपते पुनः&#x9;027a&lt;br&gt;&#xA;शक्रादिषु च देवेषु तस्य चैश्वर्यमुच्यते&#x9;027c&lt;br&gt;&#xA;स एवाभ्यधिको नित्यं त्रैलोक्यस्य शुभाशुभे&#x9;028a&lt;br&gt;&#xA;ऐश्वर्याच्चैव कामानामीश्वरः पुनरुच्यते&#x9;028c&lt;br&gt;&#xA;महेश्वरश्च लोकानां महतामीश्वरश्च सः&#x9;029a&lt;br&gt;&#xA;बहुभिर्विविधै रूपैर्विश्वं व्याप्तमिदं जगत्&#x9;029c&lt;br&gt;&#xA;तस्य देवस्य यद्वक्त्रं समुद्रे वडवामुखम्&#x9;029e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/147/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/147/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;इत्युक्तवति वाक्यं तु कृष्णे देवकिनन्दने&#x9;001a&lt;br&gt;&#xA;भीष्मं शान्तनवं भूयः पर्यपृच्छद्युधिष्ठिरः&#x9;001c&lt;br&gt;&#xA;निर्णये वा महाबुद्धे सर्वधर्मभृतां वर&#x9;002a&lt;br&gt;&#xA;प्रत्यक्षमागमो वेति किं तयोः कारणं भवेत्&#x9;002c&lt;br&gt;&#xA;भीष्म उवाच&#x9;003&lt;br&gt;&#xA;नास्त्यत्र संशयः कश्चिदिति मे वर्तते मतिः&#x9;003a&lt;br&gt;&#xA;शृणु वक्ष्यामि ते प्राज्ञ सम्यक्त्वमनुपृच्छसि&#x9;003c&lt;br&gt;&#xA;संशयः सुगमो राजन्निर्णयस्त्वत्र दुर्गमः&#x9;004a&lt;br&gt;&#xA;दृष्टं श्रुतमनन्तं हि यत्र संशयदर्शनम्&#x9;004c&lt;br&gt;&#xA;प्रत्यक्षं कारणं दृष्टं हेतुकाः प्राज्ञमानिनः&#x9;005a&lt;br&gt;&#xA;नास्तीत्येवं व्यवस्यन्ति सत्यं संशयमेव च&#x9;005c&lt;br&gt;&#xA;तदयुक्तं व्यवस्यन्ति बालाः पण्डितमानिनः&#x9;005e&lt;br&gt;&#xA;अथ चेन्मन्यसे चैकं कारणं किं भवेदिति&#x9;006a&lt;br&gt;&#xA;शक्यं दीर्घेण कालेन युक्तेनातन्द्रितेन च&#x9;006c&lt;br&gt;&#xA;प्राणयात्रामनेकां च कल्पयानेन भारत&#x9;006e&lt;br&gt;&#xA;तत्परेणैव नान्येन शक्यं ह्येतत्तु कारणम्&#x9;007a&lt;br&gt;&#xA;हेतूनामन्तमासाद्य विपुलं ज्ञानमुत्तमम्&#x9;007c&lt;br&gt;&#xA;ज्योतिः सर्वस्य लोकस्य विपुलं प्रतिपद्यते&#x9;007e&lt;br&gt;&#xA;तत्त्वेनागमनं राजन्हेत्वन्तगमनं तथा&#x9;008a&lt;br&gt;&#xA;अग्राह्यमनिबद्धं च वाचः सम्परिवर्जनम्&#x9;008c&lt;br&gt;&#xA;युधिष्ठिर उवाच&#x9;009&lt;br&gt;&#xA;प्रत्यक्षं लोकतः सिद्धं लोकाश्चागमपूर्वकाः&#x9;009a&lt;br&gt;&#xA;शिष्टाचारो बहुविधो ब्रूहि तन्मे पितामह&#x9;009c&lt;br&gt;&#xA;भीष्म उवाच&#x9;010&lt;br&gt;&#xA;धर्मस्य ह्रियमाणस्य बलवद्भिर्दुरात्मभिः&#x9;010a&lt;br&gt;&#xA;संस्था यत्नैरपि कृता कालेन परिभिद्यते&#x9;010c&lt;br&gt;&#xA;अधर्मा धर्मरूपेण तृणैः कूपा इवावृताः&#x9;011a&lt;br&gt;&#xA;ततस्तैर्भिद्यते वृत्तं शृणु चैव युधिष्ठिर&#x9;011c&lt;br&gt;&#xA;अवृत्त्या ये च भिन्दन्ति श्रुतत्यागपरायणाः&#x9;012a&lt;br&gt;&#xA;धर्मविद्वेषिणो मन्दा इत्युक्तस्तेषु संशयः&#x9;012c&lt;br&gt;&#xA;अतृप्यन्तस्तु साधूनां य एवागमबुद्धयः&#x9;013a&lt;br&gt;&#xA;परमित्येव सन्तुष्टास्तानुपास्स्व च पृच्छ च&#x9;013c&lt;br&gt;&#xA;कामार्थौ पृष्ठतः कृत्वा लोभमोहानुसारिणौ&#x9;014a&lt;br&gt;&#xA;धर्म इत्येव सम्बुद्धास्तानुपास्स्व च पृच्छ च&#x9;014c&lt;br&gt;&#xA;न तेषां भिद्यते वृत्तं यज्ञस्वाध्यायकर्मभिः&#x9;015a&lt;br&gt;&#xA;आचारः कारणं चैव धर्मश्चैव त्रयं पुनः&#x9;015c&lt;br&gt;&#xA;युधिष्ठिर उवाच&#x9;016&lt;br&gt;&#xA;पुनरेवेह मे बुद्धिः संशये परिमुह्यते&#x9;016a&lt;br&gt;&#xA;अपारे मार्गमाणस्य परं तीरमपश्यतः&#x9;016c&lt;br&gt;&#xA;वेदाः प्रत्यक्षमाचारः प्रमाणं तत्त्रयं यदि&#x9;017a&lt;br&gt;&#xA;पृथक्त्वं लभ्यते चैषां धर्मश्चैकस्त्रयं कथम्&#x9;017c&lt;br&gt;&#xA;भीष्म उवाच&#x9;018&lt;br&gt;&#xA;धर्मस्य ह्रियमाणस्य बलवद्भिर्दुरात्मभिः&#x9;018a&lt;br&gt;&#xA;यद्येवं मन्यसे राजंस्त्रिधा धर्मविचारणा&#x9;018c&lt;br&gt;&#xA;एक एवेति जानीहि त्रिधा तस्य प्रदर्शनम्&#x9;019a&lt;br&gt;&#xA;पृथक्त्वे चैव मे बुद्धिस्त्रयाणामपि वै तथा&#x9;019c&lt;br&gt;&#xA;उक्तो मार्गस्त्रयाणां च तत्तथैव समाचर&#x9;020a&lt;br&gt;&#xA;जिज्ञासा तु न कर्तव्या धर्मस्य परितर्कणात्&#x9;020c&lt;br&gt;&#xA;सदैव भरतश्रेष्ठ मा ते भूदत्र संशयः&#x9;021a&lt;br&gt;&#xA;अन्धो जड इवाशङ्को यद्ब्रवीमि तदाचर&#x9;021c&lt;br&gt;&#xA;अहिंसा सत्यमक्रोधो दानमेतच्चतुष्टयम्&#x9;022a&lt;br&gt;&#xA;अजातशत्रो सेवस्व धर्म एष सनातनः&#x9;022c&lt;br&gt;&#xA;ब्राह्मणेषु च वृत्तिर्या पितृपैतामहोचिता&#x9;023a&lt;br&gt;&#xA;तामन्वेहि महाबाहो स्वर्गस्यैते हि देशिकाः&#x9;023c&lt;br&gt;&#xA;प्रमाणमप्रमाणं वै यः कुर्यादबुधो नरः&#x9;024a&lt;br&gt;&#xA;न स प्रमाणतामर्हो विवादजननो हि सः&#x9;024c&lt;br&gt;&#xA;ब्राह्मणानेव सेवस्व सत्कृत्य बहुमन्य च&#x9;025a&lt;br&gt;&#xA;एतेष्वेव त्विमे लोकाः कृत्स्ना इति निबोध तान्&#x9;025c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/148/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/148/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;ये च धर्ममसूयन्ति ये चैनं पर्युपासते&#x9;001a&lt;br&gt;&#xA;ब्रवीतु भगवानेतत्क्व ते गच्छन्ति तादृशाः&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;रजसा तमसा चैव समवस्तीर्णचेतसः&#x9;002a&lt;br&gt;&#xA;नरकं प्रतिपद्यन्ते धर्मविद्वेषिणो नराः&#x9;002c&lt;br&gt;&#xA;ये तु धर्मं महाराज सततं पर्युपासते&#x9;003a&lt;br&gt;&#xA;सत्यार्जवपराः सन्तस्ते वै स्वर्गभुजो नराः&#x9;003c&lt;br&gt;&#xA;धर्म एव रतिस्तेषामाचार्योपासनाद्भवेत्&#x9;004a&lt;br&gt;&#xA;देवलोकं प्रपद्यन्ते ये धर्मं पर्युपासते&#x9;004c&lt;br&gt;&#xA;मनुष्या यदि वा देवाः शरीरमुपताप्य वै&#x9;005a&lt;br&gt;&#xA;धर्मिणः सुखमेधन्ते लोभद्वेषविवर्जिताः&#x9;005c&lt;br&gt;&#xA;प्रथमं ब्रह्मणः पुत्रं धर्ममाहुर्मनीषिणः&#x9;006a&lt;br&gt;&#xA;धर्मिणः पर्युपासन्ते फलं पक्वमिवाशयः&#x9;006c&lt;br&gt;&#xA;युधिष्ठिर उवाच&#x9;007&lt;br&gt;&#xA;असतां कीदृशं रूपं साधवः किं च कुर्वते&#x9;007a&lt;br&gt;&#xA;ब्रवीतु मे भवानेतत्सन्तोऽसन्तश्च कीदृशाः&#x9;007c&lt;br&gt;&#xA;भीष्म उवाच&#x9;008&lt;br&gt;&#xA;दुराचाराश्च दुर्धर्षा दुर्मुखाश्चाप्यसाधवः&#x9;008a&lt;br&gt;&#xA;साधवः शीलसम्पन्नाः शिष्टाचारस्य लक्षणम्&#x9;008c&lt;br&gt;&#xA;राजमार्गे गवां मध्ये गोष्ठमध्ये च धर्मिणः&#x9;009a&lt;br&gt;&#xA;नोपसेवन्ति राजेन्द्र सर्गं मूत्रपुरीषयोः&#x9;009c&lt;br&gt;&#xA;पञ्चानामशनं दत्त्वा शेषमश्नन्ति साधवः&#x9;010a&lt;br&gt;&#xA;न जल्पन्ति च भुञ्जाना न निद्रान्त्यार्द्रपाणयः&#x9;010c&lt;br&gt;&#xA;चित्रभानुमनड्वाहं देवं गोष्ठं चतुष्पथम्&#x9;011a&lt;br&gt;&#xA;ब्राह्मणं धार्मिकं चैत्यं ते कुर्वन्ति प्रदक्षिणम्&#x9;011c&lt;br&gt;&#xA;वृद्धानां भारतप्तानां स्त्रीणां बालातुरस्य च&#x9;012a&lt;br&gt;&#xA;ब्राह्मणानां गवां राज्ञां पन्थानं ददते च ते&#x9;012c&lt;br&gt;&#xA;अतिथीनां च सर्वेषां प्रेष्याणां स्वजनस्य च&#x9;013a&lt;br&gt;&#xA;तथा शरणकामानां गोप्ता स्यात्स्वागतप्रदः&#x9;013c&lt;br&gt;&#xA;सायं प्रातर्मनुष्याणामशनं देवनिर्मितम्&#x9;014a&lt;br&gt;&#xA;नान्तरा भोजनं दृष्टमुपवासविधिर्हि सः&#x9;014c&lt;br&gt;&#xA;होमकाले यथा वह्निः कालमेव प्रतीक्षते&#x9;015a&lt;br&gt;&#xA;ऋतुकाले तथा नारी ऋतुमेव प्रतीक्षते&#x9;015c&lt;br&gt;&#xA;न चान्यां गच्छते यस्तु ब्रह्मचर्यं हि तत्स्मृतम्&#x9;015e&lt;br&gt;&#xA;अमृतं ब्राह्मणा गाव इत्येतत्त्रयमेकतः&#x9;016a&lt;br&gt;&#xA;तस्माद्गोब्राह्मणं नित्यमर्चयेत यथाविधि&#x9;016c&lt;br&gt;&#xA;यजुषा संस्कृतं मांसमुपभुञ्जन्न दुष्यति&#x9;017a&lt;br&gt;&#xA;पृष्ठमांसं वृथामांसं पुत्रमांसं च तत्समम्&#x9;017c&lt;br&gt;&#xA;स्वदेशे परदेशे वाप्यतिथिं नोपवासयेत्&#x9;018a&lt;br&gt;&#xA;कर्म वै सफलं कृत्वा गुरूणां प्रतिपादयेत्&#x9;018c&lt;br&gt;&#xA;गुरुभ्य आसनं देयमभिवाद्याभिपूज्य च&#x9;019a&lt;br&gt;&#xA;गुरूनभ्यर्च्य वर्धन्ते आयुषा यशसा श्रिया&#x9;019c&lt;br&gt;&#xA;वृद्धान्नातिवदेज्जातु न च सम्प्रेषयेदपि&#x9;020a&lt;br&gt;&#xA;नासीनः स्यात्स्थितेष्वेवमायुरस्य न रिष्यते&#x9;020c&lt;br&gt;&#xA;न नग्नामीक्षते नारीं न विद्वान्पुरुषानपि&#x9;021a&lt;br&gt;&#xA;मैथुनं सततं गुप्तमाहारं च समाचरेत्&#x9;021c&lt;br&gt;&#xA;तीर्थानां गुरवस्तीर्थं शुचीनां हृदयं शुचि&#x9;022a&lt;br&gt;&#xA;दर्शनानां परं ज्ञानं सन्तोषः परमं सुखम्&#x9;022c&lt;br&gt;&#xA;सायं प्रातश्च वृद्धानां शृणुयात्पुष्कला गिरः&#x9;023a&lt;br&gt;&#xA;श्रुतमाप्नोति हि नरः सततं वृद्धसेवया&#x9;023c&lt;br&gt;&#xA;स्वाध्याये भोजने चैव दक्षिणं पाणिमुद्धरेत्&#x9;024a&lt;br&gt;&#xA;यच्छेद्वाङ्मनसी नित्यमिन्द्रियाणां च विभ्रमम्&#x9;024c&lt;br&gt;&#xA;संस्कृतं पायसं नित्यं यवागूं कृसरं हविः&#x9;025a&lt;br&gt;&#xA;अष्टकाः पितृदैवत्या वृद्धानामभिपूजनम्&#x9;025c&lt;br&gt;&#xA;श्मश्रुकर्मणि मङ्गल्यं क्षुतानामभिनन्दनम्&#x9;026a&lt;br&gt;&#xA;व्याधितानां च सर्वेषामायुषः प्रतिनन्दनम्&#x9;026c&lt;br&gt;&#xA;न जातु त्वमिति ब्रूयादापन्नोऽपि महत्तरम्&#x9;027a&lt;br&gt;&#xA;त्वङ्कारो वा वधो वेति विद्वत्सु न विशिष्यते&#x9;027c&lt;br&gt;&#xA;अवराणां समानानां शिष्याणां च समाचरेत्&#x9;027e&lt;br&gt;&#xA;पापमाचक्षते नित्यं हृदयं पापकर्मिणाम्&#x9;028a&lt;br&gt;&#xA;ज्ञानपूर्वं विनश्यन्ति गूहमाना महाजने&#x9;028c&lt;br&gt;&#xA;ज्ञानपूर्वं कृतं कर्म च्छादयन्ते ह्यसाधवः&#x9;029a&lt;br&gt;&#xA;न मां मनुष्याः पश्यन्ति न मां पश्यन्ति देवताः&#x9;029c&lt;br&gt;&#xA;पापेनाभिहतः पापः पापमेवाभिजायते&#x9;029e&lt;br&gt;&#xA;यथा वार्धुषिको वृद्धिं देहभेदे प्रतीक्षते&#x9;030a&lt;br&gt;&#xA;धर्मेणापिहितं पापं धर्ममेवाभिवर्धयेत्&#x9;030c&lt;br&gt;&#xA;यथा लवणमम्भोभिराप्लुतं प्रविलीयते&#x9;031a&lt;br&gt;&#xA;प्रायश्चित्तहतं पापं तथा सद्यः प्रणश्यति&#x9;031c&lt;br&gt;&#xA;तस्मात्पापं न गूहेत गूहमानं विवर्धते&#x9;032a&lt;br&gt;&#xA;कृत्वा तु साधुष्वाख्येयं ते तत्प्रशमयन्त्युत&#x9;032c&lt;br&gt;&#xA;आशया सञ्चितं द्रव्यं यत्काले नोपभुज्यते&#x9;033a&lt;br&gt;&#xA;अन्ये चैतत्प्रपद्यन्ते वियोगे तस्य देहिनः&#x9;033c&lt;br&gt;&#xA;मानसं सर्वभूतानां धर्ममाहुर्मनीषिणः&#x9;034a&lt;br&gt;&#xA;तस्मात्सर्वाणि भूतानि धर्ममेव समासते&#x9;034c&lt;br&gt;&#xA;एक एव चरेद्धर्मं न धर्मध्वजिको भवेत्&#x9;035a&lt;br&gt;&#xA;धर्मवाणिजका ह्येते ये धर्ममुपभुञ्जते&#x9;035c&lt;br&gt;&#xA;अर्चेद्देवानदम्भेन सेवेतामायया गुरून्&#x9;036a&lt;br&gt;&#xA;निधिं निदध्यात्पारत्र्यं यात्रार्थं दानशब्दितम्&#x9;036c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/149/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/149/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;नाभागधेयः प्राप्नोति धनं सुबलवानपि&#x9;001a&lt;br&gt;&#xA;भागधेयान्वितस्त्वर्थान्कृशो बालश्च विन्दति&#x9;001c&lt;br&gt;&#xA;नालाभकाले लभते प्रयत्नेऽपि कृते सति&#x9;002a&lt;br&gt;&#xA;लाभकालेऽप्रयत्नेन लभते विपुलं धनम्&#x9;002c&lt;br&gt;&#xA;कृतयत्नाफलाश्चैव दृश्यन्ते शतशो नराः&#x9;002e&lt;br&gt;&#xA;यदि यत्नो भवेन्मर्त्यः स सर्वं फलमाप्नुयात्&#x9;003a&lt;br&gt;&#xA;नालभ्यं चोपलभ्येत नृणां भरतसत्तम&#x9;003c&lt;br&gt;&#xA;यदा प्रयत्नं कृतवान्दृश्यते ह्यफलो नरः&#x9;004a&lt;br&gt;&#xA;मार्गन्नयशतैरर्थानमार्गंश्चापरः सुखी&#x9;004c&lt;br&gt;&#xA;अकार्यमसकृत्कृत्वा दृश्यन्ते ह्यधना नराः&#x9;005a&lt;br&gt;&#xA;धनयुक्तास्त्वधर्मस्था दृश्यन्ते चापरे जनाः&#x9;005c&lt;br&gt;&#xA;अधीत्य नीतिं यस्माच्च नीतियुक्तो न दृश्यते&#x9;006a&lt;br&gt;&#xA;अनभिज्ञश्च साचिव्यं गमितः केन हेतुना&#x9;006c&lt;br&gt;&#xA;विद्यायुक्तो ह्यविद्यश्च धनवान्दुर्गतस्तथा&#x9;006e&lt;br&gt;&#xA;यदि विद्यामुपाश्रित्य नरः सुखमवाप्नुयात्&#x9;007a&lt;br&gt;&#xA;न विद्वान्विद्यया हीनं वृत्त्यर्थमुपसंश्रयेत्&#x9;007c&lt;br&gt;&#xA;यथा पिपासां जयति पुरुषः प्राप्य वै जलम्&#x9;008a&lt;br&gt;&#xA;दृष्टार्थो विद्ययाप्येवमविद्यां प्रजहेन्नरः&#x9;008c&lt;br&gt;&#xA;नाप्राप्तकालो म्रियते विद्धः शरशतैरपि&#x9;009a&lt;br&gt;&#xA;तृणाग्रेणापि संस्पृष्टः प्राप्तकालो न जीवति&#x9;009c&lt;br&gt;&#xA;भीष्म उवाच&#x9;010&lt;br&gt;&#xA;ईहमानः समारम्भान्यदि नासादयेद्धनम्&#x9;010a&lt;br&gt;&#xA;उग्रं तपः समारोहेन्न ह्यनुप्तं प्ररोहति&#x9;010c&lt;br&gt;&#xA;दानेन भोगी भवति मेधावी वृद्धसेवया&#x9;011a&lt;br&gt;&#xA;अहिंसया च दीर्घायुरिति प्राहुर्मनीषिणः&#x9;011c&lt;br&gt;&#xA;तस्माद्दद्यान्न याचेत पूजयेद्धार्मिकानपि&#x9;012a&lt;br&gt;&#xA;स्वाभाषी प्रियकृच्छुद्धः सर्वसत्त्वाविहिंसकः&#x9;012c&lt;br&gt;&#xA;यदा प्रमाणप्रभवः स्वभावश्च सुखासुखे&#x9;013a&lt;br&gt;&#xA;मशकीटपिपीलानां स्थिरो भव युधिष्ठिर&#x9;013c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/150/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/150/</guid>
      <description>&lt;p&gt;भीष्म उवाच&#x9;001&lt;br&gt;&#xA;कार्यते यच्च क्रियते सच्चासच्च कृतं ततः&#x9;001a&lt;br&gt;&#xA;तत्राश्वसीत सत्कृत्वा असत्कृत्वा न विश्वसेत्&#x9;001c&lt;br&gt;&#xA;काल एवात्र कालेन निग्रहानुग्रहौ ददत्&#x9;002a&lt;br&gt;&#xA;बुद्धिमाविश्य भूतानां धर्मार्थेषु प्रवर्तते&#x9;002c&lt;br&gt;&#xA;यदा त्वस्य भवेद्बुद्धिर्धर्म्या चार्थप्रदर्शिनी&#x9;003a&lt;br&gt;&#xA;तदाश्वसीत धर्मात्मादृढबुद्धिर्न विश्वसेत्&#x9;003c&lt;br&gt;&#xA;एतावन्मात्रमेतद्धि भूतानां प्राज्ञलक्षणम्&#x9;004a&lt;br&gt;&#xA;कालयुक्तोऽप्युभयविच्छेषमर्थं समाचरेत्&#x9;004c&lt;br&gt;&#xA;यथा ह्युपस्थितैश्वर्याः पूजयन्ते नरा नरान्&#x9;005a&lt;br&gt;&#xA;एवमेवात्मनात्मानं पूजयन्तीह धार्मिकाः&#x9;005c&lt;br&gt;&#xA;न ह्यधर्मतया धर्मं दद्यात्कालः कथञ्चन&#x9;006a&lt;br&gt;&#xA;तस्माद्विशुद्धमात्मानं जानीयाद्धर्मचारिणम्&#x9;006c&lt;br&gt;&#xA;स्प्रष्टुमप्यसमर्थो हि ज्वलन्तमिव पावकम्&#x9;007a&lt;br&gt;&#xA;अधर्मः सततो धर्मं कालेन परिरक्षितम्&#x9;007c&lt;br&gt;&#xA;कार्यावेतौ हि कालेन धर्मो हि विजयावहः&#x9;008a&lt;br&gt;&#xA;त्रयाणामपि लोकानामालोककरणो भवेत्&#x9;008c&lt;br&gt;&#xA;तत्र कश्चिन्नयेत्प्राज्ञो गृहीत्वैव करे नरम्&#x9;009a&lt;br&gt;&#xA;उह्यमानः स धर्मेण धर्मे बहुभयच्छले&#x9;009c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/151/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/151/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;किं श्रेयः पुरुषस्येह किं कुर्वन्सुखमेधते&#x9;001a&lt;br&gt;&#xA;विपाप्मा च भवेत्केन किं वा कल्मषनाशनम्&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;अयं दैवतवंशो वै ऋषिवंशसमन्वितः&#x9;002a&lt;br&gt;&#xA;द्विसन्ध्यं पठितः पुत्र कल्मषापहरः परः&#x9;002c&lt;br&gt;&#xA;देवासुरगुरुर्देवः सर्वभूतनमस्कृतः&#x9;003a&lt;br&gt;&#xA;अचिन्त्योऽथाप्यनिर्देश्यः सर्वप्राणो ह्ययोनिजः&#x9;003c&lt;br&gt;&#xA;पितामहो जगन्नाथः सावित्री ब्रह्मणः सती&#x9;004a&lt;br&gt;&#xA;वेदभूरथ कर्ता च विष्णुर्नारायणः प्रभुः&#x9;004c&lt;br&gt;&#xA;उमापतिर्विरूपाक्षः स्कन्दः सेनापतिस्तथा&#x9;005a&lt;br&gt;&#xA;विशाखो हुतभुग्वायुश्चन्द्रादित्यौ प्रभाकरौ&#x9;005c&lt;br&gt;&#xA;शक्रः शचीपतिर्देवो यमो धूमोर्णया सह&#x9;006a&lt;br&gt;&#xA;वरुणः सह गौर्या च सह ऋद्ध्या धनेश्वरः&#x9;006c&lt;br&gt;&#xA;सौम्या गौः सुरभिर्देवी विश्रवाश्च महानृषिः&#x9;007a&lt;br&gt;&#xA;षट्कालः सागरो गङ्गा स्रवन्त्योऽथ मरुद्गणाः&#x9;007c&lt;br&gt;&#xA;वालखिल्यास्तपःसिद्धाः कृष्णद्वैपायनस्तथा&#x9;008a&lt;br&gt;&#xA;नारदः पर्वतश्चैव विश्वावसुर्हहाहुहूः&#x9;008c&lt;br&gt;&#xA;तुम्बरुश्चित्रसेनश्च देवदूतश्च विश्रुतः&#x9;009a&lt;br&gt;&#xA;देवकन्या महाभागा दिव्याश्चाप्सरसां गणाः&#x9;009c&lt;br&gt;&#xA;उर्वशी मेनका रम्भा मिश्रकेशी अलम्बुषा&#x9;010a&lt;br&gt;&#xA;विश्वाची च घृताची च पञ्चचूडा तिलोत्तमा&#x9;010c&lt;br&gt;&#xA;आदित्या वसवो रुद्राः साश्विनः पितरोऽपि च&#x9;011a&lt;br&gt;&#xA;धर्मः सत्यं तपो दीक्षा व्यवसायः पितामहः&#x9;011c&lt;br&gt;&#xA;शर्वर्यो दिवसाश्चैव मारीचः कश्यपस्तथा&#x9;012a&lt;br&gt;&#xA;शुक्रो बृहस्पतिर्भौमो बुधो राहुः शनैश्चरः&#x9;012c&lt;br&gt;&#xA;नक्षत्राण्यृतवश्चैव मासाः सन्ध्याः सवत्सराः&#x9;013a&lt;br&gt;&#xA;वैनतेयाः समुद्राश्च कद्रुजाः पन्नगास्तथा&#x9;013c&lt;br&gt;&#xA;शतद्रूश्च विपाशा च चन्द्रभागा सरस्वती&#x9;014a&lt;br&gt;&#xA;सिन्धुश्च देविका चैव पुष्करं तीर्थमेव च&#x9;014c&lt;br&gt;&#xA;गङ्गा महानदी चैव कपिला नर्मदा तथा&#x9;015a&lt;br&gt;&#xA;कम्पुना च विशल्या च करतोयाम्बुवाहिनी&#x9;015c&lt;br&gt;&#xA;सरयूर्गण्डकी चैव लोहित्यश्च महानदः&#x9;016a&lt;br&gt;&#xA;ताम्रारुणा वेत्रवती पर्णाशा गौतमी तथा&#x9;016c&lt;br&gt;&#xA;गोदावरी च वेण्णा च कृष्णवेणा तथाद्रिजा&#x9;017a&lt;br&gt;&#xA;दृषद्वती च कावेरी वङ्क्षुर्मन्दाकिनी तथा&#x9;017c&lt;br&gt;&#xA;प्रयागं च प्रभासं च पुण्यं नैमिषमेव च&#x9;018a&lt;br&gt;&#xA;तच्च विश्वेश्वरस्थानं यत्र तद्विमलं सरः&#x9;018c&lt;br&gt;&#xA;पुण्यतीर्थैश्च कलिलं कुरुक्षेत्रं प्रकीर्तितम्&#x9;019a&lt;br&gt;&#xA;सिन्धूत्तमं तपोदानं जम्बूमार्गमथापि च&#x9;019c&lt;br&gt;&#xA;हिरण्वती वितस्ता च तथैवेक्षुमती नदी&#x9;020a&lt;br&gt;&#xA;वेदस्मृतिर्वैदसिनी मलवासाश्च नद्यपि&#x9;020c&lt;br&gt;&#xA;भूमिभागास्तथा पुण्या गङ्गाद्वारमथापि च&#x9;021a&lt;br&gt;&#xA;ऋषिकुल्यास्तथा मेध्या नदी चित्रपथा तथा&#x9;021c&lt;br&gt;&#xA;कौशिकी यमुना सीता तथा चर्मण्वती नदी&#x9;022a&lt;br&gt;&#xA;नदी भीमरथी चैव बाहुदा च महानदी&#x9;022c&lt;br&gt;&#xA;महेन्द्रवाणी त्रिदिवा नीलिका च सरस्वती&#x9;022e&lt;br&gt;&#xA;नन्दा चापरनन्दा च तथा तीर्थं महाह्रदम्&#x9;023a&lt;br&gt;&#xA;गयाथ फल्गुतीर्थं च धर्मारण्यं सुरैर्वृतम्&#x9;023c&lt;br&gt;&#xA;तथा देवनदी पुण्या सरश्च ब्रह्मनिर्मितम्&#x9;024a&lt;br&gt;&#xA;पुण्यं त्रिलोकविख्यातं सर्वपापहरं शिवम्&#x9;024c&lt;br&gt;&#xA;हिमवान्पर्वतश्चैव दिव्यौषधिसमन्वितः&#x9;025a&lt;br&gt;&#xA;विन्ध्यो धातुविचित्राङ्गस्तीर्थवानौषधान्वितः&#x9;025c&lt;br&gt;&#xA;मेरुर्महेन्द्रो मलयः श्वेतश्च रजताचितः&#x9;026a&lt;br&gt;&#xA;शृङ्गवान्मन्दरो नीलो निषधो दर्दुरस्तथा&#x9;026c&lt;br&gt;&#xA;चित्रकूटोऽञ्जनाभश्च पर्वतो गन्धमादनः&#x9;027a&lt;br&gt;&#xA;पुण्यः सोमगिरिश्चैव तथैवान्ये महीधराः&#x9;027c&lt;br&gt;&#xA;दिशश्च विदिशश्चैव क्षितिः सर्वे महीरुहाः&#x9;027e&lt;br&gt;&#xA;विश्वेदेवा नभश्चैव नक्षत्राणि ग्रहास्तथा&#x9;028a&lt;br&gt;&#xA;पान्तु वः सततं देवाः कीर्तिताकीर्तिता मया&#x9;028c&lt;br&gt;&#xA;कीर्तयानो नरो ह्येतान्मुच्यते सर्वकिल्बिषैः&#x9;029a&lt;br&gt;&#xA;स्तुवंश्च प्रतिनन्दंश्च मुच्यते सर्वतो भयात्&#x9;029c&lt;br&gt;&#xA;सर्वसङ्करपापेभ्यो देवतास्तवनन्दकः&#x9;029e&lt;br&gt;&#xA;देवतानन्तरं विप्रांस्तपःसिद्धांस्तपोधिकान्&#x9;030a&lt;br&gt;&#xA;कीर्तितान्कीर्तयिष्यामि सर्वपापप्रमोचनान्&#x9;030c&lt;br&gt;&#xA;यवक्रीतोऽथ रैभ्यश्च कक्षीवानौशिजस्तथा&#x9;031a&lt;br&gt;&#xA;भृग्वङ्गिरास्तथा कण्वो मेधातिथिरथ प्रभुः&#x9;031c&lt;br&gt;&#xA;बर्ही च गुणसम्पन्नः प्राचीं दिशमुपाश्रिताः&#x9;031e&lt;br&gt;&#xA;भद्रां दिशं महाभागा उल्मुचुः प्रमुचुस्तथा&#x9;032a&lt;br&gt;&#xA;मुमुचुश्च महाभागः स्वस्त्यात्रेयश्च वीर्यवान्&#x9;032c&lt;br&gt;&#xA;मित्रावरुणयोः पुत्रस्तथागस्त्यः प्रतापवान्&#x9;033a&lt;br&gt;&#xA;दृढायुश्चोर्ध्वबाहुश्च विश्रुतावृषिसत्तमौ&#x9;033c&lt;br&gt;&#xA;पश्चिमां दिशमाश्रित्य य एधन्ते निबोध तान्&#x9;034a&lt;br&gt;&#xA;उषद्गुः सह सोदर्यैः परिव्याधश्च वीर्यवान्&#x9;034c&lt;br&gt;&#xA;ऋषिर्दीर्घतमाश्चैव गौतमः कश्यपस्तथा&#x9;035a&lt;br&gt;&#xA;एकतश्च द्वितश्चैव त्रितश्चैव महर्षयः&#x9;035c&lt;br&gt;&#xA;अत्रेः पुत्रश्च धर्मात्मा तथा सारस्वतः प्रभुः&#x9;035e&lt;br&gt;&#xA;उत्तरां दिशमाश्रित्य य एधन्ते निबोध तान्&#x9;036a&lt;br&gt;&#xA;अत्रिर्वसिष्ठः शक्तिश्च पाराशर्यश्च वीर्यवान्&#x9;036c&lt;br&gt;&#xA;विश्वामित्रो भरद्वाजो जमदग्निस्तथैव च&#x9;037a&lt;br&gt;&#xA;ऋचीकपौत्रो रामश्च ऋषिरौद्दालकिस्तथा&#x9;037c&lt;br&gt;&#xA;श्वेतकेतुः कोहलश्च विपुलो देवलस्तथा&#x9;038a&lt;br&gt;&#xA;देवशर्मा च धौम्यश्च हस्तिकाश्यप एव च&#x9;038c&lt;br&gt;&#xA;लोमशो नाचिकेतश्च लोमहर्षण एव च&#x9;039a&lt;br&gt;&#xA;ऋषिरुग्रश्रवाश्चैव भार्गवश्च्यवनस्तथा&#x9;039c&lt;br&gt;&#xA;एष वै समवायस्ते ऋषिदेवसमन्वितः&#x9;040a&lt;br&gt;&#xA;आद्यः प्रकीर्तितो राजन्सर्वपापप्रमोचनः&#x9;040c&lt;br&gt;&#xA;नृगो ययातिर्नहुषो यदुः पूरुश्च वीर्यवान्&#x9;041a&lt;br&gt;&#xA;धुन्धुमारो दिलीपश्च सगरश्च प्रतापवान्&#x9;041c&lt;br&gt;&#xA;कृशाश्वो यौवनाश्वश्च चित्राश्वः सत्यवांस्तथा&#x9;042a&lt;br&gt;&#xA;दुःषन्तो भरतश्चैव चक्रवर्ती महायशाः&#x9;042c&lt;br&gt;&#xA;यवनो जनकश्चैव तथा दृढरथो नृपः&#x9;043a&lt;br&gt;&#xA;रघुर्नरवरश्चैव तथा दशरथो नृपः&#x9;043c&lt;br&gt;&#xA;रामो राक्षसहा वीरः शशबिन्दुर्भगीरथः&#x9;044a&lt;br&gt;&#xA;हरिश्चन्द्रो मरुत्तश्च जह्नुर्जाह्नविसेविता&#x9;044c&lt;br&gt;&#xA;महोदयो ह्यलर्कश्च ऐलश्चैव नराधिपः&#x9;045a&lt;br&gt;&#xA;करन्धमो नरश्रेष्ठः कध्मोरश्च नराधिपः&#x9;045c&lt;br&gt;&#xA;दक्षोऽम्बरीषः कुकुरो रवतश्च महायशाः&#x9;046a&lt;br&gt;&#xA;मुचुकुन्दश्च राजर्षिर्मित्रभानुः प्रियङ्करः&#x9;046c&lt;br&gt;&#xA;त्रसदस्युस्तथा राजा श्वेतो राजर्षिसत्तमः&#x9;047a&lt;br&gt;&#xA;महाभिषश्च विख्यातो निमिराजस्तथाष्टकः&#x9;047c&lt;br&gt;&#xA;आयुः क्षुपश्च राजर्षिः कक्षेयुश्च नराधिपः&#x9;048a&lt;br&gt;&#xA;शिबिरौशीनरश्चैव गयश्चैव नराधिपः&#x9;048c&lt;br&gt;&#xA;प्रतर्दनो दिवोदासः सौदासः कोसलेश्वरः&#x9;049a&lt;br&gt;&#xA;ऐलो नलश्च राजर्षिर्मनुश्चैव प्रजापतिः&#x9;049c&lt;br&gt;&#xA;हविध्रश्च पृषध्रश्च प्रतीपः शन्तनुस्तथा&#x9;050a&lt;br&gt;&#xA;कक्षसेनश्च राजर्षिर्ये चान्ये नानुकीर्तिताः&#x9;050c&lt;br&gt;&#xA;मा विघ्नं मा च मे पापं मा च मे परिपन्थिनः&#x9;051a&lt;br&gt;&#xA;ध्रुवो जयो मे नित्यं स्यात्परत्र च परा गतिः&#x9;051c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/152/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/152/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;तूष्णीम्भूते तदा भीष्मे पटे चित्रमिवार्पितम्&#x9;001a&lt;br&gt;&#xA;मुहूर्तमिव च ध्यात्वा व्यासः सत्यवतीसुतः&#x9;001c&lt;br&gt;&#xA;नृपं शयानं गाङ्गेयमिदमाह वचस्तदा&#x9;001e&lt;br&gt;&#xA;राजन्प्रकृतिमापन्नः कुरुराजो युधिष्ठिरः&#x9;002a&lt;br&gt;&#xA;सहितो भ्रातृभिः सर्वैः पार्थिवैश्चानुयायिभिः&#x9;002c&lt;br&gt;&#xA;उपास्ते त्वां नरव्याघ्र सह कृष्णेन धीमता&#x9;003a&lt;br&gt;&#xA;तमिमं पुरयानाय त्वमनुज्ञातुमर्हसि&#x9;003c&lt;br&gt;&#xA;एवमुक्तो भगवता व्यासेन पृथिवीपतिः&#x9;004a&lt;br&gt;&#xA;युधिष्ठिरं सहामात्यमनुजज्ञे नदीसुतः&#x9;004c&lt;br&gt;&#xA;उवाच चैनं मधुरं ततः शान्तनवो नृपः&#x9;005a&lt;br&gt;&#xA;प्रविशस्व पुरं राजन्व्येतु ते मानसो ज्वरः&#x9;005c&lt;br&gt;&#xA;यजस्व विविधैर्यज्ञैर्बह्वन्नैः स्वाप्तदक्षिणैः&#x9;006a&lt;br&gt;&#xA;ययातिरिव राजेन्द्र श्रद्धादमपुरःसरः&#x9;006c&lt;br&gt;&#xA;क्षत्रधर्मरतः पार्थ पितॄन्देवांश्च तर्पय&#x9;007a&lt;br&gt;&#xA;श्रेयसा योक्ष्यसे चैव व्येतु ते मानसो ज्वरः&#x9;007c&lt;br&gt;&#xA;रञ्जयस्व प्रजाः सर्वाः प्रकृतीः परिसान्त्वय&#x9;008a&lt;br&gt;&#xA;सुहृदः फलसत्कारैरभ्यर्चय यथार्हतः&#x9;008c&lt;br&gt;&#xA;अनु त्वां तात जीवन्तु मित्राणि सुहृदस्तथा&#x9;009a&lt;br&gt;&#xA;चैत्यस्थाने स्थितं वृक्षं फलवन्तमिव द्विजाः&#x9;009c&lt;br&gt;&#xA;आगन्तव्यं च भवता समये मम पार्थिव&#x9;010a&lt;br&gt;&#xA;विनिवृत्ते दिनकरे प्रवृत्ते चोत्तरायणे&#x9;010c&lt;br&gt;&#xA;तथेत्युक्त्वा तु कौन्तेयः सोऽभिवाद्य पितामहम्&#x9;011a&lt;br&gt;&#xA;प्रययौ सपरीवारो नगरं नागसाह्वयम्&#x9;011c&lt;br&gt;&#xA;धृतराष्ट्रं पुरस्कृत्य गान्धारीं च पतिव्रताम्&#x9;012a&lt;br&gt;&#xA;सह तैरृषिभिः सर्वैर्भ्रातृभिः केशवेन च&#x9;012c&lt;br&gt;&#xA;पौरजानपदैश्चैव मन्त्रिवृद्धैश्च पार्थिवः&#x9;013a&lt;br&gt;&#xA;प्रविवेश कुरुश्रेष्ठ पुरं वारणसाह्वयम्&#x9;013c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/153/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/153/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;ततः कुन्तीसुतो राजा पौरजानपदं जनम्&#x9;001a&lt;br&gt;&#xA;पूजयित्वा यथान्यायमनुजज्ञे गृहान्प्रति&#x9;001c&lt;br&gt;&#xA;सान्त्वयामास नारीश्च हतवीरा हतेश्वराः&#x9;002a&lt;br&gt;&#xA;विपुलैरर्थदानैश्च तदा पाण्डुसुतो नृपः&#x9;002c&lt;br&gt;&#xA;सोऽभिषिक्तो महाप्राज्ञः प्राप्य राज्यं युधिष्ठिरः&#x9;003a&lt;br&gt;&#xA;अवस्थाप्य नरश्रेष्ठः सर्वाः स्वप्रकृतीस्तदा&#x9;003c&lt;br&gt;&#xA;द्विजेभ्यो बलमुख्येभ्यो नैगमेभ्यश्च सर्वशः&#x9;004a&lt;br&gt;&#xA;प्रतिगृह्याशिषो मुख्यास्तदा धर्मभृतां वरः&#x9;004c&lt;br&gt;&#xA;उषित्वा शर्वरीः श्रीमान्पञ्चाशन्नगरोत्तमे&#x9;005a&lt;br&gt;&#xA;समयं कौरवाग्र्यस्य सस्मार पुरुषर्षभः&#x9;005c&lt;br&gt;&#xA;स निर्ययौ गजपुराद्याजकैः परिवारितः&#x9;006a&lt;br&gt;&#xA;दृष्ट्वा निवृत्तमादित्यं प्रवृत्तं चोत्तरायणम्&#x9;006c&lt;br&gt;&#xA;घृतं माल्यं च गन्धांश्च क्षौमाणि च युधिष्ठिरः&#x9;007a&lt;br&gt;&#xA;चन्दनागरुमुख्यानि तथा कालागरूणि च&#x9;007c&lt;br&gt;&#xA;प्रस्थाप्य पूर्वं कौन्तेयो भीष्मसंसाधनाय वै&#x9;008a&lt;br&gt;&#xA;माल्यानि च महार्हाणि रत्नानि विविधानि च&#x9;008c&lt;br&gt;&#xA;धृतराष्ट्रं पुरस्कृत्य गान्धारीं च यशस्विनीम्&#x9;009a&lt;br&gt;&#xA;मातरं च पृथां धीमान्भ्रातॄंश्च पुरुषर्षभः&#x9;009c&lt;br&gt;&#xA;जनार्दनेनानुगतो विदुरेण च धीमता&#x9;010a&lt;br&gt;&#xA;युयुत्सुना च कौरव्यो युयुधानेन चाभिभो&#x9;010c&lt;br&gt;&#xA;महता राजभोग्येन परिबर्हेण संवृतः&#x9;011a&lt;br&gt;&#xA;स्तूयमानो महाराज भीष्मस्याग्नीननुव्रजन्&#x9;011c&lt;br&gt;&#xA;निश्चक्राम पुरात्तस्माद्यथा देवपतिस्तथा&#x9;012a&lt;br&gt;&#xA;आससाद कुरुक्षेत्रे ततः शान्तनवं नृपम्&#x9;012c&lt;br&gt;&#xA;उपास्यमानं व्यासेन पाराशर्येण धीमता&#x9;013a&lt;br&gt;&#xA;नारदेन च राजर्षे देवलेनासितेन च&#x9;013c&lt;br&gt;&#xA;हतशिष्टैर्नृपैश्चान्यैर्नानादेशसमागतैः&#x9;014a&lt;br&gt;&#xA;रक्षिभिश्च महात्मानं रक्ष्यमाणं समन्ततः&#x9;014c&lt;br&gt;&#xA;शयानं वीरशयने ददर्श नृपतिस्ततः&#x9;015a&lt;br&gt;&#xA;ततो रथादवारोहद्भ्रातृभिः सह धर्मराट्&#x9;015c&lt;br&gt;&#xA;अभिवाद्याथ कौन्तेयः पितामहमरिन्दमम्&#x9;016a&lt;br&gt;&#xA;द्वैपायनादीन्विप्रांश्च तैश्च प्रत्यभिनन्दितः&#x9;016c&lt;br&gt;&#xA;ऋत्विग्भिर्ब्रह्मकल्पैश्च भ्रातृभिश्च सहाच्युतः&#x9;017a&lt;br&gt;&#xA;आसाद्य शरतल्पस्थमृषिभिः परिवारितम्&#x9;017c&lt;br&gt;&#xA;अब्रवीद्भरतश्रेष्ठं धर्मराजो युधिष्ठिरः&#x9;018a&lt;br&gt;&#xA;भ्रातृभिः सह कौरव्य शयानं निम्नगासुतम्&#x9;018c&lt;br&gt;&#xA;युधिष्ठिरोऽहं नृपते नमस्ते जाह्नवीसुत&#x9;019a&lt;br&gt;&#xA;शृणोषि चेन्महाबाहो ब्रूहि किं करवाणि ते&#x9;019c&lt;br&gt;&#xA;प्राप्तोऽस्मि समये राजन्नग्नीनादाय ते विभो&#x9;020a&lt;br&gt;&#xA;आचार्या ब्राह्मणाश्चैव ऋत्विजो भ्रातरश्च मे&#x9;020c&lt;br&gt;&#xA;पुत्रश्च ते महातेजा धृतराष्ट्रो जनेश्वरः&#x9;021a&lt;br&gt;&#xA;उपस्थितः सहामात्यो वासुदेवश्च वीर्यवान्&#x9;021c&lt;br&gt;&#xA;हतशिष्टाश्च राजानः सर्वे च कुरुजाङ्गलाः&#x9;022a&lt;br&gt;&#xA;तान्पश्य कुरुशार्दूल समुन्मीलय लोचने&#x9;022c&lt;br&gt;&#xA;यच्चेह किञ्चित्कर्तव्यं तत्सर्वं प्रापितं मया&#x9;023a&lt;br&gt;&#xA;यथोक्तं भवता काले सर्वमेव च तत्कृतम्&#x9;023c&lt;br&gt;&#xA;एवमुक्तस्तु गाङ्गेयः कुन्तीपुत्रेण धीमता&#x9;024a&lt;br&gt;&#xA;ददर्श भारतान्सर्वान्स्थितान्सम्परिवार्य तम्&#x9;024c&lt;br&gt;&#xA;ततश्चलवलिर्भीष्मः प्रगृह्य विपुलं भुजम्&#x9;025a&lt;br&gt;&#xA;ओघमेघस्वनो वाग्मी काले वचनमब्रवीत्&#x9;025c&lt;br&gt;&#xA;दिष्ट्या प्राप्तोऽसि कौन्तेय सहामात्यो युधिष्ठिर&#x9;026a&lt;br&gt;&#xA;परिवृत्तो हि भगवान्सहस्रांशुर्दिवाकरः&#x9;026c&lt;br&gt;&#xA;अष्टपञ्चाशतं रात्र्यः शयानस्याद्य मे गताः&#x9;027a&lt;br&gt;&#xA;शरेषु निशिताग्रेषु यथा वर्षशतं तथा&#x9;027c&lt;br&gt;&#xA;माघोऽयं समनुप्राप्तो मासः पुण्यो युधिष्ठिर&#x9;028a&lt;br&gt;&#xA;त्रिभागशेषः पक्षोऽयं शुक्लो भवितुमर्हति&#x9;028c&lt;br&gt;&#xA;एवमुक्त्वा तु गाङ्गेयो धर्मपुत्रं युधिष्ठिरम्&#x9;029a&lt;br&gt;&#xA;धृतराष्ट्रमथामन्त्र्य काले वचनमब्रवीत्&#x9;029c&lt;br&gt;&#xA;राजन्विदितधर्मोऽसि सुनिर्णीतार्थसंशयः&#x9;030a&lt;br&gt;&#xA;बहुश्रुता हि ते विप्रा बहवः पर्युपासिताः&#x9;030c&lt;br&gt;&#xA;वेदशास्त्राणि सर्वाणि धर्मांश्च मनुजेश्वर&#x9;031a&lt;br&gt;&#xA;वेदांश्च चतुरः साङ्गान्निखिलेनावबुध्यसे&#x9;031c&lt;br&gt;&#xA;न शोचितव्यं कौरव्य भवितव्यं हि तत्तथा&#x9;032a&lt;br&gt;&#xA;श्रुतं देवरहस्यं ते कृष्णद्वैपायनादपि&#x9;032c&lt;br&gt;&#xA;यथा पाण्डोः सुता राजंस्तथैव तव धर्मतः&#x9;033a&lt;br&gt;&#xA;तान्पालय स्थितो धर्मे गुरुशुश्रूषणे रतान्&#x9;033c&lt;br&gt;&#xA;धर्मराजो हि शुद्धात्मा निदेशे स्थास्यते तव&#x9;034a&lt;br&gt;&#xA;आनृशंस्यपरं ह्येनं जानामि गुरुवत्सलम्&#x9;034c&lt;br&gt;&#xA;तव पुत्रा दुरात्मानः क्रोधलोभपरायणाः&#x9;035a&lt;br&gt;&#xA;ईर्ष्याभिभूता दुर्वृत्तास्तान्न शोचितुमर्हसि&#x9;035c&lt;br&gt;&#xA;वैशम्पायन उवाच&#x9;036&lt;br&gt;&#xA;एतावदुक्त्वा वचनं धृतराष्ट्रं मनीषिणम्&#x9;036a&lt;br&gt;&#xA;वासुदेवं महाबाहुमभ्यभाषत कौरवः&#x9;036c&lt;br&gt;&#xA;भगवन्देवदेवेश सुरासुरनमस्कृत&#x9;037a&lt;br&gt;&#xA;त्रिविक्रम नमस्तेऽस्तु शङ्खचक्रगदाधर&#x9;037c&lt;br&gt;&#xA;अनुजानीहि मां कृष्ण वैकुण्ठ पुरुषोत्तम&#x9;038a&lt;br&gt;&#xA;रक्ष्याश्च ते पाण्डवेया भवान्ह्येषां परायणम्&#x9;038c&lt;br&gt;&#xA;उक्तवानस्मि दुर्बुद्धिं मन्दं दुर्योधनं पुरा&#x9;039a&lt;br&gt;&#xA;यतः कृष्णस्ततो धर्मो यतो धर्मस्ततो जयः&#x9;039c&lt;br&gt;&#xA;वासुदेवेन तीर्थेन पुत्र संशाम्य पाण्डवैः&#x9;040a&lt;br&gt;&#xA;सन्धानस्य परः कालस्तवेति च पुनः पुनः&#x9;040c&lt;br&gt;&#xA;न च मे तद्वचो मूढः कृतवान्स सुमन्दधीः&#x9;041a&lt;br&gt;&#xA;घातयित्वेह पृथिवीं ततः स निधनं गतः&#x9;041c&lt;br&gt;&#xA;त्वां च जानाम्यहं वीर पुराणमृषिसत्तमम्&#x9;042a&lt;br&gt;&#xA;नरेण सहितं देवं बदर्यां सुचिरोषितम्&#x9;042c&lt;br&gt;&#xA;तथा मे नारदः प्राह व्यासश्च सुमहातपाः&#x9;043a&lt;br&gt;&#xA;नरनारायणावेतौ सम्भूतौ मनुजेष्विति&#x9;043c&lt;br&gt;&#xA;वासुदेव उवाच&#x9;044&lt;br&gt;&#xA;अनुजानामि भीष्म त्वां वसूनाप्नुहि पार्थिव&#x9;044a&lt;br&gt;&#xA;न तेऽस्ति वृजिनं किञ्चिन्मया दृष्टं महाद्युते&#x9;044c&lt;br&gt;&#xA;पितृभक्तोऽसि राजर्षे मार्कण्डेय इवापरः&#x9;045a&lt;br&gt;&#xA;तेन मृत्युस्तव वशे स्थितो भृत्य इवानतः&#x9;045c&lt;br&gt;&#xA;वैशम्पायन उवाच&#x9;046&lt;br&gt;&#xA;एवमुक्तस्तु गाङ्गेयः पाण्डवानिदमब्रवीत्&#x9;046a&lt;br&gt;&#xA;धृतराष्ट्रमुखांश्चापि सर्वान्ससुहृदस्तथा&#x9;046c&lt;br&gt;&#xA;प्राणानुत्स्रष्टुमिच्छामि तन्मानुज्ञातुमर्हथ&#x9;047a&lt;br&gt;&#xA;सत्ये प्रयतितव्यं वः सत्यं हि परमं बलम्&#x9;047c&lt;br&gt;&#xA;आनृशंस्यपरैर्भाव्यं सदैव नियतात्मभिः&#x9;048a&lt;br&gt;&#xA;ब्रह्मण्यैर्धर्मशीलैश्च तपोनीत्यैश्च भारत&#x9;048c&lt;br&gt;&#xA;इत्युक्त्वा सुहृदः सर्वान्सम्परिष्वज्य चैव ह&#x9;049a&lt;br&gt;&#xA;पुनरेवाब्रवीद्धीमान्युधिष्ठिरमिदं वचः&#x9;049c&lt;br&gt;&#xA;ब्राह्मणाश्चैव ते नित्यं प्राज्ञाश्चैव विशेषतः&#x9;050a&lt;br&gt;&#xA;आचार्या ऋत्विजश्चैव पूजनीया नराधिप&#x9;050c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/13/154/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/13/154/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;एवमुक्त्वा कुरून्सर्वान्भीष्मः शान्तनवस्तदा&#x9;001a&lt;br&gt;&#xA;तूष्णीं बभूव कौरव्यः स मुहूर्तमरिन्दम&#x9;001c&lt;br&gt;&#xA;धारयामास चात्मानं धारणासु यथाक्रमम्&#x9;002a&lt;br&gt;&#xA;तस्योर्ध्वमगमन्प्राणाः सन्निरुद्धा महात्मनः&#x9;002c&lt;br&gt;&#xA;इदमाश्चर्यमासीच्च मध्ये तेषां महात्मनाम्&#x9;003a&lt;br&gt;&#xA;यद्यन्मुञ्चति गात्राणां स शन्तनुसुतस्तदा&#x9;003c&lt;br&gt;&#xA;तत्तद्विशल्यं भवति योगयुक्तस्य तस्य वै&#x9;003e&lt;br&gt;&#xA;क्षणेन प्रेक्षतां तेषां विशल्यः सोऽभवत्तदा&#x9;004a&lt;br&gt;&#xA;तं दृष्ट्वा विस्मिताः सर्वे वासुदेवपुरोगमाः&#x9;004c&lt;br&gt;&#xA;सह तैर्मुनिभिः सर्वैस्तदा व्यासादिभिर्नृप&#x9;004e&lt;br&gt;&#xA;सन्निरुद्धस्तु तेनात्मा सर्वेष्वायतनेषु वै&#x9;005a&lt;br&gt;&#xA;जगाम भित्त्वा मूर्धानं दिवमभ्युत्पपात च&#x9;005c&lt;br&gt;&#xA;महोल्केव च भीष्मस्य मूर्धदेशाज्जनाधिप&#x9;006a&lt;br&gt;&#xA;निःसृत्याकाशमाविश्य क्षणेनान्तरधीयत&#x9;006c&lt;br&gt;&#xA;एवं स नृपशार्दूल नृपः शान्तनवस्तदा&#x9;007a&lt;br&gt;&#xA;समयुज्यत लोकैः स्वैर्भरतानां कुलोद्वहः&#x9;007c&lt;br&gt;&#xA;ततस्त्वादाय दारूणि गन्धांश्च विविधान्बहून्&#x9;008a&lt;br&gt;&#xA;चितां चक्रुर्महात्मानः पाण्डवा विदुरस्तथा&#x9;008c&lt;br&gt;&#xA;युयुत्सुश्चापि कौरव्यः प्रेक्षकास्त्वितरेऽभवन्&#x9;008e&lt;br&gt;&#xA;युधिष्ठिरस्तु गाङ्गेयं विदुरश्च महामतिः&#x9;009a&lt;br&gt;&#xA;छादयामासतुरुभौ क्षौमैर्माल्यैश्च कौरवम्&#x9;009c&lt;br&gt;&#xA;धारयामास तस्याथ युयुत्सुश्छत्रमुत्तमम्&#x9;010a&lt;br&gt;&#xA;चामरव्यजने शुभ्रे भीमसेनार्जुनावुभौ&#x9;010c&lt;br&gt;&#xA;उष्णीषे पर्यगृह्णीतां माद्रीपुत्रावुभौ तदा&#x9;010e&lt;br&gt;&#xA;स्त्रियः कौरवनाथस्य भीष्मं कुरुकुलोद्भवम्&#x9;011a&lt;br&gt;&#xA;तालवृन्तान्युपादाय पर्यवीजन्समन्ततः&#x9;011c&lt;br&gt;&#xA;ततोऽस्य विधिवच्चक्रुः पितृमेधं महात्मनः&#x9;012a&lt;br&gt;&#xA;याजका जुहुवुश्चाग्निं जगुः सामानि सामगाः&#x9;012c&lt;br&gt;&#xA;ततश्चन्दनकाष्ठैश्च तथा कालेयकैरपि&#x9;013a&lt;br&gt;&#xA;कालागरुप्रभृतिभिर्गन्धैश्चोच्चावचैस्तथा&#x9;013c&lt;br&gt;&#xA;समवच्छाद्य गाङ्गेयं प्रज्वाल्य च हुताशनम्&#x9;014a&lt;br&gt;&#xA;अपसव्यमकुर्वन्त धृतराष्ट्रमुखा नृपाः&#x9;014c&lt;br&gt;&#xA;संस्कृत्य च कुरुश्रेष्ठं गाङ्गेयं कुरुसत्तमाः&#x9;015a&lt;br&gt;&#xA;जग्मुर्भागीरथीतीरमृषिजुष्टं कुरूद्वहाः&#x9;015c&lt;br&gt;&#xA;अनुगम्यमाना व्यासेन नारदेनासितेन च&#x9;016a&lt;br&gt;&#xA;कृष्णेन भरतस्त्रीभिर्ये च पौराः समागताः&#x9;016c&lt;br&gt;&#xA;उदकं चक्रिरे चैव गाङ्गेयस्य महात्मनः&#x9;017a&lt;br&gt;&#xA;विधिवत्क्षत्रियश्रेष्ठाः स च सर्वो जनस्तदा&#x9;017c&lt;br&gt;&#xA;ततो भागीरथी देवी तनयस्योदके कृते&#x9;018a&lt;br&gt;&#xA;उत्थाय सलिलात्तस्माद्रुदती शोकलालसा&#x9;018c&lt;br&gt;&#xA;परिदेवयती तत्र कौरवानभ्यभाषत&#x9;019a&lt;br&gt;&#xA;निबोधत यथावृत्तमुच्यमानं मयानघाः&#x9;019c&lt;br&gt;&#xA;राजवृत्तेन सम्पन्नः प्रज्ञयाभिजनेन च&#x9;020a&lt;br&gt;&#xA;सत्कर्ता कुरुवृद्धानां पितृभक्तो दृढव्रतः&#x9;020c&lt;br&gt;&#xA;जामदग्न्येन रामेण पुरा यो न पराजितः&#x9;021a&lt;br&gt;&#xA;दिव्यैरस्त्रैर्महावीर्यः स हतोऽद्य शिखण्डिना&#x9;021c&lt;br&gt;&#xA;अश्मसारमयं नूनं हृदयं मम पार्थिवाः&#x9;022a&lt;br&gt;&#xA;अपश्यन्त्याः प्रियं पुत्रं यत्र दीर्यति मेऽद्य वै&#x9;022c&lt;br&gt;&#xA;समेतं पार्थिवं क्षत्रं काशिपुर्यां स्वयंवरे&#x9;023a&lt;br&gt;&#xA;विजित्यैकरथेनाजौ कन्यास्ता यो जहार ह&#x9;023c&lt;br&gt;&#xA;यस्य नास्ति बले तुल्यः पृथिव्यामपि कश्चन&#x9;024a&lt;br&gt;&#xA;हतं शिखण्डिना श्रुत्वा यन्न दीर्यति मे मनः&#x9;024c&lt;br&gt;&#xA;जामदग्न्यः कुरुक्षेत्रे युधि येन महात्मना&#x9;025a&lt;br&gt;&#xA;पीडितो नातियत्नेन निहतः स शिखण्डिना&#x9;025c&lt;br&gt;&#xA;एवंविधं बहु तदा विलपन्तीं महानदीम्&#x9;026a&lt;br&gt;&#xA;आश्वासयामास तदा साम्ना दामोदरो विभुः&#x9;026c&lt;br&gt;&#xA;समाश्वसिहि भद्रे त्वं मा शुचः शुभदर्शने&#x9;027a&lt;br&gt;&#xA;गतः स परमां सिद्धिं तव पुत्रो न संशयः&#x9;027c&lt;br&gt;&#xA;वसुरेष महातेजाः शापदोषेण शोभने&#x9;028a&lt;br&gt;&#xA;मनुष्यतामनुप्राप्तो नैनं शोचितुमर्हसि&#x9;028c&lt;br&gt;&#xA;स एष क्षत्रधर्मेण युध्यमानो रणाजिरे&#x9;029a&lt;br&gt;&#xA;धनञ्जयेन निहतो नैष नुन्नः शिखण्डिना&#x9;029c&lt;br&gt;&#xA;भीष्मं हि कुरुशार्दूलमुद्यतेषुं महारणे&#x9;030a&lt;br&gt;&#xA;न शक्तः संयुगे हन्तुं साक्षादपि शतक्रतुः&#x9;030c&lt;br&gt;&#xA;स्वच्छन्देन सुतस्तुभ्यं गतः स्वर्गं शुभानने&#x9;031a&lt;br&gt;&#xA;न शक्ताः स्युर्निहन्तुं हि रणे तं सर्वदेवताः&#x9;031c&lt;br&gt;&#xA;तस्मान्मा त्वं सरिच्छ्रेष्ठे शोचस्व कुरुनन्दनम्&#x9;032a&lt;br&gt;&#xA;वसूनेष गतो देवि पुत्रस्ते विज्वरा भव&#x9;032c&lt;br&gt;&#xA;इत्युक्ता सा तु कृष्णेन व्यासेन च सरिद्वरा&#x9;033a&lt;br&gt;&#xA;त्यक्त्वा शोकं महाराज स्वं वार्यवततार ह&#x9;033c&lt;br&gt;&#xA;सत्कृत्य ते तां सरितं ततः कृष्णमुखा नृपाः&#x9;034a&lt;br&gt;&#xA;अनुज्ञातास्तया सर्वे न्यवर्तन्त जनाधिपा&#x9;034c&lt;/p&gt;</description>
    </item>
  </channel>
</rss>
