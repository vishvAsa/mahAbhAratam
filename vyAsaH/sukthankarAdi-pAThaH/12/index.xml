<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;१२ on महाभारते विश्वासटिप्पन्यः</title>
    <link>https://vishvAsa.github.io/mahAbhAratam/vyAsaH/sukthankarAdi-pAThaH/12/</link>
    <description>Recent content in &#43;१२ on महाभारते विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/mahAbhAratam/vyAsaH/sukthankarAdi-pAThaH/12/index.xml" rel="self" type="application/rss+xml" />
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/001/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/001/</guid>
      <description>&lt;p&gt;वैशम्पायन उवाच&#x9;001 &lt;br&gt;&#xA;कृतोदकास्ते सुहृदां सर्वेषां पाण्डुनन्दनाः&#x9;001a&lt;br&gt;&#xA;विदुरो धृतराष्ट्रश्च सर्वाश्च भरतस्त्रियः&#x9;001c&lt;br&gt;&#xA;तत्र ते सुमहात्मानो न्यवसन्कुरुनन्दनाः&#x9;002a&lt;br&gt;&#xA;शौचं निवर्तयिष्यन्तो मासमेकं बहिः पुरात्&#x9;002c&lt;br&gt;&#xA;कृतोदकं तु राजानं धर्मात्मानं युधिष्ठिरम्&#x9;003a&lt;br&gt;&#xA;अभिजग्मुर्महात्मानः सिद्धा ब्रह्मर्षिसत्तमाः&#x9;003c&lt;br&gt;&#xA;द्वैपायनो नारदश्च देवलश्च महानृषिः&#x9;004a&lt;br&gt;&#xA;देवस्थानश्च कण्वश्च तेषां शिष्याश्च सत्तमाः&#x9;004c&lt;br&gt;&#xA;अन्ये च वेदविद्वांसः कृतप्रज्ञा द्विजातयः&#x9;005a&lt;br&gt;&#xA;गृहस्थाः स्नातकाः सर्वे ददृशुः कुरुसत्तमम्&#x9;005c&lt;br&gt;&#xA;अभिगम्य महात्मानः पूजिताश्च यथाविधि&#x9;006a&lt;br&gt;&#xA;आसनेषु महार्हेषु विविशुस्ते महर्षयः&#x9;006c&lt;br&gt;&#xA;प्रतिगृह्य ततः पूजां तत्कालसदृशीं तदा&#x9;007a&lt;br&gt;&#xA;पर्युपासन्यथान्यायं परिवार्य युधिष्ठिरम्&#x9;007c&lt;br&gt;&#xA;पुण्ये भागीरथीतीरे शोकव्याकुलचेतसम्&#x9;008a&lt;br&gt;&#xA;आश्वासयन्तो राजानं विप्राः शतसहस्रशः&#x9;008c&lt;br&gt;&#xA;नारदस्त्वब्रवीत्काले धर्मात्मानं युधिष्ठिरम्&#x9;009a&lt;br&gt;&#xA;विचार्य मुनिभिः सार्धं तत्कालसदृशं वचः&#x9;009c&lt;br&gt;&#xA;भवतो बाहुवीर्येण प्रसादान्माधवस्य च&#x9;010a&lt;br&gt;&#xA;जितेयमवनिः कृत्स्ना धर्मेण च युधिष्ठिर&#x9;010c&lt;br&gt;&#xA;दिष्ट्या मुक्ताः स्थ सङ्ग्रामादस्माल्लोकभयङ्करात्&#x9;011a&lt;br&gt;&#xA;क्षत्रधर्मरतश्चापि कच्चिन्मोदसि पाण्डव&#x9;011c&lt;br&gt;&#xA;कच्चिच्च निहतामित्रः प्रीणासि सुहृदो नृप&#x9;012a&lt;br&gt;&#xA;कच्चिच्छ्रियमिमां प्राप्य न त्वां शोकः प्रबाधते&#x9;012c&lt;br&gt;&#xA;013  युधिष्ठिर उवाच&#xA;विजितेयं मही कृत्स्ना कृष्णबाहुबलाश्रयात्&#x9;013a&lt;br&gt;&#xA;ब्राह्मणानां प्रसादेन भीमार्जुनबलेन च&#x9;013c&lt;br&gt;&#xA;इदं तु मे महद्दुःखं वर्तते हृदि नित्यदा&#x9;014a&lt;br&gt;&#xA;कृत्वा ज्ञातिक्षयमिमं महान्तं लोभकारितम्&#x9;014c&lt;br&gt;&#xA;सौभद्रं द्रौपदेयांश्च घातयित्वा प्रियान्सुतान्&#x9;015a&lt;br&gt;&#xA;जयोऽयमजयाकारो भगवन्प्रतिभाति मे&#x9;015c&lt;br&gt;&#xA;किं नु वक्ष्यति वार्ष्णेयी वधूर्मे मधुसूदनम्&#x9;016a&lt;br&gt;&#xA;द्वारकावासिनी कृष्णमितः प्रतिगतं हरिम्&#x9;016c&lt;br&gt;&#xA;द्रौपदी हतपुत्रेयं कृपणा हतबान्धवा&#x9;017a&lt;br&gt;&#xA;अस्मत्प्रियहिते युक्ता भूयः पीडयतीव माम्&#x9;017c&lt;br&gt;&#xA;इदमन्यच्च भगवन्यत्त्वां वक्ष्यामि नारद&#x9;018a&lt;br&gt;&#xA;मन्त्रसंवरणेनास्मि कुन्त्या दुःखेन योजितः&#x9;018c&lt;br&gt;&#xA;योऽसौ नागायुतबलो लोकेऽप्रतिरथो रणे&#x9;019a&lt;br&gt;&#xA;सिंहखेलगतिर्धीमान्घृणी दान्तो यतव्रतः&#x9;019c&lt;br&gt;&#xA;आश्रयो धार्तराष्ट्राणां मानी तीक्ष्णपराक्रमः&#x9;020a&lt;br&gt;&#xA;अमर्षी नित्यसंरम्भी क्षेप्तास्माकं रणे रणे&#x9;020c&lt;br&gt;&#xA;शीघ्रास्त्रश्चित्रयोधी च कृती चाद्भुतविक्रमः&#x9;021a&lt;br&gt;&#xA;गूढोत्पन्नः सुतः कुन्त्या भ्रातास्माकं च सोदरः&#x9;021c&lt;br&gt;&#xA;तोयकर्मणि यं कुन्ती कथयामास सूर्यजम्&#x9;022a&lt;br&gt;&#xA;पुत्रं सर्वगुणोपेतमवकीर्णं जले पुरा&#x9;022c&lt;br&gt;&#xA;यं सूतपुत्रं लोकोऽयं राधेयं चाप्यमन्यत&#x9;023a&lt;br&gt;&#xA;स ज्येष्ठपुत्रः कुन्त्या वै भ्रातास्माकं च मातृजः&#x9;023c&lt;br&gt;&#xA;अजानता मया सङ्ख्ये राज्यलुब्धेन घातितः&#x9;024a&lt;br&gt;&#xA;तन्मे दहति गात्राणि तूलराशिमिवानलः&#x9;024c&lt;br&gt;&#xA;न हि तं वेद पार्थोऽपि भ्रातरं श्वेतवाहनः&#x9;025a&lt;br&gt;&#xA;नाहं न भीमो न यमौ स त्वस्मान्वेद सुव्रतः&#x9;025c&lt;br&gt;&#xA;गता किल पृथा तस्य सकाशमिति नः श्रुतम्&#x9;026a&lt;br&gt;&#xA;अस्माकं शमकामा वै त्वं च पुत्रो ममेत्यथ&#x9;026c&lt;br&gt;&#xA;पृथाया न कृतः कामस्तेन चापि महात्मना&#x9;027a&lt;br&gt;&#xA;अतिपश्चादिदं मातर्यवोचदिति नः श्रुतम्&#x9;027c&lt;br&gt;&#xA;न हि शक्ष्याम्यहं त्यक्तुं नृपं दुर्योधनं रणे&#x9;028a&lt;br&gt;&#xA;अनार्यं च नृशंसं च कृतघ्नं च हि मे भवेत्&#x9;028c&lt;br&gt;&#xA;युधिष्ठिरेण सन्धिं च यदि कुर्यां मते तव&#x9;029a&lt;br&gt;&#xA;भीतो रणे श्वेतवाहादिति मां मंस्यते जनः&#x9;029c&lt;br&gt;&#xA;सोऽहं निर्जित्य समरे विजयं सहकेशवम्&#x9;030a&lt;br&gt;&#xA;सन्धास्ये धर्मपुत्रेण पश्चादिति च सोऽब्रवीत्&#x9;030c&lt;br&gt;&#xA;तमवोचत्किल पृथा पुनः पृथुलवक्षसम्&#x9;031a&lt;br&gt;&#xA;चतुर्णामभयं देहि कामं युध्यस्व फल्गुनम्&#x9;031c&lt;br&gt;&#xA;सोऽब्रवीन्मातरं धीमान्वेपमानः कृताञ्जलिः&#x9;032a&lt;br&gt;&#xA;प्राप्तान्विषह्यांश्चतुरो न हनिष्यामि ते सुतान्&#x9;032c&lt;br&gt;&#xA;पञ्चैव हि सुता मातर्भविष्यन्ति हि ते ध्रुवम्&#x9;033a&lt;br&gt;&#xA;सकर्णा वा हते पार्थे सार्जुना वा हते मयि&#x9;033c&lt;br&gt;&#xA;तं पुत्रगृद्धिनी भूयो माता पुत्रमथाब्रवीत्&#x9;034a&lt;br&gt;&#xA;भ्रातॄणां स्वस्ति कुर्वीथा येषां स्वस्ति चिकीर्षसि&#x9;034c&lt;br&gt;&#xA;तमेवमुक्त्वा तु पृथा विसृज्योपययौ गृहान्&#x9;035a&lt;br&gt;&#xA;सोऽर्जुनेन हतो वीरो भ्राता भ्रात्रा सहोदरः&#x9;035c&lt;br&gt;&#xA;न चैव विवृतो मन्त्रः पृथायास्तस्य वा मुने&#x9;036a&lt;br&gt;&#xA;अथ शूरो महेष्वासः पार्थेनासौ निपातितः&#x9;036c&lt;br&gt;&#xA;अहं त्वज्ञासिषं पश्चात्स्वसोदर्यं द्विजोत्तम&#x9;037a&lt;br&gt;&#xA;पूर्वजं भ्रातरं कर्णं पृथाया वचनात्प्रभो&#x9;037c&lt;br&gt;&#xA;तेन मे दूयतेऽतीव हृदयं भ्रातृघातिनः&#x9;038a&lt;br&gt;&#xA;कर्णार्जुनसहायोऽहं जयेयमपि वासवम्&#x9;038c&lt;br&gt;&#xA;सभायां क्लिश्यमानस्य धार्तराष्ट्रैर्दुरात्मभिः&#x9;039a&lt;br&gt;&#xA;सहसोत्पतितः क्रोधः कर्णं दृष्ट्वा प्रशाम्यति&#x9;039c&lt;br&gt;&#xA;यदा ह्यस्य गिरो रूक्षाः शृणोमि कटुकोदयाः&#x9;040a&lt;br&gt;&#xA;सभायां गदतो द्यूते दुर्योधनहितैषिणः&#x9;040c&lt;br&gt;&#xA;तदा नश्यति मे क्रोधः पादौ तस्य निरीक्ष्य ह&#x9;041a&lt;br&gt;&#xA;कुन्त्या हि सदृशौ पादौ कर्णस्येति मतिर्मम&#x9;041c&lt;br&gt;&#xA;सादृश्यहेतुमन्विच्छन्पृथायास्तव चैव ह&#x9;042a&lt;br&gt;&#xA;कारणं नाधिगच्छामि कथञ्चिदपि चिन्तयन्&#x9;042c&lt;br&gt;&#xA;कथं नु तस्य सङ्ग्रामे पृथिवी चक्रमग्रसत्&#x9;043a&lt;br&gt;&#xA;कथं च शप्तो भ्राता मे तत्त्वं वक्तुमिहार्हसि&#x9;043c&lt;br&gt;&#xA;श्रोतुमिच्छामि भगवंस्त्वत्तः सर्वं यथातथम्&#x9;044a&lt;br&gt;&#xA;भवान्हि सर्वविद्विद्वाल्ँलोके वेद कृताकृतम्&#x9;044c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/002/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/002/</guid>
      <description>&lt;p&gt;001  वैशम्पायन उवाच&#xA;001a स एवमुक्तस्तु मुनिर्नारदो वदतां वरः&#xA;001c कथयामास तत्सर्वं यथा शप्तः स सूतजः&#xA;002a एवमेतन्महाबाहो यथा वदसि भारत&#xA;002c न कर्णार्जुनयोः किञ्चिदविषह्यं भवेद्रणे&#xA;003a गुह्यमेतत्तु देवानां कथयिष्यामि ते नृप&#xA;003c तन्निबोध महाराज यथा वृत्तमिदं पुरा&#xA;004a क्षत्रं स्वर्गं कथं गच्छेच्छस्त्रपूतमिति प्रभो&#xA;004c सङ्घर्षजननस्तस्मात्कन्यागर्भो विनिर्मितः&#xA;005a स बालस्तेजसा युक्तः सूतपुत्रत्वमागतः&#xA;005c चकाराङ्गिरसां श्रेष्ठे धनुर्वेदं गुरौ तव&#xA;006a स बलं भीमसेनस्य फल्गुनस्य च लाघवम्&#xA;006c बुद्धिं च तव राजेन्द्र यमयोर्विनयं तथा&#xA;007a सख्यं च वासुदेवेन बाल्ये गाण्डीवधन्वनः&#xA;007c प्रजानामनुरागं च चिन्तयानो व्यदह्यत&#xA;008a स सख्यमगमद्बाल्ये राज्ञा दुर्योधनेन वै&#xA;008c युष्माभिर्नित्यसन्द्विष्टो दैवाच्चापि स्वभावतः&#xA;009a विद्याधिकमथालक्ष्य धनुर्वेदे धनञ्जयम्&#xA;009c द्रोणं रहस्युपागम्य कर्णो वचनमब्रवीत्&#xA;010a ब्रह्मास्त्रं वेत्तुमिच्छामि सरहस्यनिवर्तनम्&#xA;010c अर्जुनेन समो युद्धे भवेयमिति मे मतिः&#xA;011a समः पुत्रेषु च स्नेहः शिष्येषु च तव ध्रुवम्&#xA;011c त्वत्प्रसादान्न मां ब्रूयुरकृतास्त्रं विचक्षणाः&#xA;012a द्रोणस्तथोक्तः कर्णेन सापेक्षः फल्गुनं प्रति&#xA;012c दौरात्म्यं चापि कर्णस्य विदित्वा तमुवाच ह&#xA;013a ब्रह्मास्त्रं ब्राह्मणो विद्याद्यथावच्चरितव्रतः&#xA;013c क्षत्रियो वा तपस्वी यो नान्यो विद्यात्कथञ्चन&#xA;014a इत्युक्तोऽङ्गिरसां श्रेष्ठमामन्त्र्य प्रतिपूज्य च&#xA;014c जगाम सहसा रामं महेन्द्रं पर्वतं प्रति&#xA;015a स तु राममुपागम्य शिरसाभिप्रणम्य च&#xA;015c ब्राह्मणो भार्गवोऽस्मीति गौरवेणाभ्यगच्छत&#xA;016a रामस्तं प्रतिजग्राह पृष्ट्वा गोत्रादि सर्वशः&#xA;016c उष्यतां स्वागतं चेति प्रीतिमांश्चाभवद्भृशम्&#xA;017a तत्र कर्णस्य वसतो महेन्द्रे पर्वतोत्तमे&#xA;017c गन्धर्वै राक्षसैर्यक्षैर्देवैश्चासीत्समागमः&#xA;018a स तत्रेष्वस्त्रमकरोद्भृगुश्रेष्ठाद्यथाविधि&#xA;018c प्रियश्चाभवदत्यर्थं देवगन्धर्वरक्षसाम्&#xA;019a स कदाचित्समुद्रान्ते विचरन्नाश्रमान्तिके&#xA;019c एकः खड्गधनुष्पाणिः परिचक्राम सूतजः&#xA;020a सोऽग्निहोत्रप्रसक्तस्य कस्यचिद्ब्रह्मवादिनः&#xA;020c जघानाज्ञानतः पार्थ होमधेनुं यदृच्छया&#xA;021a तदज्ञानकृतं मत्वा ब्राह्मणाय न्यवेदयत्&#xA;021c कर्णः प्रसादयंश्चैनमिदमित्यब्रवीद्वचः&#xA;022a अबुद्धिपूर्वं भगवन्धेनुरेषा हता तव&#xA;022c मया तत्र प्रसादं मे कुरुष्वेति पुनः पुनः&#xA;023a तं स विप्रोऽब्रवीत्क्रुद्धो वाचा निर्भर्त्सयन्निव&#xA;023c दुराचार वधार्हस्त्वं फलं प्राप्नुहि दुर्मते&#xA;024a येन विस्पर्धसे नित्यं यदर्थं घटसेऽनिशम्&#xA;024c युध्यतस्तेन ते पाप भूमिश्चक्रं ग्रसिष्यति&#xA;025a ततश्चक्रे महीग्रस्ते मूर्धानं ते विचेतसः&#xA;025c पातयिष्यति विक्रम्य शत्रुर्गच्छ नराधम&#xA;026a यथेयं गौर्हता मूढ प्रमत्तेन त्वया मम&#xA;026c प्रमत्तस्यैवमेवान्यः शिरस्ते पातयिष्यति&#xA;027a ततः प्रसादयामास पुनस्तं द्विजसत्तमम्&#xA;027c गोभिर्धनैश्च रत्नैश्च स चैनं पुनरब्रवीत्&#xA;028a नेदं मद्व्याहृतं कुर्यात्सर्वलोकोऽपि वै मृषा&#xA;028c गच्छ वा तिष्ठ वा यद्वा कार्यं ते तत्समाचर&#xA;029a इत्युक्तो ब्राह्मणेनाथ कर्णो दैन्यादधोमुखः&#xA;029c राममभ्यागमद्भीतस्तदेव मनसा स्मरन्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/003/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/003/</guid>
      <description>&lt;p&gt;001  नारद उवाच&#xA;001a कर्णस्य बाहुवीर्येण प्रश्रयेण दमेन च&#xA;001c तुतोष भृगुशार्दूलो गुरुशुश्रूषया तथा&#xA;002a तस्मै स विधिवत्कृत्स्नं ब्रह्मास्त्रं सनिवर्तनम्&#xA;002c प्रोवाचाखिलमव्यग्रं तपस्वी सुतपस्विने&#xA;003a विदितास्त्रस्ततः कर्णो रममाणोऽऽश्रमे भृगोः&#xA;003c चकार वै धनुर्वेदे यत्नमद्भुतविक्रमः&#xA;004a ततः कदाचिद्रामस्तु चरन्नाश्रममन्तिकात्&#xA;004c कर्णेन सहितो धीमानुपवासेन कर्शितः&#xA;005a सुष्वाप जामदग्न्यो वै विस्रम्भोत्पन्नसौहृदः&#xA;005c कर्णस्योत्सङ्ग आधाय शिरः क्लान्तमना गुरुः&#xA;006a अथ कृमिः श्लेष्ममयो मांसशोणितभोजनः&#xA;006c दारुणो दारुणस्पर्शः कर्णस्याभ्याशमागमत्&#xA;007a स तस्योरुमथासाद्य बिभेद रुधिराशनः&#xA;007c न चैनमशकत्क्षेप्तुं हन्तुं वापि गुरोर्भयात्&#xA;008a सन्दश्यमानोऽपि तथा कृमिणा तेन भारत&#xA;008c गुरुप्रबोधशङ्की च तमुपैक्षत सूतजः&#xA;009a कर्णस्तु वेदनां धैर्यादसह्यां विनिगृह्य ताम्&#xA;009c अकम्पन्नव्यथंश्चैव धारयामास भार्गवम्&#xA;010a यदा तु रुधिरेणाङ्गे परिस्पृष्टो भृगूद्वहः&#xA;010c तदाबुध्यत तेजस्वी सन्तप्तश्चेदमब्रवीत्&#xA;011a अहोऽस्म्यशुचितां प्राप्तः किमिदं क्रियते त्वया&#xA;011c कथयस्व भयं त्यक्त्वा याथातथ्यमिदं मम&#xA;012a तस्य कर्णस्तदाचष्ट कृमिणा परिभक्षणम्&#xA;012c ददर्श रामस्तं चापि कृमिं सूकरसन्निभम्&#xA;013a अष्टपादं तीक्ष्णदंष्ट्रं सूचीभिरिव संवृतम्&#xA;013c रोमभिः सन्निरुद्धाङ्गमलर्कं नाम नामतः&#xA;014a स दृष्टमात्रो रामेण कृमिः प्राणानवासृजत्&#xA;014c तस्मिन्नेवासृक्सङ्क्लिन्ने तदद्भुतमिवाभवत्&#xA;015a ततोऽन्तरिक्षे ददृशे विश्वरूपः करालवान्&#xA;015c राक्षसो लोहितग्रीवः कृष्णाङ्गो मेघवाहनः&#xA;016a स रामं प्राञ्जलिर्भूत्वा बभाषे पूर्णमानसः&#xA;016c स्वस्ति ते भृगुशार्दूल गमिष्यामि यथागतम्&#xA;017a मोक्षितो नरकादस्मि भवता मुनिसत्तम&#xA;017c भद्रं च तेऽस्तु नन्दिश्च प्रियं मे भवता कृतम्&#xA;018a तमुवाच महाबाहुर्जामदग्न्यः प्रतापवान्&#xA;018c कस्त्वं कस्माच्च नरकं प्रतिपन्नो ब्रवीहि तत्&#xA;019a सोऽब्रवीदहमासं प्राग्गृत्सो नाम महासुरः&#xA;019c पुरा देवयुगे तात भृगोस्तुल्यवया इव&#xA;020a सोऽहं भृगोः सुदयितां भार्यामपहरं बलात्&#xA;020c महर्षेरभिशापेन कृमिभूतोऽपतं भुवि&#xA;021a अब्रवीत्तु स मां क्रोधात्तव पूर्वपितामहः&#xA;021c मूत्रश्लेष्माशनः पाप निरयं प्रतिपत्स्यसे&#xA;022a शापस्यान्तो भवेद्ब्रह्मन्नित्येवं तमथाब्रुवम्&#xA;022c भविता भार्गवे राम इति मामब्रवीद्भृगुः&#xA;023a सोऽहमेतां गतिं प्राप्तो यथा नकुशलं तथा&#xA;023c त्वया साधो समागम्य विमुक्तः पापयोनितः&#xA;024a एवमुक्त्वा नमस्कृत्य ययौ रामं महासुरः&#xA;024c रामः कर्णं तु सक्रोधमिदं वचनमब्रवीत्&#xA;025a अतिदुःखमिदं मूढ न जातु ब्राह्मणः सहेत्&#xA;025c क्षत्रियस्यैव ते धैर्यं कामया सत्यमुच्यताम्&#xA;026a तमुवाच ततः कर्णः शापभीतः प्रसादयन्&#xA;026c ब्रह्मक्षत्रान्तरे सूतं जातं मां विद्धि भार्गव&#xA;027a राधेयः कर्ण इति मां प्रवदन्ति जना भुवि&#xA;027c प्रसादं कुरु मे ब्रह्मन्नस्त्रलुब्धस्य भार्गव&#xA;028a पिता गुरुर्न सन्देहो वेदविद्याप्रदः प्रभुः&#xA;028c अतो भार्गव इत्युक्तं मया गोत्रं तवान्तिके&#xA;029a तमुवाच भृगुश्रेष्ठः सरोषः प्रहसन्निव&#xA;029c भूमौ निपतितं दीनं वेपमानं कृताञ्जलिम्&#xA;030a यस्मान्मिथ्योपचरितो अस्त्रलोभादिह त्वया&#xA;030c तस्मादेतद्धि ते मूढ ब्रह्मास्त्रं प्रतिभास्यति&#xA;031a अन्यत्र वधकालात्ते सदृशेन समेयुषः&#xA;031c अब्राह्मणे न हि ब्रह्म ध्रुवं तिष्ठेत्कदाचन&#xA;032a गच्छेदानीं न ते स्थानमनृतस्येह विद्यते&#xA;032c न त्वया सदृशो युद्धे भविता क्षत्रियो भुवि&#xA;033a एवमुक्तस्तु रामेण न्यायेनोपजगाम सः&#xA;033c दुर्योधनमुपागम्य कृतास्त्रोऽस्मीति चाब्रवीत्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/004/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/004/</guid>
      <description>&lt;p&gt;001  नारद उवाच&#xA;001a कर्णस्तु समवाप्यैतदस्त्रं भार्गवनन्दनात्&#xA;001c दुर्योधनेन सहितो मुमुदे भरतर्षभ&#xA;002a ततः कदाचिद्राजानः समाजग्मुः स्वयंवरे&#xA;002c कलिङ्गविषये राजन्राज्ञश्चित्राङ्गदस्य च&#xA;003a श्रीमद्राजपुरं नाम नगरं तत्र भारत&#xA;003c राजानः शतशस्तत्र कन्यार्थं समुपागमन्&#xA;004a श्रुत्वा दुर्योधनस्तत्र समेतान्सर्वपार्थिवान्&#xA;004c रथेन काञ्चनाङ्गेन कर्णेन सहितो ययौ&#xA;005a ततः स्वयंवरे तस्मिन्सम्प्रवृत्ते महोत्सवे&#xA;005c समापेतुर्नृपतयः कन्यार्थे नृपसत्तम&#xA;006a शिशुपालो जरासन्धो भीष्मको वक्र एव च&#xA;006c कपोतरोमा नीलश्च रुक्मी च दृढविक्रमः&#xA;007a सृगालश्च महाराज स्त्रीराज्याधिपतिश्च यः&#xA;007c अशोकः शतधन्वा च भोजो वीरश्च नामतः&#xA;008a एते चान्ये च बहवो दक्षिणां दिशमाश्रिताः&#xA;008c म्लेच्छाचार्याश्च राजानः प्राच्योदीच्याश्च भारत&#xA;009a काञ्चनाङ्गदिनः सर्वे बद्धजाम्बूनदस्रजः&#xA;009c सर्वे भास्वरदेहाश्च व्याघ्रा इव मदोत्कटाः&#xA;010a ततः समुपविष्टेषु तेषु राजसु भारत&#xA;010c विवेश रङ्गं सा कन्या धात्रीवर्षधरान्विता&#xA;011a ततः संश्राव्यमाणेषु राज्ञां नामसु भारत&#xA;011c अत्यक्रामद्धार्तराष्ट्रं सा कन्या वरवर्णिनी&#xA;012a दुर्योधनस्तु कौरव्यो नामर्षयत लङ्घनम्&#xA;012c प्रत्यषेधच्च तां कन्यामसत्कृत्य नराधिपान्&#xA;013a स वीर्यमदमत्तत्वाद्भीष्मद्रोणावुपाश्रितः&#xA;013c रथमारोप्य तां कन्यामाजुहाव नराधिपान्&#xA;014a तमन्वयाद्रथी खड्गी बद्धगोधाङ्गुलित्रवान्&#xA;014c कर्णः शस्त्रभृतां श्रेष्ठः पृष्ठतः पुरुषर्षभ&#xA;015a ततो विमर्दः सुमहान्राज्ञामासीद्युधिष्ठिर&#xA;015c सन्नह्यतां तनुत्राणि रथान्योजयतामपि&#xA;016a तेऽभ्यधावन्त सङ्क्रुद्धाः कर्णदुर्योधनावुभौ&#xA;016c शरवर्षाणि मुञ्चन्तो मेघाः पर्वतयोरिव&#xA;017a कर्णस्तेषामापततामेकैकेन क्षुरेण ह&#xA;017c धनूंषि सशरावापान्यपातयत भूतले&#xA;018a ततो विधनुषः कांश्चित्कांश्चिदुद्यतकार्मुकान्&#xA;018c कांश्चिदुद्वहतो बाणान्रथशक्तिगदास्तथा&#xA;019a लाघवादाकुलीकृत्य कर्णः प्रहरतां वरः&#xA;019c हतसूतांश्च भूयिष्ठानवजिग्ये नराधिपान्&#xA;020a ते स्वयं त्वरयन्तोऽश्वान्याहि याहीति वादिनः&#xA;020c व्यपेयुस्ते रणं हित्वा राजानो भग्नमानसाः&#xA;021a दुर्योधनस्तु कर्णेन पाल्यमानोऽभ्ययात्तदा&#xA;021c हृष्टः कन्यामुपादाय नगरं नागसाह्वयम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/005/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/005/</guid>
      <description>&lt;p&gt;001  नारद उवाच&#xA;001a आविष्कृतबलं कर्णं ज्ञात्वा राजा तु मागधः&#xA;001c आह्वयद्द्वैरथेनाजौ जरासन्धो महीपतिः&#xA;002a तयोः समभवद्युद्धं दिव्यास्त्रविदुषोर्द्वयोः&#xA;002c युधि नानाप्रहरणैरन्योन्यमभिवर्षतोः&#xA;003a क्षीणबाणौ विधनुषौ भग्नखड्गौ महीं गतौ&#xA;003c बाहुभिः समसज्जेतामुभावपि बलान्वितौ&#xA;004a बाहुकण्टकयुद्धेन तस्य कर्णोऽथ युध्यतः&#xA;004c बिभेद सन्धिं देहस्य जरया श्लेषितस्य ह&#xA;005a स विकारं शरीरस्य दृष्ट्वा नृपतिरात्मनः&#xA;005c प्रीतोऽस्मीत्यब्रवीत्कर्णं वैरमुत्सृज्य भारत&#xA;006a प्रीत्या ददौ स कर्णाय मालिनीं नगरीमथ&#xA;006c अङ्गेषु नरशार्दूल स राजासीत्सपत्नजित्&#xA;007a पालयामास चम्पां तु कर्णः परबलार्दनः&#xA;007c दुर्योधनस्यानुमते तवापि विदितं तथा&#xA;008a एवं शस्त्रप्रतापेन प्रथितः सोऽभवत्क्षितौ&#xA;008c त्वद्धितार्थं सुरेन्द्रेण भिक्षितो वर्मकुण्डले&#xA;009a स दिव्ये सहजे प्रादात्कुण्डले परमार्चिते&#xA;009c सहजं कवचं चैव मोहितो देवमायया&#xA;010a विमुक्तः कुण्डलाभ्यां च सहजेन च वर्मणा&#xA;010c निहतो विजयेनाजौ वासुदेवस्य पश्यतः&#xA;011a ब्राह्मणस्याभिशापेन रामस्य च महात्मनः&#xA;011c कुन्त्याश्च वरदानेन मायया च शतक्रतोः&#xA;012a भीष्मावमानात्सङ्ख्यायां रथानामर्धकीर्तनात्&#xA;012c शल्यात्तेजोवधाच्चापि वासुदेवनयेन च&#xA;013a रुद्रस्य देवराजस्य यमस्य वरुणस्य च&#xA;013c कुबेरद्रोणयोश्चैव कृपस्य च महात्मनः&#xA;014a अस्त्राणि दिव्यान्यादाय युधि गाण्डीवधन्वना&#xA;014c हतो वैकर्तनः कर्णो दिवाकरसमद्युतिः&#xA;015a एवं शप्तस्तव भ्राता बहुभिश्चापि वञ्चितः&#xA;015c न शोच्यः स नरव्याघ्रो युद्धे हि निधनं गतः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/006/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/006/</guid>
      <description>&lt;p&gt;001  वैशम्पायन उवाच&#xA;001a एतावदुक्त्वा देवर्षिर्विरराम स नारदः&#xA;001c युधिष्ठिरस्तु राजर्षिर्दध्यौ शोकपरिप्लुतः&#xA;002a तं दीनमनसं वीरमधोवदनमातुरम्&#xA;002c निःश्वसन्तं यथा नागं पर्यश्रुनयनं तथा&#xA;003a कुन्ती शोकपरीताङ्गी दुःखोपहतचेतना&#xA;003c अब्रवीन्मधुराभाषा काले वचनमर्थवत्&#xA;004a युधिष्ठिर महाबाहो नैनं शोचितुमर्हसि&#xA;004c जहि शोकं महाप्राज्ञ शृणु चेदं वचो मम&#xA;005a यतितः स मया पूर्वं भ्रात्र्यं ज्ञापयितुं तव&#xA;005c भास्करेण च देवेन पित्रा धर्मभृतां वर&#xA;006a यद्वाच्यं हितकामेन सुहृदा भूतिमिच्छता&#xA;006c तथा दिवाकरेणोक्तः स्वप्नान्ते मम चाग्रतः&#xA;007a न चैनमशकद्भानुरहं वा स्नेहकारणैः&#xA;007c पुरा प्रत्यनुनेतुं वा नेतुं वाप्येकतां त्वया&#xA;008a ततः कालपरीतः स वैरस्योद्धुक्षणे रतः&#xA;008c प्रतीपकारी युष्माकमिति चोपेक्षितो मया&#xA;009a इत्युक्तो धर्मराजस्तु मात्रा बाष्पाकुलेक्षणः&#xA;009c उवाच वाक्यं धर्मात्मा शोकव्याकुलचेतनः&#xA;010a भवत्या गूढमन्त्रत्वात्पीडितोऽस्मीत्युवाच ताम्&#xA;010c शशाप च महातेजाः सर्वलोकेषु च स्त्रियः&#xA;010e न गुह्यं धारयिष्यन्तीत्यतिदुःखसमन्वितः&#xA;011a स राजा पुत्रपौत्राणां सम्बन्धिसुहृदां तथा&#xA;011c स्मरन्नुद्विग्नहृदयो बभूवास्वस्थचेतनः&#xA;012a ततः शोकपरीतात्मा सधूम इव पावकः&#xA;012c निर्वेदमकरोद्धीमान्राजा सन्तापपीडितः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/007/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/007/</guid>
      <description>&lt;p&gt;001  वैशम्पायन उवाच&#xA;001a युधिष्ठिरस्तु धर्मात्मा शोकव्याकुलचेतनः&#xA;001c शुशोच दुःखसन्तप्तः स्मृत्वा कर्णं महारथम्&#xA;002a आविष्टो दुःखशोकाभ्यां निःश्वसंश्च पुनः पुनः&#xA;002c दृष्ट्वार्जुनमुवाचेदं वचनं शोककर्शितः&#xA;003a यद्भैक्षमाचरिष्याम वृष्ण्यन्धकपुरे वयम्&#xA;003c ज्ञातीन्निष्पुरुषान्कृत्वा नेमां प्राप्स्याम दुर्गतिम्&#xA;004a अमित्रा नः समृद्धार्था वृत्तार्थाः कुरवः किल&#xA;004c आत्मानमात्मना हत्वा किं धर्मफलमाप्नुमः&#xA;005a धिगस्तु क्षात्रमाचारं धिगस्तु बलमौरसम्&#xA;005c धिगस्त्वमर्षं येनेमामापदं गमिता वयम्&#xA;006a साधु क्षमा दमः शौचमवैरोध्यममत्सरः&#xA;006c अहिंसा सत्यवचनं नित्यानि वनचारिणाम्&#xA;007a वयं तु लोभान्मोहाच्च स्तम्भं मानं च संश्रिताः&#xA;007c इमामवस्थामापन्ना राज्यलेशबुभुक्षया&#xA;008a त्रैलोक्यस्यापि राज्येन नास्मान्कश्चित्प्रहर्षयेत्&#xA;008c बान्धवान्निहतान्दृष्ट्वा पृथिव्यामामिषैषिणः&#xA;009a ते वयं पृथिवीहेतोरवध्यान्पृथिवीसमान्&#xA;009c सम्परित्यज्य जीवामो हीनार्था हतबान्धवाः&#xA;010a आमिषे गृध्यमानानामशुनां नः शुनामिव&#xA;010c आमिषं चैव नो नष्टमामिषस्य च भोजिनः&#xA;011a न पृथिव्या सकलया न सुवर्णस्य राशिभिः&#xA;011c न गवाश्वेन सर्वेण ते त्याज्या य इमे हताः&#xA;012a संयुक्ताः काममन्युभ्यां क्रोधामर्षसमन्विताः&#xA;012c मृत्युयानं समारुह्य गता वैवस्वतक्षयम्&#xA;013a बहु कल्याणमिच्छन्त ईहन्ते पितरः सुतान्&#xA;013c तपसा ब्रह्मचर्येण वन्दनेन तितिक्षया&#xA;014a उपवासैस्तथेज्याभिर्व्रतकौतुकमङ्गलैः&#xA;014c लभन्ते मातरो गर्भांस्तान्मासान्दश बिभ्रति&#xA;015a यदि स्वस्ति प्रजायन्ते जाता जीवन्ति वा यदि&#xA;015c सम्भाविता जातबलास्ते दद्युर्यदि नः सुखम्&#xA;015e इह चामुत्र चैवेति कृपणाः फलहेतुकाः&#xA;016a तासामयं समारम्भो निवृत्तः केवलोऽफलः&#xA;016c यदासां निहताः पुत्रा युवानो मृष्टकुण्डलाः&#xA;017a अभुक्त्वा पार्थिवान्भोगानृणान्यनवदाय च&#xA;017c पितृभ्यो देवताभ्यश्च गता वैवस्वतक्षयम्&#xA;018a यदैषामङ्ग पितरौ जातौ काममयाविव&#xA;018c सञ्जातबलरूपेषु तदैव निहता नृपाः&#xA;019a संयुक्ताः काममन्युभ्यां क्रोधहर्षासमञ्जसाः&#xA;019c न ते जन्मफलं किञ्चिद्भोक्तारो जातु कर्हिचित्&#xA;020a पाञ्चालानां कुरूणां च हता एव हि येऽहताः&#xA;020c ते वयं त्वधमाल्ँलोकान्प्रपद्येम स्वकर्मभिः&#xA;021a वयमेवास्य लोकस्य विनाशे कारणं स्मृताः&#xA;021c धृतराष्ट्रस्य पुत्रेण निकृत्या प्रत्यपत्स्महि&#xA;022a सदैव निकृतिप्रज्ञो द्वेष्टा मायोपजीवनः&#xA;022c मिथ्यावृत्तः स सततमस्मास्वनपकारिषु&#xA;023a अंशकामा वयं ते च न चास्माभिर्न तैर्जितम्&#xA;023c न तैर्भुक्तेयमवनिर्न नार्यो गीतवादितम्&#xA;024a नामात्यसमितौ कथ्यं न च श्रुतवतां श्रुतम्&#xA;024c न रत्नानि परार्ध्यानि न भूर्न द्रविणागमः&#xA;025a ऋद्धिमस्मासु तां दृष्ट्वा विवर्णो हरिणः कृशः&#xA;025c धृतराष्ट्रस्य नृपतेः सौबलेन निवेदितः&#xA;026a तं पिता पुत्रगृद्धित्वादनुमेनेऽनये स्थितम्&#xA;026c अनवेक्ष्यैव पितरं गाङ्गेयं विदुरं तथा&#xA;026e असंशयं धृतराष्ट्रो यथैवाहं तथा गतः&#xA;027a अनियम्याशुचिं लुब्धं पुत्रं कामवशानुगम्&#xA;027c पतितो यशसो दीप्ताद्घातयित्वा सहोदरान्&#xA;028a इमौ वृद्धौ च शोकाग्नौ प्रक्षिप्य स सुयोधनः&#xA;028c अस्मत्प्रद्वेषसंयुक्तः पापबुद्धिः सदैव हि&#xA;029a को हि बन्धुः कुलीनः संस्तथा ब्रूयात्सुहृज्जने&#xA;029c यथासावुक्तवान्क्षुद्रो युयुत्सुर्वृष्णिसन्निधौ&#xA;030a आत्मनो हि वयं दोषाद्विनष्टाः शाश्वतीः समाः&#xA;030c प्रदहन्तो दिशः सर्वास्तेजसा भास्करा इव&#xA;031a सोऽस्माकं वैरपुरुषो दुर्मन्त्रिप्रग्रहं गतः&#xA;031c दुर्योधनकृते ह्येतत्कुलं नो विनिपातितम्&#xA;031e अवध्यानां वधं कृत्वा लोके प्राप्ताः स्म वाच्यताम्&#xA;032a कुलस्यास्यान्तकरणं दुर्मतिं पापकारिणम्&#xA;032c राजा राष्ट्रेश्वरं कृत्वा धृतराष्ट्रोऽद्य शोचति&#xA;033a हताः शूराः कृतं पापं विषयः स्वो विनाशितः&#xA;033c हत्वा नो विगतो मन्युः शोको मां रुन्धयत्ययम्&#xA;034a धनञ्जय कृतं पापं कल्याणेनोपहन्यते&#xA;034c त्यागवांश्च पुनः पापं नालं कर्तुमिति श्रुतिः&#xA;035a त्यागवाञ्जन्ममरणे नाप्नोतीति श्रुतिर्यदा&#xA;035c प्राप्तवर्त्मा कृतमतिर्ब्रह्म सम्पद्यते तदा&#xA;036a स धनञ्जय निर्द्वन्द्वो मुनिर्ज्ञानसमन्वितः&#xA;036c वनमामन्त्र्य वः सर्वान्गमिष्यामि परन्तप&#xA;037a न हि कृत्स्नतमो धर्मः शक्यः प्राप्तुमिति श्रुतिः&#xA;037c परिग्रहवता तन्मे प्रत्यक्षमरिसूदन&#xA;038a मया निसृष्टं पापं हि परिग्रहमभीप्सता&#xA;038c जन्मक्षयनिमित्तं च शक्यं प्राप्तुमिति श्रुतिः&#xA;039a स परिग्रहमुत्सृज्य कृत्स्नं राज्यं तथैव च&#xA;039c गमिष्यामि विनिर्मुक्तो विशोको विज्वरस्तथा&#xA;040a प्रशाधि त्वमिमामुर्वीं क्षेमां निहतकण्टकाम्&#xA;040c न ममार्थोऽस्ति राज्येन न भोगैर्वा कुरूत्तम&#xA;041a एतावदुक्त्वा वचनं धर्मराजो युधिष्ठिरः&#xA;041c व्युपारमत्ततः पार्थः कनीयान्प्रत्यभाषत&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/008/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/008/</guid>
      <description>&lt;p&gt;001  वैशम्पायन उवाच&#xA;001a अथार्जुन उवाचेदमधिक्षिप्त इवाक्षमी&#xA;001c अभिनीततरं वाक्यं दृढवादपराक्रमः&#xA;002a दर्शयन्नैन्द्रिरात्मानमुग्रमुग्रपराक्रमः&#xA;002c स्मयमानो महातेजाः सृक्किणी संलिहन्मुहुः&#xA;003a अहो दुःखमहो कृच्छ्रमहो वैक्लव्यमुत्तमम्&#xA;003c यत्कृत्वामानुषं कर्म त्यजेथाः श्रियमुत्तमाम्&#xA;004a शत्रून्हत्वा महीं लब्ध्वा स्वधर्मेणोपपादिताम्&#xA;004c हतामित्रः कथं सर्वं त्यजेथा बुद्धिलाघवात्&#xA;005a क्लीबस्य हि कुतो राज्यं दीर्घसूत्रस्य वा पुनः&#xA;005c किमर्थं च महीपालानवधीः क्रोधमूर्छितः&#xA;006a यो ह्याजिजीविषेद्भैक्ष्यं कर्मणा नैव केनचित्&#xA;006c समारम्भान्बुभूषेत हतस्वस्तिरकिञ्चनः&#xA;006e सर्वलोकेषु विख्यातो न पुत्रपशुसंहितः&#xA;007a कापालीं नृप पापिष्ठां वृत्तिमास्थाय जीवतः&#xA;007c सन्त्यज्य राज्यमृद्धं ते लोकोऽयं किं वदिष्यति&#xA;008a सर्वारम्भान्समुत्सृज्य हतस्वस्तिरकिञ्चनः&#xA;008c कस्मादाशंससे भैक्ष्यं चर्तुं प्राकृतवत्प्रभो&#xA;009a अस्मिन्राजकुले जातो जित्वा कृत्स्नां वसुन्धराम्&#xA;009c धर्मार्थावखिलौ हित्वा वनं मौढ्यात्प्रतिष्ठसे&#xA;010a यदीमानि हवींषीह विमथिष्यन्त्यसाधवः&#xA;010c भवता विप्रहीणानि प्राप्तं त्वामेव किल्बिषम्&#xA;011a आकिञ्चन्यमनाशास्यमिति वै नहुषोऽब्रवीत्&#xA;011c कृत्या नृशंसा ह्यधने धिगस्त्वधनतामिह&#xA;012a अश्वस्तनमृषीणां हि विद्यते वेद तद्भवान्&#xA;012c यं त्विमं धर्ममित्याहुर्धनादेष प्रवर्तते&#xA;013a धर्मं संहरते तस्य धनं हरति यस्य यः&#xA;013c ह्रियमाणे धने राजन्वयं कस्य क्षमेमहि&#xA;014a अभिशस्तवत्प्रपश्यन्ति दरिद्रं पार्श्वतः स्थितम्&#xA;014c दारिद्र्यं पातकं लोके कस्तच्छंसितुमर्हति&#xA;015a पतितः शोच्यते राजन्निर्धनश्चापि शोच्यते&#xA;015c विशेषं नाधिगच्छामि पतितस्याधनस्य च&#xA;016a अर्थेभ्यो हि विवृद्धेभ्यः सम्भृतेभ्यस्ततस्ततः&#xA;016c क्रियाः सर्वाः प्रवर्तन्ते पर्वतेभ्य इवापगाः&#xA;017a अर्धाद्धर्मश्च कामश्च स्वर्गश्चैव नराधिप&#xA;017c प्राणयात्रा हि लोकस्य विनार्थं न प्रसिध्यति&#xA;018a अर्थेन हि विहीनस्य पुरुषस्याल्पमेधसः&#xA;018c व्युच्छिद्यन्ते क्रियाः सर्वा ग्रीष्मे कुसरितो यथा&#xA;019a यस्यार्थास्तस्य मित्राणि यस्यार्थास्तस्य बान्धवाः&#xA;019c यस्यार्थाः स पुमाल्ँलोके यस्यार्थाः स च पण्डितः&#xA;020a अधनेनार्थकामेन नार्थः शक्यो विवित्सता&#xA;020c अर्थैरर्था निबध्यन्ते गजैरिव महागजाः&#xA;021a धर्मः कामश्च स्वर्गश्च हर्षः क्रोधः श्रुतं दमः&#xA;021c अर्थादेतानि सर्वाणि प्रवर्तन्ते नराधिप&#xA;022a धनात्कुलं प्रभवति धनाद्धर्मः प्रवर्तते&#xA;022c नाधनस्यास्त्ययं लोको न परः पुरुषोत्तम&#xA;023a नाधनो धर्मकृत्यानि यथावदनुतिष्ठति&#xA;023c धनाद्धि धर्मः स्रवति शैलाद्गिरिनदी यथा&#xA;024a यः कृशाश्वः कृशगवः कृशभृत्यः कृशातिथिः&#xA;024c स वै राजन्कृशो नाम न शरीरकृशः कृशः&#xA;025a अवेक्षस्व यथान्यायं पश्य देवासुरं यथा&#xA;025c राजन्किमन्यज्ज्ञातीनां वधादृध्यन्ति देवताः&#xA;026a न चेद्धर्तव्यमन्यस्य कथं तद्धर्ममारभेत्&#xA;026c एतावानेव वेदेषु निश्चयः कविभिः कृतः&#xA;027a अध्येतव्या त्रयी विद्या भवितव्यं विपश्चिता&#xA;027c सर्वथा धनमाहार्यं यष्टव्यं चापि यत्नतः&#xA;028a द्रोहाद्देवैरवाप्तानि दिवि स्थानानि सर्वशः&#xA;028c इति देवा व्यवसिता वेदवादाश्च शाश्वताः&#xA;029a अधीयन्ते तपस्यन्ति यजन्ते याजयन्ति च&#xA;029c कृत्स्नं तदेव च श्रेयो यदप्याददतेऽन्यतः&#xA;030a न पश्यामोऽनपहृतं धनं किञ्चित्क्वचिद्वयम्&#xA;030c एवमेव हि राजानो जयन्ति पृथिवीमिमाम्&#xA;031a जित्वा ममत्वं ब्रुवते पुत्रा इव पितुर्धने&#xA;031c राजर्षयो जितस्वर्गा धर्मो ह्येषां निगद्यते&#xA;032a यथैव पूर्णादुदधेः स्यन्दन्त्यापो दिशो दश&#xA;032c एवं राजकुलाद्वित्तं पृथिवीं प्रतितिष्ठति&#xA;033a आसीदियं दिलीपस्य नृगस्य नहुषस्य च&#xA;033c अम्बरीषस्य मान्धातुः पृथिवी सा त्वयि स्थिता&#xA;034a स त्वां द्रव्यमयो यज्ञः सम्प्राप्तः सर्वदक्षिणः&#xA;034c तं चेन्न यजसे राजन्प्राप्तस्त्वं देवकिल्बिषम्&#xA;035a येषां राजाश्वमेधेन यजते दक्षिणावता&#xA;035c उपेत्य तस्यावभृथं पूताः सर्वे भवन्ति ते&#xA;036a विश्वरूपो महादेवः सर्वमेधे महामखे&#xA;036c जुहाव सर्वभूतानि तथैवात्मानमात्मना&#xA;037a शाश्वतोऽयं भूतिपथो नास्यान्तमनुशुश्रुम&#xA;037c महान्दाशरथः पन्था मा राजन्कापथं गमः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/009/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/009/</guid>
      <description>&lt;p&gt;001  युधिष्ठिर उवाच&#xA;001a मुहूर्तं तावदेकाग्रो मनःश्रोत्रेऽन्तरात्मनि&#xA;001c धारयित्वापि ते श्रुत्वा रोचतां वचनं मम&#xA;002a सार्थगम्यमहं मार्गं न जातु त्वत्कृते पुनः&#xA;002c गच्छेयं तद्गमिष्यामि हित्वा ग्राम्यसुखान्युत&#xA;003a क्षेम्यश्चैकाकिना गम्यः पन्थाः कोऽस्तीति पृच्छ माम्&#xA;003c अथ वा नेच्छसि प्रष्टुमपृच्छन्नपि मे शृणु&#xA;004a हित्वा ग्राम्यसुखाचारं तप्यमानो महत्तपः&#xA;004c अरण्ये फलमूलाशी चरिष्यामि मृगैः सह&#xA;005a जुह्वानोऽग्निं यथाकालमुभौ कालावुपस्पृशन्&#xA;005c कृशः परिमिताहारश्चर्मचीरजटाधरः&#xA;006a शीतवातातपसहः क्षुत्पिपासाश्रमक्षमः&#xA;006c तपसा विधिदृष्टेन शरीरमुपशोषयन्&#xA;007a मनःकर्णसुखा नित्यं शृण्वन्नुच्चावचा गिरः&#xA;007c मुदितानामरण्येषु वसतां मृगपक्षिणाम्&#xA;008a आजिघ्रन्पेशलान्गन्धान्फुल्लानां वृक्षवीरुधाम्&#xA;008c नानारूपान्वने पश्यन्रमणीयान्वनौकसः&#xA;009a वानप्रस्थजनस्यापि दर्शनं कुलवासिनः&#xA;009c नाप्रियाण्याचरिष्यामि किं पुनर्ग्रामवासिनाम्&#xA;010a एकान्तशीली विमृशन्पक्वापक्वेन वर्तयन्&#xA;010c पितॄन्देवांश्च वन्येन वाग्भिरद्भिश्च तर्पयन्&#xA;011a एवमारण्यशास्त्राणामुग्रमुग्रतरं विधिम्&#xA;011c सेवमानः प्रतीक्षिष्ये देहस्यास्य समापनम्&#xA;012a अथ वैकोऽहमेकाहमेकैकस्मिन्वनस्पतौ&#xA;012c चरन्भैक्ष्यं मुनिर्मुण्डः क्षपयिष्ये कलेवरम्&#xA;013a पांसुभिः समवच्छन्नः शून्यागारप्रतिश्रयः&#xA;013c वृक्षमूलनिकेतो वा त्यक्तसर्वप्रियाप्रियः&#xA;014a न शोचन्न प्रहृष्यंश्च तुल्यनिन्दात्मसंस्तुतिः&#xA;014c निराशीर्निर्ममो भूत्वा निर्द्वन्द्वो निष्परिग्रहः&#xA;015a आत्मारामः प्रसन्नात्मा जडान्धबधिराकृतिः&#xA;015c अकुर्वाणः परैः काञ्चित्संविदं जातु केनचित्&#xA;016a जङ्गमाजङ्गमान्सर्वान्नविहिंसंश्चतुर्विधान्&#xA;016c प्रजाः सर्वाः स्वधर्मस्थाः समः प्राणभृतः प्रति&#xA;017a न चाप्यवहसन्कञ्चिन्न कुर्वन्भ्रुकुटीं क्वचित्&#xA;017c प्रसन्नवदनो नित्यं सर्वेन्द्रियसुसंयतः&#xA;018a अपृच्छन्कस्यचिन्मार्गं व्रजन्येनैव केनचित्&#xA;018c न देशं न दिशं काञ्चिद्गन्तुमिच्छन्विशेषतः&#xA;019a गमने निरपेक्षश्च पश्चादनवलोकयन्&#xA;019c ऋजुः प्रणिहितो गच्छंस्त्रसस्थावरवर्जकः&#xA;020a स्वभावस्तु प्रयात्यग्रे प्रभवन्त्यशनान्यपि&#xA;020c द्वन्द्वानि च विरुद्धानि तानि सर्वाण्यचिन्तयन्&#xA;021a अल्पं वास्वादु वा भोज्यं पूर्वालाभेन जातु चित्&#xA;021c अन्येष्वपि चरल्ँलाभमलाभे सप्त पूरयन्&#xA;022a विधूमे न्यस्तमुसले व्यङ्गारे भुक्तवज्जने&#xA;022c अतीतपात्रसञ्चारे काले विगतभिक्षुके&#xA;023a एककालं चरन्भैक्ष्यं गृहे द्वे चैव पञ्च च&#xA;023c स्पृहापाशान्विमुच्याहं चरिष्यामि महीमिमाम्&#xA;024a न जिजीविषुवत्किञ्चिन्न मुमूर्षुवदाचरन्&#xA;024c जीवितं मरणं चैव नाभिनन्दन्न च द्विषन्&#xA;025a वास्यैकं तक्षतो बाहुं चन्दनेनैकमुक्षतः&#xA;025c नाकल्याणं न कल्याणं चिन्तयन्नुभयोस्तयोः&#xA;026a याः काश्चिज्जीवता शक्याः कर्तुमभ्युदयक्रियाः&#xA;026c सर्वास्ताः समभित्यज्य निमेषादिव्यवस्थितः&#xA;027a तेषु नित्यमसक्तश्च त्यक्तसर्वेन्द्रियक्रियः&#xA;027c सुपरित्यक्तसङ्कल्पः सुनिर्णिक्तात्मकल्मषः&#xA;028a विमुक्तः सर्वसङ्गेभ्यो व्यतीतः सर्ववागुराः&#xA;028c न वशे कस्यचित्तिष्ठन्सधर्मा मातरिश्वनः&#xA;029a वीतरागश्चरन्नेवं तुष्टिं प्राप्स्यामि शाश्वतीम्&#xA;029c तृष्णया हि महत्पापमज्ञानादस्मि कारितः&#xA;030a कुशलाकुशलान्येके कृत्वा कर्माणि मानवाः&#xA;030c कार्यकारणसंश्लिष्टं स्वजनं नाम बिभ्रति&#xA;031a आयुषोऽन्ते प्रहायेदं क्षीणप्रायं कलेवरम्&#xA;031c प्रतिगृह्णाति तत्पापं कर्तुः कर्मफलं हि तत्&#xA;032a एवं संसारचक्रेऽस्मिन्व्याविद्धे रथचक्रवत्&#xA;032c समेति भूतग्रामोऽयं भूतग्रामेण कार्यवान्&#xA;033a जन्ममृत्युजराव्याधिवेदनाभिरुपद्रुतम्&#xA;033c असारमिममस्वन्तं संसारं त्यजतः सुखम्&#xA;034a दिवः पतत्सु देवेषु स्थानेभ्यश्च महर्षिषु&#xA;034c को हि नाम भवेनार्थी भवेत्कारणतत्त्ववित्&#xA;035a कृत्वा हि विविधं कर्म तत्तद्विविधलक्षणम्&#xA;035c पार्थिवैर्नृपतिः स्वल्पैः कारणैरेव बध्यते&#xA;036a तस्मात्प्रज्ञामृतमिदं चिरान्मां प्रत्युपस्थितम्&#xA;036c तत्प्राप्य प्रार्थये स्थानमव्ययं शाश्वतं ध्रुवम्&#xA;037a एतया सततं वृत्त्या चरन्नेवम्प्रकारया&#xA;037c देहं संस्थापयिष्यामि निर्भयं मार्गमास्थितः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/010/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/010/</guid>
      <description>&lt;p&gt;001  भीम उवाच&#xA;001a श्रोत्रियस्येव ते राजन्मन्दकस्याविपश्चितः&#xA;001c अनुवाकहताबुद्धिर्नैषा तत्त्वार्थदर्शिनी&#xA;002a आलस्ये कृतचित्तस्य राजधर्मानसूयतः&#xA;002c विनाशे धार्तराष्ट्राणां किं फलं भरतर्षभ&#xA;003a क्षमानुकम्पा कारुण्यमानृशंस्यं न विद्यते&#xA;003c क्षात्रमाचरतो मार्गमपि बन्धोस्त्वदन्तरे&#xA;004a यदीमां भवतो बुद्धिं विद्याम वयमीदृशीम्&#xA;004c शस्त्रं नैव ग्रहीष्यामो न वधिष्याम कञ्चन&#xA;005a भैक्ष्यमेवाचरिष्याम शरीरस्या विमोक्षणात्&#xA;005c न चेदं दारुणं युद्धमभविष्यन्महीक्षिताम्&#xA;006a प्राणस्यान्नमिदं सर्वमिति वै कवयो विदुः&#xA;006c स्थावरं जङ्गमं चैव सर्वं प्राणस्य भोजनम्&#xA;007a आददानस्य चेद्राज्यं ये केचित्परिपन्थिनः&#xA;007c हन्तव्यास्त इति प्राज्ञाः क्षत्रधर्मविदो विदुः&#xA;008a ते सदोषा हतास्माभी राज्यस्य परिपन्थिनः&#xA;008c तान्हत्वा भुङ्क्ष्व धर्मेण युधिष्ठिर महीमिमाम्&#xA;009a यथा हि पुरुषः खात्वा कूपमप्राप्य चोदकम्&#xA;009c पङ्कदिग्धो निवर्तेत कर्मेदं नस्तथोपमम्&#xA;010a यथारुह्य महावृक्षमपहृत्य ततो मधु&#xA;010c अप्राश्य निधनं गच्छेत्कर्मेदं नस्तथोपमम्&#xA;011a यथा महान्तमध्वानमाशया पुरुषः पतन्&#xA;011c स निराशो निवर्तेत कर्मेदं नस्तथोपमम्&#xA;012a यथा शत्रून्घातयित्वा पुरुषः कुरुसत्तम&#xA;012c आत्मानं घातयेत्पश्चात्कर्मेदं नस्तथाविधम्&#xA;013a यथान्नं क्षुधितो लब्ध्वा न भुञ्जीत यदृच्छया&#xA;013c कामी च कामिनीं लब्ध्वा कर्मेदं नस्तथाविधम्&#xA;014a वयमेवात्र गर्ह्या हि ये वयं मन्दचेतसः&#xA;014c त्वां राजन्ननुगच्छामो ज्येष्ठोऽयमिति भारत&#xA;015a वयं हि बाहुबलिनः कृतविद्या मनस्विनः&#xA;015c क्लीबस्य वाक्ये तिष्ठामो यथैवाशक्तयस्तथा&#xA;016a अगतीन्कागतीनस्मान्नष्टार्थानर्थसिद्धये&#xA;016c कथं वै नानुपश्येयुर्जनाः पश्यन्ति यादृशम्&#xA;017a आपत्काले हि सन्न्यासः कर्तव्य इति शिष्यते&#xA;017c जरयाभिपरीतेन शत्रुभिर्व्यंसितेन च&#xA;018a तस्मादिह कृतप्रज्ञास्त्यागं न परिचक्षते&#xA;018c धर्मव्यतिक्रमं चेदं मन्यन्ते सूक्ष्मदर्शिनः&#xA;019a कथं तस्मात्समुत्पन्नस्तन्निष्ठस्तदुपाश्रयः&#xA;019c तदेव निन्दन्नासीत श्रद्धा वान्यत्र गृह्यते&#xA;020a श्रिया विहीनैरधनैर्नास्तिकैः सम्प्रवर्तितम्&#xA;020c वेदवादस्य विज्ञानं सत्याभासमिवानृतम्&#xA;021a शक्यं तु मौण्ड्यमास्थाय बिभ्रतात्मानमात्मना&#xA;021c धर्मच्छद्म समास्थाय आसितुं न तु जीवितुम्&#xA;022a शक्यं पुनररण्येषु सुखमेकेन जीवितुम्&#xA;022c अबिभ्रता पुत्रपौत्रान्देवर्षीनतिथीन्पितॄन्&#xA;023a नेमे मृगाः स्वर्गजितो न वराहा न पक्षिणः&#xA;023c अथैतेन प्रकारेण पुण्यमाहुर्न ताञ्जनाः&#xA;024a यदि सन्न्यासतः सिद्धिं राजन्कश्चिदवाप्नुयात्&#xA;024c पर्वताश्च द्रुमाश्चैव क्षिप्रं सिद्धिमवाप्नुयुः&#xA;025a एते हि नित्यसन्न्यासा दृश्यन्ते निरुपद्रवाः&#xA;025c अपरिग्रहवन्तश्च सततं चात्मचारिणः&#xA;026a अथ चेदात्मभाग्येषु नान्येषां सिद्धिमश्नुते&#xA;026c तस्मात्कर्मैव कर्तव्यं नास्ति सिद्धिरकर्मणः&#xA;027a औदकाः सृष्टयश्चैव जन्तवः सिद्धिमाप्नुयुः&#xA;027c येषामात्मैव भर्तव्यो नान्यः कश्चन विद्यते&#xA;028a अवेक्षस्व यथा स्वैः स्वैः कर्मभिर्व्यापृतं जगत्&#xA;028c तस्मात्कर्मैव कर्तव्यं नास्ति सिद्धिरकर्मणः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/011/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/011/</guid>
      <description>&lt;p&gt;001  अर्जुन उवाच&#xA;001a अत्रैवोदाहरन्तीममितिहासं पुरातनम्&#xA;001c तापसैः सह संवादं शक्रस्य भरतर्षभ&#xA;002a केचिद्गृहान्परित्यज्य वनमभ्यगमन्द्विजाः&#xA;002c अजातश्मश्रवो मन्दाः कुले जाताः प्रवव्रजुः&#xA;003a धर्मोऽयमिति मन्वाना ब्रह्मचर्ये व्यवस्थिताः&#xA;003c त्यक्त्वा गृहान्पितॄंश्चैव तानिन्द्रोऽन्वकृपायत&#xA;004a तानाबभाषे भगवान्पक्षी भूत्वा हिरण्मयः&#xA;004c सुदुष्करं मनुष्यैश्च यत्कृतं विघसाशिभिः&#xA;005a पुण्यं च बत कर्मैषां प्रशस्तं चैव जीवितम्&#xA;005c संसिद्धास्ते गतिं मुख्यां प्राप्ता धर्मपरायणाः&#xA;006  ऋषय ऊचुः&#xA;006a अहो बतायं शकुनिर्विघसाशान्प्रशंसति&#xA;006c अस्मान्नूनमयं शास्ति वयं च विघसाशिनः&#xA;007  शकुनिरुवाच&#xA;007a नाहं युष्मान्प्रशंसामि पङ्कदिग्धान्रजस्वलान्&#xA;007c उच्छिष्टभोजिनो मन्दानन्ये वै विघसाशिनः&#xA;008  ऋषय ऊचुः&#xA;008a इदं श्रेयः परमिति वयमेवाभ्युपास्महे&#xA;008c शकुने ब्रूहि यच्छ्रेयो भृशं वै श्रद्दधाम ते&#xA;009  शकुनिरुवाच&#xA;009a यदि मां नाभिशङ्कध्वं विभज्यात्मानमात्मना&#xA;009c ततोऽहं वः प्रवक्ष्यामि याथातथ्यं हितं वचः&#xA;010  ऋषय ऊचुः&#xA;010a शृणुमस्ते वचस्तात पन्थानो विदितास्तव&#xA;010c नियोगे चैव धर्मात्मन्स्थातुमिच्छाम शाधि नः&#xA;011  शकुनिरुवाच&#xA;011a चतुष्पदां गौः प्रवरा लोहानां काञ्चनं वरम्&#xA;011c शब्दानां प्रवरो मन्त्रो ब्राह्मणो द्विपदां वरः&#xA;012a मन्त्रोऽयं जातकर्मादि ब्राह्मणस्य विधीयते&#xA;012c जीवतो यो यथाकालं श्मशाननिधनादिति&#xA;013a कर्माणि वैदिकान्यस्य स्वर्ग्यः पन्थास्त्वनुत्तमः&#xA;013c अथ सर्वाणि कर्माणि मन्त्रसिद्धानि चक्षते&#xA;014a आम्नायदृढवादीनि तथा सिद्धिरिहेष्यते&#xA;014c मासार्धमासा ऋतव आदित्यशशितारकम्&#xA;015a ईहन्ते सर्वभूतानि तदृतं कर्मसङ्गिनाम्&#xA;015c सिद्धिक्षेत्रमिदं पुण्यमयमेवाश्रमो महान्&#xA;016a अथ ये कर्म निन्दन्तो मनुष्याः कापथं गताः&#xA;016c मूढानामर्थहीनानां तेषामेनस्तु विद्यते&#xA;017a देववंशान्पितृवंशान्ब्रह्मवंशांश्च शाश्वतान्&#xA;017c सन्त्यज्य मूढा वर्तन्ते ततो यान्त्यश्रुतीपथम्&#xA;018a एतद्वोऽस्तु तपो युक्तं ददानीत्यृषिचोदितम्&#xA;018c तस्मात्तदध्यवसतस्तपस्वि तप उच्यते&#xA;019a देववंशान्पितृवंशान्ब्रह्मवंशांश्च शाश्वतान्&#xA;019c संविभज्य गुरोश्चर्यां तद्वै दुष्करमुच्यते&#xA;020a देवा वै दुष्करं कृत्वा विभूतिं परमां गताः&#xA;020c तस्माद्गार्हस्थ्यमुद्वोढुं दुष्करं प्रब्रवीमि वः&#xA;021a तपः श्रेष्ठं प्रजानां हि मूलमेतन्न संशयः&#xA;021c कुटुम्बविधिनानेन यस्मिन्सर्वं प्रतिष्ठितम्&#xA;022a एतद्विदुस्तपो विप्रा द्वन्द्वातीता विमत्सराः&#xA;022c तस्माद्वनं मध्यमं च लोकेषु तप उच्यते&#xA;023a दुराधर्षं पदं चैव गच्छन्ति विघसाशिनः&#xA;023c सायम्प्रातर्विभज्यान्नं स्वकुटुम्बे यथाविधि&#xA;024a दत्त्वातिथिभ्यो देवेभ्यः पितृभ्यः स्वजनस्य च&#xA;024c अवशिष्टानि येऽश्नन्ति तानाहुर्विघसाशिनः&#xA;025a तस्मात्स्वधर्ममास्थाय सुव्रताः सत्यवादिनः&#xA;025c लोकस्य गुरवो भूत्वा ते भवन्त्यनुपस्कृताः&#xA;026a त्रिदिवं प्राप्य शक्रस्य स्वर्गलोके विमत्सराः&#xA;026c वसन्ति शाश्वतीर्वर्षा जना दुष्करकारिणः&#xA;027a ततस्ते तद्वचः श्रुत्वा तस्य धर्मार्थसंहितम्&#xA;027c उत्सृज्य नास्तिकगतिं गार्हस्थ्यं धर्ममाश्रिताः&#xA;028a तस्मात्त्वमपि दुर्धर्ष धैर्यमालम्ब्य शाश्वतम्&#xA;028c प्रशाधि पृथिवीं कृत्स्नां हतामित्रां नरोत्तम&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/012/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/012/</guid>
      <description>&lt;p&gt;001  वैशम्पायन उवाच&#xA;001a अर्जुनस्य वचः श्रुत्वा नकुलो वाक्यमब्रवीत्&#xA;001c राजानमभिसम्प्रेक्ष्य सर्वधर्मभृतां वरम्&#xA;002a अनुरुध्य महाप्राज्ञो भ्रातुश्चित्तमरिन्दमः&#xA;002c व्यूढोरस्को महाबाहुस्ताम्रास्यो मितभाषिता&#xA;003a विशाखयूपे देवानां सर्वेषामग्नयश्चिताः&#xA;003c तस्माद्विद्धि महाराज देवान्कर्मपथि स्थितान्&#xA;004a अनास्तिकानास्तिकानां प्राणदाः पितरश्च ये&#xA;004c तेऽपि कर्मैव कुर्वन्ति विधिं पश्यस्व पार्थिव&#xA;004e वेदवादापविद्धांस्तु तान्विद्धि भृशनास्तिकान्&#xA;005a न हि वेदोक्तमुत्सृज्य विप्रः सर्वेषु कर्मसु&#xA;005c देवयानेन नाकस्य पृष्ठमाप्नोति भारत&#xA;006a अत्याश्रमानयं सर्वानित्याहुर्वेदनिश्चयाः&#xA;006c ब्राह्मणाः श्रुतिसम्पन्नास्तान्निबोध जनाधिप&#xA;007a वित्तानि धर्मलब्धानि क्रतुमुख्येष्ववासृजन्&#xA;007c कृतात्मसु महाराज स वै त्यागी स्मृतो नरः&#xA;008a अनवेक्ष्य सुखादानं तथैवोर्ध्वं प्रतिष्ठितः&#xA;008c आत्मत्यागी महाराज स त्यागी तामसः प्रभो&#xA;009a अनिकेतः परिपतन्वृक्षमूलाश्रयो मुनिः&#xA;009c अपाचकः सदा योगी स त्यागी पार्थ भिक्षुकः&#xA;010a क्रोधहर्षावनादृत्य पैशुन्यं च विशाम्पते&#xA;010c विप्रो वेदानधीते यः स त्यागी गुरुपूजकः&#xA;011a आश्रमांस्तुलया सर्वान्धृतानाहुर्मनीषिणः&#xA;011c एकतस्ते त्रयो राजन्गृहस्थाश्रम एकतः&#xA;012a समीक्षते तु योऽर्थं वै कामं स्वर्गं च भारत&#xA;012c अयं पन्था महर्षीणामियं लोकविदां गतिः&#xA;013a इति यः कुरुते भावं स त्यागी भरतर्षभ&#xA;013c न यः परित्यज्य गृहान्वनमेति विमूढवत्&#xA;014a यदा कामान्समीक्षेत धर्मवैतंसिकोऽनृजुः&#xA;014c अथैनं मृत्युपाशेन कण्ठे बध्नाति मृत्युराट्&#xA;015a अभिमानकृतं कर्म नैतत्फलवदुच्यते&#xA;015c त्यागयुक्तं महाराज सर्वमेव महाफलम्&#xA;016a शमो दमस्तपो दानं सत्यं शौचमथार्जवम्&#xA;016c यज्ञो धृतिश्च धर्मश्च नित्यमार्षो विधिः स्मृतः&#xA;017a पितृदेवातिथिकृते समारम्भोऽत्र शस्यते&#xA;017c अत्रैव हि महाराज त्रिवर्गः केवलं फलम्&#xA;018a एतस्मिन्वर्तमानस्य विधौ विप्रनिषेविते&#xA;018c त्यागिनः प्रसृतस्येह नोच्छित्तिर्विद्यते क्वचित्&#xA;019a असृजद्धि प्रजा राजन्प्रजापतिरकल्मषः&#xA;019c मां यक्ष्यन्तीति शान्तात्मा यज्ञैर्विविधदक्षिणैः&#xA;020a वीरुधश्चैव वृक्षांश्च यज्ञार्थं च तथौषधीः&#xA;020c पशूंश्चैव तथा मेध्यान्यज्ञार्थानि हवींषि च&#xA;021a गृहस्थाश्रमिणस्तच्च यज्ञकर्म विरोधकम्&#xA;021c तस्माद्गार्हस्थ्यमेवेह दुष्करं दुर्लभं तथा&#xA;022a तत्सम्प्राप्य गृहस्था ये पशुधान्यसमन्विताः&#xA;022c न यजन्ते महाराज शाश्वतं तेषु किल्बिषम्&#xA;023a स्वाध्याययज्ञा ऋषयो ज्ञानयज्ञास्तथापरे&#xA;023c अथापरे महायज्ञान्मनसैव वितन्वते&#xA;024a एवं दानसमाधानं मार्गमातिष्ठतो नृप&#xA;024c द्विजातेर्ब्रह्मभूतस्य स्पृहयन्ति दिवौकसः&#xA;025a स रत्नानि विचित्राणि सम्भृतानि ततस्ततः&#xA;025c मखेष्वनभिसन्त्यज्य नास्तिक्यमभिजल्पसि&#xA;025e कुटुम्बमास्थिते त्यागं न पश्यामि नराधिप&#xA;026a राजसूयाश्वमेधेषु सर्वमेधेषु वा पुनः&#xA;026c य चान्ये क्रतवस्तात ब्राह्मणैरभिपूजिताः&#xA;026e तैर्यजस्व महाराज शक्रो देवपतिर्यथा&#xA;027a राज्ञः प्रमाददोषेण दस्युभिः परिमुष्यताम्&#xA;027c अशरण्यः प्रजानां यः स राजा कलिरुच्यते&#xA;028a अश्वान्गाश्चैव दासीश्च करेणूश्च स्वलङ्कृताः&#xA;028c ग्रामाञ्जनपदांश्चैव क्षेत्राणि च गृहाणि च&#xA;029a अप्रदाय द्विजातिभ्यो मात्सर्याविष्टचेतसः&#xA;029c वयं ते राजकलयो भविष्यामो विशाम्पते&#xA;030a अदातारोऽशरण्याश्च राजकिल्बिषभागिनः&#xA;030c दुःखानामेव भोक्तारो न सुखानां कदाचन&#xA;031a अनिष्ट्वा च महायज्ञैरकृत्वा च पितृस्वधाम्&#xA;031c तीर्थेष्वनभिसन्त्यज्य प्रव्रजिष्यसि चेदथ&#xA;032a छिन्नाभ्रमिव गन्तासि विलयं मारुतेरितम्&#xA;032c लोकयोरुभयोर्भ्रष्टो ह्यन्तराले व्यवस्थितः&#xA;033a अन्तर्बहिश्च यत्किञ्चिन्मनोव्यासङ्गकारकम्&#xA;033c परित्यज्य भवेत्त्यागी न यो हित्वा प्रतिष्ठते&#xA;034a एतस्मिन्वर्तमानस्य विधौ विप्रनिषेविते&#xA;034c ब्राह्मणस्य महाराज नोच्छित्तिर्विद्यते क्वचित्&#xA;035a निहत्य शत्रूंस्तरसा समृद्धान्शक्रो यथा दैत्यबलानि सङ्ख्ये&#xA;035c कः पार्थ शोचेन्निरतः स्वधर्मे पूर्वैः स्मृते पार्थिव शिष्टजुष्टे&#xA;036a क्षात्रेण धर्मेण पराक्रमेण जित्वा महीं मन्त्रविद्भ्यः प्रदाय&#xA;036c नाकस्य पृष्ठेऽसि नरेन्द्र गन्ता न शोचितव्यं भवताद्य पार्थ&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/013/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/013/</guid>
      <description>&lt;p&gt;001  सहदेव उवाच&#xA;001a न बाह्यं द्रव्यमुत्सृज्य सिद्धिर्भवति भारत&#xA;001c शारीरं द्रव्यमुत्सृज्य सिद्धिर्भवति वा न वा&#xA;002a बाह्यद्रव्यविमुक्तस्य शारीरेषु च गृध्यतः&#xA;002c यो धर्मो यत्सुखं वा स्याद्द्विषतां तत्तथास्तु नः&#xA;003a शारीरं द्रव्यमुत्सृज्य पृथिवीमनुशासतः&#xA;003c यो धर्मो यत्सुखं वा स्यात्सुहृदां तत्तथास्तु नः&#xA;004a द्व्यक्षरस्तु भवेन्मृत्युस्त्र्यक्षरं ब्रह्म शाश्वतम्&#xA;004c ममेति च भवेन्मृत्युर्न ममेति च शाश्वतम्&#xA;005a ब्रह्ममृत्यू च तौ राजन्नात्मन्येव समाश्रितौ&#xA;005c अदृश्यमानौ भूतानि योधयेतामसंशयम्&#xA;006a अविनाशोऽस्य सत्त्वस्य नियतो यदि भारत&#xA;006c भित्त्वा शरीरं भूतानां न हिंसा प्रतिपत्स्यते&#xA;007a अथापि च सहोत्पत्तिः सत्त्वस्य प्रलयस्तथा&#xA;007c नष्टे शरीरे नष्टं स्याद्वृथा च स्यात्क्रियापथः&#xA;008a तस्मादेकान्तमुत्सृज्य पूर्वैः पूर्वतरैश्च यः&#xA;008c पन्था निषेवितः सद्भिः स निषेव्यो विजानता&#xA;009a लब्ध्वापि पृथिवीं कृत्स्नां सहस्थावरजङ्गमाम्&#xA;009c न भुङ्क्ते यो नृपः सम्यङ्निष्फलं तस्य जीवितम्&#xA;010a अथ वा वसतो राजन्वने वन्येन जीवतः&#xA;010c द्रव्येषु यस्य ममता मृत्योरास्ये स वर्तते&#xA;011a बाह्याभ्यन्तरभूतानां स्वभावं पश्य भारत&#xA;011c ये तु पश्यन्ति तद्भावं मुच्यन्ते महतो भयात्&#xA;012a भवान्पिता भवान्माता भवान्भ्राता भवान्गुरुः&#xA;012c दुःखप्रलापानार्तस्य तस्मान्मे क्षन्तुमर्हसि&#xA;013a तथ्यं वा यदि वातथ्यं यन्मयैतत्प्रभाषितम्&#xA;013c तद्विद्धि पृथिवीपाल भक्त्या भरतसत्तम&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/014/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/014/</guid>
      <description>&lt;p&gt;001  वैशम्पायन उवाच&#xA;001a अव्याहरति कौन्तेये धर्मराजे युधिष्ठिरे&#xA;001c भ्रातॄणां ब्रुवतां तांस्तान्विविधान्वेदनिश्चयान्&#xA;002a महाभिजनसम्पन्ना श्रीमत्यायतलोचना&#xA;002c अभ्यभाषत राजेन्द्रं द्रौपदी योषितां वरा&#xA;003a आसीनमृषभं राज्ञां भ्रातृभिः परिवारितम्&#xA;003c सिंहशार्दूलसदृशैर्वारणैरिव यूथपम्&#xA;004a अभिमानवती नित्यं विशेषेण युधिष्ठिरे&#xA;004c लालिता सततं राज्ञा धर्मज्ञा धर्मदर्शिनी&#xA;005a आमन्त्र्य विपुलश्रोणी साम्ना परमवल्गुना&#xA;005c भर्तारमभिसम्प्रेक्ष्य ततो वचनमब्रवीत्&#xA;006a इमे ते भ्रातरः पार्थ शुष्यन्त स्तोकका इव&#xA;006c वावाश्यमानास्तिष्ठन्ति न चैनानभिनन्दसे&#xA;007a नन्दयैतान्महाराज मत्तानिव महाद्विपान्&#xA;007c उपपन्नेन वाक्येन सततं दुःखभागिनः&#xA;008a कथं द्वैतवने राजन्पूर्वमुक्त्वा तथा वचः&#xA;008c भ्रातॄनेतान्स्म सहिताञ्शीतवातातपार्दितान्&#xA;009a वयं दुर्योधनं हत्वा मृधे भोक्ष्याम मेदिनीम्&#xA;009c सम्पूर्णां सर्वकामानामाहवे विजयैषिणः&#xA;010a विरथांश्च रथान्कृत्वा निहत्य च महागजान्&#xA;010c संस्तीर्य च रथैर्भूमिं ससादिभिररिन्दमाः&#xA;011a यजतां विविधैर्यज्ञैः समृद्धैराप्तदक्षिणैः&#xA;011c वनवासकृतं दुःखं भविष्यति सुखाय नः&#xA;012a इत्येतानेवमुक्त्वा त्वं स्वयं धर्मभृतां वर&#xA;012c कथमद्य पुनर्वीर विनिहंसि मनांस्युत&#xA;013a न क्लीबो वसुधां भुङ्क्ते न क्लीबो धनमश्नुते&#xA;013c न क्लीबस्य गृहे पुत्रा मत्स्याः पङ्क इवासते&#xA;014a नादण्डः क्षत्रियो भाति नादण्डो भूतिमश्नुते&#xA;014c नादण्डस्य प्रजा राज्ञः सुखमेधन्ति भारत&#xA;015a मित्रता सर्वभूतेषु दानमध्ययनं तपः&#xA;015c ब्राह्मणस्यैष धर्मः स्यान्न राज्ञो राजसत्तम&#xA;016a असतां प्रतिषेधश्च सतां च परिपालनम्&#xA;016c एष राज्ञां परो धर्मः समरे चापलायनम्&#xA;017a यस्मिन्क्षमा च क्रोधश्च दानादाने भयाभये&#xA;017c निग्रहानुग्रहौ चोभौ स वै धर्मविदुच्यते&#xA;018a न श्रुतेन न दानेन न सान्त्वेन न चेज्यया&#xA;018c त्वयेयं पृथिवी लब्धा नोत्कोचेन तथाप्युत&#xA;019a यत्तद्बलममित्राणां तथा वीरसमुद्यतम्&#xA;019c हस्त्यश्वरथसम्पन्नं त्रिभिरङ्गैर्महत्तरम्&#xA;020a रक्षितं द्रोणकर्णाभ्यामश्वत्थाम्ना कृपेण च&#xA;020c तत्त्वया निहतं वीर तस्माद्भुङ्क्ष्व वसुन्धराम्&#xA;021a जम्बूद्वीपो महाराज नानाजनपदायुतः&#xA;021c त्वया पुरुषशार्दूल दण्डेन मृदितः प्रभो&#xA;022a जम्बूद्वीपेन सदृशः क्रौञ्चद्वीपो नराधिप&#xA;022c अपरेण महामेरोर्दण्डेन मृदितस्त्वया&#xA;023a क्रौञ्चद्वीपेन सदृशः शाकद्वीपो नराधिप&#xA;023c पूर्वेण तु महामेरोर्दण्डेन मृदितस्त्वया&#xA;024a उत्तरेण महामेरोः शाकद्वीपेन सम्मितः&#xA;024c भद्राश्वः पुरुषव्याघ्र दण्डेन मृदितस्त्वया&#xA;025a द्वीपाश्च सान्तरद्वीपा नानाजनपदालयाः&#xA;025c विगाह्य सागरं वीर दण्डेन मृदितास्त्वया&#xA;026a एतान्यप्रतिमानि त्वं कृत्वा कर्माणि भारत&#xA;026c न प्रीयसे महाराज पूज्यमानो द्विजातिभिः&#xA;027a स त्वं भ्रातॄनिमान्दृष्ट्वा प्रतिनन्दस्व भारत&#xA;027c ऋषभानिव सम्मत्तान्गजेन्द्रानूर्जितानिव&#xA;028a अमरप्रतिमाः सर्वे शत्रुसाहाः परन्तपाः&#xA;028c एकोऽपि हि सुखायैषां क्षमः स्यादिति मे मतिः&#xA;029a किं पुनः पुरुषव्याघ्राः पतयो मे नरर्षभाः&#xA;029c समस्तानीन्द्रियाणीव शरीरस्य विचेष्टने&#xA;030a अनृतं माब्रवीच्छ्वश्रूः सर्वज्ञा सर्वदर्शिनी&#xA;030c युधिष्ठिरस्त्वां पाञ्चालि सुखे धास्यत्यनुत्तमे&#xA;031a हत्वा राजसहस्राणि बहून्याशुपराक्रमः&#xA;031c तद्व्यर्थं सम्प्रपश्यामि मोहात्तव जनाधिप&#xA;032a येषामुन्मत्तको ज्येष्ठः सर्वे तस्योपचारिणः&#xA;032c तवोन्मादेन राजेन्द्र सोन्मादाः सर्वपाण्डवाः&#xA;033a यदि हि स्युरनुन्मत्ता भ्रातरस्ते जनाधिप&#xA;033c बद्ध्वा त्वां नास्तिकैः सार्धं प्रशासेयुर्वसुन्धराम्&#xA;034a कुरुते मूढमेवं हि यः श्रेयो नाधिगच्छति&#xA;034c धूपैरञ्जनयोगैश्च नस्यकर्मभिरेव च&#xA;034e भेषजैः स चिकित्स्यः स्याद्य उन्मार्गेण गच्छति&#xA;035a साहं सर्वाधमा लोके स्त्रीणां भरतसत्तम&#xA;035c तथा विनिकृतामित्रैर्याहमिच्छामि जीवितुम्&#xA;036a एतेषां यतमानानामुत्पद्यन्ते तु सम्पदः&#xA;036c त्वं तु सर्वां महीं लब्ध्वा कुरुषे स्वयमापदम्&#xA;037a यथास्तां सम्मतौ राज्ञां पृथिव्यां राजसत्तमौ&#xA;037c मान्धाता चाम्बरीषश्च तथा राजन्विराजसे&#xA;038a प्रशाधि पृथिवीं देवीं प्रजा धर्मेण पालयन्&#xA;038c सपर्वतवनद्वीपां मा राजन्विमना भव&#xA;039a यजस्व विविधैर्यज्ञैर्जुह्वन्नग्नीन्प्रयच्छ च&#xA;039c पुराणि भोगान्वासांसि द्विजातिभ्यो नृपोत्तम&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/015/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/015/</guid>
      <description>&lt;p&gt;001  वैशम्पायन उवाच&#xA;001a याज्ञसेन्या वचः श्रुत्वा पुनरेवार्जुनोऽब्रवीत्&#xA;001c अनुमान्य महाबाहुं ज्येष्ठं भ्रातरमीश्वरम्&#xA;002a दण्डः शास्ति प्रजाः सर्वा दण्ड एवाभिरक्षति&#xA;002c दण्डः सुप्तेषु जागर्ति दण्डं धर्मं विदुर्बुधाः&#xA;003a धर्मं संरक्षते दण्डस्तथैवार्थं नराधिप&#xA;003c कामं संरक्षते दण्डस्त्रिवर्गो दण्ड उच्यते&#xA;004a दण्डेन रक्ष्यते धान्यं धनं दण्डेन रक्ष्यते&#xA;004c एतद्विद्वन्नुपादत्स्व स्वभावं पश्य लौकिकम्&#xA;005a राजदण्डभयादेके पापाः पापं न कुर्वते&#xA;005c यमदण्डभयादेके परलोकभयादपि&#xA;006a परस्परभयादेके पापाः पापं न कुर्वते&#xA;006c एवं सांसिद्धिके लोके सर्वं दण्डे प्रतिष्ठितम्&#xA;007a दण्डस्यैव भयादेके न खादन्ति परस्परम्&#xA;007c अन्धे तमसि मज्जेयुर्यदि दण्डो न पालयेत्&#xA;008a यस्माददान्तान्दमयत्यशिष्टान्दण्डयत्यपि&#xA;008c दमनाद्दण्डनाच्चैव तस्माद्दण्डं विदुर्बुधाः&#xA;009a वाचि दण्डो ब्राह्मणानां क्षत्रियाणां भुजार्पणम्&#xA;009c दानदण्डः स्मृतो वैश्यो निर्दण्डः शूद्र उच्यते&#xA;010a असम्मोहाय मर्त्यानामर्थसंरक्षणाय च&#xA;010c मर्यादा स्थापिता लोके दण्डसञ्ज्ञा विशाम्पते&#xA;011a यत्र श्यामो लोहिताक्षो दण्डश्चरति सूनृतः&#xA;011c प्रजास्तत्र न मुह्यन्ति नेता चेत्साधु पश्यति&#xA;012a ब्रह्मचारी गृहस्थश्च वानप्रस्थोऽथ भिक्षुकः&#xA;012c दण्डस्यैव भयादेते मनुष्या वर्त्मनि स्थिताः&#xA;013a नाभीतो यजते राजन्नाभीतो दातुमिच्छति&#xA;013c नाभीतः पुरुषः कश्चित्समये स्थातुमिच्छति&#xA;014a नाच्छित्त्वा परमर्माणि नाकृत्वा कर्म दारुणम्&#xA;014c नाहत्वा मत्स्यघातीव प्राप्नोति महतीं श्रियम्&#xA;015a नाघ्नतः कीर्तिरस्तीह न वित्तं न पुनः प्रजाः&#xA;015c इन्द्रो वृत्रवधेनैव महेन्द्रः समपद्यत&#xA;016a य एव देवा हन्तारस्ताल्ँलोकोऽर्चयते भृशम्&#xA;016c हन्ता रुद्रस्तथा स्कन्दः शक्रोऽग्निर्वरुणो यमः&#xA;017a हन्ता कालस्तथा वायुर्मृत्युर्वैश्रवणो रविः&#xA;017c वसवो मरुतः साध्या विश्वेदेवाश्च भारत&#xA;018a एतान्देवान्नमस्यन्ति प्रतापप्रणता जनाः&#xA;018c न ब्रह्माणं न धातारं न पूषाणं कथञ्चन&#xA;019a मध्यस्थान्सर्वभूतेषु दान्ताञ्शमपरायणान्&#xA;019c यजन्ते मानवाः केचित्प्रशान्ताः सर्वकर्मसु&#xA;020a न हि पश्यामि जीवन्तं लोके कञ्चिदहिंसया&#xA;020c सत्त्वैः सत्त्वानि जीवन्ति दुर्बलैर्बलवत्तराः&#xA;021a नकुलो मूषकानत्ति बिडालो नकुलं तथा&#xA;021c बिडालमत्ति श्वा राजञ्श्वानं व्यालमृगस्तथा&#xA;022a तानत्ति पुरुषः सर्वान्पश्य धर्मो यथागतः&#xA;022c प्राणस्यान्नमिदं सर्वं जङ्गमं स्थावरं च यत्&#xA;023a विधानं देवविहितं तत्र विद्वान्न मुह्यति&#xA;023c यथा सृष्टोऽसि राजेन्द्र तथा भवितुमर्हसि&#xA;024a विनीतक्रोधहर्षा हि मन्दा वनमुपाश्रिताः&#xA;024c विना वधं न कुर्वन्ति तापसाः प्राणयापनम्&#xA;025a उदके बहवः प्राणाः पृथिव्यां च फलेषु च&#xA;025c न च कश्चिन्न तान्हन्ति किमन्यत्प्राणयापनात्&#xA;026a सूक्ष्मयोनीनि भूतानि तर्कगम्यानि कानिचित्&#xA;026c पक्ष्मणोऽपि निपातेन येषां स्यात्स्कन्धपर्ययः&#xA;027a ग्रामान्निष्क्रम्य मुनयो विगतक्रोधमत्सराः&#xA;027c वने कुटुम्बधर्माणो दृश्यन्ते परिमोहिताः&#xA;028a भूमिं भित्त्वौषधीश्छित्त्वा वृक्षादीनण्डजान्पशून्&#xA;028c मनुष्यास्तन्वते यज्ञांस्ते स्वर्गं प्राप्नुवन्ति च&#xA;029a दण्डनीत्यां प्रणीतायां सर्वे सिध्यन्त्युपक्रमाः&#xA;029c कौन्तेय सर्वभूतानां तत्र मे नास्ति संशयः&#xA;030a दण्डश्चेन्न भवेल्लोके व्यनशिष्यन्निमाः प्रजाः&#xA;030c शूले मत्स्यानिवापक्ष्यन्दुर्बलान्बलवत्तराः&#xA;031a सत्यं चेदं ब्रह्मणा पूर्वमुक्तं दण्डः प्रजा रक्षति साधु नीतः&#xA;031c पश्याग्नयश्च प्रतिशाम्यन्त्यभीताः सन्तर्जिता दण्डभयाज्ज्वलन्ति&#xA;032a अन्धं तम इवेदं स्यान्न प्रज्ञायेत किञ्चन&#xA;032c दण्डश्चेन्न भवेल्लोके विभजन्साध्वसाधुनी&#xA;033a येऽपि सम्भिन्नमर्यादा नास्तिका वेदनिन्दकाः&#xA;033c तेऽपि भोगाय कल्पन्ते दण्डेनोपनिपीडिताः&#xA;034a सर्वो दण्डजितो लोको दुर्लभो हि शुचिर्नरः&#xA;034c दण्डस्य हि भयाद्भीतो भोगायेह प्रकल्पते&#xA;035a चातुर्वर्ण्याप्रमोहाय सुनीतनयनाय च&#xA;035c दण्डो विधात्रा विहितो धर्मार्थावभिरक्षितुम्&#xA;036a यदि दण्डान्न बिभ्येयुर्वयांसि श्वापदानि च&#xA;036c अद्युः पशून्मनुष्यांश्च यज्ञार्थानि हवींषि च&#xA;037a न ब्रह्मचार्यधीयीत कल्याणी गौर्न दुह्यते&#xA;037c न कन्योद्वहनं गच्छेद्यदि दण्डो न पालयेत्&#xA;038a विश्वलोपः प्रवर्तेत भिद्येरन्सर्वसेतवः&#xA;038c ममत्वं न प्रजानीयुर्यदि दण्डो न पालयेत्&#xA;039a न संवत्सरसत्राणि तिष्ठेयुरकुतोभयाः&#xA;039c विधिवद्दक्षिणावन्ति यदि दण्डो न पालयेत्&#xA;040a चरेयुर्नाश्रमे धर्मं यथोक्तं विधिमाश्रिताः&#xA;040c न विद्यां प्राप्नुयात्कश्चिद्यदि दण्डो न पालयेत्&#xA;041a न चोष्ट्रा न बलीवर्दा नाश्वाश्वतरगर्दभाः&#xA;041c युक्ता वहेयुर्यानानि यदि दण्डो न पालयेत्&#xA;042a न प्रेष्या वचनं कुर्युर्न बालो जातु कर्हिचित्&#xA;042c तिष्ठेत्पितृमते धर्मे यदि दण्डो न पालयेत्&#xA;043a दण्डे स्थिताः प्रजाः सर्वा भयं दण्डं विदुर्बुधाः&#xA;043c दण्डे स्वर्गो मनुष्याणां लोकोऽयं च प्रतिष्ठितः&#xA;044a न तत्र कूटं पापं वा वञ्चना वापि दृश्यते&#xA;044c यत्र दण्डः सुविहितश्चरत्यरिविनाशनः&#xA;045a हविः श्वा प्रपिबेद्धृष्टो दण्डश्चेन्नोद्यतो भवेत्&#xA;045c हरेत्काकः पुरोडाशं यदि दण्डो न पालयेत्&#xA;046a यदिदं धर्मतो राज्यं विहितं यद्यधर्मतः&#xA;046c कार्यस्तत्र न शोको वै भुङ्क्ष्व भोगान्यजस्व च&#xA;047a सुखेन धर्मं श्रीमन्तश्चरन्ति शुचिवाससः&#xA;047c संवसन्तः प्रियैर्दारैर्भुञ्जानाश्चान्नमुत्तमम्&#xA;048a अर्थे सर्वे समारम्भाः समायत्ता न संशयः&#xA;048c स च दण्डे समायत्तः पश्य दण्डस्य गौरवम्&#xA;049a लोकयात्रार्थमेवेह धर्मप्रवचनं कृतम्&#xA;049c अहिंसा साधुहिंसेति श्रेयान्धर्मपरिग्रहः&#xA;050a नात्यन्तगुणवान्कश्चिन्न चाप्यत्यन्तनिर्गुणः&#xA;050c उभयं सर्वकार्येषु दृश्यते साध्वसाधु च&#xA;051a पशूनां वृषणं छित्त्वा ततो भिन्दन्ति नस्तकान्&#xA;051c कृषन्ति बहवो भारान्बध्नन्ति दमयन्ति च&#xA;052a एवं पर्याकुले लोके विपथे जर्जरीकृते&#xA;052c तैस्तैर्न्यायैर्महाराज पुराणं धर्ममाचर&#xA;053a यज देहि प्रजा रक्ष धर्मं समनुपालय&#xA;053c अमित्राञ्जहि कौन्तेय मित्राणि परिपालय&#xA;054a मा च ते निघ्नतः शत्रून्मन्युर्भवतु भारत&#xA;054c न तत्र किल्बिषं किञ्चित्कर्तुर्भवति भारत&#xA;055a आततायी हि यो हन्यादाततायिनमागतम्&#xA;055c न तेन भ्रूणहा स स्यान्मन्युस्तं मन्युमृच्छति&#xA;056a अवध्यः सर्वभूतानामन्तरात्मा न संशयः&#xA;056c अवध्ये चात्मनि कथं वध्यो भवति केनचित्&#xA;057a यथा हि पुरुषः शालां पुनः सम्प्रविशेन्नवाम्&#xA;057c एवं जीवः शरीराणि तानि तानि प्रपद्यते&#xA;058a देहान्पुराणानुत्सृज्य नवान्सम्प्रतिपद्यते&#xA;058c एवं मृत्युमुखं प्राहुर्ये जनास्तत्त्वदर्शिनः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/016/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/016/</guid>
      <description>&lt;p&gt;001  वैशम्पायन उवाच&#xA;001a अर्जुनस्य वचः श्रुत्वा भीमसेनोऽत्यमर्षणः&#xA;001c धैर्यमास्थाय तेजस्वी ज्येष्ठं भ्रातरमब्रवीत्&#xA;002a राजन्विदितधर्मोऽसि न तेऽस्त्यविदितं भुवि&#xA;002c उपशिक्षाम ते वृत्तं सदैव न च शक्नुमः&#xA;003a न वक्ष्यामि न वक्ष्यामीत्येवं मे मनसि स्थितम्&#xA;003c अतिदुःखात्तु वक्ष्यामि तन्निबोध जनाधिप&#xA;004a भवतस्तु प्रमोहेन सर्वं संशयितं कृतम्&#xA;004c विक्लवत्वं च नः प्राप्तमबलत्वं तथैव च&#xA;005a कथं हि राजा लोकस्य सर्वशास्त्रविशारदः&#xA;005c मोहमापद्यते दैन्याद्यथा कुपुरुषस्तथा&#xA;006a आगतिश्च गतिश्चैव लोकस्य विदिता तव&#xA;006c आयत्यां च तदात्वे च न तेऽस्त्यविदितं प्रभो&#xA;007a एवं गते महाराज राज्यं प्रति जनाधिप&#xA;007c हेतुमत्र प्रवक्ष्यामि तदिहैकमनाः शृणु&#xA;008a द्विविधो जायते व्याधिः शारीरो मानसस्तथा&#xA;008c परस्परं तयोर्जन्म निर्द्वन्द्वं नोपलभ्यते&#xA;009a शारीराज्जायते व्याधिर्मानसो नात्र संशयः&#xA;009c मानसाज्जायते व्याधिः शारीर इति निश्चयः&#xA;010a शारीरमानसे दुःखे योऽतीते अनुशोचति&#xA;010c दुःखेन लभते दुःखं द्वावनर्थौ प्रपद्यते&#xA;011a शीतोष्णे चैव वायुश्च त्रयः शारीरजा गुणाः&#xA;011c तेषां गुणानां साम्यं च तदाहुः स्वस्थलक्षणम्&#xA;012a तेषामन्यतमोत्सेके विधानमुपदिष्यते&#xA;012c उष्णेन बाध्यते शीतं शीतेनोष्णं प्रबाध्यते&#xA;013a सत्त्वं रजस्तमश्चैव मानसाः स्युस्त्रयो गुणाः&#xA;013c हर्षेण बाध्यते शोको हर्षः शोकेन बाध्यते&#xA;014a कश्चित्सुखे वर्तमानो दुःखस्य स्मर्तुमिच्छति&#xA;014c कश्चिद्दुःखे वर्तमानः सुखस्य स्मर्तुमिच्छति&#xA;015a स त्वं न दुःखी दुःखस्य न सुखी च सुखस्य च&#xA;015c न दुःखी सुखजातस्य न सुखी दुःखजस्य वा&#xA;016a स्मर्तुमर्हसि कौरव्य दिष्टं तु बलवत्तरम्&#xA;016c अथ वा ते स्वभावोऽयं येन पार्थिव कृष्यसे&#xA;017a दृष्ट्वा सभागतां कृष्णामेकवस्त्रां रजस्वलाम्&#xA;017c मिषतां पाण्डुपुत्राणां न तस्य स्मर्तुमर्हसि&#xA;018a प्रव्राजनं च नगरादजिनैश्च निवासनम्&#xA;018c महारण्यनिवासश्च न तस्य स्मर्तुमर्हसि&#xA;019a जटासुरात्परिक्लेशं चित्रसेनेन चाहवम्&#xA;019c सैन्धवाच्च परिक्लेशं कथं विस्मृतवानसि&#xA;019e पुनरज्ञातचर्यायां कीचकेन पदा वधम्&#xA;020a यच्च ते द्रोणभीष्माभ्यां युद्धमासीदरिन्दम&#xA;020c मनसैकेन ते युद्धमिदं घोरमुपस्थितम्&#xA;021a यत्र नास्ति शरैः कार्यं न मित्रैर्न च बन्धुभिः&#xA;021c आत्मनैकेन योद्धव्यं तत्ते युद्धमुपस्थितम्&#xA;022a तस्मिन्ननिर्जिते युद्धे प्राणान्यदि ह मोक्ष्यसे&#xA;022c अन्यं देहं समास्थाय पुनस्तेनैव योत्स्यसे&#xA;023a तस्मादद्यैव गन्तव्यं युद्धस्य भरतर्षभ&#xA;023c एतज्जित्वा महाराज कृतकृत्यो भविष्यसि&#xA;024a एतां बुद्धिं विनिश्चित्य भूतानामागतिं गतिम्&#xA;024c पितृपैतामहे वृत्ते शाधि राज्यं यथोचितम्&#xA;025a दिष्ट्या दुर्योधनः पापो निहतः सानुगो युधि&#xA;025c द्रौपद्याः केशपक्षस्य दिष्ट्या त्वं पदवीं गतः&#xA;026a यजस्व वाजिमेधेन विधिवद्दक्षिणावता&#xA;026c वयं ते किङ्कराः पार्थ वासुदेवश्च वीर्यवान्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/017/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/017/</guid>
      <description>&lt;p&gt;001  युधिष्ठिर उवाच&#xA;001a असन्तोषः प्रमादश्च मदो रागोऽप्रशान्तता&#xA;001c बलं मोहोऽभिमानश्च उद्वेगश्चापि सर्वशः&#xA;002a एभिः पाप्मभिराविष्टो राज्यं त्वमभिकाङ्क्षसि&#xA;002c निरामिषो विनिर्मुक्तः प्रशान्तः सुसुखी भव&#xA;003a य इमामखिलां भूमिं शिष्यादेको महीपतिः&#xA;003c तस्याप्युदरमेवैकं किमिदं त्वं प्रशंससि&#xA;004a नाह्ना पूरयितुं शक्या न मासेन नरर्षभ&#xA;004c अपूर्यां पूरयन्निच्छामायुषापि न शक्नुयात्&#xA;005a यथेद्धः प्रज्वलत्यग्निरसमिद्धः प्रशाम्यति&#xA;005c अल्पाहारतया त्वग्निं शमयौदर्यमुत्थितम्&#xA;005e जयोदरं पृथिव्या ते श्रेयो निर्जितया जितम्&#xA;006a मानुषान्कामभोगांस्त्वमैश्वर्यं च प्रशंससि&#xA;006c अभोगिनोऽबलाश्चैव यान्ति स्थानमनुत्तमम्&#xA;007a योगक्षेमौ च राष्ट्रस्य धर्माधर्मौ त्वयि स्थितौ&#xA;007c मुच्यस्व महतो भारात्त्यागमेवाभिसंश्रय&#xA;008a एकोदरकृते व्याघ्रः करोति विघसं बहु&#xA;008c तमन्येऽप्युपजीवन्ति मन्दवेगञ्चरा मृगाः&#xA;009a विषयान्प्रतिसंहृत्य सन्न्यासं कुरुते यतिः&#xA;009c न च तुष्यन्ति राजानः पश्य बुद्ध्यन्तरं यथा&#xA;010a पत्राहारैरश्मकुट्टैर्दन्तोलूखलिकैस्तथा&#xA;010c अब्भक्षैर्वायुभक्षैश्च तैरयं नरको जितः&#xA;011a यश्चेमां वसुधां कृत्स्नां प्रशासेदखिलां नृपः&#xA;011c तुल्याश्मकाञ्चनो यश्च स कृतार्थो न पार्थिवः&#xA;012a सङ्कल्पेषु निरारम्भो निराशो निर्ममो भव&#xA;012c विशोकं स्थानमातिष्ठ इह चामुत्र चाव्ययम्&#xA;013a निरामिषा न शोचन्ति शोचसि त्वं किमामिषम्&#xA;013c परित्यज्यामिषं सर्वं मृषावादात्प्रमोक्ष्यसे&#xA;014a पन्थानौ पितृयानश्च देवयानश्च विश्रुतौ&#xA;014c ईजानाः पितृयानेन देवयानेन मोक्षिणः&#xA;015a तपसा ब्रह्मचर्येण स्वाध्यायेन च पाविताः&#xA;015c विमुच्य देहान्वै भान्ति मृत्योरविषयं गताः&#xA;016a आमिषं बन्धनं लोके कर्मेहोक्तं तथामिषम्&#xA;016c ताभ्यां विमुक्तः पाशाभ्यां पदमाप्नोति तत्परम्&#xA;017a अपि गाथामिमां गीतां जनकेन वदन्त्युत&#xA;017c निर्द्वन्द्वेन विमुक्तेन मोक्षं समनुपश्यता&#xA;018a अनन्तं बत मे वित्तं यस्य मे नास्ति किञ्चन&#xA;018c मिथिलायां प्रदीप्तायां न मे दह्यति किञ्चन&#xA;019a प्रज्ञाप्रासादमारुह्य नशोच्याञ्शोचतो जनान्&#xA;019c जगतीस्थानिवाद्रिस्थो मन्दबुद्धीनवेक्षते&#xA;020a दृश्यं पश्यति यः पश्यन्स चक्षुष्मान्स बुद्धिमान्&#xA;020c अज्ञातानां च विज्ञानात्सम्बोधाद्बुद्धिरुच्यते&#xA;021a यस्तु वाचं विजानाति बहुमानमियात्स वै&#xA;021c ब्रह्मभावप्रसूतानां वैद्यानां भावितात्मनाम्&#xA;022a यदा भूतपृथग्भावमेकस्थमनुपश्यति&#xA;022c तत एव च विस्तारं ब्रह्म सम्पद्यते तदा&#xA;023a ते जनास्तां गतिं यान्ति नाविद्वांसोऽल्पचेतसः&#xA;023c नाबुद्धयो नातपसः सर्वं बुद्धौ प्रतिष्ठितम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/018/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/018/</guid>
      <description>&lt;p&gt;001  वैशम्पायन उवाच&#xA;001a तूष्णीम्भूतं तु राजानं पुनरेवार्जुनोऽब्रवीत्&#xA;001c सन्तप्तः शोकदुःखाभ्यां राज्ञो वाक्शल्यपीडितः&#xA;002a कथयन्ति पुरावृत्तमितिहासमिमं जनाः&#xA;002c विदेहराज्ञः संवादं भार्यया सह भारत&#xA;003a उत्सृज्य राज्यं भैक्षार्थं कृतबुद्धिं जनेश्वरम्&#xA;003c विदेहराजं महिषी दुःखिता प्रत्यभाषत&#xA;004a धनान्यपत्यं मित्राणि रत्नानि विविधानि च&#xA;004c पन्थानं पावनं हित्वा जनको मौण्ड्यमास्थितः&#xA;005a तं ददर्श प्रिया भार्या भैक्ष्यवृत्तिमकिञ्चनम्&#xA;005c धानामुष्टिमुपासीनं निरीहं गतमत्सरम्&#xA;006a तमुवाच समागम्य भर्तारमकुतोभयम्&#xA;006c क्रुद्धा मनस्विनी भार्या विविक्ते हेतुमद्वचः&#xA;007a कथमुत्सृज्य राज्यं स्वं धनधान्यसमाचितम्&#xA;007c कापालीं वृत्तिमास्थाय धानामुष्टिर्वनेऽचरः&#xA;008a प्रतिज्ञा तेऽन्यथा राजन्विचेष्टा चान्यथा तव&#xA;008c यद्राज्यं महदुत्सृज्य स्वल्पे तुष्यसि पार्थिव&#xA;009a नैतेनातिथयो राजन्देवर्षिपितरस्तथा&#xA;009c शक्यमद्य त्वया भर्तुं मोघस्तेऽयं परिश्रमः&#xA;010a देवतातिथिभिश्चैव पितृभिश्चैव पार्थिव&#xA;010c सर्वैरेतैः परित्यक्तः परिव्रजसि निष्क्रियः&#xA;011a यस्त्वं त्रैविद्यवृद्धानां ब्राह्मणानां सहस्रशः&#xA;011c भर्ता भूत्वा च लोकस्य सोऽद्यान्यैर्भृतिमिच्छसि&#xA;012a श्रियं हित्वा प्रदीप्तां त्वं श्ववत्सम्प्रति वीक्ष्यसे&#xA;012c अपुत्रा जननी तेऽद्य कौसल्या चापतिस्त्वया&#xA;013a अशीतिर्धर्मकामास्त्वां क्षत्रियाः पर्युपासते&#xA;013c त्वदाशामभिकाङ्क्षन्त्यः कृपणाः फलहेतुकाः&#xA;014a ताश्च त्वं विफलाः कुर्वन्काल्ँलोकान्नु गमिष्यसि&#xA;014c राजन्संशयिते मोक्षे परतन्त्रेषु देहिषु&#xA;015a नैव तेऽस्ति परो लोको नापरः पापकर्मणः&#xA;015c धर्म्यान्दारान्परित्यज्य यस्त्वमिच्छसि जीवितुम्&#xA;016a स्रजो गन्धानलङ्कारान्वासांसि विविधानि च&#xA;016c किमर्थमभिसन्त्यज्य परिव्रजसि निष्क्रियः&#xA;017a निपानं सर्वभूतानां भूत्वा त्वं पावनं महत्&#xA;017c आढ्यो वनस्पतिर्भूत्वा सोऽद्यान्यान्पर्युपाससे&#xA;018a खादन्ति हस्तिनं न्यासे क्रव्यादा बहवोऽप्युत&#xA;018c बहवः कृमयश्चैव किं पुनस्त्वामनर्थकम्&#xA;019a य इमां कुण्डिकां भिन्द्यात्त्रिविष्टब्धं च ते हरेत्&#xA;019c वासश्चापहरेत्तस्मिन्कथं ते मानसं भवेत्&#xA;020a यस्त्वयं सर्वमुत्सृज्य धानामुष्टिपरिग्रहः&#xA;020c यदानेन समं सर्वं किमिदं मम दीयते&#xA;020e धानामुष्टिरिहार्थश्चेत्प्रतिज्ञा ते विनश्यति&#xA;021a का वाहं तव को मे त्वं कोऽद्य ते मय्यनुग्रहः&#xA;021c प्रशाधि पृथिवीं राजन्यत्र तेऽनुग्रहो भवेत्&#xA;021e प्रासादं शयनं यानं वासांस्याभरणानि च&#xA;022a श्रिया निराशैरधनैस्त्यक्तमित्रैरकिञ्चनैः&#xA;022c सौखिकैः सम्भृतानर्थान्यः सन्त्यजसि किं नु तत्&#xA;023a योऽत्यन्तं प्रतिगृह्णीयाद्यश्च दद्यात्सदैव हि&#xA;023c तयोस्त्वमन्तरं विद्धि श्रेयांस्ताभ्यां क उच्यते&#xA;024a सदैव याचमानेषु सत्सु दम्भविवर्जिषु&#xA;024c एतेषु दक्षिणा दत्ता दावाग्नाविव दुर्हुतम्&#xA;025a जातवेदा यथा राजन्नादग्ध्वैवोपशाम्यति&#xA;025c सदैव याचमानो वै तथा शाम्यति न द्विजः&#xA;026a सतां च वेदा अन्नं च लोकेऽस्मिन्प्रकृतिर्ध्रुवा&#xA;026c न चेद्दाता भवेद्दाता कुतः स्युर्मोक्षकाङ्क्षिणः&#xA;027a अन्नाद्गृहस्था लोकेऽस्मिन्भिक्षवस्तत एव च&#xA;027c अन्नात्प्राणः प्रभवति अन्नदः प्राणदो भवेत्&#xA;028a गृहस्थेभ्योऽभिनिर्वृत्ता गृहस्थानेव संश्रिताः&#xA;028c प्रभवं च प्रतिष्ठां च दान्ता निन्दन्त आसते&#xA;029a त्यागान्न भिक्षुकं विद्यान्न मौण्ड्यान्न च याचनात्&#xA;029c ऋजुस्तु योऽर्थं त्यजति तं सुखं विद्धि भिक्षुकम्&#xA;030a असक्तः सक्तवद्गच्छन्निःसङ्गो मुक्तबन्धनः&#xA;030c समः शत्रौ च मित्रे च स वै मुक्तो महीपते&#xA;031a परिव्रजन्ति दानार्थं मुण्डाः काषायवाससः&#xA;031c सिता बहुविधैः पाशैः सञ्चिन्वन्तो वृथामिषम्&#xA;032a त्रयीं च नाम वार्तां च त्यक्त्वा पुत्रांस्त्यजन्ति ये&#xA;032c त्रिविष्टब्धं च वासश्च प्रतिगृह्णन्त्यबुद्धयः&#xA;033a अनिष्कषाये काषायमीहार्थमिति विद्धि तत्&#xA;033c धर्मध्वजानां मुण्डानां वृत्त्यर्थमिति मे मतिः&#xA;034a काषायैरजिनैश्चीरैर्नग्नान्मुण्डाञ्जटाधरान्&#xA;034c बिभ्रत्साधून्महाराज जय लोकाञ्जितेन्द्रियः&#xA;035a अग्न्याधेयानि गुर्वर्थान्क्रतून्सपशुदक्षिणान्&#xA;035c ददात्यहरहः पूर्वं को नु धर्मतरस्ततः&#xA;036a तत्त्वज्ञो जनको राजा लोकेऽस्मिन्निति गीयते&#xA;036c सोऽप्यासीन्मोहसम्पन्नो मा मोहवशमन्वगाः&#xA;037a एवं धर्ममनुक्रान्तं सदा दानपरैर्नरैः&#xA;037c आनृशंस्यगुणोपेतैः कामक्रोधविवर्जिताः&#xA;038a पालयन्तः प्रजाश्चैव दानमुत्तममास्थिताः&#xA;038c इष्टाल्ँलोकानवाप्स्यामो ब्रह्मण्याः सत्यवादिनः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/019/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/019/</guid>
      <description>&lt;p&gt;001  युधिष्ठिर उवाच&#xA;001a वेदाहं तात शास्त्राणि अपराणि पराणि च&#xA;001c उभयं वेदवचनं कुरु कर्म त्यजेति च&#xA;002a आकुलानि च शास्त्राणि हेतुभिश्चित्रितानि च&#xA;002c निश्चयश्चैव यन्मात्रो वेदाहं तं यथाविधि&#xA;003a त्वं तु केवलमस्त्रज्ञो वीरव्रतमनुष्ठितः&#xA;003c शास्त्रार्थं तत्त्वतो गन्तुं न समर्थः कथञ्चन&#xA;004a शास्त्रार्थसूक्ष्मदर्शी यो धर्मनिश्चयकोविदः&#xA;004c तेनाप्येवं न वाच्योऽहं यदि धर्मं प्रपश्यसि&#xA;005a भ्रातृसौहृदमास्थाय यदुक्तं वचनं त्वया&#xA;005c न्याय्यं युक्तं च कौन्तेय प्रीतोऽहं तेन तेऽर्जुन&#xA;006a युद्धधर्मेषु सर्वेषु क्रियाणां नैपुणेषु च&#xA;006c न त्वया सदृशः कश्चित्त्रिषु लोकेषु विद्यते&#xA;007a धर्मसूक्ष्मं तु यद्वाक्यं तत्र दुष्प्रतरं त्वया&#xA;007c धनञ्जय न मे बुद्धिमभिशङ्कितुमर्हसि&#xA;008a युद्धशास्त्रविदेव त्वं न वृद्धाः सेवितास्त्वया&#xA;008c समासविस्तरविदां न तेषां वेत्सि निश्चयम्&#xA;009a तपस्त्यागो विधिरिति निश्चयस्तात धीमताम्&#xA;009c परं परं ज्याय एषां सैषा नैःश्रेयसी गतिः&#xA;010a न त्वेतन्मन्यसे पार्थ न ज्यायोऽस्ति धनादिति&#xA;010c अत्र ते वर्तयिष्यामि यथा नैतत्प्रधानतः&#xA;011a तपःस्वाध्यायशीला हि दृश्यन्ते धार्मिका जनाः&#xA;011c ऋषयस्तपसा युक्ता येषां लोकाः सनातनाः&#xA;012a अजातश्मश्रवो धीरास्तथान्ये वनवासिनः&#xA;012c अनन्ता अधना एव स्वाध्यायेन दिवं गताः&#xA;013a उत्तरेण तु पन्थानमार्या विषयनिग्रहात्&#xA;013c अबुद्धिजं तमस्त्यक्त्वा लोकांस्त्यागवतां गताः&#xA;014a दक्षिणेन तु पन्थानं यं भास्वन्तं प्रपश्यसि&#xA;014c एते क्रियावतां लोका ये श्मशानानि भेजिरे&#xA;015a अनिर्देश्या गतिः सा तु यां प्रपश्यन्ति मोक्षिणः&#xA;015c तस्मात्त्यागः प्रधानेष्टः स तु दुःखः प्रवेदितुम्&#xA;016a अनुसृत्य तु शास्त्राणि कवयः समवस्थिताः&#xA;016c अपीह स्यादपीह स्यात्सारासारदिदृक्षया&#xA;017a वेदवादानतिक्रम्य शास्त्राण्यारण्यकानि च&#xA;017c विपाट्य कदलीस्कन्धं सारं ददृशिरे न ते&#xA;018a अथैकान्तव्युदासेन शरीरे पञ्चभौतिके&#xA;018c इच्छाद्वेषसमायुक्तमात्मानं प्राहुरिङ्गितैः&#xA;019a अग्राह्यश्चक्षुषा सोऽपि अनिर्देश्यं च तद्गिरा&#xA;019c कर्महेतुपुरस्कारं भूतेषु परिवर्तते&#xA;020a कल्याणगोचरं कृत्वा मनस्तृष्णां निगृह्य च&#xA;020c कर्मसन्ततिमुत्सृज्य स्यान्निरालम्बनः सुखी&#xA;021a अस्मिन्नेवं सूक्ष्मगम्ये मार्गे सद्भिर्निषेविते&#xA;021c कथमर्थमनर्थाढ्यमर्जुन त्वं प्रशंससि&#xA;022a पूर्वशास्त्रविदो ह्येवं जनाः पश्यन्ति भारत&#xA;022c क्रियासु निरता नित्यं दाने यज्ञे च कर्मणि&#xA;023a भवन्ति सुदुरावर्ता हेतुमन्तोऽपि पण्डिताः&#xA;023c दृढपूर्वश्रुता मूढा नैतदस्तीति वादिनः&#xA;024a अमृतस्यावमन्तारो वक्तारो जनसंसदि&#xA;024c चरन्ति वसुधां कृत्स्नां वावदूका बहुश्रुताः&#xA;025a यान्वयं नाभिजानीमः कस्ताञ्ज्ञातुमिहार्हति&#xA;025c एवं प्राज्ञान्सतश्चापि महतः शास्त्रवित्तमान्&#xA;026a तपसा महदाप्नोति बुद्ध्या वै विन्दते महत्&#xA;026c त्यागेन सुखमाप्नोति सदा कौन्तेय धर्मवित्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/020/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/020/</guid>
      <description>&lt;p&gt;001  वैशम्पायन उवाच&#xA;001a तस्मिन्वाक्यान्तरे वक्ता देवस्थानो महातपाः&#xA;001c अभिनीततरं वाक्यमित्युवाच युधिष्ठिरम्&#xA;002a यद्वचः फल्गुनेनोक्तं न ज्यायोऽस्ति धनादिति&#xA;002c अत्र ते वर्तयिष्यामि तदेकाग्रमनाः शृणु&#xA;003a अजातशत्रो धर्मेण कृत्स्ना ते वसुधा जिता&#xA;003c तां जित्वा न वृथा राजंस्त्वं परित्यक्तुमर्हसि&#xA;004a चतुष्पदी हि निःश्रेणी कर्मण्येषा प्रतिष्ठिता&#xA;004c तां क्रमेण महाबाहो यथावज्जय पार्थिव&#xA;005a तस्मात्पार्थ महायज्ञैर्यजस्व बहुदक्षिणैः&#xA;005c स्वाध्याययज्ञा ऋषयो ज्ञानयज्ञास्तथापरे&#xA;006a कर्मनिष्ठांस्तु बुध्येथास्तपोनिष्ठांश्च भारत&#xA;006c वैखानसानां राजेन्द्र वचनं श्रूयते यथा&#xA;007a ईहते धनहेतोर्यस्तस्यानीहा गरीयसी&#xA;007c भूयान्दोषः प्रवर्धेत यस्तं धनमपाश्रयेत्&#xA;008a कृच्छ्राच्च द्रव्यसंहारं कुर्वन्ति धनकारणात्&#xA;008c धनेन तृषितोऽबुद्ध्या भ्रूणहत्यां न बुध्यते&#xA;009a अनर्हते यद्ददाति न ददाति यदर्हते&#xA;009c अनर्हार्हापरिज्ञानाद्दानधर्मोऽपि दुष्करः&#xA;010a यज्ञाय सृष्टानि धनानि धात्रा यष्टादिष्टः पुरुषो रक्षिता च&#xA;010c तस्मात्सर्वं यज्ञ एवोपयोज्यं धनं ततोऽनन्तर एव कामः&#xA;011a यज्ञैरिन्द्रो विविधैरन्नवद्भिर्देवान्सर्वानभ्ययान्महौजाः&#xA;011c तेनेन्द्रत्वं प्राप्य विभ्राजतेऽसौ तस्माद्यज्ञे सर्वमेवोपयोज्यम्&#xA;012a महादेवः सर्वमेधे महात्मा हुत्वात्मानं देवदेवो विभूतः&#xA;012c विश्वाल्ँलोकान्व्याप्य विष्टभ्य कीर्त्या विरोचते द्युतिमान्कृत्तिवासाः&#xA;013a आविक्षितः पार्थिवो वै मरुत्तः स्वृद्ध्या मर्त्यो योऽजयद्देवराजम्&#xA;013c यज्ञे यस्य श्रीः स्वयं सन्निविष्टा यस्मिन्भाण्डं काञ्चनं सर्वमासीत्&#xA;014a हरिश्चन्द्रः पार्थिवेन्द्रः श्रुतस्ते यज्ञैरिष्ट्वा पुण्यकृद्वीतशोकः&#xA;014c ऋद्ध्या शक्रं योऽजयन्मानुषः संस्तस्माद्यज्ञे सर्वमेवोपयोज्यम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/021/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/021/</guid>
      <description>&lt;p&gt;001  देवस्थान उवाच&#xA;001a अत्रैवोदाहरन्तीममितिहासं पुरातनम्&#xA;001c इन्द्रेण समये पृष्टो यदुवाच बृहस्पतिः&#xA;002a सन्तोषो वै स्वर्गतमः सन्तोषः परमं सुखम्&#xA;002c तुष्टेर्न किञ्चित्परतः सुसम्यक्परितिष्ठति&#xA;003a यदा संहरते कामान्कूर्मोऽङ्गानीव सर्वशः&#xA;003c तदात्मज्योतिरात्मैव स्वात्मनैव प्रसीदति&#xA;004a न बिभेति यदा चायं यदा चास्मान्न बिभ्यति&#xA;004c कामद्वेषौ च जयति तदात्मानं प्रपश्यति&#xA;005a यदासौ सर्वभूतानां न क्रुध्यति न दुष्यति&#xA;005c कर्मणा मनसा वाचा ब्रह्म सम्पद्यते तदा&#xA;006a एवं कौन्तेय भूतानि तं तं धर्मं तथा तथा&#xA;006c तदा तदा प्रपश्यन्ति तस्माद्बुध्यस्व भारत&#xA;007a अन्ये शमं प्रशंसन्ति व्यायाममपरे तथा&#xA;007c नैकं न चापरं केचिदुभयं च तथापरे&#xA;008a यज्ञमेके प्रशंसन्ति सन्न्यासमपरे जनाः&#xA;008c दानमेके प्रशंसन्ति केचिदेव प्रतिग्रहम्&#xA;008e केचित्सर्वं परित्यज्य तूष्णीं ध्यायन्त आसते&#xA;009a राज्यमेके प्रशंसन्ति सर्वेषां परिपालनम्&#xA;009c हत्वा भित्त्वा च छित्त्वा च केचिदेकान्तशीलिनः&#xA;010a एतत्सर्वं समालोक्य बुधानामेष निश्चयः&#xA;010c अद्रोहेणैव भूतानां यो धर्मः स सतां मतः&#xA;011a अद्रोहः सत्यवचनं संविभागो धृतिः क्षमा&#xA;011c प्रजनः स्वेषु दारेषु मार्दवं ह्रीरचापलम्&#xA;012a धनं धर्मप्रधानेष्टं मनुः स्वायम्भुवोऽब्रवीत्&#xA;012c तस्मादेवं प्रयत्नेन कौन्तेय परिपालय&#xA;013a यो हि राज्ये स्थितः शश्वद्वशी तुल्यप्रियाप्रियः&#xA;013c क्षत्रियो यज्ञशिष्टाशी राजशास्त्रार्थतत्त्ववित्&#xA;014a असाधुनिग्रहरतः साधूनां प्रग्रहे रतः&#xA;014c धर्मे वर्त्मनि संस्थाप्य प्रजा वर्तेत धर्मवित्&#xA;015a पुत्रसङ्क्रामितश्रीस्तु वने वन्येन वर्तयन्&#xA;015c विधिना श्रामणेनैव कुर्यात्कालमतन्द्रितः&#xA;016a य एवं वर्तते राजा राजधर्मविनिश्चितः&#xA;016c तस्यायं च परश्चैव लोकः स्यात्सफलो नृप&#xA;016e निर्वाणं तु सुदुष्पारं बहुविघ्नं च मे मतम्&#xA;017a एवं धर्ममनुक्रान्ताः सत्यदानतपःपराः&#xA;017c आनृशंस्यगुणैर्युक्ताः कामक्रोधविवर्जिताः&#xA;018a प्रजानां पालने युक्ता दममुत्तममास्थिताः&#xA;018c गोब्राह्मणार्थं युद्धेन सम्प्राप्ता गतिमुत्तमाम्&#xA;019a एवं रुद्राः सवसवस्तथादित्याः परन्तप&#xA;019c साध्या राजर्षिसङ्घाश्च धर्ममेतं समाश्रिताः&#xA;019e अप्रमत्तास्ततः स्वर्गं प्राप्ताः पुण्यैः स्वकर्मभिः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/022/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/022/</guid>
      <description>&lt;p&gt;001  वैशम्पायन उवाच&#xA;001a तस्मिन्वाक्यान्तरे वाक्यं पुनरेवार्जुनोऽब्रवीत्&#xA;001c विषण्णमनसं ज्येष्ठमिदं भ्रातरमीश्वरम्&#xA;002a क्षत्रधर्मेण धर्मज्ञ प्राप्य राज्यमनुत्तमम्&#xA;002c जित्वा चारीन्नरश्रेष्ठ तप्यते किं भवान्भृशम्&#xA;003a क्षत्रियाणां महाराज सङ्ग्रामे निधनं स्मृतम्&#xA;003c विशिष्टं बहुभिर्यज्ञैः क्षत्रधर्ममनुस्मर&#xA;004a ब्राह्मणानां तपस्त्यागः प्रेत्यधर्मविधिः स्मृतः&#xA;004c क्षत्रियाणां च विहितं सङ्ग्रामे निधनं विभो&#xA;005a क्षत्रधर्मो महारौद्रः शस्त्रनित्य इति स्मृतः&#xA;005c वधश्च भरतश्रेष्ठ काले शस्त्रेण संयुगे&#xA;006a ब्राह्मणस्यापि चेद्राजन्क्षत्रधर्मेण तिष्ठतः&#xA;006c प्रशस्तं जीवितं लोके क्षत्रं हि ब्रह्मसंस्थितम्&#xA;007a न त्यागो न पुनर्याच्ञा न तपो मनुजेश्वर&#xA;007c क्षत्रियस्य विधीयन्ते न परस्वोपजीवनम्&#xA;008a स भवान्सर्वधर्मज्ञः सर्वात्मा भरतर्षभ&#xA;008c राजा मनीषी निपुणो लोके दृष्टपरावरः&#xA;009a त्यक्त्वा सन्तापजं शोकं दंशितो भव कर्मणि&#xA;009c क्षत्रियस्य विशेषेण हृदयं वज्रसंहतम्&#xA;010a जित्वारीन्क्षत्रधर्मेण प्राप्य राज्यमकण्टकम्&#xA;010c विजितात्मा मनुष्येन्द्र यज्ञदानपरो भव&#xA;011a इन्द्रो वै ब्रह्मणः पुत्रः कर्मणा क्षत्रियोऽभवत्&#xA;011c ज्ञातीनां पापवृत्तीनां जघान नवतीर्नव&#xA;012a तच्चास्य कर्म पूज्यं हि प्रशस्यं च विशाम्पते&#xA;012c तेन चेन्द्रत्वमापेदे देवानामिति नः श्रुतम्&#xA;013a स त्वं यज्ञैर्महाराज यजस्व बहुदक्षिणैः&#xA;013c यथैवेन्द्रो मनुष्येन्द्र चिराय विगतज्वरः&#xA;014a मा त्वमेवङ्गते किञ्चित्क्षत्रियर्षभ शोचिथाः&#xA;014c गतास्ते क्षत्रधर्मेण शस्त्रपूताः परां गतिम्&#xA;015a भवितव्यं तथा तच्च यद्वृत्तं भरतर्षभ&#xA;015c दिष्टं हि राजशार्दूल न शक्यमतिवर्तितुम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/023/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/023/</guid>
      <description>&lt;p&gt;001  वैशम्पायन उवाच&#xA;001a एवमुक्तस्तु कौन्तेयो गुडाकेशेन भारत&#xA;001c नोवाच किञ्चित्कौरव्यस्ततो द्वैपायनोऽब्रवीत्&#xA;002a बीभत्सोर्वचनं सम्यक्सत्यमेतद्युधिष्ठिर&#xA;002c शास्त्रदृष्टः परो धर्मः स्मृतो गार्हस्थ्य आश्रमः&#xA;003a स्वधर्मं चर धर्मज्ञ यथाशास्त्रं यथाविधि&#xA;003c न हि गार्हस्थ्यमुत्सृज्य तवारण्यं विधीयते&#xA;004a गृहस्थं हि सदा देवाः पितर ऋषयस्तथा&#xA;004c भृत्याश्चैवोपजीवन्ति तान्भजस्व महीपते&#xA;005a वयांसि पशवश्चैव भूतानि च महीपते&#xA;005c गृहस्थैरेव धार्यन्ते तस्माज्ज्येष्ठाश्रमो गृही&#xA;006a सोऽयं चतुर्णामेतेषामाश्रमाणां दुराचरः&#xA;006c तं चराविमनाः पार्थ दुश्चरं दुर्बलेन्द्रियैः&#xA;007a वेदज्ञानं च ते कृत्स्नं तपश्च चरितं महत्&#xA;007c पितृपैतामहे राज्ये धुरमुद्वोढुमर्हसि&#xA;008a तपो यज्ञस्तथा विद्या भैक्षमिन्द्रियनिग्रहः&#xA;008c ध्यानमेकान्तशीलत्वं तुष्टिर्दानं च शक्तितः&#xA;009a ब्राह्मणानां महाराज चेष्टाः संसिद्धिकारिकाः&#xA;009c क्षत्रियाणां च वक्ष्यामि तवापि विदितं पुनः&#xA;010a यज्ञो विद्या समुत्थानमसन्तोषः श्रियं प्रति&#xA;010c दण्डधारणमत्युग्रं प्रजानां परिपालनम्&#xA;011a वेदज्ञानं तथा कृत्स्नं तपः सुचरितं तथा&#xA;011c द्रविणोपार्जनं भूरि पात्रेषु प्रतिपादनम्&#xA;012a एतानि राज्ञां कर्माणि सुकृतानि विशाम्पते&#xA;012c इमं लोकममुं लोकं साधयन्तीति नः श्रुतम्&#xA;013a तेषां ज्यायस्तु कौन्तेय दण्डधारणमुच्यते&#xA;013c बलं हि क्षत्रिये नित्यं बले दण्डः समाहितः&#xA;014a एताश्चेष्टाः क्षत्रियाणां राजन्संसिद्धिकारिकाः&#xA;014c अपि गाथामिमां चापि बृहस्पतिरभाषत&#xA;015a भूमिरेतौ निगिरति सर्पो बिलशयानिव&#xA;015c राजानं चाविरोद्धारं ब्राह्मणं चाप्रवासिनम्&#xA;016a सुद्युम्नश्चापि राजर्षिः श्रूयते दण्डधारणात्&#xA;016c प्राप्तवान्परमां सिद्धिं दक्षः प्राचेतसो यथा&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/024/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/024/</guid>
      <description>&lt;p&gt;001  युधिष्ठिर उवाच&#xA;001a भगवन्कर्मणा केन सुद्युम्नो वसुधाधिपः&#xA;001c संसिद्धिं परमां प्राप्तः श्रोतुमिच्छामि तं नृपम्&#xA;002  व्यास उवाच&#xA;002a अत्राप्युदाहरन्तीममितिहासं पुरातनम्&#xA;002c शङ्खश्च लिखितश्चास्तां भ्रातरौ संयतव्रतौ&#xA;003a तयोरावसथावास्तां रमणीयौ पृथक्पृथक्&#xA;003c नित्यपुष्पफलैर्वृक्षैरुपेतौ बाहुदामनु&#xA;004a ततः कदाचिल्लिखितः शङ्खस्याश्रममागमत्&#xA;004c यदृच्छयापि शङ्खोऽथ निष्क्रान्तोऽभवदाश्रमात्&#xA;005a सोऽभिगम्याश्रमं भ्रातुः शङ्खस्य लिखितस्तदा&#xA;005c फलानि शातयामास सम्यक्परिणतान्युत&#xA;006a तान्युपादाय विस्रब्धो भक्षयामास स द्विजः&#xA;006c तस्मिंश्च भक्षयत्येव शङ्खोऽप्याश्रममागमत्&#xA;007a भक्षयन्तं तु तं दृष्ट्वा शङ्खो भ्रातरमब्रवीत्&#xA;007c कुतः फलान्यवाप्तानि हेतुना केन खादसि&#xA;008a सोऽब्रवीद्भ्रातरं ज्येष्ठमुपस्पृश्याभिवाद्य च&#xA;008c इत एव गृहीतानि मयेति प्रहसन्निव&#xA;009a तमब्रवीत्तदा शङ्खस्तीव्रकोपसमन्वितः&#xA;009c स्तेयं त्वया कृतमिदं फलान्याददता स्वयम्&#xA;009e गच्छ राजानमासाद्य स्वकर्म प्रथयस्व वै&#xA;010a अदत्तादानमेवेदं कृतं पार्थिवसत्तम&#xA;010c स्तेनं मां त्वं विदित्वा च स्वधर्ममनुपालय&#xA;010e शीघ्रं धारय चौरस्य मम दण्डं नराधिप&#xA;011a इत्युक्तस्तस्य वचनात्सुद्युम्नं वसुधाधिपम्&#xA;011c अभ्यगच्छन्महाबाहो लिखितः संशितव्रतः&#xA;012a सुद्युम्नस्त्वन्तपालेभ्यः श्रुत्वा लिखितमागतम्&#xA;012c अभ्यगच्छत्सहामात्यः पद्भ्यामेव नरेश्वरः&#xA;013a तमब्रवीत्समागत्य स राजा ब्रह्मवित्तमम्&#xA;013c किमागमनमाचक्ष्व भगवन्कृतमेव तत्&#xA;014a एवमुक्तः स विप्रर्षिः सुद्युम्नमिदमब्रवीत्&#xA;014c प्रतिश्रौषि करिष्येति श्रुत्वा तत्कर्तुमर्हसि&#xA;015a अनिसृष्टानि गुरुणा फलानि पुरुषर्षभ&#xA;015c भक्षितानि मया राजंस्तत्र मां शाधि माचिरम्&#xA;016  सुद्युम्न उवाच&#xA;016a प्रमाणं चेन्मतो राजा भवतो दण्डधारणे&#xA;016c अनुज्ञायामपि तथा हेतुः स्याद्ब्राह्मणर्षभ&#xA;017a स भवानभ्यनुज्ञातः शुचिकर्मा महाव्रतः&#xA;017c ब्रूहि कामानतोऽन्यांस्त्वं करिष्यामि हि ते वचः&#xA;018  व्यास उवाच&#xA;018a छन्द्यमानोऽपि ब्रह्मर्षिः पार्थिवेन महात्मना&#xA;018c नान्यं वै वरयामास तस्माद्दण्डादृते वरम्&#xA;019a ततः स पृथिवीपालो लिखितस्य महात्मनः&#xA;019c करौ प्रच्छेदयामास धृतदण्डो जगाम सः&#xA;020a स गत्वा भ्रातरं शङ्खमार्तरूपोऽब्रवीदिदम्&#xA;020c धृतदण्डस्य दुर्भुद्धेर्भगवन्क्षन्तुमर्हसि&#xA;021  शङ्ख उवाच&#xA;021a न कुप्ये तव धर्मज्ञ न च दूषयसे मम&#xA;021c धर्मस्तु ते व्यतिक्रान्तस्ततस्ते निष्कृतिः कृता&#xA;022a स गत्वा बाहुदां शीघ्रं तर्पयस्व यथाविधि&#xA;022c देवान्पितॄनृषींश्चैव मा चाधर्मे मनः कृथाः&#xA;023  व्यास उवाच&#xA;023a तस्य तद्वचनं श्रुत्वा शङ्खस्य लिखितस्तदा&#xA;023c अवगाह्यापगां पुण्यामुदकार्थं प्रचक्रमे&#xA;024a प्रादुरास्तां ततस्तस्य करौ जलजसन्निभौ&#xA;024c ततः स विस्मितो भ्रातुर्दर्शयामास तौ करौ&#xA;025a ततस्तमब्रवीच्छङ्खस्तपसेदं कृतं मया&#xA;025c मा च तेऽत्र विशङ्का भूद्दैवमेव विधीयते&#xA;026  लिखित उवाच&#xA;026a किं नु नाहं त्वया पूतः पूर्वमेव महाद्युते&#xA;026c यस्य ते तपसो वीर्यमीदृशं द्विजसत्तम&#xA;027  शङ्ख उवाच&#xA;027a एवमेतन्मया कार्यं नाहं दण्डधरस्तव&#xA;027c स च पूतो नरपतिस्त्वं चापि पितृभिः सह&#xA;028  व्यास उवाच&#xA;028a स राजा पाण्डवश्रेष्ठ श्रेष्ठो वै तेन कर्मणा&#xA;028c प्राप्तवान्परमां सिद्धिं दक्षः प्राचेतसो यथा&#xA;029a एष धर्मः क्षत्रियाणां प्रजानां परिपालनम्&#xA;029c उत्पथेऽस्मिन्महाराज मा च शोके मनः कृथाः&#xA;030a भ्रातुरस्य हितं वाक्यं शृणु धर्मज्ञसत्तम&#xA;030c दण्ड एव हि राजेन्द्र क्षत्रधर्मो न मुण्डनम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/025/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/025/</guid>
      <description>&lt;p&gt;001  वैशम्पायन उवाच&#xA;001a पुनरेव महर्षिस्तं कृष्णद्वैपायनोऽब्रवीत्&#xA;001c अजातशत्रुं कौन्तेयमिदं वचनमर्थवत्&#xA;002a अरण्ये वसतां तात भ्रातॄणां ते तपस्विनाम्&#xA;002c मनोरथा महाराज ये तत्रासन्युधिष्ठिर&#xA;003a तानिमे भरतश्रेष्ठ प्राप्नुवन्तु महारथाः&#xA;003c प्रशाधि पृथिवीं पार्थ ययातिरिव नाहुषः&#xA;004a अरण्ये दुःखवसतिरनुभूता तपस्विभिः&#xA;004c दुःखस्यान्ते नरव्याघ्राः सुखं त्वनुभवन्त्विमे&#xA;005a धर्ममर्थं च कामं च भ्रातृभिः सह भारत&#xA;005c अनुभूय ततः पश्चात्प्रस्थातासि विशाम्पते&#xA;006a अतिथीनां च पितॄणां देवतानां च भारत&#xA;006c आनृण्यं गच्छ कौन्तेय ततः स्वर्गं गमिष्यसि&#xA;007a सर्वमेधाश्वमेधाभ्यां यजस्व कुरुनन्दन&#xA;007c ततः पश्चान्महाराज गमिष्यसि परां गतिम्&#xA;008a भ्रातॄंश्च सर्वान्क्रतुभिः संयोज्य बहुदक्षिणैः&#xA;008c सम्प्राप्तः कीर्तिमतुलां पाण्डवेय भविष्यसि&#xA;009a विद्म ते पुरुषव्याघ्र वचनं कुरुनन्दन&#xA;009c शृणु मच्च यथा कुर्वन्धर्मान्न च्यवते नृपः&#xA;010a आददानस्य च धनं निग्रहं च युधिष्ठिर&#xA;010c समानं धर्मकुशलाः स्थापयन्ति नरेश्वर&#xA;011a देशकालप्रतीक्षे यो दस्योर्दर्शयते नृपः&#xA;011c शास्त्रजां बुद्धिमास्थाय नैनसा स हि युज्यते&#xA;012a आदाय बलिषड्भागं यो राष्ट्रं नाभिरक्षति&#xA;012c प्रतिगृह्णाति तत्पापं चतुर्थांशेन पार्थिवः&#xA;013a निबोध च यथातिष्ठन्धर्मान्न च्यवते नृपः&#xA;013c निग्रहाद्धर्मशास्त्राणामनुरुध्यन्नपेतभीः&#xA;013e कामक्रोधावनादृत्य पितेव समदर्शनः&#xA;014a दैवेनोपहते राजा कर्मकाले महाद्युते&#xA;014c प्रमादयति तत्कर्म न तत्राहुरतिक्रमम्&#xA;015a तरसा बुद्धिपूर्वं वा निग्राह्या एव शत्रवः&#xA;015c पापैः सह न सन्दध्याद्राष्ट्रं पण्यं न कारयेत्&#xA;016a शूराश्चार्याश्च सत्कार्या विद्वांसश्च युधिष्ठिर&#xA;016c गोमतो धनिनश्चैव परिपाल्या विशेषतः&#xA;017a व्यवहारेषु धर्म्येषु नियोज्याश्च बहुश्रुताः&#xA;017c गुणयुक्तेऽपि नैकस्मिन्विश्वस्याच्च विचक्षणः&#xA;018a अरक्षिता दुर्विनीतो मानी स्तब्धोऽभ्यसूयकः&#xA;018c एनसा युज्यते राजा दुर्दान्त इति चोच्यते&#xA;019a येऽरक्ष्यमाणा हीयन्ते दैवेनोपहते नृपे&#xA;019c तस्करैश्चापि हन्यन्ते सर्वं तद्राजकिल्बिषम्&#xA;020a सुमन्त्रिते सुनीते च विधिवच्चोपपादिते&#xA;020c पौरुषे कर्मणि कृते नास्त्यधर्मो युधिष्ठिर&#xA;021a विपद्यन्ते समारम्भाः सिध्यन्त्यपि च दैवतः&#xA;021c कृते पुरुषकारे तु नैनः स्पृशति पार्थिवम्&#xA;022a अत्र ते राजशार्दूल वर्तयिष्ये कथामिमाम्&#xA;022c यद्वृत्तं पूर्वराजर्षेर्हयग्रीवस्य पार्थिव&#xA;023a शत्रून्हत्वा हतस्याजौ शूरस्याक्लिष्टकर्मणः&#xA;023c असहायस्य धीरस्य निर्जितस्य युधिष्ठिर&#xA;024a यत्कर्म वै निग्रहे शात्रवाणां योगश्चाग्र्यः पालने मानवानाम्&#xA;024c कृत्वा कर्म प्राप्य कीर्तिं सुयुद्धे वाजिग्रीवो मोदते देवलोके&#xA;025a सन्त्यक्तात्मा समरेष्वाततायी शस्त्रैश्छिन्नो दस्युभिरर्द्यमानः&#xA;025c अश्वग्रीवः कर्मशीलो महात्मा संसिद्धात्मा मोदते देवलोके&#xA;026a धनुर्यूपो रशना ज्या शरः स्रुक्स्रुवः खड्गो रुधिरं यत्र चाज्यम्&#xA;026c रथो वेदी कामगो युद्धमग्निश्चातुर्होत्रं चतुरो वाजिमुख्याः&#xA;027a हुत्वा तस्मिन्यज्ञवह्नावथारीन्पापान्मुक्तो राजसिंहस्तरस्वी&#xA;027c प्राणान्हुत्वा चावभृथे रणे स वाजिग्रीवो मोदते देवलोके&#xA;028a राष्ट्रं रक्षन्बुद्धिपूर्वं नयेन सन्त्यक्तात्मा यज्ञशीलो महात्मा&#xA;028c सर्वाल्ँलोकान्व्याप्य कीर्त्या मनस्वी वाजिग्रीवो मोदते देवलोके&#xA;029a दैवीं सिद्धिं मानुषीं दण्डनीतिं योगन्यायैः पालयित्वा महीं च&#xA;029c तस्माद्राजा धर्मशीलो महात्मा हयग्रीवो मोदते स्वर्गलोके&#xA;030a विद्वांस्त्यागी श्रद्दधानः कृतज्ञस्त्यक्त्वा लोकं मानुषं कर्म कृत्वा&#xA;030c मेधाविनां विदुषां सम्मतानां तनुत्यजां लोकमाक्रम्य राजा&#xA;031a सम्यग्वेदान्प्राप्य शास्त्राण्यधीत्य सम्यग्राष्ट्रं पालयित्वा महात्मा&#xA;031c चातुर्वर्ण्यं स्थापयित्वा स्वधर्मे वाजिग्रीवो मोदते देवलोके&#xA;032a जित्वा सङ्ग्रामान्पालयित्वा प्रजाश्च सोमं पीत्वा तर्पयित्वा द्विजाग्र्यान्&#xA;032c युक्त्या दण्डं धारयित्वा प्रजानां युद्धे क्षीणो मोदते देवलोके&#xA;033a वृत्तं यस्य श्लाघनीयं मनुष्याः सन्तो विद्वांसश्चार्हयन्त्यर्हणीयाः&#xA;033c स्वर्गं जित्वा वीरलोकांश्च गत्वा सिद्धिं प्राप्तः पुण्यकीर्तिर्महात्मा&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/026/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/026/</guid>
      <description>&lt;p&gt;001  वैशम्पायन उवाच&#xA;001a द्वैपायनवचः श्रुत्वा कुपिते च धनञ्जये&#xA;001c व्यासमामन्त्र्य कौन्तेयः प्रत्युवाच युधिष्ठिरः&#xA;002a न पार्थिवमिदं राज्यं न च भोगाः पृथग्विधाः&#xA;002c प्रीणयन्ति मनो मेऽद्य शोको मां नर्दयत्ययम्&#xA;003a श्रुत्वा च वीरहीनानामपुत्राणां च योषिताम्&#xA;003c परिदेवयमानानां शान्तिं नोपलभे मुने&#xA;004a इत्युक्तः प्रत्युवाचेदं व्यासो योगविदां वरः&#xA;004c युधिष्ठिरं महाप्राज्ञं धर्मज्ञो वेदपारगः&#xA;005a न कर्मणा लभ्यते चिन्तया वा नाप्यस्य दाता पुरुषस्य कश्चित्&#xA;005c पर्याययोगाद्विहितं विधात्रा कालेन सर्वं लभते मनुष्यः&#xA;006a न बुद्धिशास्त्राध्ययनेन शक्यं प्राप्तुं विशेषैर्मनुजैरकाले&#xA;006c मूर्खोऽपि प्राप्नोति कदाचिदर्थान्कालो हि कार्यं प्रति निर्विशेषः&#xA;007a नाभूतिकाले च फलं ददाति शिल्पं न मन्त्राश्च तथौषधानि&#xA;007c तान्येव कालेन समाहितानि सिध्यन्ति चेध्यन्ति च भूतिकाले&#xA;008a कालेन शीघ्राः प्रविवान्ति वाताः कालेन वृष्टिर्जलदानुपैति&#xA;008c कालेन पद्मोत्पलवज्जलं च कालेन पुष्यन्ति नगा वनेषु&#xA;009a कालेन कृष्णाश्च सिताश्च रात्र्यः कालेन चन्द्रः परिपूर्णबिम्बः&#xA;009c नाकालतः पुष्पफलं नगानां नाकालवेगाः सरितो वहन्ति&#xA;010a नाकालमत्ताः खगपन्नगाश्च मृगद्विपाः शैलमहाग्रहाश्च&#xA;010c नाकालतः स्त्रीषु भवन्ति गर्भा नायान्त्यकाले शिशिरोष्णवर्षाः&#xA;011a नाकालतो म्रियते जायते वा नाकालतो व्याहरते च बालः&#xA;011c नाकालतो यौवनमभ्युपैति; नाकालतो रोहति बीजमुप्तम्&#xA;012a नाकालतो भानुरुपैति योगं नाकालतोऽस्तं गिरिमभ्युपैति&#xA;012c नाकालतो वर्धते हीयते च चन्द्रः समुद्रश्च महोर्मिमाली&#xA;013a अत्राप्युदाहरन्तीममितिहासं पुरातनम्&#xA;013c गीतं राज्ञा सेनजिता दुःखार्तेन युधिष्ठिर&#xA;014a सर्वानेवैष पर्यायो मर्त्यान्स्पृशति दुस्तरः&#xA;014c कालेन परिपक्वा हि म्रियन्ते सर्वमानवाः&#xA;015a घ्नन्ति चान्यान्नरा राजंस्तानप्यन्ये नरास्तथा&#xA;015c सञ्ज्ञैषा लौकिकी राजन्न हिनस्ति न हन्यते&#xA;016a हन्तीति मन्यते कश्चिन्न हन्तीत्यपि चापरे&#xA;016c स्वभावतस्तु नियतौ भूतानां प्रभवाप्ययौ&#xA;017a नष्टे धने वा दारे वा पुत्रे पितरि वा मृते&#xA;017c अहो कष्टमिति ध्यायञ्शोकस्यापचितिं चरेत्&#xA;018a स किं शोचसि मूढः सञ्शोच्यः किमनुशोचसि&#xA;018c पश्य दुःखेषु दुःखानि भयेषु च भयान्यपि&#xA;019a आत्मापि चायं न मम सर्वापि पृथिवी मम&#xA;019c यथा मम तथान्येषामिति पश्यन्न मुह्यति&#xA;020a शोकस्थानसहस्राणि हर्षस्थानशतानि च&#xA;020c दिवसे दिवसे मूढमाविशन्ति न पण्डितम्&#xA;021a एवमेतानि कालेन प्रियद्वेष्याणि भागशः&#xA;021c जीवेषु परिवर्तन्ते दुःखानि च सुखानि च&#xA;022a दुःखमेवास्ति न सुखं तस्मात्तदुपलभ्यते&#xA;022c तृष्णार्तिप्रभवं दुःखं दुःखार्तिप्रभवं सुखम्&#xA;023a सुखस्यानन्तरं दुःखं दुःखस्यानन्तरं सुखम्&#xA;023c न नित्यं लभते दुःखं न नित्यं लभते सुखम्&#xA;024a सुखमन्ते हि दुःखानां दुःखमन्ते सुखस्य च&#xA;024c तस्मादेतद्द्वयं जह्याद्य इच्छेच्छाश्वतं सुखम्&#xA;025a यन्निमित्तं भवेच्छोकस्तापो वा दुःखमूर्छितः&#xA;025c आयासो वापि यन्मूलस्तदेकाङ्गमपि त्यजेत्&#xA;026a सुखं वा यदि वा दुःखं प्रियं वा यदि वाप्रियम्&#xA;026c प्राप्तं प्राप्तमुपासीत हृदयेनापराजितः&#xA;027a ईषदप्यङ्ग दाराणां पुत्राणां वा चराप्रियम्&#xA;027c ततो ज्ञास्यसि कः कस्य केन वा कथमेव वा&#xA;028a ये च मूढतमा लोके ये च बुद्धेः परं गताः&#xA;028c त एव सुखमेधन्ते मध्यः क्लेशेन युज्यते&#xA;029a इत्यब्रवीन्महाप्राज्ञो युधिष्ठिर स सेनजित्&#xA;029c परावरज्ञो लोकस्य धर्मवित्सुखदुःखवित्&#xA;030a सुखी परस्य यो दुःखे न जातु स सुखी भवेत्&#xA;030c दुःखानां हि क्षयो नास्ति जायते ह्यपरात्परम्&#xA;031a सुखं च दुःखं च भवाभवौ च लाभालाभौ मरणं जीवितं च&#xA;031c पर्यायशः सर्वमिह स्पृशन्ति तस्माद्धीरो नैव हृष्येन्न कुप्येत्&#xA;032a दीक्षां यज्ञे पालनं युद्धमाहुर्योगं राष्ट्रे दण्डनीत्या च सम्यक्&#xA;032c वित्तत्यागं दक्षिणानां च यज्ञे सम्यग्ज्ञानं पावनानीति विद्यात्&#xA;033a रक्षन्राष्ट्रं बुद्धिपूर्वं नयेन सन्त्यक्तात्मा यज्ञशीलो महात्मा&#xA;033c सर्वाल्ँलोकान्धर्ममूर्त्या चरंश्चाप्यूर्ध्वं देहान्मोदते देवलोके&#xA;034a जित्वा सङ्ग्रामान्पालयित्वा च राष्ट्रं सोमं पीत्वा वर्धयित्वा प्रजाश्च&#xA;034c युक्त्या दण्डं धारयित्वा प्रजानां युद्धे क्षीणो मोदते देवलोके&#xA;035a सम्यग्वेदान्प्राप्य शास्त्राण्यधीत्य सम्यग्राष्ट्रं पालयित्वा च राजा&#xA;035c चातुर्वर्ण्यं स्थापयित्वा स्वधर्मे पूतात्मा वै मोदते देवलोके&#xA;036a यस्य वृत्तं नमस्यन्ति स्वर्गस्थस्यापि मानवाः&#xA;036c पौरजानपदामात्याः स राजा राजसत्तमः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/027/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/027/</guid>
      <description>&lt;p&gt;001  युधिष्ठिर उवाच&#xA;001a अभिमन्यौ हते बाले द्रौपद्यास्तनयेषु च&#xA;001c धृष्टद्युम्ने विराटे च द्रुपदे च महीपतौ&#xA;002a वसुषेणे च धर्मज्ञे धृष्टकेतौ च पार्थिवे&#xA;002c तथान्येषु नरेन्द्रेषु नानादेश्येषु संयुगे&#xA;003a न विमुञ्चति मां शोको ज्ञातिघातिनमातुरम्&#xA;003c राज्यकामुकमत्युग्रं स्ववंशोच्छेदकारकम्&#xA;004a यस्याङ्के क्रीडमानेन मया वै परिवर्तितम्&#xA;004c स मया राज्यलुब्धेन गाङ्गेयो विनिपातितः&#xA;005a यदा ह्येनं विघूर्णन्तमपश्यं पार्थसायकैः&#xA;005c कम्पमानं यथा वज्रैः प्रेक्षमाणं शिखण्डिनम्&#xA;006a जीर्णं सिंहमिव प्रांशुं नरसिंहं पितामहम्&#xA;006c कीर्यमाणं शरैस्तीक्ष्णैर्दृष्ट्वा मे व्यथितं मनः&#xA;007a प्राङ्मुखं सीदमानं च रथादपच्युतं शरैः&#xA;007c घूर्णमानं यथा शैलं तदा मे कश्मलोऽभवत्&#xA;008a यः स बाणधनुष्पाणिर्योधयामास भार्गवम्&#xA;008c बहून्यहानि कौरव्यः कुरुक्षेत्रे महामृधे&#xA;009a समेतं पार्थिवं क्षत्रं वाराणस्यां नदीसुतः&#xA;009c कन्यार्थमाह्वयद्वीरो रथेनैकेन संयुगे&#xA;010a येन चोग्रायुधो राजा चक्रवर्ती दुरासदः&#xA;010c दग्धः शस्त्रप्रतापेन स मया युधि घातितः&#xA;011a स्वयं मृत्युं रक्षमाणः पाञ्चाल्यं यः शिखण्डिनम्&#xA;011c न बाणैः पातयामास सोऽर्जुनेन निपातितः&#xA;012a यदैनं पतितं भूमावपश्यं रुधिरोक्षितम्&#xA;012c तदैवाविशदत्युग्रो ज्वरो मे मुनिसत्तम&#xA;012e येन संवर्धिता बाला येन स्म परिरक्षिताः&#xA;013a स मया राज्यलुब्धेन पापेन गुरुघातिना&#xA;013c अल्पकालस्य राज्यस्य कृते मूढेन घातितः&#xA;014a आचार्यश्च महेष्वासः सर्वपार्थिवपूजितः&#xA;014c अभिगम्य रणे मिथ्या पापेनोक्तः सुतं प्रति&#xA;015a तन्मे दहति गात्राणि यन्मां गुरुरभाषत&#xA;015c सत्यवाक्यो हि राजंस्त्वं यदि जीवति मे सुतः&#xA;015e सत्यं मा मर्शयन्विप्रो मयि तत्परिपृष्टवान्&#xA;016a कुञ्जरं चान्तरं कृत्वा मिथ्योपचरितं मया&#xA;016c सुभृशं राज्यलुब्धेन पापेन गुरुघातिना&#xA;017a सत्यकञ्चुकमास्थाय मयोक्तो गुरुराहवे&#xA;017c अश्वत्थामा हत इति कुञ्जरे विनिपातिते&#xA;017e कान्नु लोकान्गमिष्यामि कृत्वा तत्कर्म दारुणम्&#xA;018a अघातयं च यत्कर्णं समरेष्वपलायिनम्&#xA;018c ज्येष्ठं भ्रातरमत्युग्रं को मत्तः पापकृत्तमः&#xA;019a अभिमन्युं च यद्बालं जातं सिंहमिवाद्रिषु&#xA;019c प्रावेशयमहं लुब्धो वाहिनीं द्रोणपालिताम्&#xA;020a तदाप्रभृति बीभत्सुं न शक्नोमि निरीक्षितुम्&#xA;020c कृष्णं च पुण्डरीकाक्षं किल्बिषी भ्रूणहा यथा&#xA;021a द्रौपदीं चाप्यदुःखार्हां पञ्चपुत्रविनाकृताम्&#xA;021c शोचामि पृथिवीं हीनां पञ्चभिः पर्वतैरिव&#xA;022a सोऽहमागस्करः पापः पृथिवीनाशकारकः&#xA;022c आसीन एवमेवेदं शोषयिष्ये कलेवरम्&#xA;023a प्रायोपविष्टं जानीध्वमद्य मां गुरुघातिनम्&#xA;023c जातिष्वन्यास्वपि यथा न भवेयं कुलान्तकृत्&#xA;024a न भोक्ष्ये न च पानीयमुपयोक्ष्ये कथञ्चन&#xA;024c शोषयिष्ये प्रियान्प्राणानिहस्थोऽहं तपोधन&#xA;025a यथेष्टं गम्यतां काममनुजाने प्रसाद्य वः&#xA;025c सर्वे मामनुजानीत त्यक्ष्यामीदं कलेवरम्&#xA;026  वैशम्पायन उवाच&#xA;026a तमेवंवादिनं पार्थं बन्धुशोकेन विह्वलम्&#xA;026c मैवमित्यब्रवीद्व्यासो निगृह्य मुनिसत्तमः&#xA;027a अतिवेलं महाराज न शोकं कर्तुमर्हसि&#xA;027c पुनरुक्तं प्रवक्ष्यामि दिष्टमेतदिति प्रभो&#xA;028a संयोगा विप्रयोगाश्च जातानां प्राणिनां ध्रुवम्&#xA;028c बुद्बुदा इव तोयेषु भवन्ति न भवन्ति च&#xA;029a सर्वे क्षयान्ता निचयाः पतनान्ताः समुच्छ्रयाः&#xA;029c संयोगा विप्रयोगान्ता मरणान्तं हि जीवितम्&#xA;030a सुखं दुःखान्तमालस्यं दाक्ष्यं दुःखं सुखोदयम्&#xA;030c भूतिः श्रीर्ह्रीर्धृतिः सिद्धिर्नादक्षे निवसन्त्युत&#xA;031a नालं सुखाय सुहृदो नालं दुःखाय दुर्हृदः&#xA;031c न च प्रज्ञालमर्थेभ्यो न सुखेभ्योऽप्यलं धनम्&#xA;032a यथा सृष्टोऽसि कौन्तेय धात्रा कर्मसु तत्कुरु&#xA;032c अत एव हि सिद्धिस्ते नेशस्त्वमात्मना नृप&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/028/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/028/</guid>
      <description>&lt;p&gt;001  वैशम्पायन उवाच&#xA;001a ज्ञातिशोकाभितप्तस्य प्राणानभ्युत्सिसृक्षतः&#xA;001c ज्येष्ठस्य पाण्डुपुत्रस्य व्यासः शोकमपानुदत्&#xA;002  व्यास उवाच&#xA;002a अत्राप्युदाहरन्तीममितिहासं पुरातनम्&#xA;002c अश्मगीतं नरव्याघ्र तन्निबोध युधिष्ठिर&#xA;003a अश्मानं ब्राह्मणं प्राज्ञं वैदेहो जनको नृपः&#xA;003c संशयं परिपप्रच्छ दुःखशोकपरिप्लुतः&#xA;004  जनक उवाच&#xA;004a आगमे यदि वापाये ज्ञातीनां द्रविणस्य च&#xA;004c नरेण प्रतिपत्तव्यं कल्याणं कथमिच्छता&#xA;005  अश्मोवाच&#xA;005a उत्पन्नमिममात्मानं नरस्यानन्तरं ततः&#xA;005c तानि तान्यभिवर्तन्ते दुःखानि च सुखानि च&#xA;006a तेषामन्यतरापत्तौ यद्यदेवोपसेवते&#xA;006c तत्तद्धि चेतनामस्य हरत्यभ्रमिवानिलः&#xA;007a अभिजातोऽस्मि सिद्धोऽस्मि नास्मि केवलमानुषः&#xA;007c इत्येवं हेतुभिस्तस्य त्रिभिश्चित्तं प्रसिच्यति&#xA;008a स प्रसिक्तमना भोगान्विसृज्य पितृसञ्चितान्&#xA;008c परिक्षीणः परस्वानामादानं साधु मन्यते&#xA;009a तमतिक्रान्तमर्यादमाददानमसाम्प्रतम्&#xA;009c प्रतिषेधन्ति राजानो लुब्धा मृगमिवेषुभिः&#xA;010a ये च विंशतिवर्षा वा त्रिंशद्वर्षाश्च मानवाः&#xA;010c परेण ते वर्षशतान्न भविष्यन्ति पार्थिव&#xA;011a तेषां परमदुःखानां बुद्ध्या भेषजमादिशेत्&#xA;011c सर्वप्राणभृतां वृत्तं प्रेक्षमाणस्ततस्ततः&#xA;012a मानसानां पुनर्योनिर्दुःखानां चित्तविभ्रमः&#xA;012c अनिष्टोपनिपातो वा तृतीयं नोपपद्यते&#xA;013a एवमेतानि दुःखानि तानि तानीह मानवम्&#xA;013c विविधान्युपवर्तन्ते तथा सांस्पर्शकानि च&#xA;014a जरामृत्यू ह भूतानि खादितारौ वृकाविव&#xA;014c बलिनां दुर्बलानां च ह्रस्वानां महतामपि&#xA;015a न कश्चिज्जात्वतिक्रामेज्जरामृत्यू ह मानवः&#xA;015c अपि सागरपर्यन्तां विजित्येमां वसुन्धराम्&#xA;016a सुखं वा यदि वा दुःखं भूतानां पर्युपस्थितम्&#xA;016c प्राप्तव्यमवशैः सर्वं परिहारो न विद्यते&#xA;017a पूर्वे वयसि मध्ये वाप्युत्तमे वा नराधिप&#xA;017c अवर्जनीयास्तेऽर्था वै काङ्क्षिताश्च ततोऽन्यथा&#xA;018a सुप्रियैर्विप्रयोगश्च सम्प्रयोगस्तथाप्रियैः&#xA;018c अर्थानर्थौ सुखं दुःखं विधानमनुवर्तते&#xA;019a प्रादुर्भावश्च भूतानां देहन्यासस्तथैव च&#xA;019c प्राप्तिव्यायामयोगश्च सर्वमेतत्प्रतिष्ठितम्&#xA;020a गन्धवर्णरसस्पर्शा निवर्तन्ते स्वभावतः&#xA;020c तथैव सुखदुःखानि विधानमनुवर्तते&#xA;021a आसनं शयनं यानमुत्थानं पानभोजनम्&#xA;021c नियतं सर्वभूतानां कालेनैव भवन्त्युत&#xA;022a वैद्याश्चाप्यातुराः सन्ति बलवन्तः सुदुर्बलाः&#xA;022c स्त्रीमन्तश्च तथा षण्ढा विचित्रः कालपर्ययः&#xA;023a कुले जन्म तथा वीर्यमारोग्यं धैर्यमेव च&#xA;023c सौभाग्यमुपभोगश्च भवितव्येन लभ्यते&#xA;024a सन्ति पुत्राः सुबहवो दरिद्राणामनिच्छताम्&#xA;024c बहूनामिच्छतां नास्ति समृद्धानां विचेष्टताम्&#xA;025a व्याधिरग्निर्जलं शस्त्रं बुभुक्षा श्वापदं विषम्&#xA;025c रज्ज्वा च मरणं जन्तोरुच्चाच्च पतनं तथा&#xA;026a निर्याणं यस्य यद्दिष्टं तेन गच्छति हेतुना&#xA;026c दृश्यते नाभ्यतिक्रामन्नतिक्रान्तो न वा पुनः&#xA;027a दृश्यते हि युवैवेह विनश्यन्वसुमान्नरः&#xA;027c दरिद्रश्च परिक्लिष्टः शतवर्षो जनाधिप&#xA;028a अकिञ्चनाश्च दृश्यन्ते पुरुषाश्चिरजीविनः&#xA;028c समृद्धे च कुले जाता विनश्यन्ति पतङ्गवत्&#xA;029a प्रायेण श्रीमतां लोके भोक्तुं शक्तिर्न विद्यते&#xA;029c काष्ठान्यपि हि जीर्यन्ते दरिद्राणां नराधिप&#xA;030a अहमेतत्करोमीति मन्यते कालचोदितः&#xA;030c यद्यदिष्टमसन्तोषाद्दुरात्मा पापमाचरन्&#xA;031a स्त्रियोऽक्षा मृगया पानं प्रसङ्गान्निन्दिता बुधैः&#xA;031c दृश्यन्ते चापि बहवः सम्प्रसक्ता बहुश्रुताः&#xA;032a इति कालेन सर्वार्थानीप्सितानीप्सितानि च&#xA;032c स्पृशन्ति सर्वभूतानि निमित्तं नोपलभ्यते&#xA;033a वायुमाकाशमग्निं च चन्द्रादित्यावहःक्षपे&#xA;033c ज्योतींषि सरितः शैलान्कः करोति बिभर्ति वा&#xA;034a शीतमुष्णं तथा वर्षं कालेन परिवर्तते&#xA;034c एवमेव मनुष्याणां सुखदुःखे नरर्षभ&#xA;035a नौषधानि न शास्त्राणि न होमा न पुनर्जपाः&#xA;035c त्रायन्ते मृत्युनोपेतं जरया वापि मानवम्&#xA;036a यथा काष्ठं च काष्ठं च समेयातां महोदधौ&#xA;036c समेत्य च व्यतीयातां तद्वद्भूतसमागमः&#xA;037a ये चापि पुरुषैः स्त्रीभिर्गीतवाद्यैरुपस्थिताः&#xA;037c ये चानाथाः परान्नादाः कालस्तेषु समक्रियः&#xA;038a मातृपितृसहस्राणि पुत्रदारशतानि च&#xA;038c संसारेष्वनुभूतानि कस्य ते कस्य वा वयम्&#xA;039a नैवास्य कश्चिद्भविता नायं भवति कस्यचित्&#xA;039c पथि सङ्गतमेवेदं दारबन्धुसुहृद्गणैः&#xA;040a क्वासं क्वास्मि गमिष्यामि को न्वहं किमिहास्थितः&#xA;040c कस्मात्कमनुशोचेयमित्येवं स्थापयेन्मनः&#xA;040e अनित्ये प्रियसंवासे संसारे चक्रवद्गतौ&#xA;041a न दृष्टपूर्वं प्रत्यक्षं परलोकं विदुर्बुधाः&#xA;041c आगमांस्त्वनतिक्रम्य श्रद्धातव्यं बुभूषता&#xA;042a कुर्वीत पितृदैवत्यं धर्माणि च समाचरेत्&#xA;042c यजेच्च विद्वान्विधिवत्त्रिवर्गं चाप्यनुव्रजेत्&#xA;043a सन्निमज्जज्जगदिदं गम्भीरे कालसागरे&#xA;043c जरामृत्युमहाग्राहे न कश्चिदवबुध्यते&#xA;044a आयुर्वेदमधीयानाः केवलं सपरिग्रहम्&#xA;044c दृश्यन्ते बहवो वैद्या व्याधिभिः समभिप्लुताः&#xA;045a ते पिबन्तः कषायांश्च सर्पींषि विविधानि च&#xA;045c न मृत्युमतिवर्तन्ते वेलामिव महोदधिः&#xA;046a रसायनविदश्चैव सुप्रयुक्तरसायनाः&#xA;046c दृश्यन्ते जरया भग्ना नगा नागैरिवोत्तमैः&#xA;047a तथैव तपसोपेताः स्वाध्यायाभ्यसने रताः&#xA;047c दातारो यज्ञशीलाश्च न तरन्ति जरान्तकौ&#xA;048a न ह्यहानि निवर्तन्ते न मासा न पुनः समाः&#xA;048c जातानां सर्वभूतानां न पक्षा न पुनः क्षपाः&#xA;049a सोऽयं विपुलमध्वानं कालेन ध्रुवमध्रुवः&#xA;049c नरोऽवशः समभ्येति सर्वभूतनिषेवितम्&#xA;050a देहो वा जीवतोऽभ्येति जीवो वाभ्येति देहतः&#xA;050c पथि सङ्गतमेवेदं दारैरन्यैश्च बन्धुभिः&#xA;051a नायमत्यन्तसंवासो लभ्यते जातु केनचित्&#xA;051c अपि स्वेन शरीरेण किमुतान्येन केनचित्&#xA;052a क्व नु तेऽद्य पिता राजन्क्व नु तेऽद्य पितामहः&#xA;052c न त्वं पश्यसि तानद्य न त्वां पश्यन्ति तेऽपि च&#xA;053a न ह्येव पुरुषो द्रष्टा स्वर्गस्य नरकस्य वा&#xA;053c आगमस्तु सतां चक्षुर्नृपते तमिहाचर&#xA;054a चरितब्रह्मचर्यो हि प्रजायेत यजेत च&#xA;054c पितृदेवमहर्षीणामानृण्यायानसूयकः&#xA;055a स यज्ञशीलः प्रजने निविष्टः प्राग्ब्रह्मचारी प्रविभक्तपक्षः&#xA;055c आराधयन्स्वर्गमिमं च लोकं परं च मुक्त्वा हृदयव्यलीकम्&#xA;056a सम्यग्घि धर्मं चरतो नृपस्य द्रव्याणि चाप्याहरतो यथावत्&#xA;056c प्रवृत्तचक्रस्य यशोऽभिवर्धते सर्वेषु लोकेषु चराचरेषु&#xA;057  व्यास उवाच&#xA;057a इत्येवमाज्ञाय विदेहराजो वाक्यं समग्रं परिपूर्णहेतुः&#xA;057c अश्मानमामन्त्र्य विशुद्धबुद्धिर्ययौ गृहं स्वं प्रति शान्तशोकः&#xA;058a तथा त्वमप्यच्युत मुञ्च शोकमुत्तिष्ठ शक्रोपम हर्षमेहि&#xA;058c क्षात्रेण धर्मेण मही जिता ते तां भुङ्क्ष्व कुन्तीसुत मा विषादीः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/029/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/029/</guid>
      <description>&lt;p&gt;001  वैशम्पायन उवाच&#xA;001a अव्याहरति कौन्तेये धर्मपुत्रे युधिष्ठिरे&#xA;001c गुडाकेशो हृषीकेशमभ्यभाषत पाण्डवः&#xA;002a ज्ञातिशोकाभिसन्तप्तो धर्मराजः परन्तपः&#xA;002c एष शोकार्णवे मग्नस्तमाश्वासय माधव&#xA;003a सर्वे स्म ते संशयिताः पुनरेव जनार्दन&#xA;003c अस्य शोकं महाबाहो प्रणाशयितुमर्हसि&#xA;004a एवमुक्तस्तु गोविन्दो विजयेन महात्मना&#xA;004c पर्यवर्तत राजानं पुण्डरीकेक्षणोऽच्युतः&#xA;005a अनतिक्रमणीयो हि धर्मराजस्य केशवः&#xA;005c बाल्यात्प्रभृति गोविन्दः प्रीत्या चाभ्यधिकोऽर्जुनात्&#xA;006a सम्प्रगृह्य महाबाहुर्भुजं चन्दनभूषितम्&#xA;006c शैलस्तम्भोपमं शौरिरुवाचाभिविनोदयन्&#xA;007a शुशुभे वदनं तस्य सुदंष्ट्रं चारुलोचनम्&#xA;007c व्याकोशमिव विस्पष्टं पद्मं सूर्यविबोधितम्&#xA;008a मा कृथाः पुरुषव्याघ्र शोकं त्वं गात्रशोषणम्&#xA;008c न हि ते सुलभा भूयो ये हतास्मिन्रणाजिरे&#xA;009a स्वप्नलब्धा यथा लाभा वितथाः प्रतिबोधने&#xA;009c एवं ते क्षत्रिया राजन्ये व्यतीता महारणे&#xA;010a सर्वे ह्यभिमुखाः शूरा विगता रणशोभिनः&#xA;010c नैषां कश्चित्पृष्ठतो वा पलायन्वापि पातितः&#xA;011a सर्वे त्यक्त्वात्मनः प्राणान्युद्ध्वा वीरा महाहवे&#xA;011c शस्त्रपूता दिवं प्राप्ता न ताञ्शोचितुमर्हसि&#xA;012a अत्रैवोदाहरन्तीममितिहासं पुरातनम्&#xA;012c सृञ्जयं पुत्रशोकार्तं यथायं प्राह नारदः&#xA;013a सुखदुःखैरहं त्वं च प्रजाः सर्वाश्च सृञ्जय&#xA;013c अविमुक्तं चरिष्यामस्तत्र का परिदेवना&#xA;014a महाभाग्यं परं राज्ञां कीर्त्यमानं मया शृणु&#xA;014c गच्छावधानं नृपते ततो दुःखं प्रहास्यसि&#xA;015a मृतान्महानुभावांस्त्वं श्रुत्वैव तु महीपतीन्&#xA;015c श्रुत्वापनय सन्तापं शृणु विस्तरशश्च मे&#xA;016a आविक्षितं मरुत्तं मे मृतं सृञ्जय शुश्रुहि&#xA;016c यस्य सेन्द्राः सवरुणा बृहस्पतिपुरोगमाः&#xA;016e देवा विश्वसृजो राज्ञो यज्ञमीयुर्महात्मनः&#xA;017a यः स्पर्धामनयच्छक्रं देवराजं शतक्रतुम्&#xA;017c शक्रप्रियैषी यं विद्वान्प्रत्याचष्ट बृहस्पतिः&#xA;017e संवर्तो याजयामास यं पीडार्थं बृहस्पतेः&#xA;018a यस्मिन्प्रशासति सतां नृपतौ नृपसत्तम&#xA;018c अकृष्टपच्या पृथिवी विबभौ चैत्यमालिनी&#xA;019a आविक्षितस्य वै सत्रे विश्वे देवाः सभासदः&#xA;019c मरुतः परिवेष्टारः साध्याश्चासन्महात्मनः&#xA;020a मरुद्गणा मरुत्तस्य यत्सोममपिबन्त ते&#xA;020c देवान्मनुष्यान्गन्धर्वानत्यरिच्यन्त दक्षिणाः&#xA;021a स चेन्ममार सृञ्जय चतुर्भद्रतरस्त्वया&#xA;021c पुत्रात्पुण्यतरश्चैव मा पुत्रमनुतप्यथाः&#xA;022a सुहोत्रं चेद्वैतिथिनं मृतं सृञ्जय शुश्रुम&#xA;022c यस्मै हिरण्यं ववृषे मघवान्परिवत्सरम्&#xA;023a सत्यनामा वसुमती यं प्राप्यासीज्जनाधिप&#xA;023c हिरण्यमवहन्नद्यस्तस्मिञ्जनपदेश्वरे&#xA;024a कूर्मान्कर्कटकान्नक्रान्मकराञ्शिंशुकानपि&#xA;024c नदीष्वपातयद्राजन्मघवा लोकपूजितः&#xA;025a हैरण्यान्पतितान्दृष्ट्वा मत्स्यान्मकरकच्छपान्&#xA;025c सहस्रशोऽथ शतशस्ततोऽस्मयत वैतिथिः&#xA;026a तद्धिरण्यमपर्यन्तमावृत्तं कुरुजाङ्गले&#xA;026c ईजानो वितते यज्ञे ब्राह्मणेभ्यः समाहितः&#xA;027a स चेन्ममार सृञ्जय चतुर्भद्रतरस्त्वया&#xA;027c पुत्रात्पुण्यतरश्चैव मा पुत्रमनुतप्यथाः&#xA;027e अदक्षिणमयज्वानं श्वैत्य संशाम्य मा शुचः&#xA;028a अङ्गं बृहद्रथं चैव मृतं शुश्रुम सृञ्जय&#xA;028c यः सहस्रं सहस्राणां श्वेतानश्वानवासृजत्&#xA;029a सहस्रं च सहस्राणां कन्या हेमविभूषिताः&#xA;029c ईजानो वितते यज्ञे दक्षिणामत्यकालयत्&#xA;030a शतं शतसहस्राणां वृषाणां हेममालिनाम्&#xA;030c गवां सहस्रानुचरं दक्षिणामत्यकालयत्&#xA;031a अङ्गस्य यजमानस्य तदा विष्णुपदे गिरौ&#xA;031c अमाद्यदिन्द्रः सोमेन दक्षिणाभिर्द्विजातयः&#xA;032a यस्य यज्ञेषु राजेन्द्र शतसङ्ख्येषु वै पुनः&#xA;032c देवान्मनुष्यान्गन्धर्वानत्यरिच्यन्त दक्षिणाः&#xA;033a न जातो जनिता चान्यः पुमान्यस्तत्प्रदास्यति&#xA;033c यदङ्गः प्रददौ वित्तं सोमसंस्थासु सप्तसु&#xA;034a स चेन्ममार सृञ्जय चतुर्भद्रतरस्त्वया&#xA;034c पुत्रात्पुण्यतरश्चैव मा पुत्रमनुतप्यथाः&#xA;035a शिबिमौशीनरं चैव मृतं शुश्रुम सृञ्जय&#xA;035c य इमां पृथिवीं कृत्स्नां चर्मवत्समवेष्टयत्&#xA;036a महता रथघोषेण पृथिवीमनुनादयन्&#xA;036c एकच्छत्रां महीं चक्रे जैत्रेणैकरथेन यः&#xA;037a यावदद्य गवाश्वं स्यादारण्यैः पशुभिः सह&#xA;037c तावतीः प्रददौ गाः स शिबिरौशीनरोऽध्वरे&#xA;038a नोद्यन्तारं धुरं तस्य कञ्चिन्मेने प्रजापतिः&#xA;038c न भूतं न भविष्यन्तं सर्वराजसु भारत&#xA;038e अन्यत्रौशीनराच्छैब्याद्राजर्षेरिन्द्रविक्रमात्&#xA;039a स चेन्ममार सृञ्जय चतुर्भद्रतरस्त्वया&#xA;039c पुत्रात्पुण्यतरश्चैव मा पुत्रमनुतप्यथाः&#xA;039e अदक्षिणमयज्वानं तं वै संशाम्य मा शुचः&#xA;040a भरतं चैव दौःषन्तिं मृतं सृञ्जय शुश्रुम&#xA;040c शाकुन्तलिं महेष्वासं भूरिद्रविणतेजसम्&#xA;041a यो बद्ध्वा त्रिंशतो ह्यश्वान्देवेभ्यो यमुनामनु&#xA;041c सरस्वतीं विंशतिं च गङ्गामनु चतुर्दश&#xA;042a अश्वमेधसहस्रेण राजसूयशतेन च&#xA;042c इष्टवान्स महातेजा दौःषन्तिर्भरतः पुरा&#xA;043a भरतस्य महत्कर्म सर्वराजसु पार्थिवाः&#xA;043c खं मर्त्या इव बाहुभ्यां नानुगन्तुमशक्नुवन्&#xA;044a परं सहस्राद्यो बद्ध्वा हयान्वेदीं विचित्य च&#xA;044c सहस्रं यत्र पद्मानां कण्वाय भरतो ददौ&#xA;045a स चेन्ममार सृञ्जय चतुर्भद्रतरस्त्वया&#xA;045c पुत्रात्पुण्यतरश्चैव मा पुत्रमनुतप्यथाः&#xA;046a रामं दाशरथिं चैव मृतं शुश्रुम सृञ्जय&#xA;046c योऽन्वकम्पत वै नित्यं प्रजाः पुत्रानिवौरसान्&#xA;047a विधवा यस्य विषये नानाथाः काश्चनाभवन्&#xA;047c सर्वस्यासीत्पितृसमो रामो राज्यं यदान्वशात्&#xA;048a कालवर्षाश्च पर्जन्याः सस्यानि रसवन्ति च&#xA;048c नित्यं सुभिक्षमेवासीद्रामे राज्यं प्रशासति&#xA;049a प्राणिनो नाप्सु मज्जन्ति नानर्थे पावकोऽदहत्&#xA;049c न व्यालजं भयं चासीद्रामे राज्यं प्रशासति&#xA;050a आसन्वर्षसहस्राणि तथा पुत्रसहस्रिकाः&#xA;050c अरोगाः सर्वसिद्धार्थाः प्रजा रामे प्रशासति&#xA;051a नान्योन्येन विवादोऽभूत्स्त्रीणामपि कुतो नृणाम्&#xA;051c धर्मनित्याः प्रजाश्चासन्रामे राज्यं प्रशासति&#xA;052a नित्यपुष्पफलाश्चैव पादपा निरुपद्रवाः&#xA;052c सर्वा द्रोणदुघा गावो रामे राज्यं प्रशासति&#xA;053a स चतुर्दश वर्षाणि वने प्रोष्य महातपाः&#xA;053c दशाश्वमेधाञ्जारूथ्यानाजहार निरर्गलान्&#xA;054a श्यामो युवा लोहिताक्षो मत्तवारणविक्रमः&#xA;054c दश वर्षसहस्राणि रामो राज्यमकारयत्&#xA;055a स चेन्ममार सृञ्जय चतुर्भद्रतरस्त्वया&#xA;055c पुत्रात्पुण्यतरश्चैव मा पुत्रमनुतप्यथाः&#xA;056a भगीरथं च राजानं मृतं शुश्रुम सृञ्जय&#xA;056c यस्येन्द्रो वितते यज्ञे सोमं पीत्वा मदोत्कटः&#xA;057a असुराणां सहस्राणि बहूनि सुरसत्तमः&#xA;057c अजयद्बाहुवीर्येण भगवान्पाकशासनः&#xA;058a यः सहस्रं सहस्राणां कन्या हेमविभूषिताः&#xA;058c ईजानो वितते यज्ञे दक्षिणामत्यकालयत्&#xA;059a सर्वा रथगताः कन्या रथाः सर्वे चतुर्युजः&#xA;059c रथे रथे शतं नागाः पद्मिनो हेममालिनः&#xA;060a सहस्रमश्वा एकैकं हस्तिनं पृष्ठतोऽन्वयुः&#xA;060c गवां सहस्रमश्वेऽश्वे सहस्रं गव्यजाविकम्&#xA;061a उपह्वरे निवसतो यस्याङ्के निषसाद ह&#xA;061c गङ्गा भागीरथी तस्मादुर्वशी ह्यभवत्पुरा&#xA;062a भूरिदक्षिणमिक्ष्वाकुं यजमानं भगीरथम्&#xA;062c त्रिलोकपथगा गङ्गा दुहितृत्वमुपेयुषी&#xA;063a स चेन्ममार सृञ्जय चतुर्भद्रतरस्त्वया&#xA;063c पुत्रात्पुण्यतरश्चैव मा पुत्रमनुतप्यथाः&#xA;064a दिलीपं चैवैलविलं मृतं शुश्रुम सृञ्जय&#xA;064c यस्य कर्माणि भूरीणि कथयन्ति द्विजातयः&#xA;065a इमां वै वसुसम्पन्नां वसुधां वसुधाधिपः&#xA;065c ददौ तस्मिन्महायज्ञे ब्राह्मणेभ्यः समाहितः&#xA;066a तस्येह यजमानस्य यज्ञे यज्ञे पुरोहितः&#xA;066c सहस्रं वारणान्हैमान्दक्षिणामत्यकालयत्&#xA;067a यस्य यज्ञे महानासीद्यूपः श्रीमान्हिरण्मयः&#xA;067c तं देवाः कर्म कुर्वाणाः शक्रज्येष्ठा उपाश्रयन्&#xA;068a चषालो यस्य सौवर्णस्तस्मिन्यूपे हिरण्मये&#xA;068c ननृतुर्देवगन्धर्वाः षट्सहस्राणि सप्तधा&#xA;069a अवादयत्तत्र वीणां मध्ये विश्वावसुः स्वयम्&#xA;069c सर्वभूतान्यमन्यन्त मम वादयतीत्ययम्&#xA;070a एतद्राज्ञो दिलीपस्य राजानो नानुचक्रिरे&#xA;070c यत्स्त्रियो हेमसम्पन्नाः पथि मत्ताः स्म शेरते&#xA;071a राजानमुग्रधन्वानं दिलीपं सत्यवादिनम्&#xA;071c येऽपश्यन्सुमहात्मानं तेऽपि स्वर्गजितो नराः&#xA;072a त्रयः शब्दा न जीर्यन्ते दिलीपस्य निवेशने&#xA;072c स्वाध्यायघोषो ज्याघोषो दीयतामिति चैव हि&#xA;073a स चेन्ममार सृञ्जय चतुर्भद्रतरस्त्वया&#xA;073c पुत्रात्पुण्यतरश्चैव मा पुत्रमनुतप्यथाः&#xA;074a मान्धातारं यौवनाश्वं मृतं शुश्रुम सृञ्जय&#xA;074c यं देवा मरुतो गर्भं पितुः पार्श्वादपाहरन्&#xA;075a संवृद्धो युवनाश्वस्य जठरे यो महात्मनः&#xA;075c पृषदाज्योद्भवः श्रीमांस्त्रिलोकविजयी नृपः&#xA;076a यं दृष्ट्वा पितुरुत्सङ्गे शयानं देवरूपिणम्&#xA;076c अन्योन्यमब्रुवन्देवाः कमयं धास्यतीति वै&#xA;077a मामेव धास्यतीत्येवमिन्द्रो अभ्यवपद्यत&#xA;077c मान्धातेति ततस्तस्य नाम चक्रे शतक्रतुः&#xA;078a ततस्तु पयसो धारां पुष्टिहेतोर्महात्मनः&#xA;078c तस्यास्ये यौवनाश्वस्य पाणिरिन्द्रस्य चास्रवत्&#xA;079a तं पिबन्पाणिमिन्द्रस्य समामह्ना व्यवर्धत&#xA;079c स आसीद्द्वादशसमो द्वादशाहेन पार्थिव&#xA;080a तमियं पृथिवी सर्वा एकाह्ना समपद्यत&#xA;080c धर्मात्मानं महात्मानं शूरमिन्द्रसमं युधि&#xA;081a य आङ्गारं हि नृपतिं मरुत्तमसितं गयम्&#xA;081c अङ्गं बृहद्रथं चैव मान्धाता समरेऽजयत्&#xA;082a यौवनाश्वो यदाङ्गारं समरे समयोधयत्&#xA;082c विस्फारैर्धनुषो देवा द्यौरभेदीति मेनिरे&#xA;083a यतः सूर्य उदेति स्म यत्र च प्रतितिष्ठति&#xA;083c सर्वं तद्यौवनाश्वस्य मान्धातुः क्षेत्रमुच्यते&#xA;084a अश्वमेधशतेनेष्ट्वा राजसूयशतेन च&#xA;084c अददाद्रोहितान्मत्स्यान्ब्राह्मणेभ्यो महीपतिः&#xA;085a हैरण्यान्योजनोत्सेधानायतान्दशयोजनम्&#xA;085c अतिरिक्तान्द्विजातिभ्यो व्यभजन्नितरे जनाः&#xA;086a स चेन्ममार सृञ्जय चतुर्भद्रतरस्त्वया&#xA;086c पुत्रात्पुण्यतरश्चैव मा पुत्रमनुतप्यथाः&#xA;087a ययातिं नाहुषं चैव मृतं शुश्रुम सृञ्जय&#xA;087c य इमां पृथिवीं सर्वां विजित्य सहसागराम्&#xA;088a शम्यापातेनाभ्यतीयाद्वेदीभिश्चित्रयन्नृप&#xA;088c ईजानः क्रतुभिः पुण्यैः पर्यगच्छद्वसुन्धराम्&#xA;089a इष्ट्वा क्रतुसहस्रेण वाजिमेधशतेन च&#xA;089c तर्पयामास देवेन्द्रं त्रिभिः काञ्चनपर्वतैः&#xA;090a व्यूढे देवासुरे युद्धे हत्वा दैतेयदानवान्&#xA;090c व्यभजत्पृथिवीं कृत्स्नां ययातिर्नहुषात्मजः&#xA;091a अन्तेषु पुत्रान्निक्षिप्य यदुद्रुह्युपुरोगमान्&#xA;091c पूरुं राज्येऽभिषिच्य स्वे सदारः प्रस्थितो वनम्&#xA;092a स चेन्ममार सृञ्जय चतुर्भद्रतरस्त्वया&#xA;092c पुत्रात्पुण्यतरश्चैव मा पुत्रमनुतप्यथाः&#xA;093a अम्बरीषं च नाभागं मृतं शुश्रुम सृञ्जय&#xA;093c यं प्रजा वव्रिरे पुण्यं गोप्तारं नृपसत्तम&#xA;094a यः सहस्रं सहस्राणां राज्ञामयुत याजिनाम्&#xA;094c ईजानो वितते यज्ञे ब्राह्मणेभ्यः समाहितः&#xA;095a नैतत्पूर्वे जनाश्चक्रुर्न करिष्यन्ति चापरे&#xA;095c इत्यम्बरीषं नाभागमन्वमोदन्त दक्षिणाः&#xA;096a शतं राजसहस्राणि शतं राजशतानि च&#xA;096c सर्वेऽश्वमेधैरीजानास्तेऽभ्ययुर्दक्षिणायनम्&#xA;097a स चेन्ममार सृञ्जय चतुर्भद्रतरस्त्वया&#xA;097c पुत्रात्पुण्यतरश्चैव मा पुत्रमनुतप्यथाः&#xA;098a शशबिन्दुं चैत्ररथं मृतं शुश्रुम सृञ्जय&#xA;098c यस्य भार्यासहस्राणां शतमासीन्महात्मनः&#xA;099a सहस्रं तु सहस्राणां यस्यासञ्शाशबिन्दवः&#xA;099c हिरण्यकवचाः सर्वे सर्वे चोत्तमधन्विनः&#xA;100a शतं कन्या राजपुत्रमेकैकं पृष्ठतोऽन्वयुः&#xA;100c कन्यां कन्यां शतं नागा नागं नागं शतं रथाः&#xA;101a रथं रथं शतं चाश्वा देशजा हेममालिनः&#xA;101c अश्वमश्वं शतं गावो गां गां तद्वदजाविकम्&#xA;102a एतद्धनमपर्यन्तमश्वमेधे महामखे&#xA;102c शशबिन्दुर्महाराज ब्राह्मणेभ्यः समादिशत्&#xA;103a स चेन्ममार सृञ्जय चतुर्भद्रतरस्त्वया&#xA;103c पुत्रात्पुण्यतरश्चैव मा पुत्रमनुतप्यथाः&#xA;104a गयमामूर्तरयसं मृतं शुश्रुम सृञ्जय&#xA;104c यः स वर्षशतं राजा हुतशिष्टाशनोऽभवत्&#xA;105a यस्मै वह्निर्वरान्प्रादात्ततो वव्रे वरान्गयः&#xA;105c ददतो मेऽक्षया चास्तु धर्मे श्रद्धा च वर्धताम्&#xA;106a मनो मे रमतां सत्ये त्वत्प्रसादाद्धुताशन&#xA;106c लेभे च कामांस्तान्सर्वान्पावकादिति नः श्रुतम्&#xA;107a दर्शेन पौर्णमासेन चातुर्मास्यैः पुनः पुनः&#xA;107c अयजत्स महातेजाः सहस्रं परिवत्सरान्&#xA;108a शतं गवां सहस्राणि शतमश्वशतानि च&#xA;108c उत्थायोत्थाय वै प्रादात्सहस्रं परिवत्सरान्&#xA;109a तर्पयामास सोमेन देवान्वित्तैर्द्विजानपि&#xA;109c पितॄन्स्वधाभिः कामैश्च स्त्रियः स्वाः पुरुषर्षभ&#xA;110a सौवर्णां पृथिवीं कृत्वा दशव्यामां द्विरायताम्&#xA;110c दक्षिणामददद्राजा वाजिमेधमहामखे&#xA;111a यावत्यः सिकता राजन्गङ्गायाः पुरुषर्षभ&#xA;111c तावतीरेव गाः प्रादादामूर्तरयसो गयः&#xA;112a स चेन्ममार सृञ्जय चतुर्भद्रतरस्त्वया&#xA;112c पुत्रात्पुण्यतरश्चैव मा पुत्रमनुतप्यथाः&#xA;113a रन्तिदेवं च साङ्कृत्यं मृतं शुश्रुम सृञ्जय&#xA;113c सम्यगाराध्य यः शक्रं वरं लेभे महायशाः&#xA;114a अन्नं च नो बहु भवेदतिथींश्च लभेमहि&#xA;114c श्रद्धा च नो मा व्यगमन्मा च याचिष्म कञ्चन&#xA;115a उपातिष्ठन्त पशवः स्वयं तं संशितव्रतम्&#xA;115c ग्राम्यारण्या महात्मानं रन्तिदेवं यशस्विनम्&#xA;116a महानदी चर्मराशेरुत्क्लेदात्सुस्रुवे यतः&#xA;116c ततश्चर्मण्वतीत्येवं विख्याता सा महानदी&#xA;117a ब्राह्मणेभ्यो ददौ निष्कान्सदसि प्रतते नृपः&#xA;117c तुभ्यं तुभ्यं निष्कमिति यत्राक्रोशन्ति वै द्विजाः&#xA;117e सहस्रं तुभ्यमित्युक्त्वा ब्राह्मणान्स्म प्रपद्यते&#xA;118a अन्वाहार्योपकरणं द्रव्योपकरणं च यत्&#xA;118c घटाः स्थाल्यः कटाहाश्च पात्र्यश्च पिठरा अपि&#xA;118e न तत्किञ्चिदसौवर्णं रन्तिदेवस्य धीमतः&#xA;119a साङ्कृते रन्तिदेवस्य यां रात्रिमवसद्गृहे&#xA;119c आलभ्यन्त शतं गावः सहस्राणि च विंशतिः&#xA;120a तत्र स्म सूदाः क्रोशन्ति सुमृष्टमणिकुण्डलाः&#xA;120c सूपभूयिष्ठमश्नीध्वं नाद्य मांसं यथा पुरा&#xA;121a स चेन्ममार सृञ्जय चतुर्भद्रतरस्त्वया&#xA;121c पुत्रात्पुण्यतरश्चैव मा पुत्रमनुतप्यथाः&#xA;122a सगरं च महात्मानं मृतं शुश्रुम सृञ्जय&#xA;122c ऐक्ष्वाकं पुरुषव्याघ्रमतिमानुषविक्रमम्&#xA;123a षष्टिः पुत्रसहस्राणि यं यान्तं पृष्ठतोऽन्वयुः&#xA;123c नक्षत्रराजं वर्षान्ते व्यभ्रे ज्योतिर्गणा इव&#xA;124a एकच्छत्रा मही यस्य प्रणता ह्यभवत्पुरा&#xA;124c योऽश्वमेधसहस्रेण तर्पयामास देवताः&#xA;125a यः प्रादात्काञ्चनस्तम्भं प्रासादं सर्वकाञ्चनम्&#xA;125c पूर्णं पद्मदलाक्षीणां स्त्रीणां शयनसङ्कुलम्&#xA;126a द्विजातिभ्योऽनुरूपेभ्यः कामानुच्चावचांस्तथा&#xA;126c यस्यादेशेन तद्वित्तं व्यभजन्त द्विजातयः&#xA;127a खानयामास यः कोपात्पृथिवीं सागराङ्किताम्&#xA;127c यस्य नाम्ना समुद्रश्च सागरत्वमुपागतः&#xA;128a स चेन्ममार सृञ्जय चतुर्भद्रतरस्त्वया&#xA;128c पुत्रात्पुण्यतरश्चैव मा पुत्रमनुतप्यथाः&#xA;129a राजानं च पृथुं वैन्यं मृतं शुश्रुम सृञ्जय&#xA;129c यमभ्यषिञ्चन्सम्भूय महारण्ये महर्षयः&#xA;130a प्रथयिष्यति वै लोकान्पृथुरित्येव शब्दितः&#xA;130c क्षताच्च नस्त्रायतीति स तस्मात्क्षत्रियः स्मृतः&#xA;131a पृथुं वैन्यं प्रजा दृष्ट्वा रक्ताः स्मेति यदब्रुवन्&#xA;131c ततो राजेति नामास्य अनुरागादजायत&#xA;132a अकृष्टपच्या पृथिवी पुटके पुटके मधु&#xA;132c सर्वा द्रोणदुघा गावो वैन्यस्यासन्प्रशासतः&#xA;133a अरोगाः सर्वसिद्धार्था मनुष्या अकुतोभयाः&#xA;133c यथाभिकाममवसन्क्षेत्रेषु च गृहेषु च&#xA;134a आपः संस्तम्भिरे यस्य समुद्रस्य यियासतः&#xA;134c सरितश्चानुदीर्यन्त ध्वजसङ्गश्च नाभवत्&#xA;135a हैरण्यांस्त्रिनलोत्सेधान्पर्वतानेकविंशतिम्&#xA;135c ब्राह्मणेभ्यो ददौ राजा योऽश्वमेधे महामखे&#xA;136a स चेन्ममार सृञ्जय चतुर्भद्रतरस्त्वया&#xA;136c पुत्रात्पुण्यतरश्चैव मा पुत्रमनुतप्यथाः&#xA;137a किं वै तूष्णीं ध्यायसि सृञ्जय त्वं न मे राजन्वाचमिमां शृणोषि&#xA;137c न चेन्मोघं विप्रलप्तं मयेदं पथ्यं मुमूर्षोरिव सम्यगुक्तम्&#xA;138  सृञ्जय उवाच&#xA;138a शृणोमि ते नारद वाचमेतां विचित्रार्थां स्रजमिव पुण्यगन्धाम्&#xA;138c राजर्षीणां पुण्यकृतां महात्मनां कीर्त्या युक्तां शोकनिर्णाशनार्थम्&#xA;139a न ते मोघं विप्रलप्तं महर्षे दृष्ट्वैव त्वां नारदाहं विशोकः&#xA;139c शुश्रूषे ते वचनं ब्रह्मवादिन्न ते तृप्याम्यमृतस्येव पानात्&#xA;140a अमोघदर्शिन्मम चेत्प्रसादं सुताघदग्धस्य विभो प्रकुर्याः&#xA;140c मृतस्य सञ्जीवनमद्य मे स्यात्तव प्रसादात्सुतसङ्गमश्च&#xA;141  नारद उवाच&#xA;141a यस्ते पुत्रो दयितोऽयं वियातः स्वर्णष्ठीवी यमदात्पर्वतस्ते&#xA;141c पुनस्ते तं पुत्रमहं ददामि हिरण्यनाभं वर्षसहस्रिणं च&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/030/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/030/</guid>
      <description>&lt;p&gt;001  युधिष्ठिर उवाच&#xA;001a स कथं काञ्चनष्ठीवी सृञ्जयस्य सुतोऽभवत्&#xA;001c पर्वतेन किमर्थं च दत्तः केन ममार च&#xA;002a यदा वर्षसहस्रायुस्तदा भवति मानवः&#xA;002c कथमप्राप्तकौमारः सृञ्जयस्य सुतो मृतः&#xA;003a उताहो नाममात्रं वै सुवर्णष्ठीविनोऽभवत्&#xA;003c तथ्यं वा काञ्चनष्ठीवीत्येतदिच्छामि वेदितुम्&#xA;004  वासुदेव उवाच&#xA;004a अत्र ते कथयिष्यामि यथा वृत्तं जनेश्वर&#xA;004c नारदः पर्वतश्चैव प्रागृषी लोकपूजितौ&#xA;005a मातुलो भागिनेयश्च देवलोकादिहागतौ&#xA;005c विहर्तुकामौ सम्प्रीत्या मानुष्येषु पुरा प्रभू&#xA;006a हविःपवित्रभोज्येन देवभोज्येन चैव ह&#xA;006c नारदो मातुलश्चैव भागिनेयश्च पर्वतः&#xA;007a तावुभौ तपसोपेताववनीतलचारिणौ&#xA;007c भुञ्जानौ मानुषान्भोगान्यथावत्पर्यधावताम्&#xA;008a प्रीतिमन्तौ मुदा युक्तौ समयं तत्र चक्रतुः&#xA;008c यो भवेद्धृदि सङ्कल्पः शुभो वा यदि वाशुभः&#xA;008e अन्योन्यस्य स आख्येयो मृषा शापोऽन्यथा भवेत्&#xA;009a तौ तथेति प्रतिज्ञाय महर्षी लोकपूजितौ&#xA;009c सृञ्जयं श्वैत्यमभ्येत्य राजानमिदमूचतुः&#xA;010a आवां भवति वत्स्यावः कञ्चित्कालं हिताय ते&#xA;010c यथावत्पृथिवीपाल आवयोः प्रगुणीभव&#xA;010e तथेति कृत्वा तौ राजा सत्कृत्योपचचार ह&#xA;011a ततः कदाचित्तौ राजा महात्मानौ तथागतौ&#xA;011c अब्रवीत्परमप्रीतः सुतेयं वरवर्णिनी&#xA;012a एकैव मम कन्यैषा युवां परिचरिष्यति&#xA;012c दर्शनीयानवद्याङ्गी शीलवृत्तसमन्विता&#xA;012e सुकुमारी कुमारी च पद्मकिञ्जल्कसन्निभा&#xA;013a परमं सौम्य इत्युक्तस्ताभ्यां राजा शशास ताम्&#xA;013c कन्ये विप्रावुपचर देववत्पितृवच्च ह&#xA;014a सा तु कन्या तथेत्युक्त्वा पितरं धर्मचारिणी&#xA;014c यथानिदेशं राज्ञस्तौ सत्कृत्योपचचार ह&#xA;015a तस्यास्तथोपचारेण रूपेणाप्रतिमेन च&#xA;015c नारदं हृच्छयस्तूर्णं सहसैवान्वपद्यत&#xA;016a ववृधे च ततस्तस्य हृदि कामो महात्मनः&#xA;016c यथा शुक्लस्य पक्षस्य प्रवृत्तावुडुराट्छनैः&#xA;017a न च तं भागिनेयाय पर्वताय महात्मने&#xA;017c शशंस मन्मथं तीव्रं व्रीडमानः स धर्मवित्&#xA;018a तपसा चेङ्गितेनाथ पर्वतोऽथ बुबोध तत्&#xA;018c कामार्तं नारदं क्रुद्धः शशापैनं ततो भृशम्&#xA;019a कृत्वा समयमव्यग्रो भवान्वै सहितो मया&#xA;019c यो भवेद्धृदि सङ्कल्पः शुभो वा यदि वाशुभः&#xA;020a अन्योन्यस्य स आख्येय इति तद्वै मृषा कृतम्&#xA;020c भवता वचनं ब्रह्मंस्तस्मादेतद्वदाम्यहम्&#xA;021a न हि कामं प्रवर्तन्तं भवानाचष्ट मे पुरा&#xA;021c सुकुमार्यां कुमार्यां ते तस्मादेष शपाम्यहम्&#xA;022a ब्रह्मवादी गुरुर्यस्मात्तपस्वी ब्राह्मणश्च सन्&#xA;022c अकार्षीः समयभ्रंशमावाभ्यां यः कृतो मिथः&#xA;023a शप्स्ये तस्मात्सुसङ्क्रुद्धो भवन्तं तं निबोध मे&#xA;023c सुकुमारी च ते भार्या भविष्यति न संशयः&#xA;024a वानरं चैव कन्या त्वां विवाहात्प्रभृति प्रभो&#xA;024c सन्द्रक्ष्यन्ति नराश्चान्ये स्वरूपेण विनाकृतम्&#xA;025a स तद्वाक्यं तु विज्ञाय नारदः पर्वतात्तदा&#xA;025c अशपत्तमपि क्रोधाद्भागिनेयं स मातुलः&#xA;026a तपसा ब्रह्मचर्येण सत्येन च दमेन च&#xA;026c युक्तोऽपि धर्मनित्यश्च न स्वर्गवासमाप्स्यसि&#xA;027a तौ तु शप्त्वा भृशं क्रुद्धौ परस्परममर्षणौ&#xA;027c प्रतिजग्मतुरन्योन्यं क्रुद्धाविव गजोत्तमौ&#xA;028a पर्वतः पृथिवीं कृत्स्नां विचचार महामुनिः&#xA;028c पूज्यमानो यथान्यायं तेजसा स्वेन भारत&#xA;029a अथ तामलभत्कन्यां नारदः सृञ्जयात्मजाम्&#xA;029c धर्मेण धर्मप्रवरः सुकुमारीमनिन्दिताम्&#xA;030a सा तु कन्या यथाशापं नारदं तं ददर्श ह&#xA;030c पाणिग्रहणमन्त्राणां प्रयोगादेव वानरम्&#xA;031a सुकुमारी च देवर्षिं वानरप्रतिमाननम्&#xA;031c नैवावमन्यत तदा प्रीतिमत्येव चाभवत्&#xA;032a उपतस्थे च भर्तारं न चान्यं मनसाप्यगात्&#xA;032c देवं मुनिं वा यक्षं वा पतित्वे पतिवत्सला&#xA;033a ततः कदाचिद्भगवान्पर्वतोऽनुससार ह&#xA;033c वनं विरहितं किञ्चित्तत्रापश्यत्स नारदम्&#xA;034a ततोऽभिवाद्य प्रोवाच नारदं पर्वतस्तदा&#xA;034c भवान्प्रसादं कुरुतां स्वर्गादेशाय मे प्रभो&#xA;035a तमुवाच ततो दृष्ट्वा पर्वतं नारदस्तदा&#xA;035c कृताञ्जलिमुपासीनं दीनं दीनतरः स्वयम्&#xA;036a त्वयाहं प्रथमं शप्तो वानरस्त्वं भविष्यसि&#xA;036c इत्युक्तेन मया पश्चाच्छप्तस्त्वमपि मत्सरात्&#xA;036e अद्यप्रभृति वै वासं स्वर्गे नावाप्स्यसीति ह&#xA;037a तव नैतद्धि सदृशं पुत्रस्थाने हि मे भवान्&#xA;037c निवर्तयेतां तौ शापमन्योऽन्येन तदा मुनी&#xA;038a श्रीसमृद्धं तदा दृष्ट्वा नारदं देवरूपिणम्&#xA;038c सुकुमारी प्रदुद्राव परपत्यभिशङ्कया&#xA;039a तां पर्वतस्ततो दृष्ट्वा प्रद्रवन्तीमनिन्दिताम्&#xA;039c अब्रवीत्तव भर्तैष नात्र कार्या विचारणा&#xA;040a ऋषिः परमधर्मात्मा नारदो भगवान्प्रभुः&#xA;040c तवैवाभेद्यहृदयो मा ते भूदत्र संशयः&#xA;041a सानुनीता बहुविधं पर्वतेन महात्मना&#xA;041c शापदोषं च तं भर्तुः श्रुत्वा स्वां प्रकृतिं गता&#xA;041e पर्वतोऽथ ययौ स्वर्गं नारदोऽथ ययौ गृहान्&#xA;042a प्रत्यक्षकर्मा सर्वस्य नारदोऽयं महानृषिः&#xA;042c एष वक्ष्यति वै पृष्टो यथा वृत्तं नरोत्तम&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/031/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/031/</guid>
      <description>&lt;p&gt;001  वैशम्पायन उवाच&#xA;001a ततो राजा पाण्डुसुतो नारदं प्रत्यभाषत&#xA;001c भगवञ्श्रोतुमिच्छामि सुवर्णष्ठीविसम्भवम्&#xA;002a एवमुक्तः स च मुनिर्धर्मराजेन नारदः&#xA;002c आचचक्षे यथा वृत्तं सुवर्णष्ठीविनं प्रति&#xA;003a एवमेतन्महाराज यथायं केशवोऽब्रवीत्&#xA;003c कार्यस्यास्य तु यच्छेषं तत्ते वक्ष्यामि पृच्छतः&#xA;004a अहं च पर्वतश्चैव स्वस्रीयो मे महामुनिः&#xA;004c वस्तुकामावभिगतौ सृञ्जयं जयतां वरम्&#xA;005a तत्र सम्पूजितौ तेन विधिदृष्टेन कर्मणा&#xA;005c सर्वकामैः सुविहितौ निवसावोऽस्य वेश्मनि&#xA;006a व्यतिक्रान्तासु वर्षासु समये गमनस्य च&#xA;006c पर्वतो मामुवाचेदं काले वचनमर्थवत्&#xA;007a आवामस्य नरेन्द्रस्य गृहे परमपूजितौ&#xA;007c उषितौ समये ब्रह्मंश्चिन्त्यतामत्र साम्प्रतम्&#xA;008a ततोऽहमब्रुवं राजन्पर्वतं शुभदर्शनम्&#xA;008c सर्वमेतत्त्वयि विभो भागिनेयोपपद्यते&#xA;009a वरेण छन्द्यतां राजा लभतां यद्यदिच्छति&#xA;009c आवयोस्तपसा सिद्धिं प्राप्नोतु यदि मन्यसे&#xA;010a तत आहूय राजानं सृञ्जयं शुभदर्शनम्&#xA;010c पर्वतोऽनुमतं वाक्यमुवाच मुनिपुङ्गवः&#xA;011a प्रीतौ स्वो नृप सत्कारैस्तव ह्यार्जवसम्भृतैः&#xA;011c आवाभ्यामभ्यनुज्ञातो वरं नृवर चिन्तय&#xA;012a देवानामविहिंसायां यद्भवेन्मानुषक्षमम्&#xA;012c तद्गृहाण महाराज पूजार्हो नौ मतो भवान्&#xA;013  सृञ्जय उवाच&#xA;013a प्रीतौ भवन्तौ यदि मे कृतमेतावता मम&#xA;013c एष एव परो लाभो निर्वृत्तो मे महाफलः&#xA;014  नारद उवाच&#xA;014a तमेवंवादिनं भूयः पर्वतः प्रत्यभाषत&#xA;014c वृणीष्व राजन्सङ्कल्पो यस्ते हृदि चिरं स्थितः&#xA;015  सृञ्जय उवाच&#xA;015a अभीप्सामि सुतं वीरं वीर्यवन्तं दृढव्रतम्&#xA;015c आयुष्मन्तं महाभागं देवराजसमद्युतिम्&#xA;016  पर्वत उवाच&#xA;016a भविष्यत्येष ते कामो न त्वायुष्मान्भविष्यति&#xA;016c देवराजाभिभूत्यर्थं सङ्कल्पो ह्येष ते हृदि&#xA;017a सुवर्णष्ठीवनाच्चैव स्वर्णष्ठीवी भविष्यति&#xA;017c रक्ष्यश्च देवराजात्स देवराजसमद्युतिः&#xA;018  नारद उवाच&#xA;018a तच्छ्रुत्वा सृञ्जयो वाक्यं पर्वतस्य महात्मनः&#xA;018c प्रसादयामास तदा नैतदेवं भवेदिति&#xA;019a आयुष्मान्मे भवेत्पुत्रो भवतस्तपसा मुने&#xA;019c न च तं पर्वतः किञ्चिदुवाचेन्द्रव्यपेक्षया&#xA;020a तमहं नृपतिं दीनमब्रुवं पुनरेव तु&#xA;020c स्मर्तव्योऽहं महाराज दर्शयिष्यामि ते स्मृतः&#xA;021a अहं ते दयितं पुत्रं प्रेतराजवशं गतम्&#xA;021c पुनर्दास्यामि तद्रूपं मा शुचः पृथिवीपते&#xA;022a एवमुक्त्वा तु नृपतिं प्रयातौ स्वो यथेप्सितम्&#xA;022c सृञ्जयश्च यथाकामं प्रविवेश स्वमन्दिरम्&#xA;023a सृञ्जयस्याथ राजर्षेः कस्मिंश्चित्कालपर्यये&#xA;023c जज्ञे पुत्रो महावीर्यस्तेजसा प्रज्वलन्निव&#xA;024a ववृधे स यथाकालं सरसीव महोत्पलम्&#xA;024c बभूव काञ्चनष्ठीवी यथार्थं नाम तस्य तत्&#xA;025a तदद्भुततमं लोके पप्रथे कुरुसत्तम&#xA;025c बुबुधे तच्च देवेन्द्रो वरदानं महात्मनोः&#xA;026a ततस्त्वभिभवाद्भीतो बृहस्पतिमते स्थितः&#xA;026c कुमारस्यान्तरप्रेक्षी बभूव बलवृत्रहा&#xA;027a चोदयामास वज्रं स दिव्यास्त्रं मूर्तिसंस्थितम्&#xA;027c व्याघ्रो भूत्वा जहीमं त्वं राजपुत्रमिति प्रभो&#xA;028a विवृद्धः किल वीर्येण मामेषोऽभिभविष्यति&#xA;028c सृञ्जयस्य सुतो वज्र यथैनं पर्वतो ददौ&#xA;029a एवमुक्तस्तु शक्रेण वज्रः परपुरञ्जयः&#xA;029c कुमारस्यान्तरप्रेक्षी नित्यमेवान्वपद्यत&#xA;030a सृञ्जयोऽपि सुतं प्राप्य देवराजसमद्युतिम्&#xA;030c हृष्टः सान्तःपुरो राजा वननित्योऽभवत्तदा&#xA;031a ततो भागीरथीतीरे कदाचिद्वननिर्झरे&#xA;031c धात्रीद्वितीयो बालः स क्रीडार्थं पर्यधावत&#xA;032a पञ्चवर्षकदेशीयो बालो नागेन्द्रविक्रमः&#xA;032c सहसोत्पतितं व्याघ्रमाससाद महाबलः&#xA;033a तेन चैव विनिष्पिष्टो वेपमानो नृपात्मजः&#xA;033c व्यसुः पपात मेदिन्यां ततो धात्री विचुक्रुशे&#xA;034a हत्वा तु राजपुत्रं स तत्रैवान्तरधीयत&#xA;034c शार्दूलो देवराजस्य माययान्तर्हितस्तदा&#xA;035a धात्र्यास्तु निनदं श्रुत्वा रुदत्याः परमार्तवत्&#xA;035c अभ्यधावत तं देशं स्वयमेव महीपतिः&#xA;036a स ददर्श गतासुं तं शयानं पीतशोणितम्&#xA;036c कुमारं विगतानन्दं निशाकरमिव च्युतम्&#xA;037a स तमुत्सङ्गमारोप्य परिपीडितवक्षसम्&#xA;037c पुत्रं रुधिरसंसिक्तं पर्यदेवयदातुरः&#xA;038a ततस्ता मातरस्तस्य रुदन्त्यः शोककर्शिताः&#xA;038c अभ्यधावन्त तं देशं यत्र राजा स सृञ्जयः&#xA;039a ततः स राजा सस्मार मामन्तर्गतमानसः&#xA;039c तच्चाहं चिन्तितं ज्ञात्वा गतवांस्तस्य दर्शनम्&#xA;040a स मयैतानि वाक्यानि श्रावितः शोकलालसः&#xA;040c यानि ते यदुवीरेण कथितानि महीपते&#xA;041a सञ्जीवितश्चापि मया वासवानुमते तदा&#xA;041c भवितव्यं तथा तच्च न तच्छक्यमतोऽन्यथा&#xA;042a अत ऊर्ध्वं कुमारः स स्वर्णष्ठीवी महायशाः&#xA;042c चित्तं प्रसादयामास पितुर्मातुश्च वीर्यवान्&#xA;043a कारयामास राज्यं स पितरि स्वर्गते विभुः&#xA;043c वर्षाणामेकशतवत्सहस्रं भीमविक्रमः&#xA;044a तत इष्ट्वा महायज्ञैर्बहुभिर्भूरिदक्षिणैः&#xA;044c तर्पयामास देवांश्च पितॄंश्चैव महाद्युतिः&#xA;045a उत्पाद्य च बहून्पुत्रान्कुलसन्तानकारिणः&#xA;045c कालेन महता राजन्कालधर्ममुपेयिवान्&#xA;046a स त्वं राजेन्द्र सञ्जातं शोकमेतन्निवर्तय&#xA;046c यथा त्वां केशवः प्राह व्यासश्च सुमहातपाः&#xA;047a पितृपैतामहं राज्यमास्थाय दुरमुद्वह&#xA;047c इष्ट्वा पुण्यैर्महायज्ञैरिष्टाल्ँलोकानवाप्स्यसि&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/032/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/032/</guid>
      <description>&lt;p&gt;001  वैशम्पायन उवाच&#xA;001a तूष्णीम्भूतं तु राजानं शोचमानं युधिष्ठिरम्&#xA;001c तपस्वी धर्मतत्त्वज्ञः कृष्णद्वैपायनोऽब्रवीत्&#xA;002a प्रजानां पालनं धर्मो राज्ञां राजीवलोचन&#xA;002c धर्मः प्रमाणं लोकस्य नित्यं धर्मानुवर्तनम्&#xA;003a अनुतिष्ठस्व वै राजन्पितृपैतामहं पदम्&#xA;003c ब्राह्मणेषु च यो धर्मः स नित्यो वेदनिश्चितः&#xA;004a तत्प्रमाणं प्रमाणानां शाश्वतं भरतर्षभ&#xA;004c तस्य धर्मस्य कृत्स्नस्य क्षत्रियः परिरक्षिता&#xA;005a तथा यः प्रतिहन्त्यस्य शासनं विषये नरः&#xA;005c स बाहुभ्यां विनिग्राह्यो लोकयात्राविघातकः&#xA;006a प्रमाणमप्रमाणं यः कुर्यान्मोहवशं गतः&#xA;006c भृत्यो वा यदि वा पुत्रस्तपस्वी वापि कश्चन&#xA;006e पापान्सर्वैरुपायैस्तान्नियच्छेद्घातयेत वा&#xA;007a अतोऽन्यथा वर्तमानो राजा प्राप्नोति किल्बिषम्&#xA;007c धर्मं विनश्यमानं हि यो न रक्षेत्स धर्महा&#xA;008a ते त्वया धर्महन्तारो निहताः सपदानुगाः&#xA;008c स्वधर्मे वर्तमानस्त्वं किं नु शोचसि पाण्डव&#xA;008e राजा हि हन्याद्दद्याच्च प्रजा रक्षेच्च धर्मतः&#xA;009  युधिष्ठिर उवाच&#xA;009a न तेऽभिशङ्के वचनं यद्ब्रवीषि तपोधन&#xA;009c अपरोक्षो हि ते धर्मः सर्वधर्मभृतां वर&#xA;010a मया ह्यवध्या बहवो घातिता राज्यकारणात्&#xA;010c तान्यकार्याणि मे ब्रह्मन्दहन्ति च तपन्ति च&#xA;011  व्यास उवाच&#xA;011a ईश्वरो वा भवेत्कर्ता पुरुषो वापि भारत&#xA;011c हठो वा वर्तते लोके कर्मजं वा फलं स्मृतम्&#xA;012a ईश्वरेण नियुक्ता हि साध्वसाधु च पार्थिव&#xA;012c कुर्वन्ति पुरुषाः कर्म फलमीश्वरगामि तत्&#xA;013a यथा हि पुरुषश्छिन्द्याद्वृक्षं परशुना वने&#xA;013c छेत्तुरेव भवेत्पापं परशोर्न कथञ्चन&#xA;014a अथ वा तदुपादानात्प्राप्नुयुः कर्मणः फलम्&#xA;014c दण्डशस्त्रकृतं पापं पुरुषे तन्न विद्यते&#xA;015a न चैतदिष्टं कौन्तेय यदन्येन फलं कृतम्&#xA;015c प्राप्नुयादिति तस्माच्च ईश्वरे तन्निवेशय&#xA;016a अथ वा पुरुषः कर्ता कर्मणोः शुभपापयोः&#xA;016c न परं विद्यते तस्मादेवमन्यच्छुभं कुरु&#xA;017a न हि कश्चित्क्वचिद्राजन्दिष्टात्प्रतिनिवर्तते&#xA;017c दण्डशस्त्रकृतं पापं पुरुषे तन्न विद्यते&#xA;018a यदि वा मन्यसे राजन्हठे लोकं प्रतिष्ठितम्&#xA;018c एवमप्यशुभं कर्म न भूतं न भविष्यति&#xA;019a अथाभिपत्तिर्लोकस्य कर्तव्या शुभपापयोः&#xA;019c अभिपन्नतमं लोके राज्ञामुद्यतदण्डनम्&#xA;020a अथापि लोके कर्माणि समावर्तन्त भारत&#xA;020c शुभाशुभफलं चेमे प्राप्नुवन्तीति मे मतिः&#xA;021a एवं सत्यं शुभादेशं कर्मणस्तत्फलं ध्रुवम्&#xA;021c त्यज तद्राजशार्दूल मैवं शोके मनः कृथाः&#xA;022a स्वधर्मे वर्तमानस्य सापवादेऽपि भारत&#xA;022c एवमात्मपरित्यागस्तव राजन्न शोभनः&#xA;023a विहितानीह कौन्तेय प्रायश्चित्तानि कर्मिणाम्&#xA;023c शरीरवांस्तानि कुर्यादशरीरः पराभवेत्&#xA;024a तद्राजञ्जीवमानस्त्वं प्रायश्चित्तं चरिष्यसि&#xA;024c प्रायश्चित्तमकृत्वा तु प्रेत्य तप्तासि भारत&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/033/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/033/</guid>
      <description>&lt;p&gt;001  युधिष्ठिर उवाच&#xA;001a हताः पुत्राश्च पौत्राश्च भ्रातरः पितरस्तथा&#xA;001c श्वशुरा गुरवश्चैव मातुलाः सपितामहाः&#xA;002a क्षत्रियाश्च महात्मानः सम्बन्धिसुहृदस्तथा&#xA;002c वयस्या ज्ञातयश्चैव भ्रातरश्च पितामह&#xA;003a बहवश्च मनुष्येन्द्रा नानादेशसमागताः&#xA;003c घातिता राज्यलुब्धेन मयैकेन पितामह&#xA;004a तांस्तादृशानहं हत्वा धर्मनित्यान्महीक्षितः&#xA;004c असकृत्सोमपान्वीरान्किं प्राप्स्यामि तपोधन&#xA;005a दह्याम्यनिशमद्याहं चिन्तयानः पुनः पुनः&#xA;005c हीनां पार्थिवसिंहैस्तैः श्रीमद्भिः पृथिवीमिमाम्&#xA;006a दृष्ट्वा ज्ञातिवधं घोरं हतांश्च शतशः परान्&#xA;006c कोटिशश्च नरानन्यान्परितप्ये पितामह&#xA;007a का नु तासां वरस्त्रीणामवस्थाद्य भविष्यति&#xA;007c विहीनानां स्वतनयैः पतिभिर्भ्रातृभिस्तथा&#xA;008a अस्मानन्तकरान्घोरान्पाण्डवान्वृष्णिसंहितान्&#xA;008c आक्रोशन्त्यः कृशा दीना निपतन्त्यश्च भूतले&#xA;009a अपश्यन्त्यः पितॄन्भ्रातॄन्पतीन्पुत्रांश्च योषितः&#xA;009c त्यक्त्वा प्राणान्प्रियान्सर्वा गमिष्यन्ति यमक्षयम्&#xA;010a वत्सलत्वाद्द्विजश्रेष्ठ तत्र मे नास्ति संशयः&#xA;010c व्यक्तं सौक्ष्म्याच्च धर्मस्य प्राप्स्यामः स्त्रीवधं वयम्&#xA;011a ते वयं सुहृदो हत्वा कृत्वा पापमनन्तकम्&#xA;011c नरके निपतिष्यामो ह्यधःशिरस एव च&#xA;012a शरीराणि विमोक्ष्यामस्तपसोग्रेण सत्तम&#xA;012c आश्रमांश्च विशेषांस्त्वं ममाचक्ष्व पितामह&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/034/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/034/</guid>
      <description>&lt;p&gt;001  वैशम्पायन उवाच&#xA;001a युधिष्ठिरस्य तद्वाक्यं श्रुत्वा द्वैपायनस्तदा&#xA;001c समीक्ष्य निपुणं बुद्ध्या ऋषिः प्रोवाच पाण्डवम्&#xA;002a मा विषादं कृथा राजन्क्षत्रधर्ममनुस्मर&#xA;002c स्वधर्मेण हता ह्येते क्षत्रियाः क्षत्रियर्षभ&#xA;003a काङ्क्षमाणाः श्रियं कृत्स्नां पृथिव्यां च महद्यशः&#xA;003c कृतान्तविधिसंयुक्ताः कालेन निधनं गताः&#xA;004a न त्वं हन्ता न भीमोऽपि नार्जुनो न यमावपि&#xA;004c कालः पर्यायधर्मेण प्राणानादत्त देहिनाम्&#xA;005a न यस्य मातापितरौ नानुग्राह्योऽस्ति कश्चन&#xA;005c कर्मसाक्षी प्रजानां यस्तेन कालेन संहृताः&#xA;006a हेतुमात्रमिदं तस्य कालस्य पुरुषर्षभ&#xA;006c यद्धन्ति भूतैर्भूतानि तदस्मै रूपमैश्वरम्&#xA;007a कर्ममूर्त्यात्मकं विद्धि साक्षिणं शुभपापयोः&#xA;007c सुखदुःखगुणोदर्कं कालं कालफलप्रदम्&#xA;008a तेषामपि महाबाहो कर्माणि परिचिन्तय&#xA;008c विनाशहेतुकारित्वे यैस्ते कालवशं गताः&#xA;009a आत्मनश्च विजानीहि नियमव्रतशीलताम्&#xA;009c यदा त्वमीदृशं कर्म विधिनाक्रम्य कारितः&#xA;010a त्वष्ट्रेव विहितं यन्त्रं यथा स्थापयितुर्वशे&#xA;010c कर्मणा कालयुक्तेन तथेदं भ्राम्यते जगत्&#xA;011a पुरुषस्य हि दृष्ट्वेमामुत्पत्तिमनिमित्ततः&#xA;011c यदृच्छया विनाशं च शोकहर्षावनर्थकौ&#xA;012a व्यलीकं चापि यत्त्वत्र चित्तवैतंसिकं तव&#xA;012c तदर्थमिष्यते राजन्प्रायश्चित्तं तदाचर&#xA;013a इदं च श्रूयते पार्थ युद्धे देवासुरे पुरा&#xA;013c असुरा भ्रातरो ज्येष्ठा देवाश्चापि यवीयसः&#xA;014a तेषामपि श्रीनिमित्तं महानासीत्समुच्छ्रयः&#xA;014c युद्धं वर्षसहस्राणि द्वात्रिंशदभवत्किल&#xA;015a एकार्णवां महीं कृत्वा रुधिरेण परिप्लुताम्&#xA;015c जघ्नुर्दैत्यांस्तदा देवास्त्रिदिवं चैव लेभिरे&#xA;016a तथैव पृथिवीं लब्ध्वा ब्राह्मणा वेदपारगाः&#xA;016c संश्रिता दानवानां वै साह्यार्थे दर्पमोहिताः&#xA;017a शालावृका इति ख्यातास्त्रिषु लोकेषु भारत&#xA;017c अष्टाशीतिसहस्राणि ते चापि विबुधैर्हताः&#xA;018a धर्मव्युच्छित्तिमिच्छन्तो येऽधर्मस्य प्रवर्तकाः&#xA;018c हन्तव्यास्ते दुरात्मानो देवैर्दैत्या इवोल्बणाः&#xA;019a एकं हत्वा यदि कुले शिष्टानां स्यादनामयम्&#xA;019c कुलं हत्वाथ राष्ट्रं वा न तद्वृत्तोपघातकम्&#xA;020a अधर्मरूपो धर्मो हि कश्चिदस्ति नराधिप&#xA;020c धर्मश्चाधर्मरूपोऽस्ति तच्च ज्ञेयं विपश्चिता&#xA;021a तस्मात्संस्तम्भयात्मानं श्रुतवानसि पाण्डव&#xA;021c देवैः पूर्वगतं मार्गमनुयातोऽसि भारत&#xA;022a न हीदृशा गमिष्यन्ति नरकं पाण्डवर्षभ&#xA;022c भ्रातॄनाश्वासयैतांस्त्वं सुहृदश्च परन्तप&#xA;023a यो हि पापसमारम्भे कार्ये तद्भावभावितः&#xA;023c कुर्वन्नपि तथैव स्यात्कृत्वा च निरपत्रपः&#xA;024a तस्मिंस्तत्कलुषं सर्वं समाप्तमिति शब्दितम्&#xA;024c प्रायश्चित्तं न तस्यास्ति ह्रासो वा पापकर्मणः&#xA;025a त्वं तु शुक्लाभिजातीयः परदोषेण कारितः&#xA;025c अनिच्छमानः कर्मेदं कृत्वा च परितप्यसे&#xA;026a अश्वमेधो महायज्ञः प्रायश्चित्तमुदाहृतम्&#xA;026c तमाहर महाराज विपाप्मैवं भविष्यसि&#xA;027a मरुद्भिः सह जित्वारीन्मघवान्पाकशासनः&#xA;027c एकैकं क्रतुमाहृत्य शतकृत्वः शतक्रतुः&#xA;028a पूतपाप्मा जितस्वर्गो लोकान्प्राप्य सुखोदयान्&#xA;028c मरुद्गणवृतः शक्रः शुशुभे भासयन्दिशः&#xA;029a स्वर्गलोके महीयन्तमप्सरोभिः शचीपतिम्&#xA;029c ऋषयः पर्युपासन्ते देवाश्च विबुधेश्वरम्&#xA;030a सोऽयं त्वमिह सङ्क्रान्तो विक्रमेण वसुन्धराम्&#xA;030c निर्जिताश्च महीपाला विक्रमेण त्वयानघ&#xA;031a तेषां पुराणि राष्ट्राणि गत्वा राजन्सुहृद्वृतः&#xA;031c भ्रातॄन्पुत्रांश्च पौत्रांश्च स्वे स्वे राज्येऽभिषेचय&#xA;032a बालानपि च गर्भस्थान्सान्त्वानि समुदाचरन्&#xA;032c रञ्जयन्प्रकृतीः सर्वाः परिपाहि वसुन्धराम्&#xA;033a कुमारो नास्ति येषां च कन्यास्तत्राभिषेचय&#xA;033c कामाशयो हि स्त्रीवर्गः शोकमेवं प्रहास्यति&#xA;034a एवमाश्वासनं कृत्वा सर्वराष्ट्रेषु भारत&#xA;034c यजस्व वाजिमेधेन यथेन्द्रो विजयी पुरा&#xA;035a अशोच्यास्ते महात्मानः क्षत्रियाः क्षत्रियर्षभ&#xA;035c स्वकर्मभिर्गता नाशं कृतान्तबलमोहिताः&#xA;036a अवाप्तः क्षत्रधर्मस्ते राज्यं प्राप्तमकल्मषम्&#xA;036c चरस्व धर्मं कौन्तेय श्रेयान्यः प्रेत्य भाविकः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/035/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/035/</guid>
      <description>&lt;p&gt;001  युधिष्ठिर उवाच&#xA;001a कानि कृत्वेह कर्माणि प्रायश्चित्तीयते नरः&#xA;001c किं कृत्वा चैव मुच्येत तन्मे ब्रूहि पितामह&#xA;002  व्यास उवाच&#xA;002a अकुर्वन्विहितं कर्म प्रतिषिद्धानि चाचरन्&#xA;002c प्रायश्चित्तीयते ह्येवं नरो मिथ्या च वर्तयन्&#xA;003a सूर्येणाभ्युदितो यश्च ब्रह्मचारी भवत्युत&#xA;003c तथा सूर्याभिनिर्मुक्तः कुनखी श्यावदन्नपि&#xA;004a परिवित्तिः परिवेत्ता ब्रह्मोज्झो यश्च कुत्सकः&#xA;004c दिधिषूपतिस्तथा यः स्यादग्रेदिधिषुरेव च&#xA;005a अवकीर्णी भवेद्यश्च द्विजातिवधकस्तथा&#xA;005c अतीर्थे ब्रह्मणस्त्यागी तीर्थे चाप्रतिपादकः&#xA;006a ग्रामयाजी च कौन्तेय राज्ञश्च परिविक्रयी&#xA;006c शूद्रस्त्रीवधको यश्च पूर्वः पूर्वस्तु गर्हितः&#xA;007a वृथापशुसमालम्भी वनदाहस्य कारकः&#xA;007c अनृतेनोपचर्ता च प्रतिरोद्धा गुरोस्तथा&#xA;008a यश्चाग्नीनपविध्येत तथैव ब्रह्मविक्रयी&#xA;008c एतान्येनांसि सर्वाणि व्युत्क्रान्तसमयश्च यः&#xA;009a अकार्याण्यपि वक्ष्यामि यानि तानि निबोध मे&#xA;009c लोकवेदविरुद्धानि तान्येकाग्रमनाः शृणु&#xA;010a स्वधर्मस्य परित्यागः परधर्मस्य च क्रिया&#xA;010c अयाज्ययाजनं चैव तथाभक्ष्यस्य भक्षणम्&#xA;011a शरणागतसन्त्यागो भृत्यस्याभरणं तथा&#xA;011c रसानां विक्रयश्चापि तिर्यग्योनिवधस्तथा&#xA;012a आधानादीनि कर्माणि शक्तिमान्न करोति यः&#xA;012c अप्रयच्छंश्च सर्वाणि नित्यं देयानि भारत&#xA;013a दक्षिणानामदानं च ब्राह्मणस्वाभिमर्शनम्&#xA;013c सर्वाण्येतान्यकार्याणि प्राहुर्धर्मविदो जनाः&#xA;014a पित्रा विभजते पुत्रो यश्च स्याद्गुरुतल्पगः&#xA;014c अप्रजायन्नधर्मेण भवत्याधर्मिको जनः&#xA;015a उक्तान्येतानि कर्माणि विस्तरेणेतरेण च&#xA;015c यानि कुर्वन्नकुर्वंश्च प्रायश्चित्तीयते जनः&#xA;016a एतान्येव तु कर्माणि क्रियमाणानि मानवान्&#xA;016c येषु येषु निमित्तेषु न लिम्पन्त्यथ तच्छृणु&#xA;017a प्रगृह्य शस्त्रमायान्तमपि वेदान्तगं रणे&#xA;017c जिघांसन्तं निहत्याजौ न तेन ब्रह्महा भवेत्&#xA;018a अपि चाप्यत्र कौन्तेय मन्त्रो वेदेषु पठ्यते&#xA;018c वेदप्रमाणविहितं तं धर्मं प्रब्रवीमि ते&#xA;019a अपेतं ब्राह्मणं वृत्ताद्यो हन्यादाततायिनम्&#xA;019c न तेन ब्रह्महा स स्यान्मन्युस्तं मन्युमृच्छति&#xA;020a प्राणात्यये तथाज्ञानादाचरन्मदिरामपि&#xA;020c अचोदितो धर्मपरः पुनः संस्कारमर्हति&#xA;021a एतत्ते सर्वमाख्यातं कौन्तेयाभक्ष्यभक्षणम्&#xA;021c प्रायश्चित्तविधानेन सर्वमेतेन शुध्यति&#xA;022a गुरुतल्पं हि गुर्वर्थे न दूषयति मानवम्&#xA;022c उद्दालकः श्वेतकेतुं जनयामास शिष्यतः&#xA;023a स्तेयं कुर्वंस्तु गुर्वर्थमापत्सु न निबध्यते&#xA;023c बहुशः कामकारेण न चेद्यः सम्प्रवर्तते&#xA;024a अन्यत्र ब्राह्मणस्वेभ्य आददानो न दुष्यति&#xA;024c स्वयमप्राशिता यश्च न स पापेन लिप्यते&#xA;025a प्राणत्राणेऽनृतं वाच्यमात्मनो वा परस्य वा&#xA;025c गुर्वर्थे स्त्रीषु चैव स्याद्विवाहकरणेषु च&#xA;026a नावर्तते व्रतं स्वप्ने शुक्रमोक्षे कथञ्चन&#xA;026c आज्यहोमः समिद्धेऽग्नौ प्रायश्चित्तं विधीयते&#xA;027a पारिवित्त्यं च पतिते नास्ति प्रव्रजिते तथा&#xA;027c भिक्षिते पारदार्यं च न तद्धर्मस्य दूषकम्&#xA;028a वृथापशुसमालम्भं नैव कुर्यान्न कारयेत्&#xA;028c अनुग्रहः पशूणां हि संस्कारो विधिचोदितः&#xA;029a अनर्हे ब्राह्मणे दत्तमज्ञानात्तन्न दूषकम्&#xA;029c सकारणं तथा तीर्थेऽतीर्थे वा प्रतिपादनम्&#xA;030a स्त्रियस्तथापचारिण्यो निष्कृतिः स्याददूषिका&#xA;030c अपि सा पूयते तेन न तु भर्ता प्रदुष्यते&#xA;031a तत्त्वं ज्ञात्वा तु सोमस्य विक्रयः स्याददूषकः&#xA;031c असमर्थस्य भृत्यस्य विसर्गः स्याददोषवान्&#xA;031e वनदाहो गवामर्थे क्रियमाणो न दूषकः&#xA;032a उक्तान्येतानि कर्माणि यानि कुर्वन्न दुष्यति&#xA;032c प्रायश्चित्तानि वक्ष्यामि विस्तरेणैव भारत&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/036/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/036/</guid>
      <description>&lt;p&gt;001  व्यास उवाच&#xA;001a तपसा कर्मभिश्चैव प्रदानेन च भारत&#xA;001c पुनाति पापं पुरुषः पूतश्चेन्न प्रवर्तते&#xA;002a एककालं तु भुञ्जानश्चरन्भैक्षं स्वकर्मकृत्&#xA;002c कपालपाणिः खट्वाङ्गी ब्रह्मचारी सदोत्थितः&#xA;003a अनसूयुरधःशायी कर्म लोके प्रकाशयन्&#xA;003c पूर्णैर्द्वादशभिर्वर्षैर्ब्रह्महा विप्रमुच्यते&#xA;004a षड्भिर्वर्षैः कृच्छ्रभोजी ब्रह्महा पूयते नरः&#xA;004c मासे मासे समश्नंस्तु त्रिभिर्वर्षैः प्रमुच्यते&#xA;005a संवत्सरेण मासाशी पूयते नात्र संशयः&#xA;005c तथैवोपरमन्राजन्स्वल्पेनापि प्रमुच्यते&#xA;006a क्रतुना चाश्वमेधेन पूयते नात्र संशयः&#xA;006c ये चास्यावभृथे स्नान्ति केचिदेवंविधा नराः&#xA;007a ते सर्वे पूतपाप्मानो भवन्तीति परा श्रुतिः&#xA;007c ब्राह्मणार्थे हतो युद्धे मुच्यते ब्रह्महत्यया&#xA;008a गवां शतसहस्रं तु पात्रेभ्यः प्रतिपादयन्&#xA;008c ब्रह्महा विप्रमुच्येत सर्वपापेभ्य एव च&#xA;009a कपिलानां सहस्राणि यो दद्यात्पञ्चविंशतिम्&#xA;009c दोग्ध्रीणां स च पापेभ्यः सर्वेभ्यो विप्रमुच्यते&#xA;010a गोसहस्रं सवत्सानां दोग्ध्रीणां प्राणसंशये&#xA;010c साधुभ्यो वै दरिद्रेभ्यो दत्त्वा मुच्येत किल्बिषात्&#xA;011a शतं वै यस्तु काम्बोजान्ब्राह्मणेभ्यः प्रयच्छति&#xA;011c नियतेभ्यो महीपाल स च पापात्प्रमुच्यते&#xA;012a मनोरथं तु यो दद्यादेकस्मा अपि भारत&#xA;012c न कीर्तयेत दत्त्वा यः स च पापात्प्रमुच्यते&#xA;013a सुरापानं सकृत्पीत्वा योऽग्निवर्णां पिबेद्द्विजः&#xA;013c स पावयत्यथात्मानमिह लोके परत्र च&#xA;014a मेरुप्रपातं प्रपतञ्ज्वलनं वा समाविशन्&#xA;014c महाप्रस्थानमातिष्ठन्मुच्यते सर्वकिल्बिषैः&#xA;015a बृहस्पतिसवेनेष्ट्वा सुरापो ब्राह्मणः पुनः&#xA;015c समितिं ब्राह्मणैर्गच्छेदिति वै ब्राह्मणी श्रुतिः&#xA;016a भूमिप्रदानं कुर्याद्यः सुरां पीत्वा विमत्सरः&#xA;016c पुनर्न च पिबेद्राजन्संस्कृतः शुध्यते नरः&#xA;017a गुरुतल्पी शिलां तप्तामायसीमधिसंविशेत्&#xA;017c पाणावाधाय वा शेफं प्रव्रजेदूर्ध्वदर्शनः&#xA;018a शरीरस्य विमोक्षेण मुच्यते कर्मणोऽशुभात्&#xA;018c कर्मभ्यो विप्रमुच्यन्ते यत्ताः संवत्सरं स्त्रियः&#xA;019a महाव्रतं चरेद्यस्तु दद्यात्सर्वस्वमेव तु&#xA;019c गुर्वर्थे वा हतो युद्धे स मुच्येत्कर्मणोऽशुभात्&#xA;020a अनृतेनोपचर्ता च प्रतिरोद्धा गुरोस्तथा&#xA;020c उपहृत्य प्रियं तस्मै तस्मात्पापात्प्रमुच्यते&#xA;021a अवकीर्णिनिमित्तं तु ब्रह्महत्याव्रतं चरेत्&#xA;021c खरचर्मवासाः षण्मासं तथा मुच्येत किल्बिषात्&#xA;022a परदारापहारी च परस्यापहरन्वसु&#xA;022c संवत्सरं व्रती भूत्वा तथा मुच्येत किल्बिषात्&#xA;023a स्तेयं तु यस्यापहरेत्तस्मै दद्यात्समं वसु&#xA;023c विविधेनाभ्युपायेन तेन मुच्येत किल्बिषात्&#xA;024a कृच्छ्राद्द्वादशरात्रेण स्वभ्यस्तेन दशावरम्&#xA;024c परिवेत्ता भवेत्पूतः परिवित्तिश्च भारत&#xA;025a निवेश्यं तु भवेत्तेन सदा तारयिता पितॄन्&#xA;025c न तु स्त्रिया भवेद्दोषो न तु सा तेन लिप्यते&#xA;026a भजने ह्यृतुना शुद्धं चातुर्मास्यं विधीयते&#xA;026c स्त्रियस्तेन विशुध्यन्ति इति धर्मविदो विदुः&#xA;027a स्त्रियस्त्वाशङ्किताः पापैर्नोपगम्या हि जानता&#xA;027c रजसा ता विशुध्यन्ते भस्मना भाजनं यथा&#xA;028a चतुष्पात्सकलो धर्मो ब्राह्मणानां विधीयते&#xA;028c पादावकृष्टो राजन्ये तथा धर्मो विधीयते&#xA;029a तथा वैश्ये च शूद्रे च पादः पादो विधीयते&#xA;029c विद्यादेवंविधेनैषां गुरुलाघवनिश्चयम्&#xA;030a तिर्यग्योनिवधं कृत्वा द्रुमांश्छित्त्वेतरान्बहून्&#xA;030c त्रिरात्रं वायुभक्षः स्यात्कर्म च प्रथयेन्नरः&#xA;031a अगम्यागमने राजन्प्रायश्चित्तं विधीयते&#xA;031c आर्द्रवस्त्रेण षण्मासं विहार्यं भस्मशायिना&#xA;032a एष एव तु सर्वेषामकार्याणां विधिर्भवेत्&#xA;032c ब्राह्मणोक्तेन विधिना दृष्टान्तागमहेतुभिः&#xA;033a सावित्रीमप्यधीयानः शुचौ देशे मिताशनः&#xA;033c अहिंस्रोऽमन्दकोऽजल्पन्मुच्यते सर्वकिल्बिषैः&#xA;034a अहःसु सततं तिष्ठेदभ्याकाशं निशि स्वपेत्&#xA;034c त्रिरह्नस्त्रिर्निशायाश्च सवासा जलमाविशेत्&#xA;035a स्त्रीशूद्रपतितांश्चापि नाभिभाषेद्व्रतान्वितः&#xA;035c पापान्यज्ञानतः कृत्वा मुच्येदेवंव्रतो द्विजः&#xA;036a शुभाशुभफलं प्रेत्य लभते भूतसाक्षिकः&#xA;036c अतिरिच्येत्तयोर्यत्तु तत्कर्ता लभते फलम्&#xA;037a तस्माद्दानेन तपसा कर्मणा च शुभं फलम्&#xA;037c वर्धयेदशुभं कृत्वा यथा स्यादतिरेकवान्&#xA;038a कुर्याच्छुभानि कर्माणि निमित्ते पापकर्मणाम्&#xA;038c दद्यान्नित्यं च वित्तानि तथा मुच्येत किल्बिषात्&#xA;039a अनुरूपं हि पापस्य प्रायश्चित्तमुदाहृतम्&#xA;039c महापातकवर्जं तु प्रायश्चित्तं विधीयते&#xA;040a भक्ष्याभक्ष्येषु सर्वेषु वाच्यावाच्ये तथैव च&#xA;040c अज्ञानज्ञानयो राजन्विहितान्यनुजानते&#xA;041a जानता तु कृतं पापं गुरु सर्वं भवत्युत&#xA;041c अज्ञानात्स्खलिते दोषे प्रायश्चित्तं विधीयते&#xA;042a शक्यते विधिना पापं यथोक्तेन व्यपोहितुम्&#xA;042c आस्तिके श्रद्दधाने तु विधिरेष विधीयते&#xA;043a नास्तिकाश्रद्दधानेषु पुरुषेषु कदाचन&#xA;043c दम्भदोषप्रधानेषु विधिरेष न दृश्यते&#xA;044a शिष्टाचारश्च शिष्टश्च धर्मो धर्मभृतां वर&#xA;044c सेवितव्यो नरव्याघ्र प्रेत्य चेह सुखार्थिना&#xA;045a स राजन्मोक्ष्यसे पापात्तेन पूर्वेण हेतुना&#xA;045c त्राणार्थं वा वधेनैषामथ वा नृपकर्मणा&#xA;046a अथ वा ते घृणा काचित्प्रायश्चित्तं चरिष्यसि&#xA;046c मा त्वेवानार्यजुष्टेन कर्मणा निधनं गमः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/037/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/037/</guid>
      <description>&lt;p&gt;001  वैशम्पायन उवाच&#xA;001a एवमुक्तो भगवता धर्मराजो युधिष्ठिरः&#xA;001c चिन्तयित्वा मुहूर्तं तु प्रत्युवाच तपोधनम्&#xA;002a किं भक्ष्यं किमभक्ष्यं च किं च देयं प्रशस्यते&#xA;002c किं च पात्रमपात्रं वा तन्मे ब्रूहि पितामह&#xA;003  व्यास उवाच&#xA;003a अत्राप्युदाहरन्तीममितिहासं पुरातनम्&#xA;003c सिद्धानां चैव संवादं मनोश्चैव प्रजापतेः&#xA;004a सिद्धास्तपोव्रतपराः समागम्य पुरा विभुम्&#xA;004c धर्मं पप्रच्छुरासीनमादिकाले प्रजापतिम्&#xA;005a कथमन्नं कथं दानं कथमध्ययनं तपः&#xA;005c कार्याकार्यं च नः सर्वं शंस वै त्वं प्रजापते&#xA;006a तैरेवमुक्तो भगवान्मनुः स्वायम्भुवोऽब्रवीत्&#xA;006c शुश्रूषध्वं यथावृत्तं धर्मं व्याससमासतः&#xA;007a अदत्तस्यानुपादानं दानमध्ययनं तपः&#xA;007c अहिंसा सत्यमक्रोधः क्षमेज्या धर्मलक्षणम्&#xA;008a य एव धर्मः सोऽधर्मोऽदेशेऽकाले प्रतिष्ठितः&#xA;008c आदानमनृतं हिंसा धर्मो व्यावस्थिकः स्मृतः&#xA;009a द्विविधौ चाप्युभावेतौ धर्माधर्मौ विजानताम्&#xA;009c अप्रवृत्तिः प्रवृत्तिश्च द्वैविध्यं लोकवेदयोः&#xA;010a अप्रवृत्तेरमर्त्यत्वं मर्त्यत्वं कर्मणः फलम्&#xA;010c अशुभस्याशुभं विद्याच्छुभस्य शुभमेव च&#xA;011a एतयोश्चोभयोः स्यातां शुभाशुभतया तथा&#xA;011c दैवं च दैवयुक्तं च प्राणश्च प्रलयश्च ह&#xA;012a अप्रेक्षापूर्वकरणादशुभानां शुभं फलम्&#xA;012c ऊर्ध्वं भवति सन्देहादिह दृष्टार्थमेव वा&#xA;012e अप्रेक्षापूर्वकरणात्प्रायश्चित्तं विधीयते&#xA;013a क्रोधमोहकृते चैव दृष्टान्तागमहेतुभिः&#xA;013c शरीराणामुपक्लेशो मनसश्च प्रियाप्रिये&#xA;013e तदौषधैश्च मन्त्रैश्च प्रायश्चित्तैश्च शाम्यति&#xA;014a जातिश्रेण्यधिवासानां कुलधर्मांश्च सर्वतः&#xA;014c वर्जयेन्न हि तं धर्मं येषां धर्मो न विद्यते&#xA;015a दश वा वेदशास्त्रज्ञास्त्रयो वा धर्मपाठकाः&#xA;015c यद्ब्रूयुः कार्य उत्पन्ने स धर्मो धर्मसंशये&#xA;016a अरुणा मृत्तिका चैव तथा चैव पिपीलकाः&#xA;016c श्लेष्मातकस्तथा विप्रैरभक्ष्यं विषमेव च&#xA;017a अभक्ष्या ब्राह्मणैर्मत्स्याः शकलैर्ये विवर्जिताः&#xA;017c चतुष्पात्कच्छपादन्यो मण्डूका जलजाश्च ये&#xA;018a भासा हंसाः सुपर्णाश्च चक्रवाका बकाः प्लवाः&#xA;018c कङ्को मद्गुश्च गृध्राश्च काकोलूकं तथैव च&#xA;019a क्रव्यादाः पक्षिणः सर्वे चतुष्पादाश्च दंष्ट्रिणः&#xA;019c येषां चोभयतो दन्ताश्चतुर्दंष्ट्राश्च सर्वशः&#xA;020a एडकाश्वखरोष्ट्रीणां सूतिकानां गवामपि&#xA;020c मानुषीणां मृगीणां च न पिबेद्ब्राह्मणः पयः&#xA;021a प्रेतान्नं सूतिकान्नं च यच्च किञ्चिदनिर्दशम्&#xA;021c अभोज्यं चाप्यपेयं च धेन्वा दुग्धमनिर्दशम्&#xA;022a तक्ष्णश्चर्मावकर्तुश्च पुंश्चल्या रजकस्य च&#xA;022c चिकित्सकस्य यच्चान्नमभोज्यं रक्षिणस्तथा&#xA;023a गणग्रामाभिशस्तानां रङ्गस्त्रीजीविनश्च ये&#xA;023c परिवित्तिनपुंषां च बन्दिद्यूतविदां तथा&#xA;024a वार्यमाणाहृतं चान्नं शुक्तं पर्युषितं च यत्&#xA;024c सुरानुगतमुच्छिष्टमभोज्यं शेषितं च यत्&#xA;025a पिष्टमांसेक्षुशाकानां विकाराः पयसस्तथा&#xA;025c सक्तुधानाकरम्भाश्च नोपभोज्याश्चिरस्थिताः&#xA;026a पायसं कृसरं मांसमपूपाश्च वृथा कृताः&#xA;026c अभोज्याश्चाप्यभक्ष्याश्च ब्राह्मणैर्गृहमेधिभिः&#xA;027a देवान्पितॄन्मनुष्यांश्च मुनीन्गृह्याश्च देवताः&#xA;027c पूजयित्वा ततः पश्चाद्गृहस्थो भोक्तुमर्हति&#xA;028a यथा प्रव्रजितो भिक्षुर्गृहस्थः स्वगृहे वसेत्&#xA;028c एवंवृत्तः प्रियैर्दारैः संवसन्धर्ममाप्नुयात्&#xA;029a न दद्याद्यशसे दानं न भयान्नोपकारिणे&#xA;029c न नृत्तगीतशीलेषु हासकेषु च धार्मिकः&#xA;030a न मत्ते नैव चोन्मत्ते न स्तेने न चिकित्सके&#xA;030c न वाग्घीने विवर्णे वा नाङ्गहीने न वामने&#xA;031a न दुर्जने दौष्कुले वा व्रतैर्वा यो न संस्कृतः&#xA;031c अश्रोत्रिये मृतं दानं ब्राह्मणेऽब्रह्मवादिनि&#xA;032a असम्यक्चैव यद्दत्तमसम्यक्च प्रतिग्रहः&#xA;032c उभयोः स्यादनर्थाय दातुरादातुरेव च&#xA;033a यथा खदिरमालम्ब्य शिलां वाप्यर्णवं तरन्&#xA;033c मज्जते मज्जते तद्वद्दाता यश्च प्रतीच्छकः&#xA;034a काष्ठैरार्द्रैर्यथा वह्निरुपस्तीर्णो न दीप्यते&#xA;034c तपःस्वाध्यायचारित्रैरेवं हीनः प्रतिग्रही&#xA;035a कपाले यद्वदापः स्युः श्वदृतौ वा यथा पयः&#xA;035c आश्रयस्थानदोषेण वृत्तहीने तथा श्रुतम्&#xA;036a निर्मन्त्रो निर्व्रतो यः स्यादशास्त्रज्ञोऽनसूयकः&#xA;036c अनुक्रोशात्प्रदातव्यं दीनेष्वेवं नरेष्वपि&#xA;037a न वै देयमनुक्रोशाद्दीनायाप्यपकारिणे&#xA;037c आप्ताचरितमित्येव धर्म इत्येव वा पुनः&#xA;038a निष्कारणं स्म तद्दत्तं ब्राह्मणे धर्मवर्जिते&#xA;038c भवेदपात्रदोषेण न मेऽत्रास्ति विचारणा&#xA;039a यथा दारुमयो हस्ती यथा चर्ममयो मृगः&#xA;039c ब्राह्मणश्चानधीयानस्त्रयस्ते नामधारकाः&#xA;040a यथा षण्ढोऽफलः स्त्रीषु यथा गौर्गवि चाफला&#xA;040c शकुनिर्वाप्यपक्षः स्यान्निर्मन्त्रो ब्राह्मणस्तथा&#xA;041a ग्रामधान्यं यथा शून्यं यथा कूपश्च निर्जलः&#xA;041c यथा हुतमनग्नौ च तथैव स्यान्निराकृतौ&#xA;042a देवतानां पितॄणां च हव्यकव्यविनाशनः&#xA;042c शत्रुरर्थहरो मूर्खो न लोकान्प्राप्तुमर्हति&#xA;043a एतत्ते कथितं सर्वं यथा वृत्तं युधिष्ठिर&#xA;043c समासेन महद्ध्येतच्छ्रोतव्यं भरतर्षभ&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/038/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/038/</guid>
      <description>&lt;p&gt;001  युधिष्ठिर उवाच&#xA;001a श्रोतुमिच्छामि भगवन्विस्तरेण महामुने&#xA;001c राजधर्मान्द्विजश्रेष्ठ चातुर्वर्ण्यस्य चाखिलान्&#xA;002a आपत्सु च यथा नीतिर्विधातव्या महीक्षिता&#xA;002c धर्म्यमालम्ब्य पन्थानं विजयेयं कथं महीम्&#xA;003a प्रायश्चित्तकथा ह्येषा भक्ष्याभक्ष्यविवर्धिता&#xA;003c कौतूहलानुप्रवणा हर्षं जनयतीव मे&#xA;004a धर्मचर्या च राज्यं च नित्यमेव विरुध्यते&#xA;004c येन मुह्यति मे चेतश्चिन्तयानस्य नित्यशः&#xA;005  वैशम्पायन उवाच&#xA;005a तमुवाच महातेजा व्यासो वेदविदां वरः&#xA;005c नारदं समभिप्रेक्ष्य सर्वं जानन्पुरातनम्&#xA;006a श्रोतुमिच्छसि चेद्धर्मानखिलेन युधिष्ठिर&#xA;006c प्रैहि भीष्मं महाबाहो वृद्धं कुरुपितामहम्&#xA;007a स ते सर्वरहस्येषु संशयान्मनसि स्थितान्&#xA;007c छेत्ता भागीरथीपुत्रः सर्वज्ञः सर्वधर्मवित्&#xA;008a जनयामास यं देवी दिव्या त्रिपथगा नदी&#xA;008c साक्षाद्ददर्श यो देवान्सर्वाञ्शक्रपुरोगमान्&#xA;009a बृहस्पतिपुरोगांश्च देवर्षीनसकृत्प्रभुः&#xA;009c तोषयित्वोपचारेण राजनीतिमधीतवान्&#xA;010a उशना वेद यच्छास्त्रं देवासुरगुरुर्द्विजः&#xA;010c तच्च सर्वं सवैयाख्यं प्राप्तवान्कुरुसत्तमः&#xA;011a भार्गवाच्च्यवनाच्चापि वेदानङ्गोपबृंहितान्&#xA;011c प्रतिपेदे महाबुद्धिर्वसिष्ठाच्च यतव्रतात्&#xA;012a पितामहसुतं ज्येष्ठं कुमारं दीप्ततेजसम्&#xA;012c अध्यात्मगतितत्त्वज्ञमुपाशिक्षत यः पुरा&#xA;013a मार्कण्डेयमुखात्कृत्स्नं यतिधर्ममवाप्तवान्&#xA;013c रामादस्त्राणि शक्राच्च प्राप्तवान्भरतर्षभ&#xA;014a मृत्युरात्मेच्छया यस्य जातस्य मनुजेष्वपि&#xA;014c तथानपत्यस्य सतः पुण्यलोका दिवि श्रुताः&#xA;015a यस्य ब्रह्मर्षयः पुण्या नित्यमासन्सभासदः&#xA;015c यस्य नाविदितं किञ्चिज्ज्ञानज्ञेयेषु विद्यते&#xA;016a स ते वक्ष्यति धर्मज्ञः सूक्ष्मधर्मार्थतत्त्ववित्&#xA;016c तमभ्येहि पुरा प्राणान्स विमुञ्चति धर्मवित्&#xA;017a एवमुक्तस्तु कौन्तेयो दीर्घप्रज्ञो महाद्युतिः&#xA;017c उवाच वदतां श्रेष्ठं व्यासं सत्यवतीसुतम्&#xA;018a वैशसं सुमहत्कृत्वा ज्ञातीनां लोमहर्षणम्&#xA;018c आगस्कृत्सर्वलोकस्य पृथिवीनाशकारकः&#xA;019a घातयित्वा तमेवाजौ छलेनाजिह्मयोधिनम्&#xA;019c उपसम्प्रष्टुमर्हामि तमहं केन हेतुना&#xA;020a ततस्तं नृपतिश्रेष्ठं चातुर्वर्ण्यहितेप्सया&#xA;020c पुनराह महाबाहुर्यदुश्रेष्ठो महाद्युतिः&#xA;021a नेदानीमतिनिर्बन्धं शोके कर्तुमिहार्हसि&#xA;021c यदाह भगवान्व्यासस्तत्कुरुष्व नृपोत्तम&#xA;022a ब्राह्मणास्त्वां महाबाहो भ्रातरश्च महौजसः&#xA;022c पर्जन्यमिव घर्मार्ता आशंसाना उपासते&#xA;023a हतशिष्टाश्च राजानः कृत्स्नं चैव समागतम्&#xA;023c चातुर्वर्ण्यं महाराज राष्ट्रं ते कुरुजाङ्गलम्&#xA;024a प्रियार्थमपि चैतेषां ब्राह्मणानां महात्मनाम्&#xA;024c नियोगादस्य च गुरोर्व्यासस्यामिततेजसः&#xA;025a सुहृदां चास्मदादीनां द्रौपद्याश्च परन्तप&#xA;025c कुरु प्रियममित्रघ्न लोकस्य च हितं कुरु&#xA;026a एवमुक्तस्तु कृष्णेन राजा राजीवलोचनः&#xA;026c हितार्थं सर्वलोकस्य समुत्तस्थौ महातपाः&#xA;027a सोऽनुनीतो नरव्याघ्रो विष्टरश्रवसा स्वयम्&#xA;027c द्वैपायनेन च तथा देवस्थानेन जिष्णुना&#xA;028a एतैश्चान्यैश्च बहुभिरनुनीतो युधिष्ठिरः&#xA;028c व्यजहान्मानसं दुःखं सन्तापं च महामनाः&#xA;029a श्रुतवाक्यः श्रुतनिधिः श्रुतश्रव्यविशारदः&#xA;029c व्यवस्य मनसः शान्तिमगच्छत्पाण्डुनन्दनः&#xA;030a स तैः परिवृतो राजा नक्षत्रैरिव चन्द्रमाः&#xA;030c धृतराष्ट्रं पुरस्कृत्य स्वपुरं प्रविवेश ह&#xA;031a प्रविविक्षुः स धर्मज्ञः कुन्तीपुत्रो युधिष्ठिरः&#xA;031c अर्चयामास देवांश्च ब्राह्मणांश्च सहस्रशः&#xA;032a ततो रथं नवं शुभ्रं कम्बलाजिनसंवृतम्&#xA;032c युक्तं षोडशभिर्गोभिः पाण्डुरैः शुभलक्षणैः&#xA;033a मन्त्रैरभ्यर्चितः पुण्यैः स्तूयमानो महर्षिभिः&#xA;033c आरुरोह यथा देवः सोमोऽमृतमयं रथम्&#xA;034a जग्राह रश्मीन्कौन्तेयो भीमो भीमपराक्रमः&#xA;034c अर्जुनः पाण्डुरं छत्रं धारयामास भानुमत्&#xA;035a ध्रियमाणं तु तच्छत्रं पाण्डुरं तस्य मूर्धनि&#xA;035c शुशुभे तारकाराजसितमभ्रमिवाम्बरे&#xA;036a चामरव्यजने चास्य वीरौ जगृहतुस्तदा&#xA;036c चन्द्ररश्मिप्रभे शुभ्रे माद्रीपुत्रावलङ्कृते&#xA;037a ते पञ्च रथमास्थाय भ्रातरः समलङ्कृताः&#xA;037c भूतानीव समस्तानि राजन्ददृशिरे तदा&#xA;038a आस्थाय तु रथं शुभ्रं युक्तमश्वैर्महाजवैः&#xA;038c अन्वयात्पृष्ठतो राजन्युयुत्सुः पाण्डवाग्रजम्&#xA;039a रथं हेममयं शुभ्रं सैन्यसुग्रीवयोजितम्&#xA;039c सह सात्यकिना कृष्णः समास्थायान्वयात्कुरून्&#xA;040a नरयानेन तु ज्येष्ठः पिता पार्थस्य भारत&#xA;040c अग्रतो धर्मराजस्य गान्धारीसहितो ययौ&#xA;041a कुरुस्त्रियश्च ताः सर्वाः कुन्ती कृष्णा च द्रौपदी&#xA;041c यानैरुच्चावचैर्जग्मुर्विदुरेण पुरस्कृताः&#xA;042a ततो रथाश्च बहुला नागाश्च समलङ्कृताः&#xA;042c पादाताश्च हयाश्चैव पृष्ठतः समनुव्रजन्&#xA;043a ततो वैतालिकैः सूतैर्मागधैश्च सुभाषितैः&#xA;043c स्तूयमानो ययौ राजा नगरं नागसाह्वयम्&#xA;044a तत्प्रयाणं महाबाहोर्बभूवाप्रतिमं भुवि&#xA;044c आकुलाकुलमुत्सृष्टं हृष्टपुष्टजनान्वितम्&#xA;045a अभियाने तु पार्थस्य नरैर्नगरवासिभिः&#xA;045c नगरं राजमार्गश्च यथावत्समलङ्कृतम्&#xA;046a पाण्डुरेण च माल्येन पताकाभिश्च वेदिभिः&#xA;046c संवृतो राजमार्गश्च धूपनैश्च सुधूपितः&#xA;047a अथ चूर्णैश्च गन्धानां नानापुष्पैः प्रियङ्गुभिः&#xA;047c माल्यदामभिरासक्तै राजवेश्माभिसंवृतम्&#xA;048a कुम्भाश्च नगरद्वारि वारिपूर्णा दृढा नवाः&#xA;048c कन्याः सुमनसश्छागाः स्थापितास्तत्र तत्र ह&#xA;049a तथा स्वलङ्कृतद्वारं नगरं पाण्डुनन्दनः&#xA;049c स्तूयमानः शुभैर्वाक्यैः प्रविवेश सुहृद्वृतः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/039/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/039/</guid>
      <description>&lt;p&gt;001  वैशम्पायन उवाच&#xA;001a प्रवेशने तु पार्थानां जनस्य पुरवासिनः&#xA;001c दिदृक्षूणां सहस्राणि समाजग्मुर्बहून्यथ&#xA;002a स राजमार्गः शुशुभे समलङ्कृतचत्वरः&#xA;002c यथा चन्द्रोदये राजन्वर्धमानो महोदधिः&#xA;003a गृहाणि राजमार्गे तु रत्नवन्ति बृहन्ति च&#xA;003c प्राकम्पन्तेव भारेण स्त्रीणां पूर्णानि भारत&#xA;004a ताः शनैरिव सव्रीडं प्रशशंसुर्युधिष्ठिरम्&#xA;004c भीमसेनार्जुनौ चैव माद्रीपुत्रौ च पाण्डवौ&#xA;005a धन्या त्वमसि पाञ्चालि या त्वं पुरुषसत्तमान्&#xA;005c उपतिष्ठसि कल्याणि महर्षीनिव गौतमी&#xA;006a तव कर्माण्यमोघानि व्रतचर्या च भामिनि&#xA;006c इति कृष्णां महाराज प्रशशंसुस्तदा स्त्रियः&#xA;007a प्रशंसावचनैस्तासां मिथःशब्दैश्च भारत&#xA;007c प्रीतिजैश्च तदा शब्दैः पुरमासीत्समाकुलम्&#xA;008a तमतीत्य यथायुक्तं राजमार्गं युधिष्ठिरः&#xA;008c अलङ्कृतं शोभमानमुपायाद्राजवेश्म ह&#xA;009a ततः प्रकृतयः सर्वाः पौरजानपदास्तथा&#xA;009c ऊचुः कथाः कर्णसुखाः समुपेत्य ततस्ततः&#xA;010a दिष्ट्या जयसि राजेन्द्र शत्रूञ्शत्रुनिसूदन&#xA;010c दिष्ट्या राज्यं पुनः प्राप्तं धर्मेण च बलेन च&#xA;011a भव नस्त्वं महाराज राजेह शरदां शतम्&#xA;011c प्रजाः पालय धर्मेण यथेन्द्रस्त्रिदिवं नृप&#xA;012a एवं राजकुलद्वारि मङ्गलैरभिपूजितः&#xA;012c आशीर्वादान्द्विजैरुक्तान्प्रतिगृह्य समन्ततः&#xA;013a प्रविश्य भवनं राजा देवराजगृहोपमम्&#xA;013c श्रुत्वा विजयसंयुक्तं रथात्पश्चादवातरत्&#xA;014a प्रविश्याभ्यन्तरं श्रीमान्दैवतान्यभिगम्य च&#xA;014c पूजयामास रत्नैश्च गन्धैर्माल्यैश्च सर्वशः&#xA;015a निश्चक्राम ततः श्रीमान्पुनरेव महायशाः&#xA;015c ददर्श ब्राह्मणांश्चैव सोऽभिरूपानुपस्थितान्&#xA;016a स संवृतस्तदा विप्रैराशीर्वादविवक्षुभिः&#xA;016c शुशुभे विमलश्चन्द्रस्तारागणवृतो यथा&#xA;017a तान्स सम्पूजयामास कौन्तेयो विधिवद्द्विजान्&#xA;017c धौम्यं गुरुं पुरस्कृत्य ज्येष्ठं पितरमेव च&#xA;018a सुमनोमोदकै रत्नैर्हिरण्येन च भूरिणा&#xA;018c गोभिर्वस्त्रैश्च राजेन्द्र विविधैश्च किमिच्छकैः&#xA;019a ततः पुण्याहघोषोऽभूद्दिवं स्तब्ध्वेव भारत&#xA;019c सुहृदां हर्षजननः पुण्यः श्रुतिसुखावहः&#xA;020a हंसवन्नेदुषां राजन्द्विजानां तत्र भारती&#xA;020c शुश्रुवे वेदविदुषां पुष्कलार्थपदाक्षरा&#xA;021a ततो दुन्दुभिनिर्घोषः शङ्खानां च मनोरमः&#xA;021c जयं प्रवदतां तत्र स्वनः प्रादुरभून्नृप&#xA;022a निःशब्दे च स्थिते तत्र ततो विप्रजने पुनः&#xA;022c राजानं ब्राह्मणच्छद्मा चार्वाको राक्षसोऽब्रवीत्&#xA;023a तत्र दुर्योधनसखा भिक्षुरूपेण संवृतः&#xA;023c साङ्ख्यः शिखी त्रिदण्डी च धृष्टो विगतसाध्वसः&#xA;024a वृतः सर्वैस्तदा विप्रैराशीर्वादविवक्षुभिः&#xA;024c परंसहस्रै राजेन्द्र तपोनियमसंस्थितैः&#xA;025a स दुष्टः पापमाशंसन्पाण्डवानां महात्मनाम्&#xA;025c अनामन्त्र्यैव तान्विप्रांस्तमुवाच महीपतिम्&#xA;026a इमे प्राहुर्द्विजाः सर्वे समारोप्य वचो मयि&#xA;026c धिग्भवन्तं कुनृपतिं ज्ञातिघातिनमस्तु वै&#xA;027a किं ते राज्येन कौन्तेय कृत्वेमं ज्ञातिसङ्क्षयम्&#xA;027c घातयित्वा गुरूंश्चैव मृतं श्रेयो न जीवितम्&#xA;028a इति ते वै द्विजाः श्रुत्वा तस्य घोरस्य रक्षसः&#xA;028c विव्यथुश्चुक्रुशुश्चैव तस्य वाक्यप्रधर्षिताः&#xA;029a ततस्ते ब्राह्मणाः सर्वे स च राजा युधिष्ठिरः&#xA;029c व्रीडिताः परमोद्विग्नास्तूष्णीमासन्विशाम्पते&#xA;030  युधिष्ठिर उवाच&#xA;030a प्रसीदन्तु भवन्तो मे प्रणतस्याभियाचतः&#xA;030c प्रत्यापन्नं व्यसनिनं न मां धिक्कर्तुमर्हथ&#xA;031  वैशम्पायन उवाच&#xA;031a ततो राजन्ब्राह्मणास्ते सर्व एव विशाम्पते&#xA;031c ऊचुर्नैतद्वचोऽस्माकं श्रीरस्तु तव पार्थिव&#xA;032a जज्ञुश्चैव महात्मानस्ततस्तं ज्ञानचक्षुषा&#xA;032c ब्राह्मणा वेदविद्वांसस्तपोभिर्विमलीकृताः&#xA;033  ब्राह्मणा ऊचुः&#xA;033a एष दुर्योधनसखा चार्वाको नाम राक्षसः&#xA;033c परिव्राजकरूपेण हितं तस्य चिकीर्षति&#xA;034a न वयं ब्रूम धर्मात्मन्व्येतु ते भयमीदृशम्&#xA;034c उपतिष्ठतु कल्याणं भवन्तं भ्रातृभिः सह&#xA;035  वैशम्पायन उवाच&#xA;035a ततस्ते ब्राह्मणाः सर्वे हुङ्कारैः क्रोधमूर्छिताः&#xA;035c निर्भर्त्सयन्तः शुचयो निजघ्नुः पापराक्षसम्&#xA;036a स पपात विनिर्दग्धस्तेजसा ब्रह्मवादिनाम्&#xA;036c महेन्द्राशनिनिर्दग्धः पादपोऽङ्कुरवानिव&#xA;037a पूजिताश्च ययुर्विप्रा राजानमभिनन्द्य तम्&#xA;037c राजा च हर्षमापेदे पाण्डवः ससुहृज्जनः&#xA;038  वासुदेव उवाच&#xA;038a ब्राह्मणास्तात लोकेऽस्मिन्नर्चनीयाः सदा मम&#xA;038c एते भूमिचरा देवा वाग्विषाः सुप्रसादकाः&#xA;039a पुरा कृतयुगे तात चार्वाको नाम राक्षसः&#xA;039c तपस्तेपे महाबाहो बदर्यां बहुवत्सरम्&#xA;040a छन्द्यमानो वरेणाथ ब्रह्मणा स पुनः पुनः&#xA;040c अभयं सर्वभूतेभ्यो वरयामास भारत&#xA;041a द्विजावमानादन्यत्र प्रादाद्वरमनुत्तमम्&#xA;041c अभयं सर्वभूतेभ्यस्ततस्तस्मै जगत्प्रभुः&#xA;042a स तु लब्धवरः पापो देवानमितविक्रमः&#xA;042c राक्षसस्तापयामास तीव्रकर्मा महाबलः&#xA;043a ततो देवाः समेत्याथ ब्रह्माणमिदमब्रुवन्&#xA;043c वधाय रक्षसस्तस्य बलविप्रकृतास्तदा&#xA;044a तानुवाचाव्ययो देवो विहितं तत्र वै मया&#xA;044c यथास्य भविता मृत्युरचिरेणैव भारत&#xA;045a राजा दुर्योधनो नाम सखास्य भविता नृप&#xA;045c तस्य स्नेहावबद्धोऽसौ ब्राह्मणानवमंस्यते&#xA;046a तत्रैनं रुषिता विप्रा विप्रकारप्रधर्षिताः&#xA;046c धक्ष्यन्ति वाग्बलाः पापं ततो नाशं गमिष्यति&#xA;047a स एष निहतः शेते ब्रह्मदण्डेन राक्षसः&#xA;047c चार्वाको नृपतिश्रेष्ठ मा शुचो भरतर्षभ&#xA;048a हतास्ते क्षत्रधर्मेण ज्ञातयस्तव पार्थिव&#xA;048c स्वर्गताश्च महात्मानो वीराः क्षत्रियपुङ्गवाः&#xA;049a स त्वमातिष्ठ कल्याणं मा ते भूद्ग्लानिरच्युत&#xA;049c शत्रूञ्जहि प्रजा रक्ष द्विजांश्च प्रतिपालय&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/040/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/040/</guid>
      <description>&lt;p&gt;001  वैशम्पायन उवाच&#xA;001a ततः कुन्तीसुतो राजा गतमन्युर्गतज्वरः&#xA;001c काञ्चने प्राङ्मुखो हृष्टो न्यषीदत्परमासने&#xA;002a तमेवाभिमुखौ पीठे सेव्यास्तरणसंवृते&#xA;002c सात्यकिर्वासुदेवश्च निषीदतुररिन्दमौ&#xA;003a मध्ये कृत्वा तु राजानं भीमसेनार्जुनावुभौ&#xA;003c निषीदतुर्महात्मानौ श्लक्ष्णयोर्मणिपीठयोः&#xA;004a दान्ते शय्यासने शुभ्रे जाम्बूनदविभूषिते&#xA;004c पृथापि सहदेवेन सहास्ते नकुलेन च&#xA;005a सुधर्मा विदुरो धौम्यो धृतराष्ट्रश्च कौरवः&#xA;005c निषेदुर्ज्वलनाकारेष्वासनेषु पृथक्पृथक्&#xA;006a युयुत्सुः सञ्जयश्चैव गान्धारी च यशस्विनी&#xA;006c धृतराष्ट्रो यतो राजा ततः सर्व उपाविशन्&#xA;007a तत्रोपविष्टो धर्मात्मा श्वेताः सुमनसोऽस्पृशत्&#xA;007c स्वस्तिकानक्षतान्भूमिं सुवर्णं रजतं मणीन्&#xA;008a ततः प्रकृतयः सर्वाः पुरस्कृत्य पुरोहितम्&#xA;008c ददृशुर्धर्मराजानमादाय बहु मङ्गलम्&#xA;009a पृथिवीं च सुवर्णं च रत्नानि विविधानि च&#xA;009c आभिषेचनिकं भाण्डं सर्वसम्भारसम्भृतम्&#xA;010a काञ्चनौदुम्बरास्तत्र राजताः पृथिवीमयाः&#xA;010c पूर्णकुम्भाः सुमनसो लाजा बर्हींषि गोरसाः&#xA;011a शमीपलाशपुन्नागाः समिधो मधुसर्पिषी&#xA;011c स्रुव औदुम्बरः शङ्खास्तथा हेमविभूषिताः&#xA;012a दाशार्हेणाभ्यनुज्ञातस्तत्र धौम्यः पुरोहितः&#xA;012c प्रागुदक्प्रवणां वेदीं लक्षणेनोपलिप्य ह&#xA;013a व्याघ्रचर्मोत्तरे श्लक्ष्णे सर्वतोभद्र आसने&#xA;013c दृढपादप्रतिष्ठाने हुताशनसमत्विषि&#xA;014a उपवेश्य महात्मानं कृष्णां च द्रुपदात्मजाम्&#xA;014c जुहाव पावकं धीमान्विधिमन्त्रपुरस्कृतम्&#xA;015a अभ्यषिञ्चत्पतिं पृथ्व्याः कुन्तीपुत्रं युधिष्ठिरम्&#xA;015c धृतराष्ट्रश्च राजर्षिः सर्वाः प्रकृतयस्तथा&#xA;016a ततोऽनुवादयामासुः पणवानकदुन्दुभीः&#xA;016c धर्मराजोऽपि तत्सर्वं प्रतिजग्राह धर्मतः&#xA;017a पूजयामास तांश्चापि विधिवद्भूरिदक्षिणः&#xA;017c ततो निष्कसहस्रेण ब्राह्मणान्स्वस्ति वाचयत्&#xA;017e वेदाध्ययनसम्पन्नाञ्शीलवृत्तसमन्वितान्&#xA;018a ते प्रीता ब्राह्मणा राजन्स्वस्त्यूचुर्जयमेव च&#xA;018c हंसा इव च नर्दन्तः प्रशशंसुर्युधिष्ठिरम्&#xA;019a युधिष्ठिर महाबाहो दिष्ट्या जयसि पाण्डव&#xA;019c दिष्ट्या स्वधर्मं प्राप्तोऽसि विक्रमेण महाद्युते&#xA;020a दिष्ट्या गाण्डीवधन्वा च भीमसेनश्च पाण्डवः&#xA;020c त्वं चापि कुशली राजन्माद्रीपुत्रौ च पाण्डवौ&#xA;021a मुक्ता वीरक्षयादस्मात्सङ्ग्रामान्निहतद्विषः&#xA;021c क्षिप्रमुत्तरकालानि कुरु कार्याणि पाण्डव&#xA;022a ततः प्रत्यर्चितः सद्भिर्धर्मराजो युधिष्ठिरः&#xA;022c प्रतिपेदे महद्राज्यं सुहृद्भिः सह भारत&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/041/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/041/</guid>
      <description>&lt;p&gt;001  वैशम्पायन उवाच&#xA;001a प्रकृतीनां तु तद्वाक्यं देशकालोपसंहितम्&#xA;001c श्रुत्वा युधिष्ठिरो राजाथोत्तरं प्रत्यभाषत&#xA;002a धन्याः पाण्डुसुता लोके येषां ब्राह्मणपुङ्गवाः&#xA;002c तथ्यान्वाप्यथ वातथ्यान्गुणानाहुः समागताः&#xA;003a अनुग्राह्या वयं नूनं भवतामिति मे मतिः&#xA;003c यत्रैवं गुणसम्पन्नानस्मान्ब्रूथ विमत्सराः&#xA;004a धृतराष्ट्रो महाराजः पिता नो दैवतं परम्&#xA;004c शासनेऽस्य प्रिये चैव स्थेयं मत्प्रियकाङ्क्षिभिः&#xA;005a एतदर्थं हि जीवामि कृत्वा ज्ञातिवधं महत्&#xA;005c अस्य शुश्रूषणं कार्यं मया नित्यमतन्द्रिणा&#xA;006a यदि चाहमनुग्राह्यो भवतां सुहृदां ततः&#xA;006c धृतराष्ट्रे यथापूर्वं वृत्तिं वर्तितुमर्हथ&#xA;007a एष नाथो हि जगतो भवतां च मया सह&#xA;007c अस्यैव पृथिवी कृत्स्ना पाण्डवाः सर्व एव च&#xA;007e एतन्मनसि कर्तव्यं भवद्भिर्वचनं मम&#xA;008a अनुगम्य च राजानं यथेष्टं गम्यतामिति&#xA;008c पौरजानपदान्सर्वान्विसृज्य कुरुनन्दनः&#xA;008e यौवराज्येन कौरव्यो भीमसेनमयोजयत्&#xA;009a मन्त्रे च निश्चये चैव षाड्गुण्यस्य च चिन्तने&#xA;009c विदुरं बुद्धिसम्पन्नं प्रीतिमान्वै समादिशत्&#xA;010a कृताकृतपरिज्ञाने तथायव्ययचिन्तने&#xA;010c सञ्जयं योजयामास ऋद्धमृद्धैर्गुणैर्युतम्&#xA;011a बलस्य परिमाणे च भक्तवेतनयोस्तथा&#xA;011c नकुलं व्यादिशद्राजा कर्मिणामन्ववेक्षणे&#xA;012a परचक्रोपरोधे च दृप्तानां चावमर्दने&#xA;012c युधिष्ठिरो महाराजः फल्गुनं व्यादिदेश ह&#xA;013a द्विजानां वेदकार्येषु कार्येष्वन्येषु चैव हि&#xA;013c धौम्यं पुरोधसां श्रेष्ठं व्यादिदेश परन्तपः&#xA;014a सहदेवं समीपस्थं नित्यमेव समादिशत्&#xA;014c तेन गोप्यो हि नृपतिः सर्वावस्थो विशाम्पते&#xA;015a यान्यानमन्यद्योग्यांश्च येषु येष्विह कर्मसु&#xA;015c तांस्तांस्तेष्वेव युयुजे प्रीयमाणो महीपतिः&#xA;016a विदुरं सञ्जयं चैव युयुत्सुं च महामतिम्&#xA;016c अब्रवीत्परवीरघ्नो धर्मात्मा धर्मवत्सलः&#xA;017a उत्थायोत्थाय यत्कार्यमस्य राज्ञः पितुर्मम&#xA;017c सर्वं भवद्भिः कर्तव्यमप्रमत्तैर्यथातथम्&#xA;018a पौरजानपदानां च यानि कार्याणि नित्यशः&#xA;018c राजानं समनुज्ञाप्य तानि कार्याणि धर्मतः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/042/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/042/</guid>
      <description>&lt;p&gt;001  वैशम्पायन उवाच&#xA;001a ततो युधिष्ठिरो राजा ज्ञातीनां ये हता मृधे&#xA;001c श्राद्धानि कारयामास तेषां पृथगुदारधीः&#xA;002a धृतराष्ट्रो ददौ राजा पुत्राणामौर्ध्वदेहिकम्&#xA;002c सर्वकामगुणोपेतमन्नं गाश्च धनानि च&#xA;002e रत्नानि च विचित्राणि महार्हाणि महायशाः&#xA;003a युधिष्ठिरस्तु कर्णस्य द्रोणस्य च महात्मनः&#xA;003c धृष्टद्युम्नाभिमन्युभ्यां हैडिम्बस्य च रक्षसः&#xA;004a विराटप्रभृतीनां च सुहृदामुपकारिणाम्&#xA;004c द्रुपदद्रौपदेयानां द्रौपद्या सहितो ददौ&#xA;005a ब्राह्मणानां सहस्राणि पृथगेकैकमुद्दिशन्&#xA;005c धनैश्च वस्त्रै रत्नैश्च गोभिश्च समतर्पयत्&#xA;006a ये चान्ये पृथिवीपाला येषां नास्ति सुहृज्जनः&#xA;006c उद्दिश्योद्दिश्य तेषां च चक्रे राजौर्ध्वदैहिकम्&#xA;007a सभाः प्रपाश्च विविधास्तडागानि च पाण्डवः&#xA;007c सुहृदां कारयामास सर्वेषामौर्ध्वदैहिकम्&#xA;008a स तेषामनृणो भूत्वा गत्वा लोकेष्ववाच्यताम्&#xA;008c कृतकृत्योऽभवद्राजा प्रजा धर्मेण पालयन्&#xA;009a धृतराष्ट्रं यथापूर्वं गान्धारीं विदुरं तथा&#xA;009c सर्वांश्च कौरवामात्यान्भृत्यांश्च समपूजयत्&#xA;010a याश्च तत्र स्त्रियः काश्चिद्धतवीरा हतात्मजाः&#xA;010c सर्वास्ताः कौरवो राजा सम्पूज्यापालयद्घृणी&#xA;011a दीनान्धकृपणानां च गृहाच्छादनभोजनैः&#xA;011c आनृशंस्यपरो राजा चकारानुग्रहं प्रभुः&#xA;012a स विजित्य महीं कृत्स्नामानृण्यं प्राप्य वैरिषु&#xA;012c निःसपत्नः सुखी राजा विजहार युधिष्ठिरः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/043/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/043/</guid>
      <description>&lt;p&gt;001  वैशम्पायन उवाच&#xA;001a अभिषिक्तो महाप्राज्ञो राज्यं प्राप्य युधिष्ठिरः&#xA;001c दाशार्हं पुण्डरीकाक्षमुवाच प्राञ्जलिः शुचिः&#xA;002a तव कृष्ण प्रसादेन नयेन च बलेन च&#xA;002c बुद्ध्या च यदुशार्दूल तथा विक्रमणेन च&#xA;003a पुनः प्राप्तमिदं राज्यं पितृपैतामहं मया&#xA;003c नमस्ते पुण्डरीकाक्ष पुनः पुनररिन्दम&#xA;004a त्वामेकमाहुः पुरुषं त्वामाहुः सात्वतां पतिम्&#xA;004c नामभिस्त्वां बहुविधैः स्तुवन्ति परमर्षयः&#xA;005a विश्वकर्मन्नमस्तेऽस्तु विश्वात्मन्विश्वसम्भव&#xA;005c विष्णो जिष्णो हरे कृष्ण वैकुण्ठ पुरुषोत्तम&#xA;006a अदित्याः सप्तरात्रं तु पुराणे गर्भतां गतः&#xA;006c पृश्निगर्भस्त्वमेवैकस्त्रियुगं त्वां वदन्त्यपि&#xA;007a शुचिश्रवा हृषीकेशो घृतार्चिर्हंस उच्यसे&#xA;007c त्रिचक्षुः शम्भुरेकस्त्वं विभुर्दामोदरोऽपि च&#xA;008a वराहोऽग्निर्बृहद्भानुर्वृषणस्तार्क्ष्यलक्षणः&#xA;008c अनीकसाहः पुरुषः शिपिविष्ट उरुक्रमः&#xA;009a वाचिष्ठ उग्रः सेनानीः सत्यो वाजसनिर्गुहः&#xA;009c अच्युतश्च्यावनोऽरीणां सङ्कृतिर्विकृतिर्वृषः&#xA;010a कृतवर्त्मा त्वमेवाद्रिर्वृषगर्भो वृषाकपिः&#xA;010c सिन्धुक्षिदूर्मिस्त्रिककुत्त्रिधामा त्रिवृदच्युतः&#xA;011a सम्राड्विराट्स्वराट्चैव सुरराड्धर्मदो भवः&#xA;011c विभुर्भूरभिभूः कृष्णः कृष्णवर्त्मा त्वमेव च&#xA;012a स्विष्टकृद्भिषगावर्तः कपिलस्त्वं च वामनः&#xA;012c यज्ञो ध्रुवः पतङ्गश्च जयत्सेनस्त्वमुच्यसे&#xA;013a शिखण्डी नहुषो बभ्रुर्दिवस्पृक्त्वं पुनर्वसुः&#xA;013c सुबभ्रुरुक्षो रुक्मस्त्वं सुषेणो दुन्दुभिस्तथा&#xA;014a गभस्तिनेमिः श्रीपद्मं पुष्करं पुष्पधारणः&#xA;014c ऋभुर्विभुः सर्वसूक्ष्मस्त्वं सावित्रं च पठ्यसे&#xA;015a अम्भोनिधिस्त्वं ब्रह्मा त्वं पवित्रं धाम धन्व च&#xA;015c हिरण्यगर्भं त्वामाहुः स्वधा स्वाहा च केशव&#xA;016a योनिस्त्वमस्य प्रलयश्च कृष्ण त्वमेवेदं सृजसि विश्वमग्रे&#xA;016c विश्वं चेदं त्वद्वशे विश्वयोने नमोऽस्तु ते शार्ङ्गचक्रासिपाणे&#xA;017a एवं स्तुतो धर्मराजेन कृष्णः सभामध्ये प्रीतिमान्पुष्कराक्षः&#xA;017c तमभ्यनन्दद्भारतं पुष्कलाभिर्वाग्भिर्ज्येष्ठं पाण्डवं यादवाग्र्यः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/044/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/044/</guid>
      <description>&lt;p&gt;001  वैशम्पायन उवाच&#xA;001a ततो विसर्जयामास सर्वाः प्रकृतयो नृपः&#xA;001c विविशुश्चाभ्यनुज्ञाता यथास्वानि गृहाणि च&#xA;002a ततो युधिष्ठिरो राजा भीमं भीमपराक्रमम्&#xA;002c सान्त्वयन्नब्रवीद्धीमानर्जुनं यमजौ तथा&#xA;003a शत्रुभिर्विविधैः शस्त्रैः कृत्तदेहा महारणे&#xA;003c श्रान्ता भवन्तः सुभृशं तापिताः शोकमन्युभिः&#xA;004a अरण्ये दुःखवसतीर्मत्कृते पुरुषोत्तमाः&#xA;004c भवद्भिरनुभूताश्च यथा कुपुरुषैस्तथा&#xA;005a यथासुखं यथाजोषं जयोऽयमनुभूयताम्&#xA;005c विश्रान्ताल्ँलब्धविज्ञानाञ्श्वः समेतास्मि वः पुनः&#xA;006a ततो दुर्योधनगृहं प्रासादैरुपशोभितम्&#xA;006c बहुरत्नसमाकीर्णं दासीदाससमाकुलम्&#xA;007a धृतराष्ट्राभ्यनुज्ञातं भ्रात्रा दत्तं वृकोदरः&#xA;007c प्रतिपेदे महाबाहुर्मन्दरं मघवानिव&#xA;008a यथा दुर्योधनगृहं तथा दुःशासनस्य च&#xA;008c प्रासादमालासंयुक्तं हेमतोरणभूषितम्&#xA;009a दासीदाससुसम्पूर्णं प्रभूतधनधान्यवत्&#xA;009c प्रतिपेदे महाबाहुरर्जुनो राजशासनात्&#xA;010a दुर्मर्षणस्य भवनं दुःशासनगृहाद्वरम्&#xA;010c कुबेरभवनप्रख्यं मणिहेमविभूषितम्&#xA;011a नकुलाय वरार्हाय कर्शिताय महावने&#xA;011c ददौ प्रीतो महाराज धर्मराजो युधिष्ठिरः&#xA;012a दुर्मुखस्य च वेश्माग्र्यं श्रीमत्कनकभूषितम्&#xA;012c पूर्णं पद्मदलाक्षीणां स्त्रीणां शयनसङ्कुलम्&#xA;013a प्रददौ सहदेवाय सततं प्रियकारिणे&#xA;013c मुमुदे तच्च लब्ध्वा स कैलासं धनदो यथा&#xA;014a युयुत्सुर्विदुरश्चैव सञ्जयश्च महाद्युतिः&#xA;014c सुधर्मा चैव धौम्यश्च यथास्वं जग्मुरालयान्&#xA;015a सह सात्यकिना शौरिरर्जुनस्य निवेशनम्&#xA;015c विवेश पुरुषव्याघ्रो व्याघ्रो गिरिगुहामिव&#xA;016a तत्र भक्षान्नपानैस्ते समुपेताः सुखोषिताः&#xA;016c सुखप्रबुद्धा राजानमुपतस्थुर्युधिष्ठिरम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/045/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/045/</guid>
      <description>&lt;p&gt;001  जनमेजय उवाच&#xA;001a प्राप्य राज्यं महातेजा धर्मराजो युधिष्ठिरः&#xA;001c यदन्यदकरोद्विप्र तन्मे वक्तुमिहार्हसि&#xA;002a भगवान्वा हृषीकेशस्त्रैलोक्यस्य परो गुरुः&#xA;002c ऋषे यदकरोद्वीरस्तच्च व्याख्यातुमर्हसि&#xA;003  वैशम्पायन उवाच&#xA;003a शृणु राजेन्द्र तत्त्वेन कीर्त्यमानं मयानघ&#xA;003c वासुदेवं पुरस्कृत्य यदकुर्वत पाण्डवाः&#xA;004a प्राप्य राज्यं महातेजा धर्मराजो युधिष्ठिरः&#xA;004c चातुर्वर्ण्यं यथायोगं स्वे स्वे धर्मे न्यवेशयत्&#xA;005a ब्राह्मणानां सहस्रं च स्नातकानां महात्मनाम्&#xA;005c सहस्रनिष्कमेकैकं वाचयामास पाण्डवः&#xA;006a तथानुजीविनो भृत्यान्संश्रितानतिथीनपि&#xA;006c कामैः सन्तर्पयामास कृपणांस्तर्ककानपि&#xA;007a पुरोहिताय धौम्याय प्रादादयुतशः स गाः&#xA;007c धनं सुवर्णं रजतं वासांसि विविधानि च&#xA;008a कृपाय च महाराज गुरुवृत्तिमवर्तत&#xA;008c विदुराय च धर्मात्मा पूजां चक्रे यतव्रतः&#xA;009a भक्षान्नपानैर्विविधैर्वासोभिः शयनासनैः&#xA;009c सर्वान्सन्तोषयामास संश्रितान्ददतां वरः&#xA;010a लब्धप्रशमनं कृत्वा स राजा राजसत्तम&#xA;010c युयुत्सोर्धार्तराष्ट्रस्य पूजां चक्रे महायशाः&#xA;011a धृतराष्ट्राय तद्राज्यं गान्धार्यै विदुराय च&#xA;011c निवेद्य स्वस्थवद्राजन्नास्ते राजा युधिष्ठिरः&#xA;012a तथा सर्वं स नगरं प्रसाद्य जनमेजय&#xA;012c वासुदेवं महात्मानमभ्यगच्छत्कृताञ्जलिः&#xA;013a ततो महति पर्यङ्के मणिकाञ्चनभूषिते&#xA;013c ददर्श कृष्णमासीनं नीलं मेराविवाम्बुदम्&#xA;014a जाज्वल्यमानं वपुषा दिव्याभरणभूषितम्&#xA;014c पीतकौशेयसंवीतं हेम्नीवोपहितं मणिम्&#xA;015a कौस्तुभेन उरःस्थेन मणिनाभिविराजितम्&#xA;015c उद्यतेवोदयं शैलं सूर्येणाप्तकिरीटिनम्&#xA;015e नौपम्यं विद्यते यस्य त्रिषु लोकेषु किञ्चन&#xA;016a सोऽभिगम्य महात्मानं विष्णुं पुरुषविग्रहम्&#xA;016c उवाच मधुराभाषः स्मितपूर्वमिदं तदा&#xA;017a सुखेन ते निशा कच्चिद्व्युष्टा बुद्धिमतां वर&#xA;017c कच्चिज्ज्ञानानि सर्वाणि प्रसन्नानि तवाच्युत&#xA;018a तव ह्याश्रित्य तां देवीं बुद्धिं बुद्धिमतां वर&#xA;018c वयं राज्यमनुप्राप्ताः पृथिवी च वशे स्थिता&#xA;019a भवत्प्रसादाद्भगवंस्त्रिलोकगतिविक्रम&#xA;019c जयः प्राप्तो यशश्चाग्र्यं न च धर्माच्च्युता वयम्&#xA;020a तं तथा भाषमाणं तु धर्मराजं युधिष्ठिरम्&#xA;020c नोवाच भगवान्किञ्चिद्ध्यानमेवान्वपद्यत&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/046/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/046/</guid>
      <description>&lt;p&gt;001  युधिष्ठिर उवाच&#xA;001a किमिदं परमाश्चर्यं ध्यायस्यमितविक्रम&#xA;001c कच्चिल्लोकत्रयस्यास्य स्वस्ति लोकपरायण&#xA;002a चतुर्थं ध्यानमार्गं त्वमालम्ब्य पुरुषोत्तम&#xA;002c अपक्रान्तो यतो देव तेन मे विस्मितं मनः&#xA;003a निगृहीतो हि वायुस्ते पञ्चकर्मा शरीरगः&#xA;003c इन्द्रियाणि च सर्वाणि मनसि स्थापितानि ते&#xA;004a इन्द्रियाणि मनश्चैव बुद्धौ संवेशितानि ते&#xA;004c सर्वश्चैव गणो देव क्षेत्रज्ञे ते निवेशितः&#xA;005a नेङ्गन्ति तव रोमाणि स्थिरा बुद्धिस्तथा मनः&#xA;005c स्थाणुकुड्यशिलाभूतो निरीहश्चासि माधव&#xA;006a यथा दीपो निवातस्थो निरिङ्गो ज्वलतेऽच्युत&#xA;006c तथासि भगवन्देव निश्चलो दृढनिश्चयः&#xA;007a यदि श्रोतुमिहार्हामि न रहस्यं च ते यदि&#xA;007c छिन्धि मे संशयं देव प्रपन्नायाभियाचते&#xA;008a त्वं हि कर्ता विकर्ता च त्वं क्षरं चाक्षरं च हि&#xA;008c अनादिनिधनश्चाद्यस्त्वमेव पुरुषोत्तम&#xA;009a त्वत्प्रपन्नाय भक्ताय शिरसा प्रणताय च&#xA;009c ध्यानस्यास्य यथातत्त्वं ब्रूहि धर्मभृतां वर&#xA;010  वैशम्पायन उवाच&#xA;010a ततः स्वगोचरे न्यस्य मनो बुद्धीन्द्रियाणि च&#xA;010c स्मितपूर्वमुवाचेदं भगवान्वासवानुजः&#xA;011a शरतल्पगतो भीष्मः शाम्यन्निव हुताशनः&#xA;011c मां ध्याति पुरुषव्याघ्रस्ततो मे तद्गतं मनः&#xA;012a यस्य ज्यातलनिर्घोषं विस्फूर्जितमिवाशनेः&#xA;012c न सहेद्देवराजोऽपि तमस्मि मनसा गतः&#xA;013a येनाभिद्रुत्य तरसा समस्तं राजमण्डलम्&#xA;013c ऊढास्तिस्रः पुरा कन्यास्तमस्मि मनसा गतः&#xA;014a त्रयोविंशतिरात्रं यो योधयामास भार्गवम्&#xA;014c न च रामेण निस्तीर्णस्तमस्मि मनसा गतः&#xA;015a यं गङ्गा गर्भविधिना धारयामास पार्थिवम्&#xA;015c वसिष्ठशिष्यं तं तात मनसास्मि गतो नृप&#xA;016a दिव्यास्त्राणि महातेजा यो धारयति बुद्धिमान्&#xA;016c साङ्गांश्च चतुरो वेदांस्तमस्मि मनसा गतः&#xA;017a रामस्य दयितं शिष्यं जामदग्न्यस्य पाण्डव&#xA;017c आधारं सर्वविद्यानां तमस्मि मनसा गतः&#xA;018a एकीकृत्येन्द्रियग्रामं मनः संयम्य मेधया&#xA;018c शरणं मामुपागच्छत्ततो मे तद्गतं मनः&#xA;019a स हि भूतं च भव्यं च भवच्च पुरुषर्षभ&#xA;019c वेत्ति धर्मभृतां श्रेष्ठस्ततो मे तद्गतं मनः&#xA;020a तस्मिन्हि पुरुषव्याघ्रे कर्मभिः स्वैर्दिवं गते&#xA;020c भविष्यति मही पार्थ नष्टचन्द्रेव शर्वरी&#xA;021a तद्युधिष्ठिर गाङ्गेयं भीष्मं भीमपराक्रमम्&#xA;021c अभिगम्योपसङ्गृह्य पृच्छ यत्ते मनोगतम्&#xA;022a चातुर्वेद्यं चातुर्होत्रं चातुराश्रम्यमेव च&#xA;022c चातुर्वर्ण्यस्य धर्मं च पृच्छैनं पृथिवीपते&#xA;023a तस्मिन्नस्तमिते भीष्मे कौरवाणां धुरन्धरे&#xA;023c ज्ञानान्यल्पीभविष्यन्ति तस्मात्त्वां चोदयाम्यहम्&#xA;024a तच्छ्रुत्वा वासुदेवस्य तथ्यं वचनमुत्तमम्&#xA;024c साश्रुकण्ठः स धर्मज्ञो जनार्दनमुवाच ह&#xA;025a यद्भवानाह भीष्मस्य प्रभावं प्रति माधव&#xA;025c तथा तन्नात्र सन्देहो विद्यते मम मानद&#xA;026a महाभाग्यं हि भीष्मस्य प्रभावश्च महात्मनः&#xA;026c श्रुतं मया कथयतां ब्राह्मणानां महात्मनाम्&#xA;027a भवांश्च कर्ता लोकानां यद्ब्रवीत्यरिसूदन&#xA;027c तथा तदनभिध्येयं वाक्यं यादवनन्दन&#xA;028a यतस्त्वनुग्रहकृता बुद्धिस्ते मयि माधव&#xA;028c त्वामग्रतः पुरस्कृत्य भीष्मं पश्यामहे वयम्&#xA;029a आवृत्ते भगवत्यर्के स हि लोकान्गमिष्यति&#xA;029c त्वद्दर्शनं महाबाहो तस्मादर्हति कौरवः&#xA;030a तव ह्याद्यस्य देवस्य क्षरस्यैवाक्षरस्य च&#xA;030c दर्शनं तस्य लाभः स्यात्त्वं हि ब्रह्ममयो निधिः&#xA;031a श्रुत्वैतद्धर्मराजस्य वचनं मधुसूदनः&#xA;031c पार्श्वस्थं सात्यकिं प्राह रथो मे युज्यतामिति&#xA;032a सात्यकिस्तूपनिष्क्रम्य केशवस्य समीपतः&#xA;032c दारुकं प्राह कृष्णस्य युज्यतां रथ इत्युत&#xA;033a स सात्यकेराशु वचो निशम्य रथोत्तमं काञ्चनभूषिताङ्गम्&#xA;033c मसारगल्वर्कमयैर्विभङ्गैर्विभूषितं हेमपिनद्धचक्रम्&#xA;034a दिवाकरांशुप्रभमाशुगामिनं विचित्रनानामणिरत्नभूषितम्&#xA;034c नवोदितं सूर्यमिव प्रतापिनं विचित्रतार्क्ष्यध्वजिनं पताकिनम्&#xA;035a सुग्रीवसैन्यप्रमुखैर्वराश्वैर्मनोजवैः काञ्चनभूषिताङ्गैः&#xA;035c सुयुक्तमावेदयदच्युताय कृताञ्जलिर्दारुको राजसिंह&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/047/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/047/</guid>
      <description>&lt;p&gt;002  वैशम्पायन उवाच&#xA;002a शृणुष्वावहितो राजञ्शुचिर्भूत्वा समाहितः&#xA;002c भीष्मस्य कुरुशार्दूल देहोत्सर्गं महात्मनः&#xA;003a निवृत्तमात्रे त्वयन उत्तरे वै दिवाकरे&#xA;003c समावेशयदात्मानमात्मन्येव समाहितः&#xA;004a विकीर्णांशुरिवादित्यो भीष्मः शरशतैश्चितः&#xA;004c शिश्ये परमया लक्ष्म्या वृतो ब्राह्मणसत्तमैः&#xA;005a व्यासेन वेदश्रवसा नारदेन सुरर्षिणा&#xA;005c देवस्थानेन वात्स्येन तथाश्मकसुमन्तुना&#xA;006a एतैश्चान्यैर्मुनिगणैर्महाभागैर्महात्मभिः&#xA;006c श्रद्धादमपुरस्कारैर्वृतश्चन्द्र इव ग्रहैः&#xA;007a भीष्मस्तु पुरुषव्याघ्रः कर्मणा मनसा गिरा&#xA;007c शरतल्पगतः कृष्णं प्रदध्यौ प्राञ्जलिः स्थितः&#xA;008a स्वरेण पुष्टनादेन तुष्टाव मधुसूदनम्&#xA;008c योगेश्वरं पद्मनाभं विष्णुं जिष्णुं जगत्पतिम्&#xA;009a कृताञ्जलिः शुचिर्भूत्वा वाग्विदां प्रवरः प्रभुम्&#xA;009c भीष्मः परमधर्मात्मा वासुदेवमथास्तुवत्&#xA;010a आरिराधयिषुः कृष्णं वाचं जिगमिषामि याम्&#xA;010c तया व्याससमासिन्या प्रीयतां पुरुषोत्तमः&#xA;011a शुचिः शुचिषदं हंसं तत्परः परमेष्ठिनम्&#xA;011c युक्त्वा सर्वात्मनात्मानं तं प्रपद्ये प्रजापतिम्&#xA;012a यस्मिन्विश्वानि भूतानि तिष्ठन्ति च विशन्ति च&#xA;012c गुणभूतानि भूतेशे सूत्रे मणिगणा इव&#xA;013a यस्मिन्नित्ये तते तन्तौ दृढे स्रगिव तिष्ठति&#xA;013c सदसद्ग्रथितं विश्वं विश्वाङ्गे विश्वकर्मणि&#xA;014a हरिं सहस्रशिरसं सहस्रचरणेक्षणम्&#xA;014c प्राहुर्नारायणं देवं यं विश्वस्य परायणम्&#xA;015a अणीयसामणीयांसं स्थविष्ठं च स्थवीयसाम्&#xA;015c गरीयसां गरिष्ठं च श्रेष्ठं च श्रेयसामपि&#xA;016a यं वाकेष्वनुवाकेषु निषत्सूपनिषत्सु च&#xA;016c गृणन्ति सत्यकर्माणं सत्यं सत्येषु सामसु&#xA;017a चतुर्भिश्चतुरात्मानं सत्त्वस्थं सात्वतां पतिम्&#xA;017c यं दिव्यैर्देवमर्चन्ति गुह्यैः परमनामभिः&#xA;018a यं देवं देवकी देवी वसुदेवादजीजनत्&#xA;018c भौमस्य ब्रह्मणो गुप्त्यै दीप्तमग्निमिवारणिः&#xA;019a यमनन्यो व्यपेताशीरात्मानं वीतकल्मषम्&#xA;019c इष्ट्वानन्त्याय गोविन्दं पश्यत्यात्मन्यवस्थितम्&#xA;020a पुराणे पुरुषः प्रोक्तो ब्रह्मा प्रोक्तो युगादिषु&#xA;020c क्षये सङ्कर्षणः प्रोक्तस्तमुपास्यमुपास्महे&#xA;021a अतिवाय्विन्द्रकर्माणमतिसूर्याग्नितेजसम्&#xA;021c अतिबुद्धीन्द्रियात्मानं तं प्रपद्ये प्रजापतिम्&#xA;022a यं वै विश्वस्य कर्तारं जगतस्तस्थुषां पतिम्&#xA;022c वदन्ति जगतोऽध्यक्षमक्षरं परमं पदम्&#xA;023a हिरण्यवर्णं यं गर्भमदितिर्दैत्यनाशनम्&#xA;023c एकं द्वादशधा जज्ञे तस्मै सूर्यात्मने नमः&#xA;024a शुक्ले देवान्पितॄन्कृष्णे तर्पयत्यमृतेन यः&#xA;024c यश्च राजा द्विजातीनां तस्मै सोमात्मने नमः&#xA;025a महतस्तमसः पारे पुरुषं ज्वलनद्युतिम्&#xA;025c यं ज्ञात्वा मृत्युमत्येति तस्मै ज्ञेयात्मने नमः&#xA;026a यं बृहन्तं बृहत्युक्थे यमग्नौ यं महाध्वरे&#xA;026c यं विप्रसङ्घा गायन्ति तस्मै वेदात्मने नमः&#xA;027a ऋग्यजुःसामधामानं दशार्धहविराकृतिम्&#xA;027c यं सप्ततन्तुं तन्वन्ति तस्मै यज्ञात्मने नमः&#xA;028a यः सुपर्णो यजुर्नाम छन्दोगात्रस्त्रिवृच्छिराः&#xA;028c रथन्तरबृहत्यक्षस्तस्मै स्तोत्रात्मने नमः&#xA;029a यः सहस्रसवे सत्रे जज्ञे विश्वसृजामृषिः&#xA;029c हिरण्यवर्णः शकुनिस्तस्मै हंसात्मने नमः&#xA;030a पदाङ्गं सन्धिपर्वाणं स्वरव्यञ्जनलक्षणम्&#xA;030c यमाहुरक्षरं नित्यं तस्मै वागात्मने नमः&#xA;031a यश्चिनोति सतां सेतुमृतेनामृतयोनिना&#xA;031c धर्मार्थव्यवहाराङ्गैस्तस्मै सत्यात्मने नमः&#xA;032a यं पृथग्धर्मचरणाः पृथग्धर्मफलैषिणः&#xA;032c पृथग्धर्मैः समर्चन्ति तस्मै धर्मात्मने नमः&#xA;033a यं तं व्यक्तस्थमव्यक्तं विचिन्वन्ति महर्षयः&#xA;033c क्षेत्रे क्षेत्रज्ञमासीनं तस्मै क्षेत्रात्मने नमः&#xA;034a यं दृगात्मानमात्मस्थं वृतं षोडशभिर्गुणैः&#xA;034c प्राहुः सप्तदशं साङ्ख्यास्तस्मै साङ्ख्यात्मने नमः&#xA;035a यं विनिद्रा जितश्वासाः सत्त्वस्थाः संयतेन्द्रियाः&#xA;035c ज्योतिः पश्यन्ति युञ्जानास्तस्मै योगात्मने नमः&#xA;036a अपुण्यपुण्योपरमे यं पुनर्भवनिर्भयाः&#xA;036c शान्ताः सन्न्यासिनो यान्ति तस्मै मोक्षात्मने नमः&#xA;037a योऽसौ युगसहस्रान्ते प्रदीप्तार्चिर्विभावसुः&#xA;037c सम्भक्षयति भूतानि तस्मै घोरात्मने नमः&#xA;038a सम्भक्ष्य सर्वभूतानि कृत्वा चैकार्णवं जगत्&#xA;038c बालः स्वपिति यश्चैकस्तस्मै मायात्मने नमः&#xA;039a सहस्रशिरसे तस्मै पुरुषायामितात्मने&#xA;039c चतुःसमुद्रपर्याययोगनिद्रात्मने नमः&#xA;040a अजस्य नाभावध्येकं यस्मिन्विश्वं प्रतिष्ठितम्&#xA;040c पुष्करं पुष्कराक्षस्य तस्मै पद्मात्मने नमः&#xA;041a यस्य केशेषु जीमूता नद्यः सर्वाङ्गसन्धिषु&#xA;041c कुक्षौ समुद्राश्चत्वारस्तस्मै तोयात्मने नमः&#xA;042a युगेष्वावर्तते योंऽशैर्दिनर्त्वयनहायनैः&#xA;042c सर्गप्रलययोः कर्ता तस्मै कालात्मने नमः&#xA;043a ब्रह्म वक्त्रं भुजौ क्षत्रं कृत्स्नमूरूदरं विशः&#xA;043c पादौ यस्याश्रिताः शूद्रास्तस्मै वर्णात्मने नमः&#xA;044a यस्याग्निरास्यं द्यौर्मूर्धा खं नाभिश्चरणौ क्षितिः&#xA;044c सूर्यश्चक्षुर्दिशः श्रोत्रे तस्मै लोकात्मने नमः&#xA;045a विषये वर्तमानानां यं तं वैशेषिकैर्गुणैः&#xA;045c प्राहुर्विषयगोप्तारं तस्मै गोप्त्रात्मने नमः&#xA;046a अन्नपानेन्धनमयो रसप्राणविवर्धनः&#xA;046c यो धारयति भूतानि तस्मै प्राणात्मने नमः&#xA;047a परः कालात्परो यज्ञात्परः सदसतोश्च यः&#xA;047c अनादिरादिर्विश्वस्य तस्मै विश्वात्मने नमः&#xA;048a यो मोहयति भूतानि स्नेहरागानुबन्धनैः&#xA;048c सर्गस्य रक्षणार्थाय तस्मै मोहात्मने नमः&#xA;049a आत्मज्ञानमिदं ज्ञानं ज्ञात्वा पञ्चस्ववस्थितम्&#xA;049c यं ज्ञानिनोऽधिगच्छन्ति तस्मै ज्ञानात्मने नमः&#xA;050a अप्रमेयशरीराय सर्वतोऽनन्तचक्षुषे&#xA;050c अपारपरिमेयाय तस्मै चिन्त्यात्मने नमः&#xA;051a जटिने दण्डिने नित्यं लम्बोदरशरीरिणे&#xA;051c कमण्डलुनिषङ्गाय तस्मै ब्रह्मात्मने नमः&#xA;052a शूलिने त्रिदशेशाय त्र्यम्बकाय महात्मने&#xA;052c भस्मदिग्धोर्ध्वलिङ्गाय तस्मै रुद्रात्मने नमः&#xA;053a पञ्चभूतात्मभूताय भूतादिनिधनात्मने&#xA;053c अक्रोधद्रोहमोहाय तस्मै शान्तात्मने नमः&#xA;054a यस्मिन्सर्वं यतः सर्वं यः सर्वं सर्वतश्च यः&#xA;054c यश्च सर्वमयो नित्यं तस्मै सर्वात्मने नमः&#xA;055a विश्वकर्मन्नमस्तेऽस्तु विश्वात्मन्विश्वसम्भव&#xA;055c अपवर्गोऽसि भूतानां पञ्चानां परतः स्थितः&#xA;056a नमस्ते त्रिषु लोकेषु नमस्ते परतस्त्रिषु&#xA;056c नमस्ते दिक्षु सर्वासु त्वं हि सर्वपरायणम्&#xA;057a नमस्ते भगवन्विष्णो लोकानां प्रभवाप्यय&#xA;057c त्वं हि कर्ता हृषीकेश संहर्ता चापराजितः&#xA;058a तेन पश्यामि ते दिव्यान्भावान्हि त्रिषु वर्त्मसु&#xA;058c तच्च पश्यामि तत्त्वेन यत्ते रूपं सनातनम्&#xA;059a दिवं ते शिरसा व्याप्तं पद्भ्यां देवी वसुन्धरा&#xA;059c विक्रमेण त्रयो लोकाः पुरुषोऽसि सनातनः&#xA;060a अतसीपुष्पसङ्काशं पीतवाससमच्युतम्&#xA;060c ये नमस्यन्ति गोविन्दं न तेषां विद्यते भयम्&#xA;061a यथा विष्णुमयं सत्यं यथा विष्णुमयं हविः&#xA;061c यथा विष्णुमयं सर्वं पाप्मा मे नश्यतां तथा&#xA;062a त्वां प्रपन्नाय भक्ताय गतिमिष्टां जिगीषवे&#xA;062c यच्छ्रेयः पुण्डरीकाक्ष तद्ध्यायस्व सुरोत्तम&#xA;063a इति विद्यातपोयोनिरयोनिर्विष्णुरीडितः&#xA;063c वाग्यज्ञेनार्चितो देवः प्रीयतां मे जनार्दनः&#xA;064a एतावदुक्त्वा वचनं भीष्मस्तद्गतमानसः&#xA;064c नम इत्येव कृष्णाय प्रणाममकरोत्तदा&#xA;065a अभिगम्य तु योगेन भक्तिं भीष्मस्य माधवः&#xA;065c त्रैकाल्यदर्शनं ज्ञानं दिव्यं दातुं ययौ हरिः&#xA;066a तस्मिन्नुपरते शब्दे ततस्ते ब्रह्मवादिनः&#xA;066c भीष्मं वाग्भिर्बाष्पकण्ठास्तमानर्चुर्महामतिम्&#xA;067a ते स्तुवन्तश्च विप्राग्र्याः केशवं पुरुषोत्तमम्&#xA;067c भीष्मं च शनकैः सर्वे प्रशशंसुः पुनः पुनः&#xA;068a विदित्वा भक्तियोगं तु भीष्मस्य पुरुषोत्तमः&#xA;068c सहसोत्थाय संहृष्टो यानमेवान्वपद्यत&#xA;069a केशवः सात्यकिश्चैव रथेनैकेन जग्मतुः&#xA;069c अपरेण महात्मानौ युधिष्ठिरधनञ्जयौ&#xA;070a भीमसेनो यमौ चोभौ रथमेकं समास्थितौ&#xA;070c कृपो युयुत्सुः सूतश्च सञ्जयश्चापरं रथम्&#xA;071a ते रथैर्नगराकारैः प्रयाताः पुरुषर्षभाः&#xA;071c नेमिघोषेण महता कम्पयन्तो वसुन्धराम्&#xA;072a ततो गिरः पुरुषवरस्तवान्विता द्विजेरिताः पथि सुमनाः स शुश्रुवे&#xA;072c कृताञ्जलिं प्रणतमथापरं जनं स केशिहा मुदितमनाभ्यनन्दत&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/048/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/048/</guid>
      <description>&lt;p&gt;001  वैशम्पायन उवाच&#xA;001a ततः स च हृषीकेशः स च राजा युधिष्ठिरः&#xA;001c कृपादयश्च ते सर्वे चत्वारः पाण्डवाश्च ह&#xA;002a रथैस्ते नगराकारैः पताकाध्वजशोभितैः&#xA;002c ययुराशु कुरुक्षेत्रं वाजिभिः शीघ्रगामिभिः&#xA;003a तेऽवतीर्य कुरुक्षेत्रं केशमज्जास्थिसङ्कुलम्&#xA;003c देहन्यासः कृतो यत्र क्षत्रियैस्तैर्महात्मभिः&#xA;004a गजाश्वदेहास्थिचयैः पर्वतैरिव सञ्चितम्&#xA;004c नरशीर्षकपालैश्च शङ्खैरिव समाचितम्&#xA;005a चितासहस्रैर्निचितं वर्मशस्त्रसमाकुलम्&#xA;005c आपानभूमिं कालस्य तदा भुक्तोज्झितामिव&#xA;006a भूतसङ्घानुचरितं रक्षोगणनिषेवितम्&#xA;006c पश्यन्तस्ते कुरुक्षेत्रं ययुराशु महारथाः&#xA;007a गच्छन्नेव महाबाहुः सर्वयादवनन्दनः&#xA;007c युधिष्ठिराय प्रोवाच जामदग्न्यस्य विक्रमम्&#xA;008a अमी रामह्रदाः पञ्च दृश्यन्ते पार्थ दूरतः&#xA;008c येषु सन्तर्पयामास पूर्वान्क्षत्रियशोणितैः&#xA;009a त्रिःसप्तकृत्वो वसुधां कृत्वा निःक्षत्रियां प्रभुः&#xA;009c इहेदानीं ततो रामः कर्मणो विरराम ह&#xA;010  युधिष्ठिर उवाच&#xA;010a त्रिःसप्तकृत्वः पृथिवी कृता निःक्षत्रिया तदा&#xA;010c रामेणेति यदात्थ त्वमत्र मे संशयो महान्&#xA;011a क्षत्रबीजं यदा दग्धं रामेण यदुपुङ्गव&#xA;011c कथं भूयः समुत्पत्तिः क्षत्रस्यामितविक्रम&#xA;012a महात्मना भगवता रामेण यदुपुङ्गव&#xA;012c कथमुत्सादितं क्षत्रं कथं वृद्धिं पुनर्गतम्&#xA;013a महाभारतयुद्धे हि कोटिशः क्षत्रिया हताः&#xA;013c तथाभूच्च मही कीर्णा क्षत्रियैर्वदतां वर&#xA;014a एवं मे छिन्धि वार्ष्णेय संशयं तार्क्ष्यकेतन&#xA;014c आगमो हि परः कृष्ण त्वत्तो नो वासवानुज&#xA;015  वैशम्पायन उवाच&#xA;015a ततो व्रजन्नेव गदाग्रजः प्रभुः शशंस तस्मै निखिलेन तत्त्वतः&#xA;015c युधिष्ठिरायाप्रतिमौजसे तदा यथाभवत्क्षत्रियसङ्कुला मही&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/049/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/049/</guid>
      <description>&lt;p&gt;001  वासुदेव उवाच&#xA;001a शृणु कौन्तेय रामस्य मया यावत्परिश्रुतम्&#xA;001c महर्षीणां कथयतां कारणं तस्य जन्म च&#xA;002a यथा च जामदग्न्येन कोटिशः क्षत्रिया हताः&#xA;002c उद्भूता राजवंशेषु ये भूयो भारते हताः&#xA;003a जह्नोरजह्नुस्तनयो बल्लवस्तस्य चात्मजः&#xA;003c कुशिको नाम धर्मज्ञस्तस्य पुत्रो महीपतिः&#xA;004a उग्रं तपः समातिष्ठत्सहस्राक्षसमो भुवि&#xA;004c पुत्रं लभेयमजितं त्रिलोकेश्वरमित्युत&#xA;005a तमुग्रतपसं दृष्ट्वा सहस्राक्षः पुरन्दरः&#xA;005c समर्थः पुत्रजनने स्वयमेवैत्य भारत&#xA;006a पुत्रत्वमगमद्राजंस्तस्य लोकेश्वरेश्वरः&#xA;006c गाधिर्नामाभवत्पुत्रः कौशिकः पाकशासनः&#xA;007a तस्य कन्याभवद्राजन्नाम्ना सत्यवती प्रभो&#xA;007c तां गाधिः कविपुत्राय सोर्चीकाय ददौ प्रभुः&#xA;008a ततः प्रीतस्तु कौन्तेय भार्गवः कुरुनन्दन&#xA;008c पुत्रार्थे श्रपयामास चरुं गाधेस्तथैव च&#xA;009a आहूय चाह तां भार्यामृचीको भार्गवस्तदा&#xA;009c उपयोज्यश्चरुरयं त्वया मात्राप्ययं तव&#xA;010a तस्या जनिष्यते पुत्रो दीप्तिमान्क्षत्रियर्षभः&#xA;010c अजय्यः क्षत्रियैर्लोके क्षत्रियर्षभसूदनः&#xA;011a तवापि पुत्रं कल्याणि धृतिमन्तं तपोन्वितम्&#xA;011c शमात्मकं द्विजश्रेष्ठं चरुरेष विधास्यति&#xA;012a इत्येवमुक्त्वा तां भार्यामृचीको भृगुनन्दनः&#xA;012c तपस्यभिरतो धीमाञ्जगामारण्यमेव ह&#xA;013a एतस्मिन्नेव काले तु तीर्थयात्रापरो नृपः&#xA;013c गाधिः सदारः सम्प्राप्त ऋचीकस्याश्रमं प्रति&#xA;014a चरुद्वयं गृहीत्वा तु राजन्सत्यवती तदा&#xA;014c भर्तुर्वाक्यादथाव्यग्रा मात्रे हृष्टा न्यवेदयत्&#xA;015a माता तु तस्याः कौन्तेय दुहित्रे स्वं चरुं ददौ&#xA;015c तस्याश्चरुमथाज्ञातमात्मसंस्थं चकार ह&#xA;016a अथ सत्यवती गर्भं क्षत्रियान्तकरं तदा&#xA;016c धारयामास दीप्तेन वपुषा घोरदर्शनम्&#xA;017a तामृचीकस्तदा दृष्ट्वा ध्यानयोगेन वै ततः&#xA;017c अब्रवीद्राजशार्दूल स्वां भार्यां वरवर्णिनीम्&#xA;018a मात्रासि व्यंसिता भद्रे चरुव्यत्यासहेतुना&#xA;018c जनिष्यते हि ते पुत्रः क्रूरकर्मा महाबलः&#xA;019a जनिष्यते हि ते भ्राता ब्रह्मभूतस्तपोधनः&#xA;019c विश्वं हि ब्रह्म तपसा मया तत्र समर्पितम्&#xA;020a सैवमुक्ता महाभागा भर्त्रा सत्यवती तदा&#xA;020c पपात शिरसा तस्मै वेपन्ती चाब्रवीदिदम्&#xA;021a नार्होऽसि भगवन्नद्य वक्तुमेवंविधं वचः&#xA;021c ब्राह्मणापसदं पुत्रं प्राप्स्यसीति महामुने&#xA;022  ऋचीक उवाच&#xA;022a नैष सङ्कल्पितः कामो मया भद्रे तथा त्वयि&#xA;022c उग्रकर्मा भवेत्पुत्रश्चरुर्माता च कारणम्&#xA;023  सत्यवत्युवाच&#xA;023a इच्छल्ँलोकानपि मुने सृजेथाः किं पुनर्मम&#xA;023c शमात्मकमृजुं पुत्रं लभेयं जपतां वर&#xA;024  ऋचीक उवाच&#xA;024a नोक्तपूर्वं मया भद्रे स्वैरेष्वप्यनृतं वचः&#xA;024c किमुताग्निं समाधाय मन्त्रवच्चरुसाधने&#xA;025  सत्यवत्युवाच&#xA;025a काममेवं भवेत्पौत्रो ममेह तव चैव ह&#xA;025c शमात्मकमृजुं पुत्रं लभेयं जपतां वर&#xA;026  ऋचीक उवाच&#xA;026a पुत्रे नास्ति विशेषो मे पौत्रे वा वरवर्णिनि&#xA;026c यथा त्वयोक्तं तु वचस्तथा भद्रे भविष्यति&#xA;027  वासुदेव उवाच&#xA;027a ततः सत्यवती पुत्रं जनयामास भार्गवम्&#xA;027c तपस्यभिरतं शान्तं जमदग्निं शमात्मकम्&#xA;028a विश्वामित्रं च दायादं गाधिः कुशिकनन्दनः&#xA;028c प्राप ब्रह्मर्षिसमितं विश्वेन ब्रह्मणा युतम्&#xA;029a आर्चीको जनयामास जमदग्निः सुदारुणम्&#xA;029c सर्वविद्यान्तगं श्रेष्ठं धनुर्वेदे च पारगम्&#xA;029e रामं क्षत्रियहन्तारं प्रदीप्तमिव पावकम्&#xA;030a एतस्मिन्नेव काले तु कृतवीर्यात्मजो बली&#xA;030c अर्जुनो नाम तेजस्वी क्षत्रियो हैहयान्वयः&#xA;031a ददाह पृथिवीं सर्वां सप्तद्वीपां सपत्तनाम्&#xA;031c स्वबाह्वस्त्रबलेनाजौ धर्मेण परमेण च&#xA;032a तृषितेन स कौरव्य भिक्षितश्चित्रभानुना&#xA;032c सहस्रबाहुर्विक्रान्तः प्रादाद्भिक्षामथाग्नये&#xA;033a ग्रामान्पुराणि घोषांश्च पत्तनानि च वीर्यवान्&#xA;033c जज्वाल तस्य बाणैस्तु चित्रभानुर्दिधक्षया&#xA;034a स तस्य पुरुषेन्द्रस्य प्रभावेन महातपाः&#xA;034c ददाह कार्तवीर्यस्य शैलानथ वनानि च&#xA;035a स शून्यमाश्रमारण्यं वरुणस्यात्मजस्य तत्&#xA;035c ददाह पवनेनेद्धश्चित्रभानुः सहैहयः&#xA;036a आपवस्तं ततो रोषाच्छशापार्जुनमच्युत&#xA;036c दग्धेऽऽश्रमे महाराज कार्तवीर्येण वीर्यवान्&#xA;037a त्वया न वर्जितं मोहाद्यस्माद्वनमिदं मम&#xA;037c दग्धं तस्माद्रणे रामो बाहूंस्ते छेत्स्यतेऽर्जुन&#xA;038a अर्जुनस्तु महाराज बली नित्यं शमात्मकः&#xA;038c ब्रह्मण्यश्च शरण्यश्च दाता शूरश्च भारत&#xA;039a तस्य पुत्राः सुबलिनः शापेनासन्पितुर्वधे&#xA;039c निमित्तमवलिप्ता वै नृशंसाश्चैव नित्यदा&#xA;040a जमदग्निधेन्वास्ते वत्समानिन्युर्भरतर्षभ&#xA;040c अज्ञातं कार्तवीर्यस्य हैहयेन्द्रस्य धीमतः&#xA;041a ततोऽर्जुनस्य बाहूंस्तु छित्त्वा वै पौरुषान्वितः&#xA;041c तं रुवन्तं ततो वत्सं जामदग्न्यः स्वमाश्रमम्&#xA;041e प्रत्यानयत राजेन्द्र तेषामन्तःपुरात्प्रभुः&#xA;042a अर्जुनस्य सुतास्ते तु सम्भूयाबुद्धयस्तदा&#xA;042c गत्वाश्रममसम्बुद्धं जमदग्नेर्महात्मनः&#xA;043a अपातयन्त भल्लाग्रैः शिरः कायान्नराधिप&#xA;043c समित्कुशार्थं रामस्य निर्गतस्य महात्मनः&#xA;044a ततः पितृवधामर्षाद्रामः परममन्युमान्&#xA;044c निःक्षत्रियां प्रतिश्रुत्य महीं शस्त्रमगृह्णत&#xA;045a ततः स भृगुशार्दूलः कार्तवीर्यस्य वीर्यवान्&#xA;045c विक्रम्य निजघानाशु पुत्रान्पौत्रांश्च सर्वशः&#xA;046a स हैहयसहस्राणि हत्वा परममन्युमान्&#xA;046c चकार भार्गवो राजन्महीं शोणितकर्दमाम्&#xA;047a स तथा सुमहातेजाः कृत्वा निःक्षत्रियां महीम्&#xA;047c कृपया परयाविष्टो वनमेव जगाम ह&#xA;048a ततो वर्षसहस्रेषु समतीतेषु केषुचित्&#xA;048c क्षोभं सम्प्राप्तवांस्तीव्रं प्रकृत्या कोपनः प्रभुः&#xA;049a विश्वामित्रस्य पौत्रस्तु रैभ्यपुत्रो महातपाः&#xA;049c परावसुर्महाराज क्षिप्त्वाह जनसंसदि&#xA;050a ये ते ययातिपतने यज्ञे सन्तः समागताः&#xA;050c प्रतर्दनप्रभृतयो राम किं क्षत्रिया न ते&#xA;051a मिथ्याप्रतिज्ञो राम त्वं कत्थसे जनसंसदि&#xA;051c भयात्क्षत्रियवीराणां पर्वतं समुपाश्रितः&#xA;052a स पुनः क्षत्रियशतैः पृथिवीमनुसन्तताम्&#xA;052c परावसोस्तदा श्रुत्वा शस्त्रं जग्राह भार्गवः&#xA;053a ततो ये क्षत्रिया राजञ्शतशस्तेन जीविताः&#xA;053c ते विवृद्धा महावीर्याः पृथिवीपतयोऽभवन्&#xA;054a स पुनस्ताञ्जघानाशु बालानपि नराधिप&#xA;054c गर्भस्थैस्तु मही व्याप्ता पुनरेवाभवत्तदा&#xA;055a जातं जातं स गर्भं तु पुनरेव जघान ह&#xA;055c अरक्षंश्च सुतान्कांश्चित्तदा क्षत्रिययोषितः&#xA;056a त्रिःसप्तकृत्वः पृथिवीं कृत्वा निःक्षत्रियां प्रभुः&#xA;056c दक्षिणामश्वमेधान्ते कश्यपायाददत्ततः&#xA;057a क्षत्रियाणां तु शेषार्थं करेणोद्दिश्य कश्यपः&#xA;057c स्रुक्प्रग्रहवता राजञ्श्रीमान्वाक्यमथाब्रवीत्&#xA;058a गच्छ पारं समुद्रस्य दक्षिणस्य महामुने&#xA;058c न ते मद्विषये राम वस्तव्यमिह कर्हिचित्&#xA;059a ततः शूर्पारकं देशं सागरस्तस्य निर्ममे&#xA;059c सन्त्रासाज्जामदग्न्यस्य सोऽपरान्तं महीतलम्&#xA;060a कश्यपस्तु महाराज प्रतिगृह्य महीमिमाम्&#xA;060c कृत्वा ब्राह्मणसंस्थां वै प्रविवेश महावनम्&#xA;061a ततः शूद्राश्च वैश्याश्च यथास्वैरप्रचारिणः&#xA;061c अवर्तन्त द्विजाग्र्याणां दारेषु भरतर्षभ&#xA;062a अराजके जीवलोके दुर्बला बलवत्तरैः&#xA;062c बाध्यन्ते न च वित्तेषु प्रभुत्वमिह कस्यचित्&#xA;063a ततः कालेन पृथिवी प्रविवेश रसातलम्&#xA;063c अरक्ष्यमाणा विधिवत्क्षत्रियैर्धर्मरक्षिभिः&#xA;064a ऊरुणा धारयामास कश्यपः पृथिवीं ततः&#xA;064c निमज्जन्तीं तदा राजंस्तेनोर्वीति मही स्मृता&#xA;065a रक्षिणश्च समुद्दिश्य प्रायाचत्पृथिवी तदा&#xA;065c प्रसाद्य कश्यपं देवी क्षत्रियान्बाहुशालिनः&#xA;066a सन्ति ब्रह्मन्मया गुप्ता नृषु क्षत्रियपुङ्गवाः&#xA;066c हैहयानां कुले जातास्ते संरक्षन्तु मां मुने&#xA;067a अस्ति पौरवदायादो विडूरथसुतः प्रभो&#xA;067c ऋक्षैः संवर्धितो विप्र ऋक्षवत्येव पर्वते&#xA;068a तथानुकम्पमानेन यज्वनाथामितौजसा&#xA;068c पराशरेण दायादः सौदासस्याभिरक्षितः&#xA;069a सर्वकर्माणि कुरुते तस्यर्षेः शूद्रवद्धि सः&#xA;069c सर्वकर्मेत्यभिख्यातः स मां रक्षतु पार्थिवः&#xA;070a शिबेः पुत्रो महातेजा गोपतिर्नाम नामतः&#xA;070c वने संरक्षितो गोभिः सोऽभिरक्षतु मां मुने&#xA;071a प्रतर्दनस्य पुत्रस्तु वत्सो नाम महायशाः&#xA;071c वत्सैः संवर्धितो गोष्ठे स मां रक्षतु पार्थिवः&#xA;072a दधिवाहनपौत्रस्तु पुत्रो दिविरथस्य ह&#xA;072c अङ्गः स गौतमेनापि गङ्गाकूलेऽभिरक्षितः&#xA;073a बृहद्रथो महाबाहुर्भुवि भूतिपुरस्कृतः&#xA;073c गोलाङ्गूलैर्महाभागो गृध्रकूटेऽभिरक्षितः&#xA;074a मरुत्तस्यान्ववाये तु क्षत्रियास्तुर्वसोस्त्रयः&#xA;074c मरुत्पतिसमा वीर्ये समुद्रेणाभिरक्षिताः&#xA;075a एते क्षत्रियदायादास्तत्र तत्र परिश्रुताः&#xA;075c सम्यङ्मामभिरक्षन्तु ततः स्थास्यामि निश्चला&#xA;076a एतेषां पितरश्चैव तथैव च पितामहाः&#xA;076c मदर्थं निहता युद्धे रामेणाक्लिष्टकर्मणा&#xA;077a तेषामपचितिश्चैव मया कार्या न संशयः&#xA;077c न ह्यहं कामये नित्यमविक्रान्तेन रक्षणम्&#xA;078a ततः पृथिव्या निर्दिष्टांस्तान्समानीय कश्यपः&#xA;078c अभ्यषिञ्चन्महीपालान्क्षत्रियान्वीर्यसम्मतान्&#xA;079a तेषां पुत्राश्च पौत्राश्च येषां वंशाः प्रतिष्ठिताः&#xA;079c एवमेतत्पुरा वृत्तं यन्मां पृच्छसि पाण्डव&#xA;080  वैशम्पायन उवाच&#xA;080a एवं ब्रुवन्नेव यदुप्रवीरो युधिष्ठिरं धर्मभृतां वरिष्ठम्&#xA;080c रथेन तेनाशु ययौ यथार्को विशन्प्रभाभिर्भगवांस्त्रिलोकम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/050/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/050/</guid>
      <description>&lt;p&gt;001  वैशम्पायन उवाच&#xA;001a ततो रामस्य तत्कर्म श्रुत्वा राजा युधिष्ठिरः&#xA;001c विस्मयं परमं गत्वा प्रत्युवाच जनार्दनम्&#xA;002a अहो रामस्य वार्ष्णेय शक्रस्येव महात्मनः&#xA;002c विक्रमो येन वसुधा क्रोधान्निःक्षत्रिया कृता&#xA;003a गोभिः समुद्रेण तथा गोलाङ्गूलर्क्षवानरैः&#xA;003c गुप्ता रामभयोद्विग्नाः क्षत्रियाणां कुलोद्वहाः&#xA;004a अहो धन्यो हि लोकोऽयं सभाग्याश्च नरा भुवि&#xA;004c यत्र कर्मेदृशं धर्म्यं द्विजेन कृतमच्युत&#xA;005a तथा यान्तौ तदा तात तावच्युतयुधिष्ठिरौ&#xA;005c जग्मतुर्यत्र गाङ्गेयः शरतल्पगतः प्रभुः&#xA;006a ततस्ते ददृशुर्भीष्मं शरप्रस्तरशायिनम्&#xA;006c स्वरश्मिजालसंवीतं सायंसूर्यमिवानलम्&#xA;007a उपास्यमानं मुनिभिर्देवैरिव शतक्रतुम्&#xA;007c देशे परमधर्मिष्ठे नदीमोघवतीमनु&#xA;008a दूरादेव तमालोक्य कृष्णो राजा च धर्मराट्&#xA;008c चत्वारः पाण्डवाश्चैव ते च शारद्वतादयः&#xA;009a अवस्कन्द्याथ वाहेभ्यः संयम्य प्रचलं मनः&#xA;009c एकीकृत्येन्द्रियग्राममुपतस्थुर्महामुनीन्&#xA;010a अभिवाद्य च गोविन्दः सात्यकिस्ते च कौरवाः&#xA;010c व्यासादींस्तानृषीन्पश्चाद्गाङ्गेयमुपतस्थिरे&#xA;011a तपोवृद्धिं ततः पृष्ट्वा गाङ्गेयं यदुकौरवाः&#xA;011c परिवार्य ततः सर्वे निषेदुः पुरुषर्षभाः&#xA;012a ततो निशम्य गाङ्गेयं शाम्यमानमिवानलम्&#xA;012c किञ्चिद्दीनमना भीष्ममिति होवाच केशवः&#xA;013a कच्चिज्ज्ञानानि ते राजन्प्रसन्नानि यथा पुरा&#xA;013c कच्चिदव्याकुला चैव बुद्धिस्ते वदतां वर&#xA;014a शराभिघातदुःखात्ते कच्चिद्गात्रं न दूयते&#xA;014c मानसादपि दुःखाद्धि शारीरं बलवत्तरम्&#xA;015a वरदानात्पितुः कामं छन्दमृत्युरसि प्रभो&#xA;015c शन्तनोर्धर्मशीलस्य न त्वेतच्छमकारणम्&#xA;016a सुसूक्ष्मोऽपीह देहे वै शल्यो जनयते रुजम्&#xA;016c किं पुनः शरसङ्घातैश्चितस्य तव भारत&#xA;017a कामं नैतत्तवाख्येयं प्राणिनां प्रभवाप्ययौ&#xA;017c भवान्ह्युपदिशेच्छ्रेयो देवानामपि भारत&#xA;018a यद्धि भूतं भविष्यच्च भवच्च पुरुषर्षभ&#xA;018c सर्वं तज्ज्ञानवृद्धस्य तव पाणाविवाहितम्&#xA;019a संसारश्चैव भूतानां धर्मस्य च फलोदयः&#xA;019c विदितस्ते महाप्राज्ञ त्वं हि ब्रह्ममयो निधिः&#xA;020a त्वां हि राज्ये स्थितं स्फीते समग्राङ्गमरोगिणम्&#xA;020c स्त्रीसहस्रैः परिवृतं पश्यामीहोर्ध्वरेतसम्&#xA;021a ऋते शान्तनवाद्भीष्मात्त्रिषु लोकेषु पार्थिव&#xA;021c सत्यसन्धान्महावीर्याच्छूराद्धर्मैकतत्परात्&#xA;022a मृत्युमावार्य तरसा शरप्रस्तरशायिनः&#xA;022c निसर्गप्रभवं किञ्चिन्न च तातानुशुश्रुम&#xA;023a सत्ये तपसि दाने च यज्ञाधिकरणे तथा&#xA;023c धनुर्वेदे च वेदे च नित्यं चैवान्ववेक्षणे&#xA;024a अनृशंसं शुचिं दान्तं सर्वभूतहिते रतम्&#xA;024c महारथं त्वत्सदृशं न कञ्चिदनुशुश्रुम&#xA;025a त्वं हि देवान्सगन्धर्वान्ससुरासुरराक्षसान्&#xA;025c शक्त एकरथेनैव विजेतुं नात्र संशयः&#xA;026a त्वं हि भीष्म महाबाहो वसूनां वासवोपमः&#xA;026c नित्यं विप्रैः समाख्यातो नवमोऽनवमो गुणैः&#xA;027a अहं हि त्वाभिजानामि यस्त्वं पुरुषसत्तम&#xA;027c त्रिदशेष्वपि विख्यातः स्वशक्त्या सुमहाबलः&#xA;028a मनुष्येषु मनुष्येन्द्र न दृष्टो न च मे श्रुतः&#xA;028c भवतो यो गुणैस्तुल्यः पृथिव्यां पुरुषः क्वचित्&#xA;029a त्वं हि सर्वैर्गुणै राजन्देवानप्यतिरिच्यसे&#xA;029c तपसा हि भवाञ्शक्तः स्रष्टुं लोकांश्चराचरान्&#xA;030a तदस्य तप्यमानस्य ज्ञातीनां सङ्क्षयेण वै&#xA;030c ज्येष्ठस्य पाण्डुपुत्रस्य शोकं भीष्म व्यपानुद&#xA;031a ये हि धर्माः समाख्याताश्चातुर्वर्ण्यस्य भारत&#xA;031c चातुराश्रम्यसंसृष्टास्ते सर्वे विदितास्तव&#xA;032a चातुर्वेद्ये च ये प्रोक्ताश्चातुर्होत्रे च भारत&#xA;032c साङ्ख्ये योगे च नियता ये च धर्माः सनातनाः&#xA;033a चातुर्वर्ण्येन यश्चैको धर्मो न स्म विरुध्यते&#xA;033c सेव्यमानः स चैवाद्यो गाङ्गेय विदितस्तव&#xA;034a इतिहासपुराणं च कार्त्स्न्येन विदितं तव&#xA;034c धर्मशास्त्रं च सकलं नित्यं मनसि ते स्थितम्&#xA;035a ये च केचन लोकेऽस्मिन्नर्थाः संशयकारकाः&#xA;035c तेषां छेत्ता नास्ति लोके त्वदन्यः पुरुषर्षभ&#xA;036a स पाण्डवेयस्य मनःसमुत्थितं नरेन्द्र शोकं व्यपकर्ष मेधया&#xA;036c भवद्विधा ह्युत्तमबुद्धिविस्तरा विमुह्यमानस्य जनस्य शान्तये&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/051/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/051/</guid>
      <description>&lt;p&gt;001  वैशम्पायन उवाच&#xA;001a श्रुत्वा तु वचनं भीष्मो वासुदेवस्य धीमतः&#xA;001c किञ्चिदुन्नाम्य वदनं प्राञ्जलिर्वाक्यमब्रवीत्&#xA;002a नमस्ते भगवन्विष्णो लोकानां निधनोद्भव&#xA;002c त्वं हि कर्ता हृषीकेश संहर्ता चापराजितः&#xA;003a विश्वकर्मन्नमस्तेऽस्तु विश्वात्मन्विश्वसम्भव&#xA;003c अपवर्गोऽसि भूतानां पञ्चानां परतः स्थितः&#xA;004a नमस्ते त्रिषु लोकेषु नमस्ते परतस्त्रिषु&#xA;004c योगेश्वर नमस्तेऽस्तु त्वं हि सर्वपरायणम्&#xA;005a मत्संश्रितं यदात्थ त्वं वचः पुरुषसत्तम&#xA;005c तेन पश्यामि ते दिव्यान्भावान्हि त्रिषु वर्त्मसु&#xA;006a तच्च पश्यामि तत्त्वेन यत्ते रूपं सनातनम्&#xA;006c सप्त मार्गा निरुद्धास्ते वायोरमिततेजसः&#xA;007a दिवं ते शिरसा व्याप्तं पद्भ्यां देवी वसुन्धरा&#xA;007c दिशो भुजौ रविश्चक्षुर्वीर्ये शक्रः प्रतिष्ठितः&#xA;008a अतसीपुष्पसङ्काशं पीतवाससमच्युतम्&#xA;008c वपुर्ह्यनुमिमीमस्ते मेघस्येव सविद्युतः&#xA;009a त्वत्प्रपन्नाय भक्ताय गतिमिष्टां जिगीषवे&#xA;009c यच्छ्रेयः पुण्डरीकाक्ष तद्ध्यायस्व सुरोत्तम&#xA;010  वासुदेव उवाच&#xA;010a यतः खलु परा भक्तिर्मयि ते पुरुषर्षभ&#xA;010c ततो वपुर्मया दिव्यं तव राजन्प्रदर्शितम्&#xA;011a न ह्यभक्ताय राजेन्द्र भक्तायानृजवे न च&#xA;011c दर्शयाम्यहमात्मानं न चादान्ताय भारत&#xA;012a भवांस्तु मम भक्तश्च नित्यं चार्जवमास्थितः&#xA;012c दमे तपसि सत्ये च दाने च निरतः शुचिः&#xA;013a अर्हस्त्वं भीष्म मां द्रष्टुं तपसा स्वेन पार्थिव&#xA;013c तव ह्युपस्थिता लोका येभ्यो नावर्तते पुनः&#xA;014a पञ्चाशतं षट्च कुरुप्रवीर शेषं दिनानां तव जीवितस्य&#xA;014c ततः शुभैः कर्मफलोदयैस्त्वं समेष्यसे भीष्म विमुच्य देहम्&#xA;015a एते हि देवा वसवो विमानान्यास्थाय सर्वे ज्वलिताग्निकल्पाः&#xA;015c अन्तर्हितास्त्वां प्रतिपालयन्ति काष्ठां प्रपद्यन्तमुदक्पतङ्गम्&#xA;016a व्यावृत्तमात्रे भगवत्युदीचीं सूर्ये दिशं कालवशात्प्रपन्ने&#xA;016c गन्तासि लोकान्पुरुषप्रवीर नावर्तते यानुपलभ्य विद्वान्&#xA;017a अमुं च लोकं त्वयि भीष्म याते ज्ञानानि नङ्क्ष्यन्त्यखिलेन वीर&#xA;017c अतः स्म सर्वे त्वयि सन्निकर्षं समागता धर्मविवेचनाय&#xA;018a तज्ज्ञातिशोकोपहतश्रुताय सत्याभिसन्धाय युधिष्ठिराय&#xA;018c प्रब्रूहि धर्मार्थसमाधियुक्तमर्थ्यं वचोऽस्यापनुदास्य शोकम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/052/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/052/</guid>
      <description>&lt;p&gt;001  वैशम्पायन उवाच&#xA;001a ततः कृष्णस्य तद्वाक्यं धर्मार्थसहितं हितम्&#xA;001c श्रुत्वा शान्तनवो भीष्मः प्रत्युवाच कृताञ्जलिः&#xA;002a लोकनाथ महाबाहो शिव नारायणाच्युत&#xA;002c तव वाक्यमभिश्रुत्य हर्षेणास्मि परिप्लुतः&#xA;003a किं चाहमभिधास्यामि वाक्पते तव सन्निधौ&#xA;003c यदा वाचोगतं सर्वं तव वाचि समाहितम्&#xA;004a यद्धि किञ्चित्कृतं लोके कर्तव्यं क्रियते च यत्&#xA;004c त्वत्तस्तन्निःसृतं देव लोका बुद्धिमया हि ते&#xA;005a कथयेद्देवलोकं यो देवराजसमीपतः&#xA;005c धर्मकामार्थशास्त्राणां सोऽर्थान्ब्रूयात्तवाग्रतः&#xA;006a शराभिघाताद्व्यथितं मनो मे मधुसूदन&#xA;006c गात्राणि चावसीदन्ति न च बुद्धिः प्रसीदति&#xA;007a न च मे प्रतिभा काचिदस्ति किञ्चित्प्रभाषितुम्&#xA;007c पीड्यमानस्य गोविन्द विषानलसमैः शरैः&#xA;008a बलं मेधाः प्रजरति प्राणाः सन्त्वरयन्ति च&#xA;008c मर्माणि परितप्यन्ते भ्रान्तं चेतस्तथैव च&#xA;009a दौर्बल्यात्सज्जते वाङ्मे स कथं वक्तुमुत्सहे&#xA;009c साधु मे त्वं प्रसीदस्व दाशार्हकुलनन्दन&#xA;010a तत्क्षमस्व महाबाहो न ब्रूयां किञ्चिदच्युत&#xA;010c त्वत्सन्निधौ च सीदेत वाचस्पतिरपि ब्रुवन्&#xA;011a न दिशः सम्प्रजानामि नाकाशं न च मेदिनीम्&#xA;011c केवलं तव वीर्येण तिष्ठामि मधुसूदन&#xA;012a स्वयमेव प्रभो तस्माद्धर्मराजस्य यद्धितम्&#xA;012c तद्ब्रवीह्याशु सर्वेषामागमानां त्वमागमः&#xA;013a कथं त्वयि स्थिते लोके शाश्वते लोककर्तरि&#xA;013c प्रब्रूयान्मद्विधः कश्चिद्गुरौ शिष्य इव स्थिते&#xA;014  वासुदेव उवाच&#xA;014a उपपन्नमिदं वाक्यं कौरवाणां धुरन्धरे&#xA;014c महावीर्ये महासत्त्वे स्थिते सर्वार्थदर्शिनि&#xA;015a यच्च मामात्थ गाङ्गेय बाणघातरुजं प्रति&#xA;015c गृहाणात्र वरं भीष्म मत्प्रसादकृतं विभो&#xA;016a न ते ग्लानिर्न ते मूर्छा न दाहो न च ते रुजा&#xA;016c प्रभविष्यन्ति गाङ्गेय क्षुत्पिपासे न चाप्युत&#xA;017a ज्ञानानि च समग्राणि प्रतिभास्यन्ति तेऽनघ&#xA;017c न च ते क्वचिदासक्तिर्बुद्धेः प्रादुर्भविष्यति&#xA;018a सत्त्वस्थं च मनो नित्यं तव भीष्म भविष्यति&#xA;018c रजस्तमोभ्यां रहितं घनैर्मुक्त इवोडुराट्&#xA;019a यद्यच्च धर्मसंयुक्तमर्थयुक्तमथापि वा&#xA;019c चिन्तयिष्यसि तत्राग्र्या बुद्धिस्तव भविष्यति&#xA;020a इमं च राजशार्दूल भूतग्रामं चतुर्विधम्&#xA;020c चक्षुर्दिव्यं समाश्रित्य द्रक्ष्यस्यमितविक्रम&#xA;021a चतुर्विधं प्रजाजालं संयुक्तो ज्ञानचक्षुषा&#xA;021c भीष्म द्रक्ष्यसि तत्त्वेन जले मीन इवामले&#xA;022  वैशम्पायन उवाच&#xA;022a ततस्ते व्याससहिताः सर्व एव महर्षयः&#xA;022c ऋग्यजुःसामसंयुक्तैर्वचोभिः कृष्णमर्चयन्&#xA;023a ततः सर्वार्तवं दिव्यं पुष्पवर्षं नभस्तलात्&#xA;023c पपात यत्र वार्ष्णेयः सगाङ्गेयः सपाण्डवः&#xA;024a वादित्राणि च दिव्यानि जगुश्चाप्सरसां गणाः&#xA;024c न चाहितमनिष्टं वा किञ्चित्तत्र व्यदृश्यत&#xA;025a ववौ शिवः सुखो वायुः सर्वगन्धवहः शुचिः&#xA;025c शान्तायां दिशि शान्ताश्च प्रावदन्मृगपक्षिणः&#xA;026a ततो मुहूर्ताद्भगवान्सहस्रांशुर्दिवाकरः&#xA;026c दहन्वनमिवैकान्ते प्रतीच्यां प्रत्यदृश्यत&#xA;027a ततो महर्षयः सर्वे समुत्थाय जनार्दनम्&#xA;027c भीष्ममामन्त्रयां चक्रू राजानं च युधिष्ठिरम्&#xA;028a ततः प्रणाममकरोत्केशवः पाण्डवस्तथा&#xA;028c सात्यकिः सञ्जयश्चैव स च शारद्वतः कृपः&#xA;029a ततस्ते धर्मनिरताः सम्यक्तैरभिपूजिताः&#xA;029c श्वः समेष्याम इत्युक्त्वा यथेष्टं त्वरिता ययुः&#xA;030a तथैवामन्त्र्य गाङ्गेयं केशवस्ते च पाण्डवाः&#xA;030c प्रदक्षिणमुपावृत्य रथानारुरुहुः शुभान्&#xA;031a ततो रथैः काञ्चनदन्तकूबरैर्महीधराभैः समदैश्च दन्तिभिः&#xA;031c हयैः सुपर्णैरिव चाशुगामिभिः पदातिभिश्चात्तशरासनादिभिः&#xA;032a ययौ रथानां पुरतो हि सा चमूस्तथैव पश्चादतिमात्रसारिणी&#xA;032c पुरश्च पश्चाच्च यथा महानदी पुरर्क्षवन्तं गिरिमेत्य नर्मदा&#xA;033a ततः पुरस्ताद्भगवान्निशाकरः समुत्थितस्तामभिहर्षयंश्चमूम्&#xA;033c दिवाकरापीतरसास्तथौषधीः पुनः स्वकेनैव गुणेन योजयन्&#xA;034a ततः पुरं सुरपुरसन्निभद्युति प्रविश्य ते यदुवृषपाण्डवास्तदा&#xA;034c यथोचितान्भवनवरान्समाविशञ्श्रमान्विता मृगपतयो गुहा इव&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/053/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/053/</guid>
      <description>&lt;p&gt;001  वैशम्पायन उवाच&#xA;001a ततः प्रविश्य भवनं प्रसुप्तो मधुसूदनः&#xA;001c याममात्रावशेषायां यामिन्यां प्रत्यबुध्यत&#xA;002a स ध्यानपथमाश्रित्य सर्वज्ञानानि माधवः&#xA;002c अवलोक्य ततः पश्चाद्दध्यौ ब्रह्म सनातनम्&#xA;003a ततः श्रुतिपुराणज्ञाः शिक्षिता रक्तकण्ठिनः&#xA;003c अस्तुवन्विश्वकर्माणं वासुदेवं प्रजापतिम्&#xA;004a पठन्ति पाणिस्वनिकास्तथा गायन्ति गायनाः&#xA;004c शङ्खानकमृदङ्गांश्च प्रवाद्यन्त सहस्रशः&#xA;005a वीणापणववेणूनां स्वनश्चातिमनोरमः&#xA;005c प्रहास इव विस्तीर्णः शुश्रुवे तस्य वेश्मनः&#xA;006a तथा युधिष्ठिरस्यापि राज्ञो मङ्गलसंहिताः&#xA;006c उच्चेरुर्मधुरा वाचो गीतवादित्रसंहिताः&#xA;007a तत उत्थाय दाशार्हः स्नातः प्राञ्जलिरच्युतः&#xA;007c जप्त्वा गुह्यं महाबाहुरग्नीनाश्रित्य तस्थिवान्&#xA;008a ततः सहस्रं विप्राणां चतुर्वेदविदां तथा&#xA;008c गवां सहस्रेणैकैकं वाचयामास माधवः&#xA;009a मङ्गलालम्भनं कृत्वा आत्मानमवलोक्य च&#xA;009c आदर्शे विमले कृष्णस्ततः सात्यकिमब्रवीत्&#xA;010a गच्छ शैनेय जानीहि गत्वा राजनिवेशनम्&#xA;010c अपि सज्जो महातेजा भीष्मं द्रष्टुं युधिष्ठिरः&#xA;011a ततः कृष्णस्य वचनात्सात्यकिस्त्वरितो ययौ&#xA;011c उपगम्य च राजानं युधिष्ठिरमुवाच ह&#xA;012a युक्तो रथवरो राजन्वासुदेवस्य धीमतः&#xA;012c समीपमापगेयस्य प्रयास्यति जनार्दनः&#xA;013a भवत्प्रतीक्षः कृष्णोऽसौ धर्मराज महाद्युते&#xA;013c यदत्रानन्तरं कृत्यं तद्भवान्कर्तुमर्हति&#xA;014  युधिष्ठिर उवाच&#xA;014a युज्यतां मे रथवरः फल्गुनाप्रतिमद्युते&#xA;014c न सैनिकैश्च यातव्यं यास्यामो वयमेव हि&#xA;015a न च पीडयितव्यो मे भीष्मो धर्मभृतां वरः&#xA;015c अतः पुरःसराश्चापि निवर्तन्तु धनञ्जय&#xA;016a अद्यप्रभृति गाङ्गेयः परं गुह्यं प्रवक्ष्यति&#xA;016c ततो नेच्छामि कौन्तेय पृथग्जनसमागमम्&#xA;017  वैशम्पायन उवाच&#xA;017a तद्वाक्यमाकर्ण्य तथा कुन्तीपुत्रो धनञ्जयः&#xA;017c युक्तं रथवरं तस्मा आचचक्षे नरर्षभ&#xA;018a ततो युधिष्ठिरो राजा यमौ भीमार्जुनावपि&#xA;018c भूतानीव समस्तानि ययुः कृष्णनिवेशनम्&#xA;019a आगच्छत्स्वथ कृष्णोऽपि पाण्डवेषु महात्मसु&#xA;019c शैनेयसहितो धीमान्रथमेवान्वपद्यत&#xA;020a रथस्थाः संविदं कृत्वा सुखां पृष्ट्वा च शर्वरीम्&#xA;020c मेघघोषै रथवरैः प्रययुस्ते महारथाः&#xA;021a मेघपुष्पं बलाहं च सैन्यं सुग्रीवमेव च&#xA;021c दारुकश्चोदयामास वासुदेवस्य वाजिनः&#xA;022a ते हया वासुदेवस्य दारुकेण प्रचोदिताः&#xA;022c गां खुराग्रैस्तथा राजल्ँलिखन्तः प्रययुस्तदा&#xA;023a ते ग्रसन्त इवाकाशं वेगवन्तो महाबलाः&#xA;023c क्षेत्रं धर्मस्य कृत्स्नस्य कुरुक्षेत्रमवातरन्&#xA;024a ततो ययुर्यत्र भीष्मः शरतल्पगतः प्रभुः&#xA;024c आस्ते ब्रह्मर्षिभिः सार्धं ब्रह्मा देवगणैर्यथा&#xA;025a ततोऽवतीर्य गोविन्दो रथात्स च युधिष्ठिरः&#xA;025c भीमो गाण्डीवधन्वा च यमौ सात्यकिरेव च&#xA;025e ऋषीनभ्यर्चयामासुः करानुद्यम्य दक्षिणान्&#xA;026a स तैः परिवृतो राजा नक्षत्रैरिव चन्द्रमाः&#xA;026c अभ्याजगाम गाङ्गेयं ब्रह्माणमिव वासवः&#xA;027a शरतल्पे शयानं तमादित्यं पतितं यथा&#xA;027c ददर्श स महाबाहुर्भयादागतसाध्वसः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/054/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/054/</guid>
      <description>&lt;p&gt;001  जनमेजय उवाच&#xA;001a धर्मात्मनि महासत्त्वे सत्यसन्धे जितात्मनि&#xA;001c देवव्रते महाभागे शरतल्पगतेऽच्युते&#xA;002a शयाने वीरशयने भीष्मे शन्तनुनन्दने&#xA;002c गाङ्गेये पुरुषव्याघ्रे पाण्डवैः पर्युपस्थिते&#xA;003a काः कथाः समवर्तन्त तस्मिन्वीरसमागमे&#xA;003c हतेषु सर्वसैन्येषु तन्मे शंस महामुने&#xA;004  वैशम्पायन उवाच&#xA;004a शरतल्पगते भीष्मे कौरवाणां धुरन्धरे&#xA;004c आजग्मुरृषयः सिद्धा नारदप्रमुखा नृप&#xA;005a हतशिष्टाश्च राजानो युधिष्ठिरपुरोगमाः&#xA;005c धृतराष्ट्रश्च कृष्णश्च भीमार्जुनयमास्तथा&#xA;006a तेऽभिगम्य महात्मानो भरतानां पितामहम्&#xA;006c अन्वशोचन्त गाङ्गेयमादित्यं पतितं यथा&#xA;007a मुहूर्तमिव च ध्यात्वा नारदो देवदर्शनः&#xA;007c उवाच पाण्डवान्सर्वान्हतशिष्टांश्च पार्थिवान्&#xA;008a प्राप्तकालं च आचक्षे भीष्मोऽयमनुयुज्यताम्&#xA;008c अस्तमेति हि गाङ्गेयो भानुमानिव भारत&#xA;009a अयं प्राणानुत्सिसृक्षुस्तं सर्वेऽभ्येत्य पृच्छत&#xA;009c कृत्स्नान्हि विविधान्धर्मांश्चातुर्वर्ण्यस्य वेत्त्ययम्&#xA;010a एष वृद्धः पुरा लोकान्सम्प्राप्नोति तनुत्यजाम्&#xA;010c तं शीघ्रमनुयुञ्जध्वं संशयान्मनसि स्थितान्&#xA;011a एवमुक्ता नारदेन भीष्ममीयुर्नराधिपाः&#xA;011c प्रष्टुं चाशक्नुवन्तस्ते वीक्षां चक्रुः परस्परम्&#xA;012a अथोवाच हृषीकेशं पाण्डुपुत्रो युधिष्ठिरः&#xA;012c नान्यस्त्वद्देवकीपुत्र शक्तः प्रष्टुं पितामहम्&#xA;013a प्रव्याहारय दुर्धर्ष त्वमग्रे मधुसूदन&#xA;013c त्वं हि नस्तात सर्वेषां सर्वधर्मविदुत्तमः&#xA;014a एवमुक्तः पाण्डवेन भगवान्केशवस्तदा&#xA;014c अभिगम्य दुराधर्षं प्रव्याहारयदच्युतः&#xA;015  वासुदेव उवाच&#xA;015a कच्चित्सुखेन रजनी व्युष्टा ते राजसत्तम&#xA;015c विस्पष्टलक्षणा बुद्धिः कच्चिच्चोपस्थिता तव&#xA;016a कच्चिज्ज्ञानानि सर्वाणि प्रतिभान्ति च तेऽनघ&#xA;016c न ग्लायते च हृदयं न च ते व्याकुलं मनः&#xA;017  भीष्म उवाच&#xA;017a दाहो मोहः श्रमश्चैव क्लमो ग्लानिस्तथा रुजा&#xA;017c तव प्रसादाद्गोविन्द सद्यो व्यपगतानघ&#xA;018a यच्च भूतं भविष्यच्च भवच्च परमद्युते&#xA;018c तत्सर्वमनुपश्यामि पाणौ फलमिवाहितम्&#xA;019a वेदोक्ताश्चैव ये धर्मा वेदान्तनिहिताश्च ये&#xA;019c तान्सर्वान्सम्प्रपश्यामि वरदानात्तवाच्युत&#xA;020a शिष्टैश्च धर्मो यः प्रोक्तः स च मे हृदि वर्तते&#xA;020c देशजातिकुलानां च धर्मज्ञोऽस्मि जनार्दन&#xA;021a चतुर्ष्वाश्रमधर्मेषु योऽर्थः स च हृदि स्थितः&#xA;021c राजधर्मांश्च सकलानवगच्छामि केशव&#xA;022a यत्र यत्र च वक्तव्यं तद्वक्ष्यामि जनार्दन&#xA;022c तव प्रसादाद्धि शुभा मनो मे बुद्धिराविशत्&#xA;023a युवेव चास्मि संवृत्तस्त्वदनुध्यानबृंहितः&#xA;023c वक्तुं श्रेयः समर्थोऽस्मि त्वत्प्रसादाज्जनार्दन&#xA;024a स्वयं किमर्थं तु भवाञ्श्रेयो न प्राह पाण्डवम्&#xA;024c किं ते विवक्षितं चात्र तदाशु वद माधव&#xA;025  वासुदेव उवाच&#xA;025a यशसः श्रेयसश्चैव मूलं मां विद्धि कौरव&#xA;025c मत्तः सर्वेऽभिनिर्वृत्ता भावाः सदसदात्मकाः&#xA;026a शीतांशुश्चन्द्र इत्युक्ते को लोके विस्मयिष्यति&#xA;026c तथैव यशसा पूर्णे मयि को विस्मयिष्यति&#xA;027a आधेयं तु मया भूयो यशस्तव महाद्युते&#xA;027c ततो मे विपुला बुद्धिस्त्वयि भीष्म समाहिता&#xA;028a यावद्धि पृथिवीपाल पृथिवी स्थास्यते ध्रुवा&#xA;028c तावत्तवाक्षया कीर्तिर्लोकाननु चरिष्यति&#xA;029a यच्च त्वं वक्ष्यसे भीष्म पाण्डवायानुपृच्छते&#xA;029c वेदप्रवादा इव ते स्थास्यन्ति वसुधातले&#xA;030a यश्चैतेन प्रमाणेन योक्ष्यत्यात्मानमात्मना&#xA;030c स फलं सर्वपुण्यानां प्रेत्य चानुभविष्यति&#xA;031a एतस्मात्कारणाद्भीष्म मतिर्दिव्या मया हि ते&#xA;031c दत्ता यशो विप्रथेत कथं भूयस्तवेति ह&#xA;032a यावद्धि प्रथते लोके पुरुषस्य यशो भुवि&#xA;032c तावत्तस्याक्षयं स्थानं भवतीति विनिश्चितम्&#xA;033a राजानो हतशिष्टास्त्वां राजन्नभित आसते&#xA;033c धर्माननुयुयुक्षन्तस्तेभ्यः प्रब्रूहि भारत&#xA;034a भवान्हि वयसा वृद्धः श्रुताचारसमन्वितः&#xA;034c कुशलो राजधर्माणां पूर्वेषामपराश्च ये&#xA;035a जन्मप्रभृति ते कश्चिद्वृजिनं न ददर्श ह&#xA;035c ज्ञातारमनुधर्माणां त्वां विदुः सर्वपार्थिवाः&#xA;036a तेभ्यः पितेव पुत्रेभ्यो राजन्ब्रूहि परं नयम्&#xA;036c ऋषयश्च हि देवाश्च त्वया नित्यमुपासिताः&#xA;037a तस्माद्वक्तव्यमेवेह त्वया पश्याम्यशेषतः&#xA;037c धर्माञ्शुश्रूषमाणेभ्यः पृष्टेन च सता पुनः&#xA;038a वक्तव्यं विदुषा चेति धर्ममाहुर्मनीषिणः&#xA;038c अप्रतिब्रुवतः कष्टो दोषो हि भवति प्रभो&#xA;039a तस्मात्पुत्रैश्च पौत्रैश्च धर्मान्पृष्टः सनातनान्&#xA;039c विद्वाञ्जिज्ञासमानैस्त्वं प्रब्रूहि भरतर्षभ&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/055/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/055/</guid>
      <description>&lt;p&gt;001  वैशम्पायन उवाच&#xA;001a अथाब्रवीन्महातेजा वाक्यं कौरवनन्दनः&#xA;001c हन्त धर्मान्प्रवक्ष्यामि दृढे वाङ्मनसी मम&#xA;001e तव प्रसादाद्गोविन्द भूतात्मा ह्यसि शाश्वतः&#xA;002a युधिष्ठिरस्तु मां राजा धर्मान्समनुपृच्छतु&#xA;002c एवं प्रीतो भविष्यामि धर्मान्वक्ष्यामि चानघ&#xA;003a यस्मिन्राजर्षभे जाते धर्मात्मनि महात्मनि&#xA;003c अहृष्यन्नृषयः सर्वे स मां पृच्छतु पाण्डवः&#xA;004a सर्वेषां दीप्तयशसां कुरूणां धर्मचारिणाम्&#xA;004c यस्य नास्ति समः कश्चित्स मां पृच्छतु पाण्डवः&#xA;005a धृतिर्दमो ब्रह्मचर्यं क्षमा धर्मश्च नित्यदा&#xA;005c यस्मिन्नोजश्च तेजश्च स मां पृच्छतु पाण्डवः&#xA;006a सत्यं दानं तपः शौचं शान्तिर्दाक्ष्यमसम्भ्रमः&#xA;006c यस्मिन्नेतानि सर्वाणि स मां पृच्छतु पाण्डवः&#xA;007a यो न कामान्न संरम्भान्न भयान्नार्थकारणात्&#xA;007c कुर्यादधर्मं धर्मात्मा स मां पृच्छतु पाण्डवः&#xA;008a सम्बन्धिनोऽतिथीन्भृत्यान्संश्रितोपाश्रितांश्च यः&#xA;008c सम्मानयति सत्कृत्य स मां पृच्छतु पाण्डवः&#xA;009a सत्यनित्यः क्षमानित्यो ज्ञाननित्योऽतिथिप्रियः&#xA;009c यो ददाति सतां नित्यं स मां पृच्छतु पाण्डवः&#xA;010a इज्याध्ययननित्यश्च धर्मे च निरतः सदा&#xA;010c शान्तः श्रुतरहस्यश्च स मां पृच्छतु पाण्डवः&#xA;011  वासुदेव उवाच&#xA;011a लज्जया परयोपेतो धर्मात्मा स युधिष्ठिरः&#xA;011c अभिशापभयाद्भीतो भवन्तं नोपसर्पति&#xA;012a लोकस्य कदनं कृत्वा लोकनाथो विशां पते&#xA;012c अभिशापभयाद्भीतो भवन्तं नोपसर्पति&#xA;013a पूज्यान्मान्यांश्च भक्तांश्च गुरून्सम्बन्धिबान्धवान्&#xA;013c अर्घ्यार्हानिषुभिर्हत्वा भवन्तं नोपसर्पति&#xA;014  भीष्म उवाच&#xA;014a ब्राह्मणानां यथा धर्मो दानमध्ययनं तपः&#xA;014c क्षत्रियाणां तथा कृष्ण समरे देहपातनम्&#xA;015a पितॄन्पितामहान्पुत्रान्गुरून्सम्बन्धिबान्धवान्&#xA;015c मिथ्याप्रवृत्तान्यः सङ्ख्ये निहन्याद्धर्म एव सः&#xA;016a समयत्यागिनो लुब्धान्गुरूनपि च केशव&#xA;016c निहन्ति समरे पापान्क्षत्रियो यः स धर्मवित्&#xA;017a आहूतेन रणे नित्यं योद्धव्यं क्षत्रबन्धुना&#xA;017c धर्म्यं स्वर्ग्यं च लोक्यं च युद्धं हि मनुरब्रवीत्&#xA;018  वैशम्पायन उवाच&#xA;018a एवमुक्तस्तु भीष्मेण धर्मराजो युधिष्ठिरः&#xA;018c विनीतवदुपागम्य तस्थौ सन्दर्शनेऽग्रतः&#xA;019a अथास्य पादौ जग्राह भीष्मश्चाभिननन्द तम्&#xA;019c मूर्ध्नि चैनमुपाघ्राय निषीदेत्यब्रवीत्तदा&#xA;020a तमुवाचाथ गाङ्गेय ऋषभः सर्वधन्विनाम्&#xA;020c पृच्छ मां तात विस्रब्धं मा भैस्त्वं कुरुसत्तम&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/056/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/056/</guid>
      <description>&lt;p&gt;001  वैशम्पायन उवाच&#xA;001a प्रणिपत्य हृषीकेशमभिवाद्य पितामहम्&#xA;001c अनुमान्य गुरून्सर्वान्पर्यपृच्छद्युधिष्ठिरः&#xA;002a राज्यं वै परमो धर्म इति धर्मविदो विदुः&#xA;002c महान्तमेतं भारं च मन्ये तद्ब्रूहि पार्थिव&#xA;003a राजधर्मान्विशेषेण कथयस्व पितामह&#xA;003c सर्वस्य जीवलोकस्य राजधर्माः परायणम्&#xA;004a त्रिवर्गोऽत्र समासक्तो राजधर्मेषु कौरव&#xA;004c मोक्षधर्मश्च विस्पष्टः सकलोऽत्र समाहितः&#xA;005a यथा हि रश्मयोऽश्वस्य द्विरदस्याङ्कुशो यथा&#xA;005c नरेन्द्रधर्मो लोकस्य तथा प्रग्रहणं स्मृतम्&#xA;006a अत्र वै सम्प्रमूढे तु धर्मे राजर्षिसेविते&#xA;006c लोकस्य संस्था न भवेत्सर्वं च व्याकुलं भवेत्&#xA;007a उदयन्हि यथा सूर्यो नाशयत्यासुरं तमः&#xA;007c राजधर्मास्तथालोक्यामाक्षिपन्त्यशुभां गतिम्&#xA;008a तदग्रे राजधर्माणामर्थतत्त्वं पितामह&#xA;008c प्रब्रूहि भरतश्रेष्ठ त्वं हि बुद्धिमतां वरः&#xA;009a आगमश्च परस्त्वत्तः सर्वेषां नः परन्तप&#xA;009c भवन्तं हि परं बुद्धौ वासुदेवोऽभिमन्यते&#xA;010  भीष्म उवाच&#xA;010a नमो धर्माय महते नमः कृष्णाय वेधसे&#xA;010c ब्राह्मणेभ्यो नमस्कृत्य धर्मान्वक्ष्यामि शाश्वतान्&#xA;011a शृणु कार्त्स्न्येन मत्तस्त्वं राजधर्मान्युधिष्ठिर&#xA;011c निरुच्यमानान्नियतो यच्चान्यदभिवाञ्छसि&#xA;012a आदावेव कुरुश्रेष्ठ राज्ञा रञ्जनकाम्यया&#xA;012c देवतानां द्विजानां च वर्तितव्यं यथाविधि&#xA;013a दैवतान्यर्चयित्वा हि ब्राह्मणांश्च कुरूद्वह&#xA;013c आनृण्यं याति धर्मस्य लोकेन च स मान्यते&#xA;014a उत्थाने च सदा पुत्र प्रयतेथा युधिष्ठिर&#xA;014c न ह्युत्थानमृते दैवं राज्ञामर्थप्रसिद्धये&#xA;015a साधारणं द्वयं ह्येतद्दैवमुत्थानमेव च&#xA;015c पौरुषं हि परं मन्ये दैवं निश्चित्यमुच्यते&#xA;016a विपन्ने च समारम्भे सन्तापं मा स्म वै कृथाः&#xA;016c घटते विनयस्तात राज्ञामेष नयः परः&#xA;017a न हि सत्यादृते किञ्चिद्राज्ञां वै सिद्धिकारणम्&#xA;017c सत्ये हि राजा निरतः प्रेत्य चेह च नन्दति&#xA;018a ऋषीणामपि राजेन्द्र सत्यमेव परं धनम्&#xA;018c तथा राज्ञः परं सत्यान्नान्यद्विश्वासकारणम्&#xA;019a गुणवाञ्शीलवान्दान्तो मृदुर्धर्म्यो जितेन्द्रियः&#xA;019c सुदर्शः स्थूललक्ष्यश्च न भ्रश्येत सदा श्रियः&#xA;020a आर्जवं सर्वकार्येषु श्रयेथाः कुरुनन्दन&#xA;020c पुनर्नयविचारेण त्रयीसंवरणेन च&#xA;021a मृदुर्हि राजा सततं लङ्घ्यो भवति सर्वशः&#xA;021c तीक्ष्णाच्चोद्विजते लोकस्तस्मादुभयमाचर&#xA;022a अदण्ड्याश्चैव ते नित्यं विप्राः स्युर्ददतां वर&#xA;022c भूतमेतत्परं लोके ब्राह्मणा नाम भारत&#xA;023a मनुना चापि राजेन्द्र गीतौ श्लोकौ महात्मना&#xA;023c धर्मेषु स्वेषु कौरव्य हृदि तौ कर्तुमर्हसि&#xA;024a अद्भ्योऽग्निर्ब्रह्मतः क्षत्रमश्मनो लोहमुत्थितम्&#xA;024c तेषां सर्वत्रगं तेजः स्वासु योनिषु शाम्यति&#xA;025a अयो हन्ति यदाश्मानमग्निश्चापोऽभिपद्यते&#xA;025c ब्रह्म च क्षत्रियो द्वेष्टि तदा सीदन्ति ते त्रयः&#xA;026a एतज्ज्ञात्वा महाराज नमस्या एव ते द्विजाः&#xA;026c भौमं ब्रह्म द्विजश्रेष्ठा धारयन्ति शमान्विताः&#xA;027a एवं चैव नरव्याघ्र लोकतन्त्रविघातकाः&#xA;027c निग्राह्या एव सततं बाहुभ्यां ये स्युरीदृशाः&#xA;028a श्लोकौ चोशनसा गीतौ पुरा तात महर्षिणा&#xA;028c तौ निबोध महाप्राज्ञ त्वमेकाग्रमना नृप&#xA;029a उद्यम्य शस्त्रमायान्तमपि वेदान्तगं रणे&#xA;029c निगृह्णीयात्स्वधर्मेण धर्मापेक्षी नरेश्वरः&#xA;030a विनश्यमानं धर्मं हि यो रक्षति स धर्मवित्&#xA;030c न तेन भ्रूणहा स स्यान्मन्युस्तं मनुमृच्छति&#xA;031a एवं चैव नरश्रेष्ठ रक्ष्या एव द्विजातयः&#xA;031c स्वपराद्धानपि हि तान्विषयान्ते समुत्सृजेत्&#xA;032a अभिशस्तमपि ह्येषां कृपायीत विशाम्पते&#xA;032c ब्रह्मघ्ने गुरुतल्पे च भ्रूणहत्ये तथैव च&#xA;033a राजद्विष्टे च विप्रस्य विषयान्ते विसर्जनम्&#xA;033c विधीयते न शारीरं भयमेषां कदाचन&#xA;034a दयिताश्च नरास्ते स्युर्नित्यं पुरुषसत्तम&#xA;034c न कोशः परमो ह्यन्यो राज्ञां पुरुषसञ्चयात्&#xA;035a दुर्गेषु च महाराज षट्सु ये शास्त्रनिश्चिताः&#xA;035c सर्वेषु तेषु मन्यन्ते नरदुर्गं सुदुस्तरम्&#xA;036a तस्मान्नित्यं दया कार्या चातुर्वर्ण्ये विपश्चिता&#xA;036c धर्मात्मा सत्यवाक्चैव राजा रञ्जयति प्रजाः&#xA;037a न च क्षान्तेन ते भाव्यं नित्यं पुरुषसत्तम&#xA;037c अधर्म्यो हि मृदू राजा क्षमावानिव कुञ्जरः&#xA;038a बार्हस्पत्ये च शास्त्रे वै श्लोका विनियताः पुरा&#xA;038c अस्मिन्नर्थे महाराज तन्मे निगदतः शृणु&#xA;039a क्षममाणं नृपं नित्यं नीचः परिभवेज्जनः&#xA;039c हस्तियन्ता गजस्येव शिर एवारुरुक्षति&#xA;040a तस्मान्नैव मृदुर्नित्यं तीक्ष्णो वापि भवेन्नृपः&#xA;040c वसन्तेऽर्क इव श्रीमान्न शीतो न च घर्मदः&#xA;041a प्रत्यक्षेणानुमानेन तथौपम्योपदेशतः&#xA;041c परीक्ष्यास्ते महाराज स्वे परे चैव सर्वदा&#xA;042a व्यसनानि च सर्वाणि त्यजेथा भूरिदक्षिण&#xA;042c न चैव न प्रयुञ्जीत सङ्गं तु परिवर्जयेत्&#xA;043a नित्यं हि व्यसनी लोके परिभूतो भवत्युत&#xA;043c उद्वेजयति लोकं चाप्यतिद्वेषी महीपतिः&#xA;044a भवितव्यं सदा राज्ञा गर्भिणीसहधर्मिणा&#xA;044c कारणं च महाराज शृणु येनेदमिष्यते&#xA;045a यथा हि गर्भिणी हित्वा स्वं प्रियं मनसोऽनुगम्&#xA;045c गर्भस्य हितमाधत्ते तथा राज्ञाप्यसंशयम्&#xA;046a वर्तितव्यं कुरुश्रेष्ठ नित्यं धर्मानुवर्तिना&#xA;046c स्वं प्रियं समभित्यज्य यद्यल्लोकहितं भवेत्&#xA;047a न सन्त्याज्यं च ते धैर्यं कदाचिदपि पाण्डव&#xA;047c धीरस्य स्पष्टदण्डस्य न ह्याज्ञा प्रतिहन्यते&#xA;048a परिहासश्च भृत्यैस्ते न नित्यं वदतां वर&#xA;048c कर्तव्यो राजशार्दूल दोषमत्र हि मे शृणु&#xA;049a अवमन्यन्ति भर्तारं संहर्षादुपजीविनः&#xA;049c स्वे स्थाने न च तिष्ठन्ति लङ्घयन्ति हि तद्वचः&#xA;050a प्रेष्यमाणा विकल्पन्ते गुह्यं चाप्यनुयुञ्जते&#xA;050c अयाच्यं चैव याचन्तेऽभोज्यान्याहारयन्ति च&#xA;051a क्रुध्यन्ति परिदीप्यन्ति भूमिमध्यासतेऽस्य च&#xA;051c उत्कोचैर्वञ्चनाभिश्च कार्याण्यनुविहन्ति च&#xA;052a जर्जरं चास्य विषयं कुर्वन्ति प्रतिरूपकैः&#xA;052c स्त्रीरक्षिभिश्च सज्जन्ते तुल्यवेषा भवन्ति च&#xA;053a वातं च ष्ठीवनं चैव कुर्वते चास्य सन्निधौ&#xA;053c निर्लज्जा नरशार्दूल व्याहरन्ति च तद्वचः&#xA;054a हयं वा दन्तिनं वापि रथं नृपतिसम्मतम्&#xA;054c अधिरोहन्त्यनादृत्य हर्षुले पार्थिवे मृदौ&#xA;055a इदं ते दुष्करं राजन्निदं ते दुर्विचेष्टितम्&#xA;055c इत्येवं सुहृदो नाम ब्रुवन्ति परिषद्गताः&#xA;056a क्रुद्धे चास्मिन्हसन्त्येव न च हृष्यन्ति पूजिताः&#xA;056c सङ्घर्षशीलाश्च सदा भवन्त्यन्योन्यकारणात्&#xA;057a विस्रंसयन्ति मन्त्रं च विवृण्वन्ति च दुष्कृतम्&#xA;057c लीलया चैव कुर्वन्ति सावज्ञास्तस्य शासनम्&#xA;057e अलङ्करणभोज्यं च तथा स्नानानुलेपनम्&#xA;058a हेलमाना नरव्याघ्र स्वस्थास्तस्योपशृण्वते&#xA;058c निन्दन्ति स्वानधीकारान्सन्त्यजन्ति च भारत&#xA;059a न वृत्त्या परितुष्यन्ति राजदेयं हरन्ति च&#xA;059c क्रीडितुं तेन चेच्छन्ति ससूत्रेणेव पक्षिणा&#xA;059e अस्मत्प्रणेयो राजेति लोके चैव वदन्त्युत&#xA;060a एते चैवापरे चैव दोषाः प्रादुर्भवन्त्युत&#xA;060c नृपतौ मार्दवोपेते हर्षुले च युधिष्ठिर&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/057/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/057/</guid>
      <description>&lt;p&gt;001  भीष्म उवाच&#xA;001a नित्योद्युक्तेन वै राज्ञा भवितव्यं युधिष्ठिर&#xA;001c प्रशाम्यते च राजा हि नारीवोद्यमवर्जितः&#xA;002a भगवानुशना चाह श्लोकमत्र विशाम्पते&#xA;002c तमिहैकमना राजन्गदतस्त्वं निबोध मे&#xA;003a द्वावेतौ ग्रसते भूमिः सर्पो बिलशयानिव&#xA;003c राजानं चाविरोद्धारं ब्राह्मणं चाप्रवासिनम्&#xA;004a तदेतन्नरशार्दूल हृदि त्वं कर्तुमर्हसि&#xA;004c सन्धेयानपि सन्धत्स्व विरोध्यांश्च विरोधय&#xA;005a सप्ताङ्गे यश्च ते राज्ये वैपरीत्यं समाचरेत्&#xA;005c गुरुर्वा यदि वा मित्रं प्रतिहन्तव्य एव सः&#xA;006a मरुत्तेन हि राज्ञायं गीतः श्लोकः पुरातनः&#xA;006c राज्याधिकारे राजेन्द्र बृहस्पतिमतः पुरा&#xA;007a गुरोरप्यवलिप्तस्य कार्याकार्यमजानतः&#xA;007c उत्पथप्रतिपन्नस्य परित्यागो विधीयते&#xA;008a बाहोः पुत्रेण राज्ञा च सगरेणेह धीमता&#xA;008c असमञ्जाः सुतो ज्येष्ठस्त्यक्तः पौरहितैषिणा&#xA;009a असमञ्जाः सरय्वां प्राक्पौराणां बालकान्नृप&#xA;009c न्यमज्जयदतः पित्रा निर्भर्त्स्य स विवासितः&#xA;010a ऋषिणोद्दालकेनापि श्वेतकेतुर्महातपाः&#xA;010c मिथ्या विप्रानुपचरन्सन्त्यक्तो दयितः सुतः&#xA;011a लोकरञ्जनमेवात्र राज्ञां धर्मः सनातनः&#xA;011c सत्यस्य रक्षणं चैव व्यवहारस्य चार्जवम्&#xA;012a न हिंस्यात्परवित्तानि देयं काले च दापयेत्&#xA;012c विक्रान्तः सत्यवाक्क्षान्तो नृपो न चलते पथः&#xA;013a गुप्तमन्त्रो जितक्रोधो शास्त्रार्थगतनिश्चयः&#xA;013c धर्मे चार्थे च कामे च मोक्षे च सततं रतः&#xA;014a त्रय्या संवृतरन्ध्रश्च राजा भवितुमर्हति&#xA;014c वृजिनस्य नरेन्द्राणां नान्यत्संवरणात्परम्&#xA;015a चातुर्वर्ण्यस्य धर्माश्च रक्षितव्या महीक्षिता&#xA;015c धर्मसङ्कररक्षा हि राज्ञां धर्मः सनातनः&#xA;016a न विश्वसेच्च नृपतिर्न चात्यर्थं न विश्वसेत्&#xA;016c षाड्गुण्यगुणदोषांश्च नित्यं बुद्ध्यावलोकयेत्&#xA;017a द्विट्छिद्रदर्शी नृपतिर्नित्यमेव प्रशस्यते&#xA;017c त्रिवर्गविदितार्थश्च युक्तचारोपधिश्च यः&#xA;018a कोशस्योपार्जनरतिर्यमवैश्रवणोपमः&#xA;018c वेत्ता च दशवर्गस्य स्थानवृद्धिक्षयात्मनः&#xA;019a अभृतानां भवेद्भर्ता भृतानां चान्ववेक्षकः&#xA;019c नृपतिः सुमुखश्च स्यात्स्मितपूर्वाभिभाषिता&#xA;020a उपासिता च वृद्धानां जिततन्द्रीरलोलुपः&#xA;020c सतां वृत्ते स्थितमतिः सन्तो ह्याचारदर्शिनः&#xA;021a न चाददीत वित्तानि सतां हस्तात्कदाचन&#xA;021c असद्भ्यस्तु समादद्यात्सद्भ्यः सम्प्रतिपादयेत्&#xA;022a स्वयं प्रहर्तादाता च वश्यात्मा वश्यसाधनः&#xA;022c काले दाता च भोक्ता च शुद्धाचारस्तथैव च&#xA;023a शूरान्भक्तानसंहार्यान्कुले जातानरोगिणः&#xA;023c शिष्टाञ्शिष्टाभिसम्बन्धान्मानिनो नावमानिनः&#xA;024a विद्याविदो लोकविदः परलोकान्ववेक्षकान्&#xA;024c धर्मेषु निरतान्साधूनचलानचलानिव&#xA;025a सहायान्सततं कुर्याद्राजा भूतिपुरस्कृतः&#xA;025c तैस्तुल्यश्च भवेद्भोगैश्छत्रमात्राज्ञयाधिकः&#xA;026a प्रत्यक्षा च परोक्षा च वृत्तिश्चास्य भवेत्सदा&#xA;026c एवं कृत्वा नरेन्द्रो हि न खेदमिह विन्दति&#xA;027a सर्वातिशङ्की नृपतिर्यश्च सर्वहरो भवेत्&#xA;027c स क्षिप्रमनृजुर्लुब्धः स्वजनेनैव बाध्यते&#xA;028a शुचिस्तु पृथिवीपालो लोकचित्तग्रहे रतः&#xA;028c न पतत्यरिभिर्ग्रस्तः पतितश्चावतिष्ठते&#xA;029a अक्रोधनोऽथाव्यसनी मृदुदण्डो जितेन्द्रियः&#xA;029c राजा भवति भूतानां विश्वास्यो हिमवानिव&#xA;030a प्राज्ञो न्यायगुणोपेतः पररन्ध्रेषु तत्परः&#xA;030c सुदर्शः सर्ववर्णानां नयापनयवित्तथा&#xA;031a क्षिप्रकारी जितक्रोधः सुप्रसादो महामनाः&#xA;031c अरोगप्रकृतिर्युक्तः क्रियावानविकत्थनः&#xA;032a आरब्धान्येव कार्याणि न पर्यवसितानि च&#xA;032c यस्य राज्ञः प्रदृश्यन्ते स राजा राजसत्तमः&#xA;033a पुत्रा इव पितुर्गेहे विषये यस्य मानवाः&#xA;033c निर्भया विचरिष्यन्ति स राजा राजसत्तमः&#xA;034a अगूढविभवा यस्य पौरा राष्ट्रनिवासिनः&#xA;034c नयापनयवेत्तारः स राजा राजसत्तमः&#xA;035a स्वकर्मनिरता यस्य जना विषयवासिनः&#xA;035c असङ्घातरता दान्ताः पाल्यमाना यथाविधि&#xA;036a वश्या नेया विनीताश्च न च सङ्घर्षशीलिनः&#xA;036c विषये दानरुचयो नरा यस्य स पार्थिवः&#xA;037a न यस्य कूटकपटं न माया न च मत्सरः&#xA;037c विषये भूमिपालस्य तस्य धर्मः सनातनः&#xA;038a यः सत्करोति ज्ञानानि नेयः पौरहिते रतः&#xA;038c सतां धर्मानुगस्त्यागी स राजा राज्यमर्हति&#xA;039a यस्य चारश्च मन्त्रश्च नित्यं चैव कृताकृते&#xA;039c न ज्ञायते हि रिपुभिः स राजा राज्यमर्हति&#xA;040a श्लोकश्चायं पुरा गीतो भार्गवेण महात्मना&#xA;040c आख्याते रामचरिते नृपतिं प्रति भारत&#xA;041a राजानं प्रथमं विन्देत्ततो भार्यां ततो धनम्&#xA;041c राजन्यसति लोकस्य कुतो भार्या कुतो धनम्&#xA;042a तद्राजन्राजसिंहानां नान्यो धर्मः सनातनः&#xA;042c ऋते रक्षां सुविस्पष्टां रक्षा लोकस्य धारणम्&#xA;043a प्राचेतसेन मनुना श्लोकौ चेमावुदाहृतौ&#xA;043c राजधर्मेषु राजेन्द्र ताविहैकमनाः शृणु&#xA;044a षडेतान्पुरुषो जह्याद्भिन्नां नावमिवार्णवे&#xA;044c अप्रवक्तारमाचार्यमनधीयानमृत्विजम्&#xA;045a अरक्षितारं राजानं भार्यां चाप्रियवादिनीम्&#xA;045c ग्रामकामं च गोपालं वनकामं च नापितम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/058/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/058/</guid>
      <description>&lt;p&gt;001  भीष्म उवाच&#xA;001a एतत्ते राजधर्माणां नवनीतं युधिष्ठिर&#xA;001c बृहस्पतिर्हि भगवान्नान्यं धर्मं प्रशंसति&#xA;002a विशालाक्षश्च भगवान्काव्यश्चैव महातपाः&#xA;002c सहस्राक्षो महेन्द्रश्च तथा प्राचेतसो मनुः&#xA;003a भरद्वाजश्च भगवांस्तथा गौरशिरा मुनिः&#xA;003c राजशास्त्रप्रणेतारो ब्रह्मण्या ब्रह्मवादिनः&#xA;004a रक्षामेव प्रशंसन्ति धर्मं धर्मभृतां वर&#xA;004c राज्ञां राजीवताम्राक्ष साधनं चात्र वै शृणु&#xA;005a चारश्च प्रणिधिश्चैव काले दानममत्सरः&#xA;005c युक्त्यादानं न चादानमयोगेन युधिष्ठिर&#xA;006a सतां सङ्ग्रहणं शौर्यं दाक्ष्यं सत्यं प्रजाहितम्&#xA;006c अनार्जवैरार्जवैश्च शत्रुपक्षस्य भेदनम्&#xA;007a साधूनामपरित्यागः कुलीनानां च धारणम्&#xA;007c निचयश्च निचेयानां सेवा बुद्धिमतामपि&#xA;008a बलानां हर्षणं नित्यं प्रजानामन्ववेक्षणम्&#xA;008c कार्येष्वखेदः कोशस्य तथैव च विवर्धनम्&#xA;009a पुरगुप्तिरविश्वासः पौरसङ्घातभेदनम्&#xA;009c केतनानां च जीर्णानामवेक्षा चैव सीदताम्&#xA;010a द्विविधस्य च दण्डस्य प्रयोगः कालचोदितः&#xA;010c अरिमध्यस्थमित्राणां यथावच्चान्ववेक्षणम्&#xA;011a उपजापश्च भृत्यानामात्मनः परदर्शनात्&#xA;011c अविश्वासः स्वयं चैव परस्याश्वासनं तथा&#xA;012a नीतिधर्मानुसरणं नित्यमुत्थानमेव च&#xA;012c रिपूणामनवज्ञानं नित्यं चानार्यवर्जनम्&#xA;013a उत्थानं हि नरेन्द्राणां बृहस्पतिरभाषत&#xA;013c राजधर्मस्य यन्मूलं श्लोकांश्चात्र निबोध मे&#xA;014a उत्थानेनामृतं लब्धमुत्थानेनासुरा हताः&#xA;014c उत्थानेन महेन्द्रेण श्रैष्ठ्यं प्राप्तं दिवीह च&#xA;015a उत्थानधीरः पुरुषो वाग्धीरानधितिष्ठति&#xA;015c उत्थानधीरं वाग्धीरा रमयन्त उपासते&#xA;016a उत्थानहीनो राजा हि बुद्धिमानपि नित्यशः&#xA;016c धर्षणीयो रिपूणां स्याद्भुजङ्ग इव निर्विषः&#xA;017a न च शत्रुरवज्ञेयो दुर्बलोऽपि बलीयसा&#xA;017c अल्पोऽपि हि दहत्यग्निर्विषमल्पं हिनस्ति च&#xA;018a एकाश्वेनापि सम्भूतः शत्रुर्दुर्गसमाश्रितः&#xA;018c तं तं तापयते देशमपि राज्ञः समृद्धिनः&#xA;019a राज्ञो रहस्यं यद्वाक्यं जयार्थं लोकसङ्ग्रहः&#xA;019c हृदि यच्चास्य जिह्मं स्यात्कारणार्थं च यद्भवेत्&#xA;020a यच्चास्य कार्यं वृजिनमार्जवेनैव धार्यते&#xA;020c दम्भनार्थाय लोकस्य धर्मिष्ठामाचरेत्क्रियाम्&#xA;021a राज्यं हि सुमहत्तन्त्रं दुर्धार्यमकृतात्मभिः&#xA;021c न शक्यं मृदुना वोढुमाघातस्थानमुत्तमम्&#xA;022a राज्यं सर्वामिषं नित्यमार्जवेनेह धार्यते&#xA;022c तस्मान्मिश्रेण सततं वर्तितव्यं युधिष्ठिर&#xA;023a यद्यप्यस्य विपत्तिः स्याद्रक्षमाणस्य वै प्रजाः&#xA;023c सोऽप्यस्य विपुलो धर्म एवंवृत्ता हि भूमिपाः&#xA;024a एष ते राजधर्माणां लेशः समनुवर्णितः&#xA;024c भूयस्ते यत्र सन्देहस्तद्ब्रूहि वदतां वर&#xA;025  वैशम्पायन उवाच&#xA;025a ततो व्यासश्च भगवान्देवस्थानोऽश्मना सह&#xA;025c वासुदेवः कृपश्चैव सात्यकिः सञ्जयस्तथा&#xA;026a साधु साध्विति संहृष्टाः पुष्यमाणैरिवाननैः&#xA;026c अस्तुवंस्ते नरव्याघ्रं भीष्मं धर्मभृतां वरम्&#xA;027a ततो दीनमना भीष्ममुवाच कुरुसत्तमः&#xA;027c नेत्राभ्यामश्रुपूर्णाभ्यां पादौ तस्य शनैः स्पृशन्&#xA;028a श्व इदानीं स्वसन्देहं प्रक्ष्यामि त्वं पितामह&#xA;028c उपैति सविताप्यस्तं रसमापीय पार्थिवम्&#xA;029a ततो द्विजातीनभिवाद्य केशवः कृपश्च ते चैव युधिष्ठिरादयः&#xA;029c प्रदक्षिणीकृत्य महानदीसुतं ततो रथानारुरुहुर्मुदा युताः&#xA;030a दृषद्वतीं चाप्यवगाह्य सुव्रताः कृतोदकार्याः कृतजप्यमङ्गलाः&#xA;030c उपास्य सन्ध्यां विधिवत्परन्तपास्ततः पुरं ते विविशुर्गजाह्वयम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/059/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/059/</guid>
      <description>&lt;p&gt;001  वैशम्पायन उवाच&#xA;001a ततः काल्यं समुत्थाय कृतपौर्वाह्णिकक्रियाः&#xA;001c ययुस्ते नगराकारै रथैः पाण्डवयादवाः&#xA;002a प्रपद्य च कुरुक्षेत्रं भीष्ममासाद्य चानघम्&#xA;002c सुखां च रजनीं पृष्ट्वा गाङ्गेयं रथिनां वरम्&#xA;003a व्यासादीनभिवाद्यर्षीन्सर्वैस्तैश्चाभिनन्दिताः&#xA;003c निषेदुरभितो भीष्मं परिवार्य समन्ततः&#xA;004a ततो राजा महातेजा धर्मराजो युधिष्ठिरः&#xA;004c अब्रवीत्प्राञ्जलिर्भीष्मं प्रतिपूज्याभिवाद्य च&#xA;005a य एष राजा-राजेति शब्दश्चरति भारत&#xA;005c कथमेष समुत्पन्नस्तन्मे ब्रूहि पितामह&#xA;006a तुल्यपाणिशिरोग्रीवस्तुल्यबुद्धीन्द्रियात्मकः&#xA;006c तुल्यदुःखसुखात्मा च तुल्यपृष्ठभुजोदरः&#xA;007a तुल्यशुक्रास्थिमज्जश्च तुल्यमांसासृगेव च&#xA;007c निःश्वासोच्छ्वासतुल्यश्च तुल्यप्राणशरीरवान्&#xA;008a समानजन्ममरणः समः सर्वगुणैर्नृणाम्&#xA;008c विशिष्टबुद्धीञ्शूरांश्च कथमेकोऽधितिष्ठति&#xA;009a कथमेको महीं कृत्स्नां वीरशूरार्यसङ्कुलाम्&#xA;009c रक्षत्यपि च लोकोऽस्य प्रसादमभिवाञ्छति&#xA;010a एकस्य च प्रसादेन कृत्स्नो लोकः प्रसीदति&#xA;010c व्याकुलेनाकुलः सर्वो भवतीति विनिश्चयः&#xA;011a एतदिच्छाम्यहं सर्वं तत्त्वेन भरतर्षभ&#xA;011c श्रोतुं तन्मे यथातत्त्वं प्रब्रूहि वदतां वर&#xA;012a नैतत्कारणमल्पं हि भविष्यति विशाम्पते&#xA;012c यदेकस्मिञ्जगत्सर्वं देववद्याति सन्नतिम्&#xA;013  भीष्म उवाच&#xA;013a नियतस्त्वं नरश्रेष्ठ शृणु सर्वमशेषतः&#xA;013c यथा राज्यं समुत्पन्नमादौ कृतयुगेऽभवत्&#xA;014a नैव राज्यं न राजासीन्न दण्डो न च दाण्डिकः&#xA;014c धर्मेणैव प्रजाः सर्वा रक्षन्ति च परस्परम्&#xA;015a पालयानास्तथान्योन्यं नरा धर्मेण भारत&#xA;015c खेदं परममाजग्मुस्ततस्तान्मोह आविशत्&#xA;016a ते मोहवशमापन्ना मानवा मनुजर्षभ&#xA;016c प्रतिपत्तिविमोहाच्च धर्मस्तेषामनीनशत्&#xA;017a नष्टायां प्रतिपत्तौ तु मोहवश्या नरास्तदा&#xA;017c लोभस्य वशमापन्नाः सर्वे भारतसत्तम&#xA;018a अप्राप्तस्याभिमर्शं तु कुर्वन्तो मनुजास्ततः&#xA;018c कामो नामापरस्तत्र समपद्यत वै प्रभो&#xA;019a तांस्तु कामवशं प्राप्तान्रागो नाम समस्पृशत्&#xA;019c रक्ताश्च नाभ्यजानन्त कार्याकार्यं युधिष्ठिर&#xA;020a अगम्यागमनं चैव वाच्यावाच्यं तथैव च&#xA;020c भक्ष्याभक्ष्यं च राजेन्द्र दोषादोषं च नात्यजन्&#xA;021a विप्लुते नरलोकेऽस्मिंस्ततो ब्रह्म ननाश ह&#xA;021c नाशाच्च ब्रह्मणो राजन्धर्मो नाशमथागमत्&#xA;022a नष्टे ब्रह्मणि धर्मे च देवास्त्रासमथागमन्&#xA;022c ते त्रस्ता नरशार्दूल ब्रह्माणं शरणं ययुः&#xA;023a प्रपद्य भगवन्तं ते देवा लोकपितामहम्&#xA;023c ऊचुः प्राञ्जलयः सर्वे दुःखशोकभयार्दिताः&#xA;024a भगवन्नरलोकस्थं नष्टं ब्रह्म सनातनम्&#xA;024c लोभमोहादिभिर्भावैस्ततो नो भयमाविशत्&#xA;025a ब्रह्मणश्च प्रणाशेन धर्मोऽप्यनशदीश्वर&#xA;025c ततः स्म समतां याता मर्त्यैस्त्रिभुवनेश्वर&#xA;026a अधो हि वर्षमस्माकं मर्त्यास्तूर्ध्वप्रवर्षिणः&#xA;026c क्रियाव्युपरमात्तेषां ततोऽगच्छाम संशयम्&#xA;027a अत्र निःश्रेयसं यन्नस्तद्ध्यायस्व पितामह&#xA;027c त्वत्प्रभावसमुत्थोऽसौ प्रभावो नो विनश्यति&#xA;028a तानुवाच सुरान्सर्वान्स्वयम्भूर्भगवांस्ततः&#xA;028c श्रेयोऽहं चिन्तयिष्यामि व्येतु वो भीः सुरर्षभाः&#xA;029a ततोऽध्यायसहस्राणां शतं चक्रे स्वबुद्धिजम्&#xA;029c यत्र धर्मस्तथैवार्थः कामश्चैवानुवर्णितः&#xA;030a त्रिवर्ग इति विख्यातो गण एष स्वयम्भुवा&#xA;030c चतुर्थो मोक्ष इत्येव पृथगर्थः पृथग्गणः&#xA;031a मोक्षस्यापि त्रिवर्गोऽन्यः प्रोक्तः सत्त्वं रजस्तमः&#xA;031c स्थानं वृद्धिः क्षयश्चैव त्रिवर्गश्चैव दण्डजः&#xA;032a आत्मा देशश्च कालश्चाप्युपायाः कृत्यमेव च&#xA;032c सहायाः कारणं चैव षड्वर्गो नीतिजः स्मृतः&#xA;033a त्रयी चान्वीक्षिकी चैव वार्ता च भरतर्षभ&#xA;033c दण्डनीतिश्च विपुला विद्यास्तत्र निदर्शिताः&#xA;034a अमात्यरक्षाप्रणिधी राजपुत्रस्य रक्षणम्&#xA;034c चारश्च विविधोपायः प्रणिधिश्च पृथग्विधः&#xA;035a साम चोपप्रदानं च भेदो दण्डश्च पाण्डव&#xA;035c उपेक्षा पञ्चमी चात्र कार्त्स्न्येन समुदाहृता&#xA;036a मन्त्रश्च वर्णितः कृत्स्नस्तथा भेदार्थ एव च&#xA;036c विभ्रंशश्चैव मन्त्रस्य सिद्ध्यसिद्ध्योश्च यत्फलम्&#xA;037a सन्धिश्च विविधाभिख्यो हीनो मध्यस्तथोत्तमः&#xA;037c भयसत्कारवित्ताख्यः कार्त्स्न्येन परिवर्णितः&#xA;038a यात्राकालाश्च चत्वारस्त्रिवर्गस्य च विस्तरः&#xA;038c विजयो धर्मयुक्तश्च तथार्थविजयश्च ह&#xA;039a आसुरश्चैव विजयस्तथा कार्त्स्न्येन वर्णितः&#xA;039c लक्षणं पञ्चवर्गस्य त्रिविधं चात्र वर्णितम्&#xA;040a प्रकाशश्चाप्रकाशश्च दण्डोऽथ परिशब्दितः&#xA;040c प्रकाशोऽष्टविधस्तत्र गुह्यस्तु बहुविस्तरः&#xA;041a रथा नागा हयाश्चैव पादाताश्चैव पाण्डव&#xA;041c विष्टिर्नावश्चराश्चैव देशिकाः पथि चाष्टकम्&#xA;042a अङ्गान्येतानि कौरव्य प्रकाशानि बलस्य तु&#xA;042c जङ्गमाजङ्गमाश्चोक्ताश्चूर्णयोगा विषादयः&#xA;043a स्पर्शे चाभ्यवहार्ये चाप्युपांशुर्विविधः स्मृतः&#xA;043c अरिर्मित्रमुदासीन इत्येतेऽप्यनुवर्णिताः&#xA;044a कृत्स्ना मार्गगुणाश्चैव तथा भूमिगुणाश्च ह&#xA;044c आत्मरक्षणमाश्वासः स्पशानां चान्ववेक्षणम्&#xA;045a कल्पना विविधाश्चापि नृनागरथवाजिनाम्&#xA;045c व्यूहाश्च विविधाभिख्या विचित्रं युद्धकौशलम्&#xA;046a उत्पाताश्च निपाताश्च सुयुद्धं सुपलायनम्&#xA;046c शस्त्राणां पायनज्ञानं तथैव भरतर्षभ&#xA;047a बलव्यसनमुक्तं च तथैव बलहर्षणम्&#xA;047c पीडनास्कन्दकालश्च भयकालश्च पाण्डव&#xA;048a तथा खातविधानं च योगसञ्चार एव च&#xA;048c चौराटव्यबलैश्चोग्रैः परराष्ट्रस्य पीडनम्&#xA;049a अग्निदैर्गरदैश्चैव प्रतिरूपकचारकैः&#xA;049c श्रेणिमुख्योपजापेन वीरुधश्छेदनेन च&#xA;050a दूषणेन च नागानामाशङ्काजननेन च&#xA;050c आरोधनेन भक्तस्य पथश्चोपार्जनेन च&#xA;051a सप्ताङ्गस्य च राज्यस्य ह्रासवृद्धिसमञ्जसम्&#xA;051c दूतसामर्थ्ययोगश्च राष्ट्रस्य च विवर्धनम्&#xA;052a अरिमध्यस्थमित्राणां सम्यक्चोक्तं प्रपञ्चनम्&#xA;052c अवमर्दः प्रतीघातस्तथैव च बलीयसाम्&#xA;053a व्यवहारः सुसूक्ष्मश्च तथा कण्टकशोधनम्&#xA;053c शमो व्यायामयोगश्च योगो द्रव्यस्य सञ्चयः&#xA;054a अभृतानां च भरणं भृतानां चान्ववेक्षणम्&#xA;054c अर्थकाले प्रदानं च व्यसनेष्वप्रसङ्गिता&#xA;055a तथा राजगुणाश्चैव सेनापतिगुणाश्च ये&#xA;055c कारणस्य च कर्तुश्च गुणदोषास्तथैव च&#xA;056a दुष्टेङ्गितं च विविधं वृत्तिश्चैवानुजीविनाम्&#xA;056c शङ्कितत्वं च सर्वस्य प्रमादस्य च वर्जनम्&#xA;057a अलब्धलिप्सा लब्धस्य तथैव च विवर्धनम्&#xA;057c प्रदानं च विवृद्धस्य पात्रेभ्यो विधिवत्तथा&#xA;058a विसर्गोऽर्थस्य धर्मार्थमर्थार्थं कामहेतुना&#xA;058c चतुर्थो व्यसनाघाते तथैवात्रानुवर्णितः&#xA;059a क्रोधजानि तथोग्राणि कामजानि तथैव च&#xA;059c दशोक्तानि कुरुश्रेष्ठ व्यसनान्यत्र चैव ह&#xA;060a मृगयाक्षास्तथा पानं स्त्रियश्च भरतर्षभ&#xA;060c कामजान्याहुराचार्याः प्रोक्तानीह स्वयम्भुवा&#xA;061a वाक्पारुष्यं तथोग्रत्वं दण्डपारुष्यमेव च&#xA;061c आत्मनो निग्रहस्त्यागोऽथार्थदूषणमेव च&#xA;062a यन्त्राणि विविधान्येव क्रियास्तेषां च वर्णिताः&#xA;062c अवमर्दः प्रतीघातः केतनानां च भञ्जनम्&#xA;063a चैत्यद्रुमाणामामर्दो रोधःकर्मान्तनाशनम्&#xA;063c अपस्करोऽथ गमनं तथोपास्या च वर्णिता&#xA;064a पणवानकशङ्खानां भेरीणां च युधां वर&#xA;064c उपार्जनं च द्रव्याणां परमर्म च तानि षट्&#xA;065a लब्धस्य च प्रशमनं सतां चैव हि पूजनम्&#xA;065c विद्वद्भिरेकीभावश्च प्रातर्होमविधिज्ञता&#xA;066a मङ्गलालम्भनं चैव शरीरस्य प्रतिक्रिया&#xA;066c आहारयोजनं चैव नित्यमास्तिक्यमेव च&#xA;067a एकेन च यथोत्थेयं सत्यत्वं मधुरा गिरः&#xA;067c उत्सवानां समाजानां क्रियाः केतनजास्तथा&#xA;068a प्रत्यक्षा च परोक्षा च सर्वाधिकरणेषु च&#xA;068c वृत्तिर्भरतशार्दूल नित्यं चैवान्ववेक्षणम्&#xA;069a अदण्ड्यत्वं च विप्राणां युक्त्या दण्डनिपातनम्&#xA;069c अनुजीविस्वजातिभ्यो गुणेषु परिरक्षणम्&#xA;070a रक्षणं चैव पौराणां स्वराष्ट्रस्य विवर्धनम्&#xA;070c मण्डलस्था च या चिन्ता राजन्द्वादशराजिका&#xA;071a द्वासप्ततिमतिश्चैव प्रोक्ता या च स्वयम्भुवा&#xA;071c देशजातिकुलानां च धर्माः समनुवर्णिताः&#xA;072a धर्मश्चार्थश्च कामश्च मोक्षश्चात्रानुवर्णितः&#xA;072c उपायश्चार्थलिप्सा च विविधा भूरिदक्षिणाः&#xA;073a मूलकर्मक्रिया चात्र माया योगश्च वर्णितः&#xA;073c दूषणं स्रोतसामत्र वर्णितं च स्थिराम्भसाम्&#xA;074a यैर्यैरुपायैर्लोकश्च न चलेदार्यवर्त्मनः&#xA;074c तत्सर्वं राजशार्दूल नीतिशास्त्रेऽनुवर्णितम्&#xA;075a एतत्कृत्वा शुभं शास्त्रं ततः स भगवान्प्रभुः&#xA;075c देवानुवाच संहृष्टः सर्वाञ्शक्रपुरोगमान्&#xA;076a उपकाराय लोकस्य त्रिवर्गस्थापनाय च&#xA;076c नवनीतं सरस्वत्या बुद्धिरेषा प्रभाविता&#xA;077a दण्डेन सहिता ह्येषा लोकरक्षणकारिका&#xA;077c निग्रहानुग्रहरता लोकाननु चरिष्यति&#xA;078a दण्डेन नीयते चेयं दण्डं नयति चाप्युत&#xA;078c दण्डनीतिरिति प्रोक्ता त्रील्ँलोकाननुवर्तते&#xA;079a षाड्गुण्यगुणसारैषा स्थास्यत्यग्रे महात्मसु&#xA;079c महत्त्वात्तस्य दण्डस्य नीतिर्विस्पष्टलक्षणा&#xA;080a नयचारश्च विपुलो येन सर्वमिदं ततम्&#xA;080c आगमश्च पुराणानां महर्षीणां च सम्भवः&#xA;081a तीर्थवंशश्च वंशश्च नक्षत्राणां युधिष्ठिर&#xA;081c सकलं चातुराश्रम्यं चातुर्होत्रं तथैव च&#xA;082a चातुर्वर्ण्यं तथैवात्र चातुर्वेद्यं च वर्णितम्&#xA;082c इतिहासोपवेदाश्च न्यायः कृत्स्नश्च वर्णितः&#xA;083a तपो ज्ञानमहिंसा च सत्यासत्ये नयः परः&#xA;083c वृद्धोपसेवा दानं च शौचमुत्थानमेव च&#xA;084a सर्वभूतानुकम्पा च सर्वमत्रोपवर्णितम्&#xA;084c भुवि वाचोगतं यच्च तच्च सर्वं समर्पितम्&#xA;085a तस्मिन्पैतामहे शास्त्रे पाण्डवैतदसंशयम्&#xA;085c धर्मार्थकाममोक्षाश्च सकला ह्यत्र शब्दिताः&#xA;086a ततस्तां भगवान्नीतिं पूर्वं जग्राह शङ्करः&#xA;086c बहुरूपो विशालाक्षः शिवः स्थाणुरुमापतिः&#xA;087a युगानामायुषो ह्रासं विज्ञाय भगवाञ्शिवः&#xA;087c सञ्चिक्षेप ततः शास्त्रं महार्थं ब्रह्मणा कृतम्&#xA;088a वैशालाक्षमिति प्रोक्तं तदिन्द्रः प्रत्यपद्यत&#xA;088c दशाध्यायसहस्राणि सुब्रह्मण्यो महातपाः&#xA;089a भगवानपि तच्छास्त्रं सञ्चिक्षेप पुरन्दरः&#xA;089c सहस्रैः पञ्चभिस्तात यदुक्तं बाहुदन्तकम्&#xA;090a अध्यायानां सहस्रैस्तु त्रिभिरेव बृहस्पतिः&#xA;090c सञ्चिक्षेपेश्वरो बुद्ध्या बार्हस्पत्यं तदुच्यते&#xA;091a अध्यायानां सहस्रेण काव्यः सङ्क्षेपमब्रवीत्&#xA;091c तच्छास्त्रममितप्रज्ञो योगाचार्यो महातपाः&#xA;092a एवं लोकानुरोधेन शास्त्रमेतन्महर्षिभिः&#xA;092c सङ्क्षिप्तमायुर्विज्ञाय मर्त्यानां ह्रासि पाण्डव&#xA;093a अथ देवाः समागम्य विष्णुमूचुः प्रजापतिम्&#xA;093c एको योऽर्हति मर्त्येभ्यः श्रैष्ठ्यं तं वै समादिश&#xA;094a ततः सञ्चिन्त्य भगवान्देवो नारायणः प्रभुः&#xA;094c तैजसं वै विरजसं सोऽसृजन्मानसं सुतम्&#xA;095a विरजास्तु महाभाग विभुत्वं भुवि नैच्छत&#xA;095c न्यासायैवाभवद्बुद्धिः प्रणीता तस्य पाण्डव&#xA;096a कीर्तिमांस्तस्य पुत्रोऽभूत्सोऽपि पञ्चातिगोऽभवत्&#xA;096c कर्दमस्तस्य च सुतः सोऽप्यतप्यन्महत्तपः&#xA;097a प्रजापतेः कर्दमस्य अनङ्गो नाम वै सुतः&#xA;097c प्रजानां रक्षिता साधुर्दण्डनीतिविशारदः&#xA;098a अनङ्गपुत्रोऽतिबलो नीतिमानधिगम्य वै&#xA;098c अभिपेदे महीराज्यमथेन्द्रियवशोऽभवत्&#xA;099a मृत्योस्तु दुहिता राजन्सुनीथा नाम मानसी&#xA;099c प्रख्याता त्रिषु लोकेषु या सा वेनमजीजनत्&#xA;100a तं प्रजासु विधर्माणं रागद्वेषवशानुगम्&#xA;100c मन्त्रपूतैः कुशैर्जघ्नुरृषयो ब्रह्मवादिनः&#xA;101a ममन्थुर्दक्षिणं चोरुमृषयस्तस्य मन्त्रतः&#xA;101c ततोऽस्य विकृतो जज्ञे ह्रस्वाङ्गः पुरुषो भुवि&#xA;102a दग्धस्थाणुप्रतीकाशो रक्ताक्षः कृष्णमूर्धजः&#xA;102c निषीदेत्येवमूचुस्तमृषयो ब्रह्मवादिनः&#xA;103a तस्मान्निषादाः सम्भूताः क्रूराः शैलवनाश्रयाः&#xA;103c ये चान्ये विन्ध्यनिलया म्लेच्छाः शतसहस्रशः&#xA;104a भूयोऽस्य दक्षिणं पाणिं ममन्थुस्ते महर्षयः&#xA;104c ततः पुरुष उत्पन्नो रूपेणेन्द्र इवापरः&#xA;105a कवची बद्धनिस्त्रिंशः सशरः सशरासनः&#xA;105c वेदवेदाङ्गविच्चैव धनुर्वेदे च पारगः&#xA;106a तं दण्डनीतिः सकला श्रिता राजन्नरोत्तमम्&#xA;106c ततः स प्राञ्जलिर्वैन्यो महर्षींस्तानुवाच ह&#xA;107a सुसूक्ष्मा मे समुत्पन्ना बुद्धिर्धर्मार्थदर्शिनी&#xA;107c अनया किं मया कार्यं तन्मे तत्त्वेन शंसत&#xA;108a यन्मां भवन्तो वक्ष्यन्ति कार्यमर्थसमन्वितम्&#xA;108c तदहं वै करिष्यामि नात्र कार्या विचारणा&#xA;109a तमूचुरथ देवास्ते ते चैव परमर्षयः&#xA;109c नियतो यत्र धर्मो वै तमशङ्कः समाचर&#xA;110a प्रियाप्रिये परित्यज्य समः सर्वेषु जन्तुषु&#xA;110c कामक्रोधौ च लोभं च मानं चोत्सृज्य दूरतः&#xA;111a यश्च धर्मात्प्रविचलेल्लोके कश्चन मानवः&#xA;111c निग्राह्यस्ते स बाहुभ्यां शश्वद्धर्ममवेक्षतः&#xA;112a प्रतिज्ञां चाधिरोहस्व मनसा कर्मणा गिरा&#xA;112c पालयिष्याम्यहं भौमं ब्रह्म इत्येव चासकृत्&#xA;113a यश्चात्र धर्मनीत्युक्तो दण्डनीतिव्यपाश्रयः&#xA;113c तमशङ्कः करिष्यामि स्ववशो न कदाचन&#xA;114a अदण्ड्या मे द्विजाश्चेति प्रतिजानीष्व चाभिभो&#xA;114c लोकं च सङ्करात्कृत्स्नात्त्रातास्मीति परन्तप&#xA;115a वैन्यस्ततस्तानुवाच देवानृषिपुरोगमान्&#xA;115c ब्राह्मणा मे सहायाश्चेदेवमस्तु सुरर्षभाः&#xA;116a एवमस्त्विति वैन्यस्तु तैरुक्तो ब्रह्मवादिभिः&#xA;116c पुरोधाश्चाभवत्तस्य शुक्रो ब्रह्ममयो निधिः&#xA;117a मन्त्रिणो वालखिल्यास्तु सारस्वत्यो गणो ह्यभूत्&#xA;117c महर्षिर्भगवान्गर्गस्तस्य सांवत्सरोऽभवत्&#xA;118a आत्मनाष्टम इत्येव श्रुतिरेषा परा नृषु&#xA;118c उत्पन्नौ बन्दिनौ चास्य तत्पूर्वौ सूतमागधौ&#xA;119a समतां वसुधायाश्च स सम्यगुपपादयत्&#xA;119c वैषम्यं हि परं भूमेरासीदिति ह नः श्रुतम्&#xA;120a स विष्णुना च देवेन शक्रेण विबुधैः सह&#xA;120c ऋषिभिश्च प्रजापाल्ये ब्रह्मणा चाभिषेचितः&#xA;121a तं साक्षात्पृथिवी भेजे रत्नान्यादाय पाण्डव&#xA;121c सागरः सरितां भर्ता हिमवांश्चाचलोत्तमः&#xA;122a शक्रश्च धनमक्षय्यं प्रादात्तस्य युधिष्ठिर&#xA;122c रुक्मं चापि महामेरुः स्वयं कनकपर्वतः&#xA;123a यक्षराक्षसभर्ता च भगवान्नरवाहनः&#xA;123c धर्मे चार्थे च कामे च समर्थं प्रददौ धनम्&#xA;124a हया रथाश्च नागाश्च कोटिशः पुरुषास्तथा&#xA;124c प्रादुर्बभूवुर्वैन्यस्य चिन्तनादेव पाण्डव&#xA;124e न जरा न च दुर्भिक्षं नाधयो व्याधयस्तथा&#xA;125a सरीसृपेभ्यः स्तेनेभ्यो न चान्योन्यात्कदाचन&#xA;125c भयमुत्पद्यते तत्र तस्य राज्ञोऽभिरक्षणात्&#xA;126a तेनेयं पृथिवी दुग्धा सस्यानि दश सप्त च&#xA;126c यक्षराक्षसनागैश्चापीप्सितं यस्य यस्य यत्&#xA;127a तेन धर्मोत्तरश्चायं कृतो लोको महात्मना&#xA;127c रञ्जिताश्च प्रजाः सर्वास्तेन राजेति शब्द्यते&#xA;128a ब्राह्मणानां क्षतत्राणात्ततः क्षत्रिय उच्यते&#xA;128c प्रथिता धनतश्चेयं पृथिवी साधुभिः स्मृता&#xA;129a स्थापनं चाकरोद्विष्णुः स्वयमेव सनातनः&#xA;129c नातिवर्तिष्यते कश्चिद्राजंस्त्वामिति पार्थिव&#xA;130a तपसा भगवान्विष्णुराविवेश च भूमिपम्&#xA;130c देववन्नरदेवानां नमते यज्जगन्नृप&#xA;131a दण्डनीत्या च सततं रक्षितं तं नरेश्वर&#xA;131c नाधर्षयत्ततः कश्चिच्चारनित्याच्च दर्शनात्&#xA;132a आत्मना करणैश्चैव समस्येह महीक्षितः&#xA;132c को हेतुर्यद्वशे तिष्ठेल्लोको दैवादृते गुणात्&#xA;133a विष्णोर्ललाटात्कमलं सौवर्णमभवत्तदा&#xA;133c श्रीः सम्भूता यतो देवी पत्नी धर्मस्य धीमतः&#xA;134a श्रियः सकाशादर्थश्च जातो धर्मेण पाण्डव&#xA;134c अथ धर्मस्तथैवार्थः श्रीश्च राज्ये प्रतिष्ठिता&#xA;135a सुकृतस्य क्षयाच्चैव स्वर्लोकादेत्य मेदिनीम्&#xA;135c पार्थिवो जायते तात दण्डनीतिवशानुगः&#xA;136a महत्त्वेन च संयुक्तो वैष्णवेन नरो भुवि&#xA;136c बुद्ध्या भवति संयुक्तो माहात्म्यं चाधिगच्छति&#xA;137a स्थापनामथ देवानां न कश्चिदतिवर्तते&#xA;137c तिष्ठत्येकस्य च वशे तं चेदनुविधीयते&#xA;138a शुभं हि कर्म राजेन्द्र शुभत्वायोपकल्पते&#xA;138c तुल्यस्यैकस्य यस्यायं लोको वचसि तिष्ठति&#xA;139a यो ह्यस्य मुखमद्राक्षीत्सोम्य सोऽस्य वशानुगः&#xA;139c सुभगं चार्थवन्तं च रूपवन्तं च पश्यति&#xA;140a ततो जगति राजेन्द्र सततं शब्दितं बुधैः&#xA;140c देवाश्च नरदेवाश्च तुल्या इति विशाम्पते&#xA;141a एतत्ते सर्वमाख्यातं महत्त्वं प्रति राजसु&#xA;141c कार्त्स्न्येन भरतश्रेष्ठ किमन्यदिह वर्तताम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/060/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/060/</guid>
      <description>&lt;p&gt;001  वैशम्पायन उवाच&#xA;001a ततः पुनः स गाङ्गेयमभिवाद्य पितामहम्&#xA;001c प्राञ्जलिर्नियतो भूत्वा पर्यपृच्छद्युधिष्ठिरः&#xA;002a के धर्माः सर्ववर्णानां चातुर्वर्ण्यस्य के पृथक्&#xA;002c चतुर्णामाश्रमाणां च राजधर्माश्च के मताः&#xA;003a केन स्विद्वर्धते राष्ट्रं राजा केन विवर्धते&#xA;003c केन पौराश्च भृत्याश्च वर्धन्ते भरतर्षभ&#xA;004a कोशं दण्डं च दुर्गं च सहायान्मन्त्रिणस्तथा&#xA;004c ऋत्विक्पुरोहिताचार्यान्कीदृशान्वर्जयेन्नृपः&#xA;005a केषु विश्वसितव्यं स्याद्राज्ञां कस्याञ्चिदापदि&#xA;005c कुतो वात्मा दृढो रक्ष्यस्तन्मे ब्रूहि पितामह&#xA;006  भीष्म उवाच&#xA;006a नमो धर्माय महते नमः कृष्णाय वेधसे&#xA;006c ब्राह्मणेभ्यो नमस्कृत्वा धर्मान्वक्ष्यामि शाश्वतान्&#xA;007a अक्रोधः सत्यवचनं संविभागः क्षमा तथा&#xA;007c प्रजनः स्वेषु दारेषु शौचमद्रोह एव च&#xA;008a आर्जवं भृत्यभरणं नवैते सार्ववर्णिकाः&#xA;008c ब्राह्मणस्य तु यो धर्मस्तं ते वक्ष्यामि केवलम्&#xA;009a दममेव महाराज धर्ममाहुः पुरातनम्&#xA;009c स्वाध्यायोऽध्यापनं चैव तत्र कर्म समाप्यते&#xA;010a तं चेद्वित्तमुपागच्छेद्वर्तमानं स्वकर्मणि&#xA;010c अकुर्वाणं विकर्माणि शान्तं प्रज्ञानतर्पितम्&#xA;011a कुर्वीतापत्यसन्तानमथो दद्याद्यजेत च&#xA;011c संविभज्य हि भोक्तव्यं धनं सद्भिरितीष्यते&#xA;012a परिनिष्ठितकार्यस्तु स्वाध्यायेनैव ब्राह्मणः&#xA;012c कुर्यादन्यन्न वा कुर्यान्मैत्रो ब्राह्मण उच्यते&#xA;013a क्षत्रियस्यापि यो धर्मस्तं ते वक्ष्यामि भारत&#xA;013c दद्याद्राजा न याचेत यजेत न तु याजयेत्&#xA;014a नाध्यापयेदधीयीत प्रजाश्च परिपालयेत्&#xA;014c नित्योद्युक्तो दस्युवधे रणे कुर्यात्पराक्रमम्&#xA;015a ये च क्रतुभिरीजानाः श्रुतवन्तश्च भूमिपाः&#xA;015c य एवाहवजेतारस्त एषां लोकजित्तमाः&#xA;016a अविक्षतेन देहेन समराद्यो निवर्तते&#xA;016c क्षत्रियो नास्य तत्कर्म प्रशंसन्ति पुराविदः&#xA;017a वधं हि क्षत्रबन्धूनां धर्ममाहुः प्रधानतः&#xA;017c नास्य कृत्यतमं किञ्चिदन्यद्दस्युनिबर्हणात्&#xA;018a दानमध्ययनं यज्ञो योगः क्षेमो विधीयते&#xA;018c तस्माद्राज्ञा विशेषेण योद्धव्यं धर्ममीप्सता&#xA;019a स्वेषु धर्मेष्ववस्थाप्य प्रजाः सर्वा महीपतिः&#xA;019c धर्मेण सर्वकृत्यानि समनिष्ठानि कारयेत्&#xA;020a परिनिष्ठितकार्यः स्यान्नृपतिः परिपालनात्&#xA;020c कुर्यादन्यन्न वा कुर्यादैन्द्रो राजन्य उच्यते&#xA;021a वैश्यस्यापीह यो धर्मस्तं ते वक्ष्यामि भारत&#xA;021c दानमध्ययनं यज्ञः शौचेन धनसञ्चयः&#xA;022a पितृवत्पालयेद्वैश्यो युक्तः सर्वपशूनिह&#xA;022c विकर्म तद्भवेदन्यत्कर्म यद्यत्समाचरेत्&#xA;022e रक्षया स हि तेषां वै महत्सुखमवाप्नुयात्&#xA;023a प्रजापतिर्हि वैश्याय सृष्ट्वा परिददे पशून्&#xA;023c ब्राह्मणाय च राज्ञे च सर्वाः परिददे प्रजाः&#xA;024a तस्य वृत्तिं प्रवक्ष्यामि यच्च तस्योपजीवनम्&#xA;024c षण्णामेकां पिबेद्धेनुं शताच्च मिथुनं हरेत्&#xA;025a लये च सप्तमो भागस्तथा शृङ्गे कला खुरे&#xA;025c सस्यस्य सर्वबीजानामेषा सांवत्सरी भृतिः&#xA;026a न च वैश्यस्य कामः स्यान्न रक्षेयं पशूनिति&#xA;026c वैश्ये चेच्छति नान्येन रक्षितव्याः कथञ्चन&#xA;027a शूद्रस्यापि हि यो धर्मस्तं ते वक्ष्यामि भारत&#xA;027c प्रजापतिर्हि वर्णानां दासं शूद्रमकल्पयत्&#xA;028a तस्माच्छूद्रस्य वर्णानां परिचर्या विधीयते&#xA;028c तेषां शुश्रूषणाच्चैव महत्सुखमवाप्नुयात्&#xA;029a शूद्र एतान्परिचरेत्त्रीन्वर्णाननसूयकः&#xA;029c सञ्चयांश्च न कुर्वीत जातु शूद्रः कथञ्चन&#xA;030a पापीयान्हि धनं लब्ध्वा वशे कुर्याद्गरीयसः&#xA;030c राज्ञा वा समनुज्ञातः कामं कुर्वीत धार्मिकः&#xA;031a तस्य वृत्तिं प्रवक्ष्यामि यच्च तस्योपजीवनम्&#xA;031c अवश्यभरणीयो हि वर्णानां शूद्र उच्यते&#xA;032a छत्रं वेष्टनमौशीरमुपानद्व्यजनानि च&#xA;032c यातयामानि देयानि शूद्राय परिचारिणे&#xA;033a अधार्याणि विशीर्णानि वसनानि द्विजातिभिः&#xA;033c शूद्रायैव विधेयानि तस्य धर्मधनं हि तत्&#xA;034a यश्च कश्चिद्द्विजातीनां शूद्रः शुश्रूषुराव्रजेत्&#xA;034c कल्प्यां तस्य तु तेनाहुर्वृत्तिं धर्मविदो जनाः&#xA;034e देयः पिण्डोऽनपेताय भर्तव्यौ वृद्धदुर्बलौ&#xA;035a शूद्रेण च न हातव्यो भर्ता कस्याञ्चिदापदि&#xA;035c अतिरेकेण भर्तव्यो भर्ता द्रव्यपरिक्षये&#xA;035e न हि स्वमस्ति शूद्रस्य भर्तृहार्यधनो ह्यसौ&#xA;036a उक्तस्त्रयाणां वर्णानां यज्ञस्त्रय्यैव भारत&#xA;036c स्वाहाकारनमस्कारौ मन्त्रः शूद्रे विधीयते&#xA;037a ताभ्यां शूद्रः पाकयज्ञैर्यजेत व्रतवान्स्वयम्&#xA;037c पूर्णपात्रमयीमाहुः पाकयज्ञस्य दक्षिणाम्&#xA;038a शूद्रः पैजवनो नाम सहस्राणां शतं ददौ&#xA;038c ऐन्द्राग्नेन विधानेन दक्षिणामिति नः श्रुतम्&#xA;039a अतो हि सर्ववर्णानां श्रद्धायज्ञो विधीयते&#xA;039c दैवतं हि महच्छ्रद्धा पवित्रं यजतां च यत्&#xA;040a दैवतं परमं विप्राः स्वेन स्वेन परस्परम्&#xA;040c अयजन्निह सत्रैस्ते तैस्तैः कामैः सनातनैः&#xA;041a संसृष्टा ब्राह्मणैरेव त्रिषु वर्णेषु सृष्टयः&#xA;041c देवानामपि ये देवा यद्ब्रूयुस्ते परं हि तत्&#xA;041e तस्माद्वर्णैः सर्वयज्ञाः संसृज्यन्ते न काम्यया&#xA;042a ऋग्यजुःसामवित्पूज्यो नित्यं स्याद्देववद्द्विजः&#xA;042c अनृग्यजुरसामा तु प्राजापत्य उपद्रवः&#xA;043a यज्ञो मनीषया तात सर्ववर्णेषु भारत&#xA;043c नास्य यज्ञहनो देवा ईहन्ते नेतरे जनाः&#xA;043e तस्मात्सर्वेषु वर्णेषु श्रद्धायज्ञो विधीयते&#xA;044a स्वं दैवतं ब्राह्मणाः स्वेन नित्यं परान्वर्णानयजन्नेवमासीत्&#xA;044c आरोचिता नः सुमहान्स धर्मः सृष्टो ब्रह्मणा त्रिषु वर्णेषु दृष्टः&#xA;045a तस्माद्वर्णा ऋजवो जातिधर्माः संसृज्यन्ते तस्य विपाक एषः&#xA;045c एकं साम यजुरेकमृगेका विप्रश्चैकोऽनिश्चयस्तेषु दृष्टः&#xA;046a अत्र गाथा यज्ञगीताः कीर्तयन्ति पुराविदः&#xA;046c वैखानसानां राजेन्द्र मुनीनां यष्टुमिच्छताम्&#xA;047a उदितेऽनुदिते वापि श्रद्दधानो जितेन्द्रियः&#xA;047c वह्निं जुहोति धर्मेण श्रद्धा वै कारणं महत्&#xA;048a यत्स्कन्नमस्य तत्पूर्वं यदस्कन्नं तदुत्तरम्&#xA;048c बहूनि यज्ञरूपाणि नानाकर्मफलानि च&#xA;049a तानि यः संविजानाति ज्ञाननिश्चयनिश्चितः&#xA;049c द्विजातिः श्रद्धयोपेतः स यष्टुं पुरुषोऽर्हति&#xA;050a स्तेनो वा यदि वा पापो यदि वा पापकृत्तमः&#xA;050c यष्टुमिच्छति यज्ञं यः साधुमेव वदन्ति तम्&#xA;051a ऋषयस्तं प्रशंसन्ति साधु चैतदसंशयम्&#xA;051c सर्वथा सर्ववर्णैर्हि यष्टव्यमिति निश्चयः&#xA;051e न हि यज्ञसमं किञ्चित्त्रिषु लोकेषु विद्यते&#xA;052a तस्माद्यष्टव्यमित्याहुः पुरुषेणानसूयता&#xA;052c श्रद्धापवित्रमाश्रित्य यथाशक्ति प्रयच्छता&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/061/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/061/</guid>
      <description>&lt;p&gt;001  भीष्म उवाच&#xA;001a आश्रमाणां महाबाहो शृणु सत्यपराक्रम&#xA;001c चतुर्णामिह वर्णानां कर्माणि च युधिष्ठिर&#xA;002a वानप्रस्थं भैक्षचर्यां गार्हस्थ्यं च महाश्रमम्&#xA;002c ब्रह्मचर्याश्रमं प्राहुश्चतुर्थं ब्राह्मणैर्वृतम्&#xA;003a जटाकरणसंस्कारं द्विजातित्वमवाप्य च&#xA;003c आधानादीनि कर्माणि प्राप्य वेदमधीत्य च&#xA;004a सदारो वाप्यदारो वा आत्मवान्संयतेन्द्रियः&#xA;004c वानप्रस्थाश्रमं गच्छेत्कृतकृत्यो गृहाश्रमात्&#xA;005a तत्रारण्यकशास्त्राणि समधीत्य स धर्मवित्&#xA;005c ऊर्ध्वरेताः प्रजायित्वा गच्छत्यक्षरसात्मताम्&#xA;006a एतान्येव निमित्तानि मुनीनामूर्ध्वरेतसाम्&#xA;006c कर्तव्यानीह विप्रेण राजन्नादौ विपश्चिता&#xA;007a चरितब्रह्मचर्यस्य ब्राह्मणस्य विशाम्पते&#xA;007c भैक्षचर्यास्वधीकारः प्रशस्त इह मोक्षिणः&#xA;008a यत्रास्तमितशायी स्यान्निरग्निरनिकेतनः&#xA;008c यथोपलब्धजीवी स्यान्मुनिर्दान्तो जितेन्द्रियः&#xA;009a निराशीः स्यात्सर्वसमो निर्भोगो निर्विकारवान्&#xA;009c विप्रः क्षेमाश्रमं प्राप्तो गच्छत्यक्षरसात्मताम्&#xA;010a अधीत्य वेदान्कृतसर्वकृत्यः सन्तानमुत्पाद्य सुखानि भुक्त्वा&#xA;010c समाहितः प्रचरेद्दुश्चरं तं गार्हस्थ्यधर्मं मुनिधर्मदृष्टम्&#xA;011a स्वदारतुष्ट ऋतुकालगामी नियोगसेवी नशठो नजिह्मः&#xA;011c मिताशनो देवपरः कृतज्ञः सत्यो मृदुश्चानृशंसः क्षमावान्&#xA;012a दान्तो विधेयो हव्यकव्येऽप्रमत्तो अन्नस्य दाता सततं द्विजेभ्यः&#xA;012c अमत्सरी सर्वलिङ्गिप्रदाता वैताननित्यश्च गृहाश्रमी स्यात्&#xA;013a अथात्र नारायणगीतमाहुर्महर्षयस्तात महानुभावाः&#xA;013c महार्थमत्यर्थतपःप्रयुक्तं तदुच्यमानं हि मया निबोध&#xA;014a सत्यार्जवं चातिथिपूजनं च धर्मस्तथार्थश्च रतिश्च दारे&#xA;014c निषेवितव्यानि सुखानि लोके ह्यस्मिन्परे चैव मतं ममैतत्&#xA;015a भरणं पुत्रदाराणां वेदानां पारणं तथा&#xA;015c सतां तमाश्रमं श्रेष्ठं वदन्ति परमर्षयः&#xA;016a एवं हि यो ब्राह्मणो यज्ञशीलो गार्हस्थ्यमध्यावसते यथावत्&#xA;016c गृहस्थवृत्तिं प्रविशोध्य सम्यक्स्वर्गे विशुद्धं फलमाप्नुते सः&#xA;017a तस्य देहपरित्यागादिष्टाः कामाक्षया मताः&#xA;017c आनन्त्यायोपतिष्ठन्ति सर्वतोक्षिशिरोमुखाः&#xA;018a खादन्नेको जपन्नेकः सर्पन्नेको युधिष्ठिर&#xA;018c एकस्मिन्नेव आचार्ये शुश्रूषुर्मलपङ्कवान्&#xA;019a ब्रह्मचारी व्रती नित्यं नित्यं दीक्षापरो वशी&#xA;019c अविचार्य तथा वेदं कृत्यं कुर्वन्वसेत्सदा&#xA;020a शुश्रूषां सततं कुर्वन्गुरोः सम्प्रणमेत च&#xA;020c षट्कर्मस्वनिवृत्तश्च नप्रवृत्तश्च सर्वशः&#xA;021a न चरत्यधिकारेण सेवितं द्विषतो न च&#xA;021c एषोऽऽश्रमपदस्तात ब्रह्मचारिण इष्यते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/062/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/062/</guid>
      <description>&lt;p&gt;001  युधिष्ठिर उवाच&#xA;001a शिवान्सुखान्महोदर्कानहिंस्राल्ँलोकसम्मतान्&#xA;001c ब्रूहि धर्मान्सुखोपायान्मद्विधानां सुखावहान्&#xA;002  भीष्म उवाच&#xA;002a ब्राह्मणस्येह चत्वार आश्रमा विहिताः प्रभो&#xA;002c वर्णास्ताननुवर्तन्ते त्रयो भरतसत्तम&#xA;003a उक्तानि कर्माणि बहूनि राजन्स्वर्ग्याणि राजन्यपरायणानि&#xA;003c नेमानि दृष्टान्तविधौ स्मृतानि क्षात्रे हि सर्वं विहितं यथावत्&#xA;004a क्षात्राणि वैश्यानि च सेवमानः शौद्राणि कर्माणि च ब्राह्मणः सन्&#xA;004c अस्मिल्ँलोके निन्दितो मन्दचेताः परे च लोके निरयं प्रयाति&#xA;005a या सञ्ज्ञा विहिता लोके दासे शुनि वृके पशौ&#xA;005c विकर्मणि स्थिते विप्रे तां सञ्ज्ञां कुरु पाण्डव&#xA;006a षट्कर्मसम्प्रवृत्तस्य आश्रमेषु चतुर्ष्वपि&#xA;006c सर्वधर्मोपपन्नस्य सम्भूतस्य कृतात्मनः&#xA;007a ब्राह्मणस्य विशुद्धस्य तपस्यभिरतस्य च&#xA;007c निराशिषो वदान्यस्य लोका ह्यक्षरसञ्ज्ञिताः&#xA;008a यो यस्मिन्कुरुते कर्म यादृशं येन यत्र च&#xA;008c तादृशं तादृशेनैव स गुणं प्रतिपद्यते&#xA;009a वृद्ध्या कृषिवणिक्त्वेन जीवसञ्जीवनेन च&#xA;009c वेत्तुमर्हसि राजेन्द्र स्वाध्यायगणितं महत्&#xA;010a कालसञ्चोदितः कालः कालपर्यायनिश्चितः&#xA;010c उत्तमाधममध्यानि कर्माणि कुरुतेऽवशः&#xA;011a अन्तवन्ति प्रदानानि पुरा श्रेयस्कराणि च&#xA;011c स्वकर्मनिरतो लोको ह्यक्षरः सर्वतोमुखः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/063/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/063/</guid>
      <description>&lt;p&gt;001  भीष्म उवाच&#xA;001a ज्याकर्षणं शत्रुनिबर्हणं च कृषिर्वणिज्या पशुपालनं च&#xA;001c शुश्रूषणं चापि तथार्थहेतोरकार्यमेतत्परमं द्विजस्य&#xA;002a सेव्यं तु ब्रह्मषट्कर्म गृहस्थेन मनीषिणा&#xA;002c कृतकृत्यस्य चारण्ये वासो विप्रस्य शस्यते&#xA;003a राजप्रैष्यं कृषिधनं जीवनं च वणिज्यया&#xA;003c कौटिल्यं कौलटेयं च कुसीदं च विवर्जयेत्&#xA;004a शूद्रो राजन्भवति ब्रह्मबन्धुर्दुश्चारित्र्यो यश्च धर्मादपेतः&#xA;004c वृषलीपतिः पिशुनो नर्तकश्च ग्रामप्रैष्यो यश्च भवेद्विकर्मा&#xA;005a जपन्वेदानजपंश्चापि राजन्समः शूद्रैर्दासवच्चापि भोज्यः&#xA;005c एते सर्वे शूद्रसमा भवन्ति राजन्नेतान्वर्जयेद्देवकृत्ये&#xA;006a निर्मर्यादे चाशने क्रूरवृत्तौ हिंसात्मके त्यक्तधर्मस्ववृत्ते&#xA;006c हव्यं कव्यं यानि चान्यानि राजन्देयान्यदेयानि भवन्ति तस्मिन्&#xA;007a तस्माद्धर्मो विहितो ब्राह्मणस्य दमः शौचं चार्जवं चापि राजन्&#xA;007c तथा विप्रस्याश्रमाः सर्व एव पुरा राजन्ब्रह्मणा वै निसृष्टाः&#xA;008a यः स्याद्दान्तः सोमप आर्यशीलः सानुक्रोशः सर्वसहो निराशीः&#xA;008c ऋजुर्मृदुरनृशंसः क्षमावान्स वै विप्रो नेतरः पापकर्मा&#xA;009a शूद्रं वैश्यं राजपुत्रं च राजल्ँलोकाः सर्वे संश्रिता धर्मकामाः&#xA;009c तस्माद्वर्णाञ्जातिधर्मेषु सक्तान्मत्वा विष्णुर्नेच्छति पाण्डुपुत्र&#xA;010a लोके चेदं सर्वलोकस्य न स्याच्चातुर्वर्ण्यं वेदवादाश्च न स्युः&#xA;010c सर्वाश्चेज्याः सर्वलोकक्रियाश्च सद्यः सर्वे चाश्रमस्था न वै स्युः&#xA;011a यश्च त्रयाणां वर्णानामिच्छेदाश्रमसेवनम्&#xA;011c कर्तुमाश्रमदृष्टांश्च धर्मांस्ताञ्शृणु पाण्डव&#xA;012a शुश्रूषाकृतकृत्यस्य कृतसन्तानकर्मणः&#xA;012c अभ्यनुज्ञाप्य राजानं शूद्रस्य जगतीपते&#xA;013a अल्पान्तरगतस्यापि दशधर्मगतस्य वा&#xA;013c आश्रमा विहिताः सर्वे वर्जयित्वा निराशिषम्&#xA;014a भैक्षचर्यां न तु प्राहुस्तस्य तद्धर्मचारिणः&#xA;014c तथा वैश्यस्य राजेन्द्र राजपुत्रस्य चैव हि&#xA;015a कृतकृत्यो वयोतीतो राज्ञः कृतपरिश्रमः&#xA;015c वैश्यो गच्छेदनुज्ञातो नृपेणाश्रममण्डलम्&#xA;016a वेदानधीत्य धर्मेण राजशास्त्राणि चानघ&#xA;016c सन्तानादीनि कर्माणि कृत्वा सोमं निषेव्य च&#xA;017a पालयित्वा प्रजाः सर्वा धर्मेण वदतां वर&#xA;017c राजसूयाश्वमेधादीन्मखानन्यांस्तथैव च&#xA;018a समानीय यथापाठं विप्रेभ्यो दत्तदक्षिणः&#xA;018c सङ्ग्रामे विजयं प्राप्य तथाल्पं यदि वा बहु&#xA;019a स्थापयित्वा प्रजापालं पुत्रं राज्ये च पाण्डव&#xA;019c अन्यगोत्रं प्रशस्तं वा क्षत्रियं क्षत्रियर्षभ&#xA;020a अर्चयित्वा पितॄन्सम्यक्पितृयज्ञैर्यथाविधि&#xA;020c देवान्यज्ञैरृषीन्वेदैरर्चित्वा चैव यत्नतः&#xA;021a अन्तकाले च सम्प्राप्ते य इच्छेदाश्रमान्तरम्&#xA;021c आनुपूर्व्याश्रमान्राजन्गत्वा सिद्धिमवाप्नुयात्&#xA;022a राजर्षित्वेन राजेन्द्र भैक्षचर्याध्वसेवया&#xA;022c अपेतगृहधर्मोऽपि चरेज्जीवितकाम्यया&#xA;023a न चैतन्नैष्ठिकं कर्म त्रयाणां भरतर्षभ&#xA;023c चतुर्णां राजशार्दूल प्राहुराश्रमवासिनाम्&#xA;024a बह्वायत्तं क्षत्रियैर्मानवानां लोकश्रेष्ठं धर्ममासेवमानैः&#xA;024c सर्वे धर्माः सोपधर्मास्त्रयाणां राज्ञो धर्मादिति वेदाच्छृणोमि&#xA;025a यथा राजन्हस्तिपदे पदानि संलीयन्ते सर्वसत्त्वोद्भवानि&#xA;025c एवं धर्मान्राजधर्मेषु सर्वान्सर्वावस्थं सम्प्रलीनान्निबोध&#xA;026a अल्पाश्रयानल्पफलान्वदन्ति धर्मानन्यान्धर्मविदो मनुष्याः&#xA;026c महाश्रयं बहुकल्याणरूपं क्षात्रं धर्मं नेतरं प्राहुरार्याः&#xA;027a सर्वे धर्मा राजधर्मप्रधानाः सर्वे धर्माः पाल्यमाना भवन्ति&#xA;027c सर्वत्यागो राजधर्मेषु राजंस्त्यागे चाहुर्धर्ममग्र्यं पुराणम्&#xA;028a मज्जेत्त्रयी दण्डनीतौ हतायां सर्वे धर्मा न भवेयुर्विरुद्धाः&#xA;028c सर्वे धर्माश्चाश्रमाणां गताः स्युः क्षात्रे त्यक्ते राजधर्मे पुराणे&#xA;029a सर्वे त्यागा राजधर्मेषु दृष्टाः सर्वा दीक्षा राजधर्मेषु चोक्ताः&#xA;029c सर्वे योगा राजधर्मेषु चोक्ताः सर्वे लोका राजधर्मान्प्रविष्टाः&#xA;030a यथा जीवाः प्रकृतौ वध्यमाना धर्माश्रितानामुपपीडनाय&#xA;030c एवं धर्मा राजधर्मैर्वियुक्ताः सर्वावस्थं नाद्रियन्ते स्वधर्मम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/064/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/064/</guid>
      <description>&lt;p&gt;001  भीष्म उवाच&#xA;001a चातुराश्रम्यधर्माश्च जातिधर्माश्च पाण्डव&#xA;001c लोकपालोत्तराश्चैव क्षात्रे धर्मे व्यवस्थिताः&#xA;002a सर्वाण्येतानि धर्माणि क्षात्रे भरतसत्तम&#xA;002c निराशिषो जीवलोके क्षात्रे धर्मे व्यवस्थिताः&#xA;003a अप्रत्यक्षं बहुद्वारं धर्ममाश्रमवासिनाम्&#xA;003c प्ररूपयन्ति तद्भावमागमैरेव शाश्वतम्&#xA;004a अपरे वचनैः पुण्यैर्वादिनो लोकनिश्चयम्&#xA;004c अनिश्चयज्ञा धर्माणामदृष्टान्ते परे रताः&#xA;005a प्रत्यक्षसुखभूयिष्ठमात्मसाक्षिकमच्छलम्&#xA;005c सर्वलोकहितं धर्मं क्षत्रियेषु प्रतिष्ठितम्&#xA;006a धर्माश्रमव्यवसिनां ब्राह्मणानां युधिष्ठिर&#xA;006c यथा त्रयाणां वर्णानां सङ्ख्यातोपश्रुतिः पुरा&#xA;006e राजधर्मेष्वनुपमा लोक्या सुचरितैरिह&#xA;007a उदाहृतं ते राजेन्द्र यथा विष्णुं महौजसम्&#xA;007c सर्वभूतेश्वरं देवं प्रभुं नारायणं पुरा&#xA;007e जग्मुः सुबहवः शूरा राजानो दण्डनीतये&#xA;008a एकैकमात्मनः कर्म तुलयित्वाश्रमे पुरा&#xA;008c राजानः पर्युपातिष्ठन्दृष्टान्तवचने स्थिताः&#xA;009a साध्या देवा वसवश्चाश्विनौ च रुद्राश्च विश्वे मरुतां गणाश्च&#xA;009c सृष्टाः पुरा आदिदेवेन देवा क्षात्रे धर्मे वर्तयन्ते च सिद्धाः&#xA;010a अत्र ते वर्तयिष्यामि धर्ममर्थविनिश्चयम्&#xA;010c निर्मर्यादे वर्तमाने दानवैकायने कृते&#xA;010e बभूव राजा राजेन्द्र मान्धाता नाम वीर्यवान्&#xA;011a पुरा वसुमतीपालो यज्ञं चक्रे दिदृक्षया&#xA;011c अनादिमध्यनिधनं देवं नारायणं प्रति&#xA;012a स राजा राजशार्दूल मान्धाता परमेष्ठिनः&#xA;012c जग्राह शिरसा पादौ यज्ञे विष्णोर्महात्मनः&#xA;013a दर्शयामास तं विष्णू रूपमास्थाय वासवम्&#xA;013c स पार्थिवैर्वृतः सद्भिरर्चयामास तं प्रभुम्&#xA;014a तस्य पार्थिवसङ्घस्य तस्य चैव महात्मनः&#xA;014c संवादोऽयं महानासीद्विष्णुं प्रति महाद्युते&#xA;015  इन्द्र उवाच&#xA;015a किमिष्यते धर्मभृतां वरिष्ठ यद्द्रष्टुकामोऽसि तमप्रमेयम्&#xA;015c अनन्तमायामितसत्त्ववीर्यं नारायणं ह्यादिदेवं पुराणम्&#xA;016a नासौ देवो विश्वरूपो मयापि शक्यो द्रष्टुं ब्रह्मणा वापि साक्षात्&#xA;016c येऽन्ये कामास्तव राजन्हृदिस्था दास्यामि तांस्त्वं हि मर्त्येषु राजा&#xA;017a सत्ये स्थितो धर्मपरो जितेन्द्रियः शूरो दृढं प्रीतिरतः सुराणाम्&#xA;017c बुद्ध्या भक्त्या चोत्तमश्रद्धया च ततस्तेऽहं दद्मि वरं यथेष्टम्&#xA;018  मान्धातोवाच&#xA;018a असंशयं भगवन्नादिदेवं द्रक्ष्याम्यहं शिरसाहं प्रसाद्य&#xA;018c त्यक्त्वा भोगान्धर्मकामो ह्यरण्यमिच्छे गन्तुं सत्पथं लोकजुष्टम्&#xA;019a क्षात्राद्धर्माद्विपुलादप्रमेयाल्लोकाः प्राप्ताः स्थापितं स्वं यशश्च&#xA;019c धर्मो योऽसावादिदेवात्प्रवृत्तो लोकज्येष्ठस्तं न जानामि कर्तुम्&#xA;020  इन्द्र उवाच&#xA;020a असैनिकोऽधर्मपरश्चरेथाः परां गतिं लप्स्यसे चाप्रमत्तः&#xA;020c क्षात्रो धर्मो ह्यादिदेवात्प्रवृत्तः पश्चादन्ये शेषभूताश्च धर्माः&#xA;021a शेषाः सृष्टा ह्यन्तवन्तो ह्यनन्ताः सुप्रस्थानाः क्षत्रधर्माविशिष्टाः&#xA;021c अस्मिन्धर्मे सर्वधर्माः प्रविष्टास्तस्माद्धर्मं श्रेष्ठमिमं वदन्ति&#xA;022a कर्मणा वै पुरा देवा ऋषयश्चामितौजसः&#xA;022c त्राताः सर्वे प्रमथ्यारीन्क्षत्रधर्मेण विष्णुना&#xA;023a यदि ह्यसौ भगवान्नाहनिष्यद्रिपून्सर्वान्वसुमानप्रमेयः&#xA;023c न ब्राह्मणा न च लोकादिकर्ता न सद्धर्मा नादिधर्मा भवेयुः&#xA;024a इमामुर्वीं न जयेद्विक्रमेण देवश्रेष्ठोऽसौ पुरा चेदमेयः&#xA;024c चातुर्वर्ण्यं चातुराश्रम्यधर्माः सर्वे न स्युर्ब्रह्मणो वै विनाशात्&#xA;025a दृष्टा धर्माः शतधा शाश्वतेन क्षात्रेण धर्मेण पुनः प्रवृत्ताः&#xA;025c युगे युगे ह्यादिधर्माः प्रवृत्ता लोकज्येष्ठं क्षत्रधर्मं वदन्ति&#xA;026a आत्मत्यागः सर्वभूतानुकम्पा लोकज्ञानं मोक्षणं पालनं च&#xA;026c विषण्णानां मोक्षणं पीडितानां क्षात्रे धर्मे विद्यते पार्थिवानाम्&#xA;027a निर्मर्यादाः काममन्युप्रवृत्ता भीता राज्ञो नाधिगच्छन्ति पापम्&#xA;027c शिष्टाश्चान्ये सर्वधर्मोपपन्नाः साध्वाचाराः साधु धर्मं चरन्ति&#xA;028a पुत्रवत्परिपाल्यानि लिङ्गधर्मेण पार्थिवैः&#xA;028c लोके भूतानि सर्वाणि विचरन्ति न संशयः&#xA;029a सर्वधर्मपरं क्षत्रं लोकज्येष्ठं सनातनम्&#xA;029c शश्वदक्षरपर्यन्तमक्षरं सर्वतोमुखम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/065/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/065/</guid>
      <description>&lt;p&gt;001  इन्द्र उवाच&#xA;001a एवंवीर्यः सर्वधर्मोपपन्नः क्षात्रः श्रेष्ठः सर्वधर्मेषु धर्मः&#xA;001c पाल्यो युष्माभिर्लोकसिंहैरुदारैर्विपर्यये स्यादभावः प्रजानाम्&#xA;002a भुवः संस्कारं राजसंस्कारयोगमभैक्षचर्यां पालनं च प्रजानाम्&#xA;002c विद्याद्राजा सर्वभूतानुकम्पां देहत्यागं चाहवे धर्ममग्र्यम्&#xA;003a त्यागं श्रेष्ठं मुनयो वै वदन्ति सर्वश्रेष्ठो यः शरीरं त्यजेत&#xA;003c नित्यं त्यक्तं राजधर्मेषु सर्वं प्रत्यक्षं ते भूमिपालाः सदैते&#xA;004a बहुश्रुत्या गुरुशुश्रूषया वा परस्य वा संहननाद्वदन्ति&#xA;004c नित्यं धर्मं क्षत्रियो ब्रह्मचारी चरेदेको ह्याश्रमं धर्मकामः&#xA;005a सामान्यार्थे व्यवहारे प्रवृत्ते प्रियाप्रिये वर्जयन्नेव यत्नात्&#xA;005c चातुर्वर्ण्यस्थापनात्पालनाच्च तैस्तैर्योगैर्नियमैरौरसैश्च&#xA;006a सर्वोद्योगैराश्रमं धर्ममाहुः क्षात्रं ज्येष्ठं सर्वधर्मोपपन्नम्&#xA;006c स्वं स्वं धर्मं ये न चरन्ति वर्णास्तांस्तान्धर्मानयथावद्वदन्ति&#xA;007a निर्मर्यादे नित्यमर्थे विनष्टानाहुस्तान्वै पशुभूतान्मनुष्यान्&#xA;007c यथा नीतिं गमयत्यर्थलोभाच्छ्रेयांस्तस्मादाश्रमः क्षत्रधर्मः&#xA;008a त्रैविद्यानां या गतिर्ब्राह्मणानां यश्चैवोक्तोऽथाश्रमो ब्राह्मणानाम्&#xA;008c एतत्कर्म ब्राह्मणस्याहुरग्र्यमन्यत्कुर्वञ्शूद्रवच्छस्त्रवध्यः&#xA;009a चातुराश्रम्यधर्माश्च वेदधर्माश्च पार्थिव&#xA;009c ब्राह्मणेनानुगन्तव्या नान्यो विद्यात्कथञ्चन&#xA;010a अन्यथा वर्तमानस्य न सा वृत्तिः प्रकल्प्यते&#xA;010c कर्मणा व्यज्यते धर्मो यथैव श्वा तथैव सः&#xA;011a यो विकर्मस्थितो विप्रो न स सन्मानमर्हति&#xA;011c कर्मस्वनुपयुञ्जानमविश्वास्यं हि तं विदुः&#xA;012a एते धर्माः सर्ववर्णाश्च वीरैरुत्क्रष्टव्याः क्षत्रियैरेष धर्मः&#xA;012c तस्माज्ज्येष्ठा राजधर्मा न चान्ये वीर्यज्येष्ठा वीरधर्मा मता मे&#xA;013  मान्धातोवाच&#xA;013a यवनाः किराता गान्धाराश्चीनाः शबरबर्बराः&#xA;013c शकास्तुषाराः कह्वाश्च पह्लवाश्चान्ध्रमद्रकाः&#xA;014a ओड्राः पुलिन्दा रमठाः काचा म्लेच्छाश्च सर्वशः&#xA;014c ब्रह्मक्षत्रप्रसूताश्च वैश्याः शूद्राश्च मानवाः&#xA;015a कथं धर्मं चरेयुस्ते सर्वे विषयवासिनः&#xA;015c मद्विधैश्च कथं स्थाप्याः सर्वे ते दस्युजीविनः&#xA;016a एतदिच्छाम्यहं श्रोतुं भगवंस्तद्ब्रवीहि मे&#xA;016c त्वं बन्धुभूतो ह्यस्माकं क्षत्रियाणां सुरेश्वर&#xA;017  इन्द्र उवाच&#xA;017a मातापित्रोर्हि कर्तव्या शुश्रूषा सर्वदस्युभिः&#xA;017c आचार्यगुरुशुश्रूषा तथैवाश्रमवासिनाम्&#xA;018a भूमिपालानां च शुश्रूषा कर्तव्या सर्वदस्युभिः&#xA;018c वेदधर्मक्रियाश्चैव तेषां धर्मो विधीयते&#xA;019a पितृयज्ञास्तथा कूपाः प्रपाश्च शयनानि च&#xA;019c दानानि च यथाकालं द्विजेषु दद्युरेव ते&#xA;020a अहिंसा सत्यमक्रोधो वृत्तिदायानुपालनम्&#xA;020c भरणं पुत्रदाराणां शौचमद्रोह एव च&#xA;021a दक्षिणा सर्वयज्ञानां दातव्या भूतिमिच्छता&#xA;021c पाकयज्ञा महार्हाश्च कर्तव्याः सर्वदस्युभिः&#xA;022a एतान्येवम्प्रकाराणि विहितानि पुरानघ&#xA;022c सर्वलोकस्य कर्माणि कर्तव्यानीह पार्थिव&#xA;023  मान्धातोवाच&#xA;023a दृश्यन्ते मानवा लोके सर्ववर्णेषु दस्यवः&#xA;023c लिङ्गान्तरे वर्तमाना आश्रमेषु चतुर्ष्वपि&#xA;024  इन्द्र उवाच&#xA;024a विनष्टायां दण्डनीतौ राजधर्मे निराकृते&#xA;024c सम्प्रमुह्यन्ति भूतानि राजदौरात्म्यतो नृप&#xA;025a असङ्ख्याता भविष्यन्ति भिक्षवो लिङ्गिनस्तथा&#xA;025c आश्रमाणां विकल्पाश्च निवृत्तेऽस्मिन्कृते युगे&#xA;026a अशृण्वानाः पुराणानां धर्माणां प्रवरा गतीः&#xA;026c उत्पथं प्रतिपत्स्यन्ते काममन्युसमीरिताः&#xA;027a यदा निवर्त्यते पापो दण्डनीत्या महात्मभिः&#xA;027c तदा धर्मो न चलते सद्भूतः शाश्वतः परः&#xA;028a परलोकगुरुं चैव राजानं योऽवमन्यते&#xA;028c न तस्य दत्तं न हुतं न श्राद्धं फलति क्वचित्&#xA;029a मानुषाणामधिपतिं देवभूतं सनातनम्&#xA;029c देवाश्च बहु मन्यन्ते धर्मकामं नरेश्वरम्&#xA;030a प्रजापतिर्हि भगवान्यः सर्वमसृजज्जगत्&#xA;030c स प्रवृत्तिनिवृत्त्यर्थं धर्माणां क्षत्रमिच्छति&#xA;031a प्रवृत्तस्य हि धर्मस्य बुद्ध्या यः स्मरते गतिम्&#xA;031c स मे मान्यश्च पूज्यश्च तत्र क्षत्रं प्रतिष्ठितम्&#xA;032  भीष्म उवाच&#xA;032a एवमुक्त्वा स भगवान्मरुद्गणवृतः प्रभुः&#xA;032c जगाम भवनं विष्णुरक्षरं परमं पदम्&#xA;033a एवं प्रवर्तिते धर्मे पुरा सुचरितेऽनघ&#xA;033c कः क्षत्रमवमन्येत चेतनावान्बहुश्रुतः&#xA;034a अन्यायेन प्रवृत्तानि निवृत्तानि तथैव च&#xA;034c अन्तरा विलयं यान्ति यथा पथि विचक्षुषः&#xA;035a आदौ प्रवर्तिते चक्रे तथैवादिपरायणे&#xA;035c वर्तस्व पुरुषव्याघ्र संविजानामि तेऽनघ&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/066/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/066/</guid>
      <description>&lt;p&gt;001  युधिष्ठिर उवाच&#xA;001a श्रुता मे कथिताः पूर्वैश्चत्वारो मानवाश्रमाः&#xA;001c व्याख्यानमेषामाचक्ष्व पृच्छतो मे पितामह&#xA;002  भीष्म उवाच&#xA;002a विदिताः सर्व एवेह धर्मास्तव युधिष्ठिर&#xA;002c यथा मम महाबाहो विदिताः साधुसम्मताः&#xA;003a यत्तु लिङ्गान्तरगतं पृच्छसे मां युधिष्ठिर&#xA;003c धर्मं धर्मभृतां श्रेष्ठ तन्निबोध नराधिप&#xA;004a सर्वाण्येतानि कौन्तेय विद्यन्ते मनुजर्षभ&#xA;004c साध्वाचारप्रवृत्तानां चातुराश्रम्यकर्मणाम्&#xA;005a अकामद्वेषयुक्तस्य दण्डनीत्या युधिष्ठिर&#xA;005c समेक्षिणश्च भूतेषु भैक्षाश्रमपदं भवेत्&#xA;006a वेत्त्यादानविसर्गं यो निग्रहानुग्रहौ तथा&#xA;006c यथोक्तवृत्तेर्वीरस्य क्षेमाश्रमपदं भवेत्&#xA;007a ज्ञातिसम्बन्धिमित्राणि व्यापन्नानि युधिष्ठिर&#xA;007c समभ्युद्धरमाणस्य दीक्षाश्रमपदं भवेत्&#xA;008a आह्निकं भूतयज्ञांश्च पितृयज्ञांश्च मानुषान्&#xA;008c कुर्वतः पार्थ विपुलान्वन्याश्रमपदं भवेत्&#xA;009a पालनात्सर्वभूतानां स्वराष्ट्रपरिपालनात्&#xA;009c दीक्षा बहुविधा राज्ञो वन्याश्रमपदं भवेत्&#xA;010a वेदाध्ययननित्यत्वं क्षमाथाचार्यपूजनम्&#xA;010c तथोपाध्यायशुश्रूषा ब्रह्माश्रमपदं भवेत्&#xA;011a अजिह्ममशठं मार्गं सेवमानस्य भारत&#xA;011c सर्वदा सर्वभूतेषु ब्रह्माश्रमपदं भवेत्&#xA;012a वानप्रस्थेषु विप्रेषु त्रैविद्येषु च भारत&#xA;012c प्रयच्छतोऽर्थान्विपुलान्वन्याश्रमपदं भवेत्&#xA;013a सर्वभूतेष्वनुक्रोशं कुर्वतस्तस्य भारत&#xA;013c आनृशंस्यप्रवृत्तस्य सर्वावस्थं पदं भवेत्&#xA;014a बालवृद्धेषु कौरव्य सर्वावस्थं युधिष्ठिर&#xA;014c अनुक्रोशं विदधतः सर्वावस्थं पदं भवेत्&#xA;015a बलात्कृतेषु भूतेषु परित्राणं कुरूद्वह&#xA;015c शरणागतेषु कौरव्य कुर्वन्गार्हस्थ्यमावसेत्&#xA;016a चराचराणां भूतानां रक्षामपि च सर्वशः&#xA;016c यथार्हपूजां च सदा कुर्वन्गार्हस्थ्यमावसेत्&#xA;017a ज्येष्ठानुज्येष्ठपत्नीनां भ्रातॄणां पुत्रनप्तृणाम्&#xA;017c निग्रहानुग्रहौ पार्थ गार्हस्थ्यमिति तत्तपः&#xA;018a साधूनामर्चनीयानां प्रजासु विदितात्मनाम्&#xA;018c पालनं पुरुषव्याघ्र गृहाश्रमपदं भवेत्&#xA;019a आश्रमस्थानि सर्वाणि यस्तु वेश्मनि भारत&#xA;019c आददीतेह भोज्येन तद्गार्हस्थ्यं युधिष्ठिर&#xA;020a यः स्थितः पुरुषो धर्मे धात्रा सृष्टे यथार्थवत्&#xA;020c आश्रमाणां स सर्वेषां फलं प्राप्नोत्यनुत्तमम्&#xA;021a यस्मिन्न नश्यन्ति गुणाः कौन्तेय पुरुषे सदा&#xA;021c आश्रमस्थं तमप्याहुर्नरश्रेष्ठं युधिष्ठिर&#xA;022a स्थानमानं वयोमानं कुलमानं तथैव च&#xA;022c कुर्वन्वसति सर्वेषु ह्याश्रमेषु युधिष्ठिर&#xA;023a देशधर्मांश्च कौन्तेय कुलधर्मांस्तथैव च&#xA;023c पालयन्पुरुषव्याघ्र राजा सर्वाश्रमी भवेत्&#xA;024a काले विभूतिं भूतानामुपहारांस्तथैव च&#xA;024c अर्हयन्पुरुषव्याघ्र साधूनामाश्रमे वसेत्&#xA;025a दशधर्मगतश्चापि यो धर्मं प्रत्यवेक्षते&#xA;025c सर्वलोकस्य कौन्तेय राजा भवति सोऽऽश्रमी&#xA;026a ये धर्मकुशला लोके धर्मं कुर्वन्ति साधवः&#xA;026c पालिता यस्य विषये पादोंऽशस्तस्य भूपतेः&#xA;027a धर्मारामान्धर्मपरान्ये न रक्षन्ति मानवान्&#xA;027c पार्थिवाः पुरुषव्याघ्र तेषां पापं हरन्ति ते&#xA;028a ये च रक्षासहायाः स्युः पार्थिवानां युधिष्ठिर&#xA;028c ते चैवांशहराः सर्वे धर्मे परकृतेऽनघ&#xA;029a सर्वाश्रमपदे ह्याहुर्गार्हस्थ्यं दीप्तनिर्णयम्&#xA;029c पावनं पुरुषव्याघ्र यं वयं पर्युपास्महे&#xA;030a आत्मोपमस्तु भूतेषु यो वै भवति मानवः&#xA;030c न्यस्तदण्डो जितक्रोधः स प्रेत्य लभते सुखम्&#xA;031a धर्मोत्थिता सत्त्ववीर्या धर्मसेतुवटाकरा&#xA;031c त्यागवाताध्वगा शीघ्रा नौस्त्वा सन्तारयिष्यति&#xA;032a यदा निवृत्तः सर्वस्मात्कामो योऽस्य हृदि स्थितः&#xA;032c तदा भवति सत्त्वस्थस्ततो ब्रह्म समश्नुते&#xA;033a सुप्रसन्नस्तु भावेन योगेन च नराधिप&#xA;033c धर्मं पुरुषशार्दूल प्राप्स्यसे पालने रतः&#xA;034a वेदाध्ययनशीलानां विप्राणां साधुकर्मणाम्&#xA;034c पालने यत्नमातिष्ठ सर्वलोकस्य चानघ&#xA;035a वने चरति यो धर्ममाश्रमेषु च भारत&#xA;035c रक्षया तच्छतगुणं धर्मं प्राप्नोति पार्थिवः&#xA;036a एष ते विविधो धर्मः पाण्डवश्रेष्ठ कीर्तितः&#xA;036c अनुतिष्ठ त्वमेनं वै पूर्वैर्दृष्टं सनातनम्&#xA;037a चातुराश्रम्यमेकाग्रः चातुर्वर्ण्यं च पाण्डव&#xA;037c धर्मं पुरुषशार्दूल प्राप्स्यसे पालने रतः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/067/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/067/</guid>
      <description>&lt;p&gt;001  युधिष्ठिर उवाच&#xA;001a चातुराश्रम्य उक्तोऽत्र चातुर्वर्ण्यस्तथैव च&#xA;001c राष्ट्रस्य यत्कृत्यतमं तन्मे ब्रूहि पितामह&#xA;002  भीष्म उवाच&#xA;002a राष्ट्रस्यैतत्कृत्यतमं राज्ञ एवाभिषेचनम्&#xA;002c अनिन्द्रमबलं राष्ट्रं दस्यवोऽभिभवन्ति च&#xA;003a अराजकेषु राष्ट्रेषु धर्मो न व्यवतिष्ठते&#xA;003c परस्परं च खादन्ति सर्वथा धिगराजकम्&#xA;004a इन्द्रमेनं प्रवृणुते यद्राजानमिति श्रुतिः&#xA;004c यथैवेन्द्रस्तथा राजा सम्पूज्यो भूतिमिच्छता&#xA;005a नाराजकेषु राष्ट्रेषु वस्तव्यमिति वैदिकम्&#xA;005c नाराजकेषु राष्ट्रेषु हव्यमग्निर्वहत्यपि&#xA;006a अथ चेदभिवर्तेत राज्यार्थी बलवत्तरः&#xA;006c अराजकानि राष्ट्राणि हतराजानि वा पुनः&#xA;007a प्रत्युद्गम्याभिपूज्यः स्यादेतदत्र सुमन्त्रितम्&#xA;007c न हि पापात्पापतरमस्ति किञ्चिदराजकात्&#xA;008a स चेत्समनुपश्येत समग्रं कुशलं भवेत्&#xA;008c बलवान्हि प्रकुपितः कुर्यान्निःशेषतामपि&#xA;009a भूयांसं लभते क्लेशं या गौर्भवति दुर्दुहा&#xA;009c सुदुहा या तु भवति नैव तां क्लेशयन्त्युत&#xA;010a यदतप्तं प्रणमति न तत्सन्तापयन्त्युत&#xA;010c यच्च स्वयं नतं दारु न तत्सन्नामयन्त्यपि&#xA;011a एतयोपमया धीरः सन्नमेत बलीयसे&#xA;011c इन्द्राय स प्रणमते नमते यो बलीयसे&#xA;012a तस्माद्राजैव कर्तव्यः सततं भूतिमिच्छता&#xA;012c न धनार्थो न दारार्थस्तेषां येषामराजकम्&#xA;013a प्रीयते हि हरन्पापः परवित्तमराजके&#xA;013c यदास्य उद्धरन्त्यन्ये तदा राजानमिच्छति&#xA;014a पापा अपि तदा क्षेमं न लभन्ते कदाचन&#xA;014c एकस्य हि द्वौ हरतो द्वयोश्च बहवोऽपरे&#xA;015a अदासः क्रियते दासो ह्रियन्ते च बलात्स्त्रियः&#xA;015c एतस्मात्कारणाद्देवाः प्रजापालान्प्रचक्रिरे&#xA;016a राजा चेन्न भवेल्लोके पृथिव्यां दण्डधारकः&#xA;016c शूले मत्स्यानिवापक्ष्यन्दुर्बलान्बलवत्तराः&#xA;017a अराजकाः प्रजाः पूर्वं विनेशुरिति नः श्रुतम्&#xA;017c परस्परं भक्षयन्तो मत्स्या इव जले कृशान्&#xA;018a ताः समेत्य ततश्चक्रुः समयानिति नः श्रुतम्&#xA;018c वाक्क्रूरो दण्डपुरुषो यश्च स्यात्पारदारिकः&#xA;018e यश्च न स्वमथादद्यात्त्याज्या नस्तादृशा इति&#xA;019a विश्वासनार्थं वर्णानां सर्वेषामविशेषतः&#xA;019c तास्तथा समयं कृत्वा समये नावतस्थिरे&#xA;020a सहितास्तास्तदा जग्मुरसुखार्ताः पितामहम्&#xA;020c अनीश्वरा विनश्यामो भगवन्नीश्वरं दिश&#xA;021a यं पूजयेम सम्भूय यश्च नः परिपालयेत्&#xA;021c ताभ्यो मनुं व्यादिदेश मनुर्नाभिननन्द ताः&#xA;022  मनुरुवाच&#xA;022a बिभेमि कर्मणः क्रूराद्राज्यं हि भृशदुष्करम्&#xA;022c विशेषतो मनुष्येषु मिथ्यावृत्तिषु नित्यदा&#xA;023  भीष्म उवाच&#xA;023a तमब्रुवन्प्रजा मा भैः कर्मणैनो गमिष्यति&#xA;023c पशूनामधिपञ्चाशद्धिरण्यस्य तथैव च&#xA;023e धान्यस्य दशमं भागं दास्यामः कोशवर्धनम्&#xA;024a मुख्येन शस्त्रपत्रेण ये मनुष्याः प्रधानतः&#xA;024c भवन्तं तेऽनुयास्यन्ति महेन्द्रमिव देवताः&#xA;025a स त्वं जातबलो राजन्दुष्प्रधर्षः प्रतापवान्&#xA;025c सुखे धास्यसि नः सर्वान्कुबेर इव नैर्ऋतान्&#xA;026a यं च धर्मं चरिष्यन्ति प्रजा राज्ञा सुरक्षिताः&#xA;026c चतुर्थं तस्य धर्मस्य त्वत्संस्थं नो भविष्यति&#xA;027a तेन धर्मेण महता सुखलब्धेन भावितः&#xA;027c पाह्यस्मान्सर्वतो राजन्देवानिव शतक्रतुः&#xA;028a विजयायाशु निर्याहि प्रतपन्रश्मिमानिव&#xA;028c मानं विधम शत्रूणां धर्मो जयतु नः सदा&#xA;029a स निर्ययौ महातेजा बलेन महता वृतः&#xA;029c महाभिजनसम्पन्नस्तेजसा प्रज्वलन्निव&#xA;030a तस्य तां महिमां दृष्ट्वा महेन्द्रस्येव देवताः&#xA;030c अपतत्रसिरे सर्वे स्वधर्मे च दधुर्मनः&#xA;031a ततो महीं परिययौ पर्जन्य इव वृष्टिमान्&#xA;031c शमयन्सर्वतः पापान्स्वकर्मसु च योजयन्&#xA;032a एवं ये भूतिमिच्छेयुः पृथिव्यां मानवाः क्वचित्&#xA;032c कुर्यू राजानमेवाग्रे प्रजानुग्रहकारणात्&#xA;033a नमस्येयुश्च तं भक्त्या शिष्या इव गुरुं सदा&#xA;033c देवा इव सहस्राक्षं प्रजा राजानमन्तिके&#xA;034a सत्कृतं स्वजनेनेह परोऽपि बहु मन्यते&#xA;034c स्वजनेन त्ववज्ञातं परे परिभवन्त्युत&#xA;035a राज्ञः परैः परिभवः सर्वेषामसुखावहः&#xA;035c तस्माच्छत्रं च पत्रं च वासांस्याभरणानि च&#xA;036a भोजनान्यथ पानानि राज्ञे दद्युर्गृहाणि च&#xA;036c आसनानि च शय्याश्च सर्वोपकरणानि च&#xA;037a गुप्तात्मा स्याद्दुराधर्षः स्मितपूर्वाभिभाषिता&#xA;037c आभाषितश्च मधुरं प्रतिभाषेत मानवान्&#xA;038a कृतज्ञो दृढभक्तिः स्यात्संविभागी जितेन्द्रियः&#xA;038c ईक्षितः प्रतिवीक्षेत मृदु चर्जु च वल्गु च&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/068/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/068/</guid>
      <description>&lt;p&gt;001  युधिष्ठिर उवाच&#xA;001a किमाहुर्दैवतं विप्रा राजानं भरतर्षभ&#xA;001c मनुष्याणामधिपतिं तन्मे ब्रूहि पितामह&#xA;002  भीष्म उवाच&#xA;002a अत्राप्युदाहरन्तीममितिहासं पुरातनम्&#xA;002c बृहस्पतिं वसुमना यथा पप्रच्छ भारत&#xA;003a राजा वसुमना नाम कौसल्यो धीमतां वरः&#xA;003c महर्षिं परिपप्रच्छ कृतप्रज्ञो बृहस्पतिम्&#xA;004a सर्वं वैनयिकं कृत्वा विनयज्ञो बृहस्पतेः&#xA;004c दक्षिणानन्तरो भूत्वा प्रणम्य विधिपूर्वकम्&#xA;005a विधिं पप्रच्छ राज्यस्य सर्वभूतहिते रतः&#xA;005c प्रजानां हितमन्विच्छन्धर्ममूलं विशाम्पते&#xA;006a केन भूतानि वर्धन्ते क्षयं गच्छन्ति केन च&#xA;006c कमर्चन्तो महाप्राज्ञ सुखमत्यन्तमाप्नुयुः&#xA;007a इति पृष्टो महाराज्ञा कौसल्येनामितौजसा&#xA;007c राजसत्कारमव्यग्रः शशंसास्मै बृहस्पतिः&#xA;008a राजमूलो महाराज धर्मो लोकस्य लक्ष्यते&#xA;008c प्रजा राजभयादेव न खादन्ति परस्परम्&#xA;009a राजा ह्येवाखिलं लोकं समुदीर्णं समुत्सुकम्&#xA;009c प्रसादयति धर्मेण प्रसाद्य च विराजते&#xA;010a यथा ह्यनुदये राजन्भूतानि शशिसूर्ययोः&#xA;010c अन्धे तमसि मज्जेयुरपश्यन्तः परस्परम्&#xA;011a यथा ह्यनुदके मत्स्या निराक्रन्दे विहङ्गमाः&#xA;011c विहरेयुर्यथाकाममभिसृत्य पुनः पुनः&#xA;012a विमथ्यातिक्रमेरंश्च विषह्यापि परस्परम्&#xA;012c अभावमचिरेणैव गच्छेयुर्नात्र संशयः&#xA;013a एवमेव विना राज्ञा विनश्येयुरिमाः प्रजाः&#xA;013c अन्धे तमसि मज्जेयुरगोपाः पशवो यथा&#xA;014a हरेयुर्बलवन्तो हि दुर्बलानां परिग्रहान्&#xA;014c हन्युर्व्यायच्छमानांश्च यदि राजा न पालयेत्&#xA;015a यानं वस्त्रमलङ्कारान्रत्नानि विविधानि च&#xA;015c हरेयुः सहसा पापा यदि राजा न पालयेत्&#xA;016a ममेदमिति लोकेऽस्मिन्न भवेत्सम्परिग्रहः&#xA;016c विश्वलोपः प्रवर्तेत यदि राजा न पालयेत्&#xA;017a मातरं पितरं वृद्धमाचार्यमतिथिं गुरुम्&#xA;017c क्लिश्नीयुरपि हिंस्युर्वा यदि राजा न पालयेत्&#xA;018a पतेद्बहुविधं शस्त्रं बहुधा धर्मचारिषु&#xA;018c अधर्मः प्रगृहीतः स्याद्यदि राजा न पालयेत्&#xA;019a वधबन्धपरिक्लेशो नित्यमर्थवतां भवेत्&#xA;019c ममत्वं च न विन्देयुर्यदि राजा न पालयेत्&#xA;020a अन्तश्चाकाशमेव स्याल्लोकोऽयं दस्युसाद्भवेत्&#xA;020c पतेच्च नरकं घोरं यदि राजा न पालयेत्&#xA;021a न योनिपोषो वर्तेत न कृषिर्न वणिक्पथः&#xA;021c मज्जेद्धर्मस्त्रयी न स्याद्यदि राजा न पालयेत्&#xA;022a न यज्ञाः सम्प्रवर्तेरन्विधिवत्स्वाप्तदक्षिणाः&#xA;022c न विवाहाः समाजा वा यदि राजा न पालयेत्&#xA;023a न वृषाः सम्प्रवर्तेरन्न मथ्येरंश्च गर्गराः&#xA;023c घोषाः प्रणाशं गच्छेयुर्यदि राजा न पालयेत्&#xA;024a त्रस्तमुद्विग्नहृदयं हाहाभूतमचेतनम्&#xA;024c क्षणेन विनशेत्सर्वं यदि राजा न पालयेत्&#xA;025a न संवत्सरसत्राणि तिष्ठेयुरकुतोभयाः&#xA;025c विधिवद्दक्षिणावन्ति यदि राजा न पालयेत्&#xA;026a ब्राह्मणाश्चतुरो वेदान्नाधीयेरंस्तपस्विनः&#xA;026c विद्यास्नातास्तपःस्नाता यदि राजा न पालयेत्&#xA;027a हस्तो हस्तं स मुष्णीयाद्भिद्येरन्सर्वसेतवः&#xA;027c भयार्तं विद्रवेत्सर्वं यदि राजा न पालयेत्&#xA;028a न लभेद्धर्मसंश्लेषं हतविप्रहतो जनः&#xA;028c कर्ता स्वेच्छेन्द्रियो गच्छेद्यदि राजा न पालयेत्&#xA;029a अनयाः सम्प्रवर्तेरन्भवेद्वै वर्णसङ्करः&#xA;029c दुर्भिक्षमाविशेद्राष्ट्रं यदि राजा न पालयेत्&#xA;030a विवृत्य हि यथाकामं गृहद्वाराणि शेरते&#xA;030c मनुष्या रक्षिता राज्ञा समन्तादकुतोभयाः&#xA;031a नाक्रुष्टं सहते कश्चित्कुतो हस्तस्य लङ्घनम्&#xA;031c यदि राजा मनुष्येषु त्राता भवति धार्मिकः&#xA;032a स्त्रियश्चापुरुषा मार्गं सर्वालङ्कारभूषिताः&#xA;032c निर्भयाः प्रतिपद्यन्ते यदा रक्षति भूमिपः&#xA;033a धर्ममेव प्रपद्यन्ते न हिंसन्ति परस्परम्&#xA;033c अनुगृह्णन्ति चान्योन्यं यदा रक्षति भूमिपः&#xA;034a यजन्ते च त्रयो वर्णा महायज्ञैः पृथग्विधैः&#xA;034c युक्ताश्चाधीयते शास्त्रं यदा रक्षति भूमिपः&#xA;035a वार्तामूलो ह्ययं लोकस्त्रय्या वै धार्यते सदा&#xA;035c तत्सर्वं वर्तते सम्यग्यदा रक्षति भूमिपः&#xA;036a यदा राजा धुरं श्रेष्ठामादाय वहति प्रजाः&#xA;036c महता बलयोगेन तदा लोकः प्रसीदति&#xA;037a यस्याभावे च भूतानामभावः स्यात्समन्ततः&#xA;037c भावे च भावो नित्यः स्यात्कस्तं न प्रतिपूजयेत्&#xA;038a तस्य यो वहते भारं सर्वलोकसुखावहम्&#xA;038c तिष्ठेत्प्रियहिते राज्ञ उभौ लोकौ हि यो जयेत्&#xA;039a यस्तस्य पुरुषः पापं मनसाप्यनुचिन्तयेत्&#xA;039c असंशयमिह क्लिष्टः प्रेत्यापि नरकं पतेत्&#xA;040a न हि जात्ववमन्तव्यो मनुष्य इति भूमिपः&#xA;040c महती देवता ह्येषा नररूपेण तिष्ठति&#xA;041a कुरुते पञ्च रूपाणि कालयुक्तानि यः सदा&#xA;041c भवत्यग्निस्तथादित्यो मृत्युर्वैश्रवणो यमः&#xA;042a यदा ह्यासीदतः पापान्दहत्युग्रेण तेजसा&#xA;042c मिथ्योपचरितो राजा तदा भवति पावकः&#xA;043a यदा पश्यति चारेण सर्वभूतानि भूमिपः&#xA;043c क्षेमं च कृत्वा व्रजति तदा भवति भास्करः&#xA;044a अशुचींश्च यदा क्रुद्धः क्षिणोति शतशो नरान्&#xA;044c सपुत्रपौत्रान्सामात्यांस्तदा भवति सोऽन्तकः&#xA;045a यदा त्वधार्मिकान्सर्वांस्तीक्ष्णैर्दण्डैर्नियच्छति&#xA;045c धार्मिकांश्चानुगृह्णाति भवत्यथ यमस्तदा&#xA;046a यदा तु धनधाराभिस्तर्पयत्युपकारिणः&#xA;046c आच्छिनत्ति च रत्नानि विविधान्यपकारिणाम्&#xA;047a श्रियं ददाति कस्मैचित्कस्माच्चिदपकर्षति&#xA;047c तदा वैश्रवणो राजल्ँलोके भवति भूमिपः&#xA;048a नास्यापवादे स्थातव्यं दक्षेणाक्लिष्टकर्मणा&#xA;048c धर्म्यमाकाङ्क्षता लाभमीश्वरस्यानसूयता&#xA;049a न हि राज्ञः प्रतीपानि कुर्वन्सुखमवाप्नुयात्&#xA;049c पुत्रो भ्राता वयस्यो वा यद्यप्यात्मसमो भवेत्&#xA;050a कुर्यात्कृष्णगतिः शेषं ज्वलितोऽनिलसारथिः&#xA;050c न तु राज्ञाभिपन्नस्य शेषं क्वचन विद्यते&#xA;051a तस्य सर्वाणि रक्ष्याणि दूरतः परिवर्जयेत्&#xA;051c मृत्योरिव जुगुप्सेत राजस्वहरणान्नरः&#xA;052a नश्येदभिमृशन्सद्यो मृगः कूटमिव स्पृशन्&#xA;052c आत्मस्वमिव संरक्षेद्राजस्वमिह बुद्धिमान्&#xA;053a महान्तं नरकं घोरमप्रतिष्ठमचेतसः&#xA;053c पतन्ति चिररात्राय राजवित्तापहारिणः&#xA;054a राजा भोजो विराट्सम्राट्क्षत्रियो भूपतिर्नृपः&#xA;054c य एवं स्तूयते शब्दैः कस्तं नार्चितुमिच्छति&#xA;055a तस्माद्बुभूषुर्नियतो जितात्मा संयतेन्द्रियः&#xA;055c मेधावी स्मृतिमान्दक्षः संश्रयेत महीपतिम्&#xA;056a कृतज्ञं प्राज्ञमक्षुद्रं दृढभक्तिं जितेन्द्रियम्&#xA;056c धर्मनित्यं स्थितं स्थित्यां मन्त्रिणं पूजयेन्नृपः&#xA;057a दृढभक्तिं कृतप्रज्ञं धर्मज्ञं संयतेन्द्रियम्&#xA;057c शूरमक्षुद्रकर्माणं निषिद्धजनमाश्रयेत्&#xA;058a राजा प्रगल्भं पुरुषं करोति राजा कृशं बृंहयते मनुष्यम्&#xA;058c राजाभिपन्नस्य कुतः सुखानि; राजाभ्युपेतं सुखिनं करोति&#xA;059a राजा प्रजानां हृदयं गरीयो गतिः प्रतिष्ठा सुखमुत्तमं च&#xA;059c यमाश्रिता लोकमिमं परं च जयन्ति सम्यक्पुरुषा नरेन्द्रम्&#xA;060a नराधिपश्चाप्यनुशिष्य मेदिनीं दमेन सत्येन च सौहृदेन&#xA;060c महद्भिरिष्ट्वा क्रतुभिर्महायशास्त्रिविष्टपे स्थानमुपैति सत्कृतम्&#xA;061a स एवमुक्तो गुरुणा कौसल्यो राजसत्तमः&#xA;061c प्रयत्नात्कृतवान्वीरः प्रजानां परिपालनम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/069/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/069/</guid>
      <description>&lt;p&gt;001  युधिष्ठिर उवाच&#xA;001a पार्थिवेन विशेषेण किं कार्यमवशिष्यते&#xA;001c कथं रक्ष्यो जनपदः कथं रक्ष्याश्च शत्रवः&#xA;002a कथं चारं प्रयुञ्जीत वर्णान्विश्वासयेत्कथम्&#xA;002c कथं भृत्यान्कथं दारान्कथं पुत्रांश्च भारत&#xA;003  भीष्म उवाच&#xA;003a राजवृत्तं महाराज शृणुष्वावहितोऽखिलम्&#xA;003c यत्कार्यं पार्थिवेनादौ पार्थिवप्रकृतेन वा&#xA;004a आत्मा जेयः सदा राज्ञा ततो जेयाश्च शत्रवः&#xA;004c अजितात्मा नरपतिर्विजयेत कथं रिपून्&#xA;005a एतावानात्मविजयः पञ्चवर्गविनिग्रहः&#xA;005c जितेन्द्रियो नरपतिर्बाधितुं शक्नुयादरीन्&#xA;006a न्यसेत गुल्मान्दुर्गेषु सन्धौ च कुरुनन्दन&#xA;006c नगरोपवने चैव पुरोद्यानेषु चैव ह&#xA;007a संस्थानेषु च सर्वेषु पुरेषु नगरस्य च&#xA;007c मध्ये च नरशार्दूल तथा राजनिवेशने&#xA;008a प्रणिधींश्च ततः कुर्याज्जडान्धबधिराकृतीन्&#xA;008c पुंसः परीक्षितान्प्राज्ञान्क्षुत्पिपासातपक्षमान्&#xA;009a अमात्येषु च सर्वेषु मित्रेषु त्रिविधेषु च&#xA;009c पुत्रेषु च महाराज प्रणिदध्यात्समाहितः&#xA;010a पुरे जनपदे चैव तथा सामन्तराजसु&#xA;010c यथा न विद्युरन्योन्यं प्रणिधेयास्तथा हि ते&#xA;011a चारांश्च विद्यात्प्रहितान्परेण भरतर्षभ&#xA;011c आपणेषु विहारेषु समवायेषु भिक्षुषु&#xA;012a आरामेषु तथोद्याने पण्डितानां समागमे&#xA;012c वेशेषु चत्वरे चैव सभास्वावसथेषु च&#xA;013a एवं विहन्याच्चारेण परचारं विचक्षणः&#xA;013c चारेण विहतं सर्वं हतं भवति पाण्डव&#xA;014a यदा तु हीनं नृपतिर्विद्यादात्मानमात्मना&#xA;014c अमात्यैः सह सम्मन्त्र्य कुर्यात्सन्धिं बलीयसा&#xA;015a अज्ञायमानो हीनत्वे कुर्यात्सन्धिं परेण वै&#xA;015c लिप्सुर्वा कञ्चिदेवार्थं त्वरमाणो विचक्षणः&#xA;016a गुणवन्तो महोत्साहा धर्मज्ञाः साधवश्च ये&#xA;016c सन्दधीत नृपस्तैश्च राष्ट्रं धर्मेण पालयन्&#xA;017a उच्छिद्यमानमात्मानं ज्ञात्वा राजा महामतिः&#xA;017c पूर्वापकारिणो हन्याल्लोकद्विष्टांश्च सर्वशः&#xA;018a यो नोपकर्तुं शक्नोति नापकर्तुं महीपतिः&#xA;018c अशक्यरूपश्चोद्धर्तुमुपेक्ष्यस्तादृशो भवेत्&#xA;019a यात्रां यायादविज्ञातमनाक्रन्दमनन्तरम्&#xA;019c व्यासक्तं च प्रमत्तं च दुर्बलं च विचक्षणः&#xA;020a यात्रामाज्ञापयेद्वीरः कल्यपुष्टबलः सुखी&#xA;020c पूर्वं कृत्वा विधानं च यात्रायां नगरे तथा&#xA;021a न च वश्यो भवेदस्य नृपो यद्यपि वीर्यवान्&#xA;021c हीनश्च बलवीर्याभ्यां कर्शयंस्तं परावसेत्&#xA;022a राष्ट्रं च पीडयेत्तस्य शस्त्राग्निविषमूर्छनैः&#xA;022c अमात्यवल्लभानां च विवादांस्तस्य कारयेत्&#xA;022e वर्जनीयं सदा युद्धं राज्यकामेन धीमता&#xA;023a उपायैस्त्रिभिरादानमर्थस्याह बृहस्पतिः&#xA;023c सान्त्वेनानुप्रदानेन भेदेन च नराधिप&#xA;023e यमर्थं शक्नुयात्प्राप्तुं तेन तुष्येद्धि पण्डितः&#xA;024a आददीत बलिं चैव प्रजाभ्यः कुरुनन्दन&#xA;024c षड्भागममितप्रज्ञस्तासामेवाभिगुप्तये&#xA;025a दशधर्मगतेभ्यो यद्वसु बह्वल्पमेव च&#xA;025c तन्नाददीत सहसा पौराणां रक्षणाय वै&#xA;026a यथा पुत्रास्तथा पौरा द्रष्टव्यास्ते न संशयः&#xA;026c भक्तिश्चैषां प्रकर्तव्या व्यवहारे प्रदर्शिते&#xA;027a सुतं च स्थापयेद्राजा प्राज्ञं सर्वार्थदर्शिनम्&#xA;027c व्यवहारेषु सततं तत्र राज्यं व्यवस्थितम्&#xA;028a आकरे लवणे शुल्के तरे नागवने तथा&#xA;028c न्यसेदमात्यान्नृपतिः स्वाप्तान्वा पुरुषान्हितान्&#xA;029a सम्यग्दण्डधरो नित्यं राजा धर्ममवाप्नुयात्&#xA;029c नृपस्य सततं दण्डः सम्यग्धर्मे प्रशस्यते&#xA;030a वेदवेदाङ्गवित्प्राज्ञः सुतपस्वी नृपो भवेत्&#xA;030c दानशीलश्च सततं यज्ञशीलश्च भारत&#xA;031a एते गुणाः समस्ताः स्युर्नृपस्य सततं स्थिराः&#xA;031c क्रियालोपे तु नृपतेः कुतः स्वर्गः कुतो यशः&#xA;032a यदा तु पीडितो राजा भवेद्राज्ञा बलीयसा&#xA;032c त्रिधा त्वाक्रन्द्य मित्राणि विधानमुपकल्पयेत्&#xA;033a घोषान्न्यसेत मार्गेषु ग्रामानुत्थापयेदपि&#xA;033c प्रवेशयेच्च तान्सर्वाञ्शाखानगरकेष्वपि&#xA;034a ये गुप्ताश्चैव दुर्गाश्च देशास्तेषु प्रवेशयेत्&#xA;034c धनिनो बलमुख्यांश्च सान्त्वयित्वा पुनः पुनः&#xA;035a सस्याभिहारं कुर्याच्च स्वयमेव नराधिपः&#xA;035c असम्भवे प्रवेशस्य दाहयेदग्निना भृशम्&#xA;036a क्षेत्रस्थेषु च सस्येषु शत्रोरुपजपेन्नरान्&#xA;036c विनाशयेद्वा सर्वस्वं बलेनाथ स्वकेन वै&#xA;037a नदीषु मार्गेषु सदा सङ्क्रमानवसादयेत्&#xA;037c जलं निस्रावयेत्सर्वमनिस्राव्यं च दूषयेत्&#xA;038a तदात्वेनायतीभिश्च विवदन्भूम्यनन्तरम्&#xA;038c प्रतीघातः परस्याजौ मित्रकालेऽप्युपस्थिते&#xA;039a दुर्गाणां चाभितो राजा मूलच्छेदं प्रकारयेत्&#xA;039c सर्वेषां क्षुद्रवृक्षाणां चैत्यवृक्षान्विवर्जयेत्&#xA;040a प्रवृद्धानां च वृक्षाणां शाखाः प्रच्छेदयेत्तथा&#xA;040c चैत्यानां सर्वथा वर्ज्यमपि पत्रस्य पातनम्&#xA;041a प्रकण्ठीः कारयेत्सम्यगाकाशजननीस्तथा&#xA;041c आपूरयेच्च परिखाः स्थाणुनक्रझषाकुलाः&#xA;042a कडङ्गद्वारकाणि स्युरुच्छ्वासार्थे पुरस्य ह&#xA;042c तेषां च द्वारवद्गुप्तिः कार्या सर्वात्मना भवेत्&#xA;043a द्वारेषु च गुरूण्येव यन्त्राणि स्थापयेत्सदा&#xA;043c आरोपयेच्छतघ्नीश्च स्वाधीनानि च कारयेत्&#xA;044a काष्ठानि चाभिहार्याणि तथा कूपांश्च खानयेत्&#xA;044c संशोधयेत्तथा कूपान्कृतान्पूर्वं पयोर्थिभिः&#xA;045a तृणच्छन्नानि वेश्मानि पङ्केनापि प्रलेपयेत्&#xA;045c निर्हरेच्च तृणं मासे चैत्रे वह्निभयात्पुरः&#xA;046a नक्तमेव च भक्तानि पाचयेत नराधिपः&#xA;046c न दिवाग्निर्ज्वलेद्गेहे वर्जयित्वाग्निहोत्रिकम्&#xA;047a कर्मारारिष्टशालासु ज्वलेदग्निः समाहितः&#xA;047c गृहाणि च प्रविश्याथ विधेयः स्याद्धुताशनः&#xA;048a महादण्डश्च तस्य स्याद्यस्याग्निर्वै दिवा भवेत्&#xA;048c प्रघोषयेदथैवं च रक्षणार्थं पुरस्य वै&#xA;049a भिक्षुकांश्चाक्रिकांश्चैव क्षीबोन्मत्तान्कुशीलवान्&#xA;049c बाह्यान्कुर्यान्नरश्रेष्ठ दोषाय स्युर्हि तेऽन्यथा&#xA;050a चत्वरेषु च तीर्थेषु सभास्वावसथेषु च&#xA;050c यथार्हवर्णं प्रणिधिं कुर्यात्सर्वत्र पार्थिवः&#xA;051a विशालान्राजमार्गांश्च कारयेत नराधिपः&#xA;051c प्रपाश्च विपणीश्चैव यथोद्देशं समादिशेत्&#xA;052a भाण्डागारायुधागारान्धान्यागारांश्च सर्वशः&#xA;052c अश्वागारान्गजागारान्बलाधिकरणानि च&#xA;053a परिखाश्चैव कौरव्य प्रतोलीः सङ्कटानि च&#xA;053c न जातु कश्चित्पश्येत्तु गुह्यमेतद्युधिष्ठिर&#xA;054a अथ सन्निचयं कुर्याद्राजा परबलार्दितः&#xA;054c तैलं मधु घृतं सस्यमौषधानि च सर्वशः&#xA;055a अङ्गारकुशमुञ्जानां पलाशशरपर्णिनाम्&#xA;055c यवसेन्धनदिग्धानां कारयेत च सञ्चयान्&#xA;056a आयुधानां च सर्वेषां शक्त्यृष्टिप्रासवर्मणाम्&#xA;056c सञ्चयानेवमादीनां कारयेत नराधिपः&#xA;057a औषधानि च सर्वाणि मूलानि च फलानि च&#xA;057c चतुर्विधांश्च वैद्यान्वै सङ्गृह्णीयाद्विशेषतः&#xA;058a नटाश्च नर्तकाश्चैव मल्ला मायाविनस्तथा&#xA;058c शोभयेयुः पुरवरं मोदयेयुश्च सर्वशः&#xA;059a यतः शङ्का भवेच्चापि भृत्यतो वापि मन्त्रितः&#xA;059c पौरेभ्यो नृपतेर्वापि स्वाधीनान्कारयेत तान्&#xA;060a कृते कर्मणि राजेन्द्र पूजयेद्धनसञ्चयैः&#xA;060c मानेन च यथार्हेण सान्त्वेन विविधेन च&#xA;061a निर्वेदयित्वा तु परं हत्वा वा कुरुनन्दन&#xA;061c गतानृण्यो भवेद्राजा यथा शास्त्रेषु दर्शितम्&#xA;062a राज्ञा सप्तैव रक्ष्याणि तानि चापि निबोध मे&#xA;062c आत्मामात्यश्च कोशश्च दण्डो मित्राणि चैव हि&#xA;063a तथा जनपदश्चैव पुरं च कुरुनन्दन&#xA;063c एतत्सप्तात्मकं राज्यं परिपाल्यं प्रयत्नतः&#xA;064a षाड्गुण्यं च त्रिवर्गं च त्रिवर्गमपरं तथा&#xA;064c यो वेत्ति पुरुषव्याघ्र स भुनक्ति महीमिमाम्&#xA;065a षाड्गुण्यमिति यत्प्रोक्तं तन्निबोध युधिष्ठिर&#xA;065c सन्धायासनमित्येव यात्रासन्धानमेव च&#xA;066a विगृह्यासनमित्येव यात्रां सम्परिगृह्य च&#xA;066c द्वैधीभावस्तथान्येषां संश्रयोऽथ परस्य च&#xA;067a त्रिवर्गश्चापि यः प्रोक्तस्तमिहैकमनाः शृणु&#xA;067c क्षयः स्थानं च वृद्धिश्च त्रिवर्गमपरं तथा&#xA;068a धर्मश्चार्थश्च कामश्च सेवितव्योऽथ कालतः&#xA;068c धर्मेण हि महीपालश्चिरं पालयते महीम्&#xA;069a अस्मिन्नर्थे च यौ श्लोकौ गीतावङ्गिरसा स्वयम्&#xA;069c यादवीपुत्र भद्रं ते श्रोतुमर्हसि तावपि&#xA;070a कृत्वा सर्वाणि कार्याणि सम्यक्सम्पाल्य मेदिनीम्&#xA;070c पालयित्वा तथा पौरान्परत्र सुखमेधते&#xA;071a किं तस्य तपसा राज्ञः किं च तस्याध्वरैरपि&#xA;071c अपालिताः प्रजा यस्य सर्वा धर्मविनाकृताः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/070/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/070/</guid>
      <description>&lt;p&gt;001  युधिष्ठिर उवाच&#xA;001a दण्डनीतिश्च राजा च समस्तौ तावुभावपि&#xA;001c कस्य किं कुर्वतः सिद्ध्यै तन्मे ब्रूहि पितामह&#xA;002  भीष्म उवाच&#xA;002a महाभाग्यं दण्डनीत्याः सिद्धैः शब्दैः सहेतुकैः&#xA;002c शृणु मे शंसतो राजन्यथावदिह भारत&#xA;003a दण्डनीतिः स्वधर्मेभ्यश्चातुर्वर्ण्यं नियच्छति&#xA;003c प्रयुक्ता स्वामिना सम्यगधर्मेभ्यश्च यच्छति&#xA;004a चातुर्वर्ण्ये स्वधर्मस्थे मर्यादानामसङ्करे&#xA;004c दण्डनीतिकृते क्षेमे प्रजानामकुतोभये&#xA;005a सोमे प्रयत्नं कुर्वन्ति त्रयो वर्णा यथाविधि&#xA;005c तस्माद्देवमनुष्याणां सुखं विद्धि समाहितम्&#xA;006a कालो वा कारणं राज्ञो राजा वा कालकारणम्&#xA;006c इति ते संशयो मा भूद्राजा कालस्य कारणम्&#xA;007a दण्डनीत्या यदा राजा सम्यक्कार्त्स्न्येन वर्तते&#xA;007c तदा कृतयुगं नाम कालः श्रेष्ठः प्रवर्तते&#xA;008a भवेत्कृतयुगे धर्मो नाधर्मो विद्यते क्वचित्&#xA;008c सर्वेषामेव वर्णानां नाधर्मे रमते मनः&#xA;009a योगक्षेमाः प्रवर्तन्ते प्रजानां नात्र संशयः&#xA;009c वैदिकानि च कर्माणि भवन्त्यविगुणान्युत&#xA;010a ऋतवश्च सुखाः सर्वे भवन्त्युत निरामयाः&#xA;010c प्रसीदन्ति नराणां च स्वरवर्णमनांसि च&#xA;011a व्याधयो न भवन्त्यत्र नाल्पायुर्दृश्यते नरः&#xA;011c विधवा न भवन्त्यत्र नृशंसो नाभिजायते&#xA;012a अकृष्टपच्या पृथिवी भवन्त्योषधयस्तथा&#xA;012c त्वक्पत्रफलमूलानि वीर्यवन्ति भवन्ति च&#xA;013a नाधर्मो विद्यते तत्र धर्म एव तु केवलः&#xA;013c इति कार्तयुगानेतान्गुणान्विद्धि युधिष्ठिर&#xA;014a दण्डनीत्या यदा राजा त्रीनंशाननुवर्तते&#xA;014c चतुर्थमंशमुत्सृज्य तदा त्रेता प्रवर्तते&#xA;015a अशुभस्य चतुर्थांशस्त्रीनंशाननुवर्तते&#xA;015c कृष्टपच्यैव पृथिवी भवन्त्योषधयस्तथा&#xA;016a अर्धं त्यक्त्वा यदा राजा नीत्यर्धमनुवर्तते&#xA;016c ततस्तु द्वापरं नाम स कालः सम्प्रवर्तते&#xA;017a अशुभस्य तदा अर्धं द्वावंशावनुवर्तते&#xA;017c कृष्टपच्यैव पृथिवी भवत्यल्पफला तथा&#xA;018a दण्डनीतिं परित्यज्य यदा कार्त्स्न्येन भूमिपः&#xA;018c प्रजाः क्लिश्नात्ययोगेन प्रविश्यति तदा कलिः&#xA;019a कलावधर्मो भूयिष्ठं धर्मो भवति तु क्वचित्&#xA;019c सर्वेषामेव वर्णानां स्वधर्माच्च्यवते मनः&#xA;020a शूद्रा भैक्षेण जीवन्ति ब्राह्मणाः परिचर्यया&#xA;020c योगक्षेमस्य नाशश्च वर्तते वर्णसङ्करः&#xA;021a वैदिकानि च कर्माणि भवन्ति विगुणान्युत&#xA;021c ऋतवो नसुखाः सर्वे भवन्त्यामयिनस्तथा&#xA;022a ह्रसन्ति च मनुष्याणां स्वरवर्णमनांस्युत&#xA;022c व्याधयश्च भवन्त्यत्र म्रियन्ते चागतायुषः&#xA;023a विधवाश्च भवन्त्यत्र नृशंसा जायते प्रजा&#xA;023c क्वचिद्वर्षति पर्जन्यः क्वचित्सस्यं प्ररोहति&#xA;024a रसाः सर्वे क्षयं यान्ति यदा नेच्छति भूमिपः&#xA;024c प्रजाः संरक्षितुं सम्यग्दण्डनीतिसमाहितः&#xA;025a राजा कृतयुगस्रष्टा त्रेताया द्वापरस्य च&#xA;025c युगस्य च चतुर्थस्य राजा भवति कारणम्&#xA;026a कृतस्य करणाद्राजा स्वर्गमत्यन्तमश्नुते&#xA;026c त्रेतायाः करणाद्राजा स्वर्गं नात्यन्तमश्नुते&#xA;027a प्रवर्तनाद्द्वापरस्य यथाभागमुपाश्नुते&#xA;027c कलेः प्रवर्तनाद्राजा पापमत्यन्तमश्नुते&#xA;028a ततो वसति दुष्कर्मा नरके शाश्वतीः समाः&#xA;028c प्रजानां कल्मषे मग्नोऽकीर्तिं पापं च विन्दति&#xA;029a दण्डनीतिं पुरस्कृत्य विजानन्क्षत्रियः सदा&#xA;029c अनवाप्तं च लिप्सेत लब्धं च परिपालयेत्&#xA;030a लोकस्य सीमन्तकरी मर्यादा लोकभावनी&#xA;030c सम्यङ्नीता दण्डनीतिर्यथा माता यथा पिता&#xA;031a यस्यां भवन्ति भूतानि तद्विद्धि भरतर्षभ&#xA;031c एष एव परो धर्मो यद्राजा दण्डनीतिमान्&#xA;032a तस्मात्कौरव्य धर्मेण प्रजाः पालय नीतिमान्&#xA;032c एवंवृत्तः प्रजा रक्षन्स्वर्गं जेतासि दुर्जयम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/071/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/071/</guid>
      <description>&lt;p&gt;001  युधिष्ठिर उवाच&#xA;001a केन वृत्तेन वृत्तज्ञ वर्तमानो महीपतिः&#xA;001c सुखेनार्थान्सुखोदर्कानिह च प्रेत्य चाप्नुयात्&#xA;002  भीष्म उवाच&#xA;002a इयं गुणानां षट्त्रिंशत्षट्त्रिंशद्गुणसंयुता&#xA;002c यान्गुणांस्तु गुणोपेतः कुर्वन्गुणमवाप्नुयात्&#xA;003a चरेद्धर्मानकटुको मुञ्चेत्स्नेहं न नास्तिकः&#xA;003c अनृशंसश्चरेदर्थं चरेत्काममनुद्धतः&#xA;004a प्रियं ब्रूयादकृपणः शूरः स्यादविकत्थनः&#xA;004c दाता नापात्रवर्षी स्यात्प्रगल्भः स्यादनिष्ठुरः&#xA;005a सन्दधीत न चानार्यैर्विगृह्णीयान्न बन्धुभिः&#xA;005c नानाप्तैः कारयेच्चारं कुर्यात्कार्यमपीडया&#xA;006a अर्थान्ब्रूयान्न चासत्सु गुणान्ब्रूयान्न चात्मनः&#xA;006c आदद्यान्न च साधुभ्यो नासत्पुरुषमाश्रयेत्&#xA;007a नापरीक्ष्य नयेद्दण्डं न च मन्त्रं प्रकाशयेत्&#xA;007c विसृजेन्न च लुब्धेभ्यो विश्वसेन्नापकारिषु&#xA;008a अनीर्षुर्गुप्तदारः स्याच्चोक्षः स्यादघृणी नृपः&#xA;008c स्त्रियं सेवेत नात्यर्थं मृष्टं भुञ्जीत नाहितम्&#xA;009a अस्तब्धः पूजयेन्मान्यान्गुरून्सेवेदमायया&#xA;009c अर्चेद्देवान्न दम्भेन श्रियमिच्छेदकुत्सिताम्&#xA;010a सेवेत प्रणयं हित्वा दक्षः स्यान्न त्वकालवित्&#xA;010c सान्त्वयेन्न च भोगार्थमनुगृह्णन्न चाक्षिपेत्&#xA;011a प्रहरेन्न त्वविज्ञाय हत्वा शत्रून्न शेषयेत्&#xA;011c क्रोधं कुर्यान्न चाकस्मान्मृदुः स्यान्नापकारिषु&#xA;012a एवं चरस्व राज्यस्थो यदि श्रेय इहेच्छसि&#xA;012c अतोऽन्यथा नरपतिर्भयमृच्छत्यनुत्तमम्&#xA;013a इति सर्वान्गुणानेतान्यथोक्तान्योऽनुवर्तते&#xA;013c अनुभूयेह भद्राणि प्रेत्य स्वर्गे महीयते&#xA;014  वैशम्पायन उवाच&#xA;014a इदं वचः शान्तनवस्य शुश्रुवान्युधिष्ठिरः पाण्डवमुख्यसंवृतः&#xA;014c तदा ववन्दे च पितामहं नृपो यथोक्तमेतच्च चकार बुद्धिमान्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/072/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/072/</guid>
      <description>&lt;p&gt;001  युधिष्ठिर उवाच&#xA;001a कथं राजा प्रजा रक्षन्नाधिबन्धेन युज्यते&#xA;001c धर्मे च नापराध्नोति तन्मे ब्रूहि पितामह&#xA;002  भीष्म उवाच&#xA;002a समासेनैव ते तात धर्मान्वक्ष्यामि निश्चितान्&#xA;002c विस्तरेण हि धर्माणां न जात्वन्तमवाप्नुयात्&#xA;003a धर्मनिष्ठाञ्श्रुतवतो वेदव्रतसमाहितान्&#xA;003c अर्चितान्वासयेथास्त्वं गृहे गुणवतो द्विजान्&#xA;004a प्रत्युत्थायोपसङ्गृह्य चरणावभिवाद्य च&#xA;004c अथ सर्वाणि कुर्वीथाः कार्याणि सपुरोहितः&#xA;005a धर्मकार्याणि निर्वर्त्य मङ्गलानि प्रयुज्य च&#xA;005c ब्राह्मणान्वाचयेथास्त्वमर्थसिद्धिजयाशिषः&#xA;006a आर्जवेन च सम्पन्नो धृत्या बुद्ध्या च भारत&#xA;006c अर्थार्थं परिगृह्णीयात्कामक्रोधौ च वर्जयेत्&#xA;007a कामक्रोधौ पुरस्कृत्य योऽर्थं राजानुतिष्ठति&#xA;007c न स धर्मं न चाप्यर्थं परिगृह्णाति बालिशः&#xA;008a मा स्म लुब्धांश्च मूर्खांश्च कामे चार्थेषु यूयुजः&#xA;008c अलुब्धान्बुद्धिसम्पन्नान्सर्वकर्मसु योजयेत्&#xA;009a मूर्खो ह्यधिकृतोऽर्थेषु कार्याणामविशारदः&#xA;009c प्रजाः क्लिश्नात्ययोगेन कामद्वेषसमन्वितः&#xA;010a बलिषष्ठेन शुल्केन दण्डेनाथापराधिनाम्&#xA;010c शास्त्रनीतेन लिप्सेथा वेतनेन धनागमम्&#xA;011a दापयित्वा करं धर्म्यं राष्ट्रं नित्यं यथाविधि&#xA;011c अशेषान्कल्पयेद्राजा योगक्षेमानतन्द्रितः&#xA;012a गोपायितारं दातारं धर्मनित्यमतन्द्रितम्&#xA;012c अकामद्वेषसंयुक्तमनुरज्यन्ति मानवाः&#xA;013a मा स्माधर्मेण लाभेन लिप्सेथास्त्वं धनागमम्&#xA;013c धर्मार्थावध्रुवौ तस्य योऽपशास्त्रपरो भवेत्&#xA;014a अपशास्त्रपरो राजा सञ्चयान्नाधिगच्छति&#xA;014c अस्थाने चास्य तद्वित्तं सर्वमेव विनश्यति&#xA;015a अर्थमूलोऽपहिंसां च कुरुते स्वयमात्मनः&#xA;015c करैरशास्त्रदृष्टैर्हि मोहात्सम्पीडयन्प्रजाः&#xA;016a ऊधश्छिन्द्याद्धि यो धेन्वाः क्षीरार्थी न लभेत्पयः&#xA;016c एवं राष्ट्रमयोगेन पीडितं न विवर्धते&#xA;017a यो हि दोग्ध्रीमुपास्ते तु स नित्यं लभते पयः&#xA;017c एवं राष्ट्रमुपायेन भुञ्जानो लभते फलम्&#xA;018a अथ राष्ट्रमुपायेन भुज्यमानं सुरक्षितम्&#xA;018c जनयत्यतुलां नित्यं कोशवृद्धिं युधिष्ठिर&#xA;019a दोग्धि धान्यं हिरण्यं च प्रजा राज्ञि सुरक्षिता&#xA;019c नित्यं स्वेभ्यः परेभ्यश्च तृप्ता माता यथा पयः&#xA;020a मालाकारोपमो राजन्भव माङ्गारिकोपमः&#xA;020c तथा युक्तश्चिरं राष्ट्रं भोक्तुं शक्यसि पालयन्&#xA;021a परचक्राभियानेन यदि ते स्याद्धनक्षयः&#xA;021c अथ साम्नैव लिप्सेथा धनमब्राह्मणेषु यत्&#xA;022a मा स्म ते ब्राह्मणं दृष्ट्वा धनस्थं प्रचलेन्मनः&#xA;022c अन्त्यायामप्यवस्थायां किमु स्फीतस्य भारत&#xA;023a धनानि तेभ्यो दद्यास्त्वं यथाशक्ति यथार्हतः&#xA;023c सान्त्वयन्परिरक्षंश्च स्वर्गमाप्स्यसि दुर्जयम्&#xA;024a एवं धर्मेण वृत्तेन प्रजास्त्वं परिपालयन्&#xA;024c स्वन्तं पुण्यं यशोवन्तं प्राप्स्यसे कुरुनन्दन&#xA;025a धर्मेण व्यवहारेण प्रजाः पालय पाण्डव&#xA;025c युधिष्ठिर तथा युक्तो नाधिबन्धेन योक्ष्यसे&#xA;026a एष एव परो धर्मो यद्राजा रक्षते प्रजाः&#xA;026c भूतानां हि यथा धर्मे रक्षणं च परा दया&#xA;027a तस्मादेवं परं धर्मं मन्यन्ते धर्मकोविदाः&#xA;027c यद्राजा रक्षणे युक्तो भूतेषु कुरुते दयाम्&#xA;028a यदह्ना कुरुते पापमरक्षन्भयतः प्रजाः&#xA;028c राजा वर्षसहस्रेण तस्यान्तमधिगच्छति&#xA;029a यदह्ना कुरुते पुण्यं प्रजा धर्मेण पालयन्&#xA;029c दश वर्षसहस्राणि तस्य भुङ्क्ते फलं दिवि&#xA;030a स्विष्टिः स्वधीतिः सुतपा लोकाञ्जयति यावतः&#xA;030c क्षणेन तानवाप्नोति प्रजा धर्मेण पालयन्&#xA;031a एवं धर्मं प्रयत्नेन कौन्तेय परिपालयन्&#xA;031c इह पुण्यफलं लब्ध्वा नाधिबन्धेन योक्ष्यसे&#xA;032a स्वर्गलोके च महतीं श्रियं प्राप्स्यसि पाण्डव&#xA;032c असम्भवश्च धर्माणामीदृशानामराजसु&#xA;032e तस्माद्राजैव नान्योऽस्ति यो महत्फलमाप्नुयात्&#xA;033a स राज्यमृद्धिमत्प्राप्य धर्मेण परिपालयन्&#xA;033c इन्द्रं तर्पय सोमेन कामैश्च सुहृदो जनान्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/073/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/073/</guid>
      <description>&lt;p&gt;001  भीष्म उवाच&#xA;001a य एव तु सतो रक्षेदसतश्च निबर्हयेत्&#xA;001c स एव राज्ञा कर्तव्यो राजन्राजपुरोहितः&#xA;002a अत्राप्युदाहरन्तीममितिहासं पुरातनम्&#xA;002c पुरूरवस ऐलस्य संवादं मातरिश्वनः&#xA;003  ऐल उवाच&#xA;003a कुतः स्विद्ब्राह्मणो जातो वर्णाश्चापि कुतस्त्रयः&#xA;003c कस्माच्च भवति श्रेयानेतद्वायो विचक्ष्व मे&#xA;004  वायुरुवाच&#xA;004a ब्रह्मणो मुखतः सृष्टो ब्राह्मणो राजसत्तम&#xA;004c बाहुभ्यां क्षत्रियः सृष्ट ऊरुभ्यां वैश्य उच्यते&#xA;005a वर्णानां परिचर्यार्थं त्रयाणां पुरुषर्षभ&#xA;005c वर्णश्चतुर्थः पश्चात्तु पद्भ्यां शूद्रो विनिर्मितः&#xA;006a ब्राह्मणो जातमात्रस्तु पृथिवीमन्वजायत&#xA;006c ईश्वरः सर्वभूतानां धर्मकोशस्य गुप्तये&#xA;007a ततः पृथिव्या गोप्तारं क्षत्रियं दण्डधारिणम्&#xA;007c द्वितीयं वर्णमकरोत्प्रजानामनुगुप्तये&#xA;008a वैश्यस्तु धनधान्येन त्रीन्वर्णान्बिभृयादिमान्&#xA;008c शूद्रो ह्येनान्परिचरेदिति ब्रह्मानुशासनम्&#xA;009  ऐल उवाच&#xA;009a द्विजस्य क्षत्रबन्धोर्वा कस्येयं पृथिवी भवेत्&#xA;009c धर्मतः सह वित्तेन सम्यग्वायो प्रचक्ष्व मे&#xA;010  वायुरुवाच&#xA;010a विप्रस्य सर्वमेवैतद्यत्किञ्चिज्जगतीगतम्&#xA;010c ज्येष्ठेनाभिजनेनेह तद्धर्मकुशला विदुः&#xA;011a स्वमेव ब्राह्मणो भुङ्क्ते स्वं वस्ते स्वं ददाति च&#xA;011c गुरुर्हि सर्ववर्णानां ज्येष्ठः श्रेष्ठश्च वै द्विजः&#xA;012a पत्यभावे यथा स्त्री हि देवरं कुरुते पतिम्&#xA;012c आनन्तर्यात्तथा क्षत्रं पृथिवी कुरुते पतिम्&#xA;013a एष ते प्रथमः कल्प आपद्यन्यो भवेदतः&#xA;013c यदि स्वर्गे परं स्थानं धर्मतः परिमार्गसि&#xA;014a यः कश्चिद्विजयेद्भूमिं ब्राह्मणाय निवेदयेत्&#xA;014c श्रुतवृत्तोपपन्नाय धर्मज्ञाय तपस्विने&#xA;015a स्वधर्मपरितृप्ताय यो न वित्तपरो भवेत्&#xA;015c यो राजानं नयेद्बुद्ध्या सर्वतः परिपूर्णया&#xA;016a ब्राह्मणो हि कुले जातः कृतप्रज्ञो विनीतवाक्&#xA;016c श्रेयो नयति राजानं ब्रुवंश्चित्रां सरस्वतीम्&#xA;017a राजा चरति यं धर्मं ब्राह्मणेन निदर्शितम्&#xA;017c शुश्रूषुरनहंवादी क्षत्रधर्मव्रते स्थितः&#xA;018a तावता स कृतप्रज्ञश्चिरं यशसि तिष्ठति&#xA;018c तस्य धर्मस्य सर्वस्य भागी राजपुरोहितः&#xA;019a एवमेव प्रजाः सर्वा राजानमभिसंश्रिताः&#xA;019c सम्यग्वृत्ताः स्वधर्मस्था न कुतश्चिद्भयान्विताः&#xA;020a राष्ट्रे चरन्ति यं धर्मं राज्ञा साध्वभिरक्षिताः&#xA;020c चतुर्थं तस्य धर्मस्य राजा भागं स विन्दति&#xA;021a देवा मनुष्याः पितरो गन्धर्वोरगराक्षसाः&#xA;021c यज्ञमेवोपजीवन्ति नास्ति चेष्टमराजके&#xA;022a इतो दत्तेन जीवन्ति देवताः पितरस्तथा&#xA;022c राजन्येवास्य धर्मस्य योगक्षेमः प्रतिष्ठितः&#xA;023a छायायामप्सु वायौ च सुखमुष्णेऽधिगच्छति&#xA;023c अग्नौ वाससि सूर्ये च सुखं शीतेऽधिगच्छति&#xA;024a शब्दे स्पर्शे रसे रूपे गन्धे च रमते मनः&#xA;024c तेषु भोगेषु सर्वेषु नभीतो लभते सुखम्&#xA;025a अभयस्यैव यो दाता तस्यैव सुमहत्फलम्&#xA;025c न हि प्राणसमं दानं त्रिषु लोकेषु विद्यते&#xA;026a इन्द्रो राजा यमो राजा धर्मो राजा तथैव च&#xA;026c राजा बिभर्ति रूपाणि राज्ञा सर्वमिदं धृतम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/074/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/074/</guid>
      <description>&lt;p&gt;001  भीष्म उवाच&#xA;001a राज्ञा पुरोहितः कार्यो भवेद्विद्वान्बहुश्रुतः&#xA;001c उभौ समीक्ष्य धर्मार्थावप्रमेयावनन्तरम्&#xA;002a धर्मात्मा धर्मविद्येषां राज्ञां राजन्पुरोहितः&#xA;002c राजा चैवं गुणो येषां कुशलं तेषु सर्वशः&#xA;003a उभौ प्रजा वर्धयतो देवान्पूर्वान्परान्पितॄन्&#xA;003c यौ समेयास्थितौ धर्मे श्रद्धेयौ सुतपस्विनौ&#xA;004a परस्परस्य सुहृदौ सम्मतौ समचेतसौ&#xA;004c ब्रह्मक्षत्रस्य सम्मानात्प्रजाः सुखमवाप्नुयुः&#xA;005a विमाननात्तयोरेव प्रजा नश्येयुरेव ह&#xA;005c ब्रह्मक्षत्रं हि सर्वेषां धर्माणां मूलमुच्यते&#xA;006a अत्राप्युदाहरन्तीममितिहासं पुरातनम्&#xA;006c ऐलकश्यपसंवादं तं निबोध युधिष्ठिर&#xA;007  ऐल उवाच&#xA;007a यदा हि ब्रह्म प्रजहाति क्षत्रं क्षत्रं यदा वा प्रजहाति ब्रह्म&#xA;007c अन्वग्बलं कतमेऽस्मिन्भजन्ते तथाबल्यं कतमेऽस्मिन्वियन्ति&#xA;008  कश्यप उवाच&#xA;008a व्यृद्धं राष्ट्रं भवति क्षत्रियस्य ब्रह्म क्षत्रं यत्र विरुध्यते ह&#xA;008c अन्वग्बलं दस्यवस्तद्भजन्तेऽबल्यं तथा तत्र वियन्ति सन्तः&#xA;009a नैषामुक्षा वर्धते नोत उस्रा न गर्गरो मथ्यते नो यजन्ते&#xA;009c नैषां पुत्रा वेदमधीयते च यदा ब्रह्म क्षत्रियाः सन्त्यजन्ति&#xA;010a नैषामुक्षा वर्धते जातु गेहे नाधीयते सप्रजा नो यजन्ते&#xA;010c अपध्वस्ता दस्युभूता भवन्ति ये ब्राह्मणाः क्षत्रियान्सनत्यजन्ति&#xA;011a एतौ हि नित्यसंयुक्तावितरेतरधारणे&#xA;011c क्षत्रं हि ब्रह्मणो योनिर्योनिः क्षत्रस्य च द्विजाः&#xA;012a उभावेतौ नित्यमभिप्रपन्नौ सम्प्रापतुर्महतीं श्रीप्रतिष्ठाम्&#xA;012c तयोः सन्धिर्भिद्यते चेत्पुराणस्ततः सर्वं भवति हि सम्प्रमूढम्&#xA;013a नात्र प्लवं लभते पारगामी महागाधे नौरिव सम्प्रणुन्ना&#xA;013c चातुर्वर्ण्यं भवति च सम्प्रमूढं ततः प्रजाः क्षयसंस्था भवन्ति&#xA;014a ब्रह्मवृक्षो रक्ष्यमाणो मधु हेम च वर्षति&#xA;014c अरक्ष्यमाणः सततमश्रु पापं च वर्षति&#xA;015a अब्रह्मचारी चरणादपेतो यदा ब्रह्मा ब्रह्मणि त्राणमिच्छेत्&#xA;015c आश्चर्यशो वर्षति तत्र देवस्तत्राभीक्ष्णं दुःसहाश्चाविशन्ति&#xA;016a स्त्रियं हत्वा ब्राह्मणं वापि पापः सभायां यत्र लभतेऽनुवादम्&#xA;016c राज्ञः सकाशे न बिभेति चापि ततो भयं जायते क्षत्रियस्य&#xA;017a पापैः पापे क्रियमाणेऽतिवेलं ततो रुद्रो जायते देव एषः&#xA;017c पापैः पापाः सञ्जनयन्ति रुद्रं ततः सर्वान्साध्वसाधून्हिनस्ति&#xA;018  ऐल उवाच&#xA;018a कुतो रुद्रः कीदृशो वापि रुद्रः सत्त्वैः सत्त्वं दृश्यते वध्यमानम्&#xA;018c एतद्विद्वन्कश्यप मे प्रचक्ष्व यतो रुद्रो जायते देव एषः&#xA;019  कश्यप उवाच&#xA;019a आत्मा रुद्रो हृदये मानवानां स्वं स्वं देहं परदेहं च हन्ति&#xA;019c वातोत्पातैः सदृशं रुद्रमाहुर्दावैर्जीमूतैः सदृशं रूपमस्य&#xA;020  ऐल उवाच&#xA;020a न वै वातं परिवृनोति कश्चिन्न जीमूतो वर्षति नैव दावः&#xA;020c तथायुक्तो दृश्यते मानवेषु कामद्वेषाद्बध्यते मुच्यते च&#xA;021  कश्यप उवाच&#xA;021a यथैकगेहे जातवेदाः प्रदीप्तः कृत्स्नं ग्रामं प्रदहेत्स त्वरावान्&#xA;021c विमोहनं कुरुते देव एष ततः सर्वं स्पृश्यते पुण्यपापैः&#xA;022  ऐल उवाच&#xA;022a यदि दण्डः स्पृशते पुण्यभाजं पापैः पापे क्रियमाणेऽविशेषात्&#xA;022c कस्य हेतोः सुकृतं नाम कुर्याद्दुष्कृतं वा कस्य हेतोर्न कुर्यात्&#xA;023  कश्यप उवाच&#xA;023a असन्त्यागात्पापकृतामपापांस्तुल्यो दण्डः स्पृशते मिश्रभावात्&#xA;023c शुष्केणार्द्रं दह्यते मिश्रभावान्न मिश्रः स्यात्पापकृद्भिः कथञ्चित्&#xA;024  ऐल उवाच&#xA;024a साध्वसाधून्धारयतीह भूमिः साध्वसाधूंस्तापयतीह सूर्यः&#xA;024c साध्वसाधून्वातयतीह वायुरापस्तथा साध्वसाधून्वहन्ति&#xA;025  कश्यप उवाचxxxx&#xA;025a एवमस्मिन्वर्तते लोक एव; नामुत्रैवं वर्तते राजपुत्र&#xA;025c प्रेत्यैतयोरन्तरवान्विशेषो; यो वै पुण्यं चरते यश्च पापम्&#xA;026a पुण्यस्य लोको मधुमान्घृतार्चि;र्हिरण्यज्योतिरमृतस्य नाभिः&#xA;026c तत्र प्रेत्य मोदते ब्रह्मचारी; न तत्र मृत्युर्न जरा नोत दुःखम्&#xA;027a पापस्य लोको निरयोऽप्रकाशो; नित्यं दुःखः शोकभूयिष्ठ एव&#xA;027c तत्रात्मानं शोचते पापकर्मा; बह्वीः समाः प्रपतन्नप्रतिष्ठः&#xA;028a मिथो भेदाद्ब्राह्मणक्षत्रियाणां; प्रजा दुःखं दुःसहं चाविशन्ति&#xA;028c एवं ज्ञात्वा कार्य एवेह विद्वा;न्पुरोहितो नैकविद्यो नृपेण&#xA;029a तं चैवान्वभिषिच्येत तथा धर्मो विधीयते&#xA;029c अग्र्यो हि ब्राह्मणः प्रोक्तः सर्वस्यैवेह धर्मतः&#xA;030a पूर्वं हि ब्राह्मणाः सृष्टा इति धर्मविदो विदुः&#xA;030c ज्येष्ठेनाभिजनेनास्य प्राप्तं सर्वं यदुत्तरम्&#xA;031a तस्मान्मान्यश्च पूज्यश्च ब्राह्मणः प्रसृताग्रभुक्&#xA;031c सर्वं श्रेष्ठं वरिष्ठं च निवेद्यं तस्य धर्मतः&#xA;032a अवश्यमेतत्कर्तव्यं राज्ञा बलवतापि हि&#xA;032c ब्रह्म वर्धयति क्षत्रं क्षत्रतो ब्रह्म वर्धते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/075/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/075/</guid>
      <description>&lt;p&gt;001  भीष्म उवाच&#xA;001a योगक्षेमो हि राष्ट्रस्य राजन्यायत्त उच्यते&#xA;001c योगक्षेमश्च राज्ञोऽपि समायत्तः पुरोहिते&#xA;002a यतादृष्टं भयं ब्रह्म प्रजानां शमयत्युत&#xA;002c दृष्टं च राजा बाहुभ्यां तद्राष्ट्रं सुखमेधते&#xA;003a अत्राप्युदाहरन्तीममितिहासं पुरातनम्&#xA;003c मुचुकुन्दस्य संवादं राज्ञो वैश्रवणस्य च&#xA;004a मुचुकुन्दो विजित्येमां पृथिवीं पृथिवीपतिः&#xA;004c जिज्ञासमानः स्वबलमभ्ययादलकाधिपम्&#xA;005a ततो वैश्रवणो राजा रक्षांसि समवासृजत्&#xA;005c ते बलान्यवमृद्नन्तः प्राचरंस्तस्य नैर्ऋताः&#xA;006a स हन्यमाने सैन्ये स्वे मुचुकुन्दो नराधिपः&#xA;006c गर्हयामास विद्वांसं पुरोहितमरिन्दमः&#xA;007a तत उग्रं तपस्तप्त्वा वसिष्ठो ब्रह्मवित्तमः&#xA;007c रक्षांस्यपावधीत्तत्र पन्थानं चाप्यविन्दत&#xA;008a ततो वैश्रवणो राजा मुचुकुन्दमदर्शयत्&#xA;008c वध्यमानेषु सैन्येषु वचनं चेदमब्रवीत्&#xA;009a त्वत्तो हि बलिनः पूर्वे राजानः सपुरोहिताः&#xA;009c न चैवं समवर्तंस्ते यथा त्वमिह वर्तसे&#xA;010a ते खल्वपि कृतास्त्राश्च बलवन्तश्च भूमिपाः&#xA;010c आगम्य पर्युपासन्ते मामीशं सुखदुःखयोः&#xA;011a यद्यस्ति बाहुवीर्यं ते तद्दर्शयितुमर्हसि&#xA;011c किं ब्राह्मणबलेन त्वमतिमात्रं प्रवर्तसे&#xA;012a मुचुकुन्दस्ततः क्रुद्धः प्रत्युवाच धनेश्वरम्&#xA;012c न्यायपूर्वमसंरब्धमसम्भ्रान्तमिदं वचः&#xA;013a ब्रह्मक्षत्रमिदं सृष्टमेकयोनि स्वयम्भुवा&#xA;013c पृथग्बलविधानं च तल्लोकं परिरक्षति&#xA;014a तपोमन्त्रबलं नित्यं ब्राह्मणेषु प्रतिष्ठितम्&#xA;014c अस्त्रबाहुबलं नित्यं क्षत्रियेषु प्रतिष्ठितम्&#xA;015a ताभ्यां सम्भूय कर्तव्यं प्रजानां परिपालनम्&#xA;015c तथा च मां प्रवर्तन्तं गर्हयस्यलकाधिप&#xA;016a ततोऽब्रवीद्वैश्रवणो राजानं सपुरोहितम्&#xA;016c नाहं राज्यमनिर्दिष्टं कस्मैचिद्विदधाम्युत&#xA;017a नाच्छिन्दे चापि निर्दिष्टमिति जानीहि पार्थिव&#xA;017c प्रशाधि पृथिवीं वीर मद्दत्तामखिलामिमाम्&#xA;018  मुचुकुन्द उवाच&#xA;018a नाहं राज्यं भवद्दत्तं भोक्तुमिच्छामि पार्थिव&#xA;018c बाहुवीर्यार्जितं राज्यमश्नीयामिति कामये&#xA;019  भीष्म उवाच&#xA;019a ततो वैश्रवणो राजा विस्मयं परमं ययौ&#xA;019c क्षत्रधर्मे स्थितं दृष्ट्वा मुचुकुन्दमसम्भ्रमम्&#xA;020a ततो राजा मुचुकुन्दः सोऽन्वशासद्वसुन्धराम्&#xA;020c बाहुवीर्यार्जितां सम्यक्क्षत्रधर्ममनुव्रतः&#xA;021a एवं यो ब्रह्मविद्राजा ब्रह्मपूर्वं प्रवर्तते&#xA;021c जयत्यविजितामुर्वीं यशश्च महदश्नुते&#xA;022a नित्योदको ब्राह्मणः स्यान्नित्यशस्त्रश्च क्षत्रियः&#xA;022c तयोर्हि सर्वमायत्तं यत्किञ्चिज्जगतीगतम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/076/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/076/</guid>
      <description>&lt;p&gt;001  युधिष्ठिर उवाच&#xA;001a यया वृत्त्या महीपालो विवर्धयति मानवान्&#xA;001c पुण्यांश्च लोकाञ्जयति तन्मे ब्रूहि पितामह&#xA;002  भीष्म उवाच&#xA;002a दानशीलो भवेद्राजा यज्ञशीलश्च भारत&#xA;002c उपवासतपःशीलः प्रजानां पालने रतः&#xA;003a सर्वाश्चैव प्रजा नित्यं राजा धर्मेण पालयेत्&#xA;003c उत्थानेनाप्रमादेन पूजयेच्चैव धार्मिकान्&#xA;004a राज्ञा हि पूजितो धर्मस्ततः सर्वत्र पूज्यते&#xA;004c यद्यदाचरते राजा तत्प्रजानां हि रोचते&#xA;005a नित्यमुद्यतदण्डश्च भवेन्मृत्युरिवारिषु&#xA;005c निहन्यात्सर्वतो दस्यून्न कामात्कस्यचित्क्षमेत्&#xA;006a यं हि धर्मं चरन्तीह प्रजा राज्ञा सुरक्षिताः&#xA;006c चतुर्थं तस्य धर्मस्य राजा भारत विन्दति&#xA;007a यदधीते यद्यजते यद्ददाति यदर्चति&#xA;007c राजा चतुर्थभाक्तस्य प्रजा धर्मेण पालयन्&#xA;008a यद्राष्ट्रेऽकुशलं किञ्चिद्राज्ञोऽरक्षयतः प्रजाः&#xA;008c चतुर्थं तस्य पापस्य राजा भारत विन्दति&#xA;009a अप्याहुः सर्वमेवेति भूयोऽर्धमिति निश्चयः&#xA;009c कर्मणः पृथिवीपाल नृशंसोऽनृतवागपि&#xA;009e तादृशात्किल्बिषाद्राजा शृणु येन प्रमुच्यते&#xA;010a प्रत्याहर्तुमशक्यं स्याद्धनं चोरैर्हृतं यदि&#xA;010c स्वकोशात्तत्प्रदेयं स्यादशक्तेनोपजीवता&#xA;011a सर्ववर्णैः सदा रक्ष्यं ब्रह्मस्वं ब्राह्मणास्तथा&#xA;011c न स्थेयं विषये तेषु योऽपकुर्याद्द्विजातिषु&#xA;012a ब्रह्मस्वे रक्ष्यमाणे हि सर्वं भवति रक्षितम्&#xA;012c तेषां प्रसादे निर्वृत्ते कृतकृत्यो भवेन्नृपः&#xA;013a पर्जन्यमिव भूतानि महाद्रुममिव द्विजाः&#xA;013c नरास्तमुपजीवन्ति नृपं सर्वार्थसाधकम्&#xA;014a न हि कामात्मना राज्ञा सततं शठबुद्धिना&#xA;014c नृशंसेनातिलुब्धेन शक्याः पालयितुं प्रजाः&#xA;015  युधिष्ठिर उवाच&#xA;015a नाहं राज्यसुखान्वेषी राज्यमिच्छाम्यपि क्षणम्&#xA;015c धर्मार्थं रोचये राज्यं धर्मश्चात्र न विद्यते&#xA;016a तदलं मम राज्येन यत्र धर्मो न विद्यते&#xA;016c वनमेव गमिष्यामि तस्माद्धर्मचिकीर्षया&#xA;017a तत्र मेध्येष्वरण्येषु न्यस्तदण्डो जितेन्द्रियः&#xA;017c धर्ममाराधयिष्यामि मुनिर्मूलफलाशनः&#xA;018  भीष्म उवाच&#xA;018a वेदाहं तव या बुद्धिरानृशंस्यगुणैव सा&#xA;018c न च शुद्धानृशंस्येन शक्यं महदुपासितुम्&#xA;019a अपि तु त्वा मृदुं दान्तमत्यार्यमतिधार्मिकम्&#xA;019c क्लीबं धर्मघृणायुक्तं न लोको बहु मन्यते&#xA;020a राजधर्मानवेक्षस्व पितृपैतामहोचितान्&#xA;020c नैतद्राज्ञामथो वृत्तं यथा त्वं स्थातुमिच्छसि&#xA;021a न हि वैक्लव्यसंसृष्टमानृशंस्यमिहास्थितः&#xA;021c प्रजापालनसम्भूतं प्राप्ता धर्मफलं ह्यसि&#xA;022a न ह्येतामाशिषं पाण्डुर्न च कुन्त्यन्वयाचत&#xA;022c न चैतां प्राज्ञतां तात यया चरसि मेधया&#xA;023a शौर्यं बलं च सत्त्वं च पिता तव सदाब्रवीत्&#xA;023c माहात्म्यं बलमौदार्यं तव कुन्त्यन्वयाचत&#xA;024a नित्यं स्वाहा स्वधा नित्यमुभे मानुषदैवते&#xA;024c पुत्रेष्वाशासते नित्यं पितरो दैवतानि च&#xA;025a दानमध्ययनं यज्ञः प्रजानां परिपालनम्&#xA;025c धर्ममेतमधर्मं वा जन्मनैवाभ्यजायिथाः&#xA;026a काले धुरि नियुक्तानां वहतां भार आहिते&#xA;026c सीदतामपि कौन्तेय न कीर्तिरवसीदति&#xA;027a समन्ततो विनियतो वहत्यस्खलितो हि यः&#xA;027c निर्दोषकर्मवचनात्सिद्धिः कर्मण एव सा&#xA;028a नैकान्तविनिपातेन विचचारेह कश्चन&#xA;028c धर्मी गृही वा राजा वा ब्रह्मचार्यथ वा पुनः&#xA;029a अल्पं तु साधुभूयिष्ठं यत्कर्मोदारमेव तत्&#xA;029c कृतमेवाकृताच्छ्रेयो न पापीयोऽस्त्यकर्मणः&#xA;030a यदा कुलीनो धर्मज्ञः प्राप्नोत्यैश्वर्यमुत्तमम्&#xA;030c योगक्षेमस्तदा राजन्कुशलायैव कल्पते&#xA;031a दानेनान्यं बलेनान्यमन्यं सूनृतया गिरा&#xA;031c सर्वतः परिगृह्णीयाद्राज्यं प्राप्येह धार्मिकः&#xA;032a यं हि वैद्याः कुले जाता अवृत्तिभयपीडिताः&#xA;032c प्राप्य तृप्ताः प्रतिष्ठन्ति धर्मः कोऽभ्यधिकस्ततः&#xA;033  युधिष्ठिर उवाच&#xA;033a किं न्वतः परमं स्वर्ग्यं का न्वतः प्रीतिरुत्तमा&#xA;033c किं न्वतः परमैश्वर्यं ब्रूहि मे यदि मन्यसे&#xA;034  भीष्म उवाच&#xA;034a यस्मिन्प्रतिष्ठिताः सम्यक्क्षेमं विन्दन्ति तत्क्षणम्&#xA;034c स स्वर्गजित्तमोऽस्माकं सत्यमेतद्ब्रवीमि ते&#xA;035a त्वमेव प्रीतिमांस्तस्मात्कुरूणां कुरुसत्तम&#xA;035c भव राजा जय स्वर्गं सतो रक्षासतो जहि&#xA;036a अनु त्वा तात जीवन्तु सुहृदः साधुभिः सह&#xA;036c पर्जन्यमिव भूतानि स्वादुद्रुममिवाण्डजाः&#xA;037a धृष्टं शूरं प्रहर्तारमनृशंसं जितेन्द्रियम्&#xA;037c वत्सलं संविभक्तारमनु जीवन्तु त्वां जनाः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/077/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/077/</guid>
      <description>&lt;p&gt;001  युधिष्ठिर उवाच&#xA;001a स्वकर्मण्यपरे युक्तास्तथैवान्ये विकर्मणि&#xA;001c तेषां विशेषमाचक्ष्व ब्राह्मणानां पितामह&#xA;002  भीष्म उवाच&#xA;002a विद्यालक्षणसम्पन्नाः सर्वत्राम्नायदर्शिनः&#xA;002c एते ब्रह्मसमा राजन्ब्राह्मणाः परिकीर्तिताः&#xA;003a ऋत्विगाचार्यसम्पन्नाः स्वेषु कर्मस्ववस्थिताः&#xA;003c एते देवसमा राजन्ब्राह्मणानां भवन्त्युत&#xA;004a ऋत्विक्पुरोहितो मन्त्री दूतोऽथार्थानुशासकः&#xA;004c एते क्षत्रसमा राजन्ब्राह्मणानां भवन्त्युत&#xA;005a अश्वारोहा गजारोहा रथिनोऽथ पदातयः&#xA;005c एते वैश्यसमा राजन्ब्राह्मणानां भवन्त्युत&#xA;006a जन्मकर्मविहीना ये कदर्या ब्रह्मबन्धवः&#xA;006c एते शूद्रसमा राजन्ब्राह्मणानां भवन्त्युत&#xA;007a अश्रोत्रियाः सर्व एव सर्वे चानाहिताग्नयः&#xA;007c तान्सर्वान्धार्मिको राजा बलिं विष्टिं च कारयेत्&#xA;008a आह्वायका देवलका नक्षत्रग्रामयाजकाः&#xA;008c एते ब्राह्मणचण्डाला महापथिकपञ्चमाः&#xA;009a एतेभ्यो बलिमादद्याद्धीनकोशो महीपतिः&#xA;009c ऋते ब्रह्मसमेभ्यश्च देवकल्पेभ्य एव च&#xA;010a अब्राह्मणानां वित्तस्य स्वामी राजेति वैदिकम्&#xA;010c ब्राह्मणानां च ये केचिद्विकर्मस्था भवन्त्युत&#xA;011a विकर्मस्थास्तु नोपेक्ष्या जातु राज्ञा कथञ्चन&#xA;011c नियम्याः संविभज्याश्च धर्मानुग्रहकाम्यया&#xA;012a यस्य स्म विषये राज्ञः स्तेनो भवति वै द्विजः&#xA;012c राज्ञ एवापराधं तं मन्यन्ते तद्विदो जनाः&#xA;013a अवृत्त्या यो भवेत्स्तेनो वेदवित्स्नातकस्तथा&#xA;013c राजन्स राज्ञा भर्तव्य इति धर्मविदो विदुः&#xA;014a स चेन्नो परिवर्तेत कृतवृत्तिः परन्तप&#xA;014c ततो निर्वासनीयः स्यात्तस्माद्देशात्सबान्धवः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/078/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/078/</guid>
      <description>&lt;p&gt;001  युधिष्ठिर उवाच&#xA;001a केषां राजा प्रभवति वित्तस्य भरतर्षभ&#xA;001c कया च वृत्त्या वर्तेत तन्मे ब्रूहि पितामह&#xA;002  भीष्म उवाच&#xA;002a अब्राह्मणानां वित्तस्य स्वामी राजेति वैदिकम्&#xA;002c ब्राह्मणानां च ये केचिद्विकर्मस्था भवन्त्युत&#xA;003a विकर्मस्थाश्च नोपेक्ष्या विप्रा राज्ञा कथञ्चन&#xA;003c इति राज्ञां पुरावृत्तमभिजल्पन्ति साधवः&#xA;004a यस्य स्म विषये राज्ञः स्तेनो भवति वै द्विजः&#xA;004c राज्ञ एवापराधं तं मन्यन्ते किल्बिषं नृप&#xA;005a अभिशस्तमिवात्मानं मन्यन्ते तेन कर्मणा&#xA;005c तस्माद्राजर्षयः सर्वे ब्राह्मणानन्वपालयन्&#xA;006a अत्राप्युदाहरन्तीममितिहासं पुरातनम्&#xA;006c गीतं केकयराजेन ह्रियमाणेन रक्षसा&#xA;007a केकयानामधिपतिं रक्षो जग्राह दारुणम्&#xA;007c स्वाध्यायेनान्वितं राजन्नरण्ये संशितव्रतम्&#xA;008  राजोवाच&#xA;008a न मे स्तेनो जनपदे न कदर्यो न मद्यपः&#xA;008c नानाहिताग्निर्नायज्वा मामकान्तरमाविशः&#xA;009a न च मे ब्राह्मणोऽविद्वान्नाव्रती नाप्यसोमपः&#xA;009c नानाहिताग्निर्विषये मामकान्तरमाविशः&#xA;010a नानाप्तदक्षिणैर्यज्ञैर्यजन्ते विषये मम&#xA;010c अधीते नाव्रती कश्चिन्मामकान्तरमाविशः&#xA;011a अधीयतेऽध्यापयन्ति यजन्ते याजयन्ति च&#xA;011c ददति प्रतिगृह्णन्ति षट्सु कर्मस्ववस्थिताः&#xA;012a पूजिताः संविभक्ताश्च मृदवः सत्यवादिनः&#xA;012c ब्राह्मणा मे स्वकर्मस्था मामकान्तरमाविशः&#xA;013a न याचन्ते प्रयच्छन्ति सत्यधर्मविशारदाः&#xA;013c नाध्यापयन्त्यधीयन्ते यजन्ते न च याजकाः&#xA;014a ब्राह्मणान्परिरक्षन्ति सङ्ग्रामेष्वपलायिनः&#xA;014c क्षत्रिया मे स्वकर्मस्था मामकान्तरमाविशः&#xA;015a कृषिगोरक्षवाणिज्यमुपजीवन्त्यमायया&#xA;015c अप्रमत्ताः क्रियावन्तः सुव्रताः सत्यवादिनः&#xA;016a संविभागं दमं शौचं सौहृदं च व्यपाश्रिताः&#xA;016c मम वैश्याः स्वकर्मस्था मामकान्तरमाविशः&#xA;017a त्रीन्वर्णाननुतिष्ठन्ति यथावदनसूयकाः&#xA;017c मम शूद्राः स्वकर्मस्था मामकान्तरमाविशः&#xA;018a कृपणानाथवृद्धानां दुर्बलातुरयोषिताम्&#xA;018c संविभक्तास्मि सर्वेषां मामकान्तरमाविशः&#xA;019a कुलदेशादिधर्माणां प्रथितानां यथाविधि&#xA;019c अव्युच्छेत्तास्मि सर्वेषां मामकान्तरमाविशः&#xA;020a तपस्विनो मे विषये पूजिताः परिपालिताः&#xA;020c संविभक्ताश्च सत्कृत्य मामकान्तरमाविशः&#xA;021a नासंविभज्य भोक्तास्मि न विशामि परस्त्रियम्&#xA;021c स्वतन्त्रो जातु न क्रीडे मामकान्तरमाविशः&#xA;022a नाब्रह्मचारी भिक्षावान्भिक्षुर्वाब्रह्मचारिकः&#xA;022c अनृत्विजं हुतं नास्ति मामकान्तरमाविशः&#xA;023a नावजानाम्यहं वृद्धान्न वैद्यान्न तपस्विनः&#xA;023c राष्ट्रे स्वपति जागर्मि मामकान्तरमाविशः&#xA;024a वेदाध्ययनसम्पन्नस्तपस्वी सर्वधर्मवित्&#xA;024c स्वामी सर्वस्य राज्यस्य श्रीमान्मम पुरोहितः&#xA;025a दानेन दिव्यानभिवाञ्छामि लोकान्सत्येनाथो ब्राह्मणानां च गुप्त्या&#xA;025c शुश्रूषया चापि गुरूनुपैमि न मे भयं विद्यते राक्षसेभ्यः&#xA;026a न मे राष्ट्रे विधवा ब्रह्मबन्धु;र्न ब्राह्मणः कृपणो नोत चोरः&#xA;026c न पारजायी न च पापकर्मा; न मे भयं विद्यते राक्षसेभ्यः&#xA;027a न मे शस्त्रैरनिर्भिन्नमङ्गे द्व्यङ्गुलमन्तरम्&#xA;027c धर्मार्थं युध्यमानस्य मामकान्तरमाविशः&#xA;028a गोब्राह्मणे च यज्ञे च नित्यं स्वस्त्ययनं मम&#xA;028c आशासते जना राष्ट्रे मामकान्तरमाविशः&#xA;029  राक्षस उवाच&#xA;029a यस्मात्सर्वास्ववस्थासु धर्ममेवान्ववेक्षसे&#xA;029c तस्मात्प्राप्नुहि कैकेय गृहान्स्वस्ति व्रजाम्यहम्&#xA;030a येषां गोब्राह्मणा रक्ष्याः प्रजा रक्ष्याश्च केकय&#xA;030c न रक्षोभ्यो भयं तेषां कुत एव तु मानुषात्&#xA;031a येषां पुरोगमा विप्रा येषां ब्रह्मबलं बलम्&#xA;031c प्रियातिथ्यास्तथा दारास्ते वै स्वर्गजितो नराः&#xA;032  भीष्म उवाच&#xA;032a तस्माद्द्विजातीन्रक्षेत ते हि रक्षन्ति रक्षिताः&#xA;032c आशीरेषां भवेद्राज्ञां राष्ट्रं सम्यक्प्रवर्धते&#xA;033a तस्माद्राज्ञा विशेषेण विकर्मस्था द्विजातयः&#xA;033c नियम्याः संविभज्याश्च प्रजानुग्रहकारणात्&#xA;034a य एवं वर्तते राजा पौरजानपदेष्विह&#xA;034c अनुभूयेह भद्राणि प्राप्नोतीन्द्रसलोकताम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/079/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/079/</guid>
      <description>&lt;p&gt;001  युधिष्ठिर उवाच&#xA;001a व्याख्याता क्षत्रधर्मेण वृत्तिरापत्सु भारत&#xA;001c कथञ्चिद्वैश्यधर्मेण जीवेद्वा ब्राह्मणो न वा&#xA;002  भीष्म उवाच&#xA;002a अशक्तः क्षत्रधर्मेण वैश्यधर्मेण वर्तयेत्&#xA;002c कृषिगोरक्षमास्थाय व्यसने वृत्तिसङ्क्षये&#xA;003  युधिष्ठिर उवाच&#xA;003a कानि पण्यानि विक्रीणन्स्वर्गलोकान्न हीयते&#xA;003c ब्राह्मणो वैश्यधर्मेण वर्तयन्भरतर्षभ&#xA;004  भीष्म उवाच&#xA;004a सुरा लवणमित्येव तिलान्केसरिणः पशून्&#xA;004c ऋषभान्मधु मांसं च कृतान्नं च युधिष्ठिर&#xA;005a सर्वास्ववस्थास्वेतानि ब्राह्मणः परिवर्जयेत्&#xA;005c एतेषां विक्रयात्तात ब्राह्मणो नरकं व्रजेत्&#xA;006a अजोऽग्निर्वरुणो मेषः सूर्योऽश्वः पृथिवी विराट्&#xA;006c धेनुर्यज्ञश्च सोमश्च न विक्रेयाः कथञ्चन&#xA;007a पक्वेनामस्य निमयं न प्रशंसन्ति साधवः&#xA;007c निमयेत्पक्वमामेन भोजनार्थाय भारत&#xA;008a वयं सिद्धमशिष्यामो भवान्साधयतामिदम्&#xA;008c एवं समीक्ष्य निमयन्नाधर्मोऽस्ति कदाचन&#xA;009a अत्र ते वर्तयिष्यामि यथा धर्मः पुरातनः&#xA;009c व्यवहारप्रवृत्तानां तन्निबोध युधिष्ठिर&#xA;010a भवतेऽहं ददानीदं भवानेतत्प्रयच्छतु&#xA;010c रुचिते वर्तते धर्मो न बलात्सम्प्रवर्तते&#xA;011a इत्येवं सम्प्रवर्तन्त व्यवहाराः पुरातनाः&#xA;011c ऋषीणामितरेषां च साधु चेदमसंशयम्&#xA;012  युधिष्ठिर उवाच&#xA;012a अथ तात यदा सर्वाः शस्त्रमाददते प्रजाः&#xA;012c व्युत्क्रामन्ति स्वधर्मेभ्यः क्षत्रस्य क्षीयते बलम्&#xA;013a राजा त्राता न लोके स्यात्किं तदा स्यात्परायणम्&#xA;013c एतन्मे संशयं ब्रूहि विस्तरेण पितामह&#xA;014  भीष्म उवाच&#xA;014a दानेन तपसा यज्ञैरद्रोहेण दमेन च&#xA;014c ब्राह्मणप्रमुखा वर्णाः क्षेममिच्छेयुरात्मनः&#xA;015a तेषां ये वेदबलिनस्त उत्थाय समन्ततः&#xA;015c राज्ञो बलं वर्धयेयुर्महेन्द्रस्येव देवताः&#xA;016a राज्ञो हि क्षीयमाणस्य ब्रह्मैवाहुः परायणम्&#xA;016c तस्माद्ब्रह्मबलेनैव समुत्थेयं विजानता&#xA;017a यदा तु विजयी राजा क्षेमं राष्ट्रेऽभिसन्दधेत्&#xA;017c तदा वर्णा यथाधर्ममाविशेयुः स्वकर्मसु&#xA;018a उन्मर्यादे प्रवृत्ते तु दस्युभिः सङ्करे कृते&#xA;018c सर्वे वर्णा न दुष्येयुः शस्त्रवन्तो युधिष्ठिर&#xA;019  युधिष्ठिर उवाच&#xA;019a अथ चेत्सर्वतः क्षत्रं प्रदुष्येद्ब्राह्मणान्प्रति&#xA;019c कस्तस्य ब्राह्मणस्त्राता को धर्मः किं परायणम्&#xA;020  भीष्म उवाच&#xA;020a तपसा ब्रह्मचर्येण शस्त्रेण च बलेन च&#xA;020c अमायया मायया च नियन्तव्यं तदा भवेत्&#xA;021a क्षत्रस्याभिप्रवृद्धस्य ब्राह्मणेषु विशेषतः&#xA;021c ब्रह्मैव सन्नियन्तृ स्यात्क्षत्रं हि ब्रह्मसम्भवम्&#xA;022a अद्भ्योऽग्निर्ब्रह्मतः क्षत्रमश्मनो लोहमुत्थितम्&#xA;022c तेषां सर्वत्रगं तेजः स्वासु योनिषु शाम्यति&#xA;023a यदा छिनत्त्ययोऽश्मानमग्निश्चापोऽभिपद्यते&#xA;023c क्षत्रं च ब्राह्मणं द्वेष्टि तदा शाम्यन्ति ते त्रयः&#xA;024a तस्माद्ब्रह्मणि शाम्यन्ति क्षत्रियाणां युधिष्ठिर&#xA;024c समुदीर्णान्यजेयानि तेजांसि च बलानि च&#xA;025a ब्रह्मवीर्ये मृदूभूते क्षत्रवीर्ये च दुर्बले&#xA;025c दुष्टेषु सर्ववर्णेषु ब्राह्मणान्प्रति सर्वशः&#xA;026a ये तत्र युद्धं कुर्वन्ति त्यक्त्वा जीवितमात्मनः&#xA;026c ब्राह्मणान्परिरक्षन्तो धर्ममात्मानमेव च&#xA;027a मनस्विनो मन्युमन्तः पुण्यलोका भवन्ति ते&#xA;027c ब्राह्मणार्थं हि सर्वेषां शस्त्रग्रहणमिष्यते&#xA;028a अति स्विष्टस्वधीतानां लोकानति तपस्विनाम्&#xA;028c अनाशकाग्न्योर्विशतां शूरा यान्ति परां गतिम्&#xA;028e एवमेवात्मनस्त्यागान्नान्यं धर्मं विदुर्जनाः&#xA;029a तेभ्यो नमश्च भद्रं च ये शरीराणि जुह्वति&#xA;029c ब्रह्मद्विषो नियच्छन्तस्तेषां नोऽस्तु सलोकता&#xA;029e ब्रह्मलोकजितः स्वर्ग्यान्वीरांस्तान्मनुरब्रवीत्&#xA;030a यथाश्वमेधावभृथे स्नाताः पूता भवन्त्युत&#xA;030c दुष्कृतः सुकृतश्चैव तथा शस्त्रहता रणे&#xA;031a भवत्यधर्मो धर्मो हि धर्माधर्मावुभावपि&#xA;031c कारणाद्देशकालस्य देशकालः स तादृशः&#xA;032a मैत्राः क्रूराणि कुर्वन्तो जयन्ति स्वर्गमुत्तमम्&#xA;032c धर्म्याः पापानि कुर्वन्तो गच्छन्ति परमां गतिम्&#xA;033a ब्राह्मणस्त्रिषु कालेषु शस्त्रं गृह्णन्न दुष्यति&#xA;033c आत्मत्राणे वर्णदोषे दुर्गस्य नियमेषु च&#xA;034  युधिष्ठिर उवाच&#xA;034a अभ्युत्थिते दस्युबले क्षत्रार्थे वर्णसङ्करे&#xA;034c सम्प्रमूढेषु वर्णेषु यद्यन्योऽभिभवेद्बली&#xA;035a ब्राह्मणो यदि वा वैश्यः शूद्रो वा राजसत्तम&#xA;035c दस्युभ्योऽथ प्रजा रक्षेद्दण्डं धर्मेण धारयन्&#xA;036a कार्यं कुर्यान्न वा कुर्यात्संवार्यो वा भवेन्न वा&#xA;036c न स्म शस्त्रं ग्रहीतव्यमन्यत्र क्षत्रबन्धुतः&#xA;037  भीष्म उवाच&#xA;037a अपारे यो भवेत्पारमप्लवे यः प्लवो भवेत्&#xA;037c शूद्रो वा यदि वाप्यन्यः सर्वथा मानमर्हति&#xA;038a यमाश्रित्य नरा राजन्वर्तयेयुर्यथासुखम्&#xA;038c अनाथाः पाल्यमाना वै दस्युभिः परिपीडिताः&#xA;039a तमेव पूजयेरंस्ते प्रीत्या स्वमिव बान्धवम्&#xA;039c महद्ध्यभीक्ष्णं कौरव्य कर्ता सन्मानमर्हति&#xA;040a किमुक्ष्णावहता कृत्यं किं धेन्वा चाप्यदुग्धया&#xA;040c वन्ध्यया भार्यया कोऽर्थः कोऽर्थो राज्ञाप्यरक्षता&#xA;041a यथा दारुमयो हस्ती यथा चर्ममयो मृगः&#xA;041c यथा ह्यनेत्रः शकटः पथि क्षेत्रं यथोषरम्&#xA;042a एवं ब्रह्मानधीयानं राजा यश्च न रक्षिता&#xA;042c न वर्षति च यो मेघः सर्व एते निरर्थकाः&#xA;043a नित्यं यस्तु सतो रक्षेदसतश्च निबर्हयेत्&#xA;043c स एव राजा कर्तव्यस्तेन सर्वमिदं धृतम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/080/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/080/</guid>
      <description>&lt;p&gt;001  युधिष्ठिर उवाच&#xA;001a क्वसमुत्थाः कथंशीला ऋत्विजः स्युः पितामह&#xA;001c कथंविधाश्च राजेन्द्र तद्ब्रूहि वदतां वर&#xA;002  भीष्म उवाच&#xA;002a प्रतिकर्म पुराचार ऋत्विजां स्म विधीयते&#xA;002c आदौ छन्दांसि विज्ञाय द्विजानां श्रुतमेव च&#xA;003a ये त्वेकरतयो नित्यं धीरा नाप्रियवादिनः&#xA;003c परस्परस्य सुहृदः सम्मताः समदर्शिनः&#xA;004a येष्वानृशंस्यं सत्यं चाप्यहिंसा तप आर्जवम्&#xA;004c अद्रोहो नाभिमानश्च ह्रीस्तितिक्षा दमः शमः&#xA;005a ह्रीमान्सत्यधृतिर्दान्तो भूतानामविहिंसकः&#xA;005c अकामद्वेषसंयुक्तस्त्रिभिः शुक्लैः समन्वितः&#xA;006a अहिंसको ज्ञानतृप्तः स ब्रह्मासनमर्हति&#xA;006c एते महर्त्विजस्तात सर्वे मान्या यथातथम्&#xA;007  युधिष्ठिर उवाच&#xA;007a यदिदं वेदवचनं दक्षिणासु विधीयते&#xA;007c इदं देयमिदं देयं न क्वचिद्व्यवतिष्ठते&#xA;008a नेदं प्रति धनं शास्त्रमापद्धर्ममशास्त्रतः&#xA;008c आज्ञा शास्त्रस्य घोरेयं न शक्तिं समवेक्षते&#xA;009a श्रद्धामारभ्य यष्टव्यमित्येषा वैदिकी श्रुतिः&#xA;009c मिथ्योपेतस्य यज्ञस्य किमु श्रद्धा करिष्यति&#xA;010  भीष्म उवाच&#xA;010a न वेदानां परिभवान्न शाठ्येन न मायया&#xA;010c कश्चिन्महदवाप्नोति मा ते भूद्बुद्धिरीदृशी&#xA;011a यज्ञाङ्गं दक्षिणास्तात वेदानां परिबृंहणम्&#xA;011c न मन्त्रा दक्षिणाहीनास्तारयन्ति कथञ्चन&#xA;012a शक्तिस्तु पूर्णपात्रेण सम्मितानवमा भवेत्&#xA;012c अवश्यं तात यष्टव्यं त्रिभिर्वर्णैर्यथाविधि&#xA;013a सोमो राजा ब्राह्मणानामित्येषा वैदिकी श्रुतिः&#xA;013c तं च विक्रेतुमिच्छन्ति न वृथा वृत्तिरिष्यते&#xA;013e तेन क्रीतेन धर्मेण ततो यज्ञः प्रतायते&#xA;014a इत्येवं धर्मतः ख्यातमृषिभिर्धर्मवादिभिः&#xA;014c पुमान्यज्ञश्च सोमश्च न्यायवृत्तो यथा भवेत्&#xA;014e अन्यायवृत्तः पुरुषो न परस्य न चात्मनः&#xA;015a शरीरं यज्ञपात्राणि इत्येषा श्रूयते श्रुतिः&#xA;015c तानि सम्यक्प्रणीतानि ब्राह्मणानां महात्मनाम्&#xA;016a तपो यज्ञादपि श्रेष्ठमित्येषा परमा श्रुतिः&#xA;016c तत्ते तपः प्रवक्ष्यामि विद्वंस्तदपि मे शृणु&#xA;017a अहिंसा सत्यवचनमानृशंस्यं दमो घृणा&#xA;017c एतत्तपो विदुर्धीरा न शरीरस्य शोषणम्&#xA;018a अप्रामाण्यं च वेदानां शास्त्राणां चातिलङ्घनम्&#xA;018c अव्यवस्था च सर्वत्र तद्वै नाशनमात्मनः&#xA;019a निबोध दशहोतॄणां विधानं पार्थ यादृशम्&#xA;019c चित्तिः स्रुक्चित्तमाज्यं च पवित्रं ज्ञानमुत्तमम्&#xA;020a सर्वं जिह्मं मृत्युपदमार्जवं ब्रह्मणः पदम्&#xA;020c एतावाञ्ज्ञानविषयः किं प्रलापः करिष्यति&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/081/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/081/</guid>
      <description>&lt;p&gt;001  युधिष्ठिर उवाच&#xA;001a यदप्यल्पतरं कर्म तदप्येकेन दुष्करम्&#xA;001c पुरुषेणासहायेन किमु राज्यं पितामह&#xA;002a किंशीलः किंसमाचारो राज्ञोऽर्थसचिवो भवेत्&#xA;002c कीदृशे विश्वसेद्राजा कीदृशे नापि विश्वसेत्&#xA;003  भीष्म उवाच&#xA;003a चतुर्विधानि मित्राणि राज्ञां राजन्भवन्त्युत&#xA;003c सहार्थो भजमानश्च सहजः कृत्रिमस्तथा&#xA;004a धर्मात्मा पञ्चमं मित्रं स तु नैकस्य न द्वयोः&#xA;004c यतो धर्मस्ततो वा स्यान्मध्यस्थो वा ततो भवेत्&#xA;005a यस्तस्यार्थो न रोचेत न तं तस्य प्रकाशयेत्&#xA;005c धर्माधर्मेण राजानश्चरन्ति विजिगीषवः&#xA;006a चतुर्णां मध्यमौ श्रेष्ठौ नित्यं शङ्क्यौ तथापरौ&#xA;006c सर्वे नित्यं शङ्कितव्याः प्रत्यक्षं कार्यमात्मनः&#xA;007a न हि राज्ञा प्रमादो वै कर्तव्यो मित्ररक्षणे&#xA;007c प्रमादिनं हि राजानं लोकाः परिभवन्त्युत&#xA;008a असाधुः साधुतामेति साधुर्भवति दारुणः&#xA;008c अरिश्च मित्रं भवति मित्रं चापि प्रदुष्यति&#xA;009a अनित्यचित्तः पुरुषस्तस्मिन्को जातु विश्वसेत्&#xA;009c तस्मात्प्रधानं यत्कार्यं प्रत्यक्षं तत्समाचरेत्&#xA;010a एकान्तेन हि विश्वासः कृत्स्नो धर्मार्थनाशकः&#xA;010c अविश्वासश्च सर्वत्र मृत्युना न विशिष्यते&#xA;011a अकालमृत्युर्विश्वासो विश्वसन्हि विपद्यते&#xA;011c यस्मिन्करोति विश्वासमिच्छतस्तस्य जीवति&#xA;012a तस्माद्विश्वसितव्यं च शङ्कितव्यं च केषुचित्&#xA;012c एषा नीतिगतिस्तात लक्ष्मीश्चैव सनातनी&#xA;013a यं मन्येत ममाभावादिममर्थागमः स्पृशेत्&#xA;013c नित्यं तस्माच्छङ्कितव्यममित्रं तं विदुर्बुधाः&#xA;014a यस्य क्षेत्रादप्युदकं क्षेत्रमन्यस्य गच्छति&#xA;014c न तत्रानिच्छतस्तस्य भिद्येरन्सर्वसेतवः&#xA;015a तथैवात्युदकाद्भीतस्तस्य भेदनमिच्छति&#xA;015c यमेवंलक्षणं विद्यात्तममित्रं विनिर्दिशेत्&#xA;016a यः समृद्ध्या न तुष्येत क्षये दीनतरो भवेत्&#xA;016c एतदुत्तममित्रस्य निमित्तमभिचक्षते&#xA;017a यं मन्येत ममाभावादस्याभावो भवेदिति&#xA;017c तस्मिन्कुर्वीत विश्वासं यथा पितरि वै तथा&#xA;018a तं शक्त्या वर्धमानश्च सर्वतः परिबृंहयेत्&#xA;018c नित्यं क्षताद्वारयति यो धर्मेष्वपि कर्मसु&#xA;019a क्षताद्भीतं विजानीयादुत्तमं मित्रलक्षणम्&#xA;019c ये तस्य क्षतमिच्छन्ति ते तस्य रिपवः स्मृताः&#xA;020a व्यसनान्नित्यभीतोऽसौ समृद्ध्यामेव तृप्यते&#xA;020c यत्स्यादेवंविधं मित्रं तदात्मसममुच्यते&#xA;021a रूपवर्णस्वरोपेतस्तितिक्षुरनसूयकः&#xA;021c कुलीनः शीलसम्पन्नः स ते स्यात्प्रत्यनन्तरः&#xA;022a मेधावी स्मृतिमान्दक्षः प्रकृत्या चानृशंसवान्&#xA;022c यो मानितोऽमानितो वा न सन्दूष्येत्कदाचन&#xA;023a ऋत्विग्वा यदि वाचार्यः सखा वात्यन्तसंस्तुतः&#xA;023c गृहे वसेदमात्यस्ते यः स्यात्परमपूजितः&#xA;024a स ते विद्यात्परं मन्त्रं प्रकृतिं चार्थधर्मयोः&#xA;024c विश्वासस्ते भवेत्तत्र यथा पितरि वै तथा&#xA;025a नैव द्वौ न त्रयः कार्या न मृष्येरन्परस्परम्&#xA;025c एकार्थादेव भूतानां भेदो भवति सर्वदा&#xA;026a कीर्तिप्रधानो यश्च स्याद्यश्च स्यात्समये स्थितः&#xA;026c समर्थान्यश्च न द्वेष्टि समर्थान्कुरुते च यः&#xA;027a यो न कामाद्भयाल्लोभात्क्रोधाद्वा धर्ममुत्सृजेत्&#xA;027c दक्षः पर्याप्तवचनः स ते स्यात्प्रत्यनन्तरः&#xA;028a शूरश्चार्यश्च विद्वांश्च प्रतिपत्तिविशारदः&#xA;028c कुलीनः शीलसम्पन्नस्तितिक्षुरनसूयकः&#xA;029a एते ह्यमात्याः कर्तव्याः सर्वकर्मस्ववस्थिताः&#xA;029c पूजिताः संविभक्ताश्च सुसहायाः स्वनुष्ठिताः&#xA;030a कृत्स्नमेते विनिक्षिप्ताः प्रतिरूपेषु कर्मसु&#xA;030c युक्ता महत्सु कार्येषु श्रेयांस्युत्पादयन्ति च&#xA;031a एते कर्माणि कुर्वन्ति स्पर्धमाना मिथः सदा&#xA;031c अनुतिष्ठन्ति चैवार्थानाचक्षाणाः परस्परम्&#xA;032a ज्ञातिभ्यश्चैव बिभ्येथा मृत्योरिव यतः सदा&#xA;032c उपराजेव राजर्धिं ज्ञातिर्न सहते सदा&#xA;033a ऋजोर्मृदोर्वदान्यस्य ह्रीमतः सत्यवादिनः&#xA;033c नान्यो ज्ञातेर्महाबाहो विनाशमभिनन्दति&#xA;034a अज्ञातिता नातिसुखा नावज्ञेयास्त्वतः परम्&#xA;034c अज्ञातिमन्तं पुरुषं परे परिभवन्त्युत&#xA;035a निकृतस्य नरैरन्यैर्ज्ञातिरेव परायणम्&#xA;035c नान्यैर्निकारं सहते ज्ञातेर्ज्ञातिः कदाचन&#xA;036a आत्मानमेव जानाति निकृतं बान्धवैरपि&#xA;036c तेषु सन्ति गुणाश्चैव नैर्गुण्यं तेषु लक्ष्यते&#xA;037a नाज्ञातिरनुगृह्णाति नाज्ञातिर्दिग्धमस्यति&#xA;037c उभयं ज्ञातिलोकेषु दृश्यते साध्वसाधु च&#xA;038a तान्मानयेत्पूजयेच्च नित्यं वाचा च कर्मणा&#xA;038c कुर्याच्च प्रियमेतेभ्यो नाप्रियं किञ्चिदाचरेत्&#xA;039a विश्वस्तवदविश्वस्तस्तेषु वर्तेत सर्वदा&#xA;039c न हि दोषो गुणो वेति निस्पृक्तस्तेषु दृश्यते&#xA;040a तस्यैवं वर्तमानस्य पुरुषस्याप्रमादिनः&#xA;040c अमित्राः सम्प्रसीदन्ति तथा मित्रीभवन्त्यपि&#xA;041a य एवं वर्तते नित्यं ज्ञातिसम्बन्धिमण्डले&#xA;041c मित्रेष्वमित्रेष्वैश्वर्ये चिरं यशसि तिष्ठति&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/082/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/082/</guid>
      <description>&lt;p&gt;001  युधिष्ठिर उवाच&#xA;001a एवमग्राह्यके तस्मिञ्ज्ञातिसम्बन्धिमण्डले&#xA;001c मित्रेष्वमित्रेष्वपि च कथं भावो विभाव्यते&#xA;002  भीष्म उवाच&#xA;002a अत्राप्युदाहरन्तीममितिहासं पुरातनम्&#xA;002c वासुदेवस्य संवादं सुरर्षेर्नारदस्य च&#xA;003  वासुदेव उवाच&#xA;003a नासुहृत्परमं मन्त्रं नारदार्हति वेदितुम्&#xA;003c अपण्डितो वापि सुहृत्पण्डितो वापि नात्मवान्&#xA;004a स ते सौहृदमास्थाय किञ्चिद्वक्ष्यामि नारद&#xA;004c कृत्स्नां च बुद्धिं सम्प्रेक्ष्य सम्पृच्छे त्रिदिवङ्गम&#xA;005a दास्यमैश्वर्यवादेन ज्ञातीनां वै करोम्यहम्&#xA;005c अर्धभोक्तास्मि भोगानां वाग्दुरुक्तानि च क्षमे&#xA;006a अरणीमग्निकामो वा मथ्नाति हृदयं मम&#xA;006c वाचा दुरुक्तं देवर्षे तन्मे दहति नित्यदा&#xA;007a बलं सङ्कर्षणे नित्यं सौकुमार्यं पुनर्गदे&#xA;007c रूपेण मत्तः प्रद्युम्नः सोऽसहायोऽस्मि नारद&#xA;008a अन्ये हि सुमहाभागा बलवन्तो दुरासदाः&#xA;008c नित्योत्थानेन सम्पन्ना नारदान्धकवृष्णयः&#xA;009a यस्य न स्युर्न वै स स्याद्यस्य स्युः कृच्छ्रमेव तत्&#xA;009c द्वाभ्यां निवारितो नित्यं वृणोम्येकतरं न च&#xA;010a स्यातां यस्याहुकाक्रूरौ किं नु दुःखतरं ततः&#xA;010c यस्य वापि न तौ स्यातां किं नु दुःखतरं ततः&#xA;011a सोऽहं कितवमातेव द्वयोरपि महामुने&#xA;011c एकस्य जयमाशंसे द्वितीयस्यापराजयम्&#xA;012a ममैवं क्लिश्यमानस्य नारदोभयतः सदा&#xA;012c वक्तुमर्हसि यच्छ्रेयो ज्ञातीनामात्मनस्तथा&#xA;013  नारद उवाच&#xA;013a आपदो द्विविधाः कृष्ण बाह्याश्चाभ्यन्तराश्च ह&#xA;013c प्रादुर्भवन्ति वार्ष्णेय स्वकृता यदि वान्यतः&#xA;014a सेयमाभ्यन्तरा तुभ्यमापत्कृच्छ्रा स्वकर्मजा&#xA;014c अक्रूरभोजप्रभवाः सर्वे ह्येते तदन्वयाः&#xA;015a अर्थहेतोर्हि कामाद्वाद्वारा बीभत्सयापि वा&#xA;015c आत्मना प्राप्तमैश्वर्यमन्यत्र प्रतिपादितम्&#xA;016a कृतमूलमिदानीं तज्जातशब्दं सहायवत्&#xA;016c न शक्यं पुनरादातुं वान्तमन्नमिव त्वया&#xA;017a बभ्रूग्रसेनयो राज्यं नाप्तुं शक्यं कथञ्चन&#xA;017c ज्ञातिभेदभयात्कृष्ण त्वया चापि विशेषतः&#xA;018a तच्चेत्सिध्येत्प्रयत्नेन कृत्वा कर्म सुदुष्करम्&#xA;018c महाक्षयव्ययं वा स्याद्विनाशो वा पुनर्भवेत्&#xA;019a अनायसेन शस्त्रेण मृदुना हृदयच्छिदा&#xA;019c जिह्वामुद्धर सर्वेषां परिमृज्यानुमृज्य च&#xA;020  वासुदेव उवाच&#xA;020a अनायसं मुने शस्त्रं मृदु विद्यामहं कथम्&#xA;020c येनैषामुद्धरे जिह्वां परिमृज्यानुमृज्य च&#xA;021  नारद उवाच&#xA;021a शक्त्यान्नदानं सततं तितिक्षा दम आर्जवम्&#xA;021c यथार्हप्रतिपूजा च शस्त्रमेतदनायसम्&#xA;022a ज्ञातीनां वक्तुकामानां कटूनि च लघूनि च&#xA;022c गिरा त्वं हृदयं वाचं शमयस्व मनांसि च&#xA;023a नामहापुरुषः कश्चिन्नानात्मा नासहायवान्&#xA;023c महतीं धुरमादत्ते तामुद्यम्योरसा वह&#xA;024a सर्व एव गुरुं भारमनड्वान्वहते समे&#xA;024c दुर्गे प्रतीकः सुगवो भारं वहति दुर्वहम्&#xA;025a भेदाद्विनाशः सङ्घानां सङ्घमुख्योऽसि केशव&#xA;025c यथा त्वां प्राप्य नोत्सीदेदयं सङ्घस्तथा कुरु&#xA;026a नान्यत्र बुद्धिक्षान्तिभ्यां नान्यत्रेन्द्रियनिग्रहात्&#xA;026c नान्यत्र धनसन्त्यागाद्गणः प्राज्ञेऽवतिष्ठते&#xA;027a धन्यं यशस्यमायुष्यं स्वपक्षोद्भावनं शुभम्&#xA;027c ज्ञातीनामविनाशः स्याद्यथा कृष्ण तथा कुरु&#xA;028a आयत्यां च तदात्वे च न तेऽस्त्यविदितं प्रभो&#xA;028c षाड्गुण्यस्य विधानेन यात्रायानविधौ तथा&#xA;029a माधवाः कुकुरा भोजाः सर्वे चान्धकवृष्णयः&#xA;029c त्वय्यासक्ता महाबाहो लोका लोकेश्वराश्च ये&#xA;030a उपासते हि त्वद्बुद्धिमृषयश्चापि माधव&#xA;030c त्वं गुरुः सर्वभूतानां जानीषे त्वं गतागतम्&#xA;030e त्वामासाद्य यदुश्रेष्ठमेधन्ते ज्ञातिनः सुखम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/083/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/083/</guid>
      <description>&lt;p&gt;001  भीष्म उवाच&#xA;001a एषा प्रथमतो वृत्तिर्द्वितीयां शृणु भारत&#xA;001c यः कश्चिज्जनयेदर्थं राज्ञा रक्ष्यः स मानवः&#xA;002a ह्रियमाणममात्येन भृतो वा यदि वाभृतः&#xA;002c यो राजकोशं नश्यन्तमाचक्षीत युधिष्ठिर&#xA;003a श्रोतव्यं तस्य च रहो रक्ष्यश्चामात्यतो भवेत्&#xA;003c अमात्या ह्युपहन्तारं भूयिष्ठं घ्नन्ति भारत&#xA;004a राजकोशस्य गोप्तारं राजकोशविलोपकाः&#xA;004c समेत्य सर्वे बाधन्ते स विनश्यत्यरक्षितः&#xA;005a अत्राप्युदाहरन्तीममितिहासं पुरातनम्&#xA;005c मुनिः कालकवृक्षीयः कौसल्यं यदुवाच ह&#xA;006a कोसलानामाधिपत्यं सम्प्राप्ते क्षेमदर्शिनि&#xA;006c मुनिः कालकवृक्षीय आजगामेति नः श्रुतम्&#xA;007a स काकं पञ्जरे बद्ध्वा विषयं क्षेमदर्शिनः&#xA;007c पूर्वं पर्यचरद्युक्तः प्रवृत्त्यर्थी पुनः पुनः&#xA;008a अधीये वायसीं विद्यां शंसन्ति मम वायसाः&#xA;008c अनागतमतीतं च यच्च सम्प्रति वर्तते&#xA;009a इति राष्ट्रे परिपतन्बहुशः पुरुषैः सह&#xA;009c सर्वेषां राजयुक्तानां दुष्कृतं परिपृष्टवान्&#xA;010a स बुद्ध्वा तस्य राष्ट्रस्य व्यवसायं हि सर्वशः&#xA;010c राजयुक्तापचारांश्च सर्वान्बुद्ध्वा ततस्ततः&#xA;011a तमेव काकमादाय राजानं द्रष्टुमागमत्&#xA;011c सर्वज्ञोऽस्मीति वचनं ब्रुवाणः संशितव्रतः&#xA;012a स स्म कौसल्यमागम्य राजामात्यमलङ्कृतम्&#xA;012c प्राह काकस्य वचनादमुत्रेदं त्वया कृतम्&#xA;013a असौ चासौ च जानीते राजकोशस्त्वया हृतः&#xA;013c एवमाख्याति काकोऽयं तच्छीघ्रमनुगम्यताम्&#xA;014a तथान्यानपि स प्राह राजकोशहरान्सदा&#xA;014c न चास्य वचनं किञ्चिदकृतं श्रूयते क्वचित्&#xA;015a तेन विप्रकृताः सर्वे राजयुक्ताः कुरूद्वह&#xA;015c तमतिक्रम्य सुप्तस्य निशि काकमपोथयन्&#xA;016a वायसं तु विनिर्भिन्नं दृष्ट्वा बाणेन पञ्जरे&#xA;016c पूर्वाह्णे ब्राह्मणो वाक्यं क्षेमदर्शिनमब्रवीत्&#xA;017a राजंस्त्वामभयं याचे प्रभुं प्राणधनेश्वरम्&#xA;017c अनुज्ञातस्त्वया ब्रूयां वचनं त्वत्पुरो हितम्&#xA;018a मित्रार्थमभिसन्तप्तो भक्त्या सर्वात्मना गतः&#xA;018c अयं तवार्थं हरते यो ब्रूयादक्षमान्वितः&#xA;019a सम्बुबोधयिषुर्मित्रं सदश्वमिव सारथिः&#xA;019c अतिमन्युप्रसक्तो हि प्रसज्य हितकारणम्&#xA;020a तथाविधस्य सुहृदः क्षन्तव्यं संविजानता&#xA;020c ऐश्वर्यमिच्छता नित्यं पुरुषेण बुभूषता&#xA;021a तं राजा प्रत्युवाचेदं यन्मा किञ्चिद्भवान्वदेत्&#xA;021c कस्मादहं न क्षमेयमाकाङ्क्षन्नात्मनो हितम्&#xA;022a ब्राह्मण प्रतिजानीहि प्रब्रूहि यदि चेच्छसि&#xA;022c करिष्यामि हि ते वाक्यं यद्यन्मां विप्र वक्ष्यसि&#xA;023  मुनिरुवाच&#xA;023a ज्ञात्वा नयानपायांश्च भृत्यतस्ते भयानि च&#xA;023c भक्त्या वृत्तिं समाख्यातुं भवतोऽन्तिकमागमम्&#xA;024a प्रागेवोक्तश्च दोषोऽयमाचार्यैर्नृपसेविनाम्&#xA;024c अगतीकगतिर्ह्येषा या राज्ञा सह जीविका&#xA;025a आशीविषैश्च तस्याहुः सङ्गतं यस्य राजभिः&#xA;025c बहुमित्राश्च राजानो बह्वमित्रास्तथैव च&#xA;026a तेभ्यः सर्वेभ्य एवाहुर्भयं राजोपसेविनाम्&#xA;026c अथैषामेकतो राजन्मुहूर्तादेव भीर्भवेत्&#xA;027a नैकान्तेनाप्रमादो हि कर्तुं शक्यो महीपतौ&#xA;027c न तु प्रमादः कर्तव्यः कथञ्चिद्भूतिमिच्छता&#xA;028a प्रमादाद्धि स्खलेद्राजा स्खलिते नास्ति जीवितम्&#xA;028c अग्निं दीप्तमिवासीदेद्राजानमुपशिक्षितः&#xA;029a आशीविषमिव क्रुद्धं प्रभुं प्राणधनेश्वरम्&#xA;029c यत्नेनोपचरेन्नित्यं नाहमस्मीति मानवः&#xA;030a दुर्व्याहृताच्छङ्कमानो दुष्कृताद्दुरधिष्ठितात्&#xA;030c दुरासिताद्दुर्व्रजितादिङ्गितादङ्गचेष्टितात्&#xA;031a देवतेव हि सर्वार्थान्कुर्याद्राजा प्रसादितः&#xA;031c वैश्वानर इव क्रुद्धः समूलमपि निर्दहेत्&#xA;031e इति राजन्मयः प्राह वर्तते च तथैव तत्&#xA;032a अथ भूयांसमेवार्थं करिष्यामि पुनः पुनः&#xA;032c ददात्यस्मद्विधोऽमात्यो बुद्धिसाहाय्यमापदि&#xA;033a वायसश्चैव मे राजन्नन्तकायाभिसंहितः&#xA;033c न च मेऽत्र भवान्गर्ह्यो न च येषां भवान्प्रियः&#xA;033e हिताहितांस्तु बुध्येथा मा परोक्षमतिर्भव&#xA;034a ये त्वादानपरा एव वसन्ति भवतो गृहे&#xA;034c अभूतिकामा भूतानां तादृशैर्मेऽभिसंहितम्&#xA;035a ये वा भवद्विनाशेन राज्यमिच्छन्त्यनन्तरम्&#xA;035c अन्तरैरभिसन्धाय राजन्सिध्यन्ति नान्यथा&#xA;036a तेषामहं भयाद्राजन्गमिष्याम्यन्यमाश्रमम्&#xA;036c तैर्हि मे सन्धितो बाणः काके निपतितः प्रभो&#xA;037a छद्मना मम काकश्च गमितो यमसादनम्&#xA;037c दृष्टं ह्येतन्मया राजंस्तपोदीर्घेण चक्षुषा&#xA;038a बहुनक्रझषग्राहां तिमिङ्गिलगणायुताम्&#xA;038c काकेन बडिशेनेमामतार्षं त्वामहं नदीम्&#xA;039a स्थाण्वश्मकण्टकवतीं व्याघ्रसिंहगजाकुलाम्&#xA;039c दुरासदां दुष्प्रवेशां गुहां हैमवतीमिव&#xA;040a अग्निना तामसं दुर्गं नौभिराप्यं च गम्यते&#xA;040c राजदुर्गावतरणे नोपायं पण्डिता विदुः&#xA;041a गहनं भवतो राज्यमन्धकारतमोवृतम्&#xA;041c नेह विश्वसितुं शक्यं भवतापि कुतो मया&#xA;042a अतो नायं शुभो वासस्तुल्ये सदसती इह&#xA;042c वधो ह्येवात्र सुकृते दुष्कृते न च संशयः&#xA;043a न्यायतो दुष्कृते घातः सुकृते स्यात्कथं वधः&#xA;043c नेह युक्तं चिरं स्थातुं जवेनातो व्रजेद्बुधः&#xA;044a सीता नाम नदी राजन्प्लवो यस्यां निमज्जति&#xA;044c तथोपमामिमां मन्ये वागुरां सर्वघातिनीम्&#xA;045a मधुप्रपातो हि भवान्भोजनं विषसंयुतम्&#xA;045c असतामिव ते भावो वर्तते न सतामिव&#xA;045e आशीविषैः परिवृतः कूपस्त्वमिव पार्थिव&#xA;046a दुर्गतीर्था बृहत्कूला करीरीवेत्रसंयुता&#xA;046c नदी मधुरपानीया यथा राजंस्तथा भवान्&#xA;046e श्वगृध्रगोमायुयुतो राजहंससमो ह्यसि&#xA;047a यथाश्रित्य महावृक्षं कक्षः संवर्धते महान्&#xA;047c ततस्तं संवृणोत्येव तमतीत्य च वर्धते&#xA;048a तेनैवोपेन्धनो नूनं दावो दहति दारुणः&#xA;048c तथोपमा ह्यमात्यास्ते राजंस्तान्परिशोधय&#xA;049a भवतैव कृता राजन्भवता परिपालिताः&#xA;049c भवन्तं पर्यवज्ञाय जिघांसन्ति भवत्प्रियम्&#xA;050a उषितं शङ्कमानेन प्रमादं परिरक्षता&#xA;050c अन्तःसर्प इवागारे वीरपत्न्या इवालये&#xA;050e शीलं जिज्ञासमानेन राज्ञश्च सहजीविना&#xA;051a कच्चिज्जितेन्द्रियो राजा कच्चिदभ्यन्तरा जिताः&#xA;051c कच्चिदेषां प्रियो राजा कच्चिद्राज्ञः प्रियाः प्रजाः&#xA;052a जिज्ञासुरिह सम्प्राप्तस्तवाहं राजसत्तम&#xA;052c तस्य मे रोचसे राजन्क्षुधितस्येव भोजनम्&#xA;053a अमात्या मे न रोचन्ते वितृष्णस्य यथोदकम्&#xA;053c भवतोऽर्थकृदित्येव मयि दोषो हि तैः कृतः&#xA;053e विद्यते कारणं नान्यदिति मे नात्र संशयः&#xA;054a न हि तेषामहं द्रुग्धस्तत्तेषां दोषवद्गतम्&#xA;054c अरेर्हि दुर्हताद्भेयं भग्नपृष्ठादिवोरगात्&#xA;055  राजोवाच&#xA;055a भूयसा परिबर्हेण सत्कारेण च भूयसा&#xA;055c पूजितो ब्राह्मणश्रेष्ठ भूयो वस गृहे मम&#xA;056a ये त्वां ब्राह्मण नेच्छन्ति न ते वत्स्यन्ति मे गृहे&#xA;056c भवतैव हि तज्ज्ञेयं यदिदानीमनन्तरम्&#xA;057a यथा स्याद्दुष्कृतो दण्डो यथा च सुकृतं कृतम्&#xA;057c तथा समीक्ष्य भगवञ्श्रेयसे विनियुङ्क्ष्व माम्&#xA;058  मुनिरुवाच&#xA;058a अदर्शयन्निमं दोषमेकैकं दुर्बलं कुरु&#xA;058c ततः कारणमाज्ञाय पुरुषं पुरुषं जहि&#xA;059a एकदोषा हि बहवो मृद्नीयुरपि कण्टकान्&#xA;059c मन्त्रभेदभयाद्राजंस्तस्मादेतद्ब्रवीमि ते&#xA;060a वयं तु ब्राह्मणा नाम मृदुदण्डाः कृपालवः&#xA;060c स्वस्ति चेच्छामि भवतः परेषां च यथात्मनः&#xA;061a राजन्नात्मानमाचक्षे सम्बन्धी भवतो ह्यहम्&#xA;061c मुनिः कालकवृक्षीय इत्येवमभिसञ्ज्ञितः&#xA;062a पितुः सखा च भवतः सम्मतः सत्यसङ्गरः&#xA;062c व्यापन्ने भवतो राज्ये राजन्पितरि संस्थिते&#xA;063a सर्वकामान्परित्यज्य तपस्तप्तं तदा मया&#xA;063c स्नेहात्त्वां प्रब्रवीम्येतन्मा भूयो विभ्रमेदिति&#xA;064a उभे दृष्ट्वा दुःखसुखे राज्यं प्राप्य यदृच्छया&#xA;064c राज्येनामात्यसंस्थेन कथं राजन्प्रमाद्यसि&#xA;065  भीष्म उवाच&#xA;065a ततो राजकुले नान्दी सञ्जज्ञे भूयसी पुनः&#xA;065c पुरोहितकुले चैव सम्प्राप्ते ब्राह्मणर्षभे&#xA;066a एकच्छत्रां महीं कृत्वा कौसल्याय यशस्विने&#xA;066c मुनिः कालकवृक्षीय ईजे क्रतुभिरुत्तमैः&#xA;067a हितं तद्वचनं श्रुत्वा कौसल्योऽन्वशिषन्महीम्&#xA;067c तथा च कृतवान्राजा यथोक्तं तेन भारत&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/084/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/084/</guid>
      <description>&lt;p&gt;001  भीष्म उवाच&#xA;001a ह्रीनिषेधाः सदा सन्तः सत्यार्जवसमन्विताः&#xA;001c शक्ताः कथयितुं सम्यक्ते तव स्युः सभासदः&#xA;002a अत्याढ्यांश्चातिशूरांश्च ब्राह्मणांश्च बहुश्रुतान्&#xA;002c सुसन्तुष्टांश्च कौन्तेय महोत्साहांश्च कर्मसु&#xA;003a एतान्सहायाल्ँलिप्सेथाः सर्वास्वापत्सु भारत&#xA;003c कुलीनः पूजितो नित्यं न हि शक्तिं निगूहति&#xA;004a प्रसन्नं ह्यप्रसन्नं वा पीडितं हृतमेव वा&#xA;004c आवर्तयति भूयिष्ठं तदेको ह्यनुपालितः&#xA;005a कुलीना देशजाः प्राज्ञा रूपवन्तो बहुश्रुताः&#xA;005c प्रगल्भाश्चानुरक्ताश्च ते तव स्युः परिच्छदाः&#xA;006a दौष्कुलेयाश्च लुब्धाश्च नृशंसा निरपत्रपाः&#xA;006c ते त्वां तात निषेवेयुर्यावदार्द्रकपाणयः&#xA;007a अर्थमानार्घ्यसत्कारैर्भोगैरुच्चावचैः प्रियान्&#xA;007c यानर्थभाजो मन्येथास्ते ते स्युः सुखभागिनः&#xA;008a अभिन्नवृत्ता विद्वांसः सद्वृत्ताश्चरितव्रताः&#xA;008c न त्वां नित्यार्थिनो जह्युरक्षुद्राः सत्यवादिनः&#xA;009a अनार्या ये न जानन्ति समयं मन्दचेतसः&#xA;009c तेभ्यः प्रतिजुगुप्सेथा जानीयाः समयच्युतान्&#xA;010a नैकमिच्छेद्गणं हित्वा स्याच्चेदन्यतरग्रहः&#xA;010c यस्त्वेको बहुभिः श्रेयान्कामं तेन गणं त्यजेत्&#xA;011a श्रेयसो लक्षणं ह्येतद्विक्रमो यस्य दृश्यते&#xA;011c कीर्तिप्रधानो यश्च स्यात्समये यश्च तिष्ठति&#xA;012a समर्थान्पूजयेद्यश्च नास्पर्ध्यैः स्पर्धते च यः&#xA;012c न च कामाद्भयात्क्रोधाल्लोभाद्वा धर्ममुत्सृजेत्&#xA;013a अमानी सत्यवाक्शक्तो जितात्मा मान्यमानिता&#xA;013c स ते मन्त्रसहायः स्यात्सर्वावस्थं परीक्षितः&#xA;014a कुलीनः सत्यसम्पन्नस्तितिक्षुर्दक्ष आत्मवान्&#xA;014c शूरः कृतज्ञः सत्यश्च श्रेयसः पार्थ लक्षणम्&#xA;015a तस्यैवं वर्तमानस्य पुरुषस्य विजानतः&#xA;015c अमित्राः सम्प्रसीदन्ति ततो मित्रीभवन्त्यपि&#xA;016a अत ऊर्ध्वममात्यानां परीक्षेत गुणागुणान्&#xA;016c संयतात्मा कृतप्रज्ञो भूतिकामश्च भूमिपः&#xA;017a सम्बद्धाः पुरुषैराप्तैरभिजातैः स्वदेशजैः&#xA;017c अहार्यैरव्यभीचारैः सर्वतः सुपरीक्षितैः&#xA;018a योधाः स्रौवास्तथा मौलास्तथैवान्येऽप्यवस्कृताः&#xA;018c कर्तव्या भूतिकामेन पुरुषेण बुभूषता&#xA;019a येषां वैनयिकी बुद्धिः प्रकृता चैव शोभना&#xA;019c तेजो धैर्यं क्षमा शौचमनुराग स्थितिर्धृतिः&#xA;020a परीक्षितगुणान्नित्यं प्रौढभावान्धुरन्धरान्&#xA;020c पञ्चोपधाव्यतीतांश्च कुर्याद्राजार्थकारिणः&#xA;021a पर्याप्तवचनान्वीरान्प्रतिपत्तिविशारदान्&#xA;021c कुलीनान्सत्यसम्पन्नानिङ्गितज्ञाननिष्ठुरान्&#xA;022a देशकालविधानज्ञान्भर्तृकार्यहितैषिणः&#xA;022c नित्यमर्थेषु सर्वेषु राजा कुर्वीत मन्त्रिणः&#xA;023a हीनतेजा ह्यसंहृष्टो नैव जातु व्यवस्यति&#xA;023c अवश्यं जनयत्येव सर्वकर्मसु संशयान्&#xA;024a एवमल्पश्रुतो मन्त्री कल्याणाभिजनोऽप्युत&#xA;024c धर्मार्थकामयुक्तोऽपि नालं मन्त्रं परीक्षितुम्&#xA;025a तथैवानभिजातोऽपि काममस्तु बहुश्रुतः&#xA;025c अनायक इवाचक्षुर्मुह्यत्यूह्येषु कर्मसु&#xA;026a यो वा ह्यस्थिरसङ्कल्पो बुद्धिमानागतागमः&#xA;026c उपायज्ञोऽपि नालं स कर्म यापयितुं चिरम्&#xA;027a केवलात्पुनराचारात्कर्मणो नोपपद्यते&#xA;027c परिमर्शो विशेषाणामश्रुतस्येह दुर्मतेः&#xA;028a मन्त्रिण्यननुरक्ते तु विश्वासो न हि विद्यते&#xA;028c तस्मादननुरक्ताय नैव मन्त्रं प्रकाशयेत्&#xA;029a व्यथयेद्धि स राजानं मन्त्रिभिः सहितोऽनृजुः&#xA;029c मारुतोपहतच्छिद्रैः प्रविश्याग्निरिव द्रुमम्&#xA;030a सङ्क्रुध्यत्येकदा स्वामी स्थानाच्चैवापकर्षति&#xA;030c वाचा क्षिपति संरब्धस्ततः पश्चात्प्रसीदति&#xA;031a तानि तान्यनुरक्तेन शक्यान्यनुतितिक्षितुम्&#xA;031c मन्त्रिणां च भवेत्क्रोधो विस्फूर्जितमिवाशनेः&#xA;032a यस्तु संहरते तानि भर्तुः प्रियचिकीर्षया&#xA;032c समानसुखदुःखं तं पृच्छेदर्थेषु मानवम्&#xA;033a अनृजुस्त्वनुरक्तोऽपि सम्पन्नश्चेतरैर्गुणैः&#xA;033c राज्ञः प्रज्ञानयुक्तोऽपि न मन्त्रं श्रोतुमर्हति&#xA;034a योऽमित्रैः सह सम्बद्धो न पौरान्बहु मन्यते&#xA;034c स सुहृत्तादृशो राज्ञो न मन्त्रं श्रोतुमर्हति&#xA;035a अविद्वानशुचिः स्तब्धः शत्रुसेवी विकत्थनः&#xA;035c स सुहृत्क्रोधनो लुब्धो न मन्त्रं श्रोतुमर्हति&#xA;036a आगन्तुश्चानुरक्तोऽपि काममस्तु बहुश्रुतः&#xA;036c सत्कृतः संविभक्तो वा न मन्त्रं श्रोतुमर्हति&#xA;037a यस्त्वल्पेनापि कार्येण सकृदाक्षारितो भवेत्&#xA;037c पुनरन्यैर्गुणैर्युक्तो न मन्त्रं श्रोतुमर्हति&#xA;038a कृतप्रज्ञश्च मेधावी बुधो जानपदः शुचिः&#xA;038c सर्वकर्मसु यः शुद्धः स मन्त्रं श्रोतुमर्हति&#xA;039a ज्ञानविज्ञानसम्पन्नः प्रकृतिज्ञः परात्मनोः&#xA;039c सुहृदात्मसमो राज्ञः स मन्त्रं श्रोतुमर्हति&#xA;040a सत्यवाक्शीलसम्पन्नो गम्भीरः सत्रपो मृदुः&#xA;040c पितृपैतामहो यः स्यात्स मन्त्रं श्रोतुमर्हति&#xA;041a सन्तुष्टः सम्मतः सत्यः शौटीरो द्वेष्यपापकः&#xA;041c मन्त्रवित्कालविच्छूरः स मन्त्रं श्रोतुमर्हति&#xA;042a सर्वलोकं समं शक्तः सान्त्वेन कुरुते वशे&#xA;042c तस्मै मन्त्रः प्रयोक्तव्यो दण्डमाधित्सता नृप&#xA;043a पौरजानपदा यस्मिन्विश्वासं धर्मतो गताः&#xA;043c योद्धा नयविपश्चिच्च स मन्त्रं श्रोतुमर्हति&#xA;044a तस्मात्सर्वैर्गुणैरेतैरुपपन्नाः सुपूजिताः&#xA;044c मन्त्रिणः प्रकृतिज्ञाः स्युस्त्र्यवरा महदीप्सवः&#xA;045a स्वासु प्रकृतिषु छिद्रं लक्षयेरन्परस्य च&#xA;045c मन्त्रिणो मन्त्रमूलं हि राज्ञो राष्ट्रं विवर्धते&#xA;046a नास्य छिद्रं परः पश्येच्छिद्रेषु परमन्वियात्&#xA;046c गूहेत्कूर्म इवाङ्गानि रक्षेद्विवरमात्मनः&#xA;047a मन्त्रग्राहा हि राज्यस्य मन्त्रिणो ये मनीषिणः&#xA;047c मन्त्रसंहननो राजा मन्त्राङ्गानीतरो जनः&#xA;048a राज्यं प्रणिधिमूलं हि मन्त्रसारं प्रचक्षते&#xA;048c स्वामिनं त्वनुवर्तन्ति वृत्त्यर्थमिह मन्त्रिणः&#xA;049a स विनीय मदक्रोधौ मानमीर्ष्यां च निर्वृतः&#xA;049c नित्यं पञ्चोपधातीतैर्मन्त्रयेत्सह मन्त्रिभिः&#xA;050a तेषां त्रयाणां विविधं विमर्शं बुध्येत चित्तं विनिवेश्य तत्र&#xA;050c स्वनिश्चयं तं परनिश्चयं च निवेदयेदुत्तरमन्त्रकाले&#xA;051a धर्मार्थकामज्ञमुपेत्य पृच्छेद्युक्तो गुरुं ब्राह्मणमुत्तमार्थम्&#xA;051c निष्ठा कृता तेन यदा सह स्यात्तं तत्र मार्गं प्रणयेदसक्तम्&#xA;052a एवं सदा मन्त्रयितव्यमाहुर्ये मन्त्रतत्त्वार्थविनिश्चयज्ञाः&#xA;052c तस्मात्त्वमेवं प्रणयेः सदैव मन्त्रं प्रजासङ्ग्रहणे समर्थम्&#xA;053a न वामनाः कुब्जकृशा न खञ्जा; नान्धा जडाः स्त्री न नपुंसकं च&#xA;053c न चात्र तिर्यङ्न पुरो न पश्चान्नोर्ध्वं न चाधः प्रचरेत कश्चित्&#xA;054a आरुह्य वातायनमेव शून्यं स्थलं प्रकाशं कुशकाशहीनम्&#xA;054c वागङ्गदोषान्परिहृत्य मन्त्रं सम्मन्त्रयेत्कार्यमहीनकालम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/085/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/085/</guid>
      <description>&lt;p&gt;001  भीष्म उवाच&#xA;001a अत्राप्युदाहरन्तीममितिहासं पुरातनम्&#xA;001c बृहस्पतेश्च संवादं शक्रस्य च युधिष्ठिर&#xA;002  शक्र उवाच&#xA;002a किं स्विदेकपदं ब्रह्मन्पुरुषः सम्यगाचरन्&#xA;002c प्रमाणं सर्वभूतानां यशश्चैवाप्नुयान्महत्&#xA;003  बृहस्पतिरुवाच&#xA;003a सान्त्वमेकपदं शक्र पुरुषः सम्यगाचरन्&#xA;003c प्रमाणं सर्वभूतानां यशश्चैवाप्नुयान्महत्&#xA;004a एतदेकपदं शक्र सर्वलोकसुखावहम्&#xA;004c आचरन्सर्वभूतेषु प्रियो भवति सर्वदा&#xA;005a यो हि नाभाषते किञ्चित्सततं भ्रुकुटीमुखः&#xA;005c द्वेष्यो भवति भूतानां स सान्त्वमिह नाचरन्&#xA;006a यस्तु पूर्वमभिप्रेक्ष्य पूर्वमेवाभिभाषते&#xA;006c स्मितपूर्वाभिभाषी च तस्य लोकः प्रसीदति&#xA;007a दानमेव हि सर्वत्र सान्त्वेनानभिजल्पितम्&#xA;007c न प्रीणयति भूतानि निर्व्यञ्जनमिवाशनम्&#xA;008a अदाता ह्यपि भूतानां मधुरामीरयन्गिरम्&#xA;008c सर्वलोकमिमं शक्र सान्त्वेन कुरुते वशे&#xA;009a तस्मात्सान्त्वं प्रकर्तव्यं दण्डमाधित्सतामिह&#xA;009c फलं च जनयत्येवं न चास्योद्विजते जनः&#xA;010a सुकृतस्य हि सान्त्वस्य श्लक्ष्णस्य मधुरस्य च&#xA;010c सम्यगासेव्यमानस्य तुल्यं जातु न विद्यते&#xA;011  भीष्म उवाच&#xA;011a इत्युक्तः कृतवान्सर्वं तथा शक्रः पुरोधसा&#xA;011c तथा त्वमपि कौन्तेय सम्यगेतत्समाचर&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/086/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/086/</guid>
      <description>&lt;p&gt;001  युधिष्ठिर उवाच&#xA;001a कथं स्विदिह राजेन्द्र पालयन्पार्थिवः प्रजाः&#xA;001c प्रति धर्मं विशेषेण कीर्तिमाप्नोति शाश्वतीम्&#xA;002  भीष्म उवाच&#xA;002a व्यवहारेण शुद्धेन प्रजापालनतत्परः&#xA;002c प्राप्य धर्मं च कीर्तिं च लोकावाप्नोत्युभौ शुचिः&#xA;003  युधिष्ठिर उवाच&#xA;003a कीदृशं व्यवहारं तु कैश्च व्यवहरेन्नृपः&#xA;003c एतत्पृष्टो महाप्राज्ञ यथावद्वक्तुमर्हसि&#xA;004a ये चैते पूर्वकथिता गुणास्ते पुरुषं प्रति&#xA;004c नैकस्मिन्पुरुषे ह्येते विद्यन्त इति मे मतिः&#xA;005  भीष्म उवाच&#xA;005a एवमेतन्महाप्राज्ञ यथा वदसि बुद्धिमान्&#xA;005c दुर्लभः पुरुषः कश्चिदेभिर्गुणगुणैर्युतः&#xA;006a किं तु सङ्क्षेपतः शीलं प्रयत्ने नेह दुर्लभम्&#xA;006c वक्ष्यामि तु यथामात्यान्यादृशांश्च करिष्यसि&#xA;007a चतुरो ब्राह्मणान्वैद्यान्प्रगल्भान्सात्त्विकाञ्शुचीन्&#xA;007c त्रींश्च शूद्रान्विनीतांश्च शुचीन्कर्मणि पूर्वके&#xA;008a अष्टाभिश्च गुणैर्युक्तं सूतं पौराणिकं चरेत्&#xA;008c पञ्चाशद्वर्षवयसं प्रगल्भमनसूयकम्&#xA;009a मतिस्मृतिसमायुक्तं विनीतं समदर्शनम्&#xA;009c कार्ये विवदमानानां शक्तमर्थेष्वलोलुपम्&#xA;010a विवर्जितानां व्यसनैः सुघोरैः सप्तभिर्भृशम्&#xA;010c अष्टानां मन्त्रिणां मध्ये मन्त्रं राजोपधारयेत्&#xA;011a ततः सम्प्रेषयेद्राष्ट्रे राष्ट्रायाथ च दर्शयेत्&#xA;011c अनेन व्यवहारेण द्रष्टव्यास्ते प्रजाः सदा&#xA;012a न चापि गूढं कार्यं ते ग्राह्यं कार्योपघातकम्&#xA;012c कार्ये खलु विपन्ने त्वां सोऽधर्मस्तांश्च पीडयेत्&#xA;013a विद्रवेच्चैव राष्ट्रं ते श्येनात्पक्षिगणा इव&#xA;013c परिस्रवेच्च सततं नौर्विशीर्णेव सागरे&#xA;014a प्रजाः पालयतोऽसम्यगधर्मेणेह भूपतेः&#xA;014c हार्दं भयं सम्भवति स्वर्गश्चास्य विरुध्यते&#xA;015a अथ योऽधर्मतः पाति राजामात्योऽथ वात्मजः&#xA;015c धर्मासने नियुक्तः सन्धर्ममूलं नरर्षभ&#xA;016a कार्येष्वधिकृताः सम्यगकुर्वन्तो नृपानुगाः&#xA;016c आत्मानं पुरतः कृत्वा यान्त्यधः सहपार्थिवाः&#xA;017a बलात्कृतानां बलिभिः कृपणं बहु जल्पताम्&#xA;017c नाथो वै भूमिपो नित्यमनाथानां नृणां भवेत्&#xA;018a ततः साक्षिबलं साधु द्वैधे वादकृतं भवेत्&#xA;018c असाक्षिकमनाथं वा परीक्ष्यं तद्विशेषतः&#xA;019a अपराधानुरूपं च दण्डं पापेषु पातयेत्&#xA;019c उद्वेजयेद्धनैरृद्धान्दरिद्रान्वधबन्धनैः&#xA;020a विनयैरपि दुर्वृत्तान्प्रहारैरपि पार्थिवः&#xA;020c सान्त्वेनोपप्रदानेन शिष्टांश्च परिपालयेत्&#xA;021a राज्ञो वधं चिकीर्षेद्यस्तस्य चित्रो वधो भवेत्&#xA;021c आजीवकस्य स्तेनस्य वर्णसङ्करकस्य च&#xA;022a सम्यक्प्रणयतो दण्डं भूमिपस्य विशाम्पते&#xA;022c युक्तस्य वा नास्त्यधर्मो धर्म एवेह शाश्वतः&#xA;023a कामकारेण दण्डं तु यः कुर्यादविचक्षणः&#xA;023c स इहाकीर्तिसंयुक्तो मृतो नरकमाप्नुयात्&#xA;024a न परस्य श्रवादेव परेषां दण्डमर्पयेत्&#xA;024c आगमानुगमं कृत्वा बध्नीयान्मोक्षयेत वा&#xA;025a न तु हन्यान्नृपो जातु दूतं कस्याञ्चिदापदि&#xA;025c दूतस्य हन्ता निरयमाविशेत्सचिवैः सह&#xA;026a यथोक्तवादिनं दूतं क्षत्रधर्मरतो नृपः&#xA;026c यो हन्यात्पितरस्तस्य भ्रूणहत्यामवाप्नुयुः&#xA;027a कुलीनः शीलसम्पन्नो वाग्मी दक्षः प्रियंवदः&#xA;027c यथोक्तवादी स्मृतिमान्दूतः स्यात्सप्तभिर्गुणैः&#xA;028a एतैरेव गुणैर्युक्तः प्रतीहारोऽस्य रक्षिता&#xA;028c शिरोरक्षश्च भवति गुणैरेतैः समन्वितः&#xA;029a धर्मार्थशास्त्रतत्त्वज्ञः सन्धिविग्रहको भवेत्&#xA;029c मतिमान्धृतिमान्धीमान्रहस्यविनिगूहिता&#xA;030a कुलीनः सत्यसम्पन्नः शक्तोऽमात्यः प्रशंसितः&#xA;030c एतैरेव गुणैर्युक्तस्तथा सेनापतिर्भवेत्&#xA;031a व्यूहयन्त्रायुधीयानां तत्त्वज्ञो विक्रमान्वितः&#xA;031c वर्षशीतोष्णवातानां सहिष्णुः पररन्ध्रवित्&#xA;032a विश्वासयेत्परांश्चैव विश्वसेन्न तु कस्यचित्&#xA;032c पुत्रेष्वपि हि राजेन्द्र विश्वासो न प्रशस्यते&#xA;033a एतच्छास्त्रार्थतत्त्वं तु तवाख्यातं मयानघ&#xA;033c अविश्वासो नरेन्द्राणां गुह्यं परममुच्यते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/087/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/087/</guid>
      <description>&lt;p&gt;001  युधिष्ठिर उवाच&#xA;001a कथंविधं पुरं राजा स्वयमावस्तुमर्हति&#xA;001c कृतं वा कारयित्वा वा तन्मे ब्रूहि पितामह&#xA;002  भीष्म उवाच&#xA;002a यत्र कौन्तेय वस्तव्यं सपुत्रभ्रातृबन्धुना&#xA;002c न्याय्यं तत्र परिप्रष्टुं गुप्तिं वृत्तिं च भारत&#xA;003a तस्मात्ते वर्तयिष्यामि दुर्गकर्म विशेषतः&#xA;003c श्रुत्वा तथा विधातव्यमनुष्ठेयं च यत्नतः&#xA;004a षड्विधं दुर्गमास्थाय पुराण्यथ निवेशयेत्&#xA;004c सर्वसम्पत्प्रधानं यद्बाहुल्यं वापि सम्भवेत्&#xA;005a धन्वदुर्गं महीदुर्गं गिरिदुर्गं तथैव च&#xA;005c मनुष्यदुर्गमब्दुर्गं वनदुर्गं च तानि षट्&#xA;006a यत्पुरं दुर्गसम्पन्नं धान्यायुधसमन्वितम्&#xA;006c दृढप्राकारपरिखं हस्त्यश्वरथसङ्कुलम्&#xA;007a विद्वांसः शिल्पिनो यत्र निचयाश्च सुसञ्चिताः&#xA;007c धार्मिकश्च जनो यत्र दाक्ष्यमुत्तममास्थितः&#xA;008a ऊर्जस्विनरनागाश्वं चत्वरापणशोभितम्&#xA;008c प्रसिद्धव्यवहारं च प्रशान्तमकुतोभयम्&#xA;009a सुप्रभं सानुनादं च सुप्रशस्तनिवेशनम्&#xA;009c शूराढ्यजनसम्पन्नं ब्रह्मघोषानुनादितम्&#xA;010a समाजोत्सवसम्पन्नं सदापूजितदैवतम्&#xA;010c वश्यामात्यबलो राजा तत्पुरं स्वयमावसेत्&#xA;011a तत्र कोशं बलं मित्रं व्यवहारं च वर्धयेत्&#xA;011c पुरे जनपदे चैव सर्वदोषान्निवर्तयेत्&#xA;012a भाण्डागारायुधागारं प्रयत्नेनाभिवर्धयेत्&#xA;012c निचयान्वर्धयेत्सर्वांस्तथा यन्त्रगदागदान्&#xA;013a काष्ठलोहतुषाङ्गारदारुशृङ्गास्थिवैणवान्&#xA;013c मज्जास्नेहवसाक्षौद्रमौषधग्राममेव च&#xA;014a शणं सर्जरसं धान्यमायुधानि शरांस्तथा&#xA;014c चर्म स्नायु तथा वेत्रं मुञ्जबल्बजधन्वनान्&#xA;015a आशयाश्चोदपानाश्च प्रभूतसलिला वराः&#xA;015c निरोद्धव्याः सदा राज्ञा क्षीरिणश्च महीरुहाः&#xA;016a सत्कृताश्च प्रयत्नेन आचार्यर्त्विक्पुरोहिताः&#xA;016c महेष्वासाः स्थपतयः सांवत्सरचिकित्सकाः&#xA;017a प्राज्ञा मेधाविनो दान्ता दक्षाः शूरा बहुश्रुताः&#xA;017c कुलीनाः सत्त्वसम्पन्ना युक्ताः सर्वेषु कर्मसु&#xA;018a पूजयेद्धार्मिकान्राजा निगृह्णीयादधार्मिकान्&#xA;018c नियुञ्ज्याच्च प्रयत्नेन सर्ववर्णान्स्वकर्मसु&#xA;019a बाह्यमाभ्यन्तरं चैव पौरजानपदं जनम्&#xA;019c चारैः सुविदितं कृत्वा ततः कर्म प्रयोजयेत्&#xA;020a चारान्मन्त्रं च कोशं च मन्त्रं चैव विशेषतः&#xA;020c अनुतिष्ठेत्स्वयं राजा सर्वं ह्यत्र प्रतिष्ठितम्&#xA;021a उदासीनारिमित्राणां सर्वमेव चिकीर्षितम्&#xA;021c पुरे जनपदे चैव ज्ञातव्यं चारचक्षुषा&#xA;022a ततस्तथा विधातव्यं सर्वमेवाप्रमादतः&#xA;022c भक्तान्पूजयता नित्यं द्विषतश्च निगृह्णता&#xA;023a यष्टव्यं क्रतुभिर्नित्यं दातव्यं चाप्यपीडया&#xA;023c प्रजानां रक्षणं कार्यं न कार्यं कर्म गर्हितम्&#xA;024a कृपणानाथवृद्धानां विधवानां च योषिताम्&#xA;024c योगक्षेमं च वृत्तिं च नित्यमेव प्रकल्पयेत्&#xA;025a आश्रमेषु यथाकालं चेलभाजनभोजनम्&#xA;025c सदैवोपहरेद्राजा सत्कृत्यानवमन्य च&#xA;026a आत्मानं सर्वकार्याणि तापसे राज्यमेव च&#xA;026c निवेदयेत्प्रयत्नेन तिष्ठेत्प्रह्वश्च सर्वदा&#xA;027a सर्वार्थत्यागिनं राजा कुले जातं बहुश्रुतम्&#xA;027c पूजयेत्तादृशं दृष्ट्वा शयनासनभोजनैः&#xA;028a तस्मिन्कुर्वीत विश्वासं राजा कस्याञ्चिदापदि&#xA;028c तापसेषु हि विश्वासमपि कुर्वन्ति दस्यवः&#xA;029a तस्मिन्निधीनादधीत प्रज्ञां पर्याददीत च&#xA;029c न चाप्यभीक्ष्णं सेवेत भृशं वा प्रतिपूजयेत्&#xA;030a अन्यः कार्यः स्वराष्ट्रेषु परराष्ट्रेषु चापरः&#xA;030c अटवीष्वपरः कार्यः सामन्तनगरेषु च&#xA;031a तेषु सत्कारसंस्कारान्संविभागांश्च कारयेत्&#xA;031c परराष्ट्राटवीस्थेषु यथा स्वविषये तथा&#xA;032a ते कस्याञ्चिदवस्थायां शरणं शरणार्थिने&#xA;032c राज्ञे दद्युर्यथाकामं तापसाः संशितव्रताः&#xA;033a एष ते लक्षणोद्देशः सङ्क्षेपेण प्रकीर्तितः&#xA;033c यादृशं नगरं राजा स्वयमावस्तुमर्हति&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/088/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/088/</guid>
      <description>&lt;p&gt;001  युधिष्ठिर उवाच&#xA;001a राष्ट्रगुप्तिं च मे राजन्राष्ट्रस्यैव च सङ्ग्रहम्&#xA;001c सम्यग्जिज्ञासमानाय प्रब्रूहि भरतर्षभ&#xA;002  भीष्म उवाच&#xA;002a राष्ट्रगुप्तिं च ते सम्यग्राष्ट्रस्यैव च सङ्ग्रहम्&#xA;002c हन्त सर्वं प्रवक्ष्यामि तत्त्वमेकमनाः शृणु&#xA;003a ग्रामस्याधिपतिः कार्यो दशग्राम्यस्तथापरः&#xA;003c द्विगुणायाः शतस्यैवं सहस्रस्य च कारयेत्&#xA;004a ग्रामे यान्ग्रामदोषांश्च ग्रामिकः परिपालयेत्&#xA;004c तान्ब्रूयाद्दशपायासौ स तु विंशतिपाय वै&#xA;005a सोऽपि विंशत्यधिपतिर्वृत्तं जानपदे जने&#xA;005c ग्रामाणां शतपालाय सर्वमेव निवेदयेत्&#xA;006a यानि ग्रामीणभोज्यानि ग्रामिकस्तान्युपाश्नुयात्&#xA;006c दशपस्तेन भर्तव्यस्तेनापि द्विगुणाधिपः&#xA;007a ग्रामं ग्रामशताध्यक्षो भोक्तुमर्हति सत्कृतः&#xA;007c महान्तं भरतश्रेष्ठ सुस्फीतजनसङ्कुलम्&#xA;007e तत्र ह्यनेकमायत्तं राज्ञो भवति भारत&#xA;008a शाखानगरमर्हस्तु सहस्रपतिरुत्तमम्&#xA;008c धान्यहैरण्यभोगेन भोक्तुं राष्ट्रिय उद्यतः&#xA;009a तथा यद्ग्रामकृत्यं स्याद्ग्रामिकृत्यं च ते स्वयम्&#xA;009c धर्मज्ञः सचिवः कश्चित्तत्प्रपश्येदतन्द्रितः&#xA;010a नगरे नगरे च स्यादेकः सर्वार्थचिन्तकः&#xA;010c उच्चैःस्थाने घोररूपो नक्षत्राणामिव ग्रहः&#xA;010e भवेत्स तान्परिक्रामेत्सर्वानेव सदा स्वयम्&#xA;011a विक्रयं क्रयमध्वानं भक्तं च सपरिव्ययम्&#xA;011c योगक्षेमं च सम्प्रेक्ष्य वणिजः कारयेत्करान्&#xA;012a उत्पत्तिं दानवृत्तिं च शिल्पं सम्प्रेक्ष्य चासकृत्&#xA;012c शिल्पप्रतिकरानेव शिल्पिनः प्रति कारयेत्&#xA;013a उच्चावचकरा न्याय्याः पूर्वराज्ञां युधिष्ठिर&#xA;013c यथा यथा न हीयेरंस्तथा कुर्यान्महीपतिः&#xA;014a फलं कर्म च सम्प्रेक्ष्य ततः सर्वं प्रकल्पयेत्&#xA;014c फलं कर्म च निर्हेतु न कश्चित्सम्प्रवर्तयेत्&#xA;015a यथा राजा च कर्ता च स्यातां कर्मणि भागिनौ&#xA;015c समवेक्ष्य तथा राज्ञा प्रणेयाः सततं कराः&#xA;016a नोच्छिन्द्यादात्मनो मूलं परेषां वापि तृष्णया&#xA;016c ईहाद्वाराणि संरुध्य राजा सम्प्रीतिदर्शनः&#xA;017a प्रद्विषन्ति परिख्यातं राजानमतिखादिनम्&#xA;017c प्रद्विष्टस्य कुतः श्रेयः सम्प्रियो लभते प्रियम्&#xA;018a वत्सौपम्येन दोग्धव्यं राष्ट्रमक्षीणबुद्धिना&#xA;018c भृतो वत्सो जातबलः पीडां सहति भारत&#xA;019a न कर्म कुरुते वत्सो भृशं दुग्धो युधिष्ठिर&#xA;019c राष्ट्रमप्यतिदुग्धं हि न कर्म कुरुते महत्&#xA;020a यो राष्ट्रमनुगृह्णाति परिगृह्य स्वयं नृपः&#xA;020c सञ्जातमुपजीवन्स लभते सुमहत्फलम्&#xA;021a आपदर्थं हि निचयान्राजान इह चिन्वते&#xA;021c राष्ट्रं च कोशभूतं स्यात्कोशो वेश्मगतस्तथा&#xA;022a पौरजानपदान्सर्वान्संश्रितोपाश्रितांस्तथा&#xA;022c यथाशक्त्यनुकम्पेत सर्वानभ्यन्तरानपि&#xA;023a बाह्यं जनं भेदयित्वा भोक्तव्यो मध्यमः सुखम्&#xA;023c एवं न सम्प्रकुप्यन्ते जनाः सुखितदुःखिताः&#xA;024a प्रागेव तु करादानमनुभाष्य पुनः पुनः&#xA;024c सन्निपत्य स्वविषये भयं राष्ट्रे प्रदर्शयेत्&#xA;025a इयमापत्समुत्पन्ना परचक्रभयं महत्&#xA;025c अपि नान्ताय कल्पेत वेणोरिव फलागमः&#xA;026a अरयो मे समुत्थाय बहुभिर्दस्युभिः सह&#xA;026c इदमात्मवधायैव राष्ट्रमिच्छन्ति बाधितुम्&#xA;027a अस्यामापदि घोरायां सम्प्राप्ते दारुणे भये&#xA;027c परित्राणाय भवतां प्रार्थयिष्ये धनानि वः&#xA;028a प्रतिदास्ये च भवतां सर्वं चाहं भयक्षये&#xA;028c नारयः प्रतिदास्यन्ति यद्धरेयुर्बलादितः&#xA;029a कलत्रमादितः कृत्वा नश्येत्स्वं स्वयमेव हि&#xA;029c अपि चेत्पुत्रदारार्थमर्थसञ्चय इष्यते&#xA;030a नन्दामि वः प्रभावेन पुत्राणामिव चोदये&#xA;030c यथाशक्त्यनुगृह्णामि राष्ट्रस्यापीडया च वः&#xA;031a आपत्स्वेव च वोढव्यं भवद्भिः सद्गवैरिव&#xA;031c न वः प्रियतरं कार्यं धनं कस्याञ्चिदापदि&#xA;032a इति वाचा मधुरया श्लक्ष्णया सोपचारया&#xA;032c स्वरश्मीनभ्यवसृजेद्युगमादाय कालवित्&#xA;033a प्रचारं भृत्यभरणं व्ययं गोग्रामतो भयम्&#xA;033c योगक्षेमं च सम्प्रेक्ष्य गोमिनः कारयेत्करान्&#xA;034a उपेक्षिता हि नश्येयुर्गोमिनोऽरण्यवासिनः&#xA;034c तस्मात्तेषु विशेषेण मृदुपूर्वं समाचरेत्&#xA;035a सान्त्वनं रक्षणं दानमवस्था चाप्यभीक्ष्णशः&#xA;035c गोमिनां पार्थ कर्तव्यं संविभागाः प्रियाणि च&#xA;036a अजस्रमुपयोक्तव्यं फलं गोमिषु सर्वतः&#xA;036c प्रभावयति राष्ट्रं च व्यवहारं कृषिं तथा&#xA;037a तस्माद्गोमिषु यत्नेन प्रीतिं कुर्याद्विचक्षणः&#xA;037c दयावानप्रमत्तश्च करान्सम्प्रणयन्मृदून्&#xA;038a सर्वत्र क्षेमचरणं सुलभं तात गोमिभिः&#xA;038c न ह्यतः सदृशं किञ्चिद्धनमस्ति युधिष्ठिर&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/089/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/089/</guid>
      <description>&lt;p&gt;001  युधिष्ठिर उवाच&#xA;001a यदा राजा समर्थोऽपि कोशार्थी स्यान्महामते&#xA;001c कथं प्रवर्तेत तदा तन्मे ब्रूहि पितामह&#xA;002  भीष्म उवाच&#xA;002a यथादेशं यथाकालमपि चैव यथाबलम्&#xA;002c अनुशिष्यात्प्रजा राजा धर्मार्थी तद्धिते रतः&#xA;003a यथा तासां च मन्येत श्रेय आत्मन एव च&#xA;003c तथा धर्म्याणि सर्वाणि राजा राष्ट्रे प्रवर्तयेत्&#xA;004a मधुदोहं दुहेद्राष्ट्रं भ्रमरान्न विपातयेत्&#xA;004c वत्सापेक्षी दुहेच्चैव स्तनांश्च न विकुट्टयेत्&#xA;005a जलौकावत्पिबेद्राष्ट्रं मृदुनैव नराधिप&#xA;005c व्याघ्रीव च हरेत्पुत्रमदष्ट्वा मा पतेदिति&#xA;006a अल्पेनाल्पेन देयेन वर्धमानं प्रदापयेत्&#xA;006c ततो भूयस्ततो भूयः कामं वृद्धिं समाचरेत्&#xA;007a दमयन्निव दम्यानां शश्वद्भारं प्रवर्धयेत्&#xA;007c मृदुपूर्वं प्रयत्नेन पाशानभ्यवहारयेत्&#xA;008a सकृत्पाशावकीर्णास्ते न भविष्यन्ति दुर्दमाः&#xA;008c उचितेनैव भोक्तव्यास्ते भविष्यन्ति यत्नतः&#xA;009a तस्मात्सर्वसमारम्भो दुर्लभः पुरुषव्रजः&#xA;009c यथामुख्यान्सान्त्वयित्वा भोक्तव्य इतरो जनः&#xA;010a ततस्तान्भेदयित्वाथ परस्परविवक्षितान्&#xA;010c भुञ्जीत सान्त्वयित्वैव यथासुखमयत्नतः&#xA;011a न चास्थाने न चाकाले करानेभ्योऽनुपातयेत्&#xA;011c आनुपूर्व्येण सान्त्वेन यथाकालं यथाविधि&#xA;012a उपायान्प्रब्रवीम्येतान्न मे माया विवक्षिता&#xA;012c अनुपायेन दमयन्प्रकोपयति वाजिनः&#xA;013a पानागाराणि वेशाश्च वेशप्रापणिकास्तथा&#xA;013c कुशीलवाः सकितवा ये चान्ये केचिदीदृशाः&#xA;014a नियम्याः सर्व एवैते ये राष्ट्रस्योपघातकाः&#xA;014c एते राष्ट्रे हि तिष्ठन्तो बाधन्ते भद्रिकाः प्रजाः&#xA;015a न केनचिद्याचितव्यः कश्चित्किञ्चिदनापदि&#xA;015c इति व्यवस्था भूतानां पुरस्तान्मनुना कृता&#xA;016a सर्वे तथा न जीवेयुर्न कुर्युः कर्म चेदिह&#xA;016c सर्व एव त्रयो लोका न भवेयुरसंशयम्&#xA;017a प्रभुर्नियमने राजा य एतान्न नियच्छति&#xA;017c भुङ्क्ते स तस्य पापस्य चतुर्भागमिति श्रुतिः&#xA;017e तथा कृतस्य धर्मस्य चतुर्भागमुपाश्नुते&#xA;018a स्थानान्येतानि सङ्गम्य प्रसङ्गे भूतिनाशनः&#xA;018c कामप्रसक्तः पुरुषः किमकार्यं विवर्जयेत्&#xA;019a आपद्येव तु याचेरन्येषां नास्ति परिग्रहः&#xA;019c दातव्यं धर्मतस्तेभ्यस्त्वनुक्रोशाद्दयार्थिना&#xA;020a मा ते राष्ट्रे याचनका मा ते भूयुश्च दस्यवः&#xA;020c इष्टादातार एवैते नैते भूतस्य भावकाः&#xA;021a ये भूतान्यनुगृह्णन्ति वर्धयन्ति च ये प्रजाः&#xA;021c ते ते राष्ट्रे प्रवर्तन्तां मा भूतानामभावकाः&#xA;022a दण्ड्यास्ते च महाराज धनादानप्रयोजनाः&#xA;022c प्रयोगं कारयेयुस्तान्यथा बलिकरांस्तथा&#xA;023a कृषिगोरक्ष्यवाणिज्यं यच्चान्यत्किञ्चिदीदृशम्&#xA;023c पुरुषैः कारयेत्कर्म बहुभिः सह कर्मिभिः&#xA;024a नरश्चेत्कृषिगोरक्ष्यं वाणिज्यं चाप्यनुष्ठितः&#xA;024c संशयं लभते किञ्चित्तेन राजा विगर्ह्यते&#xA;025a धनिनः पूजयेन्नित्यं यानाच्छादनभोजनैः&#xA;025c वक्तव्याश्चानुगृह्णीध्वं पूजाः सह मयेति ह&#xA;026a अङ्गमेतन्महद्राज्ञां धनिनो नाम भारत&#xA;026c ककुदं सर्वभूतानां धनस्थो नात्र संशयः&#xA;027a प्राज्ञः शूरो धनस्थश्च स्वामी धार्मिक एव च&#xA;027c तपस्वी सत्यवादी च बुद्धिमांश्चाभिरक्षति&#xA;028a तस्मादेतेषु सर्वेषु प्रीतिमान्भव पार्थिव&#xA;028c सत्यमार्जवमक्रोधमानृशंस्यं च पालय&#xA;029a एवं दण्डं च कोशं च मित्रं भूमिं च लप्स्यसे&#xA;029c सत्यार्जवपरो राजन्मित्रकोशसमन्वितः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/090/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/090/</guid>
      <description>&lt;p&gt;001  भीष्म उवाच&#xA;001a वनस्पतीन्भक्ष्यफलान्न छिन्द्युर्विषये तव&#xA;001c ब्राह्मणानां मूलफलं धर्म्यमाहुर्मनीषिणः&#xA;002a ब्राह्मणेभ्योऽतिरिक्तं च भुञ्जीरन्नितरे जनाः&#xA;002c न ब्राह्मणोपरोधेन हरेदन्यः कथञ्चन&#xA;003a विप्रश्चेत्त्यागमातिष्ठेदाख्यायावृत्तिकर्शितः&#xA;003c परिकल्प्यास्य वृत्तिः स्यात्सदारस्य नराधिप&#xA;004a स चेन्नोपनिवर्तेत वाच्यो ब्राह्मणसंसदि&#xA;004c कस्मिन्निदानीं मर्यादामयं लोकः करिष्यति&#xA;005a असंशयं निवर्तेत न चेद्वक्ष्यत्यतः परम्&#xA;005c पूर्वं परोक्षं कर्तव्यमेतत्कौन्तेय शासनम्&#xA;006a आहुरेतज्जना ब्रह्मन्न चैतच्छ्रद्दधाम्यहम्&#xA;006c निमन्त्र्यश्च भवेद्भोगैरवृत्त्या चेत्तदाचरेत्&#xA;007a कृषिगोरक्ष्यवाणिज्यं लोकानामिह जीवनम्&#xA;007c ऊर्ध्वं चैव त्रयी विद्या सा भूतान्भावयत्युत&#xA;008a तस्यां प्रयतमानायां ये स्युस्तत्परिपन्थिनः&#xA;008c दस्यवस्तद्वधायेह ब्रह्मा क्षत्रमथासृजत्&#xA;009a शत्रूञ्जहि प्रजा रक्ष यजस्व क्रतुभिर्नृप&#xA;009c युध्यस्व समरे वीरो भूत्वा कौरवनन्दन&#xA;010a संरक्ष्यान्पालयेद्राजा यः स राजार्यकृत्तमः&#xA;010c ये केचित्तान्न रक्षन्ति तैरर्थो नास्ति कश्चन&#xA;011a सदैव राज्ञा बोद्धव्यं सर्वलोकाद्युधिष्ठिर&#xA;011c तस्माद्धेतोर्हि भुञ्जीत मनुष्यानेव मानवः&#xA;012a अन्तरेभ्यः परान्रक्षन्परेभ्यः पुनरन्तरान्&#xA;012c परान्परेभ्यः स्वान्स्वेभ्यः सर्वान्पालय नित्यदा&#xA;013a आत्मानं सर्वतो रक्षन्राजा रक्षेत मेदिनीम्&#xA;013c आत्ममूलमिदं सर्वमाहुर्हि विदुषो जनाः&#xA;014a किं छिद्रं कोऽनुषङ्गो मे किं वास्त्यविनिपातितम्&#xA;014c कुतो मामास्रवेद्दोष इति नित्यं विचिन्तयेत्&#xA;015a गुप्तैश्चारैरनुमतैः पृथिवीमनुचारयेत्&#xA;015c सुनीतं यदि मे वृत्तं प्रशंसन्ति न वा पुनः&#xA;015e कच्चिद्रोचेज्जनपदे कच्चिद्राष्ट्रे च मे यशः&#xA;016a धर्मज्ञानां धृतिमतां सङ्ग्रामेष्वपलायिनाम्&#xA;016c राष्ट्रं च येऽनुजीवन्ति ये च राज्ञोऽनुजीविनः&#xA;017a अमात्यानां च सर्वेषां मध्यस्थानां च सर्वशः&#xA;017c ये च त्वाभिप्रशंसेयुर्निन्देयुरथ वा पुनः&#xA;017e सर्वान्सुपरिणीतांस्तान्कारयेत युधिष्ठिर&#xA;018a एकान्तेन हि सर्वेषां न शक्यं तात रोचितुम्&#xA;018c मित्रामित्रमथो मध्यं सर्वभूतेषु भारत&#xA;019a तुल्यबाहुबलानां च गुणैरपि निषेविनाम्&#xA;019c कथं स्यादधिकः कश्चित्स तु भुञ्जीत मानवान्&#xA;020a ये चरा ह्यचरानद्युरदंष्ट्रान्दंष्ट्रिणस्तथा&#xA;020c आशीविषा इव क्रुद्धा भुजगा भुजगानिव&#xA;021a एतेभ्यश्चाप्रमत्तः स्यात्सदा यत्तो युधिष्ठिर&#xA;021c भारुण्डसदृशा ह्येते निपतन्ति प्रमाद्यतः&#xA;022a कच्चित्ते वणिजो राष्ट्रे नोद्विजन्ते करार्दिताः&#xA;022c क्रीणन्तो बहु वाल्पेन कान्तारकृतनिश्रमाः&#xA;023a कच्चित्कृषिकरा राष्ट्रं न जहत्यतिपीडिताः&#xA;023c ये वहन्ति धुरं राज्ञां सम्भरन्तीतरानपि&#xA;024a इतो दत्तेन जीवन्ति देवाः पितृगणास्तथा&#xA;024c मनुष्योरगरक्षांसि वयांसि पशवस्तथा&#xA;025a एषा ते राष्ट्रवृत्तिश्च राष्ट्रगुप्तिश्च भारत&#xA;025c एतमेवार्थमाश्रित्य भूयो वक्ष्यामि पाण्डव&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/091/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/091/</guid>
      <description>&lt;p&gt;001  भीष्म उवाच&#xA;001a यानङ्गिराः क्षत्रधर्मानुतथ्यो ब्रह्मवित्तमः&#xA;001c मान्धात्रे यौवनाश्वाय प्रीतिमानभ्यभाषत&#xA;002a स यथानुशशासैनमुतथ्यो ब्रह्मवित्तमः&#xA;002c तत्ते सर्वं प्रवक्ष्यामि निखिलेन युधिष्ठिर&#xA;003  उतथ्य उवाच&#xA;003a धर्माय राजा भवति न कामकरणाय तु&#xA;003c मान्धातरेवं जानीहि राजा लोकस्य रक्षिता&#xA;004a राजा चरति वै धर्मं देवत्वायैव गच्छति&#xA;004c न चेद्धर्मं स चरति नरकायैव गच्छति&#xA;005a धर्मे तिष्ठन्ति भूतानि धर्मो राजनि तिष्ठति&#xA;005c तं राजा साधु यः शास्ति स राजा पृथिवीपतिः&#xA;006a राजा परमधर्मात्मा लक्ष्मीवान्पाप उच्यते&#xA;006c देवाश्च गर्हां गच्छन्ति धर्मो नास्तीति चोच्यते&#xA;007a अधर्मे वर्तमानानामर्थसिद्धिः प्रदृश्यते&#xA;007c तदेव मङ्गलं सर्वं लोकः समनुवर्तते&#xA;008a उच्छिद्यते धर्मवृत्तमधर्मो वर्तते महान्&#xA;008c भयमाहुर्दिवारात्रं यदा पापो न वार्यते&#xA;009a न वेदाननुवर्तन्ति व्रतवन्तो द्विजातयः&#xA;009c न यज्ञांस्तन्वते विप्रा यदा पापो न वार्यते&#xA;010a वध्यानामिव सर्वेषां मनो भवति विह्वलम्&#xA;010c मनुष्याणां महाराज यदा पापो न वार्यते&#xA;011a उभौ लोकावभिप्रेक्ष्य राजानमृषयः स्वयम्&#xA;011c असृजन्सुमहद्भूतमयं धर्मो भविष्यति&#xA;012a यस्मिन्धर्मो विराजेत तं राजानं प्रचक्षते&#xA;012c यस्मिन्विलीयते धर्मस्तं देवा वृषलं विदुः&#xA;013a वृषो हि भगवान्धर्मो यस्तस्य कुरुते ह्यलम्&#xA;013c वृषलं तं विदुर्देवास्तस्माद्धर्मं न लोपयेत्&#xA;014a धर्मे वर्धति वर्धन्ति सर्वभूतानि सर्वदा&#xA;014c तस्मिन्ह्रसति हीयन्ते तस्माद्धर्मं प्रवर्धयेत्&#xA;015a धनात्स्रवति धर्मो हि धारणाद्वेति निश्चयः&#xA;015c अकार्याणां मनुष्येन्द्र स सीमान्तकरः स्मृतः&#xA;016a प्रभवार्थं हि भूतानां धर्मः सृष्टः स्वयम्भुवा&#xA;016c तस्मात्प्रवर्धयेद्धर्मं प्रजानुग्रहकारणात्&#xA;017a तस्माद्धि राजशार्दूल धर्मः श्रेष्ठ इति स्मृतः&#xA;017c स राजा यः प्रजाः शास्ति साधुकृत्पुरुषर्षभः&#xA;018a कामक्रोधावनादृत्य धर्ममेवानुपालयेत्&#xA;018c धर्मः श्रेयस्करतमो राज्ञां भरतसत्तम&#xA;019a धर्मस्य ब्राह्मणा योनिस्तस्मात्तान्पूजयेत्सदा&#xA;019c ब्राह्मणानां च मान्धातः कामान्कुर्यादमत्सरी&#xA;020a तेषां ह्यकामकरणाद्राज्ञः सञ्जायते भयम्&#xA;020c मित्राणि च न वर्धन्ते तथामित्रीभवन्त्यपि&#xA;021a ब्राह्मणान्वै तदासूयाद्यदा वैरोचनो बलिः&#xA;021c अथास्माच्छ्रीरपाक्रामद्यास्मिन्नासीत्प्रतापिनी&#xA;022a ततस्तस्मादपक्रम्य सागच्छत्पाकशासनम्&#xA;022c अथ सोऽन्वतपत्पश्चाच्छ्रियं दृष्ट्वा पुरन्दरे&#xA;023a एतत्फलमसूयाया अभिमानस्य चाभिभो&#xA;023c तस्माद्बुध्यस्व मान्धातर्मा त्वा जह्यात्प्रतापिनी&#xA;024a दर्पो नाम श्रियः पुत्रो जज्ञेऽधर्मादिति श्रुतिः&#xA;024c तेन देवासुरा राजन्नीताः सुबहुशो वशम्&#xA;025a राजर्षयश्च बहवस्तस्माद्बुध्यस्व पार्थिव&#xA;025c राजा भवति तं जित्वा दासस्तेन पराजितः&#xA;026a स यथा दर्पसहितमधर्मं नानुसेवसे&#xA;026c तथा वर्तस्व मान्धातश्चिरं चेत्स्थातुमिच्छसि&#xA;027a मत्तात्प्रमत्तात्पोगण्डादुन्मत्ताच्च विशेषतः&#xA;027c तदभ्यासादुपावर्तादहितानां च सेवनात्&#xA;028a निगृहीतादमात्याच्च स्त्रीभ्यश्चैव विशेषतः&#xA;028c पर्वताद्विषमाद्दुर्गाद्धस्तिनोऽश्वात्सरीसृपात्&#xA;029a एतेभ्यो नित्ययत्तः स्यान्नक्तञ्चर्यां च वर्जयेत्&#xA;029c अत्यायं चातिमानं च दम्भं क्रोधं च वर्जयेत्&#xA;030a अविज्ञातासु च स्त्रीषु क्लीबासु स्वैरिणीषु च&#xA;030c परभार्यासु कन्यासु नाचरेन्मैथुनं नृपः&#xA;031a कुलेषु पापरक्षांसि जायन्ते वर्णसङ्करात्&#xA;031c अपुमांसोऽङ्गहीनाश्च स्थूलजिह्वा विचेतसः&#xA;032a एते चान्ये च जायन्ते यदा राजा प्रमाद्यति&#xA;032c तस्माद्राज्ञा विशेषेण वर्तितव्यं प्रजाहिते&#xA;033a क्षत्रियस्य प्रमत्तस्य दोषः सञ्जायते महान्&#xA;033c अधर्माः सम्प्रवर्तन्ते प्रजासङ्करकारकाः&#xA;034a अशीते विद्यते शीतं शीते शीतं न विद्यते&#xA;034c अवृष्टिरतिवृष्टिश्च व्याधिश्चाविशति प्रजाः&#xA;035a नक्षत्राण्युपतिष्ठन्ति ग्रहा घोरास्तथापरे&#xA;035c उत्पाताश्चात्र दृश्यन्ते बहवो राजनाशनाः&#xA;036a अरक्षितात्मा यो राजा प्रजाश्चापि न रक्षति&#xA;036c प्रजाश्च तस्य क्षीयन्ते ताश्च सोऽनु विनश्यति&#xA;037a द्वावाददाते ह्येकस्य द्वयोश्च बहवोऽपरे&#xA;037c कुमार्यः सम्प्रलुप्यन्ते तदाहुर्नृपदूषणम्&#xA;038a ममैतदिति नैकस्य मनुष्येष्ववतिष्ठते&#xA;038c त्यक्त्वा धर्मं यदा राजा प्रमादमनुतिष्ठति&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/092/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/092/</guid>
      <description>&lt;p&gt;001  उतथ्य उवाच&#xA;001a कालवर्षी च पर्जन्यो धर्मचारी च पार्थिवः&#xA;001c सम्पद्यदैषा भवति सा बिभर्ति सुखं प्रजाः&#xA;002a यो न जानाति निर्हन्तुं वस्त्राणां रजको मलम्&#xA;002c रक्तानि वा शोधयितुं यथा नास्ति तथैव सः&#xA;003a एवमेव द्विजेन्द्राणां क्षत्रियाणां विशामपि&#xA;003c शूद्राश्चतुर्णां वर्णानां नानाकर्मस्ववस्थिताः&#xA;004a कर्म शूद्रे कृषिर्वैश्ये दण्डनीतिश्च राजनि&#xA;004c ब्रह्मचर्यं तपो मन्त्राः सत्यं चापि द्विजातिषु&#xA;005a तेषां यः क्षत्रियो वेद वस्त्राणामिव शोधनम्&#xA;005c शीलदोषान्विनिर्हन्तुं स पिता स प्रजापतिः&#xA;006a कृतं त्रेता द्वापरश्च कलिश्च भरतर्षभ&#xA;006c राजवृत्तानि सर्वाणि राजैव युगमुच्यते&#xA;007a चातुर्वर्ण्यं तथा वेदाश्चातुराश्रम्यमेव च&#xA;007c सर्वं प्रमुह्यते ह्येतद्यदा राजा प्रमाद्यति&#xA;008a राजैव कर्ता भूतानां राजैव च विनाशकः&#xA;008c धर्मात्मा यः स कर्ता स्यादधर्मात्मा विनाशकः&#xA;009a राज्ञो भार्याश्च पुत्राश्च बान्धवाः सुहृदस्तथा&#xA;009c समेत्य सर्वे शोचन्ति यदा राजा प्रमाद्यति&#xA;010a हस्तिनोऽश्वाश्च गावश्चाप्युष्ट्राश्वतरगर्दभाः&#xA;010c अधर्मवृत्ते नृपतौ सर्वे सीदन्ति पार्थिव&#xA;011a दुर्बलार्थं बलं सृष्टं धात्रा मान्धातरुच्यते&#xA;011c अबलं तन्महद्भूतं यस्मिन्सर्वं प्रतिष्ठितम्&#xA;012a यच्च भूतं स भजते भूता ये च तदन्वयाः&#xA;012c अधर्मस्थे हि नृपतौ सर्वे सीदन्ति पार्थिव&#xA;013a दुर्बलस्य हि यच्चक्षुर्मुनेराशीविषस्य च&#xA;013c अविषह्यतमं मन्ये मा स्म दुर्बलमासदः&#xA;014a दुर्बलांस्तात बुध्येथा नित्यमेवाविमानितान्&#xA;014c मा त्वां दुर्बलचक्षूंषि प्रदहेयुः सबान्धवम्&#xA;015a न हि दुर्बलदग्धस्य कुले किञ्चित्प्ररोहति&#xA;015c आमूलं निर्दहत्येव मा स्म दुर्बलमासदः&#xA;016a अबलं वै बलाच्छ्रेयो यच्चातिबलवद्बलम्&#xA;016c बलस्याबलदग्धस्य न किञ्चिदवशिष्यते&#xA;017a विमानितो हतोत्क्रुष्टस्त्रातारं चेन्न विन्दति&#xA;017c अमानुषकृतस्तत्र दण्डो हन्ति नराधिपम्&#xA;018a मा स्म तात बले स्थेया बाधिष्ठा मापि दुर्बलम्&#xA;018c मा त्वा दुर्बलचक्षूंषि धक्ष्यन्त्यग्निरिवाश्रयम्&#xA;019a यानि मिथ्याभिशस्तानां पतन्त्यश्रूणि रोदताम्&#xA;019c तानि पुत्रान्पशून्घ्नन्ति तेषां मिथ्याभिशासताम्&#xA;020a यदि नात्मनि पुत्रेषु न चेत्पौत्रेषु नप्तृषु&#xA;020c न हि पापं कृतं कर्म सद्यः फलति गौरिव&#xA;021a यत्राबलो वध्यमानस्त्रातारं नाधिगच्छति&#xA;021c महान्दैवकृतस्तत्र दण्डः पतति दारुणः&#xA;022a युक्ता यदा जानपदा भिक्षन्ते ब्राह्मणा इव&#xA;022c अभीक्ष्णं भिक्षुदोषेण राजानं घ्नन्ति तादृशाः&#xA;023a राज्ञो यदा जनपदे बहवो राजपूरुषाः&#xA;023c अनयेनोपवर्तन्ते तद्राज्ञः किल्बिषं महत्&#xA;024a यदा युक्ता नयन्त्यर्थान्कामादर्थवशेन वा&#xA;024c कृपणं याचमानानां तद्राज्ञो वैशसं महत्&#xA;025a महावृक्षो जायते वर्धते च तं चैव भूतानि समाश्रयन्ति&#xA;025c यदा वृक्षश्छिद्यते दह्यते वा तदाश्रया अनिकेता भवन्ति&#xA;026a यदा राष्ट्रे धर्ममग्र्यं चरन्ति संस्कारं वा राजगुणं ब्रुवाणाः&#xA;026c तैरेवाधर्मश्चरितो धर्ममोहात्तूर्णं जह्यात्सुकृतं दुष्कृतं च&#xA;027a यत्र पापा ज्ञायमानाश्चरन्ति; सतां कलिर्विन्दति तत्र राज्ञः&#xA;027c यदा राजा शास्ति नरान्नशिष्यान्न तद्राज्यं वर्धते भूमिपाल&#xA;028a यश्चामात्यं मानयित्वा यथार्हं मन्त्रे च युद्धे च नृपो नियुञ्ज्यात्&#xA;028c प्रवर्धते तस्य राष्ट्रं नृपस्य भुङ्क्ते महीं चाप्यखिलां चिराय&#xA;029a अत्रापि सुकृतं कर्म वाचं चैव सुभाषिताम्&#xA;029c समीक्ष्य पूजयन्राजा धर्मं प्राप्नोत्यनुत्तमम्&#xA;030a संविभज्य यदा भुङ्क्ते न चान्यानवमन्यते&#xA;030c निहन्ति बलिनं दृप्तं स राज्ञो धर्म उच्यते&#xA;031a त्रायते हि यदा सर्वं वाचा कायेन कर्मणा&#xA;031c पुत्रस्यापि न मृष्येच्च स राज्ञो धर्म उच्यते&#xA;032a यदा शारणिकान्राजा पुत्रवत्परिरक्षति&#xA;032c भिनत्ति न च मर्यादां स राज्ञो धर्म उच्यते&#xA;033a यदाप्तदक्षिणैर्यज्ञैर्यजते श्रद्धयान्वितः&#xA;033c कामद्वेषावनादृत्य स राज्ञो धर्म उच्यते&#xA;034a कृपणानाथवृद्धानां यदाश्रु व्यपमार्ष्टि वै&#xA;034c हर्षं सञ्जनयन्नॄणां स राज्ञो धर्म उच्यते&#xA;035a विवर्धयति मित्राणि तथारींश्चापकर्षति&#xA;035c सम्पूजयति साधूंश्च स राज्ञो धर्म उच्यते&#xA;036a सत्यं पालयति प्राप्त्या नित्यं भूमिं प्रयच्छति&#xA;036c पूजयत्यतिथीन्भृत्यान्स राज्ञो धर्म उच्यते&#xA;037a निग्रहानुग्रहौ चोभौ यत्र स्यातां प्रतिष्ठितौ&#xA;037c अस्मिल्ँलोके परे चैव राजा तत्प्राप्नुते फलम्&#xA;038a यमो राजा धार्मिकाणां मान्धातः परमेश्वरः&#xA;038c संयच्छन्भवति प्राणान्नसंयच्छंस्तु पापकः&#xA;039a ऋत्विक्पुरोहिताचार्यान्सत्कृत्यानवमन्य च&#xA;039c यदा सम्यक्प्रगृह्णाति स राज्ञो धर्म उच्यते&#xA;040a यमो यच्छति भूतानि सर्वाण्येवाविशेषतः&#xA;040c तस्य राज्ञानुकर्तव्यं यन्तव्या विधिवत्प्रजाः&#xA;041a सहस्राक्षेण राजा हि सर्व एवोपमीयते&#xA;041c स पश्यति हि यं धर्मं स धर्मः पुरुषर्षभ&#xA;042a अप्रमादेन शिक्षेथाः क्षमां बुद्धिं धृतिं मतिम्&#xA;042c भूतानां सत्त्वजिज्ञासां साध्वसाधु च सर्वदा&#xA;043a सङ्ग्रहः सर्वभूतानां दानं च मधुरा च वाक्&#xA;043c पौरजानपदाश्चैव गोप्तव्याः स्वा यथा प्रजाः&#xA;044a न जात्वदक्षो नृपतिः प्रजाः शक्नोति रक्षितुम्&#xA;044c भारो हि सुमहांस्तात राज्यं नाम सुदुष्करम्&#xA;045a तद्दण्डविन्नृपः प्राज्ञः शूरः शक्नोति रक्षितुम्&#xA;045c न हि शक्यमदण्डेन क्लीबेनाबुद्धिनापि वा&#xA;046a अभिरूपैः कुले जातैर्दक्षैर्भक्तैर्बहुश्रुतैः&#xA;046c सर्वा बुद्धीः परीक्षेथास्तापसाश्रमिणामपि&#xA;047a ततस्त्वं सर्वभूतानां धर्मं वेत्स्यसि वै परम्&#xA;047c स्वदेशे परदेशे वा न ते धर्मो विनश्यति&#xA;048a धर्मश्चार्थश्च कामश्च धर्म एवोत्तरो भवेत्&#xA;048c अस्मिल्ँलोके परे चैव धर्मवित्सुखमेधते&#xA;049a त्यजन्ति दारान्प्राणांश्च मनुष्याः प्रतिपूजिताः&#xA;049c सङ्ग्रहश्चैव भूतानां दानं च मधुरा च वाक्&#xA;050a अप्रमादश्च शौचं च तात भूतिकरं महत्&#xA;050c एतेभ्यश्चैव मान्धातः सततं मा प्रमादिथाः&#xA;051a अप्रमत्तो भवेद्राजा छिद्रदर्शी परात्मनोः&#xA;051c नास्य छिद्रं परः पश्येच्छिद्रेषु परमन्वियात्&#xA;052a एतद्वृत्तं वासवस्य यमस्य वरुणस्य च&#xA;052c राजर्षीणां च सर्वेषां तत्त्वमप्यनुपालय&#xA;053a तत्कुरुष्व महाराज वृत्तं राजर्षिसेवितम्&#xA;053c आतिष्ठ दिव्यं पन्थानमह्नाय भरतर्षभ&#xA;054a धर्मवृत्तं हि राजानं प्रेत्य चेह च भारत&#xA;054c देवर्षिपितृगन्धर्वाः कीर्तयन्त्यमितौजसः&#xA;055  भीष्म उवाच&#xA;055a स एवमुक्तो मान्धाता तेनोतथ्येन भारत&#xA;055c कृतवानविशङ्कस्तदेकः प्राप च मेदिनीम्&#xA;056a भवानपि तथा सम्यङ्मान्धातेव महीपतिः&#xA;056c धर्मं कृत्वा महीं रक्षन्स्वर्गे स्थानमवाप्स्यसि&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/093/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/093/</guid>
      <description>&lt;p&gt;001  युधिष्ठिर उवाच&#xA;001a कथं धर्मे स्थातुमिच्छन्राजा वर्तेत धार्मिकः&#xA;001c पृच्छामि त्वा कुरुश्रेष्ठ तन्मे ब्रूहि पितामह&#xA;002  भीष्म उवाच&#xA;002a अत्राप्युदाहरन्तीममितिहासं पुरातनम्&#xA;002c गीतं दृष्टार्थतत्त्वेन वामदेवेन धीमता&#xA;003a राजा वसुमना नाम कौसल्यो बलवाञ्शुचिः&#xA;003c महर्षिं परिपप्रच्छ वामदेवं यशस्विनम्&#xA;004a धर्मार्थसहितं वाक्यं भगवन्ननुशाधि माम्&#xA;004c येन वृत्तेन वै तिष्ठन्न च्यवेयं स्वधर्मतः&#xA;005a तमब्रवीद्वामदेवस्तपस्वी जपतां वरः&#xA;005c हेमवर्णमुपासीनं ययातिमिव नाहुषम्&#xA;006a धर्ममेवानुवर्तस्व न धर्माद्विद्यते परम्&#xA;006c धर्मे स्थिता हि राजानो जयन्ति पृथिवीमिमाम्&#xA;007a अर्थसिद्धेः परं धर्मं मन्यते यो महीपतिः&#xA;007c ऋतां च कुरुते बुद्धिं स धर्मेण विरोचते&#xA;008a अधर्मदर्शी यो राजा बलादेव प्रवर्तते&#xA;008c क्षिप्रमेवापयातोऽस्मादुभौ प्रथममध्यमौ&#xA;009a असत्पापिष्ठसचिवो वध्यो लोकस्य धर्महा&#xA;009c सहैव परिवारेण क्षिप्रमेवावसीदति&#xA;010a अर्थानामननुष्ठाता कामचारी विकत्थनः&#xA;010c अपि सर्वां महीं लब्ध्वा क्षिप्रमेव विनश्यति&#xA;011a अथाददानः कल्याणमनसूयुर्जितेन्द्रियः&#xA;011c वर्धते मतिमान्राजा स्रोतोभिरिव सागरः&#xA;012a न पूर्णोऽस्मीति मन्येत धर्मतः कामतोऽर्थतः&#xA;012c बुद्धितो मित्रतश्चापि सततं वसुधाधिपः&#xA;013a एतेष्वेव हि सर्वेषु लोकयात्रा प्रतिष्ठिता&#xA;013c एतानि शृण्वल्ँलभते यशः कीर्तिं श्रियः प्रजाः&#xA;014a एवं यो धर्मसंरम्भी धर्मार्थपरिचिन्तकः&#xA;014c अर्थान्समीक्ष्यारभते स ध्रुवं महदश्नुते&#xA;015a अदाता ह्यनतिस्नेहो दण्डेनावर्तयन्प्रजाः&#xA;015c साहसप्रकृती राजा क्षिप्रमेव विनश्यति&#xA;016a अथ पापं कृतं बुद्ध्या न च पश्यत्यबुद्धिमान्&#xA;016c अकीर्त्यापि समायुक्तो मृतो नरकमश्नुते&#xA;017a अथ मानयितुर्दातुः शुक्लस्य रसवेदिनः&#xA;017c व्यसनं स्वमिवोत्पन्नं विजिघांसन्ति मानवाः&#xA;018a यस्य नास्ति गुरुर्धर्मे न चान्याननुपृच्छति&#xA;018c सुखतन्त्रोऽर्थलाभेषु न चिरं महदश्नुते&#xA;019a गुरुप्रधानो धर्मेषु स्वयमर्थान्ववेक्षिता&#xA;019c धर्मप्रधानो लोकेषु सुचिरं महदश्नुते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/094/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/094/</guid>
      <description>&lt;p&gt;001  वामदेव उवाच&#xA;001a यत्राधर्मं प्रणयते दुर्बले बलवत्तरः&#xA;001c तां वृत्तिमुपजीवन्ति ये भवन्ति तदन्वयाः&#xA;002a राजानमनुवर्तन्ते तं पापाभिप्रवर्तकम्&#xA;002c अविनीतमनुष्यं तत्क्षिप्रं राष्ट्रं विनश्यति&#xA;003a यद्वृत्तिमुपजीवन्ति प्रकृतिस्थस्य मानवाः&#xA;003c तदेव विषमस्थस्य स्वजनोऽपि न मृष्यते&#xA;004a साहसप्रकृतिर्यत्र कुरुते किञ्चिदुल्बणम्&#xA;004c अशास्त्रलक्षणो राजा क्षिप्रमेव विनश्यति&#xA;005a योऽत्यन्ताचरितां वृत्तिं क्षत्रियो नानुवर्तते&#xA;005c जितानामजितानां च क्षत्रधर्मादपैति सः&#xA;006a द्विषन्तं कृतकर्माणं गृहीत्वा नृपती रणे&#xA;006c यो न मानयते द्वेषात्क्षत्रधर्मादपैति सः&#xA;007a शक्तः स्यात्सुमुखो राजा कुर्यात्कारुण्यमापदि&#xA;007c प्रियो भवति भूतानां न च विभ्रश्यते श्रियः&#xA;008a अप्रियं यस्य कुर्वीत भूयस्तस्य प्रियं चरेत्&#xA;008c नचिरेण प्रियः स स्याद्योऽप्रियः प्रियमाचरेत्&#xA;009a मृषावादं परिहरेत्कुर्यात्प्रियमयाचितः&#xA;009c न च कामान्न संरम्भान्न द्वेषाद्धर्ममुत्सृजेत्&#xA;010a नापत्रपेत प्रश्नेषु नाभिभव्यां गिरं सृजेत्&#xA;010c न त्वरेत न चासूयेत्तथा सङ्गृह्यते परः&#xA;011a प्रिये नातिभृशं हृष्येदप्रिये न च सञ्ज्वरेत्&#xA;011c न मुह्येदर्थकृच्छ्रेषु प्रजाहितमनुस्मरन्&#xA;012a यः प्रियं कुरुते नित्यं गुणतो वसुधाधिपः&#xA;012c तस्य कर्माणि सिध्यन्ति न च सन्त्यज्यते श्रिया&#xA;013a निवृत्तं प्रतिकूलेभ्यो वर्तमानमनुप्रिये&#xA;013c भक्तं भजेत नृपतिस्तद्वै वृत्तं सतामिह&#xA;014a अप्रकीर्णेन्द्रियं प्राज्ञमत्यन्तानुगतं शुचिम्&#xA;014c शक्तं चैवानुरक्तं च युञ्ज्यान्महति कर्मणि&#xA;015a एवमेव गुणैर्युक्तो यो न रज्यति भूमिपम्&#xA;015c भर्तुरर्थेष्वसूयन्तं न तं युञ्जीत कर्मणि&#xA;016a मूढमैन्द्रियकं लुब्धमनार्यचरितं शठम्&#xA;016c अनतीतोपधं हिंस्रं दुर्बुद्धिमबहुश्रुतम्&#xA;017a त्यक्तोपात्तं मद्यरतं द्यूतस्त्रीमृगयापरम्&#xA;017c कार्ये महति यो युञ्ज्याद्धीयते स नृपः श्रियः&#xA;018a रक्षितात्मा तु यो राजा रक्ष्यान्यश्चानुरक्षति&#xA;018c प्रजाश्च तस्य वर्धन्ते ध्रुवं च महदश्नुते&#xA;019a ये केचिद्भूमिपतयस्तान्सर्वानन्ववेक्षयेत्&#xA;019c सुहृद्भिरनभिख्यातैस्तेन राजा न रिष्यते&#xA;020a अपकृत्य बलस्थस्य दूरस्थोऽस्मीति नाश्वसेत्&#xA;020c श्येनानुचरितैर्ह्येते निपतन्ति प्रमाद्यतः&#xA;021a दृढमूलस्त्वदुष्टात्मा विदित्वा बलमात्मनः&#xA;021c अबलानभियुञ्जीत न तु ये बलवत्तराः&#xA;022a विक्रमेण महीं लब्ध्वा प्रजा धर्मेण पालयन्&#xA;022c आहवे निधनं कुर्याद्राजा धर्मपरायणः&#xA;023a मरणान्तमिदं सर्वं नेह किञ्चिदनामयम्&#xA;023c तस्माद्धर्मे स्थितो राजा प्रजा धर्मेण पालयेत्&#xA;024a रक्षाधिकरणं युद्धं तथा धर्मानुशासनम्&#xA;024c मन्त्रचिन्त्यं सुखं काले पञ्चभिर्वर्धते मही&#xA;025a एतानि यस्य गुप्तानि स राजा राजसत्तम&#xA;025c सततं वर्तमानोऽत्र राजा भुङ्क्ते महीमिमाम्&#xA;026a नैतान्येकेन शक्यानि सातत्येनान्ववेक्षितुम्&#xA;026c एतेष्वाप्तान्प्रतिष्ठाप्य राजा भुङ्क्ते महीं चिरम्&#xA;027a दातारं संविभक्तारं मार्दवोपगतं शुचिम्&#xA;027c असन्त्यक्तमनुष्यं च तं जनाः कुर्वते प्रियम्&#xA;028a यस्तु निःश्रेयसं ज्ञात्वा ज्ञानं तत्प्रतिपद्यते&#xA;028c आत्मनो मतमुत्सृज्य तं लोकोऽनुविधीयते&#xA;029a योऽर्थकामस्य वचनं प्रातिकूल्यान्न मृष्यते&#xA;029c शृणोति प्रतिकूलानि विमना नचिरादिव&#xA;030a अग्राम्यचरितां बुद्धिमत्यन्तं यो न बुध्यते&#xA;030c जितानामजितानां च क्षत्रधर्मादपैति सः&#xA;031a मुख्यानमात्यान्यो हित्वा निहीनान्कुरुते प्रियान्&#xA;031c स वै व्यसनमासाद्य गाधमार्तो न विन्दति&#xA;032a यः कल्याणगुणाञ्ज्ञातीन्द्वेषान्नैवाभिमन्यते&#xA;032c अदृढात्मा दृढक्रोधो नास्यार्थो रमतेऽन्तिके&#xA;033a अथ यो गुणसम्पन्नान्हृदयस्याप्रियानपि&#xA;033c प्रियेण कुरुते वश्यांश्चिरं यशसि तिष्ठति&#xA;034a नाकाले प्रणयेदर्थान्नाप्रिये जातु सञ्ज्वरेत्&#xA;034c प्रिये नातिभृशं हृष्येद्युज्येतारोग्यकर्मणि&#xA;035a के मानुरक्ता राजानः के भयात्समुपाश्रिताः&#xA;035c मध्यस्थदोषाः के चैषामिति नित्यं विचिन्तयेत्&#xA;036a न जातु बलवान्भूत्वा दुर्बले विश्वसेत्क्वचित्&#xA;036c भारुण्डसदृशा ह्येते निपतन्ति प्रमाद्यतः&#xA;037a अपि सर्वैर्गुणैर्युक्तं भर्तारं प्रियवादिनम्&#xA;037c अभिद्रुह्यति पापात्मा तस्माद्धि विभिषेज्जनात्&#xA;038a एतां राजोपनिषदं ययातिः स्माह नाहुषः&#xA;038c मनुष्यविजये युक्तो हन्ति शत्रूननुत्तमान्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/095/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/095/</guid>
      <description>&lt;p&gt;001  वामदेव उवाच&#xA;001a अयुद्धेनैव विजयं वर्धयेद्वसुधाधिपः&#xA;001c जघन्यमाहुर्विजयं यो युद्धेन नराधिप&#xA;002a न चाप्यलब्धं लिप्सेत मूले नातिदृढे सति&#xA;002c न हि दुर्बलमूलस्य राज्ञो लाभो विधीयते&#xA;003a यस्य स्फीतो जनपदः सम्पन्नः प्रियराजकः&#xA;003c सन्तुष्टपुष्टसचिवो दृढमूलः स पार्थिवः&#xA;004a यस्य योधाः सुसन्तुष्टाः सान्त्विताः सूपधास्थिताः&#xA;004c अल्पेनापि स दण्डेन महीं जयति भूमिपः&#xA;005a पौरजानपदा यस्य स्वनुरक्ताः सुपूजिताः&#xA;005c सधना धान्यवन्तश्च दृढमूलः स पार्थिवः&#xA;006a प्रभावकालावधिकौ यदा मन्येत चात्मनः&#xA;006c तदा लिप्सेत मेधावी परभूमिं धनान्युत&#xA;007a भोगेष्वदयमानस्य भूतेषु च दयावतः&#xA;007c वर्धते त्वरमाणस्य विषयो रक्षितात्मनः&#xA;008a तक्षत्यात्मानमेवैष वनं परशुना यथा&#xA;008c यः सम्यग्वर्तमानेषु स्वेषु मिथ्या प्रवर्तते&#xA;009a न वै द्विषन्तः क्षीयन्ते राज्ञो नित्यमपि घ्नतः&#xA;009c क्रोधं नियन्तुं यो वेद तस्य द्वेष्टा न विद्यते&#xA;010a यदार्यजनविद्विष्टं कर्म तन्नाचरेद्बुधः&#xA;010c यत्कल्याणमभिध्यायेत्तत्रात्मानं नियोजयेत्&#xA;011a नैनमन्येऽवजानन्ति नात्मना परितप्यते&#xA;011c कृत्यशेषेण यो राजा सुखान्यनुबुभूषति&#xA;012a इदंवृत्तं मनुष्येषु वर्तते यो महीपतिः&#xA;012c उभौ लोकौ विनिर्जित्य विजये सम्प्रतिष्ठते&#xA;013  भीष्म उवाच&#xA;013a इत्युक्तो वामदेवेन सर्वं तत्कृतवान्नृपः&#xA;013c तथा कुर्वंस्त्वमप्येतौ लोकौ जेता न संशयः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/096/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/096/</guid>
      <description>&lt;p&gt;001  युधिष्ठिर उवाच&#xA;001a अथ यो विजिगीषेत क्षत्रियः क्षत्रियं युधि&#xA;001c कस्तस्य धर्म्यो विजय एतत्पृष्टो ब्रवीहि मे&#xA;002  भीष्म उवाच&#xA;002a ससहायोऽसहायो वा राष्ट्रमागम्य भूमिपः&#xA;002c ब्रूयादहं वो राजेति रक्षिष्यामि च वः सदा&#xA;003a मम धर्म्यं बलिं दत्त किं वा मां प्रतिपत्स्यथ&#xA;003c ते चेत्तमागतं तत्र वृणुयुः कुशलं भवेत्&#xA;004a ते चेदक्षत्रियाः सन्तो विरुध्येयुः कथञ्चन&#xA;004c सर्वोपायैर्नियन्तव्या विकर्मस्था नराधिप&#xA;005a अशक्तं क्षत्रियं मत्वा शस्त्रं गृह्णात्यथापरः&#xA;005c त्राणायाप्यसमर्थं तं मन्यमानमतीव च&#xA;006  युधिष्ठिर उवाच&#xA;006a अथ यः क्षत्रियो राजा क्षत्रियं प्रत्युपाव्रजेत्&#xA;006c कथं स प्रतियोद्धव्यस्तन्मे ब्रूहि पितामह&#xA;007  भीष्म उवाच&#xA;007a नासन्नद्धो नाकवचो योद्धव्यः क्षत्रियो रणे&#xA;007c एक एकेन वाच्यश्च विसृजस्व क्षिपामि च&#xA;008a स चेत्सन्नद्ध आगच्छेत्सन्नद्धव्यं ततो भवेत्&#xA;008c स चेत्ससैन्य आगच्छेत्ससैन्यस्तमथाह्वयेत्&#xA;009a स चेन्निकृत्या युध्येत निकृत्या तं प्रयोधयेत्&#xA;009c अथ चेद्धर्मतो युध्येद्धर्मेणैव निवारयेत्&#xA;010a नाश्वेन रथिनं यायादुदियाद्रथिनं रथी&#xA;010c व्यसने न प्रहर्तव्यं न भीताय जिताय च&#xA;011a नेषुर्लिप्तो न कर्णी स्यादसतामेतदायुधम्&#xA;011c जयार्थमेव योद्धव्यं न क्रुध्येदजिघांसतः&#xA;012a साधूनां तु मिथोभेदात्साधुश्चेद्व्यसनी भवेत्&#xA;012c सव्रणो नाभिहन्तव्यो नानपत्यः कथञ्चन&#xA;013a भग्नशस्त्रो विपन्नाश्वश्छिन्नज्यो हतवाहनः&#xA;013c चिकित्स्यः स्यात्स्वविषये प्राप्यो वा स्वगृहान्भवेत्&#xA;013e निर्व्रणोऽपि च मोक्तव्य एष धर्मः सनातनः&#xA;014a तस्माद्धर्मेण योद्धव्यं मनुः स्वायम्भुवोऽब्रवीत्&#xA;014c सत्सु नित्यं सतां धर्मस्तमास्थाय न नाशयेत्&#xA;015a यो वै जयत्यधर्मेण क्षत्रियो वर्धमानकः&#xA;015c आत्मानमात्मना हन्ति पापो निकृतिजीवनः&#xA;016a कर्म चैतदसाधूनामसाधुं साधुना जयेत्&#xA;016c धर्मेण निधनं श्रेयो न जयः पापकर्मणा&#xA;017a नाधर्मश्चरितो राजन्सद्यः फलति गौरिव&#xA;017c मूलान्यस्य प्रशाखाश्च दहन्समनुगच्छति&#xA;018a पापेन कर्मणा वित्तं लब्ध्वा पापः प्रहृष्यति&#xA;018c स वर्धमानः स्तेयेन पापः पापे प्रसज्जति&#xA;019a न धर्मोऽस्तीति मन्वानः शुचीनवहसन्निव&#xA;019c अश्रद्दधानभावाच्च विनाशमुपगच्छति&#xA;020a स बद्धो वारुणैः पाशैरमर्त्य इव मन्यते&#xA;020c महादृतिरिवाध्मातः स्वकृतेन विवर्धते&#xA;021a ततः समूलो ह्रियते नदीकूलादिव द्रुमः&#xA;021c अथैनमभिनिन्दन्ति भिन्नं कुम्भमिवाश्मनि&#xA;021e तस्माद्धर्मेण विजयं कामं लिप्सेत भूमिपः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/097/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/097/</guid>
      <description>&lt;p&gt;001  भीष्म उवाच&#xA;001a नाधर्मेण महीं जेतुं लिप्सेत जगतीपतिः&#xA;001c अधर्मविजयं लब्ध्वा कोऽनुमन्येत भूमिपः&#xA;002a अधर्मयुक्तो विजयो ह्यध्रुवोऽस्वर्ग्य एव च&#xA;002c सादयत्येष राजानं महीं च भरतर्षभ&#xA;003a विशीर्णकवचं चैव तवास्मीति च वादिनम्&#xA;003c कृताञ्जलिं न्यस्तशस्त्रं गृहीत्वा न विहिंसयेत्&#xA;004a बलेनावजितो यश्च न तं युध्येत भूमिपः&#xA;004c संवत्सरं विप्रणयेत्तस्माज्जातः पुनर्भवेत्&#xA;005a नार्वाक्संवत्सरात्कन्या स्प्रष्टव्या विक्रमाहृता&#xA;005c एवमेव धनं सर्वं यच्चान्यत्सहसाहृतम्&#xA;006a न तु वन्ध्यं धनं तिष्ठेत्पिबेयुर्ब्राह्मणाः पयः&#xA;006c युञ्जीरन्वाप्यनडुहः क्षन्तव्यं वा तदा भवेत्&#xA;007a राज्ञा राजैव योद्धव्यस्तथा धर्मो विधीयते&#xA;007c नान्यो राजानमभ्यसेदराजन्यः कथञ्चन&#xA;008a अनीकयोः संहतयोर्यदीयाद्ब्राह्मणोऽन्तरा&#xA;008c शान्तिमिच्छन्नुभयतो न योद्धव्यं तदा भवेत्&#xA;008e मर्यादां शाश्वतीं भिन्द्याद्ब्राह्मणं योऽभिलङ्घयेत्&#xA;009a अथ चेल्लङ्घयेदेनां मर्यादां क्षत्रियब्रुवः&#xA;009c अप्रशस्यस्तदूर्ध्वं स्यादनादेयश्च संसदि&#xA;010a या तु धर्मविलोपेन मर्यादाभेदनेन च&#xA;010c तां वृत्तिं नानुवर्तेत विजिगीषुर्महीपतिः&#xA;010e धर्मलब्धाद्धि विजयात्को लाभोऽभ्यधिको भवेत्&#xA;011a सहसा नाम्य भूतानि क्षिप्रमेव प्रसादयेत्&#xA;011c सान्त्वेन भोगदानेन स राज्ञां परमो नयः&#xA;012a भुज्यमाना ह्ययोगेन स्वराष्ट्रादभितापिताः&#xA;012c अमित्रान्पर्युपासीरन्व्यसनौघप्रतीक्षिणः&#xA;013a अमित्रोपग्रहं चास्य ते कुर्युः क्षिप्रमापदि&#xA;013c सन्दुष्टाः सर्वतो राजन्राजव्यसनकाङ्क्षिणः&#xA;014a नामित्रो विनिकर्तव्यो नातिच्छेद्यः कथञ्चन&#xA;014c जीवितं ह्यप्यतिच्छिन्नः सन्त्यजत्येकदा नरः&#xA;015a अल्पेनापि हि संयुक्तस्तुष्यत्येवापराधिकः&#xA;015c शुद्धं जीवितमेवापि तादृशो बहु मन्यते&#xA;016a यस्य स्फीतो जनपदः सम्पन्नः प्रियराजकः&#xA;016c सन्तुष्टभृत्यसचिवो दृढमूलः स पार्थिवः&#xA;017a ऋत्विक्पुरोहिताचार्या ये चान्ये श्रुतसम्मताः&#xA;017c पूजार्हाः पूजिता यस्य स वै लोकजिदुच्यते&#xA;018a एतेनैव च वृत्तेन महीं प्राप सुरोत्तमः&#xA;018c अन्वेव चैन्द्रं विजयं व्यजिगीषन्त पार्थिवाः&#xA;019a भूमिवर्जं पुरं राजा जित्वा राजानमाहवे&#xA;019c अमृताश्चौषधीः शश्वदाजहार प्रतर्दनः&#xA;020a अग्निहोत्राण्यग्निशेषं हविर्भाजनमेव च&#xA;020c आजहार दिवोदासस्ततो विप्रकृतोऽभवत्&#xA;021a सराजकानि राष्ट्राणि नाभागो दक्षिणां ददौ&#xA;021c अन्यत्र श्रोत्रियस्वाच्च तापसस्वाच्च भारत&#xA;022a उच्चावचानि वृत्तानि धर्मज्ञानां युधिष्ठिर&#xA;022c आसन्राज्ञां पुराणानां सर्वं तन्मम रोचते&#xA;023a सर्वविद्यातिरेकाद्वा जयमिच्छेन्महीपतिः&#xA;023c न मायया न दम्भेन य इच्छेद्भूतिमात्मनः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/098/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/098/</guid>
      <description>&lt;p&gt;001  युधिष्ठिर उवाच&#xA;001a क्षत्रधर्मान्न पापीयान्धर्मोऽस्ति भरतर्षभ&#xA;001c अभियाने च युद्धे च राजा हन्ति महाजनम्&#xA;002a अथ स्म कर्मणा येन लोकाञ्जयति पार्थिवः&#xA;002c विद्वञ्जिज्ञासमानाय प्रब्रूहि भरतर्षभ&#xA;003  भीष्म उवाच&#xA;003a निग्रहेण च पापानां साधूनां प्रग्रहेण च&#xA;003c यज्ञैर्दानैश्च राजानो भवन्ति शुचयोऽमलाः&#xA;004a उपरुन्धन्ति राजानो भूतानि विजयार्थिनः&#xA;004c त एव विजयं प्राप्य वर्धयन्ति पुनः प्रजाः&#xA;005a अपविध्यन्ति पापानि दानयज्ञतपोबलैः&#xA;005c अनुग्रहेण भूतानां पुण्यमेषां प्रवर्धते&#xA;006a यथैव क्षेत्रनिर्दाता निर्दन्वै क्षेत्रमेकदा&#xA;006c हिनस्ति कक्षं धान्यं च न च धान्यं विनश्यति&#xA;007a एवं शस्त्राणि मुञ्चन्तो घ्नन्ति वध्यानथैकदा&#xA;007c तस्यैषा निष्कृतिः कृत्स्ना भूतानां भावनं पुनः&#xA;008a यो भूतानि धनज्यानाद्वधात्क्लेशाच्च रक्षति&#xA;008c दस्युभ्यः प्राणदानात्स धनदः सुखदो विराट्&#xA;009a स सर्वयज्ञैरीजानो राजाथाभयदक्षिणैः&#xA;009c अनुभूयेह भद्राणि प्राप्नोतीन्द्रसलोकताम्&#xA;010a ब्राह्मणार्थे समुत्पन्ने योऽभिनिःसृत्य युध्यते&#xA;010c आत्मानं यूपमुच्छ्रित्य स यज्ञोऽनन्तदक्षिणः&#xA;011a अभीतो विकिरञ्शत्रून्प्रतिगृह्णञ्शरांस्तथा&#xA;011c न तस्मात्त्रिदशाः श्रेयो भुवि पश्यन्ति किञ्चन&#xA;012a तस्य यावन्ति शस्त्राणि त्वचं भिन्दन्ति संयुगे&#xA;012c तावतः सोऽश्नुते लोकान्सर्वकामदुहोऽक्षयान्&#xA;013a न तस्य रुधिरं गात्रादावेधेभ्यः प्रवर्तते&#xA;013c स ह तेनैव रक्तेन सर्वपापैः प्रमुच्यते&#xA;014a यानि दुःखानि सहते व्रणानामभितापने&#xA;014c न ततोऽस्ति तपो भूय इति धर्मविदो विदुः&#xA;015a पृष्ठतो भीरवः सङ्ख्ये वर्तन्तेऽधमपूरुषाः&#xA;015c शूराच्छरणमिच्छन्तः पर्जन्यादिव जीवनम्&#xA;016a यदि शूरस्तथा क्षेमे प्रतिरक्षेत्तथा भये&#xA;016c प्रतिरूपं जनाः कुर्युर्न च तद्वर्तते तथा&#xA;017a यदि ते कृतमाज्ञाय नमस्कुर्युः सदैव तम्&#xA;017c युक्तं न्याय्यं च कुर्युस्ते न च तद्वर्तते तथा&#xA;018a पुरुषाणां समानानां दृश्यते महदन्तरम्&#xA;018c सङ्ग्रामेऽनीकवेलायामुत्क्रुष्टेऽभिपतत्सु च&#xA;019a पतत्यभिमुखः शूरः परान्भीरुः पलायते&#xA;019c आस्थायास्वर्ग्यमध्वानं सहायान्विषमे त्यजन्&#xA;020a मा स्म तांस्तादृशांस्तात जनिष्ठाः पुरुषाधमान्&#xA;020c ये सहायान्रणे हित्वा स्वस्तिमन्तो गृहान्ययुः&#xA;021a अस्वस्ति तेभ्यः कुर्वन्ति देवा इन्द्रपुरोगमाः&#xA;021c त्यागेन यः सहायानां स्वान्प्राणांस्त्रातुमिच्छति&#xA;022a तं हन्युः काष्ठलोष्टैर्वा दहेयुर्वा कटाग्निना&#xA;022c पशुवन्मारयेयुर्वा क्षत्रिया ये स्युरीदृशाः&#xA;023a अधर्मः क्षत्रियस्यैष यच्छय्यामरणं भवेत्&#xA;023c विसृजञ्श्लेष्मपित्तानि कृपणं परिदेवयन्&#xA;024a अविक्षतेन देहेन प्रलयं योऽधिगच्छति&#xA;024c क्षत्रियो नास्य तत्कर्म प्रशंसन्ति पुराविदः&#xA;025a न गृहे मरणं तात क्षत्रियाणां प्रशस्यते&#xA;025c शौटीराणामशौटीरमधर्म्यं कृपणं च तत्&#xA;026a इदं दुःखमहो कष्टं पापीय इति निष्टनन्&#xA;026c प्रतिध्वस्तमुखः पूतिरमात्यान्बहु शोचयन्&#xA;027a अरोगाणां स्पृहयते मुहुर्मृत्युमपीच्छति&#xA;027c वीरो दृप्तोऽभिमानी च नेदृशं मृत्युमर्हति&#xA;028a रणेषु कदनं कृत्वा ज्ञातिभिः परिवारितः&#xA;028c तीक्ष्णैः शस्त्रैः सुविक्लिष्टः क्षत्रियो मृत्युमर्हति&#xA;029a शूरो हि सत्यमन्युभ्यामाविष्टो युध्यते भृशम्&#xA;029c कृत्यमानानि गात्राणि परैर्नैवावबुध्यते&#xA;030a स सङ्ख्ये निधनं प्राप्य प्रशस्तं लोकपूजितम्&#xA;030c स्वधर्मं विपुलं प्राप्य शक्रस्यैति सलोकताम्&#xA;031a सर्वो योधः परं त्यक्तुमाविष्टस्त्यक्तजीवितः&#xA;031c प्राप्नोतीन्द्रस्य सालोक्यं शूरः पृष्ठमदर्शयन्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/099/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/099/</guid>
      <description>&lt;p&gt;001  युधिष्ठिर उवाच&#xA;001a के लोका युध्यमानानां शूराणामनिवर्तिनाम्&#xA;001c भवन्ति निधनं प्राप्य तन्मे ब्रूहि पितामह&#xA;002  भीष्म उवाच&#xA;002a अत्राप्युदाहरन्तीममितिहासं पुरातनम्&#xA;002c अम्बरीषस्य संवादमिन्द्रस्य च युधिष्ठिर&#xA;003a अम्बरीषो हि नाभागः स्वर्गं गत्वा सुदुर्लभम्&#xA;003c ददर्श सुरलोकस्थं शक्रेण सचिवं सह&#xA;004a सर्वतेजोमयं दिव्यं विमानवरमास्थितम्&#xA;004c उपर्युपरि गच्छन्तं स्वं वै सेनापतिं प्रभुम्&#xA;005a स दृष्ट्वोपरि गच्छन्तं सेनापतिमुदारधीः&#xA;005c ऋद्धिं दृष्ट्वा सुदेवस्य विस्मितः प्राह वासवम्&#xA;006a सागरान्तां महीं कृत्स्नामनुशिष्य यथाविधि&#xA;006c चातुर्वर्ण्ये यथाशास्त्रं प्रवृत्तो धर्मकाम्यया&#xA;007a ब्रह्मचर्येण घोरेण आचार्यकुलसेवया&#xA;007c वेदानधीत्य धर्मेण राजशास्त्रं च केवलम्&#xA;008a अतिथीनन्नपानेन पितॄंश्च स्वधया तथा&#xA;008c ऋषीन्स्वाध्यायदीक्षाभिर्देवान्यज्ञैरनुत्तमैः&#xA;009a क्षत्रधर्मे स्थितो भूत्वा यथाशास्त्रं यथाविधि&#xA;009c उदीक्षमाणः पृतनां जयामि युधि वासव&#xA;010a देवराज सुदेवोऽयं मम सेनापतिः पुरा&#xA;010c आसीद्योधः प्रशान्तात्मा सोऽयं कस्मादतीव माम्&#xA;011a नानेन क्रतुभिर्मुख्यैरिष्टं नैव द्विजातयः&#xA;011c तर्पिता विधिवच्छक्र सोऽयं कस्मादतीव माम्&#xA;012  इन्द्र उवाच&#xA;012a एतस्य विततस्तात सुदेवस्य बभूव ह&#xA;012c सङ्ग्रामयज्ञः सुमहान्यश्चान्यो युध्यते नरः&#xA;013a सन्नद्धो दीक्षितः सर्वो योधः प्राप्य चमूमुखम्&#xA;013c युद्धयज्ञाधिकारस्थो भवतीति विनिश्चयः&#xA;014  अम्बरीष उवाच&#xA;014a कानि यज्ञे हवींष्यत्र किमाज्यं का च दक्षिणा&#xA;014c ऋत्विजश्चात्र के प्रोक्तास्तन्मे ब्रूहि शतक्रतो&#xA;015  इन्द्र उवाच&#xA;015a ऋत्विजः कुञ्जरास्तत्र वाजिनोऽध्वर्यवस्तथा&#xA;015c हवींषि परमांसानि रुधिरं त्वाज्यमेव च&#xA;016a सृगालगृध्रकाकोलाः सदस्यास्तत्र सत्रिणः&#xA;016c आज्यशेषं पिबन्त्येते हविः प्राश्नन्ति चाध्वरे&#xA;017a प्रासतोमरसङ्घाताः खड्गशक्तिपरश्वधाः&#xA;017c ज्वलन्तो निशिताः पीताः स्रुचस्तस्याथ सत्रिणः&#xA;018a चापवेगायतस्तीक्ष्णः परकायावदारणः&#xA;018c ऋजुः सुनिशितः पीतः सायकोऽस्य स्रुवो महान्&#xA;019a द्वीपिचर्मावनद्धश्च नागदन्तकृतत्सरुः&#xA;019c हस्तिहस्तगतः खड्गः स्फ्यो भवेत्तस्य संयुगे&#xA;020a ज्वलितैर्निशितैः पीतैः प्रासशक्तिपरश्वधैः&#xA;020c शैक्यायसमयैस्तीक्ष्णैरभिघातो भवेद्वसु&#xA;021a आवेगाद्यत्तु रुधिरं सङ्ग्रामे स्यन्दते भुवि&#xA;021c सास्य पूर्णाहुतिर्होत्रे समृद्धा सर्वकामधुक्&#xA;022a छिन्धि भिन्धीति यस्यैतच्छ्रूयते वाहिनीमुखे&#xA;022c सामानि सामगास्तस्य गायन्ति यमसादने&#xA;023a हविर्धानं तु तस्याहुः परेषां वाहिनीमुखम्&#xA;023c कुञ्जराणां हयानां च वर्मिणां च समुच्चयः&#xA;023e अग्निः श्येनचितो नाम तस्य यज्ञे विधीयते&#xA;024a उत्तिष्ठति कबन्धोऽत्र सहस्रे निहते तु यः&#xA;024c स यूपस्तस्य शूरस्य खादिरोऽष्टाश्रिरुच्यते&#xA;025a इडोपहूतं क्रोशन्ति कुञ्जरा अङ्कुशेरिताः&#xA;025c व्याघुष्टतलनादेन वषट्कारेण पार्थिव&#xA;025e उद्गाता तत्र सङ्ग्रामे त्रिसामा दुन्दुभिः स्मृतः&#xA;026a ब्रह्मस्वे ह्रियमाणे यः प्रियां युद्धे तनुं त्यजेत्&#xA;026c आत्मानं यूपमुच्छ्रित्य स यज्ञोऽनन्तदक्षिणः&#xA;027a भर्तुरर्थे तु यः शूरो विक्रमेद्वाहिनीमुखे&#xA;027c भयान्न च निवर्तेत तस्य लोका यथा मम&#xA;028a नीलचन्द्राकृतैः खड्गैर्बाहुभिः परिघोपमैः&#xA;028c यस्य वेदिरुपस्तीर्णा तस्य लोका यथा मम&#xA;029a यस्तु नावेक्षते कञ्चित्सहायं विजये स्थितः&#xA;029c विगाह्य वाहिनीमध्यं तस्य लोका यथा मम&#xA;030a यस्य तोमरसङ्घाटा भेरीमण्डूककच्छपा&#xA;030c वीरास्थिशर्करा दुर्गा मांसशोणितकर्दमा&#xA;031a असिचर्मप्लवा सिन्धुः केशशैवलशाद्वला&#xA;031c अश्वनागरथैश्चैव सम्भिन्नैः कृतसङ्क्रमा&#xA;032a पताकाध्वजवानीरा हतवाहनवाहिनी&#xA;032c शोणितोदा सुसम्पूर्णा दुस्तरा पारगैर्नरैः&#xA;033a हतनागमहानक्रा परलोकवहाशिवा&#xA;033c ऋष्टिखड्गध्वजानूका गृध्रकङ्कवडप्लवा&#xA;034a पुरुषादानुचरिता भीरूणां कश्मलावहा&#xA;034c नदी योधमहायज्ञे तदस्यावभृथं स्मृतम्&#xA;035a वेदी यस्य त्वमित्राणां शिरोभिरवकीर्यते&#xA;035c अश्वस्कन्धैर्गजस्कन्धैस्तस्य लोका यथा मम&#xA;036a पत्नीशाला कृता यस्य परेषां वाहिनीमुखम्&#xA;036c हविर्धानं स्ववाहिन्यस्तदस्याहुर्मनीषिणः&#xA;037a सदश्चान्तरयोधाग्निराग्नीध्रश्चोत्तरां दिशम्&#xA;037c शत्रुसेनाकलत्रस्य सर्वलोकानदूरतः&#xA;038a यदा तूभयतो व्यूहो भवत्याकाशमग्रतः&#xA;038c सास्य वेदी तथा यज्ञे नित्यं वेदास्त्रयोऽग्नयः&#xA;039a यस्तु योधः परावृत्तः सन्त्रस्तो हन्यते परैः&#xA;039c अप्रतिष्ठं स नरकं याति नास्त्यत्र संशयः&#xA;040a यस्य शोणितवेगेन नदी स्यात्समभिप्लुता&#xA;040c केशमांसास्थिसङ्कीर्णा स गच्छेत्परमां गतिम्&#xA;041a यस्तु सेनापतिं हत्वा तद्यानमधिरोहति&#xA;041c स विष्णुविक्रमक्रामी बृहस्पतिसमः क्रतुः&#xA;042a नायकं वा प्रमाणं वा यो वा स्यात्तत्र पूजितः&#xA;042c जीवग्राहं निगृह्णाति तस्य लोका यथा मम&#xA;043a आहवे निहतं शूरं न शोचेत कदाचन&#xA;043c अशोच्यो हि हतः शूरः स्वर्गलोके महीयते&#xA;044a न ह्यन्नं नोदकं तस्य न स्नानं नाप्यशौचकम्&#xA;044c हतस्य कर्तुमिच्छन्ति तस्य लोकाञ्शृणुष्व मे&#xA;045a वराप्सरःसहस्राणि शूरमायोधने हतम्&#xA;045c त्वरमाणा हि धावन्ति मम भर्ता भवेदिति&#xA;046a एतत्तपश्च पुण्यं च धर्मश्चैव सनातनः&#xA;046c चत्वारश्चाश्रमास्तस्य यो युद्धे न पलायते&#xA;047a वृद्धं बलं न हन्तव्यं नैव स्त्री न च वै द्विजः&#xA;047c तृणपूर्णमुखश्चैव तवास्मीति च यो वदेत्&#xA;048a अहं वृत्रं बलं पाकं शतमायं विरोचनम्&#xA;048c दुरावार्यं च नमुचिं नैकमायं च शम्बरम्&#xA;049a विप्रचित्तिं च दैतेयं दनोः पुत्रांश्च सर्वशः&#xA;049c प्रह्रादं च निहत्याजौ ततो देवाधिपोऽभवम्&#xA;050  भीष्म उवाच&#xA;050a इत्येतच्छक्रवचनं निशम्य प्रतिगृह्य च&#xA;050c योधानामात्मनः सिद्धिमम्बरीषोऽभिपन्नवान्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/100/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/100/</guid>
      <description>&lt;p&gt;001  भीष्म उवाच&#xA;001a अत्राप्युदाहरन्तीममितिहासं पुरातनम्&#xA;001c प्रतर्दनो मैथिलश्च सङ्ग्रामं यत्र चक्रतुः&#xA;002a यज्ञोपवीती सङ्ग्रामे जनको मैथिलो यथा&#xA;002c योधानुद्धर्षयामास तन्निबोध युधिष्ठिर&#xA;003a जनको मैथिलो राजा महात्मा सर्वतत्त्ववित्&#xA;003c योधान्स्वान्दर्शयामास स्वर्गं नरकमेव च&#xA;004a अभीतानामिमे लोका भास्वन्तो हन्त पश्यत&#xA;004c पूर्णा गन्धर्वकन्याभिः सर्वकामदुहोऽक्षयाः&#xA;005a इमे पलायमानानां नरकाः प्रत्युपस्थिताः&#xA;005c अकीर्तिः शाश्वती चैव पतितव्यमनन्तरम्&#xA;006a तान्दृष्ट्वारीन्विजयतो भूत्वा सन्त्यागबुद्धयः&#xA;006c नरकस्याप्रतिष्ठस्य मा भूत वशवर्तिनः&#xA;007a त्यागमूलं हि शूराणां स्वर्गद्वारमनुत्तमम्&#xA;007c इत्युक्तास्ते नृपतिना योधाः परपुरञ्जय&#xA;008a व्यजयन्त रणे शत्रून्हर्षयन्तो जनेश्वरम्&#xA;008c तस्मादात्मवता नित्यं स्थातव्यं रणमूर्धनि&#xA;009a गजानां रथिनो मध्ये रथानामनु सादिनः&#xA;009c सादिनामन्तरा स्थाप्यं पादातमिह दंशितम्&#xA;010a य एवं व्यूहते राजा स नित्यं जयते द्विषः&#xA;010c तस्मादेवं विधातव्यं नित्यमेव युधिष्ठिर&#xA;011a सर्वे सुकृतमिच्छन्तः सुयुद्धेनातिमन्यवः&#xA;011c क्षोभयेयुरनीकानि सागरं मकरा इव&#xA;012a हर्षयेयुर्विषण्णांश्च व्यवस्थाप्य परस्परम्&#xA;012c जितां च भूमिं रक्षेत भग्नान्नात्यनुसारयेत्&#xA;013a पुनरावर्तमानानां निराशानां च जीविते&#xA;013c न वेगः सुसहो राजंस्तस्मान्नात्यनुसारयेत्&#xA;014a न हि प्रहर्तुमिच्छन्ति शूराः प्राद्रवतां भयात्&#xA;014c तस्मात्पलायमानानां कुर्यान्नात्यनुसारणम्&#xA;015a चराणामचरा ह्यन्नमदंष्ट्रा दंष्ट्रिणामपि&#xA;015c अपाणयः पाणिमतामन्नं शूरस्य कातराः&#xA;016a समानपृष्ठोदरपाणिपादाः पश्चाच्छूरं भीरवोऽनुव्रजन्ति&#xA;016c अतो भयार्ताः प्रणिपत्य भूयः कृत्वाञ्जलीनुपतिष्ठन्ति शूरान्&#xA;017a शूरबाहुषु लोकोऽयं लम्बते पुत्रवत्सदा&#xA;017c तस्मात्सर्वास्ववस्थासु शूरः सम्मानमर्हति&#xA;018a न हि शौर्यात्परं किञ्चित्त्रिषु लोकेषु विद्यते&#xA;018c शूरः सर्वं पालयति सर्वं शूरे प्रतिष्ठितम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/101/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/101/</guid>
      <description>&lt;p&gt;001  युधिष्ठिर उवाच&#xA;001a यथा जयार्थिनः सेनां नयन्ति भरतर्षभ&#xA;001c ईषद्धर्मं प्रपीड्यापि तन्मे ब्रूहि पितामह&#xA;002  भीष्म उवाच&#xA;002a सत्येन हि स्थिता धर्मा उपपत्त्या तथापरे&#xA;002c साध्वाचारतया केचित्तथैवौपयिका अपि&#xA;002e उपायधर्मान्वक्ष्यामि सिद्धार्थानर्थधर्मयोः&#xA;003a निर्मर्यादा दस्यवस्तु भवन्ति परिपन्थिनः&#xA;003c तेषां प्रतिविघातार्थं प्रवक्ष्याम्यथ नैगमम्&#xA;003e कार्याणां सम्प्रसिद्ध्यर्थं तानुपायान्निबोध मे&#xA;004a उभे प्रज्ञे वेदितव्ये ऋज्वी वक्रा च भारत&#xA;004c जानन्वक्रां न सेवेत प्रतिबाधेत चागताम्&#xA;005a अमित्रा एव राजानं भेदेनोपचरन्त्युत&#xA;005c तां राजा निकृतिं जानन्यथामित्रान्प्रबाधते&#xA;006a गजानां पार्श्वचर्माणि गोवृषाजगराणि च&#xA;006c शल्यकङ्कटलोहानि तनुत्राणि मतानि च&#xA;007a शितपीतानि शस्त्राणि सन्नाहाः पीतलोहिताः&#xA;007c नानारञ्जनरक्ताः स्युः पताकाः केतवश्च ते&#xA;008a ऋष्टयस्तोमराः खड्गा निशिताश्च परश्वधाः&#xA;008c फलकान्यथ चर्माणि प्रतिकल्प्यान्यनेकशः&#xA;008e अभिनीतानि शस्त्राणि योधाश्च कृतनिश्रमाः&#xA;009a चैत्र्यां वा मार्गशीर्ष्यां वा सेनायोगः प्रशस्यते&#xA;009c पक्वसस्या हि पृथिवी भवत्यम्बुमती तथा&#xA;010a नैवातिशीतो नात्युष्णः कालो भवति भारत&#xA;010c तस्मात्तदा योजयेत परेषां व्यसनेषु वा&#xA;010e एतेषु योगाः सेनायाः प्रशस्ताः परबाधने&#xA;011a जलवांस्तृणवान्मार्गः समो गम्यः प्रशस्यते&#xA;011c चारैर्हि विहिताभ्यासः कुशलैर्वनगोचरैः&#xA;012a नव्यारण्यैर्न शक्येत गन्तुं मृगगणैरिव&#xA;012c तस्मात्सर्वासु सेनासु योजयन्ति जयार्थिनः&#xA;013a आवासस्तोयवान्दुर्गः पर्याकाशः प्रशस्यते&#xA;013c परेषामुपसर्पाणां प्रतिषेधस्तथा भवेत्&#xA;014a आकाशं तु वनाभ्याशे मन्यन्ते गुणवत्तरम्&#xA;014c बहुभिर्गुणजातैस्तु ये युद्धकुशला जनाः&#xA;015a उपन्यासोऽपसर्पाणां पदातीनां च गूहनम्&#xA;015c अथ शत्रुप्रतीघातमापदर्थं परायणम्&#xA;016a सप्तर्षीन्पृष्ठतः कृत्वा युध्येरन्नचला इव&#xA;016c अनेन विधिना राजञ्जिगीषेतापि दुर्जयान्&#xA;017a यतो वायुर्यतः सूर्यो यतः शुक्रस्ततो जयः&#xA;017c पूर्वं पूर्वं ज्याय एषां सन्निपाते युधिष्ठिर&#xA;018a अकर्दमामनुदकाममर्यादामलोष्टकाम्&#xA;018c अश्वभूमिं प्रशंसन्ति ये युद्धकुशला जनाः&#xA;019a समा निरुदकाकाशा रथभूमिः प्रशस्यते&#xA;019c नीचद्रुमा महाकक्षा सोदका हस्तियोधिनाम्&#xA;020a बहुदुर्गा महावृक्षा वेत्रवेणुभिरास्तृता&#xA;020c पदातीनां क्षमा भूमिः पर्वतोपवनानि च&#xA;021a पदातिबहुला सेना दृढा भवति भारत&#xA;021c रथाश्वबहुला सेना सुदिनेषु प्रशस्यते&#xA;022a पदातिनागबहुला प्रावृट्काले प्रशस्यते&#xA;022c गुणानेतान्प्रसङ्ख्याय देशकालौ प्रयोजयेत्&#xA;023a एवं सञ्चिन्त्य यो याति तिथिनक्षत्रपूजितः&#xA;023c विजयं लभते नित्यं सेनां सम्यक्प्रयोजयन्&#xA;024a प्रसुप्तांस्तृषिताञ्श्रान्तान्प्रकीर्णान्नाभिघातयेत्&#xA;024c मोक्षे प्रयाणे चलने पानभोजनकालयोः&#xA;025a अतिक्षिप्तान्व्यतिक्षिप्तान्विहतान्प्रतनूकृतान्&#xA;025c सुविस्रम्भान्कृतारम्भानुपन्यासप्रतापितान्&#xA;025e बहिश्चरानुपन्यासान्कृत्वा वेश्मानुसारिणः&#xA;026a पारम्पर्यागते द्वारे ये केचिदनुवर्तिनः&#xA;026c परिचर्यावरोद्धारो ये च केचन वल्गिनः&#xA;027a अनीकं ये प्रभिन्दन्ति भिन्नं ये स्थगयन्ति च&#xA;027c समानाशनपानास्ते कार्या द्विगुणवेतनाः&#xA;028a दशाधिपतयः कार्याः शताधिपतयस्तथा&#xA;028c तेषां सहस्राधिपतिं कुर्याच्छूरमतन्द्रितम्&#xA;029a यथामुख्यं सन्निपात्य वक्तव्याः स्म शपामहे&#xA;029c यथा जयार्थं सङ्ग्रामे न जह्याम परस्परम्&#xA;030a इहैव ते निवर्तन्तां ये नः केचन भीरवः&#xA;030c न घातयेयुः प्रदरं कुर्वाणास्तुमुले सति&#xA;031a आत्मानं च स्वपक्षं च पलायन्हन्ति संयुगे&#xA;031c द्रव्यनाशो वधोऽकीर्तिरयशश्च पलायने&#xA;032a अमनोज्ञासुखा वाचः पुरुषस्य पलायतः&#xA;032c प्रतिस्पन्दौष्ठदन्तस्य न्यस्तसर्वायुधस्य च&#xA;033a हित्वा पलायमानस्य सहायान्प्राणसंशये&#xA;033c अमित्रैरनुबद्धस्य द्विषतामस्तु नस्तथा&#xA;034a मनुष्यापसदा ह्येते ये भवन्ति पराङ्मुखाः&#xA;034c राशिवर्धनमात्रास्ते नैव ते प्रेत्य नो इह&#xA;035a अमित्रा हृष्टमनसः प्रत्युद्यान्ति पलायिनम्&#xA;035c जयिनं सुहृदस्तात वन्दनैर्मङ्गलेन च&#xA;036a यस्य स्म व्यसने राजन्ननुमोदन्ति शत्रवः&#xA;036c तदसह्यतरं दुःखमहं मन्ये वधादपि&#xA;037a श्रियं जानीत धर्मस्य मूलं सर्वसुखस्य च&#xA;037c सा भीरूणां परान्याति शूरस्तामधिगच्छति&#xA;038a ते वयं स्वर्गमिच्छन्तः सङ्ग्रामे त्यक्तजीविताः&#xA;038c जयन्तो वध्यमाना वा प्राप्तुमर्हाम सद्गतिम्&#xA;039a एवं संशप्तशपथाः समभित्यक्तजीविताः&#xA;039c अमित्रवाहिनीं वीराः सम्प्रगाहन्त्यभीरवः&#xA;040a अग्रतः पुरुषानीकमसिचर्मवतां भवेत्&#xA;040c पृष्ठतः शकटानीकं कलत्रं मध्यतस्तथा&#xA;041a परेषां प्रतिघातार्थं पदातीनां च गूहनम्&#xA;041c अपि ह्यस्मिन्परे गृद्धा भवेयुर्ये पुरोगमाः&#xA;042a ये पुरस्तादभिमताः सत्त्ववन्तो मनस्विनः&#xA;042c ते पूर्वमभिवर्तेरंस्तानन्वगितरे जनाः&#xA;043a अपि चोद्धर्षणं कार्यं भीरूणामपि यत्नतः&#xA;043c स्कन्धदर्शनमात्रं तु तिष्ठेयुर्वा समीपतः&#xA;044a संहतान्योधयेदल्पान्कामं विस्तारयेद्बहून्&#xA;044c सूचीमुखमनीकं स्यादल्पानां बहुभिः सह&#xA;045a सम्प्रयुद्धे प्रहृष्टे वा सत्यं वा यदि वानृतम्&#xA;045c प्रगृह्य बाहून्क्रोशेत भग्ना भग्नाः परा इति&#xA;046a आगतं नो मित्रबलं प्रहरध्वमभीतवत्&#xA;046c शब्दवन्तोऽनुधावेयुः कुर्वन्तो भैरवं रवम्&#xA;047a क्ष्वेडाः किलकिलाः शङ्खाः क्रकचा गोविषाणिकान्&#xA;047c भेरीमृदङ्गपणवान्नादयेयुश्च कुञ्जरान्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/102/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/102/</guid>
      <description>&lt;p&gt;001  युधिष्ठिर उवाच&#xA;001a किंशीलाः किंसमुत्थानाः कथंरूपाश्च भारत&#xA;001c किंसन्नाहाः कथंशस्त्रा जनाः स्युः संयुगे नृप&#xA;002  भीष्म उवाच&#xA;002a यथाचरितमेवात्र शस्त्रपत्रं विधीयते&#xA;002c आचारादेव पुरुषस्तथा कर्मसु वर्तते&#xA;003a गान्धाराः सिन्धुसौवीरा नखरप्रासयोधिनः&#xA;003c आभीरवः सुबलिनस्तद्बलं सर्वपारगम्&#xA;004a सर्वशस्त्रेषु कुशलाः सत्त्ववन्तो ह्युशीनराः&#xA;004c प्राच्या मातङ्गयुद्धेषु कुशलाः शठयोधिनः&#xA;005a तथा यवनकाम्बोजा मथुरामभितश्च ये&#xA;005c एते नियुद्धकुशला दाक्षिणात्यासिचर्मिणः&#xA;006a सर्वत्र शूरा जायन्ते महासत्त्वा महाबलाः&#xA;006c प्राय एष समुद्दिष्टो लक्षणानि तु मे शृणु&#xA;007a सिंहशार्दूलवाङ्नेत्राः सिंहशार्दूलगामिनः&#xA;007c पारावतकुलिङ्गाक्षाः सर्वे शूराः प्रमाथिनः&#xA;008a मृगस्वरा द्वीपिनेत्रा ऋषभाक्षास्तथापरे&#xA;008c प्रवादिनः सुचण्डाश्च क्रोधिनः किन्नरीस्वनाः&#xA;009a मेघस्वनाः क्रुद्धमुखाः केचित्करभनिस्वनाः&#xA;009c जिह्मनासानुजङ्घाश्च दूरगा दूरपातिनः&#xA;010a बिडालकुब्जास्तनवस्तनुकेशास्तनुत्वचः&#xA;010c शूराश्चपलचित्ताश्च ते भवन्ति दुरासदाः&#xA;011a गोधानिमीलिताः केचिन्मृदुप्रकृतयोऽपि च&#xA;011c तुरङ्गगतिनिर्घोषास्ते नराः पारयिष्णवः&#xA;012a सुसंहताः प्रतनवो व्यूढोरस्काः सुसंस्थिताः&#xA;012c प्रवादितेन नृत्यन्ति हृष्यन्ति कलहेषु च&#xA;013a गम्भीराक्षा निःसृताक्षाः पिङ्गला भ्रुकुटीमुखाः&#xA;013c नकुलाक्षास्तथा चैव सर्वे शूरास्तनुत्यजः&#xA;014a जिह्माक्षाः प्रललाटाश्च निर्मांसहनवोऽपि च&#xA;014c वक्रबाह्वङ्गुलीसक्ताः कृशा धमनिसन्तताः&#xA;015a प्रविशन्त्यतिवेगेन सम्परायेऽभ्युपस्थिते&#xA;015c वारणा इव सम्मत्तास्ते भवन्ति दुरासदाः&#xA;016a दीप्तस्फुटितकेशान्ताः स्थूलपार्श्वहनूमुखाः&#xA;016c उन्नतांसाः पृथुग्रीवा विकटाः स्थूलपिण्डिकाः&#xA;017a उद्वृत्ताश्चैव सुग्रीवा विनता विहगा इव&#xA;017c पिण्डशीर्षाहिवक्त्राश्च वृषदंशमुखा इव&#xA;018a उग्रस्वना मन्युमन्तो युद्धेष्वारावसारिणः&#xA;018c अधर्मज्ञावलिप्ताश्च घोरा रौद्रप्रदर्शिनः&#xA;019a त्यक्तात्मानः सर्व एते अन्त्यजा ह्यनिवर्तिनः&#xA;019c पुरस्कार्याः सदा सैन्ये हन्यन्ते घ्नन्ति चापि ते&#xA;020a अधार्मिका भिन्नवृत्ताः साध्वेवैषां पराभवः&#xA;020c एवमेव प्रकुप्यन्ति राज्ञोऽप्येते ह्यभीक्ष्णशः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/103/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/103/</guid>
      <description>&lt;p&gt;001  युधिष्ठिर उवाच&#xA;001a जैत्र्या वा कानि रूपाणि भवन्ति पुरुषर्षभ&#xA;001c पृतनायाः प्रशस्तानि तानीहेच्छामि वेदितुम्&#xA;002  भीष्म उवाच&#xA;002a जैत्र्या वा यानि रूपाणि भवन्ति पुरुषर्षभ&#xA;002c पृतनायाः प्रशस्तानि तानि वक्ष्यामि सर्वशः&#xA;003a दैवं पूर्वं विकुरुते मानुषे कालचोदिते&#xA;003c तद्विद्वांसोऽनुपश्यन्ति ज्ञानदीर्घेण चक्षुषा&#xA;004a प्रायश्चित्तविधिं चात्र जपहोमांश्च तद्विदः&#xA;004c मङ्गलानि च कुर्वन्तः शमयन्त्यहितान्यपि&#xA;005a उदीर्णमनसो योधा वाहनानि च भारत&#xA;005c यस्यां भवन्ति सेनायां ध्रुवं तस्यां जयं वदेत्&#xA;006a अन्वेनां वायवो वान्ति तथैवेन्द्रधनूंषि च&#xA;006c अनुप्लवन्ते मेघाश्च तथादित्यस्य रश्मयः&#xA;007a गोमायवश्चानुलोमा वडा गृध्राश्च सर्वशः&#xA;007c आचरेयुर्यदा सेनां तदा सिद्धिरनुत्तमा&#xA;008a प्रसन्नभाः पावक ऊर्ध्वरश्मिः प्रदक्षिणावर्तशिखो विधूमः&#xA;008c पुण्या गन्धाश्चाहुतीनां प्रवान्ति जयस्यैतद्भाविनो रूपमाहुः&#xA;009a गम्भीरशब्दाश्च महास्वनाश्च शङ्खाश्च भेर्यश्च नदन्ति यत्र&#xA;009c युयुत्सवश्चाप्रतीपा भवन्ति जयस्यैतद्भाविनो रूपमाहुः&#xA;010a इष्टा मृगाः पृष्ठतो वामतश्च सम्प्रस्थितानां च गमिष्यतां च&#xA;010c जिघांसतां दक्षिणाः सिद्धिमाहुर्ये त्वग्रतस्ते प्रतिषेधयन्ति&#xA;011a मङ्गल्यशब्दाः शकुना वदन्ति हंसाः क्रौञ्चाः शतपत्राश्च चाषाः&#xA;011c हृष्टा योधाः सत्त्ववन्तो भवन्ति; जयस्यैतद्भाविनो रूपमाहुः&#xA;012a शस्त्रैः पत्रैः कवचैः केतुभिश्च सुभानुभिर्मुखवर्णैश्च यूनाम्&#xA;012c भ्राजिष्मती दुष्प्रतिप्रेक्षणीया येषां चमूस्तेऽभिभवन्ति शत्रून्&#xA;013a शुश्रूषवश्चानभिमानिनश्च परस्परं सौहृदमास्थिताश्च&#xA;013c येषां योधाः शौचमनुष्ठिताश्च जयस्यैतद्भाविनो रूपमाहुः&#xA;014a शब्दाः स्पर्शास्तथा गन्धा विचरन्ति मनःप्रियाः&#xA;014c धैर्यं चाविशते योधान्विजयस्य मुखं तु तत्&#xA;015a इष्टो वामः प्रविष्टस्य दक्षिणः प्रविविक्षतः&#xA;015c पश्चात्संसाधयत्यर्थं पुरस्तात्प्रतिषेधति&#xA;016a सम्भृत्य महतीं सेनां चतुरङ्गां युधिष्ठिर&#xA;016c साम्नैवावर्तने पूर्वं प्रयतेथास्ततो युधि&#xA;017a जघन्य एष विजयो यद्युद्धं नाम भारत&#xA;017c यादृच्छिको युधि जयो दैवो वेति विचारणम्&#xA;018a अपामिव महावेगस्त्रस्ता मृगगणा इव&#xA;018c दुर्निवार्यतमा चैव प्रभग्ना महती चमूः&#xA;019a भग्ना इत्येव भज्यन्ते विद्वांसोऽपि नकारणम्&#xA;019c उदारसारा महती रुरुसङ्घोपमा चमूः&#xA;020a परस्परज्ञाः संहृष्टास्त्यक्तप्राणाः सुनिश्चिताः&#xA;020c अपि पञ्चाशतिः शूरा मृद्नन्ति परवाहिनीम्&#xA;021a अथ वा पञ्च षट्सप्त सहिताः कृतनिश्चयाः&#xA;021c कुलीनाः पूजिताः सम्यग्विजयन्तीह शात्रवान्&#xA;022a सन्निपातो न गन्तव्यः शक्ये सति कथञ्चन&#xA;022c सान्त्वभेदप्रदानानां युद्धमुत्तरमुच्यते&#xA;023a संसर्पणाद्धि सेनाया भयं भीरून्प्रबाधते&#xA;023c वज्रादिव प्रज्वलितादियं क्व नु पतिष्यति&#xA;024a अभिप्रयातां समितिं ज्ञात्वा ये प्रतियान्त्यथ&#xA;024c तेषां स्पन्दन्ति गात्राणि योधानां विषयस्य च&#xA;025a विषयो व्यथते राजन्सर्वः सस्थाणुजङ्गमः&#xA;025c शस्त्रप्रतापतप्तानां मज्जा सीदति देहिनाम्&#xA;026a तेषां सान्त्वं क्रूरमिश्रं प्रणेतव्यं पुनः पुनः&#xA;026c सम्पीड्यमाना हि परे योगमायान्ति सर्वशः&#xA;027a अन्तराणां च भेदार्थं चारानभ्यवचारयेत्&#xA;027c यश्च तस्मात्परो राजा तेन सन्धिः प्रशस्यते&#xA;028a न हि तस्यान्यथा पीडा शक्या कर्तुं तथाविधा&#xA;028c यथा सार्धममित्रेण सर्वतः प्रतिबाधनम्&#xA;029a क्षमा वै साधुमाया हि न हि साध्वक्षमा सदा&#xA;029c क्षमायाश्चाक्षमायाश्च विद्धि पार्थ प्रयोजनम्&#xA;030a विजित्य क्षममाणस्य यशो राज्ञोऽभिवर्धते&#xA;030c महापराधा ह्यप्यस्मिन्विश्वसन्ति हि शत्रवः&#xA;031a मन्यते कर्शयित्वा तु क्षमा साध्विति शम्बरः&#xA;031c असन्तप्तं तु यद्दारु प्रत्येति प्रकृतिं पुनः&#xA;032a नैतत्प्रशंसन्त्याचार्या न च साधु निदर्शनम्&#xA;032c अक्लेशेनाविनाशेन नियन्तव्याः स्वपुत्रवत्&#xA;033a द्वेष्यो भवति भूतानामुग्रो राजा युधिष्ठिर&#xA;033c मृदुमप्यवमन्यन्ते तस्मादुभयभाग्भवेत्&#xA;034a प्रहरिष्यन्प्रियं ब्रूयात्प्रहरन्नपि भारत&#xA;034c प्रहृत्य च कृपायेत शोचन्निव रुदन्निव&#xA;035a न मे प्रियं यत्स हतः सम्प्राहैवं पुरो वचः&#xA;035c न चकर्थ च मे वाक्यमुच्यमानः पुनः पुनः&#xA;036a अहो जीवितमाकाङ्क्षे नेदृशो वधमर्हति&#xA;036c सुदुर्लभाः सुपुरुषाः सङ्ग्रामेष्वपलायिनः&#xA;037a कृतं ममाप्रियं तेन येनायं निहतो मृधे&#xA;037c इति वाचा वदन्हन्तॄन्पूजयेत रहोगतः&#xA;038a हन्तॄणां चाहतानां च यत्कुर्युरपराधिनः&#xA;038c क्रोशेद्बाहुं प्रगृह्यापि चिकीर्षञ्जनसङ्ग्रहम्&#xA;039a एवं सर्वास्ववस्थासु सान्त्वपूर्वं समाचरन्&#xA;039c प्रियो भवति भूतानां धर्मज्ञो वीतभीर्नृपः&#xA;040a विश्वासं चात्र गच्छन्ति सर्वभूतानि भारत&#xA;040c विश्वस्तः शक्यते भोक्तुं यथाकाममुपस्थितः&#xA;041a तस्माद्विश्वासयेद्राजा सर्वभूतान्यमायया&#xA;041c सर्वतः परिरक्षेच्च यो महीं भोक्तुमिच्छति&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/104/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/104/</guid>
      <description>&lt;p&gt;001  युधिष्ठिर उवाच&#xA;001a कथं मृदौ कथं तीक्ष्णे महापक्षे च पार्थिव&#xA;001c अरौ वर्तेत नृपतिस्तन्मे ब्रूहि पितामह&#xA;002  भीष्म उवाच&#xA;002a अत्राप्युदाहरन्तीममितिहासं पुरातनम्&#xA;002c बृहस्पतेश्च संवादमिन्द्रस्य च युधिष्ठिर&#xA;003a बृहस्पतिं देवपतिरभिवाद्य कृताञ्जलिः&#xA;003c उपसङ्गम्य पप्रच्छ वासवः परवीरहा&#xA;004a अहितेषु कथं ब्रह्मन्वर्तयेयमतन्द्रितः&#xA;004c असमुच्छिद्य चैवेनान्नियच्छेयमुपायतः&#xA;005a सेनयोर्व्यतिषङ्गेण जयः साधारणो भवेत्&#xA;005c किं कुर्वाणं न मां जह्याज्ज्वलिता श्रीः प्रतापिनी&#xA;006a ततो धर्मार्थकामानां कुशलः प्रतिभानवान्&#xA;006c राजधर्मविधानज्ञः प्रत्युवाच पुरन्दरम्&#xA;007a न जातु कलहेनेच्छेन्नियन्तुमपकारिणः&#xA;007c बालसंसेवितं ह्येतद्यदमर्षो यदक्षमा&#xA;007e न शत्रुर्विवृतः कार्यो वधमस्याभिकाङ्क्षता&#xA;008a क्रोधं बलममर्षं च नियम्यात्मजमात्मनि&#xA;008c अमित्रमुपसेवेत विश्वस्तवदविश्वसन्&#xA;009a प्रियमेव वदेन्नित्यं नाप्रियं किञ्चिदाचरेत्&#xA;009c विरमेच्छुष्कवैरेभ्यः कण्ठायासं च वर्जयेत्&#xA;010a यथा वैतंसिको युक्तो द्विजानां सदृशस्वनः&#xA;010c तान्द्विजान्कुरुते वश्यांस्तथा युक्तो महीपतिः&#xA;010e वशं चोपनयेच्छत्रून्निहन्याच्च पुरन्दर&#xA;011a न नित्यं परिभूयारीन्सुखं स्वपिति वासव&#xA;011c जागर्त्येव च दुष्टात्मा सङ्करेऽग्निरिवोत्थितः&#xA;012a न सन्निपातः कर्तव्यः सामान्ये विजये सति&#xA;012c विश्वास्यैवोपसन्न्यास्यो वशे कृत्वा रिपुः प्रभो&#xA;013a सम्प्रधार्य सहामात्यैर्मन्त्रविद्भिर्महात्मभिः&#xA;013c उपेक्षमाणोऽवज्ञाते हृदयेनापराजितः&#xA;014a अथास्य प्रहरेत्काले किञ्चिद्विचलिते पदे&#xA;014c दण्डं च दूषयेदस्य पुरुषैराप्तकारिभिः&#xA;015a आदिमध्यावसानज्ञः प्रच्छन्नं च विचारयेत्&#xA;015c बलानि दूषयेदस्य जानंश्चैव प्रमाणतः&#xA;016a भेदेनोपप्रदानेन संसृजन्नौषधैस्तथा&#xA;016c न त्वेव चेलसंसर्गं रचयेदरिभिः सह&#xA;017a दीर्घकालमपि क्षान्त्वा विहन्यादेव शात्रवान्&#xA;017c कालाकाङ्क्षी यामयेच्च यथा विस्रम्भमाप्नुयुः&#xA;018a न सद्योऽरीन्विनिर्हन्याद्दृष्टस्य विजयोऽज्वरः&#xA;018c न यः शल्यं घट्टयति नवं च कुरुते व्रणम्&#xA;019a प्राप्ते च प्रहरेत्काले न स संवर्तते पुनः&#xA;019c हन्तुकामस्य देवेन्द्र पुरुषस्य रिपुं प्रति&#xA;020a यः कालो हि व्यतिक्रामेत्पुरुषं कालकाङ्क्षिणम्&#xA;020c दुर्लभः स पुनः कालः कालधर्मचिकीर्षुणा&#xA;021a और्जस्थ्यं विजयेदेवं सङ्गृह्णन्साधुसम्मतान्&#xA;021c कालेन साधयेन्नित्यं नाप्राप्तेऽभिनिपीडयेत्&#xA;022a विहाय कामं क्रोधं च तथाहङ्कारमेव च&#xA;022c युक्तो विवरमन्विच्छेदहितानां पुरन्दर&#xA;023a मार्दवं दण्ड आलस्यं प्रमादश्च सुरोत्तम&#xA;023c मायाश्च विविधाः शक्र साधयन्त्यविचक्षणम्&#xA;024a निहत्यैतानि चत्वारि मायां प्रतिविधाय च&#xA;024c ततः शक्नोति शत्रूणां प्रहर्तुमविचारयन्&#xA;025a यदैवैकेन शक्येत गुह्यं कर्तुं तदाचरेत्&#xA;025c यच्छन्ति सचिवा गुह्यं मिथो विद्रावयन्त्यपि&#xA;026a अशक्यमिति कृत्वा वा ततोऽन्यैः संविदं चरेत्&#xA;026c ब्रह्मदण्डमदृष्टेषु दृष्टेषु चतुरङ्गिणीम्&#xA;027a भेदं च प्रथमं युञ्ज्यात्तूष्णीन्दण्डं तथैव च&#xA;027c काले प्रयोजयेद्राजा तस्मिंस्तस्मिंस्तदा तदा&#xA;028a प्रणिपातं च गच्छेत काले शत्रोर्बलीयसः&#xA;028c युक्तोऽस्य वधमन्विच्छेदप्रमत्तः प्रमाद्यतः&#xA;029a प्रणिपातेन दानेन वाचा मधुरया ब्रुवन्&#xA;029c अमित्रमुपसेवेत न तु जातु विशङ्कयेत्&#xA;030a स्थानानि शङ्कितानां च नित्यमेव विवर्जयेत्&#xA;030c न च तेष्वाश्वसेद्द्रुग्ध्वा जाग्रतीह निराकृताः&#xA;031a न ह्यतो दुष्करं कर्म किञ्चिदस्ति सुरोत्तम&#xA;031c यथा विविधवृत्तानामैश्वर्यममराधिप&#xA;032a तथा विविधशीलानामपि सम्भव उच्यते&#xA;032c यतेत योगमास्थाय मित्रामित्रानवारयन्&#xA;033a मृदुमप्यवमन्यन्ते तीक्ष्णादुद्विजते जनः&#xA;033c मातीक्ष्णो मामृदुर्भूस्त्वं तीक्ष्णो भव मृदुर्भव&#xA;034a यथा वप्रे वेगवति सर्वतःसम्प्लुतोदके&#xA;034c नित्यं विवरणाद्बाधस्तथा राज्यं प्रमाद्यतः&#xA;035a न बहूनभियुञ्जीत यौगपद्येन शात्रवान्&#xA;035c साम्ना दानेन भेदेन दण्डेन च पुरन्दर&#xA;036a एकैकमेषां निष्पिंषञ्शिष्टेषु निपुणं चरेत्&#xA;036c न च शक्तोऽपि मेधावी सर्वानेवारभेन्नृपः&#xA;037a यदा स्यान्महती सेना हयनागरथाकुला&#xA;037c पदातियन्त्रबहुला स्वनुरक्ता षडङ्गिनी&#xA;038a यदा बहुविधां वृद्धिं मन्यते प्रतिलोमतः&#xA;038c तदा विवृत्य प्रहरेद्दस्यूनामविचारयन्&#xA;039a न साम दण्डोपनिषत्प्रशस्यते न मार्दवं शत्रुषु यात्रिकं सदा&#xA;039c न सस्यघातो न च सङ्करक्रिया न चापि भूयः प्रकृतेर्विचारणा&#xA;040a मायाविभेदानुपसर्जनानि पापं तथैव स्पशसम्प्रयोगात्&#xA;040c आप्तैर्मनुष्यैरुपचारयेत पुरेषु राष्ट्रेषु च सम्प्रयुक्तः&#xA;041a पुराणि चैषामनुसृत्य भूमिपाः पुरेषु भोगान्निखिलानिहाजयन्&#xA;041c पुरेषु नीतिं विहितां यथाविधि प्रयोजयन्तो बलवृत्रसूदन&#xA;042a प्रदाय गूढानि वसूनि नाम प्रच्छिद्य भोगानवधाय च स्वान्&#xA;042c दुष्टाः स्वदोषैरिति कीर्तयित्वा पुरेषु राष्ट्रेषु च योजयन्ति&#xA;043a तथैव चान्यै रतिशास्त्रवेदिभिः स्वलङ्कृतैः शास्त्रविधानदृष्टिभिः&#xA;043c सुशिक्षितैर्भाष्यकथाविशारदैः परेषु कृत्यानुपधारयस्व&#xA;044  इन्द्र उवाच&#xA;044a कानि लिङ्गानि दुष्टस्य भवन्ति द्विजसत्तम&#xA;044c कथं दुष्टं विजानीयादेतत्पृष्टो ब्रवीहि मे&#xA;045  बृहस्पतिरुवाच&#xA;045a परोक्षमगुणानाह सद्गुणानभ्यसूयति&#xA;045c परैर्वा कीर्त्यमानेषु तूष्णीमास्ते पराङ्मुखः&#xA;046a तूष्णीम्भावेऽपि हि ज्ञानं न चेद्भवति कारणम्&#xA;046c विश्वासमोष्ठसन्दंशं शिरसश्च प्रकम्पनम्&#xA;047a करोत्यभीक्ष्णं संसृष्टमसंसृष्टश्च भाषते&#xA;047c अदृष्टितो विकुरुते दृष्ट्वा वा नाभिभाषते&#xA;048a पृथगेत्य समश्नाति नेदमद्य यथाविधि&#xA;048c आसने शयने याने भावा लक्ष्या विशेषतः&#xA;049a आर्तिरार्ते प्रिये प्रीतिरेतावन्मित्रलक्षणम्&#xA;049c विपरीतं तु बोद्धव्यमरिलक्षणमेव तत्&#xA;050a एतान्येवं यथोक्तानि बुध्येथास्त्रिदशाधिप&#xA;050c पुरुषाणां प्रदुष्टानां स्वभावो बलवत्तरः&#xA;051a इति दुष्टस्य विज्ञानमुक्तं ते सुरसत्तम&#xA;051c निशाम्य शास्त्रतत्त्वार्थं यथावदमरेश्वर&#xA;052  भीष्म उवाच&#xA;052a स तद्वचः शत्रुनिबर्हणे रतस्तथा चकारावितथं बृहस्पतेः&#xA;052c चचार काले विजयाय चारिहा वशं च शत्रूननयत्पुरन्दरः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/105/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/105/</guid>
      <description>&lt;p&gt;001  युधिष्ठिर उवाच&#xA;001a धार्मिकोऽर्थानसम्प्राप्य राजामात्यैः प्रबाधितः&#xA;001c च्युतः कोशाच्च दण्डाच्च सुखमिच्छन्कथं चरेत्&#xA;002  भीष्म उवाच&#xA;002a अत्रायं क्षेमदर्शीयमितिहासोऽनुगीयते&#xA;002c तत्तेऽहं सम्प्रवक्ष्यामि तन्निबोध युधिष्ठिर&#xA;003a क्षेमदर्शं नृपसुतं यत्र क्षीणबलं पुरा&#xA;003c मुनिः कालकवृक्षीय आजगामेति नः श्रुतम्&#xA;003e तं पप्रच्छोपसङ्गृह्य कृच्छ्रामापदमास्थितः&#xA;004a अर्थेषु भागी पुरुष ईहमानः पुनः पुनः&#xA;004c अलब्ध्वा मद्विधो राज्यं ब्रह्मन्किं कर्तुमर्हति&#xA;005a अन्यत्र मरणात्स्तेयादन्यत्र परसंश्रयात्&#xA;005c क्षुद्रादन्यत्र चाचारात्तन्ममाचक्ष्व सत्तम&#xA;006a व्याधिना चाभिपन्नस्य मानसेनेतरेण वा&#xA;006c बहुश्रुतः कृतप्रज्ञस्त्वद्विधः शरणं भवेत्&#xA;007a निर्विद्य हि नरः कामान्नियम्य सुखमेधते&#xA;007c त्यक्त्वा प्रीतिं च शोकं च लब्ध्वाप्रीतिमयं वसु&#xA;008a सुखमर्थाश्रयं येषामनुशोचामि तानहम्&#xA;008c मम ह्यर्थाः सुबहवो नष्टाः स्वप्न इवागताः&#xA;009a दुष्करं बत कुर्वन्ति महतोऽर्थांस्त्यजन्ति ये&#xA;009c वयं त्वेनान्परित्यक्तुमसतोऽपि न शक्नुमः&#xA;010a इमामवस्थां सम्प्राप्तं दीनमार्तं श्रियश्च्युतम्&#xA;010c यदन्यत्सुखमस्तीह तद्ब्रह्मन्ननुशाधि माम्&#xA;011a कौसल्येनैवमुक्तस्तु राजपुत्रेण धीमता&#xA;011c मुनिः कालकवृक्षीयः प्रत्युवाच महाद्युतिः&#xA;012a पुरस्तादेव ते बुद्धिरियं कार्या विजानतः&#xA;012c अनित्यं सर्वमेवेदमहं च मम चास्ति यत्&#xA;013a यत्किञ्चिन्मन्यसेऽस्तीति सर्वं नास्तीति विद्धि तत्&#xA;013c एवं न व्यथते प्राज्ञः कृच्छ्रामप्यापदं गतः&#xA;014a यद्धि भूतं भविष्यच्च ध्रुवं तन्न भविष्यति&#xA;014c एवं विदितवेद्यस्त्वमधर्मेभ्यः प्रमोक्ष्यसे&#xA;015a यच्च पूर्वे समाहारे यच्च पूर्वतरे परे&#xA;015c सर्वं तन्नास्ति तच्चैव तज्ज्ञात्वा कोऽनुसञ्ज्वरेत्&#xA;016a भूत्वा च न भवत्येतदभूत्वा च भवत्यपि&#xA;016c शोके न ह्यस्ति सामर्थ्यं शोकं कुर्यात्कथं नरः&#xA;017a क्व नु तेऽद्य पिता राजन्क्व नु तेऽद्य पितामहः&#xA;017c न त्वं पश्यसि तानद्य न त्वा पश्यन्ति तेऽपि च&#xA;018a आत्मनोऽध्रुवतां पश्यंस्तांस्त्वं किमनुशोचसि&#xA;018c बुद्ध्या चैवानुबुध्यस्व ध्रुवं हि न भविष्यसि&#xA;019a अहं च त्वं च नृपते शत्रवः सुहृदश्च ते&#xA;019c अवश्यं न भविष्यामः सर्वं च न भविष्यति&#xA;020a ये तु विंशतिवर्षा वै त्रिंशद्वर्षाश्च मानवाः&#xA;020c अर्वागेव हि ते सर्वे मरिष्यन्ति शरच्छतात्&#xA;021a अपि चेन्महतो वित्ताद्विप्रमुच्येत पूरुषः&#xA;021c नैतन्ममेति तन्मत्वा कुर्वीत प्रियमात्मनः&#xA;022a अनागतं यन्न ममेति विद्यादतिक्रान्तं यन्न ममेति विद्यात्&#xA;022c दिष्टं बलीय इति मन्यमानास्ते पण्डितास्तत्सतां स्थानमाहुः&#xA;023a अनाढ्याश्चापि जीवन्ति राज्यं चाप्यनुशासते&#xA;023c बुद्धिपौरुषसम्पन्नास्त्वया तुल्याधिका जनाः&#xA;024a न च त्वमिव शोचन्ति तस्मात्त्वमपि मा शुचः&#xA;024c किं नु त्वं तैर्न वै श्रेयांस्तुल्यो वा बुद्धिपौरुषैः&#xA;025  राजपुत्र उवाच&#xA;025a यादृच्छिकं ममासीत्तद्राज्यमित्येव चिन्तये&#xA;025c ह्रियते सर्वमेवेदं कालेन महता द्विज&#xA;026a तस्यैवं ह्रियमाणस्य स्रोतसेव तपोधन&#xA;026c फलमेतत्प्रपश्यामि यथालब्धेन वर्तये&#xA;027  मुनिरुवाच&#xA;027a अनागतमतीतं च यथा तथ्यविनिश्चयात्&#xA;027c नानुशोचसि कौसल्य सर्वार्थेषु तथा भव&#xA;028a अवाप्यान्कामयस्वार्थान्नानवाप्यान्कदाचन&#xA;028c प्रत्युत्पन्नाननुभवन्मा शुचस्त्वमनागतान्&#xA;029a यथा लब्धोपपन्नार्थस्तथा कौसल्य रंस्यसे&#xA;029c कच्चिच्छुद्धस्वभावेन श्रिया हीनो न शोचसि&#xA;030a पुरस्ताद्भूतपूर्वत्वाद्धीनभाग्यो हि दुर्मतिः&#xA;030c धातारं गर्हते नित्यं लब्धार्थांश्च न मृष्यते&#xA;031a अनर्हानपि चैवान्यान्मन्यते श्रीमतो जनान्&#xA;031c एतस्मात्कारणादेतद्दुःखं भूयोऽनुवर्तते&#xA;032a ईर्ष्यातिच्छेदसम्पन्ना राजन्पुरुषमानिनः&#xA;032c कच्चित्त्वं न तथा प्राज्ञ मत्सरी कोसलाधिप&#xA;033a सहस्व श्रियमन्येषां यद्यपि त्वयि नास्ति सा&#xA;033c अन्यत्रापि सतीं लक्ष्मीं कुशला भुञ्जते जनाः&#xA;033e अभिविष्यन्दते श्रीर्हि सत्यपि द्विषतो जनात्&#xA;034a श्रियं च पुत्रपौत्रं च मनुष्या धर्मचारिणः&#xA;034c त्यागधर्मविदो वीराः स्वयमेव त्यजन्त्युत&#xA;035a बहु सङ्कसुकं दृष्ट्वा विवित्सासाधनेन च&#xA;035c तथान्ये सन्त्यजन्त्येनं मत्वा परमदुर्लभम्&#xA;036a त्वं पुनः प्राज्ञरूपः सन्कृपणं परितप्यसे&#xA;036c अकाम्यान्कामयानोऽर्थान्पराचीनानुपद्रुतान्&#xA;037a तां बुद्धिमुपजिज्ञासुस्त्वमेवैनान्परित्यज&#xA;037c अनर्थांश्चार्थरूपेण अर्थांश्चानर्थरूपतः&#xA;038a अर्थायैव हि केषाञ्चिद्धननाशो भवत्युत&#xA;038c अनन्त्यं तं सुखं मत्वा श्रियमन्यः परीक्षते&#xA;039a रममाणः श्रिया कश्चिन्नान्यच्छ्रेयोऽभिमन्यते&#xA;039c तथा तस्येहमानस्य समारम्भो विनश्यति&#xA;040a कृच्छ्राल्लब्धमभिप्रेतं यदा कौसल्य नश्यति&#xA;040c तदा निर्विद्यते सोऽर्थात्परिभग्नक्रमो नरः&#xA;041a धर्ममेकेऽभिपद्यन्ते कल्याणाभिजना नराः&#xA;041c परत्र सुखमिच्छन्तो निर्विद्येयुश्च लौकिकात्&#xA;042a जीवितं सन्त्यजन्त्येके धनलोभपरा नराः&#xA;042c न जीवितार्थं मन्यन्ते पुरुषा हि धनादृते&#xA;043a पश्य तेषां कृपणतां पश्य तेषामबुद्धिताम्&#xA;043c अध्रुवे जीविते मोहादर्थतृष्णामुपाश्रिताः&#xA;044a सञ्चये च विनाशान्ते मरणान्ते च जीविते&#xA;044c संयोगे विप्रयोगान्ते को नु विप्रणयेन्मनः&#xA;045a धनं वा पुरुषं राजन्पुरुषो वा पुनर्धनम्&#xA;045c अवश्यं प्रजहात्येतत्तद्विद्वान्कोऽनुसञ्ज्वरेत्&#xA;046a अन्येषामपि नश्यन्ति सुहृदश्च धनानि च&#xA;046c पश्य बुद्ध्या मनुष्याणां राजन्नापदमात्मनः&#xA;046e नियच्छ यच्छ संयच्छ इन्द्रियाणि मनो गिरम्&#xA;047a प्रतिषिद्धानवाप्येषु दुर्लभेष्वहितेषु च&#xA;047c प्रतिकृष्टेषु भावेषु व्यतिकृष्टेष्वसम्भवे&#xA;047e प्रज्ञानतृप्तो विक्रान्तस्त्वद्विधो नानुशोचति&#xA;048a अल्पमिच्छन्नचपलो मृदुर्दान्तः सुसंशितः&#xA;048c ब्रह्मचर्योपपन्नश्च त्वद्विधो नैव मुह्यति&#xA;049a न त्वेव जाल्मीं कापालीं वृत्तिमेषितुमर्हसि&#xA;049c नृशंसवृत्तिं पापिष्ठां दुःखां कापुरुषोचिताम्&#xA;050a अपि मूलफलाजीवो रमस्वैको महावने&#xA;050c वाग्यतः सङ्गृहीतात्मा सर्वभूतदयान्वितः&#xA;051a सदृशं पण्डितस्यैतदीषादन्तेन दन्तिना&#xA;051c यदेको रमतेऽरण्ये यच्चाप्यल्पेन तुष्यति&#xA;052a महाह्रदः सङ्क्षुभित आत्मनैव प्रसीदति&#xA;052c एतदेवङ्गतस्याहं सुखं पश्यामि केवलम्&#xA;053a असम्भवे श्रियो राजन्हीनस्य सचिवादिभिः&#xA;053c दैवे प्रतिनिविष्टे च किं श्रेयो मन्यते भवान्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/106/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/106/</guid>
      <description>&lt;p&gt;001  मुनिरुवाच&#xA;001a अथ चेत्पौरुषं किञ्चित्क्षत्रियात्मनि पश्यसि&#xA;001c ब्रवीमि हन्त ते नीतिं राज्यस्य प्रतिपत्तये&#xA;002a तां चेच्छक्ष्यस्यनुष्ठातुं कर्म चैव करिष्यसि&#xA;002c शृणु सर्वमशेषेण यत्त्वां वक्ष्यामि तत्त्वतः&#xA;003a आचरिष्यसि चेत्कर्म महतोऽर्थानवाप्स्यसि&#xA;003c राज्यं राज्यस्य मन्त्रं वा महतीं वा पुनः श्रियम्&#xA;003e यद्येतद्रोचते राजन्पुनर्ब्रूहि ब्रवीमि ते&#xA;004  राजपुत्र उवाच&#xA;004a ब्रवीतु भगवान्नीतिमुपपन्नोऽस्म्यहं प्रभो&#xA;004c अमोघमिदमद्यास्तु त्वया सह समागतम्&#xA;005  मुनिरुवाच&#xA;005a हित्वा स्तम्भं च मानं च क्रोधहर्षौ भयं तथा&#xA;005c प्रत्यमित्रं निषेवस्व प्रणिपत्य कृताञ्जलिः&#xA;006a तमुत्तमेन शौचेन कर्मणा चाभिराधय&#xA;006c दातुमर्हति ते वृत्तिं वैदेहः सत्यसङ्गरः&#xA;007a प्रमाणं सर्वभूतेषु प्रग्रहं च गमिष्यसि&#xA;007c ततः सहायान्सोत्साहाल्ँलप्स्यसेऽव्यसनाञ्शुचीन्&#xA;008a वर्तमानः स्वशास्त्रे वै संयतात्मा जितेन्द्रियः&#xA;008c अभ्युद्धरति चात्मानं प्रसादयति च प्रजाः&#xA;009a तेनैव त्वं धृतिमता श्रीमता चाभिसत्कृतः&#xA;009c प्रमाणं सर्वभूतेषु गत्वा प्रग्रहणं महत्&#xA;010a ततः सुहृद्बलं लब्ध्वा मन्त्रयित्वा सुमन्त्रितम्&#xA;010c अन्तरैर्भेदयित्वारीन्बिल्वं बिल्वेन शातय&#xA;010e परैर्वा संविदं कृत्वा बलमप्यस्य घातय&#xA;011a अलभ्या ये शुभा भावाः स्त्रियश्चाच्छादनानि च&#xA;011c शय्यासनानि यानानि महार्हाणि गृहाणि च&#xA;012a पक्षिणो मृगजातानि रसा गन्धाः फलानि च&#xA;012c तेष्वेव सज्जयेथास्त्वं यथा नश्येत्स्वयं परः&#xA;013a यद्येव प्रतिषेद्धव्यो यद्युपेक्षणमर्हति&#xA;013c न जातु विवृतः कार्यः शत्रुर्विनयमिच्छता&#xA;014a वसस्व परमामित्रविषये प्राज्ञसम्मते&#xA;014c भजस्व श्वेतकाकीयैर्मित्राधममनर्थकैः&#xA;015a आरम्भांश्चास्य महतो दुष्करांस्त्वं प्रयोजय&#xA;015c नदीबन्धविरोधांश्च बलवद्भिर्विरुध्यताम्&#xA;016a उद्यानानि महार्हाणि शयनान्यासनानि च&#xA;016c प्रतिभोगसुखेनैव कोशमस्य विरेचय&#xA;017a यज्ञदानप्रशंसास्मै ब्राह्मणेष्वनुवर्ण्यताम्&#xA;017c ते त्वत्प्रियं करिष्यन्ति तं चेष्यन्ति वृका इव&#xA;018a असंशयं पुण्यशीलः प्राप्नोति परमां गतिम्&#xA;018c त्रिविष्टपे पुण्यतमं स्थानं प्राप्नोति पार्थिवः&#xA;018e कोशक्षये त्वमित्राणां वशं कौसल्य गच्छति&#xA;019a उभयत्र प्रसक्तस्य धर्मे चाधर्म एव च&#xA;019c बलार्थमूलं व्युच्छिद्येत्तेन नन्दन्ति शत्रवः&#xA;020a निन्द्यास्य मानुषं कर्म दैवमस्योपवर्णय&#xA;020c असंशयं दैवपरः क्षिप्रमेव विनश्यति&#xA;021a याजयैनं विश्वजिता सर्वस्वेन वियुज्यताम्&#xA;021c ततो गच्छत्वसिद्धार्थः पीड्यमानो महाजनम्&#xA;022a त्यागधर्मविदं मुण्डं कञ्चिदस्योपवर्णय&#xA;022c अपि त्यागं बुभूषेत कच्चिद्गच्छेदनामयम्&#xA;023a सिद्धेनौषधयोगेन सर्वशत्रुविनाशिना&#xA;023c नागानश्वान्मनुष्यांश्च कृतकैरुपघातय&#xA;024a एते चान्ये च बहवो दम्भयोगाः सुनिश्चिताः&#xA;024c शक्या विषहता कर्तुं न क्लीबेन नृपात्मज&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/107/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/107/</guid>
      <description>&lt;p&gt;001  राजपुत्र उवाच&#xA;001a न निकृत्या न दम्भेन ब्रह्मन्निच्छामि जीवितुम्&#xA;001c नाधर्मयुक्तानिच्छेयमर्थान्सुमहतोऽप्यहम्&#xA;002a पुरस्तादेव भगवन्मयैतदपवर्जितम्&#xA;002c येन मां नाभिशङ्केत यद्वा कृत्स्नं हितं भवेत्&#xA;003a आनृशंस्येन धर्मेण लोके ह्यस्मिञ्जिजीविषुः&#xA;003c नाहमेतदलं कर्तुं नैतन्मय्युपपद्यते&#xA;004  मुनिरुवाच&#xA;004a उपपन्नस्त्वमेतेन यथा क्षत्रिय भाषसे&#xA;004c प्रकृत्या ह्युपपन्नोऽसि बुद्ध्या चाद्भुतदर्शन&#xA;005a उभयोरेव वामर्थे यतिष्ये तव तस्य च&#xA;005c संश्लेषं वा करिष्यामि शाश्वतं ह्यनपायिनम्&#xA;006a त्वादृशं हि कुले जातमनृशंसं बहुश्रुतम्&#xA;006c अमात्यं को न कुर्वीत राज्यप्रणयकोविदम्&#xA;007a यस्त्वं प्रव्रजितो राज्याद्व्यसनं चोत्तमं गतः&#xA;007c आनृशंस्येन वृत्तेन क्षत्रियेच्छसि जीवितुम्&#xA;008a आगन्ता मद्गृहं तात वैदेहः सत्यसङ्गरः&#xA;008c यथाहं तं नियोक्ष्यामि तत्करिष्यत्यसंशयम्&#xA;009  भीष्म उवाच&#xA;009a तत आहूय वैदेहं मुनिर्वचनमब्रवीत्&#xA;009c अयं राजकुले जातो विदिताभ्यन्तरो मम&#xA;010a आदर्श इव शुद्धात्मा शारदश्चन्द्रमा इव&#xA;010c नास्मिन्पश्यामि वृजिनं सर्वतो मे परीक्षितः&#xA;011a तेन ते सन्धिरेवास्तु विश्वसास्मिन्यथा मयि&#xA;011c न राज्यमनमात्येन शक्यं शास्तुममित्रहन्&#xA;012a अमात्यः शूर एव स्याद्बुद्धिसम्पन्न एव च&#xA;012c ताभ्यां चैव भयं राज्ञः पश्य राज्यस्य योजनम्&#xA;012e धर्मात्मनां क्वचिल्लोके नान्यास्ति गतिरीदृशी&#xA;013a कृतात्मा राजपुत्रोऽयं सतां मार्गमनुष्ठितः&#xA;013c सुसङ्गृहीतस्त्वेवैष त्वया धर्मपुरोगमः&#xA;013e संसेव्यमानः शत्रूंस्ते गृह्णीयान्महतो गणान्&#xA;014a यद्ययं प्रतियुध्येत्त्वां स्वकर्म क्षत्रियस्य तत्&#xA;014c जिगीषमाणस्त्वां युद्धे पितृपैतामहे पदे&#xA;015a त्वं चापि प्रतियुध्येथा विजिगीषुव्रते स्थितः&#xA;015c अयुद्ध्वैव नियोगान्मे वशे वैदेह ते स्थितः&#xA;016a स त्वं धर्ममवेक्षस्व त्यक्त्वाधर्ममसाम्प्रतम्&#xA;016c न हि कामान्न च द्रोहात्स्वधर्मं हातुमर्हसि&#xA;017a नैव नित्यं जयस्तात नैव नित्यं पराजयः&#xA;017c तस्माद्भोजयितव्यश्च भोक्तव्यश्च परो जनः&#xA;018a आत्मन्येव हि सन्दृश्यावुभौ जयपराजयौ&#xA;018c निःशेषकारिणां तात निःशेषकरणाद्भयम्&#xA;019a इत्युक्तः प्रत्युवाचेदं वचनं ब्राह्मणर्षभम्&#xA;019c अभिपूज्याभिसत्कृत्य पूजार्हमनुमान्य च&#xA;020a यथा ब्रूयान्महाप्राज्ञो यथा ब्रूयाद्बहुश्रुतः&#xA;020c श्रेयस्कामो यथा ब्रूयादुभयोर्यत्क्षमं भवेत्&#xA;021a तथा वचनमुक्तोऽस्मि करिष्यामि च तत्तथा&#xA;021c एतद्धि परमं श्रेयो न मेऽत्रास्ति विचारणा&#xA;022a ततः कौसल्यमाहूय वैदेहो वाक्यमब्रवीत्&#xA;022c धर्मतो नीतितश्चैव बलेन च जितो मया&#xA;023a सोऽहं त्वया त्वात्मगुणैर्जितः पार्थिवसत्तम&#xA;023c आत्मानमनवज्ञाय जितवद्वर्ततां भवान्&#xA;024a नावमन्ये च ते बुद्धिं नावमन्ये च पौरुषम्&#xA;024c नावमन्ये जयामीति जितवद्वर्ततां भवान्&#xA;025a यथावत्पूजितो राजन्गृहं गन्तासि मे गृहात्&#xA;025c ततः सम्पूज्य तौ विप्रं विश्वस्तौ जग्मतुर्गृहान्&#xA;026a वैदेहस्त्वथ कौसल्यं प्रवेश्य गृहमञ्जसा&#xA;026c पाद्यार्घ्यमधुपर्कैस्तं पूजार्हं प्रत्यपूजयत्&#xA;027a ददौ दुहितरं चास्मै रत्नानि विविधानि च&#xA;027c एष राज्ञां परो धर्मः सह्यौ जयपराजयौ&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/108/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/108/</guid>
      <description>&lt;p&gt;001  युधिष्ठिर उवाच&#xA;001a ब्राह्मणक्षत्रियविशां शूद्राणां च परन्तप&#xA;001c धर्मो वृत्तं च वृत्तिश्च वृत्त्युपायफलानि च&#xA;002a राज्ञां वृत्तं च कोशश्च कोशसञ्जननं महत्&#xA;002c अमात्यगुणवृद्धिश्च प्रकृतीनां च वर्धनम्&#xA;003a षाड्गुण्यगुणकल्पश्च सेनानीतिस्तथैव च&#xA;003c दुष्टस्य च परिज्ञानमदुष्टस्य च लक्षणम्&#xA;004a समहीनाधिकानां च यथावल्लक्षणोच्चयः&#xA;004c मध्यमस्य च तुष्ट्यर्थं यथा स्थेयं विवर्धता&#xA;005a क्षीणसङ्ग्रहवृत्तिश्च यथावत्सम्प्रकीर्तिता&#xA;005c लघुनादेशरूपेण ग्रन्थयोगेन भारत&#xA;006a विजिगीषोस्तथावृत्तमुक्तं चैव तथैव ते&#xA;006c गणानां वृत्तिमिच्छामि श्रोतुं मतिमतां वर&#xA;007a यथा गणाः प्रवर्धन्ते न भिद्यन्ते च भारत&#xA;007c अरीन्हि विजिगीषन्ते सुहृदः प्राप्नुवन्ति च&#xA;008a भेदमूलो विनाशो हि गणानामुपलभ्यते&#xA;008c मन्त्रसंवरणं दुःखं बहूनामिति मे मतिः&#xA;009a एतदिच्छाम्यहं श्रोतुं निखिलेन परन्तप&#xA;009c यथा च ते न भिद्येरंस्तच्च मे ब्रूहि पार्थिव&#xA;010  भीष्म उवाच&#xA;010a गणानां च कुलानां च राज्ञां च भरतर्षभ&#xA;010c वैरसन्दीपनावेतौ लोभामर्षौ जनाधिप&#xA;011a लोभमेको हि वृणुते ततोऽमर्षमनन्तरम्&#xA;011c तौ क्षयव्ययसंयुक्तावन्योन्यजनिताश्रयौ&#xA;012a चारमन्त्रबलादानैः सामदानविभेदनैः&#xA;012c क्षयव्ययभयोपायैः कर्शयन्तीतरेतरम्&#xA;013a तत्र दानेन भिद्यन्ते गणाः सङ्घातवृत्तयः&#xA;013c भिन्ना विमनसः सर्वे गच्छन्त्यरिवशं भयात्&#xA;014a भेदाद्गणा विनश्यन्ति भिन्नाः सूपजपाः परैः&#xA;014c तस्मात्सङ्घातयोगेषु प्रयतेरन्गणाः सदा&#xA;015a अर्था ह्येवाधिगम्यन्ते सङ्घातबलपौरुषात्&#xA;015c बाह्याश्च मैत्रीं कुर्वन्ति तेषु सङ्घातवृत्तिषु&#xA;016a ज्ञानवृद्धान्प्रशंसन्तः शुश्रूषन्तः परस्परम्&#xA;016c विनिवृत्ताभिसन्धानाः सुखमेधन्ति सर्वशः&#xA;017a धर्मिष्ठान्व्यवहारांश्च स्थापयन्तश्च शास्त्रतः&#xA;017c यथावत्सम्प्रवर्तन्तो विवर्धन्ते गणोत्तमाः&#xA;018a पुत्रान्भ्रातॄन्निगृह्णन्तो विनये च सदा रताः&#xA;018c विनीतांश्च प्रगृह्णन्तो विवर्धन्ते गणोत्तमाः&#xA;019a चारमन्त्रविधानेषु कोशसन्निचयेषु च&#xA;019c नित्ययुक्ता महाबाहो वर्धन्ते सर्वतो गणाः&#xA;020a प्राज्ञाञ्शूरान्महेष्वासान्कर्मसु स्थिरपौरुषान्&#xA;020c मानयन्तः सदा युक्ता विवर्धन्ते गणा नृप&#xA;021a द्रव्यवन्तश्च शूराश्च शस्त्रज्ञाः शास्त्रपारगाः&#xA;021c कृच्छ्रास्वापत्सु सम्मूढान्गणानुत्तारयन्ति ते&#xA;022a क्रोधो भेदो भयो दण्डः कर्शनं निग्रहो वधः&#xA;022c नयन्त्यरिवशं सद्यो गणान्भरतसत्तम&#xA;023a तस्मान्मानयितव्यास्ते गणमुख्याः प्रधानतः&#xA;023c लोकयात्रा समायत्ता भूयसी तेषु पार्थिव&#xA;024a मन्त्रगुप्तिः प्रधानेषु चारश्चामित्रकर्शन&#xA;024c न गणाः कृत्स्नशो मन्त्रं श्रोतुमर्हन्ति भारत&#xA;025a गणमुख्यैस्तु सम्भूय कार्यं गणहितं मिथः&#xA;025c पृथग्गणस्य भिन्नस्य विमतस्य ततोऽन्यथा&#xA;025e अर्थाः प्रत्यवसीदन्ति तथानर्था भवन्ति च&#xA;026a तेषामन्योन्यभिन्नानां स्वशक्तिमनुतिष्ठताम्&#xA;026c निग्रहः पण्डितैः कार्यः क्षिप्रमेव प्रधानतः&#xA;027a कुलेषु कलहा जाताः कुलवृद्धैरुपेक्षिताः&#xA;027c गोत्रस्य राजन्कुर्वन्ति गणसम्भेदकारिकाम्&#xA;028a आभ्यन्तरं भयं रक्ष्यं सुरक्ष्यं बाह्यतो भयम्&#xA;028c अभ्यन्तराद्भयं जातं सद्यो मूलं निकृन्तति&#xA;029a अकस्मात्क्रोधलोभाद्वा मोहाद्वापि स्वभावजात्&#xA;029c अन्योन्यं नाभिभाषन्ते तत्पराभवलक्षणम्&#xA;030a जात्या च सदृशाः सर्वे कुलेन सदृशास्तथा&#xA;030c न तु शौर्येण बुद्ध्या वा रूपद्रव्येण वा पुनः&#xA;031a भेदाच्चैव प्रमादाच्च नाम्यन्ते रिपुभिर्गणाः&#xA;031c तस्मात्सङ्घातमेवाहुर्गणानां शरणं महत्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/109/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/109/</guid>
      <description>&lt;p&gt;001  युधिष्ठिर उवाच&#xA;001a महानयं धर्मपथो बहुशाखश्च भारत&#xA;001c किं स्विदेवेह धर्माणामनुष्ठेयतमं मतम्&#xA;002a किं कार्यं सर्वधर्माणां गरीयो भवतो मतम्&#xA;002c यथायं पुरुषो धर्ममिह च प्रेत्य चाप्नुयात्&#xA;003  भीष्म उवाच&#xA;003a मातापित्रोर्गुरूणां च पूजा बहुमता मम&#xA;003c अत्र युक्तो नरो लोकान्यशश्च महदश्नुते&#xA;004a यदेते ह्यभिजानीयुः कर्म तात सुपूजिताः&#xA;004c धर्म्यं धर्मविरुद्धं वा तत्कर्तव्यं युधिष्ठिर&#xA;005a न तैरनभ्यनुज्ञातो धर्ममन्यं प्रकल्पयेत्&#xA;005c यमेतेऽभ्यनुजानीयुः स धर्म इति निश्चयः&#xA;006a एत एव त्रयो लोका एत एवाश्रमास्त्रयः&#xA;006c एत एव त्रयो वेदा एत एव त्रयोऽग्नयः&#xA;007a पिता ह्यग्निर्गार्हपत्यो माताग्निर्दक्षिणः स्मृतः&#xA;007c गुरुराहवनीयस्तु साग्नित्रेता गरीयसी&#xA;008a त्रिष्वप्रमाद्यन्नेतेषु त्रील्ँलोकानवजेष्यसि&#xA;008c पितृवृत्त्या त्विमं लोकं मातृवृत्त्या तथापरम्&#xA;008e ब्रह्मलोकं गुरोर्वृत्त्या नित्यमेव चरिष्यसि&#xA;009a सम्यगेतेषु वर्तस्व त्रिषु लोकेषु भारत&#xA;009c यशः प्राप्स्यसि भद्रं ते धर्मं च सुमहाफलम्&#xA;010a नैतानतिशयेज्जातु नात्यश्नीयान्न दूषयेत्&#xA;010c नित्यं परिचरेच्चैव तद्वै सुकृतमुत्तमम्&#xA;010e कीर्तिं पुण्यं यशो लोकान्प्राप्स्यसे च जनाधिप&#xA;011a सर्वे तस्यादृता लोका यस्यैते त्रय आदृताः&#xA;011c अनादृतास्तु यस्यैते सर्वास्तस्याफलाः क्रियाः&#xA;012a नैवायं न परो लोकस्तस्य चैव परन्तप&#xA;012c अमानिता नित्यमेव यस्यैते गुरवस्त्रयः&#xA;013a न चास्मिन्न परे लोके यशस्तस्य प्रकाशते&#xA;013c न चान्यदपि कल्याणं पारत्रं समुदाहृतम्&#xA;014a तेभ्य एव तु तत्सर्वं कृत्यया विसृजाम्यहम्&#xA;014c तदासीन्मे शतगुणं सहस्रगुणमेव च&#xA;014e तस्मान्मे सम्प्रकाशन्ते त्रयो लोका युधिष्ठिर&#xA;015a दशैव तु सदाचार्यः श्रोत्रियानतिरिच्यते&#xA;015c दशाचार्यानुपाध्याय उपाध्यायान्पिता दश&#xA;016a पितॄन्दश तु मातैका सर्वां वा पृथिवीमपि&#xA;016c गुरुत्वेनाभिभवति नास्ति मातृसमो गुरुः&#xA;016e गुरुर्गरीयान्पितृतो मातृतश्चेति मे मतिः&#xA;017a उभौ हि मातापितरौ जन्मनि व्युपयुज्यतः&#xA;017c शरीरमेतौ सृजतः पिता माता च भारत&#xA;017e आचार्यशिष्टा या जातिः सा दिव्या साजरामरा&#xA;018a अवध्या हि सदा माता पिता चाप्यपकारिणौ&#xA;018c न सन्दुष्यति तत्कृत्वा न च ते दूषयन्ति तम्&#xA;018e धर्माय यतमानानां विदुर्देवाः सहर्षिभिः&#xA;019a य आवृणोत्यवितथेन कर्णावृतं ब्रुवन्नमृतं सम्प्रयच्छन्&#xA;019c तं वै मन्ये पितरं मातरं च तस्मै न द्रुह्येत्कृतमस्य जानन्&#xA;020a विद्यां श्रुत्वा ये गुरुं नाद्रियन्ते प्रत्यासन्नं मनसा कर्मणा वा&#xA;020c यथैव ते गुरुभिर्भावनीयास्तथा तेषां गुरवोऽप्यर्चनीयाः&#xA;021a तस्मात्पूजयितव्याश्च संविभज्याश्च यत्नतः&#xA;021c गुरवोऽर्चयितव्याश्च पुराणं धर्ममिच्छता&#xA;022a येन प्रीताश्च पितरस्तेन प्रीतः पितामहः&#xA;022c प्रीणाति मातरं येन पृथिवी तेन पूजिता&#xA;023a येन प्रीणात्युपाध्यायं तेन स्याद्ब्रह्म पूजितम्&#xA;023c मातृतः पितृतश्चैव तस्मात्पूज्यतमो गुरुः&#xA;023e ऋषयश्च हि देवाश्च प्रीयन्ते पितृभिः सह&#xA;024a न केनचन वृत्तेन ह्यवज्ञेयो गुरुर्भवेत्&#xA;024c न च माता न च पिता तादृशो यादृशो गुरुः&#xA;025a न तेऽवमानमर्हन्ति न च ते दूषयन्ति तम्&#xA;025c गुरूणामेव सत्कारं विदुर्देवाः सहर्षिभिः&#xA;026a उपाध्यायं पितरं मातरं च येऽभिद्रुह्यन्ति मनसा कर्मणा वा&#xA;026c तेषां पापं भ्रूणहत्याविशिष्टं तस्मान्नान्यः पापकृदस्ति लोके&#xA;027a मित्रद्रुहः कृतघ्नस्य स्त्रीघ्नस्य पिशुनस्य च&#xA;027c चतुर्णां वयमेतेषां निष्कृतिं नानुशुश्रुमः&#xA;028a एतत्सर्वमतिदेशेन सृष्टं यत्कर्तव्यं पुरुषेणेह लोके&#xA;028c एतच्छ्रेयो नान्यदस्माद्विशिष्टं सर्वान्धर्माननुसृत्यैतदुक्तम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/110/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/110/</guid>
      <description>&lt;p&gt;001  युधिष्ठिर उवाच&#xA;001a कथं धर्मे स्थातुमिच्छन्नरो वर्तेत भारत&#xA;001c विद्वञ्जिज्ञासमानाय प्रब्रूहि भरतर्षभ&#xA;002a सत्यं चैवानृतं चोभे लोकानावृत्य तिष्ठतः&#xA;002c तयोः किमाचरेद्राजन्पुरुषो धर्मनिश्चितः&#xA;003a किं स्वित्सत्यं किमनृतं किं स्विद्धर्म्यं सनातनम्&#xA;003c कस्मिन्काले वदेत्सत्यं कस्मिन्कालेऽनृतं वदेत्&#xA;004  भीष्म उवाच&#xA;004a सत्यस्य वचनं साधु न सत्याद्विद्यते परम्&#xA;004c यद्भूलोके सुदुर्ज्ञातं तत्ते वक्ष्यामि भारत&#xA;005a भवेत्सत्यं न वक्तव्यं वक्तव्यमनृतं भवेत्&#xA;005c यत्रानृतं भवेत्सत्यं सत्यं वाप्यनृतं भवेत्&#xA;006a तादृशे मुह्यते बालो यत्र सत्यमनिष्ठितम्&#xA;006c सत्यानृते विनिश्चित्य ततो भवति धर्मवित्&#xA;007a अप्यनार्योऽकृतप्रज्ञः पुरुषोऽपि सुदारुणः&#xA;007c सुमहत्प्राप्नुयात्पुण्यं बलाकोऽन्धवधादिव&#xA;008a किमाश्चर्यं च यन्मूढो धर्मकामोऽप्यधर्मवित्&#xA;008c सुमहत्प्राप्नुयात्पापं गङ्गायामिव कौशिकः&#xA;009a तादृशोऽयमनुप्रश्नो यत्र धर्मः सुदुर्वचः&#xA;009c दुष्करः प्रतिसङ्ख्यातुं तर्केणात्र व्यवस्यति&#xA;010a प्रभावार्थाय भूतानां धर्मप्रवचनं कृतम्&#xA;010c यत्स्यादहिंसासंयुक्तं स धर्म इति निश्चयः&#xA;011a धारणाद्धर्म इत्याहुर्धर्मेण विधृताः प्रजाः&#xA;011c यत्स्याद्धारणसंयुक्तं स धर्म इति निश्चयः&#xA;012a श्रुतिधर्म इति ह्येके नेत्याहुरपरे जनाः&#xA;012c न तु तत्प्रत्यसूयामो न हि सर्वं विधीयते&#xA;013a येऽन्यायेन जिहीर्षन्तो धनमिच्छन्ति कर्हिचित्&#xA;013c तेभ्यस्तन्न तदाख्येयं स धर्म इति निश्चयः&#xA;014a अकूजनेन चेन्मोक्षो नात्र कूजेत्कथञ्चन&#xA;014c अवश्यं कूजितव्यं वा शङ्केरन्वाप्यकूजनात्&#xA;015a श्रेयस्तत्रानृतं वक्तुं सत्यादिति विचारितम्&#xA;015c यः पापैः सह सम्बन्धान्मुच्यते शपथादिति&#xA;016a न च तेभ्यो धनं देयं शक्ये सति कथञ्चन&#xA;016c पापेभ्यो हि धनं दत्तं दातारमपि पीडयेत्&#xA;017a स्वशरीरोपरोधेन वरमादातुमिच्छतः&#xA;017c सत्यसम्प्रतिपत्त्यर्थं ये ब्रूयुः साक्षिणः क्वचित्&#xA;017e अनुक्त्वा तत्र तद्वाच्यं सर्वे तेऽनृतवादिनः&#xA;018a प्राणात्यये विवाहे च वक्तव्यमनृतं भवेत्&#xA;018c अर्थस्य रक्षणार्थाय परेषां धर्मकारणात्&#xA;018e परेषां धर्ममाकाङ्क्षन्नीचः स्याद्धर्मभिक्षुकः&#xA;019a प्रतिश्रुत्य तु दातव्यं श्वःकार्यस्तु बलात्कृतः&#xA;019c यः कश्चिद्धर्मसमयात्प्रच्युतोऽधर्ममास्थितः&#xA;020a शठः स्वधर्ममुत्सृज्य तमिच्छेदुपजीवितुम्&#xA;020c सर्वोपायैर्निहन्तव्यः पापो निकृतिजीवनः&#xA;021a धनमित्येव पापानां सर्वेषामिह निश्चयः&#xA;021c येऽविषह्या ह्यसम्भोज्या निकृत्या पतनं गताः&#xA;022a च्युता देवमनुष्येभ्यो यथा प्रेतास्तथैव ते&#xA;022c धनादानाद्दुःखतरं जीविताद्विप्रयोजनम्&#xA;023a अयं वो रोचतां धर्म इति वाच्यः प्रयत्नतः&#xA;023c न कश्चिदस्ति पापानां धर्म इत्येष निश्चयः&#xA;024a तथागतं च यो हन्यान्नासौ पापेन लिप्यते&#xA;024c स्वकर्मणा हतं हन्ति हत एव स हन्यते&#xA;024e तेषु यः समयं कश्चित्कुर्वीत हतबुद्धिषु&#xA;025a यथा काकश्च गृध्रश्च तथैवोपधिजीविनः&#xA;025c ऊर्ध्वं देहविमोक्षान्ते भवन्त्येतासु योनिषु&#xA;026a यस्मिन्यथा वर्तते यो मनुष्यस्तस्मिंस्तथा वर्तितव्यं स धर्मः&#xA;026c मायाचारो मायया वर्तितव्यः साध्वाचारः साधुना प्रत्युदेयः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/111/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/111/</guid>
      <description>&lt;p&gt;001  युधिष्ठिर उवाच&#xA;001a क्लिश्यमानेषु भूतेषु तैस्तैर्भावैस्ततस्ततः&#xA;001c दुर्गाण्यतितरेद्येन तन्मे ब्रूहि पितामह&#xA;002  भीष्म उवाच&#xA;002a आश्रमेषु यथोक्तेषु यथोक्तं ये द्विजातयः&#xA;002c वर्तन्ते संयतात्मानो दुर्गाण्यतितरन्ति ते&#xA;003a ये दम्भान्न जपन्ति स्म येषां वृत्तिश्च संवृता&#xA;003c विषयांश्च निगृह्णन्ति दुर्गाण्यतितरन्ति ते&#xA;004a वासयन्त्यतिथीन्नित्यं नित्यं ये चानसूयकाः&#xA;004c नित्यं स्वाध्यायशीलाश्च दुर्गाण्यतितरन्ति ते&#xA;005a मातापित्रोश्च ये वृत्तिं वर्तन्ते धर्मकोविदाः&#xA;005c वर्जयन्ति दिवास्वप्नं दुर्गाण्यतितरन्ति ते&#xA;006a स्वेषु दारेषु वर्तन्ते न्यायवृत्तेष्वृतावृतौ&#xA;006c अग्निहोत्रपराः सन्तो दुर्गाण्यतितरन्ति ते&#xA;007a ये न लोभान्नयन्त्यर्थान्राजानो रजसावृताः&#xA;007c विषयान्परिरक्षन्तो दुर्गाण्यतितरन्ति ते&#xA;008a आहवेषु च ये शूरास्त्यक्त्वा मरणजं भयम्&#xA;008c धर्मेण जयमिच्छन्तो दुर्गाण्यतितरन्ति ते&#xA;009a ये पापानि न कुर्वन्ति कर्मणा मनसा गिरा&#xA;009c निक्षिप्तदण्डा भूतेषु दुर्गाण्यतितरन्ति ते&#xA;010a ये वदन्तीह सत्यानि प्राणत्यागेऽप्युपस्थिते&#xA;010c प्रमाणभूता भूतानां दुर्गाण्यतितरन्ति ते&#xA;011a अनध्यायेषु ये विप्राः स्वाध्यायं नैव कुर्वते&#xA;011c तपोनित्याः सुतपसो दुर्गाण्यतितरन्ति ते&#xA;012a कर्माण्यकुहकार्थानि येषां वाचश्च सूनृताः&#xA;012c येषामर्थाश्च साध्वर्था दुर्गाण्यतितरन्ति ते&#xA;013a ये तपश्च तपस्यन्ति कौमारब्रह्मचारिणः&#xA;013c विद्यावेदव्रतस्नाता दुर्गाण्यतितरन्ति ते&#xA;014a ये च संशान्तरजसः संशान्ततमसश्च ये&#xA;014c सत्ये स्थिता महात्मानो दुर्गाण्यतितरन्ति ते&#xA;015a येषां न कश्चित्त्रसति त्रसन्ति न च कस्यचित्&#xA;015c येषामात्मसमो लोको दुर्गाण्यतितरन्ति ते&#xA;016a परश्रिया न तप्यन्ते ये सन्तः पुरुषर्षभाः&#xA;016c ग्राम्यादन्नान्निवृत्ताश्च दुर्गाण्यतितरन्ति ते&#xA;017a सर्वान्देवान्नमस्यन्ति सर्वान्धर्मांश्च शृण्वते&#xA;017c ये श्रद्दधाना दान्ताश्च दुर्गाण्यतितरन्ति ते&#xA;018a ये न मानितमिच्छन्ति मानयन्ति च ये परम्&#xA;018c मान्यमाना न मन्यन्ते दुर्गाण्यतितरन्ति ते&#xA;019a ये श्राद्धानि च कुर्वन्ति तिथ्यां तिथ्यां प्रजार्थिनः&#xA;019c सुविशुद्धेन मनसा दुर्गाण्यतितरन्ति ते&#xA;020a ये क्रोधं नैव कुर्वन्ति क्रुद्धान्संशमयन्ति च&#xA;020c न च कुप्यन्ति भृत्येभ्यो दुर्गाण्यतितरन्ति ते&#xA;021a मधु मांसं च ये नित्यं वर्जयन्तीह मानवाः&#xA;021c जन्मप्रभृति मद्यं च दुर्गाण्यतितरन्ति ते&#xA;022a यात्रार्थं भोजनं येषां सन्तानार्थं च मैथुनम्&#xA;022c वाक्सत्यवचनार्थाय दुर्गाण्यतितरन्ति ते&#xA;023a ईश्वरं सर्वभूतानां जगतः प्रभवाप्ययम्&#xA;023c भक्ता नारायणं ये च दुर्गाण्यतितरन्ति ते&#xA;024a य एष रक्तपद्माक्षः पीतवासा महाभुजः&#xA;024c सुहृद्भ्राता च मित्रं च सम्बन्धी च तवाच्युतः&#xA;025a य इमान्सकलाल्ँलोकांश्चर्मवत्परिवेष्टयेत्&#xA;025c इच्छन्प्रभुरचिन्त्यात्मा गोविन्दः पुरुषोत्तमः&#xA;026a स्थितः प्रियहिते जिष्णोः स एष पुरुषर्षभ&#xA;026c राजंस्तव च दुर्धर्षो वैकुण्ठः पुरुषोत्तमः&#xA;027a य एनं संश्रयन्तीह भक्त्या नारायणं हरिम्&#xA;027c ते तरन्तीह दुर्गाणि न मेऽत्रास्ति विचारणा&#xA;028a दुर्गातितरणं ये च पठन्ति श्रावयन्ति च&#xA;028c पाठयन्ति च विप्रेभ्यो दुर्गाण्यतितरन्ति ते&#xA;029a इति कृत्यसमुद्देशः कीर्तितस्ते मयानघ&#xA;029c सन्तरेद्येन दुर्गाणि परत्रेह च मानवः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/112/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/112/</guid>
      <description>&lt;p&gt;001  युधिष्ठिर उवाच&#xA;001a असौम्याः सौम्यरूपेण सौम्याश्चासौम्यदर्शिनः&#xA;001c ईदृशान्पुरुषांस्तात कथं विद्यामहे वयम्&#xA;002  भीष्म उवाच&#xA;002a अत्राप्युदाहरन्तीममितिहासं पुरातनम्&#xA;002c व्याघ्रगोमायुसंवादं तं निबोध युधिष्ठिर&#xA;003a पुरिकायां पुरि पुरा श्रीमत्यां पौरिको नृपः&#xA;003c परहिंसारुचिः क्रूरो बभूव पुरुषाधमः&#xA;004a स त्वायुषि परिक्षीणे जगामानीप्सितां गतिम्&#xA;004c गोमायुत्वं च सम्प्राप्तो दूषितः पूर्वकर्मणा&#xA;005a संस्मृत्य पूर्वजातिं स निर्वेदं परमं गतः&#xA;005c न भक्षयति मांसानि परैरुपहृतान्यपि&#xA;006a अहिंस्रः सर्वभूतेषु सत्यवाक्सुदृढव्रतः&#xA;006c चकार च यथाकाममाहारं पतितैः फलैः&#xA;007a श्मशाने तस्य चावासो गोमायोः सम्मतोऽभवत्&#xA;007c जन्मभूम्यनुरोधाच्च नान्यद्वासमरोचयत्&#xA;008a तस्य शौचममृष्यन्तः सर्वे ते सहजातयः&#xA;008c चालयन्ति स्म तां बुद्धिं वचनैः प्रश्रयोत्तरैः&#xA;009a वसन्पितृवने रौद्रे शौचं लप्सितुमिच्छसि&#xA;009c इयं विप्रतिपत्तिस्ते यदा त्वं पिशिताशनः&#xA;010a तत्समो वा भवास्माभिर्भक्ष्यान्दास्यामहे वयम्&#xA;010c भुङ्क्ष्व शौचं परित्यज्य यद्धि भुक्तं तदस्ति ते&#xA;011a इति तेषां वचः श्रुत्वा प्रत्युवाच समाहितः&#xA;011c मधुरैः प्रश्रितैर्वाक्यैर्हेतुमद्भिरनिष्ठुरैः&#xA;012a अप्रमाणं प्रसूतिर्मे शीलतः क्रियते कुलम्&#xA;012c प्रार्थयिष्ये तु तत्कर्म येन विस्तीर्यते यशः&#xA;013a श्मशाने यदि वासो मे समाधिर्मे निशाम्यताम्&#xA;013c आत्मा फलति कर्माणि नाश्रमो धर्मलक्षणम्&#xA;014a आश्रमे यो द्विजं हन्याद्गां वा दद्यादनाश्रमे&#xA;014c किं नु तत्पातकं न स्यात्तद्वा दत्तं वृथा भवेत्&#xA;015a भवन्तः सर्वलोभेन केवलं भक्षणे रताः&#xA;015c अनुबन्धे तु ये दोषास्तान्न पश्यन्ति मोहिताः&#xA;016a अप्रत्ययकृतां गर्ह्यामर्थापनयदूषिताम्&#xA;016c इह चामुत्र चानिष्टां तस्माद्वृत्तिं न रोचये&#xA;017a तं शुचिं पण्डितं मत्वा शार्दूलः ख्यातविक्रमः&#xA;017c कृत्वात्मसदृशां पूजां साचिव्येऽवर्धयत्स्वयम्&#xA;018a सौम्य विज्ञातरूपस्त्वं गच्छ यात्रां मया सह&#xA;018c व्रियन्तामीप्सिता भोगाः परिहार्याश्च पुष्कलाः&#xA;019a तीक्ष्णा वयमिति ख्याता भवतो ज्ञापयामहे&#xA;019c मृदुपूर्वं घातिनस्ते श्रेयश्चाधिगमिष्यति&#xA;020a अथ सम्पूज्य तद्वाक्यं मृगेन्द्रस्य महात्मनः&#xA;020c गोमायुः प्रश्रितं वाक्यं बभाषे किञ्चिदानतः&#xA;021a सदृशं मृगराजैतत्तव वाक्यं मदन्तरे&#xA;021c यत्सहायान्मृगयसे धर्मार्थकुशलाञ्शुचीन्&#xA;022a न शक्यमनमात्येन महत्त्वमनुशासितुम्&#xA;022c दुष्टामात्येन वा वीर शरीरपरिपन्थिना&#xA;023a सहायाननुरक्तांस्तु यतेतानुपसंहितान्&#xA;023c परस्परमसङ्घुष्टान्विजिगीषूनलोलुपान्&#xA;024a तानतीतोपधान्प्राज्ञान्हिते युक्तान्मनस्विनः&#xA;024c पूजयेथा महाभागान्यथाचार्यान्यथा पितॄन्&#xA;025a न त्वेवं मम सन्तोषाद्रोचतेऽन्यन्मृगाधिप&#xA;025c न कामये सुखान्भोगानैश्वर्यं वा त्वदाश्रयम्&#xA;026a न योक्ष्यति हि मे शीलं तव भृत्यैः पुरातनैः&#xA;026c ते त्वां विभेदयिष्यन्ति दुःखशीला मदन्तरे&#xA;027a संश्रयः श्लाघनीयस्त्वमन्येषामपि भास्वताम्&#xA;027c कृतात्मा सुमहाभागः पापकेष्वप्यदारुणः&#xA;028a दीर्घदर्शी महोत्साहः स्थूललक्ष्यो महाबलः&#xA;028c कृती चामोघकर्तासि भाव्यैश्च समलङ्कृतः&#xA;029a किं तु स्वेनास्मि सन्तुष्टो दुःखा वृत्तिरनुष्ठिता&#xA;029c सेवायाश्चापि नाभिज्ञः स्वच्छन्देन वनेचरः&#xA;030a राजोपक्रोशदोषाश्च सर्वे संश्रयवासिनाम्&#xA;030c वनचर्या च निःसङ्गा निर्भया निरवग्रहा&#xA;031a नृपेणाहूयमानस्य यत्तिष्ठति भयं हृदि&#xA;031c न तत्तिष्ठति तुष्टानां वने मूलफलाशिनाम्&#xA;032a पानीयं वा निरायासं स्वाद्वन्नं वा भयोत्तरम्&#xA;032c विचार्य खलु पश्यामि तत्सुखं यत्र निर्वृतिः&#xA;033a अपराधैर्न तावन्तो भृत्याः शिष्टा नराधिपैः&#xA;033c उपघातैर्यथा भृत्या दूषिता निधनं गताः&#xA;034a यदि त्वेतन्मया कार्यं मृगेन्द्रो यदि मन्यते&#xA;034c समयं कृतमिच्छामि वर्तितव्यं यथा मयि&#xA;035a मदीया माननीयास्ते श्रोतव्यं च हितं वचः&#xA;035c कल्पिता या च ते वृत्तिः सा भवेत्तव सुस्थिरा&#xA;036a न मन्त्रयेयमन्यैस्ते सचिवैः सह कर्हिचित्&#xA;036c नीतिमन्तः परीप्सन्तो वृथा ब्रूयुः परे मयि&#xA;037a एक एकेन सङ्गम्य रहो ब्रूयां हितं तव&#xA;037c न च ते ज्ञातिकार्येषु प्रष्टव्योऽहं हिताहिते&#xA;038a मया सम्मन्त्र्य पश्चाच्च न हिंस्याः सचिवास्त्वया&#xA;038c मदीयानां च कुपितो मा त्वं दण्डं निपातयेः&#xA;039a एवमस्त्विति तेनासौ मृगेन्द्रेणाभिपूजितः&#xA;039c प्राप्तवान्मतिसाचिव्यं गोमायुर्व्याघ्रयोनितः&#xA;040a तं तथा सत्कृतं दृष्ट्वा युज्यमानं च कर्मणि&#xA;040c प्राद्विषन्कृतसङ्घाताः पूर्वभृत्या मुहुर्मुहुः&#xA;041a मित्रबुद्ध्या च गोमायुं सान्त्वयित्वा प्रवेश्य च&#xA;041c दोषेषु समतां नेतुमैच्छन्नशुभबुद्धयः&#xA;042a अन्यथा ह्युचिताः पूर्वं परद्रव्यापहारिणः&#xA;042c अशक्ताः किञ्चिदादातुं द्रव्यं गोमायुयन्त्रिताः&#xA;043a व्युत्थानं चात्र काङ्क्षद्भिः कथाभिः प्रविलोभ्यते&#xA;043c धनेन महता चैव बुद्धिरस्य विलोभ्यते&#xA;044a न चापि स महाप्राज्ञस्तस्माद्धैर्याच्चचाल ह&#xA;044c अथास्य समयं कृत्वा विनाशाय स्थिताः परे&#xA;045a ईप्सितं च मृगेन्द्रस्य मांसं यत्तत्र संस्कृतम्&#xA;045c अपनीय स्वयं तद्धि तैर्न्यस्तं तस्य वेश्मनि&#xA;046a यदर्थं चाप्यपहृतं येन यच्चैव मन्त्रितम्&#xA;046c तस्य तद्विदितं सर्वं कारणार्थं च मर्षितम्&#xA;047a समयोऽयं कृतस्तेन साचिव्यमुपगच्छता&#xA;047c नोपघातस्त्वया ग्राह्यो राजन्मैत्रीमिहेच्छता&#xA;048a भोजने चोपहर्तव्ये तन्मांसं न स्म दृश्यते&#xA;048c मृगराजेन चाज्ञप्तं मृग्यतां चोर इत्युत&#xA;049a कृतकैश्चापि तन्मांसं मृगेन्द्रायोपवर्णितम्&#xA;049c सचिवेनोपनीतं ते विदुषा प्राज्ञमानिना&#xA;050a सरोषस्त्वथ शार्दूलः श्रुत्वा गोमायुचापलम्&#xA;050c बभूवामर्षितो राजा वधं चास्याभ्यरोचयत्&#xA;051a छिद्रं तु तस्य तद्दृष्ट्वा प्रोचुस्ते पूर्वमन्त्रिणः&#xA;051c सर्वेषामेव सोऽस्माकं वृत्तिभङ्गेषु वर्तते&#xA;052a इदं चास्येदृशं कर्म वाल्लभ्येन तु रक्ष्यते&#xA;052c श्रुतश्च स्वामिना पूर्वं यादृशो नैष तादृशः&#xA;053a वाङ्मात्रेणैव धर्मिष्ठः स्वभावेन तु दारुणः&#xA;053c धर्मच्छद्मा ह्ययं पापो वृथाचारपरिग्रहः&#xA;053e कार्यार्थं भोजनार्थेषु व्रतेषु कृतवाञ्श्रमम्&#xA;054a मांसापनयनं ज्ञात्वा व्याघ्रस्तेषां तु तद्वचः&#xA;054c आज्ञापयामास तदा गोमायुर्वध्यतामिति&#xA;055a शार्दूलवचनं श्रुत्वा शार्दूलजननी ततः&#xA;055c मृगराजं हितैर्वाक्यैः सम्बोधयितुमागमत्&#xA;056a पुत्र नैतत्त्वया ग्राह्यं कपटारम्भसंवृतम्&#xA;056c कर्मसङ्घर्षजैर्दोषैर्दुष्यत्यशुचिभिः शुचिः&#xA;057a नोच्छ्रितं सहते कश्चित्प्रक्रिया वैरकारिका&#xA;057c शुचेरपि हि युक्तस्य दोष एव निपात्यते&#xA;058a लुब्धानां शुचयो द्वेष्याः कातराणां तरस्विनः&#xA;058c मूर्खाणां पण्डिता द्वेष्या दरिद्राणां महाधनाः&#xA;058e अधार्मिकाणां धर्मिष्ठा विरूपाणां सुरूपकाः&#xA;059a बहवः पण्डिता लुब्धाः सर्वे मायोपजीविनः&#xA;059c कुर्युर्दोषमदोषस्य बृहस्पतिमतेरपि&#xA;060a शून्यात्तच्च गृहान्मांसं यदद्यापहृतं तव&#xA;060c नेच्छते दीयमानं च साधु तावद्विमृश्यताम्&#xA;061a असत्याः सत्यसङ्काशाः सत्याश्चासत्यदर्शिनः&#xA;061c दृश्यन्ते विविधा भावास्तेषु युक्तं परीक्षणम्&#xA;062a तलवद्दृश्यते व्योम खद्योतो हव्यवाडिव&#xA;062c न चैवास्ति तलं व्योम्नि न खद्योते हुताशनः&#xA;063a तस्मात्प्रत्यक्षदृष्टोऽपि युक्तमर्थः परीक्षितुम्&#xA;063c परीक्ष्य ज्ञापयन्ह्यर्थान्न पश्चात्परितप्यते&#xA;064a न दुष्करमिदं पुत्र यत्प्रभुर्घातयेत्परम्&#xA;064c श्लाघनीया च वर्या च लोके प्रभवतां क्षमा&#xA;065a स्थापितोऽयं पुत्र त्वया सामन्तेष्वधि विश्रुतः&#xA;065c दुःखेनासाद्यते पात्रं धार्यतामेष ते सुहृत्&#xA;066a दूषितं परदोषैर्हि गृह्णीते योऽन्यथा शुचिम्&#xA;066c स्वयं सन्दूषितामात्यः क्षिप्रमेव विनश्यति&#xA;067a तस्मादथारिसङ्घाताद्गोमायोः कश्चिदागतः&#xA;067c धर्मात्मा तेन चाख्यातं यथैतत्कपटं कृतम्&#xA;068a ततो विज्ञातचारित्रः सत्कृत्य स विमोक्षितः&#xA;068c परिष्वक्तश्च सस्नेहं मृगेन्द्रेण पुनः पुनः&#xA;069a अनुज्ञाप्य मृगेन्द्रं तु गोमायुर्नीतिशास्त्रवित्&#xA;069c तेनामर्षेण सन्तप्तः प्रायमासितुमैच्छत&#xA;070a शार्दूलस्तत्र गोमायुं स्नेहात्प्रस्रुतलोचनः&#xA;070c अवारयत्स धर्मिष्ठं पूजया प्रतिपूजयन्&#xA;071a तं स गोमायुरालोक्य स्नेहादागतसम्भ्रमम्&#xA;071c बभाषे प्रणतो वाक्यं बाष्पगद्गदया गिरा&#xA;072a पूजितोऽहं त्वया पूर्वं पश्चाच्चैव विमानितः&#xA;072c परेषामास्पदं नीतो वस्तुं नार्हाम्यहं त्वयि&#xA;073a स्वसन्तुष्टाश्च्युताः स्थानान्मानात्प्रत्यवरोपिताः&#xA;073c स्वयं चोपहृता भृत्या ये चाप्युपहृताः परैः&#xA;074a परिक्षीणाश्च लुब्धाश्च क्रूराः काराभितापिताः&#xA;074c हृतस्वा मानिनो ये च त्यक्तोपात्ता महेप्सवः&#xA;075a सन्तापिताश्च ये केचिद्व्यसनौघप्रतीक्षिणः&#xA;075c अन्तर्हिताः सोपहिताः सर्वे ते परसाधनाः&#xA;076a अवमानेन युक्तस्य स्थापितस्य च मे पुनः&#xA;076c कथं यास्यसि विश्वासमहमेष्यामि वा पुनः&#xA;077a समर्थ इति सङ्गृह्य स्थापयित्वा परीक्ष्य च&#xA;077c कृतं च समयं भित्त्वा त्वयाहमवमानितः&#xA;078a प्रथमं यः समाख्यातः शीलवानिति संसदि&#xA;078c न वाच्यं तस्य वैगुण्यं प्रतिज्ञां परिरक्षता&#xA;079a एवं चावमतस्येह विश्वासं किं प्रयास्यसि&#xA;079c त्वयि चैव ह्यविश्वासे ममोद्वेगो भविष्यति&#xA;080a शङ्कितस्त्वमहं भीतः परे छिद्रानुदर्शिनः&#xA;080c अस्निग्धाश्चैव दुस्तोषाः कर्म चैतद्बहुच्छलम्&#xA;081a दुःखेन श्लेष्यते भिन्नं श्लिष्टं दुःखेन भिद्यते&#xA;081c भिन्नश्लिष्टा तु या प्रीतिर्न सा स्नेहेन वर्तते&#xA;082a कश्चिदेव हि भीतस्तु दृश्यते न परात्मनोः&#xA;082c कार्यापेक्षा हि वर्तन्ते भावाः स्निग्धास्तु दुर्लभाः&#xA;083a सुदुःखं पुरुषज्ञानं चित्तं ह्येषां चलाचलम्&#xA;083c समर्थो वाप्यशक्तो वा शतेष्वेकोऽधिगम्यते&#xA;084a अकस्मात्प्रक्रिया नॄणामकस्माच्चापकर्षणम्&#xA;084c शुभाशुभे महत्त्वं च प्रकर्तुं बुद्धिलाघवात्&#xA;085a एवं बहुविधं सान्त्वमुक्त्वा धर्मार्थहेतुमत्&#xA;085c प्रसादयित्वा राजानं गोमायुर्वनमभ्यगात्&#xA;086a अगृह्यानुनयं तस्य मृगेन्द्रस्य स बुद्धिमान्&#xA;086c गोमायुः प्रायमासीनस्त्यक्त्वा देहं दिवं ययौ&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/113/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/113/</guid>
      <description>&lt;p&gt;001  युधिष्ठिर उवाच&#xA;001a किं पार्थिवेन कर्तव्यं किं च कृत्वा सुखी भवेत्&#xA;001c तन्ममाचक्ष्व तत्त्वेन सर्वं धर्मभृतां वर&#xA;002  भीष्म उवाच&#xA;002a हन्त तेऽहं प्रवक्ष्यामि शृणु कार्यैकनिश्चयम्&#xA;002c यथा राज्ञेह कर्तव्यं यच्च कृत्वा सुखी भवेत्&#xA;003a न त्वेवं वर्तितव्यं स्म यथेदमनुशुश्रुमः&#xA;003c उष्ट्रस्य सुमहद्वृत्तं तन्निबोध युधिष्ठिर&#xA;004a जातिस्मरो महानुष्ट्रः प्राजापत्ययुगोद्भवः&#xA;004c तपः सुमहदातिष्ठदरण्ये संशितव्रतः&#xA;005a तपसस्तस्य चान्ते वै प्रीतिमानभवत्प्रभुः&#xA;005c वरेण छन्दयामास ततश्चैनं पितामहः&#xA;006  उष्ट्र उवाच&#xA;006a भगवंस्त्वत्प्रसादान्मे दीर्घा ग्रीवा भवेदियम्&#xA;006c योजनानां शतं साग्रं या गच्छेच्चरितुं विभो&#xA;007  भीष्म उवाच&#xA;007a एवमस्त्विति चोक्तः स वरदेन महात्मना&#xA;007c प्रतिलभ्य वरं श्रेष्ठं ययावुष्ट्रः स्वकं वनम्&#xA;008a स चकार तदालस्यं वरदानात्स दुर्मतिः&#xA;008c न चैच्छच्चरितुं गन्तुं दुरात्मा कालमोहितः&#xA;009a स कदाचित्प्रसार्यैवं तां ग्रीवां शतयोजनाम्&#xA;009c चचाराश्रान्तहृदयो वातश्चागात्ततो महान्&#xA;010a स गुहायां शिरोग्रीवं निधाय पशुरात्मनः&#xA;010c आस्ताथ वर्षमभ्यागात्सुमहत्प्लावयज्जगत्&#xA;011a अथ शीतपरीताङ्गो जम्बुकः क्षुच्छ्रमान्वितः&#xA;011c सदारस्तां गुहामाशु प्रविवेश जलार्दितः&#xA;012a स दृष्ट्वा मांसजीवी तु सुभृशं क्षुच्छ्रमान्वितः&#xA;012c अभक्षयत्ततो ग्रीवामुष्ट्रस्य भरतर्षभ&#xA;013a यदा त्वबुध्यतात्मानं भक्ष्यमाणं स वै पशुः&#xA;013c तदा सङ्कोचने यत्नमकरोद्भृशदुःखितः&#xA;014a यावदूर्ध्वमधश्चैव ग्रीवां सङ्क्षिपते पशुः&#xA;014c तावत्तेन सदारेण जम्बुकेन स भक्षितः&#xA;015a स हत्वा भक्षयित्वा च जम्बुकोष्ट्रं ततस्तदा&#xA;015c विगते वातवर्षे च निश्चक्राम गुहामुखात्&#xA;016a एवं दुर्बुद्धिना प्राप्तमुष्ट्रेण निधनं तदा&#xA;016c आलस्यस्य क्रमात्पश्य महद्दोषमुपागतम्&#xA;017a त्वमप्येतं विधिं त्यक्त्वा योगेन नियतेन्द्रियः&#xA;017c वर्तस्व बुद्धिमूलं हि विजयं मनुरब्रवीत्&#xA;018a बुद्धिश्रेष्ठानि कर्माणि बाहुमध्यानि भारत&#xA;018c तानि जङ्घाजघन्यानि भारप्रत्यवराणि च&#xA;019a राज्यं तिष्ठति दक्षस्य सङ्गृहीतेन्द्रियस्य च&#xA;019c गुप्तमन्त्रश्रुतवतः सुसहायस्य चानघ&#xA;020a परीक्ष्यकारिणोऽर्थाश्च तिष्ठन्तीह युधिष्ठिर&#xA;020c सहाययुक्तेन मही कृत्स्ना शक्या प्रशासितुम्&#xA;021a इदं हि सद्भिः कथितं विधिज्ञैः पुरा महेन्द्रप्रतिमप्रभाव&#xA;021c मयापि चोक्तं तव शास्त्रदृष्ट्या त्वमत्र युक्तः प्रचरस्व राजन्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/114/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/114/</guid>
      <description>&lt;p&gt;001  युधिष्ठिर उवाच&#xA;001a राजा राज्यमनुप्राप्य दुर्बलो भरतर्षभ&#xA;001c अमित्रस्यातिवृद्धस्य कथं तिष्ठेदसाधनः&#xA;002  भीष्म उवाच&#xA;002a अत्राप्युदाहरन्तीममितिहासं पुरातनम्&#xA;002c सरितां चैव संवादं सागरस्य च भारत&#xA;003a सुरारिनिलयः शश्वत्सागरः सरितां पतिः&#xA;003c पप्रच्छ सरितः सर्वाः संशयं जातमात्मनः&#xA;004a समूलशाखान्पश्यामि निहतांश्छायिनो द्रुमान्&#xA;004c युष्माभिरिह पूर्णाभिरन्यांस्तत्र न वेतसम्&#xA;005a अकायश्चाल्पसारश्च वेतसः कूलजश्च वः&#xA;005c अवज्ञाय न शक्यो वा किञ्चिद्वा तेन वः कृतम्&#xA;006a तदहं श्रोतुमिच्छामि सर्वासामेव वो मतम्&#xA;006c यथा कूलानि चेमानि भित्त्वा नानीयते वशम्&#xA;007a ततः प्राह नदी गङ्गा वाक्यमुत्तरमर्थवत्&#xA;007c हेतुमद्ग्राहकं चैव सागरं सरितां पतिम्&#xA;008a तिष्ठन्त्येते यथास्थानं नगा ह्येकनिकेतनाः&#xA;008c ततस्त्यजन्ति तत्स्थानं प्रातिलोम्यादचेतसः&#xA;009a वेतसो वेगमायान्तं दृष्ट्वा नमति नेतरः&#xA;009c स च वेगेऽभ्यतिक्रान्ते स्थानमासाद्य तिष्ठति&#xA;010a कालज्ञः समयज्ञश्च सदा वश्यश्च नोद्रुमः&#xA;010c अनुलोमस्तथास्तब्धस्तेन नाभ्येति वेतसः&#xA;011a मारुतोदकवेगेन ये नमन्त्युन्नमन्ति च&#xA;011c ओषध्यः पादपा गुल्मा न ते यान्ति पराभवम्&#xA;012a यो हि शत्रोर्विवृद्धस्य प्रभोर्वधविनाशने&#xA;012c पूर्वं न सहते वेगं क्षिप्रमेव स नश्यति&#xA;013a सारासारं बलं वीर्यमात्मनो द्विषतश्च यः&#xA;013c जानन्विचरति प्राज्ञो न स याति पराभवम्&#xA;014a एवमेव यदा विद्वान्मन्येतातिबलं रिपुम्&#xA;014c संश्रयेद्वैतसीं वृत्तिमेवं प्रज्ञानलक्षणम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/115/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/115/</guid>
      <description>&lt;p&gt;001  युधिष्ठिर उवाच&#xA;001a विद्वान्मूर्खप्रगल्भेन मृदुस्तीक्ष्णेन भारत&#xA;001c आक्रुश्यमानः सदसि कथं कुर्यादरिन्दम&#xA;002  भीष्म उवाच&#xA;002a श्रूयतां पृथिवीपाल यथैषोऽर्थोऽनुगीयते&#xA;002c सदा सुचेताः सहते नरस्येहाल्पचेतसः&#xA;003a अरुष्यन्क्रुश्यमानस्य सुकृतं नाम विन्दति&#xA;003c दुष्कृतं चात्मनो मर्षी रुष्यत्येवापमार्ष्टि वै&#xA;004a टिट्टिभं तमुपेक्षेत वाशमानमिवातुरम्&#xA;004c लोकविद्वेषमापन्नो निष्फलं प्रतिपद्यते&#xA;005a इति स श्लाघते नित्यं तेन पापेन कर्मणा&#xA;005c इदमुक्तो मया कश्चित्सम्मतो जनसंसदि&#xA;005e स तत्र व्रीडितः शुष्को मृतकल्पोऽवतिष्ठति&#xA;006a श्लाघन्नश्लाघनीयेन कर्मणा निरपत्रपः&#xA;006c उपेक्षितव्यो दान्तेन तादृशः पुरुषाधमः&#xA;007a यद्यद्ब्रूयादल्पमतिस्तत्तदस्य सहेत्सदा&#xA;007c प्राकृतो हि प्रशंसन्वा निन्दन्वा किं करिष्यति&#xA;007e वने काक इवाबुद्धिर्वाशमानो निरर्थकम्&#xA;008a यदि वाग्भिः प्रयोगः स्यात्प्रयोगे पापकर्मणः&#xA;008c वागेवार्थो भवेत्तस्य न ह्येवार्थो जिघांसतः&#xA;009a निषेकं विपरीतं स आचष्टे वृत्तचेष्टया&#xA;009c मयूर इव कौपीनं नृत्यन्सन्दर्शयन्निव&#xA;010a यस्यावाच्यं न लोकेऽस्ति नाकार्यं वापि किञ्चन&#xA;010c वाचं तेन न सन्दध्याच्छुचिः सङ्क्लिष्टकर्मणा&#xA;011a प्रत्यक्षं गुणवादी यः परोक्षं तु विनिन्दकः&#xA;011c स मानवः श्ववल्लोके नष्टलोकपरायणः&#xA;012a तादृग्जनशतस्यापि यद्ददाति जुहोति च&#xA;012c परोक्षेणापवादेन तन्नाशयति स क्षणात्&#xA;013a तस्मात्प्राज्ञो नरः सद्यस्तादृशं पापचेतसम्&#xA;013c वर्जयेत्साधुभिर्वर्ज्यं सारमेयामिषं यथा&#xA;014a परिवादं ब्रुवाणो हि दुरात्मा वै महात्मने&#xA;014c प्रकाशयति दोषान्स्वान्सर्पः फणमिवोच्छ्रितम्&#xA;015a तं स्वकर्माणि कुर्वाणं प्रतिकर्तुं य इच्छति&#xA;015c भस्मकूट इवाबुद्धिः खरो रजसि मज्जति&#xA;016a मनुष्यशालावृकमप्रशान्तं जनापवादे सततं निविष्टम्&#xA;016c मातङ्गमुन्मत्तमिवोन्नदन्तं त्यजेत तं श्वानमिवातिरौद्रम्&#xA;017a अधीरजुष्टे पथि वर्तमानं दमादपेतं विनयाच्च पापम्&#xA;017c अरिव्रतं नित्यमभूतिकामं धिगस्तु तं पापमतिं मनुष्यम्&#xA;018a प्रत्युच्यमानस्तु हि भूय एभिर्निशाम्य मा भूस्त्वमथार्तरूपः&#xA;018c उच्चस्य नीचेन हि सम्प्रयोगं विगर्हयन्ति स्थिरबुद्धयो ये&#xA;019a क्रुद्धो दशार्धेन हि ताडयेद्वा स पांसुभिर्वापकिरेत्तुषैर्वा&#xA;019c विवृत्य दन्तांश्च विभीषयेद्वा सिद्धं हि मूर्खे कुपिते नृशंसे&#xA;020a विगर्हणां परमदुरात्मना कृतां सहेत यः संसदि दुर्जनान्नरः&#xA;020c पठेदिदं चापि निदर्शनं सदा न वाङ्मयं स लभति किञ्चिदप्रियम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/116/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/116/</guid>
      <description>&lt;p&gt;001  युधिष्ठिर उवाच&#xA;001a पितामह महाप्राज्ञ संशयो मे महानयम्&#xA;001c स च्छेत्तव्यस्त्वया राजन्भवान्कुलकरो हि नः&#xA;002a पुरुषाणामयं तात दुर्वृत्तानां दुरात्मनाम्&#xA;002c कथितो वाक्यसञ्चारस्ततो विज्ञापयामि ते&#xA;003a यद्धितं राज्यतन्त्रस्य कुलस्य च सुखोदयम्&#xA;003c आयत्यां च तदात्वे च क्षेमवृद्धिकरं च यत्&#xA;004a पुत्रपौत्राभिरामं च राष्ट्रवृद्धिकरं च यत्&#xA;004c अन्नपाने शरीरे च हितं यत्तद्ब्रवीहि मे&#xA;005a अभिषिक्तो हि यो राजा राज्यस्थो मित्रसंवृतः&#xA;005c असुहृत्समुपेतो वा स कथं रञ्जयेत्प्रजाः&#xA;006a यो ह्यसत्प्रग्रहरतिः स्नेहरागबलात्कृतः&#xA;006c इन्द्रियाणामनीशत्वादसज्जनबुभूषकः&#xA;007a तस्य भृत्या विगुणतां यान्ति सर्वे कुलोद्गताः&#xA;007c न च भृत्यफलैरर्थैः स राजा सम्प्रयुज्यते&#xA;008a एतान्मे संशयस्थस्य राजधर्मान्सुदुर्लभान्&#xA;008c बृहस्पतिसमो बुद्ध्या भवाञ्शंसितुमर्हति&#xA;009a शंसिता पुरुषव्याघ्र त्वं नः कुलहिते रतः&#xA;009c क्षत्ता चैव पटुप्रज्ञो यो नः शंसति सर्वदा&#xA;010a त्वत्तः कुलहितं वाक्यं श्रुत्वा राज्यहितोदयम्&#xA;010c अमृतस्याव्ययस्येव तृप्तः स्वप्स्याम्यहं सुखम्&#xA;011a कीदृषाः सन्निकर्षस्था भृत्याः स्युर्वा गुणान्विताः&#xA;011c कीदृशैः किङ्कुलीनैर्वा सह यात्रा विधीयते&#xA;012a न ह्येको भृत्यरहितो राजा भवति रक्षिता&#xA;012c राज्यं चेदं जनः सर्वस्तत्कुलीनोऽभिशंसति&#xA;013a न हि प्रशास्तुं राज्यं हि शक्यमेकेन भारत&#xA;013c असहायवता तात नैवार्थाः केचिदप्युत&#xA;013e लब्धुं लब्ध्वा चापि सदा रक्षितुं भरतर्षभ&#xA;014  भीष्म उवाच&#xA;014a यस्य भृत्यजनः सर्वो ज्ञानविज्ञानकोविदः&#xA;014c हितैषी कुलजः स्निग्धः स राज्यफलमश्नुते&#xA;015a मन्त्रिणो यस्य कुलजा असंहार्याः सहोषिताः&#xA;015c नृपतेर्मतिदाः सन्ति सम्बन्धज्ञानकोविदाः&#xA;016a अनागतविधातारः कालज्ञानविशारदाः&#xA;016c अतिक्रान्तमशोचन्तः स राज्यफलमश्नुते&#xA;017a समदुःखसुखा यस्य सहायाः सत्यकारिणः&#xA;017c अर्थचिन्तापरा यस्य स राज्यफलमश्नुते&#xA;018a यस्य नार्तो जनपदः सन्निकर्षगतः सदा&#xA;018c अक्षुद्रः सत्पथालम्बी स राज्यफलभाग्भवेत्&#xA;019a कोशाक्षपटलं यस्य कोशवृद्धिकरैर्जनैः&#xA;019c आप्तैस्तुष्टैश्च सततं धार्यते स नृपोत्तमः&#xA;020a कोष्ठागारमसंहार्यैराप्तैः सञ्चयतत्परैः&#xA;020c पात्रभूतैरलुब्धैश्च पाल्यमानं गुणीभवेत्&#xA;021a व्यवहारश्च नगरे यस्य कर्मफलोदयः&#xA;021c दृश्यते शङ्खलिखितः स धर्मफलभाग्भवेत्&#xA;022a सङ्गृहीतमनुष्यश्च यो राजा राजधर्मवित्&#xA;022c षड्वर्गं प्रतिगृह्णन्स धर्मात्फलमुपाश्नुते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/117/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/117/</guid>
      <description>&lt;p&gt;001  भीष्म उवाच&#xA;001a अत्राप्युदाहरन्तीममितिहासं पुरातनम्&#xA;001c निदर्शनकरं लोके सज्जनाचरितं सदा&#xA;002a अस्यैवार्थस्य सदृशं यच्छ्रुतं मे तपोवने&#xA;002c जामदग्न्यस्य रामस्य यदुक्तमृषिसत्तमैः&#xA;003a वने महति कस्मिंश्चिदमनुष्यनिषेविते&#xA;003c ऋषिर्मूलफलाहारो नियतो नियतेन्द्रियः&#xA;004a दीक्षादमपरः शान्तः स्वाध्यायपरमः शुचिः&#xA;004c उपवासविशुद्धात्मा सततं सत्पथे स्थितः&#xA;005a तस्य सन्दृश्य सद्भावमुपविष्टस्य धीमतः&#xA;005c सर्वसत्त्वाः समीपस्था भवन्ति वनचारिणः&#xA;006a सिंहव्याघ्राः सशरभा मत्ताश्चैव महागजाः&#xA;006c द्वीपिनः खड्गभल्लूका ये चान्ये भीमदर्शनाः&#xA;007a ते सुखप्रश्नदाः सर्वे भवन्ति क्षतजाशनाः&#xA;007c तस्यर्षेः शिष्यवच्चैव न्यग्भूताः प्रियकारिणः&#xA;008a दत्त्वा च ते सुखप्रश्नं सर्वे यान्ति यथागतम्&#xA;008c ग्राम्यस्त्वेकः पशुस्तत्र नाजहाच्छ्वा महामुनिम्&#xA;009a भक्तोऽनुरक्तः सततमुपवासकृशोऽबलः&#xA;009c फलमूलोत्कराहारः शान्तः शिष्टाकृतिर्यथा&#xA;010a तस्यर्षेरुपविष्टस्य पादमूले महामुनेः&#xA;010c मनुष्यवद्गतो भावः स्नेहबद्धोऽभवद्भृशम्&#xA;011a ततोऽभ्ययान्महावीर्यो द्वीपी क्षतजभोजनः&#xA;011c श्वार्थमत्यन्तसन्दुष्टः क्रूरः काल इवान्तकः&#xA;012a लेलिह्यमानस्तृषितः पुच्छास्फोटनतत्परः&#xA;012c व्यादितास्यः क्षुधाभग्नः प्रार्थयानस्तदामिषम्&#xA;013a तं दृष्ट्वा क्रूरमायान्तं जीवितार्थी नराधिप&#xA;013c प्रोवाच श्वा मुनिं तत्र यत्तच्छृणु महामते&#xA;014a श्वशत्रुर्भगवन्नत्र द्वीपी मां हन्तुमिच्छति&#xA;014c त्वत्प्रसादाद्भयं न स्यात्तस्मान्मम महामुने&#xA;015  मुनिरुवाच&#xA;015a न भयं द्वीपिनः कार्यं मृत्युतस्ते कथञ्चन&#xA;015c एष श्वरूपरहितो द्वीपी भवसि पुत्रक&#xA;016  भीष्म उवाच&#xA;016a ततः श्वा द्वीपितां नीतो जाम्बूनदनिभाकृतिः&#xA;016c चित्राङ्गो विस्फुरन्हृष्टो वने वसति निर्भयः&#xA;017a ततोऽभ्ययान्महारौद्रो व्यादितास्यः क्षुधान्वितः&#xA;017c द्वीपिनं लेलिहद्वक्त्रो व्याघ्रो रुधिरलालसः&#xA;018a व्याघ्रं दृष्ट्वा क्षुधाभग्नं दंष्ट्रिणं वनगोचरम्&#xA;018c द्वीपी जीवितरक्षार्थमृषिं शरणमेयिवान्&#xA;019a ततः संवासजं स्नेहमृषिणा कुर्वता सदा&#xA;019c स द्वीपी व्याघ्रतां नीतो रिपुभिर्बलवत्तरः&#xA;019e ततो दृष्ट्वा स शार्दूलो नाभ्यहंस्तं विशाम्पते&#xA;020a स तु श्वा व्याघ्रतां प्राप्य बलवान्पिशिताशनः&#xA;020c न मूलफलभोगेषु स्पृहामप्यकरोत्तदा&#xA;021a यथा मृगपतिर्नित्यं प्रकाङ्क्षति वनौकसः&#xA;021c तथैव स महाराज व्याघ्रः समभवत्तदा&#xA;022a व्याघ्रस्तूटजमूलस्थस्तृप्तः सुप्तो हतैर्मृगैः&#xA;022c नागश्चागात्तमुद्देशं मत्तो मेघ इवोत्थितः&#xA;023a प्रभिन्नकरटः प्रांशुः पद्मी विततमस्तकः&#xA;023c सुविषाणो महाकायो मेघगम्भीरनिस्वनः&#xA;024a तं दृष्ट्वा कुञ्जरं मत्तमायान्तं मदगर्वितम्&#xA;024c व्याघ्रो हस्तिभयात्त्रस्तस्तमृषिं शरणं ययौ&#xA;025a ततोऽनयत्कुञ्जरतां तं व्याघ्रमृषिसत्तमः&#xA;025c महामेघोपमं दृष्ट्वा तं स भीतोऽभवद्गजः&#xA;026a ततः कमलषण्डानि शल्लकीगहनानि च&#xA;026c व्यचरत्स मुदा युक्तः पद्मरेणुविभूषितः&#xA;027a कदाचिद्रममाणस्य हस्तिनः सुमुखं तदा&#xA;027c ऋषेस्तस्योटजस्थस्य कालोऽगच्छन्निशानिशम्&#xA;028a अथाजगाम तं देशं केसरी केसरारुणः&#xA;028c गिरिकन्दरजो भीमः सिंहो नागकुलान्तकः&#xA;029a तं दृष्ट्वा सिंहमायान्तं नागः सिंहभयाकुलः&#xA;029c ऋषिं शरणमापेदे वेपमानो भयातुरः&#xA;030a ततः स सिंहतां नीतो नागेन्द्रो मुनिना तदा&#xA;030c वन्यं नागणयत्सिंहं तुल्यजातिसमन्वयात्&#xA;031a दृष्ट्वा च सोऽनशत्सिंहो वन्यो भीसन्नवाग्बलः&#xA;031c स चाश्रमेऽवसत्सिंहस्तस्मिन्नेव वने सुखी&#xA;032a न त्वन्ये क्षुद्रपशवस्तपोवननिवासिनः&#xA;032c व्यदृश्यन्त भयत्रस्ता जीविताकाङ्क्षिणः सदा&#xA;033a कदाचित्कालयोगेन सर्वप्राणिविहिंसकः&#xA;033c बलवान्क्षतजाहारो नानासत्त्वभयङ्करः&#xA;034a अष्टपादूर्ध्वचरणः शरभो वनगोचरः&#xA;034c तं सिंहं हन्तुमागच्छन्मुनेस्तस्य निवेशनम्&#xA;035a तं मुनिः शरभं चक्रे बलोत्कटमरिन्दम&#xA;035c ततः स शरभो वन्यो मुनेः शरभमग्रतः&#xA;035e दृष्ट्वा बलिनमत्युग्रं द्रुतं सम्प्राद्रवद्भयात्&#xA;036a स एवं शरभस्थाने न्यस्तो वै मुनिना तदा&#xA;036c मुनेः पार्श्वगतो नित्यं शारभ्यं सुखमाप्तवान्&#xA;037a ततः शरभसन्त्रस्ताः सर्वे मृगगणा वनात्&#xA;037c दिशः सम्प्राद्रवन्राजन्भयाज्जीवितकाङ्क्षिणः&#xA;038a शरभोऽप्यतिसन्दुष्टो नित्यं प्राणिवधे रतः&#xA;038c फलमूलाशनं शान्तं नैच्छत्स पिशिताशनः&#xA;039a ततो रुधिरतर्षेण बलिना शरभोऽन्वितः&#xA;039c इयेष तं मुनिं हन्तुमकृतज्ञः श्वयोनिजः&#xA;040a ततस्तेन तपःशक्त्या विदितो ज्ञानचक्षुषा&#xA;040c विज्ञाय च महाप्राज्ञो मुनिः श्वानं तमुक्तवान्&#xA;041a श्वा त्वं द्वीपित्वमापन्नो द्वीपी व्याघ्रत्वमागतः&#xA;041c व्याघ्रो नागो मदपटुर्नागः सिंहत्वमाप्तवान्&#xA;042a सिंहोऽतिबलसंयुक्तो भूयः शरभतां गतः&#xA;042c मया स्नेहपरीतेन न विमृष्टः कुलान्वयः&#xA;043a यस्मादेवमपापं मां पाप हिंसितुमिच्छसि&#xA;043c तस्मात्स्वयोनिमापन्नः श्वैव त्वं हि भविष्यसि&#xA;044a ततो मुनिजनद्वेषाद्दुष्टात्मा श्वाकृतोऽबुधः&#xA;044c ऋषिणा शरभः शप्तः स्वं रूपं पुनराप्तवान्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/118/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/118/</guid>
      <description>&lt;p&gt;001  भीष्म उवाच&#xA;001a स श्वा प्रकृतिमापन्नः परं दैन्यमुपागमत्&#xA;001c ऋषिणा हुङ्कृतः पापस्तपोवनबहिष्कृतः&#xA;002a एवं राज्ञा मतिमता विदित्वा शीलशौचताम्&#xA;002c आर्जवं प्रकृतिं सत्त्वं कुलं वृत्तं श्रुतं दमम्&#xA;003a अनुक्रोशं बलं वीर्यं भावं सम्प्रशमं क्षमाम्&#xA;003c भृत्या ये यत्र योग्याः स्युस्तत्र स्थाप्याः सुशिक्षिताः&#xA;004a नापरीक्ष्य महीपालः प्रकर्तुं भृत्यमर्हति&#xA;004c अकुलीननराकीर्णो न राजा सुखमेधते&#xA;005a कुलजः प्रकृतो राज्ञा तत्कुलीनतया सदा&#xA;005c न पापे कुरुते बुद्धिं निन्द्यमानोऽप्यनागसि&#xA;006a अकुलीनस्तु पुरुषः प्रकृतः साधुसङ्क्षयात्&#xA;006c दुर्लभैश्वर्यतां प्राप्तो निन्दितः शत्रुतां व्रजेत्&#xA;007a कुलीनं शिक्षितं प्राज्ञं ज्ञानविज्ञानकोविदम्&#xA;007c सर्वशास्त्रार्थतत्त्वज्ञं सहिष्णुं देशजं तथा&#xA;008a कृतज्ञं बलवन्तं च क्षान्तं दान्तं जितेन्द्रियम्&#xA;008c अलुब्धं लब्धसन्तुष्टं स्वामिमित्रबुभूषकम्&#xA;009a सचिवं देशकालज्ञं सर्वसङ्ग्रहणे रतम्&#xA;009c सत्कृतं युक्तमनसं हितैषिणमतन्द्रितम्&#xA;010a युक्ताचारं स्वविषये सन्धिविग्रहकोविदम्&#xA;010c राज्ञस्त्रिवर्गवेत्तारं पौरजानपदप्रियम्&#xA;011a खातकव्यूहतत्त्वज्ञं बलहर्षणकोविदम्&#xA;011c इङ्गिताकारतत्त्वज्ञं यात्रायानविशारदम्&#xA;012a हस्तिशिक्षासु तत्त्वज्ञमहङ्कारविवर्जितम्&#xA;012c प्रगल्भं दक्षिणं दान्तं बलिनं युक्तकारिणम्&#xA;013a चोक्षं चोक्षजनाकीर्णं सुवेषं सुखदर्शनम्&#xA;013c नायकं नीतिकुशलं गुणषष्ट्या समन्वितम्&#xA;014a अस्तब्धं प्रश्रितं शक्तं मृदुवादिनमेव च&#xA;014c धीरं श्लक्ष्णं महर्द्धिं च देशकालोपपादकम्&#xA;015a सचिवं यः प्रकुरुते न चैनमवमन्यते&#xA;015c तस्य विस्तीर्यते राज्यं ज्योत्स्ना ग्रहपतेरिव&#xA;016a एतैरेव गुणैर्युक्तो राजा शास्त्रविशारदः&#xA;016c एष्टव्यो धर्मपरमः प्रजापालनतत्परः&#xA;017a धीरो मर्षी शुचिः शीघ्रः काले पुरुषकारवित्&#xA;017c शुश्रूषुः श्रुतवाञ्श्रोता ऊहापोहविशारदः&#xA;018a मेधावी धारणायुक्तो यथान्यायोपपादकः&#xA;018c दान्तः सदा प्रियाभाषी क्षमावांश्च विपर्यये&#xA;019a दानाच्छेदे स्वयङ्कारी सुद्वारः सुखदर्शनः&#xA;019c आर्तहस्तप्रदो नित्यमाप्तम्मन्यो नये रतः&#xA;020a नाहंवादी न निर्द्वन्द्वो न यत्किञ्चनकारकः&#xA;020c कृते कर्मण्यमोघानां कर्ता भृत्यजनप्रियः&#xA;021a सङ्गृहीतजनोऽस्तब्धः प्रसन्नवदनः सदा&#xA;021c दाता भृत्यजनावेक्षी न क्रोधी सुमहामनाः&#xA;022a युक्तदण्डो न निर्दण्डो धर्मकार्यानुशासकः&#xA;022c चारनेत्रः परावेक्षी धर्मार्थकुशलः सदा&#xA;023a राजा गुणशताकीर्ण एष्टव्यस्तादृशो भवेत्&#xA;023c योधाश्चैव मनुष्येन्द्र सर्वैर्गुणगुणैर्वृताः&#xA;024a अन्वेष्टव्याः सुपुरुषाः सहाया राज्यधारणाः&#xA;024c न विमानयितव्याश्च राज्ञा वृद्धिमभीप्सता&#xA;025a योधाः समरशौटीराः कृतज्ञाः शस्त्रकोविदाः&#xA;025c धर्मशास्त्रसमायुक्ताः पदातिजनसंयुताः&#xA;026a अर्थमानविवृद्धाश्च रथचर्याविशारदाः&#xA;026c इष्वस्त्रकुशला यस्य तस्येयं नृपतेर्मही&#xA;027a सर्वसङ्ग्रहणे युक्तो नृपो भवति यः सदा&#xA;027c उत्थानशीलो मित्राढ्यः स राजा राजसत्तमः&#xA;028a शक्या अश्वसहस्रेण वीरारोहेण भारत&#xA;028c सङ्गृहीतमनुष्येण कृत्स्ना जेतुं वसुन्धरा&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/119/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/119/</guid>
      <description>&lt;p&gt;001  भीष्म उवाच&#xA;001a एवं शुनासमान्भृत्यान्स्वस्थाने यो नराधिपः&#xA;001c नियोजयति कृत्येषु स राज्यफलमश्नुते&#xA;002a न श्वा स्वस्थानमुत्क्रम्य प्रमाणमभि सत्कृतः&#xA;002c आरोप्यः श्वा स्वकात्स्थानादुत्क्रम्यान्यत्प्रपद्यते&#xA;003a स्वजातिकुलसम्पन्नाः स्वेषु कर्मस्ववस्थिताः&#xA;003c प्रकर्तव्या बुधा भृत्या नास्थाने प्रक्रिया क्षमा&#xA;004a अनुरूपाणि कर्माणि भृत्येभ्यो यः प्रयच्छति&#xA;004c स भृत्यगुणसम्पन्नं राजा फलमुपाश्नुते&#xA;005a शरभः शरभस्थाने सिंहः सिंह इवोर्जितः&#xA;005c व्याघ्रो व्याघ्र इव स्थाप्यो द्वीपी द्वीपी यथा तथा&#xA;006a कर्मस्विहानुरूपेषु न्यस्या भृत्या यथाविधि&#xA;006c प्रतिलोमं न भृत्यास्ते स्थाप्याः कर्मफलैषिणा&#xA;007a यः प्रमाणमतिक्रम्य प्रतिलोमं नराधिपः&#xA;007c भृत्यान्स्थापयतेऽबुद्धिर्न स रञ्जयते प्रजाः&#xA;008a न बालिशा न च क्षुद्रा न चाप्रतिमितेन्द्रियाः&#xA;008c नाकुलीना नराः पार्श्वे स्थाप्या राज्ञा हितैषिणा&#xA;009a साधवः कुशलाः शूरा ज्ञानवन्तोऽनसूयकाः&#xA;009c अक्षुद्राः शुचयो दक्षा नराः स्युः पारिपार्श्वकाः&#xA;010a न्यग्भूतास्तत्पराः क्षान्ताश्चौक्षाः प्रकृतिजाः शुभाः&#xA;010c स्वे स्वे स्थानेऽपरिक्रुष्टास्ते स्यू राज्ञो बहिश्चराः&#xA;011a सिंहस्य सततं पार्श्वे सिंह एव जनो भवेत्&#xA;011c असिंहः सिंहसहितः सिंहवल्लभते फलम्&#xA;012a यस्तु सिंहः श्वभिः कीर्णः सिंहकर्मफले रतः&#xA;012c न स सिंहफलं भोक्तुं शक्तः श्वभिरुपासितः&#xA;013a एवमेतैर्मनुष्येन्द्र शूरैः प्राज्ञैर्बहुश्रुतैः&#xA;013c कुलीनैः सह शक्येत कृत्स्नां जेतुं वसुन्धराम्&#xA;014a नावैद्यो नानृजुः पार्श्वे नाविद्यो नामहाधनः&#xA;014c सङ्ग्राह्यो वसुधापालैर्भृत्यो भृत्यवतां वर&#xA;015a बाणवद्विसृता यान्ति स्वामिकार्यपरा जनाः&#xA;015c ये भृत्याः पार्थिवहितास्तेषां सान्त्वं प्रयोजयेत्&#xA;016a कोशश्च सततं रक्ष्यो यत्नमास्थाय राजभिः&#xA;016c कोशमूला हि राजानः कोशमूलकरो भव&#xA;017a कोष्ठागारं च ते नित्यं स्फीतं धान्यैः सुसञ्चितम्&#xA;017c सदास्तु सत्सु सन्न्यस्तं धनधान्यपरो भव&#xA;018a नित्ययुक्ताश्च ते भृत्या भवन्तु रणकोविदाः&#xA;018c वाजिनां च प्रयोगेषु वैशारद्यमिहेष्यते&#xA;019a ज्ञातिबन्धुजनावेक्षी मित्रसम्बन्धिसंवृतः&#xA;019c पौरकार्यहितान्वेषी भव कौरवनन्दन&#xA;020a एषा ते नैष्ठिकी बुद्धिः प्रज्ञा चाभिहिता मया&#xA;020c श्वा ते निदर्शनं तात किं भूयः श्रोतुमिच्छसि&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/120/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/120/</guid>
      <description>&lt;p&gt;001  युधिष्ठिर उवाच&#xA;001a राजवृत्तान्यनेकानि त्वया प्रोक्तानि भारत&#xA;001c पूर्वैः पूर्वनियुक्तानि राजधर्मार्थवेदिभिः&#xA;002a तदेव विस्तरेणोक्तं पूर्वैर्दृष्टं सतां मतम्&#xA;002c प्रणयं राजधर्माणां प्रब्रूहि भरतर्षभ&#xA;003  भीष्म उवाच&#xA;003a रक्षणं सर्वभूतानामिति क्षत्रे परं मतम्&#xA;003c तद्यथा रक्षणं कुर्यात्तथा शृणु महीपते&#xA;004a यथा बर्हाणि चित्राणि बिभर्ति भुजगाशनः&#xA;004c तथा बहुविधं राजा रूपं कुर्वीत धर्मवित्&#xA;005a तैक्ष्ण्यं जिह्मत्वमादान्त्यं सत्यमार्जवमेव च&#xA;005c मध्यस्थः सत्त्वमातिष्ठंस्तथा वै सुखमृच्छति&#xA;006a यस्मिन्नर्थे हितं यत्स्यात्तद्वर्णं रूपमाविशेत्&#xA;006c बहुरूपस्य राज्ञो हि सूक्ष्मोऽप्यर्थो न सीदति&#xA;007a नित्यं रक्षितमन्त्रः स्याद्यथा मूकः शरच्छिखी&#xA;007c श्लक्ष्णाक्षरतनुः श्रीमान्भवेच्छास्त्रविशारदः&#xA;008a आपद्द्वारेषु यत्तः स्याज्जलप्रस्रवणेष्विव&#xA;008c शैलवर्षोदकानीव द्विजान्सिद्धान्समाश्रयेत्&#xA;009a अर्थकामः शिखां राजा कुर्याद्धर्मध्वजोपमाम्&#xA;009c नित्यमुद्यतदण्डः स्यादाचरेच्चाप्रमादतः&#xA;009e लोके चायव्ययौ दृष्ट्वा वृक्षाद्वृक्षमिवाप्लवन्&#xA;010a मृजावान्स्यात्स्वयूथ्येषु भावानि चरणैः क्षिपेत्&#xA;010c जातपक्षः परिस्पन्देद्रक्षेद्वैकल्यमात्मनः&#xA;011a दोषान्विवृणुयाच्छत्रोः परपक्षान्विधूनयेत्&#xA;011c काननेष्विव पुष्पाणि बर्हीवार्थान्समाचरेत्&#xA;012a उच्छ्रितानाश्रयेत्स्फीतान्नरेन्द्रानचलोपमान्&#xA;012c श्रयेच्छायामविज्ञातां गुप्तं शरणमाश्रयेत्&#xA;013a प्रावृषीवासितग्रीवो मज्जेत निशि निर्जने&#xA;013c मायूरेण गुणेनैव स्त्रीभिश्चालक्षितश्चरेत्&#xA;013e न जह्याच्च तनुत्राणं रक्षेदात्मानमात्मना&#xA;014a चारभूमिष्वभिगमान्पाशांश्च परिवर्जयेत्&#xA;014c पीडयेच्चापि तां भूमिं प्रणश्येद्गहने पुनः&#xA;015a हन्यात्क्रुद्धानतिविषान्ये जिह्मगतयोऽहितान्&#xA;015c नाश्रयेद्बालबर्हाणि सन्निवासानि वासयेत्&#xA;016a सदा बर्हिनिभः कामं प्रसक्तिकृतमाचरेत्&#xA;016c सर्वतश्चाददेत्प्रज्ञां पतङ्गान्गहनेष्विव&#xA;016e एवं मयूरवद्राजा स्वराष्ट्रं परिपालयेत्&#xA;017a आत्मवृद्धिकरीं नीतिं विदधीत विचक्षणः&#xA;017c आत्मसंयमनं बुद्ध्या परबुद्ध्यावतारणम्&#xA;017e बुद्ध्या चात्मगुणप्राप्तिरेतच्छास्त्रनिदर्शनम्&#xA;018a परं चाश्वासयेत्साम्ना स्वशक्तिं चोपलक्षयेत्&#xA;018c आत्मनः परिमर्शेन बुद्धिं बुद्ध्या विचारयेत्&#xA;018e सान्त्वयोगमतिः प्राज्ञः कार्याकार्यविचारकः&#xA;019a निगूढबुद्धिर्धीरः स्याद्वक्तव्ये वक्ष्यते तथा&#xA;019c सन्निकृष्टां कथां प्राज्ञो यदि बुद्ध्या बृहस्पतिः&#xA;019e स्वभावमेष्यते तप्तं कृष्णायसमिवोदके&#xA;020a अनुयुञ्जीत कृत्यानि सर्वाण्येव महीपतिः&#xA;020c आगमैरुपदिष्टानि स्वस्य चैव परस्य च&#xA;021a क्षुद्रं क्रूरं तथा प्राज्ञं शूरं चार्थविशारदम्&#xA;021c स्वकर्मणि नियुञ्जीत ये चान्ये वचनाधिकाः&#xA;022a अप्यदृष्ट्वा नियुक्तानि अनुरूपेषु कर्मसु&#xA;022c सर्वांस्ताननुवर्तेत स्वरांस्तन्त्रीरिवायता&#xA;023a धर्माणामविरोधेन सर्वेषां प्रियमाचरेत्&#xA;023c ममायमिति राजा यः स पर्वत इवाचलः&#xA;024a व्यवसायं समाधाय सूर्यो रश्मिमिवायताम्&#xA;024c धर्ममेवाभिरक्षेत कृत्वा तुल्ये प्रियाप्रिये&#xA;025a कुलप्रकृतिदेशानां धर्मज्ञान्मृदुभाषिणः&#xA;025c मध्ये वयसि निर्दोषान्हिते युक्ताञ्जितेन्द्रियान्&#xA;026a अलुब्धाञ्शिक्षितान्दान्तान्धर्मेषु परिनिष्ठितान्&#xA;026c स्थापयेत्सर्वकार्येषु राजा धर्मार्थरक्षिणः&#xA;027a एतेनैव प्रकारेण कृत्यानामागतिं गतिम्&#xA;027c युक्तः समनुतिष्ठेत तुष्टश्चारैरुपस्कृतः&#xA;028a अमोघक्रोधहर्षस्य स्वयं कृत्यान्ववेक्षिणः&#xA;028c आत्मप्रत्ययकोशस्य वसुधैव वसुन्धरा&#xA;029a व्यक्तश्चानुग्रहो यस्य यथार्थश्चापि निग्रहः&#xA;029c गुप्तात्मा गुप्तराष्ट्रश्च स राजा राजधर्मवित्&#xA;030a नित्यं राष्ट्रमवेक्षेत गोभिः सूर्य इवोत्पतन्&#xA;030c चारांश्च नचरान्विद्यात्तथा बुद्ध्या न सञ्ज्वरेत्&#xA;031a कालप्राप्तमुपादद्यान्नार्थं राजा प्रसूचयेत्&#xA;031c अहन्यहनि सन्दुह्यान्महीं गामिव बुद्धिमान्&#xA;032a यथा क्रमेण पुष्पेभ्यश्चिनोति मधु षट्पदः&#xA;032c तथा द्रव्यमुपादाय राजा कुर्वीत सञ्चयम्&#xA;033a यद्धि गुप्तावशिष्टं स्यात्तद्धितं धर्मकामयोः&#xA;033c सञ्चयानुविसर्गी स्याद्राजा शास्त्रविदात्मवान्&#xA;034a नाल्पमर्थं परिभवेन्नावमन्येत शात्रवान्&#xA;034c बुद्ध्यावबुध्येदात्मानं न चाबुद्धिषु विश्वसेत्&#xA;035a धृतिर्दाक्ष्यं संयमो बुद्धिरग्र्या धैर्यं शौर्यं देशकालोऽप्रमादः&#xA;035c स्वल्पस्य वा महतो वापि वृद्धौ धनस्यैतान्यष्ट समिन्धनानि&#xA;036a अग्निस्तोको वर्धते ह्याज्यसिक्तो बीजं चैकं बहुसाहस्रमेति&#xA;036c क्षयोदयौ विपुलौ सन्निशाम्य तस्मादल्पं नावमन्येत विद्वान्&#xA;037a बालोऽबालः स्थविरो वा रिपुर्यः सदा प्रमत्तं पुरुषं निहन्यात्&#xA;037c कालेनान्यस्तस्य मूलं हरेत; कालज्ञाता पार्थिवानां वरिष्ठः&#xA;038a हरेत्कीर्तिं धर्ममस्योपरुन्ध्यादर्थे दीर्घं वीर्यमस्योपहन्यात्&#xA;038c रिपुर्द्वेष्टा दुर्बलो वा बली वा तस्माच्छत्रौ नैव हेडेद्यतात्मा&#xA;039a क्षयं शत्रोः सञ्चयं पालनं चाप्युभौ चार्थौ सहितौ धर्मकामौ&#xA;039c अतश्चान्यन्मतिमान्सन्दधीत तस्माद्राजा बुद्धिमन्तं श्रयेत&#xA;040a बुद्धिर्दीप्ता बलवन्तं हिनस्ति बलं बुद्ध्या वर्धते पाल्यमानम्&#xA;040c शत्रुर्बुद्ध्या सीदते वर्धमानो बुद्धेः पश्चात्कर्म यत्तत्प्रशस्तम्&#xA;041a सर्वान्कामान्कामयानो हि धीरः सत्त्वेनाल्पेनाप्लुते हीनदेहः&#xA;041c यथात्मानं प्रार्थयतेऽर्थमानैः श्रेयःपात्रं पूरयते ह्यनल्पम्&#xA;042a तस्माद्राजा प्रगृहीतः परेषु मूलं लक्ष्म्याः सर्वतोऽभ्याददीत&#xA;042c दीर्घं कालमपि सम्पीड्यमानो विद्युत्सम्पातमिव मानोर्जितः स्यात्&#xA;043a विद्या तपो वा विपुलं धनं वा सर्वमेतद्व्यवसायेन शक्यम्&#xA;043c ब्रह्म यत्तं निवसति देहवत्सु तस्माद्विद्याद्व्यवसायं प्रभूतम्&#xA;044a यत्रासते मतिमन्तो मनस्विनः शक्रो विष्णुर्यत्र सरस्वती च&#xA;044c वसन्ति भूतानि च यत्र नित्यं तस्माद्विद्वान्नावमन्येत देहम्&#xA;045a लुब्धं हन्यात्सम्प्रदानेन नित्यं लुब्धस्तृप्तिं परवित्तस्य नैति&#xA;045c सर्वो लुब्धः कर्मगुणोपभोगे योऽर्थैर्हीनो धर्मकामौ जहाति&#xA;046a धनं भोज्यं पुत्रदारं समृद्धिं सर्वो लुब्धः प्रार्थयते परेषाम्&#xA;046c लुब्धे दोषाः सम्भवन्तीह सर्वे तस्माद्राजा न प्रगृह्णीत लुब्धान्&#xA;047a सन्दर्शने सत्पुरुषं जघन्यमपि चोदयेत्&#xA;047c आरम्भान्द्विषतां प्राज्ञः सर्वानर्थांस्तु सूदयेत्&#xA;048a धर्मान्वितेषु विज्ञातो मन्त्री गुप्तश्च पाण्डव&#xA;048c आप्तो राजन्कुलीनश्च पर्याप्तो राज्यसङ्ग्रहे&#xA;049a विधिप्रवृत्तान्नरदेवधर्मानुक्तान्समासेन निबोध बुद्ध्या&#xA;049c इमान्विदध्याद्व्यनुसृत्य यो वै राजा महीं पालयितुं स शक्तः&#xA;050a अनीतिजं यद्यविधानजं सुखं हठप्रणीतं विविधं प्रदृश्यते&#xA;050c न विद्यते तस्य गतिर्महीपतेर्न विद्यते राष्ट्रजमुत्तमं सुखम्&#xA;051a धनैर्विशिष्टान्मतिशीलपूजितान्गुणोपपन्नान्युधि दृष्टविक्रमान्&#xA;051c गुणेषु दृष्टानचिरादिहात्मवान्सतोऽभिसन्धाय निहन्ति शात्रवान्&#xA;052a पश्येदुपायान्विविधैः क्रियापथैर्न चानुपायेन मतिं निवेशयेत्&#xA;052c श्रियं विशिष्टां विपुलं यशो धनं न दोषदर्शी पुरुषः समश्नुते&#xA;053a प्रीतिप्रवृत्तौ विनिवर्तने तथा सुहृत्सु विज्ञाय निवृत्य चोभयोः&#xA;053c यदेव मित्रं गुरुभारमावहेत्तदेव सुस्निग्धमुदाहरेद्बुधः&#xA;054a एतान्मयोक्तांस्तव राजधर्मान्नृणां च गुप्तौ मतिमादधत्स्व&#xA;054c अवाप्स्यसे पुण्यफलं सुखेन सर्वो हि लोकोत्तमधर्ममूलः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/121/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/121/</guid>
      <description>&lt;p&gt;001  युधिष्ठिर उवाच&#xA;001a अयं पितामहेनोक्तो राजधर्मः सनातनः&#xA;001c ईश्वरश्च महादण्डो दण्डे सर्वं प्रतिष्ठितम्&#xA;002a देवतानामृषीणां च पितॄणां च महात्मनाम्&#xA;002c यक्षरक्षःपिशाचानां मर्त्यानां च विशेषतः&#xA;003a सर्वेषां प्राणिनां लोके तिर्यक्ष्वपि निवासिनाम्&#xA;003c सर्वव्यापी महातेजा दण्डः श्रेयानिति प्रभो&#xA;004a इत्येतदुक्तं भवता सर्वं दण्ड्यं चराचरम्&#xA;004c दृश्यते लोकमासक्तं ससुरासुरमानुषम्&#xA;005a एतदिच्छाम्यहं ज्ञातुं तत्त्वेन भरतर्षभ&#xA;005c को दण्डः कीदृशो दण्डः किंरूपः किम्परायणः&#xA;006a किमात्मकः कथम्भूतः कतिमूर्तिः कथम्प्रभुः&#xA;006c जागर्ति स कथं दण्डः प्रजास्ववहितात्मकः&#xA;007a कश्च पूर्वापरमिदं जागर्ति परिपालयन्&#xA;007c कश्च विज्ञायते पूर्वं कोऽपरो दण्डसञ्ज्ञितः&#xA;007e किंसंस्थश्च भवेद्दण्डः का चास्य गतिरिष्यते&#xA;008  भीष्म उवाच&#xA;008a शृणु कौरव्य यो दण्डो व्यवहार्यो यथा च सः&#xA;008c यस्मिन्हि सर्वमायत्तं स दण्ड इह केवलः&#xA;009a धर्मस्याख्या महाराज व्यवहार इतीष्यते&#xA;009c तस्य लोपः कथं न स्याल्लोकेष्ववहितात्मनः&#xA;009e इत्यर्थं व्यवहारस्य व्यवहारत्वमिष्यते&#xA;010a अपि चैतत्पुरा राजन्मनुना प्रोक्तमादितः&#xA;010c सुप्रणीतेन दण्डेन प्रियाप्रियसमात्मना&#xA;010e प्रजा रक्षति यः सम्यग्धर्म एव स केवलः&#xA;011a अथोक्तमेतद्वचनं प्रागेव मनुना पुरा&#xA;011c जन्म चोक्तं वसिष्ठेन ब्रह्मणो वचनं महत्&#xA;012a प्रागिदं वचनं प्रोक्तमतः प्राग्वचनं विदुः&#xA;012c व्यवहारस्य चाख्यानाद्व्यवहार इहोच्यते&#xA;013a दण्डात्त्रिवर्गः सततं सुप्रणीतात्प्रवर्तते&#xA;013c दैवं हि परमो दण्डो रूपतोऽग्निरिवोच्छिखः&#xA;014a नीलोत्पलदलश्यामश्चतुर्दंष्ट्रश्चतुर्भुजः&#xA;014c अष्टपान्नैकनयनः शङ्कुकर्णोर्ध्वरोमवान्&#xA;015a जटी द्विजिह्वस्ताम्रास्यो मृगराजतनुच्छदः&#xA;015c एतद्रूपं बिभर्त्युग्रं दण्डो नित्यं दुरावरः&#xA;016a असिर्गदा धनुः शक्तिस्त्रिशूलं मुद्गरः शरः&#xA;016c मुसलं परशुश्चक्रं प्रासो दण्डर्ष्टितोमराः&#xA;017a सर्वप्रहरणीयानि सन्ति यानीह कानिचित्&#xA;017c दण्ड एव हि सर्वात्मा लोके चरति मूर्तिमान्&#xA;018a भिन्दंश्छिन्दन्रुजन्कृन्तन्दारयन्पाटयंस्तथा&#xA;018c घातयन्नभिधावंश्च दण्ड एव चरत्युत&#xA;019a असिर्विशसनो धर्मस्तीक्ष्णवर्त्मा दुरासदः&#xA;019c श्रीगर्भो विजयः शास्ता व्यवहारः प्रजागरः&#xA;020a शास्त्रं ब्राह्मणमन्त्रश्च शास्ता प्राग्वचनं गतः&#xA;020c धर्मपालोऽक्षरो देवः सत्यगो नित्यगो ग्रहः&#xA;021a असङ्गो रुद्रतनयो मनुज्येष्ठः शिवङ्करः&#xA;021c नामान्येतानि दण्डस्य कीर्तितानि युधिष्ठिर&#xA;022a दण्डो हि भगवान्विष्णुर्यज्ञो नारायणः प्रभुः&#xA;022c शश्वद्रूपं महद्बिभ्रन्महापुरुष उच्यते&#xA;023a यथोक्ता ब्रह्मकन्येति लक्ष्मीर्नीतिः सरस्वती&#xA;023c दण्डनीतिर्जगद्धात्री दण्डो हि बहुविग्रहः&#xA;024a अर्थानर्थौ सुखं दुःखं धर्माधर्मौ बलाबले&#xA;024c दौर्भाग्यं भागधेयं च पुण्यापुण्ये गुणागुणौ&#xA;025a कामाकामावृतुर्मासः शर्वरी दिवसः क्षणः&#xA;025c अप्रसादः प्रसादश्च हर्षः क्रोधः शमो दमः&#xA;026a दैवं पुरुषकारश्च मोक्षामोक्षौ भयाभये&#xA;026c हिंसाहिंसे तपो यज्ञः संयमोऽथ विषाविषम्&#xA;027a अन्तश्चादिश्च मध्यं च कृत्यानां च प्रपञ्चनम्&#xA;027c मदः प्रमादो दर्पश्च दम्भो धैर्यं नयानयौ&#xA;028a अशक्तिः शक्तिरित्येव मानस्तम्भौ व्ययाव्ययौ&#xA;028c विनयश्च विसर्गश्च कालाकालौ च भारत&#xA;029a अनृतं ज्ञाज्ञता सत्यं श्रद्धाश्रद्धे तथैव च&#xA;029c क्लीबता व्यवसायश्च लाभालाभौ जयाजयौ&#xA;030a तीक्ष्णता मृदुता मृत्युरागमानागमौ तथा&#xA;030c विराद्धिश्चैव राद्धिश्च कार्याकार्ये बलाबले&#xA;031a असूया चानसूया च धर्माधर्मौ तथैव च&#xA;031c अपत्रपानपत्रपे ह्रीश्च सम्पद्विपच्च ह&#xA;032a तेजः कर्मणि पाण्डित्यं वाक्शक्तिस्तत्त्वबुद्धिता&#xA;032c एवं दण्डस्य कौरव्य लोकेऽस्मिन्बहुरूपता&#xA;033a न स्याद्यदीह दण्डो वै प्रमथेयुः परस्परम्&#xA;033c भयाद्दण्डस्य चान्योन्यं घ्नन्ति नैव युधिष्ठिर&#xA;034a दण्डेन रक्ष्यमाणा हि राजन्नहरहः प्रजाः&#xA;034c राजानं वर्धयन्तीह तस्माद्दण्डः परायणम्&#xA;035a व्यवस्थापयति क्षिप्रमिमं लोकं नरेश्वर&#xA;035c सत्ये व्यवस्थितो धर्मो ब्राह्मणेष्ववतिष्ठते&#xA;036a धर्मयुक्ता द्विजाः श्रेष्ठा वेदयुक्ता भवन्ति च&#xA;036c बभूव यज्ञो वेदेभ्यो यज्ञः प्रीणाति देवताः&#xA;037a प्रीताश्च देवता नित्यमिन्द्रे परिददत्युत&#xA;037c अन्नं ददाति शक्रश्चाप्यनुगृह्णन्निमाः प्रजाः&#xA;038a प्राणाश्च सर्वभूतानां नित्यमन्ने प्रतिष्ठिताः&#xA;038c तस्मात्प्रजाः प्रतिष्ठन्ते दण्डो जागर्ति तासु च&#xA;039a एवम्प्रयोजनश्चैव दण्डः क्षत्रियतां गतः&#xA;039c रक्षन्प्रजाः प्रजागर्ति नित्यं सुविहितोऽक्षरः&#xA;040a ईश्वरः पुरुषः प्राणः सत्त्वं वित्तं प्रजापतिः&#xA;040c भूतात्मा जीव इत्येव नामभिः प्रोच्यतेऽष्टभिः&#xA;041a अददद्दण्ड एवास्मै ध्रुवमैश्वर्यमेव च&#xA;041c बले नयश्च संयुक्तः सदा पञ्चविधात्मकः&#xA;042a कुलबाहुधनामात्याः प्रज्ञा चोक्ता बलानि च&#xA;042c आहार्यं चाष्टकैर्द्रव्यैर्बलमन्यद्युधिष्ठिर&#xA;043a हस्तिनोऽश्वा रथाः पत्तिर्नावो विष्टिस्तथैव च&#xA;043c दैशिकाश्चारकाश्चैव तदष्टाङ्गं बलं स्मृतम्&#xA;044a अष्टाङ्गस्य तु युक्तस्य हस्तिनो हस्तियायिनः&#xA;044c अश्वारोहाः पदाताश्च मन्त्रिणो रसदाश्च ये&#xA;045a भिक्षुकाः प्राड्विवाकाश्च मौहूर्ता दैवचिन्तकाः&#xA;045c कोशो मित्राणि धान्यं च सर्वोपकरणानि च&#xA;046a सप्तप्रकृति चाष्टाङ्गं शरीरमिह यद्विदुः&#xA;046c राज्यस्य दण्ड एवाङ्गं दण्डः प्रभव एव च&#xA;047a ईश्वरेण प्रयत्नेन धारणे क्षत्रियस्य हि&#xA;047c दण्डो दत्तः समानात्मा दण्डो हीदं सनातनम्&#xA;047e राज्ञां पूज्यतमो नान्यो यथाधर्मप्रदर्शनः&#xA;048a ब्रह्मणा लोकरक्षार्थं स्वधर्मस्थापनाय च&#xA;048c भर्तृप्रत्यय उत्पन्नो व्यवहारस्तथापरः&#xA;048e तस्माद्यः सहितो दृष्टो भर्तृप्रत्ययलक्षणः&#xA;049a व्यवहारस्तु वेदात्मा वेदप्रत्यय उच्यते&#xA;049c मौलश्च नरशार्दूल शास्त्रोक्तश्च तथापरः&#xA;050a उक्तो यश्चापि दण्डोऽसौ भर्तृप्रत्ययलक्षणः&#xA;050c ज्ञेयो न स नरेन्द्रस्थो दण्डप्रत्यय एव च&#xA;051a दण्डप्रत्ययदृष्टोऽपि व्यवहारात्मकः स्मृतः&#xA;051c व्यवहारः स्मृतो यश्च स वेदविषयात्मकः&#xA;052a यश्च वेदप्रसूतात्मा स धर्मो गुणदर्शकः&#xA;052c धर्मप्रत्यय उत्पन्नो यथाधर्मः कृतात्मभिः&#xA;053a व्यवहारः प्रजागोप्ता ब्रह्मदिष्टो युधिष्ठिर&#xA;053c त्रीन्धारयति लोकान्वै सत्यात्मा भूतिवर्धनः&#xA;054a यश्च दण्डः स दृष्टो नो व्यवहारः सनातनः&#xA;054c व्यवहारश्च यो दृष्टः स धर्म इति नः श्रुतः&#xA;054e यश्च वेदः स वै धर्मो यश्च धर्मः स सत्पथः&#xA;055a ब्रह्मा प्रजापतिः पूर्वं बभूवाथ पितामहः&#xA;055c लोकानां स हि सर्वेषां ससुरासुररक्षसाम्&#xA;055e समनुष्योरगवतां कर्ता चैव स भूतकृत्&#xA;056a ततो नो व्यवहारोऽयं भर्तृप्रत्ययलक्षणः&#xA;056c तस्मादिदमवोचाम व्यवहारनिदर्शनम्&#xA;057a माता पिता च भ्राता च भार्या चाथ पुरोहितः&#xA;057c नादण्ड्यो विद्यते राज्ञां यः स्वधर्मे न तिष्ठति&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/122/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/122/</guid>
      <description>&lt;p&gt;001  भीष्म उवाच&#xA;001a अत्राप्युदाहरन्तीममितिहासं पुरातनम्&#xA;001c अङ्गेषु राजा द्युतिमान्वसुहोम इति श्रुतः&#xA;002a स राजा धर्मनित्यः सन्सह पत्न्या महातपाः&#xA;002c मुञ्जपृष्ठं जगामाथ देवर्षिगणपूजितम्&#xA;003a तत्र शृङ्गे हिमवतो मेरौ कनकपर्वते&#xA;003c यत्र मुञ्जवटे रामो जटाहरणमादिशत्&#xA;004a तदाप्रभृति राजेन्द्र ऋषिभिः संशितव्रतैः&#xA;004c मुञ्जपृष्ठ इति प्रोक्तः स देशो रुद्रसेवितः&#xA;005a स तत्र बहुभिर्युक्तः सदा श्रुतिमयैर्गुणैः&#xA;005c ब्राह्मणानामनुमतो देवर्षिसदृशोऽभवत्&#xA;006a तं कदाचिददीनात्मा सखा शक्रस्य मानितः&#xA;006c अभ्यागच्छन्महीपालो मान्धाता शत्रुकर्शनः&#xA;007a सोऽभिसृत्य तु मान्धाता वसुहोमं नराधिपम्&#xA;007c दृष्ट्वा प्रकृष्टं तपसा विनयेनाभ्यतिष्ठत&#xA;008a वसुहोमोऽपि राज्ञो वै गामर्घ्यं च न्यवेदयत्&#xA;008c अष्टाङ्गस्य च राज्यस्य पप्रच्छ कुशलं तदा&#xA;009a सद्भिराचरितं पूर्वं यथावदनुयायिनम्&#xA;009c अपृच्छद्वसुहोमस्तं राजन्किं करवाणि ते&#xA;010a सोऽब्रवीत्परमप्रीतो मान्धाता राजसत्तमम्&#xA;010c वसुहोमं महाप्राज्ञमासीनं कुरुनन्दन&#xA;011a बृहस्पतेर्मतं राजन्नधीतं सकलं त्वया&#xA;011c तथैवौशनसं शास्त्रं विज्ञातं ते नराधिप&#xA;012a तदहं श्रोतुमिच्छामि दण्ड उत्पद्यते कथम्&#xA;012c किं वापि पूर्वं जागर्ति किं वा परममुच्यते&#xA;013a कथं क्षत्रियसंस्थश्च दण्डः सम्प्रत्यवस्थितः&#xA;013c ब्रूहि मे सुमहाप्राज्ञ ददाम्याचार्यवेतनम्&#xA;014  वसुहोम उवाच&#xA;014a शृणु राजन्यथा दण्डः सम्भूतो लोकसङ्ग्रहः&#xA;014c प्रजाविनयरक्षार्थं धर्मस्यात्मा सनातनः&#xA;015a ब्रह्मा यियक्षुर्भगवान्सर्वलोकपितामहः&#xA;015c ऋत्विजं नात्मना तुल्यं ददर्शेति हि नः श्रुतम्&#xA;016a स गर्भं शिरसा देवो वर्षपूगानधारयत्&#xA;016c पूर्णे वर्षसहस्रे तु स गर्भः क्षुवतोऽपतत्&#xA;017a स क्षुपो नाम सम्भूतः प्रजापतिररिन्दम&#xA;017c ऋत्विगासीत्तदा राजन्यज्ञे तस्य महात्मनः&#xA;018a तस्मिन्प्रवृत्ते सत्रे तु ब्रह्मणः पार्थिवर्षभ&#xA;018c हृष्टरूपप्रचारत्वाद्दण्डः सोऽन्तर्हितोऽभवत्&#xA;019a तस्मिन्नन्तर्हिते चाथ प्रजानां सङ्करोऽभवत्&#xA;019c नैव कार्यं न चाकार्यं भोज्याभोज्यं न विद्यते&#xA;020a पेयापेयं कुतः सिद्धिर्हिंसन्ति च परस्परम्&#xA;020c गम्यागम्यं तदा नासीत्परस्वं स्वं च वै समम्&#xA;021a परस्परं विलुम्पन्ते सारमेया इवामिषम्&#xA;021c अबलं बलिनो जघ्नुर्निर्मर्यादमवर्तत&#xA;022a ततः पितामहो विष्णुं भगवन्तं सनातनम्&#xA;022c सम्पूज्य वरदं देवं महादेवमथाब्रवीत्&#xA;023a अत्र साध्वनुकम्पां वै कर्तुमर्हसि केवलम्&#xA;023c सङ्करो न भवेदत्र यथा वै तद्विधीयताम्&#xA;024a ततः स भगवान्ध्यात्वा चिरं शूलजटाधरः&#xA;024c आत्मानमात्मना दण्डमसृजद्देवसत्तमः&#xA;025a तस्माच्च धर्मचरणां नीतिं देवीं सरस्वतीम्&#xA;025c असृजद्दण्डनीतिः सा त्रिषु लोकेषु विश्रुता&#xA;026a भूयः स भगवान्ध्यात्वा चिरं शूलवरायुधः&#xA;026c तस्य तस्य निकायस्य चकारैकैकमीशरम्&#xA;027a देवानामीश्वरं चक्रे देवं दशशतेक्षणम्&#xA;027c यमं वैवस्वतं चापि पितॄणामकरोत्पतिम्&#xA;028a धनानां रक्षसां चापि कुबेरमपि चेश्वरम्&#xA;028c पर्वतानां पतिं मेरुं सरितां च महोदधिम्&#xA;029a अपां राज्ये सुराणां च विदधे वरुणं प्रभुम्&#xA;029c मृत्युं प्राणेश्वरमथो तेजसां च हुताशनम्&#xA;030a रुद्राणामपि चेशानं गोप्तारं विदधे प्रभुः&#xA;030c महात्मानं महादेवं विशालाक्षं सनातनम्&#xA;031a वसिष्ठमीशं विप्राणां वसूनां जातवेदसम्&#xA;031c तेजसां भास्करं चक्रे नक्षत्राणां निशाकरम्&#xA;032a वीरुधामंशुमन्तं च भूतानां च प्रभुं वरम्&#xA;032c कुमारं द्वादशभुजं स्कन्दं राजानमादिशत्&#xA;033a कालं सर्वेशमकरोत्संहारविनयात्मकम्&#xA;033c मृत्योश्चतुर्विभागस्य दुःखस्य च सुखस्य च&#xA;034a ईश्वरः सर्वदेहस्तु राजराजो धनाधिपः&#xA;034c सर्वेषामेव रुद्राणां शूलपाणिरिति श्रुतिः&#xA;035a तमेकं ब्रह्मणः पुत्रमनुजातं क्षुपं ददौ&#xA;035c प्रजानामधिपं श्रेष्ठं सर्वधर्मभृतामपि&#xA;036a महादेवस्ततस्तस्मिन्वृत्ते यज्ञे यथाविधि&#xA;036c दण्डं धर्मस्य गोप्तारं विष्णवे सत्कृतं ददौ&#xA;037a विष्णुरङ्गिरसे प्रादादङ्गिरा मुनिसत्तमः&#xA;037c प्रादादिन्द्रमरीचिभ्यां मरीचिर्भृगवे ददौ&#xA;038a भृगुर्ददावृषिभ्यस्तु तं दण्डं धर्मसंहितम्&#xA;038c ऋषयो लोकपालेभ्यो लोकपालाः क्षुपाय च&#xA;039a क्षुपस्तु मनवे प्रादादादित्यतनयाय च&#xA;039c पुत्रेभ्यः श्राद्धदेवस्तु सूक्ष्मधर्मार्थकारणात्&#xA;039e तं ददौ सूर्यपुत्रस्तु मनुर्वै रक्षणात्मकम्&#xA;040a विभज्य दण्डः कर्तव्यो धर्मेण न यदृच्छया&#xA;040c दुर्वाचा निग्रहो बन्धो हिरण्यं बाह्यतःक्रिया&#xA;041a व्यङ्गत्वं च शरीरस्य वधो वा नाल्पकारणात्&#xA;041c शरीरपीडास्तास्तास्तु देहत्यागो विवासनम्&#xA;042a आनुपूर्व्या च दण्डोऽसौ प्रजा जागर्ति पालयन्&#xA;042c इन्द्रो जागर्ति भगवानिन्द्रादग्निर्विभावसुः&#xA;043a अग्नेर्जागर्ति वरुणो वरुणाच्च प्रजापतिः&#xA;043c प्रजापतेस्ततो धर्मो जागर्ति विनयात्मकः&#xA;044a धर्माच्च ब्रह्मणः पुत्रो व्यवसायः सनातनः&#xA;044c व्यवसायात्ततस्तेजो जागर्ति परिपालयन्&#xA;045a ओषध्यस्तेजसस्तस्मादोषधिभ्यश्च पर्वताः&#xA;045c पर्वतेभ्यश्च जागर्ति रसो रसगुणात्तथा&#xA;046a जागर्ति निरृतिर्देवी ज्योतींषि निरृतेरपि&#xA;046c वेदाः प्रतिष्ठा ज्योतिर्भ्यस्ततो हयशिराः प्रभुः&#xA;047a ब्रह्मा पितामहस्तस्माज्जागर्ति प्रभुरव्ययः&#xA;047c पितामहान्महादेवो जागर्ति भगवाञ्शिवः&#xA;048a विश्वेदेवाः शिवाच्चापि विश्वेभ्यश्च तथर्षयः&#xA;048c ऋषिभ्यो भगवान्सोमः सोमाद्देवाः सनातनाः&#xA;049a देवेभ्यो ब्राह्मणा लोके जाग्रतीत्युपधारय&#xA;049c ब्राह्मणेभ्यश्च राजन्या लोकान्रक्षन्ति धर्मतः&#xA;049e स्थावरं जङ्गमं चैव क्षत्रियेभ्यः सनातनम्&#xA;050a प्रजा जाग्रति लोकेऽस्मिन्दण्डो जागर्ति तासु च&#xA;050c सर्वसङ्क्षेपको दण्डः पितामहसमः प्रभुः&#xA;051a जागर्ति कालः पूर्वं च मध्ये चान्ते च भारत&#xA;051c ईश्वरः सर्वलोकस्य महादेवः प्रजापतिः&#xA;052a देवदेवः शिवः शर्वो जागर्ति सततं प्रभुः&#xA;052c कपर्दी शङ्करो रुद्रो भवः स्थाणुरुमापतिः&#xA;053a इत्येष दण्डो विख्यात आदौ मध्ये तथावरे&#xA;053c भूमिपालो यथान्यायं वर्तेतानेन धर्मवित्&#xA;054  भीष्म उवाच&#xA;054a इतीदं वसुहोमस्य शृणुयाद्यो मतं नरः&#xA;054c श्रुत्वा च सम्यग्वर्तेत स कामानाप्नुयान्नृपः&#xA;055a इति ते सर्वमाख्यातं यो दण्डो मनुजर्षभ&#xA;055c नियन्ता सर्वलोकस्य धर्माक्रान्तस्य भारत&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/123/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/123/</guid>
      <description>&lt;p&gt;001  युधिष्ठिर उवाच&#xA;001a तात धर्मार्थकामानां श्रोतुमिच्छामि निश्चयम्&#xA;001c लोकयात्रा हि कार्त्स्न्येन त्रिष्वेतेषु प्रतिष्ठिता&#xA;002a धर्मार्थकामाः किम्मूलास्त्रयाणां प्रभवश्च कः&#xA;002c अन्योन्यं चानुषज्जन्ते वर्तन्ते च पृथक्पृथक्&#xA;003  भीष्म उवाच&#xA;003a यदा ते स्युः सुमनसो लोकसंस्थार्थनिश्चये&#xA;003c कालप्रभवसंस्थासु सज्जन्ते च त्रयस्तदा&#xA;004a धर्ममूलस्तु देहोऽर्थः कामोऽर्थफलमुच्यते&#xA;004c सङ्कल्पमूलास्ते सर्वे सङ्कल्पो विषयात्मकः&#xA;005a विषयाश्चैव कार्त्स्न्येन सर्व आहारसिद्धये&#xA;005c मूलमेतत्त्रिवर्गस्य निवृत्तिर्मोक्ष उच्यते&#xA;006a धर्मः शरीरसङ्गुप्तिर्धर्मार्थं चार्थ इष्यते&#xA;006c कामो रतिफलश्चात्र सर्वे चैते रजस्वलाः&#xA;007a सन्निकृष्टांश्चरेदेनान्न चैनान्मनसा त्यजेत्&#xA;007c विमुक्तस्तमसा सर्वान्धर्मादीन्कामनैष्ठिकान्&#xA;008a श्रेष्ठबुद्धिस्त्रिवर्गस्य यदयं प्राप्नुयात्क्षणात्&#xA;008c बुद्ध्या बुध्येदिहार्थे न तदह्ना तु निकृष्टया&#xA;009a अपध्यानमलो धर्मो मलोऽर्थस्य निगूहनम्&#xA;009c सम्प्रमोदमलः कामो भूयः स्वगुणवर्तितः&#xA;010a अत्राप्युदाहरन्तीममितिहासं पुरातनम्&#xA;010c कामन्दस्य च संवादमङ्गारिष्ठस्य चोभयोः&#xA;011a कामन्दमृषिमासीनमभिवाद्य नराधिपः&#xA;011c अङ्गारिष्ठोऽथ पप्रच्छ कृत्वा समयपर्ययम्&#xA;012a यः पापं कुरुते राजा काममोहबलात्कृतः&#xA;012c प्रत्यासन्नस्य तस्यर्षे किं स्यात्पापप्रणाशनम्&#xA;013a अधर्मो धर्म इति ह योऽज्ञानादाचरेदिह&#xA;013c तं चापि प्रथितं लोके कथं राजा निवर्तयेत्&#xA;014  कामन्द उवाच&#xA;014a यो धर्मार्थौ समुत्सृज्य काममेवानुवर्तते&#xA;014c स धर्मार्थपरित्यागात्प्रज्ञानाशमिहार्छति&#xA;015a प्रज्ञाप्रणाशको मोहस्तथा धर्मार्थनाशकः&#xA;015c तस्मान्नास्तिकता चैव दुराचारश्च जायते&#xA;016a दुराचारान्यदा राजा प्रदुष्टान्न नियच्छति&#xA;016c तस्मादुद्विजते लोकः सर्पाद्वेश्मगतादिव&#xA;017a तं प्रजा नानुवर्तन्ते ब्राह्मणा न च साधवः&#xA;017c ततः सङ्क्षयमाप्नोति तथा वध्यत्वमेति च&#xA;018a अपध्वस्तस्त्ववमतो दुःखं जीवति जीवितम्&#xA;018c जीवेच्च यदपध्वस्तस्तच्छुद्धं मरणं भवेत्&#xA;019a अत्रैतदाहुराचार्याः पापस्य च निबर्हणम्&#xA;019c सेवितव्या त्रयी विद्या सत्कारो ब्राह्मणेषु च&#xA;020a महामना भवेद्धर्मे विवहेच्च महाकुले&#xA;020c ब्राह्मणांश्चापि सेवेत क्षमायुक्तान्मनस्विनः&#xA;021a जपेदुदकशीलः स्यात्सुमुखो नान्यदास्थितः&#xA;021c धर्मान्वितान्सम्प्रविशेद्बहिः कृत्वैव दुष्कृतीन्&#xA;022a प्रसादयेन्मधुरया वाचाप्यथ च कर्मणा&#xA;022c इत्यस्मीति वदेन्नित्यं परेषां कीर्तयन्गुणान्&#xA;023a अपापो ह्येवमाचारः क्षिप्रं बहुमतो भवेत्&#xA;023c पापान्यपि च कृच्छ्राणि शमयेन्नात्र संशयः&#xA;024a गुरवोऽपि परं धर्मं यद्ब्रूयुस्तत्तथा कुरु&#xA;024c गुरूणां हि प्रसादाद्धि श्रेयः परमवाप्स्यसि&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/124/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/124/</guid>
      <description>&lt;p&gt;001  युधिष्ठिर उवाच&#xA;001a इमे जना नरश्रेष्ठ प्रशंसन्ति सदा भुवि&#xA;001c धर्मस्य शीलमेवादौ ततो मे संशयो महान्&#xA;002a यदि तच्छक्यमस्माभिर्ज्ञातुं धर्मभृतां वर&#xA;002c श्रोतुमिच्छामि तत्सर्वं यथैतदुपलभ्यते&#xA;003a कथं नु प्राप्यते शीलं श्रोतुमिच्छामि भारत&#xA;003c किंलक्षणं च तत्प्रोक्तं ब्रूहि मे वदतां वर&#xA;004  भीष्म उवाच&#xA;004a पुरा दुर्योधनेनेह धृतराष्ट्राय मानद&#xA;004c आख्यातं तप्यमानेन श्रियं दृष्ट्वा तथागताम्&#xA;005a इन्द्रप्रस्थे महाराज तव सभ्रातृकस्य ह&#xA;005c सभायां चावहसनं तत्सर्वं शृणु भारत&#xA;006a भवतस्तां सभां दृष्ट्वा समृद्धिं चाप्यनुत्तमाम्&#xA;006c दुर्योधनस्तदासीनः सर्वं पित्रे न्यवेदयत्&#xA;007a श्रुत्वा च धृतराष्ट्रोऽपि दुर्योधनवचस्तदा&#xA;007c अब्रवीत्कर्णसहितं दुर्योधनमिदं वचः&#xA;008a किमर्थं तप्यसे पुत्र श्रोतुमिच्छामि तत्त्वतः&#xA;008c श्रुत्वा त्वामनुनेष्यामि यदि सम्यग्भविष्यसि&#xA;009a यथा त्वं महदैश्वर्यं प्राप्तः परपुरञ्जय&#xA;009c किङ्करा भ्रातरः सर्वे मित्राः सम्बन्धिनस्तथा&#xA;010a आच्छादयसि प्रावारानश्नासि पिशितोदनम्&#xA;010c आजानेया वहन्ति त्वां कस्माच्छोचसि पुत्रक&#xA;011  दुर्योधन उवाच&#xA;011a दश तानि सहस्राणि स्नातकानां महात्मनाम्&#xA;011c भुञ्जते रुक्मपात्रीषु युधिष्ठिरनिवेशने&#xA;012a दृष्ट्वा च तां सभां दिव्यां दिव्यपुष्पफलान्विताम्&#xA;012c अश्वांस्तित्तिरकल्माषान्रत्नानि विविधानि च&#xA;013a दृष्ट्वा तां पाण्डवेयानामृद्धिमिन्द्रोपमां शुभाम्&#xA;013c अमित्राणां सुमहतीमनुशोचामि मानद&#xA;014  धृतराष्ट्र उवाच&#xA;014a यदीच्छसि श्रियं तात यादृशीं तां युधिष्ठिरे&#xA;014c विशिष्टां वा नरव्याघ्र शीलवान्भव पुत्रक&#xA;015a शीलेन हि त्रयो लोकाः शक्या जेतुं न संशयः&#xA;015c न हि किञ्चिदसाध्यं वै लोके शीलवतां भवेत्&#xA;016a एकरात्रेण मान्धाता त्र्यहेण जनमेजयः&#xA;016c सप्तरात्रेण नाभागः पृथिवीं प्रतिपेदिवान्&#xA;017a एते हि पार्थिवाः सर्वे शीलवन्तो दमान्विताः&#xA;017c अतस्तेषां गुणक्रीता वसुधा स्वयमागमत्&#xA;018a अत्राप्युदाहरन्तीममितिहासं पुरातनम्&#xA;018c नारदेन पुरा प्रोक्तं शीलमाश्रित्य भारत&#xA;019a प्रह्रादेन हृतं राज्यं महेन्द्रस्य महात्मनः&#xA;019c शीलमाश्रित्य दैत्येन त्रैलोक्यं च वशीकृतम्&#xA;020a ततो बृहस्पतिं शक्रः प्राञ्जलिः समुपस्थितः&#xA;020c उवाच च महाप्राज्ञः श्रेय इच्छामि वेदितुम्&#xA;021a ततो बृहस्पतिस्तस्मै ज्ञानं नैःश्रेयसं परम्&#xA;021c कथयामास भगवान्देवेन्द्राय कुरूद्वह&#xA;022a एतावच्छ्रेय इत्येव बृहस्पतिरभाषत&#xA;022c इन्द्रस्तु भूयः पप्रच्छ क्व विशेषो भवेदिति&#xA;023  बृहस्पतिरुवाच&#xA;023a विशेषोऽस्ति महांस्तात भार्गवस्य महात्मनः&#xA;023c तत्रागमय भद्रं ते भूय एव पुरन्दर&#xA;024  धृतराष्ट्र उवाच&#xA;024a आत्मनस्तु ततः श्रेयो भार्गवात्सुमहायशाः&#xA;024c ज्ञानमागमयत्प्रीत्या पुनः स परमद्युतिः&#xA;025a तेनापि समनुज्ञातो भार्गवेण महात्मना&#xA;025c श्रेयोऽस्तीति पुनर्भूयः शुक्रमाह शतक्रतुः&#xA;026a भार्गवस्त्वाह धर्मज्ञः प्रह्रादस्य महात्मनः&#xA;026c ज्ञानमस्ति विशेषेण ततो हृष्टश्च सोऽभवत्&#xA;027a स ततो ब्राह्मणो भूत्वा प्रह्रादं पाकशासनः&#xA;027c सृत्वा प्रोवाच मेधावी श्रेय इच्छामि वेदितुम्&#xA;028a प्रह्रादस्त्वब्रवीद्विप्रं क्षणो नास्ति द्विजर्षभ&#xA;028c त्रैलोक्यराज्ये सक्तस्य ततो नोपदिशामि ते&#xA;029a ब्राह्मणस्त्वब्रवीद्वाक्यं कस्मिन्काले क्षणो भवेत्&#xA;029c ततोपदिष्टमिच्छामि यद्यत्कार्यान्तरं भवेत्&#xA;030a ततः प्रीतोऽभवद्राजा प्रह्रादो ब्रह्मवादिने&#xA;030c तथेत्युक्त्वा शुभे काले ज्ञानतत्त्वं ददौ तदा&#xA;031a ब्राह्मणोऽपि यथान्यायं गुरुवृत्तिमनुत्तमाम्&#xA;031c चकार सर्वभावेन यद्वत्स मनसेच्छति&#xA;032a पृष्टश्च तेन बहुशः प्राप्तं कथमरिन्दम&#xA;032c त्रैलोक्यराज्यं धर्मज्ञ कारणं तद्ब्रवीहि मे&#xA;033  प्रह्राद उवाच&#xA;033a नासूयामि द्विजश्रेष्ठ राजास्मीति कदाचन&#xA;033c कव्यानि वदतां तात संयच्छामि वहामि च&#xA;034a ते विस्रब्धाः प्रभाषन्ते संयच्छन्ति च मां सदा&#xA;034c ते मा कव्यपदे सक्तं शुश्रूषुमनसूयकम्&#xA;035a धर्मात्मानं जितक्रोधं संयतं संयतेन्द्रियम्&#xA;035c समाचिन्वन्ति शास्तारः क्षौद्रं मध्विव मक्षिकाः&#xA;036a सोऽहं वागग्रपिष्टानां रसानामवलेहिता&#xA;036c स्वजात्यानधितिष्ठामि नक्षत्राणीव चन्द्रमाः&#xA;037a एतत्पृथिव्याममृतमेतच्चक्षुरनुत्तमम्&#xA;037c यद्ब्राह्मणमुखे कव्यमेतच्छ्रुत्वा प्रवर्तते&#xA;038  धृतराष्ट्र उवाच&#xA;038a एतावच्छ्रेय इत्याह प्रह्रादो ब्रह्मवादिनम्&#xA;038c शुश्रूषितस्तेन तदा दैत्येन्द्रो वाक्यमब्रवीत्&#xA;039a यथावद्गुरुवृत्त्या ते प्रीतोऽस्मि द्विजसत्तम&#xA;039c वरं वृणीष्व भद्रं ते प्रदातास्मि न संशयः&#xA;040a कृतमित्येव दैत्येन्द्रमुवाच स च वै द्विजः&#xA;040c प्रह्रादस्त्वब्रवीत्प्रीतो गृह्यतां वर इत्युत&#xA;041  ब्राह्मण उवाच&#xA;041a यदि राजन्प्रसन्नस्त्वं मम चेच्छसि चेद्धितम्&#xA;041c भवतः शीलमिच्छामि प्राप्तुमेष वरो मम&#xA;042  धृतराष्ट्र उवाच&#xA;042a ततः प्रीतश्च दैत्येन्द्रो भयं चास्याभवन्महत्&#xA;042c वरे प्रदिष्टे विप्रेण नाल्पतेजायमित्युत&#xA;043a एवमस्त्विति तं प्राह प्रह्रादो विस्मितस्तदा&#xA;043c उपाकृत्य तु विप्राय वरं दुःखान्वितोऽभवत्&#xA;044a दत्ते वरे गते विप्रे चिन्तासीन्महती ततः&#xA;044c प्रह्रादस्य महाराज निश्चयं न च जग्मिवान्&#xA;045a तस्य चिन्तयतस्तात छायाभूतं महाद्युते&#xA;045c तेजो विग्रहवत्तात शरीरमजहात्तदा&#xA;046a तमपृच्छन्महाकायं प्रह्रादः को भवानिति&#xA;046c प्रत्याह ननु शीलोऽस्मि त्यक्तो गच्छाम्यहं त्वया&#xA;047a तस्मिन्द्विजवरे राजन्वत्स्याम्यहमनिन्दितम्&#xA;047c योऽसौ शिष्यत्वमागम्य त्वयि नित्यं समाहितः&#xA;047e इत्युक्त्वान्तर्हितं तद्वै शक्रं चान्वविशत्प्रभो&#xA;048a तस्मिंस्तेजसि याते तु तादृग्रूपस्ततोऽपरः&#xA;048c शरीरान्निःसृतस्तस्य को भवानिति चाब्रवीत्&#xA;049a धर्मं प्रह्राद मां विद्धि यत्रासौ द्विजसत्तमः&#xA;049c तत्र यास्यामि दैत्येन्द्र यतः शीलं ततो ह्यहम्&#xA;050a ततोऽपरो महाराज प्रज्वलन्निव तेजसा&#xA;050c शरीरान्निःसृतस्तस्य प्रह्रादस्य महात्मनः&#xA;051a को भवानिति पृष्टश्च तमाह स महाद्युतिः&#xA;051c सत्यमस्म्यसुरेन्द्राग्र्य यास्येऽहं धर्ममन्विह&#xA;052a तस्मिन्ननुगते धर्मं पुरुषे पुरुषोऽपरः&#xA;052c निश्चक्राम ततस्तस्मात्पृष्टश्चाह महात्मना&#xA;052e वृत्तं प्रह्राद मां विद्धि यतः सत्यं ततो ह्यहम्&#xA;053a तस्मिन्गते महाश्वेतः शरीरात्तस्य निर्ययौ&#xA;053c पृष्टश्चाह बलं विद्धि यतो वृत्तमहं ततः&#xA;053e इत्युक्त्वा च ययौ तत्र यतो वृत्तं नराधिप&#xA;054a ततः प्रभामयी देवी शरीरात्तस्य निर्ययौ&#xA;054c तामपृच्छत्स दैत्येन्द्रः सा श्रीरित्येवमब्रवीत्&#xA;055a उषितास्मि सुखं वीर त्वयि सत्यपराक्रमे&#xA;055c त्वया त्यक्ता गमिष्यामि बलं यत्र ततो ह्यहम्&#xA;056a ततो भयं प्रादुरासीत्प्रह्रादस्य महात्मनः&#xA;056c अपृच्छत च तां भूयः क्व यासि कमलालये&#xA;057a त्वं हि सत्यव्रता देवी लोकस्य परमेश्वरी&#xA;057c कश्चासौ ब्राह्मणश्रेष्ठस्तत्त्वमिच्छामि वेदितुम्&#xA;058  श्रीरुवाच&#xA;058a स शक्रो ब्रह्मचारी च यस्त्वया चोपशिक्षितः&#xA;058c त्रैलोक्ये ते यदैश्वर्यं तत्तेनापहृतं प्रभो&#xA;059a शीलेन हि त्वया लोकाः सर्वे धर्मज्ञ निर्जिताः&#xA;059c तद्विज्ञाय महेन्द्रेण तव शीलं हृतं प्रभो&#xA;060a धर्मः सत्यं तथा वृत्तं बलं चैव तथा ह्यहम्&#xA;060c शीलमूला महाप्राज्ञ सदा नास्त्यत्र संशयः&#xA;061  भीष्म उवाच&#xA;061a एवमुक्त्वा गता तु श्रीस्ते च सर्वे युधिष्ठिर&#xA;061c दुर्योधनस्तु पितरं भूय एवाब्रवीदिदम्&#xA;062a शीलस्य तत्त्वमिच्छामि वेत्तुं कौरवनन्दन&#xA;062c प्राप्यते च यथा शीलं तमुपायं वदस्व मे&#xA;063  धृतराष्ट्र उवाच&#xA;063a सोपायं पूर्वमुद्दिष्टं प्रह्रादेन महात्मना&#xA;063c सङ्क्षेपतस्तु शीलस्य शृणु प्राप्तिं नराधिप&#xA;064a अद्रोहः सर्वभूतेषु कर्मणा मनसा गिरा&#xA;064c अनुग्रहश्च दानं च शीलमेतत्प्रशस्यते&#xA;065a यदन्येषां हितं न स्यादात्मनः कर्म पौरुषम्&#xA;065c अपत्रपेत वा येन न तत्कुर्यात्कथञ्चन&#xA;066a तत्तु कर्म तथा कुर्याद्येन श्लाघेत संसदि&#xA;066c एतच्छीलं समासेन कथितं कुरुसत्तम&#xA;067a यद्यप्यशीला नृपते प्राप्नुवन्ति क्वचिच्छ्रियम्&#xA;067c न भुञ्जते चिरं तात समूलाश्च पतन्ति ते&#xA;068a एतद्विदित्वा तत्त्वेन शीलवान्भव पुत्रक&#xA;068c यदीच्छसि श्रियं तात सुविशिष्टां युधिष्ठिरात्&#xA;069  भीष्म उवाच&#xA;069a एतत्कथितवान्पुत्रे धृतराष्ट्रो नराधिप&#xA;069c एतत्कुरुष्व कौन्तेय ततः प्राप्स्यसि तत्फलम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/125/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/125/</guid>
      <description>&lt;p&gt;001  युधिष्ठिर उवाच&#xA;001a शीलं प्रधानं पुरुषे कथितं ते पितामह&#xA;001c कथमाशा समुत्पन्ना या च सा तद्वदस्व मे&#xA;002a संशयो मे महानेष समुत्पन्नः पितामह&#xA;002c छेत्ता च तस्य नान्योऽस्ति त्वत्तः परपुरञ्जय&#xA;003a पितामहाशा महती ममासीद्धि सुयोधने&#xA;003c प्राप्ते युद्धे तु यद्युक्तं तत्कर्तायमिति प्रभो&#xA;004a सर्वस्याशा सुमहती पुरुषस्योपजायते&#xA;004c तस्यां विहन्यमानायां दुःखो मृत्युरसंशयम्&#xA;005a सोऽहं हताशो दुर्बुद्धिः कृतस्तेन दुरात्मना&#xA;005c धार्तराष्ट्रेण राजेन्द्र पश्य मन्दात्मतां मम&#xA;006a आशां महत्तरां मन्ये पर्वतादपि सद्रुमात्&#xA;006c आकाशादपि वा राजन्नप्रमेयैव वा पुनः&#xA;007a एषा चैव कुरुश्रेष्ठ दुर्विचिन्त्या सुदुर्लभा&#xA;007c दुर्लभत्वाच्च पश्यामि किमन्यद्दुर्लभं ततः&#xA;008  भीष्म उवाच&#xA;008a अत्र ते वर्तयिष्यामि युधिष्ठिर निबोध तत्&#xA;008c इतिहासं सुमित्रस्य निर्वृत्तमृषभस्य च&#xA;009a सुमित्रो नाम राजर्षिर्हैहयो मृगयां गतः&#xA;009c ससार स मृगं विद्ध्वा बाणेन नतपर्वणा&#xA;010a स मृगो बाणमादाय ययावमितविक्रमः&#xA;010c स च राजा बली तूर्णं ससार मृगमन्तिकात्&#xA;011a ततो निम्नं स्थलं चैव स मृगोऽद्रवदाशुगः&#xA;011c मुहूर्तमेव राजेन्द्र समेन स पथागमत्&#xA;012a ततः स राजा तारुण्यादौरसेन बलेन च&#xA;012c ससार बाणासनभृत्सखड्गो हंसवत्तदा&#xA;013a तीर्त्वा नदान्नदीश्चैव पल्वलानि वनानि च&#xA;013c अतिक्रम्याभ्यतिक्रम्य ससारैव वने चरन्&#xA;014a स तु कामान्मृगो राजन्नासाद्यासाद्य तं नृपम्&#xA;014c पुनरभ्येति जवनो जवेन महता ततः&#xA;015a स तस्य बाणैर्बहुभिः समभ्यस्तो वनेचरः&#xA;015c प्रक्रीडन्निव राजेन्द्र पुनरभ्येति चान्तिकम्&#xA;016a पुनश्च जवमास्थाय जवनो मृगयूथपः&#xA;016c अतीत्यातीत्य राजेन्द्र पुनरभ्येति चान्तिकम्&#xA;017a तस्य मर्मच्छिदं घोरं सुमित्रोऽमित्रकर्शनः&#xA;017c समादाय शरश्रेष्ठं कार्मुकान्निरवासृजत्&#xA;018a ततो गव्यूतिमात्रेण मृगयूथपयूथपः&#xA;018c तस्य बाणपथं त्यक्त्वा तस्थिवान्प्रहसन्निव&#xA;019a तस्मिन्निपतिते बाणे भूमौ प्रज्वलिते ततः&#xA;019c प्रविवेश महारण्यं मृगो राजाप्यथाद्रवत्&#xA;020a प्रविश्य तु महारण्यं तापसानामथाश्रमम्&#xA;020c आससाद ततो राजा श्रान्तश्चोपाविशत्पुनः&#xA;021a तं कार्मुकधरं दृष्ट्वा श्रमार्तं क्षुधितं तदा&#xA;021c समेत्य ऋषयस्तस्मिन्पूजां चक्रुर्यथाविधि&#xA;022a ऋषयो राजशार्दूलमपृच्छन्स्वं प्रयोजनम्&#xA;022c केन भद्रमुखार्थेन सम्प्राप्तोऽसि तपोवनम्&#xA;023a पदातिर्बद्धनिस्त्रिंशो धन्वी बाणी नरेश्वर&#xA;023c एतदिच्छाम विज्ञातुं कुतः प्राप्तोऽसि मानद&#xA;023e कस्मिन्कुले हि जातस्त्वं किन्नामासि ब्रवीहि नः&#xA;024a ततः स राजा सर्वेभ्यो द्विजेभ्यः पुरुषर्षभ&#xA;024c आचख्यौ तद्यथान्यायं परिचर्यां च भारत&#xA;025a हैहयानां कुले जातः सुमित्रो मित्रनन्दनः&#xA;025c चरामि मृगयूथानि निघ्नन्बाणैः सहस्रशः&#xA;025e बलेन महता गुप्तः सामात्यः सावरोधनः&#xA;026a मृगस्तु विद्धो बाणेन मया सरति शल्यवान्&#xA;026c तं द्रवन्तमनु प्राप्तो वनमेतद्यदृच्छया&#xA;026e भवत्सकाशे नष्टश्रीर्हताशः श्रमकर्शितः&#xA;027a किं नु दुःखमतोऽन्यद्वै यदहं श्रमकर्शितः&#xA;027c भवतामाश्रमं प्राप्तो हताशो नष्टलक्षणः&#xA;028a न राजलक्षणत्यागो न पुरस्य तपोधनाः&#xA;028c दुःखं करोति तत्तीव्रं यथाशा विहता मम&#xA;029a हिमवान्वा महाशैलः समुद्रो वा महोदधिः&#xA;029c महत्त्वान्नान्वपद्येतां रोदस्योरन्तरं यथा&#xA;029e आशायास्तपसि श्रेष्ठास्तथा नान्तमहं गतः&#xA;030a भवतां विदितं सर्वं सर्वज्ञा हि तपोधनाः&#xA;030c भवन्तः सुमहाभागास्तस्मात्प्रक्ष्यामि संशयम्&#xA;031a आशावान्पुरुषो यः स्यादन्तरिक्षमथापि वा&#xA;031c किं नु ज्यायस्तरं लोके महत्त्वात्प्रतिभाति वः&#xA;031e एतदिच्छामि तत्त्वेन श्रोतुं किमिह दुर्लभम्&#xA;032a यदि गुह्यं तपोनित्या न वो ब्रूतेह माचिरम्&#xA;032c न हि गुह्यमतः श्रोतुमिच्छामि द्विजपुङ्गवाः&#xA;033a भवत्तपोविघातो वा येन स्याद्विरमे ततः&#xA;033c यदि वास्ति कथायोगो योऽयं प्रश्नो मयेरितः&#xA;034a एतत्कारणसामग्र्यं श्रोतुमिच्छामि तत्त्वतः&#xA;034c भवन्तो हि तपोनित्या ब्रूयुरेतत्समाहिताः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/126/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/126/</guid>
      <description>&lt;p&gt;001  भीष्म उवाच&#xA;001a ततस्तेषां समस्तानामृषीणामृषिसत्तमः&#xA;001c ऋषभो नाम विप्रर्षिः स्मयन्निव ततोऽब्रवीत्&#xA;002a पुराहं राजशार्दूल तीर्थान्यनुचरन्प्रभो&#xA;002c समासादितवान्दिव्यं नरनारायणाश्रमम्&#xA;003a यत्र सा बदरी रम्या ह्रदो वैहायसस्तथा&#xA;003c यत्र चाश्वशिरा राजन्वेदान्पठति शाश्वतान्&#xA;004a तस्मिन्सरसि कृत्वाहं विधिवत्तर्पणं पुरा&#xA;004c पितॄणां देवतानां च ततोऽऽश्रममियां तदा&#xA;005a रेमाते यत्र तौ नित्यं नरनारायणावृषी&#xA;005c अदूरादाश्रमं कञ्चिद्वासार्थमगमं ततः&#xA;006a ततश्चीराजिनधरं कृशमुच्चमतीव च&#xA;006c अद्राक्षमृषिमायान्तं तनुं नाम तपोनिधिम्&#xA;007a अन्यैर्नरैर्महाबाहो वपुषाष्टगुणान्वितम्&#xA;007c कृशता चापि राजर्षे न दृष्टा तादृशी क्वचित्&#xA;008a शरीरमपि राजेन्द्र तस्य कानिष्ठिकासमम्&#xA;008c ग्रीवा बाहू तथा पादौ केशाश्चाद्भुतदर्शनाः&#xA;009a शिरः कायानुरूपं च कर्णौ नेत्रे तथैव च&#xA;009c तस्य वाक्चैव चेष्टा च सामान्ये राजसत्तम&#xA;010a दृष्ट्वाहं तं कृशं विप्रं भीतः परमदुर्मनाः&#xA;010c पादौ तस्याभिवाद्याथ स्थितः प्राञ्जलिरग्रतः&#xA;011a निवेद्य नाम गोत्रं च पितरं च नरर्षभ&#xA;011c प्रदिष्टे चासने तेन शनैरहमुपाविशम्&#xA;012a ततः स कथयामास कथा धर्मार्थसंहिताः&#xA;012c ऋषिमध्ये महाराज तत्र धर्मभृतां वरः&#xA;013a तस्मिंस्तु कथयत्येव राजा राजीवलोचनः&#xA;013c उपायाज्जवनैरश्वैः सबलः सावरोधनः&#xA;014a स्मरन्पुत्रमरण्ये वै नष्टं परमदुर्मनाः&#xA;014c भूरिद्युम्नपिता धीमान्रघुश्रेष्ठो महायशाः&#xA;015a इह द्रक्ष्यामि तं पुत्रं द्रक्ष्यामीहेति पार्थिवः&#xA;015c एवमाशाकृतो राजंश्चरन्वनमिदं पुरा&#xA;016a दुर्लभः स मया द्रष्टुं नूनं परमधार्मिकः&#xA;016c एकः पुत्रो महारण्ये नष्ट इत्यसकृत्तदा&#xA;017a दुर्लभः स मया द्रष्टुमाशा च महती मम&#xA;017c तया परीतगात्रोऽहं मुमूर्षुर्नात्र संशयः&#xA;018a एतच्छ्रुत्वा स भगवांस्तनुर्मुनिवरोत्तमः&#xA;018c अवाक्शिरा ध्यानपरो मुहूर्तमिव तस्थिवान्&#xA;019a तमनुध्यान्तमालक्ष्य राजा परमदुर्मनाः&#xA;019c उवाच वाक्यं दीनात्मा मन्दं मन्दमिवासकृत्&#xA;020a दुर्लभं किं नु विप्रर्षे आशायाश्चैव किं भवेत्&#xA;020c ब्रवीतु भगवानेतद्यदि गुह्यं न तन्मयि&#xA;021a महर्षिर्भगवांस्तेन पूर्वमासीद्विमानितः&#xA;021c बालिशां बुद्धिमास्थाय मन्दभाग्यतयात्मनः&#xA;022a अर्थयन्कलशं राजन्काञ्चनं वल्कलानि च&#xA;022c निर्विण्णः स तु विप्रर्षिर्निराशः समपद्यत&#xA;023a एवमुक्त्वाभिवाद्याथ तमृषिं लोकपूजितम्&#xA;023c श्रान्तो न्यषीदद्धर्मात्मा यथा त्वं नरसत्तम&#xA;024a अर्घ्यं ततः समानीय पाद्यं चैव महानृषिः&#xA;024c आरण्यकेन विधिना राज्ञे सर्वं न्यवेदयत्&#xA;025a ततस्ते मुनयः सर्वे परिवार्य नरर्षभम्&#xA;025c उपाविशन्पुरस्कृत्य सप्तर्षय इव ध्रुवम्&#xA;026a अपृच्छंश्चैव ते तत्र राजानमपराजितम्&#xA;026c प्रयोजनमिदं सर्वमाश्रमस्य प्रवेशनम्&#xA;027  राजोवाच&#xA;027a वीरद्युम्न इति ख्यातो राजाहं दिक्षु विश्रुतः&#xA;027c भूरिद्युम्नं सुतं नष्टमन्वेष्टुं वनमागतः&#xA;028a एकपुत्रः स विप्राग्र्य बाल एव च सोऽनघ&#xA;028c न दृश्यते वने चास्मिंस्तमन्वेष्टुं चराम्यहम्&#xA;029  ऋषभ उवाच&#xA;029a एवमुक्ते तु वचने राज्ञा मुनिरधोमुखः&#xA;029c तूष्णीमेवाभवत्तत्र न च प्रत्युक्तवान्नृपम्&#xA;030a स हि तेन पुरा विप्रो राज्ञा नात्यर्थमानितः&#xA;030c आशाकृशं च राजेन्द्र तपो दीर्घं समास्थितः&#xA;031a प्रतिग्रहमहं राज्ञां न करिष्ये कथञ्चन&#xA;031c अन्येषां चैव वर्णानामिति कृत्वा धियं तदा&#xA;032a आशा हि पुरुषं बालं लालापयति तस्थुषी&#xA;032c तामहं व्यपनेष्यामि इति कृत्वा व्यवस्थितः&#xA;033  राजोवाच&#xA;033a आशायाः किं कृशत्वं च किं चेह भुवि दुर्लभम्&#xA;033c ब्रवीतु भगवानेतत्त्वं हि धर्मार्थदर्शिवान्&#xA;034  ऋषभ उवाच&#xA;034a ततः संस्मृत्य तत्सर्वं स्मारयिष्यन्निवाब्रवीत्&#xA;034c राजानं भगवान्विप्रस्ततः कृशतनुस्तनुः&#xA;035a कृशत्वे न समं राजन्नाशाया विद्यते नृप&#xA;035c तस्या वै दुर्लभत्वात्तु प्रार्थिताः पार्थिवा मया&#xA;036  राजोवाच&#xA;036a कृशाकृशे मया ब्रह्मन्गृहीते वचनात्तव&#xA;036c दुर्लभत्वं च तस्यैव वेदवाक्यमिव द्विज&#xA;037a संशयस्तु महाप्राज्ञ सञ्जातो हृदये मम&#xA;037c तन्मे सत्तम तत्त्वेन वक्तुमर्हसि पृच्छतः&#xA;038a त्वत्तः कृशतरं किं नु ब्रवीतु भगवानिदम्&#xA;038c यदि गुह्यं न ते विप्र लोकेऽस्मिन्किं नु दुर्लभम्&#xA;039  कृशतनुरुवाच&#xA;039a दुर्लभोऽप्यथ वा नास्ति योऽर्थी धृतिमिवाप्नुयात्&#xA;039c सुदुर्लभतरस्तात योऽर्थिनं नावमन्यते&#xA;040a संश्रुत्य नोपक्रियते परं शक्त्या यथार्हतः&#xA;040c सक्ता या सर्वभूतेषु साशा कृशतरी मया&#xA;041a एकपुत्रः पिता पुत्रे नष्टे वा प्रोषिते तथा&#xA;041c प्रवृत्तिं यो न जानाति साशा कृशतरी मया&#xA;042a प्रसवे चैव नारीणां वृद्धानां पुत्रकारिता&#xA;042c तथा नरेन्द्र धनिनामाशा कृशतरी मया&#xA;043  ऋषभ उवाच&#xA;043a एतच्छ्रुत्वा ततो राजन्स राजा सावरोधनः&#xA;043c संस्पृश्य पादौ शिरसा निपपात द्विजर्षभे&#xA;044  राजोवाच&#xA;044a प्रसादये त्वा भगवन्पुत्रेणेच्छामि सङ्गतिम्&#xA;044c वृणीष्व च वरं विप्र यमिच्छसि यथाविधि&#xA;045  ऋषभ उवाच&#xA;045a अब्रवीच्च हि तं वाक्यं राजा राजीवलोचनः&#xA;045c सत्यमेतद्यथा विप्र त्वयोक्तं नास्त्यतो मृषा&#xA;046a ततः प्रहस्य भगवांस्तनुर्धर्मभृतां वरः&#xA;046c पुत्रमस्यानयत्क्षिप्रं तपसा च श्रुतेन च&#xA;047a तं समानाय्य पुत्रं तु तदोपालभ्य पार्थिवम्&#xA;047c आत्मानं दर्शयामास धर्मं धर्मभृतां वरः&#xA;048a सन्दर्शयित्वा चात्मानं दिव्यमद्भुतदर्शनम्&#xA;048c विपाप्मा विगतक्रोधश्चचार वनमन्तिकात्&#xA;049a एतद्दृष्टं मया राजंस्ततश्च वचनं श्रुतम्&#xA;049c आशामपनयस्वाशु ततः कृशतरीमिमाम्&#xA;050  भीष्म उवाच&#xA;050a स तत्रोक्तो महाराज ऋषभेण महात्मना&#xA;050c सुमित्रोऽपनयत्क्षिप्रमाशां कृशतरीं तदा&#xA;051a एवं त्वमपि कौन्तेय श्रुत्वा वाणीमिमां मम&#xA;051c स्थिरो भव यथा राजन्हिमवानचलोत्तमः&#xA;052a त्वं हि द्रष्टा च श्रोता च कृच्छ्रेष्वर्थकृतेष्विह&#xA;052c श्रुत्वा मम महाराज न सन्तप्तुमिहार्हसि&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/127/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/127/</guid>
      <description>&lt;p&gt;001  युधिष्ठिर उवाच&#xA;001a नामृतस्येव पर्याप्तिर्ममास्ति ब्रुवति त्वयि&#xA;001c तस्मात्कथय भूयस्त्वं धर्ममेव पितामह&#xA;002  भीष्म उवाच&#xA;002a अत्राप्युदाहरन्तीममितिहासं पुरातनम्&#xA;002c गौतमस्य च संवादं यमस्य च महात्मनः&#xA;003a पारियात्रगिरिं प्राप्य गौतमस्याश्रमो महान्&#xA;003c उवास गौतमो यत्र कालं तदपि मे शृणु&#xA;004a षष्टिं वर्षसहस्राणि सोऽतप्यद्गौतमस्तपः&#xA;004c तमुग्रतपसं युक्तं तपसा भावितं मुनिम्&#xA;005a उपयातो नरव्याघ्र लोकपालो यमस्तदा&#xA;005c तमपश्यत्सुतपसमृषिं वै गौतमं मुनिम्&#xA;006a स तं विदित्वा ब्रह्मर्षिर्यममागतमोजसा&#xA;006c प्राञ्जलिः प्रयतो भूत्वा उपसृप्तस्तपोधनः&#xA;007a तं धर्मराजो दृष्ट्वैव नमस्कृत्य नरर्षभम्&#xA;007c न्यमन्त्रयत धर्मेण क्रियतां किमिति ब्रुवन्&#xA;008  गौतम उवाच&#xA;008a मातापितृभ्यामानृण्यं किं कृत्वा समवाप्नुयात्&#xA;008c कथं च लोकानश्नाति पुरुषो दुर्लभाञ्शुभान्&#xA;009  यम उवाच&#xA;009a तपःशौचवता नित्यं सत्यधर्मरतेन च&#xA;009c मातापित्रोरहरहः पूजनं कार्यमञ्जसा&#xA;010a अश्वमेधैश्च यष्टव्यं बहुभिः स्वाप्तदक्षिणैः&#xA;010c तेन लोकानुपाश्नाति पुरुषोऽद्भुतदर्शनान्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/128/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/128/</guid>
      <description>&lt;p&gt;001  युधिष्ठिर उवाच&#xA;001a मित्रैः प्रहीयमाणस्य बह्वमित्रस्य का गतिः&#xA;001c राज्ञः सङ्क्षीणकोशस्य बलहीनस्य भारत&#xA;002a दुष्टामात्यसहायस्य स्रुतमन्त्रस्य सर्वतः&#xA;002c राज्यात्प्रच्यवमानस्य गतिमन्यामपश्यतः&#xA;003a परचक्राभियातस्य दुर्बलस्य बलीयसा&#xA;003c असंविहितराष्ट्रस्य देशकालावजानतः&#xA;004a अप्राप्यं च भवेत्सान्त्वं भेदो वाप्यतिपीडनात्&#xA;004c जीवितं चार्थहेतोर्वा तत्र किं सुकृतं भवेत्&#xA;005  भीष्म उवाच&#xA;005a गुह्यं मा धर्ममप्राक्षीरतीव भरतर्षभ&#xA;005c अपृष्टो नोत्सहे वक्तुं धर्ममेनं युधिष्ठिर&#xA;006a धर्मो ह्यणीयान्वचनाद्बुद्धेश्च भरतर्षभ&#xA;006c श्रुत्वोपास्य सदाचारैः साधुर्भवति स क्वचित्&#xA;007a कर्मणा बुद्धिपूर्वेण भवत्याढ्यो न वा पुनः&#xA;007c तादृशोऽयमनुप्रश्नः स व्यवस्यस्त्वया धिया&#xA;008a उपायं धर्मबहुलं यात्रार्थं शृणु भारत&#xA;008c नाहमेतादृशं धर्मं बुभूषे धर्मकारणात्&#xA;008e दुःखादान इहाढ्येषु स्यात्तु पश्चात्क्षमो मतः&#xA;009a अनुगम्य गतीनां च सर्वासामेव निश्चयम्&#xA;009c यथा यथा हि पुरुषो नित्यं शास्त्रमवेक्षते&#xA;009e तथा तथा विजानाति विज्ञानं चास्य रोचते&#xA;010a अविज्ञानादयोगश्च पुरुषस्योपजायते&#xA;010c अविज्ञानादयोगो हि योगो भूतिकरः पुनः&#xA;011a अशङ्कमानो वचनमनसूयुरिदं शृणु&#xA;011c राज्ञः कोशक्षयादेव जायते बलसङ्क्षयः&#xA;012a कोशं सञ्जनयेद्राजा निर्जलेभ्यो यथा जलम्&#xA;012c कालं प्राप्यानुगृह्णीयादेष धर्मोऽत्र साम्प्रतम्&#xA;013a उपायधर्मं प्राप्यैनं पूर्वैराचरितं जनैः&#xA;013c अन्यो धर्मः समर्थानामापत्स्वन्यश्च भारत&#xA;014a प्राक्कोशः प्रोच्यते धर्मो बुद्धिर्धर्माद्गरीयसी&#xA;014c धर्मं प्राप्य न्यायवृत्तिमबलीयान्न विन्दति&#xA;015a यस्माद्धनस्योपपत्तिरेकान्तेन न विद्यते&#xA;015c तस्मादापद्यधर्मोऽपि श्रूयते धर्मलक्षणः&#xA;016a अधर्मो जायते यस्मिन्निति वै कवयो विदुः&#xA;016c अनन्तरः क्षत्रियस्य इति वै विचिकित्ससे&#xA;017a यथास्य धर्मो न ग्लायेन्नेयाच्छत्रुवशं यथा&#xA;017c तत्कर्तव्यमिहेत्याहुर्नात्मानमवसादयेत्&#xA;018a सन्नात्मा नैव धर्मस्य न परस्य न चात्मनः&#xA;018c सर्वोपायैरुज्जिहीर्षेदात्मानमिति निश्चयः&#xA;019a तत्र धर्मविदां तात निश्चयो धर्मनैपुणे&#xA;019c उद्यमो जीवनं क्षत्रे बाहुवीर्यादिति श्रुतिः&#xA;020a क्षत्रियो वृत्तिसंरोधे कस्य नादातुमर्हति&#xA;020c अन्यत्र तापसस्वाच्च ब्राह्मणस्वाच्च भारत&#xA;021a यथा वै ब्राह्मणः सीदन्नयाज्यमपि याजयेत्&#xA;021c अभोज्यान्नानि चाश्नीयात्तथेदं नात्र संशयः&#xA;022a पीडितस्य किमद्वारमुत्पथो निधृतस्य वा&#xA;022c अद्वारतः प्रद्रवति यदा भवति पीडितः&#xA;023a तस्य कोशबलज्यान्या सर्वलोकपराभवः&#xA;023c भैक्षचर्या न विहिता न च विट्शूद्रजीविका&#xA;024a स्वधर्मानन्तरा वृत्तिर्यान्याननुपजीवतः&#xA;024c वहतः प्रथमं कल्पमनुकल्पेन जीवनम्&#xA;025a आपद्गतेन धर्माणामन्यायेनोपजीवनम्&#xA;025c अपि ह्येतद्ब्राह्मणेषु दृष्टं वृत्तिपरिक्षये&#xA;026a क्षत्रिये संशयः कः स्यादित्येतन्निश्चितं सदा&#xA;026c आददीत विशिष्टेभ्यो नावसीदेत्कथञ्चन&#xA;027a हन्तारं रक्षितारं च प्रजानां क्षत्रियं विदुः&#xA;027c तस्मात्संरक्षता कार्यमादानं क्षत्रबन्धुना&#xA;028a अन्यत्र राजन्हिंसाया वृत्तिर्नेहास्ति कस्यचित्&#xA;028c अप्यरण्यसमुत्थस्य एकस्य चरतो मुनेः&#xA;029a न शङ्खलिखितां वृत्तिं शक्यमास्थाय जीवितुम्&#xA;029c विशेषतः कुरुश्रेष्ठ प्रजापालनमीप्सता&#xA;030a परस्पराभिसंरक्षा राज्ञा राष्ट्रेण चापदि&#xA;030c नित्यमेवेह कर्तव्या एष धर्मः सनातनः&#xA;031a राजा राष्ट्रं यथापत्सु द्रव्यौघैः परिरक्षति&#xA;031c राष्ट्रेण राजा व्यसने परिरक्ष्यस्तथा भवेत्&#xA;032a कोशं दण्डं बलं मित्रं यदन्यदपि सञ्चितम्&#xA;032c न कुर्वीतान्तरं राष्ट्रे राजा परिगते क्षुधा&#xA;033a बीजं भक्तेन सम्पाद्यमिति धर्मविदो विदुः&#xA;033c अत्रैतच्छम्बरस्याहुर्महामायस्य दर्शनम्&#xA;034a धिक्तस्य जीवितं राज्ञो राष्ट्रे यस्यावसीदति&#xA;034c अवृत्त्यान्त्यमनुष्योऽपि यो वै वेद शिबेर्वचः&#xA;035a राज्ञः कोशबलं मूलं कोशमूलं पुनर्बलम्&#xA;035c तन्मूलं सर्वधर्माणां धर्ममूलाः पुनः प्रजाः&#xA;036a नान्यानपीडयित्वेह कोशः शक्यः कुतो बलम्&#xA;036c तदर्थं पीडयित्वा च दोषं न प्राप्तुमर्हति&#xA;037a अकार्यमपि यज्ञार्थं क्रियते यज्ञकर्मसु&#xA;037c एतस्मात्कारणाद्राजा न दोषं प्राप्तुमर्हति&#xA;038a अर्थार्थमन्यद्भवति विपरीतमथापरम्&#xA;038c अनर्थार्थमथाप्यन्यत्तत्सर्वं ह्यर्थलक्षणम्&#xA;038e एवं बुद्ध्या सम्प्रपश्येन्मेधावी कार्यनिश्चयम्&#xA;039a यज्ञार्थमन्यद्भवति यज्ञे नार्थस्तथापरः&#xA;039c यज्ञस्यार्थार्थमेवान्यत्तत्सर्वं यज्ञसाधनम्&#xA;040a उपमामत्र वक्ष्यामि धर्मतत्त्वप्रकाशिनीम्&#xA;040c यूपं छिन्दन्ति यज्ञार्थं तत्र ये परिपन्थिनः&#xA;041a द्रुमाः केचन सामन्ता ध्रुवं छिन्दन्ति तानपि&#xA;041c ते चापि निपतन्तोऽन्यान्निघ्नन्ति च वनस्पतीन्&#xA;042a एवं कोशस्य महतो ये नराः परिपन्थिनः&#xA;042c तानहत्वा न पश्यामि सिद्धिमत्र परन्तप&#xA;043a धनेन जयते लोकावुभौ परमिमं तथा&#xA;043c सत्यं च धर्मवचनं यथा नास्त्यधनस्तथा&#xA;044a सर्वोपायैराददीत धनं यज्ञप्रयोजनम्&#xA;044c न तुल्यदोषः स्यादेवं कार्याकार्येषु भारत&#xA;045a नैतौ सम्भवतो राजन्कथञ्चिदपि भारत&#xA;045c न ह्यरण्येषु पश्यामि धनवृद्धानहं क्वचित्&#xA;046a यदिदं दृश्यते वित्तं पृथिव्यामिह किञ्चन&#xA;046c ममेदं स्यान्ममेदं स्यादित्ययं काङ्क्षते जनः&#xA;047a न च राज्यसमो धर्मः कश्चिदस्ति परन्तप&#xA;047c धर्मं शंसन्ति ते राज्ञामापदर्थमितोऽन्यथा&#xA;048a दानेन कर्मणा चान्ये तपसान्ये तपस्विनः&#xA;048c बुद्ध्या दाक्ष्येण चाप्यन्ये चिन्वन्ति धनसञ्चयान्&#xA;049a अधनं दुर्बलं प्राहुर्धनेन बलवान्भवेत्&#xA;049c सर्वं धनवतः प्राप्यं सर्वं तरति कोशवान्&#xA;049e कोशाद्धर्मश्च कामश्च परो लोकस्तथाप्ययम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/129/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/129/</guid>
      <description>&lt;p&gt;001  युधिष्ठिर उवाच&#xA;001a क्षीणस्य दीर्घसूत्रस्य सानुक्रोशस्य बन्धुषु&#xA;001c विरक्तपौरराष्ट्रस्य निर्द्रव्यनिचयस्य च&#xA;002a परिशङ्कितमुख्यस्य स्रुतमन्त्रस्य भारत&#xA;002c असम्भावितमित्रस्य भिन्नामात्यस्य सर्वशः&#xA;003a परचक्राभियातस्य दुर्बलस्य बलीयसा&#xA;003c आपन्नचेतसो ब्रूहि किं कार्यमवशिष्यते&#xA;004  भीष्म उवाच&#xA;004a बाह्यश्चेद्विजिगीषुः स्याद्धर्मार्थकुशलः शुचिः&#xA;004c जवेन सन्धिं कुर्वीत पूर्वान्पूर्वान्विमोक्षयन्&#xA;005a अधर्मविजिगीषुश्चेद्बलवान्पापनिश्चयः&#xA;005c आत्मनः सन्निरोधेन सन्धिं तेनाभियोजयेत्&#xA;006a अपास्य राजधानीं वा तरेदन्येन वापदम्&#xA;006c तद्भावभावे द्रव्याणि जीवन्पुनरुपार्जयेत्&#xA;007a यास्तु स्युः केवलत्यागाच्छक्यास्तरितुमापदः&#xA;007c कस्तत्राधिकमात्मानं सन्त्यजेदर्थधर्मवित्&#xA;008a अवरोधाज्जुगुप्सेत का सपत्नधने दया&#xA;008c न त्वेवात्मा प्रदातव्यः शक्ये सति कथञ्चन&#xA;009  युधिष्ठिर उवाच&#xA;009a आभ्यन्तरे प्रकुपिते बाह्ये चोपनिपीडिते&#xA;009c क्षीणे कोशे स्रुते मन्त्रे किं कार्यमवशिष्यते&#xA;010  भीष्म उवाच&#xA;010a क्षिप्रं वा सन्धिकामः स्यात्क्षिप्रं वा तीक्ष्णविक्रमः&#xA;010c पदापनयनं क्षिप्रमेतावत्साम्परायिकम्&#xA;011a अनुरक्तेन पुष्टेन हृष्टेन जगतीपते&#xA;011c अल्पेनापि हि सैन्येन महीं जयति पार्थिवः&#xA;012a हतो वा दिवमारोहेद्विजयी क्षितिमावसेत्&#xA;012c युद्धे तु सन्त्यजन्प्राणाञ्शक्रस्यैति सलोकताम्&#xA;013a सर्वलोकागमं कृत्वा मृदुत्वं गन्तुमेव च&#xA;013c विश्वासाद्विनयं कुर्याद्व्यवस्येद्वाप्युपानहौ&#xA;014a अपक्रमितुमिच्छेद्वा यथाकामं तु सान्त्वयेत्&#xA;014c विलिङ्गमित्वा मित्रेण ततः स्वयमुपक्रमेत्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/130/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/130/</guid>
      <description>&lt;p&gt;001  युधिष्ठिर उवाच&#xA;001a हीने परमके धर्मे सर्वलोकातिलङ्घिनि&#xA;001c सर्वस्मिन्दस्युसाद्भूते पृथिव्यामुपजीवने&#xA;002a केनास्मिन्ब्राह्मणो जीवेज्जघन्ये काल आगते&#xA;002c असन्त्यजन्पुत्रपौत्राननुक्रोशात्पितामह&#xA;003  भीष्म उवाच&#xA;003a विज्ञानबलमास्थाय जीवितव्यं तथागते&#xA;003c सर्वं साध्वर्थमेवेदमसाध्वर्थं न किञ्चन&#xA;004a असाधुभ्यो निरादाय साधुभ्यो यः प्रयच्छति&#xA;004c आत्मानं सङ्क्रमं कृत्वा कृत्स्नधर्मविदेव सः&#xA;005a सुरोषेणात्मनो राजन्राज्ये स्थितिमकोपयन्&#xA;005c अदत्तमप्याददीत दातुर्वित्तं ममेति वा&#xA;006a विज्ञानबलपूतो यो वर्तते निन्दितेष्वपि&#xA;006c वृत्तविज्ञानवान्धीरः कस्तं किं वक्तुमर्हति&#xA;007a येषां बलकृता वृत्तिर्नैषामन्याभिरोचते&#xA;007c तेजसाभिप्रवर्धन्ते बलवन्तो युधिष्ठिर&#xA;008a यदेव प्रकृतं शास्त्रमविशेषेण विन्दति&#xA;008c तदेव मध्याः सेवन्ते मेधावी चाप्यथोत्तरम्&#xA;009a ऋत्विक्पुरोहिताचार्यान्सत्कृतैरभिपूजितान्&#xA;009c न ब्राह्मणान्यातयेत दोषान्प्राप्नोति यातयन्&#xA;010a एतत्प्रमाणं लोकस्य चक्षुरेतत्सनातनम्&#xA;010c तत्प्रमाणोऽवगाहेत तेन तत्साध्वसाधु वा&#xA;011a बहूनि ग्रामवास्तव्या रोषाद्ब्रूयुः परस्परम्&#xA;011c न तेषां वचनाद्राजा सत्कुर्याद्यातयेत वा&#xA;012a न वाच्यः परिवादो वै न श्रोतव्यः कथञ्चन&#xA;012c कर्णावेव पिधातव्यौ प्रस्थेयं वा ततोऽन्यतः&#xA;013a न वै सतां वृत्तमेतत्परिवादो न पैशुनम्&#xA;013c गुणानामेव वक्तारः सन्तः सत्सु युधिष्ठिर&#xA;014a यथा समधुरौ दम्यौ सुदान्तौ साधुवाहिनौ&#xA;014c धुरमुद्यम्य वहतस्तथा वर्तेत वै नृपः&#xA;014e यथा यथास्य वहतः सहायाः स्युस्तथापरे&#xA;015a आचारमेव मन्यन्ते गरीयो धर्मलक्षणम्&#xA;015c अपरे नैवमिच्छन्ति ये शङ्खलिखितप्रियाः&#xA;015e मार्दवादथ लोभाद्वा ते ब्रूयुर्वाक्यमीदृशम्&#xA;016a आर्षमप्यत्र पश्यन्ति विकर्मस्थस्य यापनम्&#xA;016c न चार्षात्सदृशं किञ्चित्प्रमाणं विद्यते क्वचित्&#xA;017a देवा अपि विकर्मस्थं यातयन्ति नराधमम्&#xA;017c व्याजेन विन्दन्वित्तं हि धर्मात्तु परिहीयते&#xA;018a सर्वतः सत्कृतः सद्भिर्भूतिप्रभवकारणैः&#xA;018c हृदयेनाभ्यनुज्ञातो यो धर्मस्तं व्यवस्यति&#xA;019a यश्चतुर्गुणसम्पन्नं धर्मं वेद स धर्मवित्&#xA;019c अहेरिव हि धर्मस्य पदं दुःखं गवेषितुम्&#xA;020a यथा मृगस्य विद्धस्य मृगव्याधः पदं नयेत्&#xA;020c कक्षे रुधिरपातेन तथा धर्मपदं नयेत्&#xA;021a एवं सद्भिर्विनीतेन पथा गन्तव्यमच्युत&#xA;021c राजर्षीणां वृत्तमेतदवगच्छ युधिष्ठिर&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/131/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/131/</guid>
      <description>&lt;p&gt;001  भीष्म उवाच&#xA;001a स्वराष्ट्रात्परराष्ट्राच्च कोशं सञ्जनयेन्नृपः&#xA;001c कोशाद्धि धर्मः कौन्तेय राज्यमूलः प्रवर्तते&#xA;002a तस्मात्सञ्जनयेत्कोशं संहृत्य परिपालयेत्&#xA;002c परिपाल्यानुगृह्णीयादेष धर्मः सनातनः&#xA;003a न कोशः शुद्धशौचेन न नृशंसेन जायते&#xA;003c पदं मध्यममास्थाय कोशसङ्ग्रहणं चरेत्&#xA;004a अबलस्य कुतः कोशो ह्यकोशस्य कुतो बलम्&#xA;004c अबलस्य कुतो राज्यमराज्ञः श्रीः कुतो भवेत्&#xA;005a उच्चैर्वृत्तेः श्रियो हानिर्यथैव मरणं तथा&#xA;005c तस्मात्कोशं बलं मित्राण्यथ राजा विवर्धयेत्&#xA;006a हीनकोशं हि राजानमवजानन्ति मानवाः&#xA;006c न चास्याल्पेन तुष्यन्ति कार्यमभ्युत्सहन्ति च&#xA;007a श्रियो हि कारणाद्राजा सत्क्रियां लभते पराम्&#xA;007c सास्य गूहति पापानि वासो गुह्यमिव स्त्रियाः&#xA;008a ऋद्धिमस्यानुवर्तन्ते पुरा विप्रकृता जनाः&#xA;008c शालावृका इवाजस्रं जिघांसूनिव विन्दति&#xA;008e ईदृशस्य कुतो राज्ञः सुखं भरतसत्तम&#xA;009a उद्यच्छेदेव न ग्लायेदुद्यमो ह्येव पौरुषम्&#xA;009c अप्यपर्वणि भज्येत न नमेतेह कस्यचित्&#xA;010a अप्यरण्यं समाश्रित्य चरेद्दस्युगणैः सह&#xA;010c न त्वेवोद्धृतमर्यादैर्दस्युभिः सहितश्चरेत्&#xA;010e दस्यूनां सुलभा सेना रौद्रकर्मसु भारत&#xA;011a एकान्तेन ह्यमर्यादात्सर्वोऽप्युद्विजते जनः&#xA;011c दस्यवोऽप्युपशङ्कन्ते निरनुक्रोशकारिणः&#xA;012a स्थापयेदेव मर्यादां जनचित्तप्रसादिनीम्&#xA;012c अल्पाप्यथेह मर्यादा लोके भवति पूजिता&#xA;013a नायं लोकोऽस्ति न पर इति व्यवसितो जनः&#xA;013c नालं गन्तुं च विश्वासं नास्तिके भयशङ्किनि&#xA;014a यथा सद्भिः परादानमहिंसा दस्युभिस्तथा&#xA;014c अनुरज्यन्ति भूतानि समर्यादेषु दस्युषु&#xA;015a अयुध्यमानस्य वधो दारामर्शः कृतघ्नता&#xA;015c ब्रह्मवित्तस्य चादानं निःशेषकरणं तथा&#xA;015e स्त्रिया मोषः परिस्थानं दस्युष्वेतद्विगर्हितम्&#xA;016a स एष एव भवति दस्युरेतानि वर्जयन्&#xA;016c अभिसन्दधते ये न विनाशायास्य भारत&#xA;016e न शेषमेवोपालभ्य न कुर्वन्तीति निश्चयः&#xA;017a तस्मात्सशेषं कर्तव्यं स्वाधीनमपि दस्युभिः&#xA;017c न बलस्थोऽहमस्मीति नृशंसानि समाचरेत्&#xA;018a सशेषकारिणस्तात शेषं पश्यन्ति सर्वतः&#xA;018c निःशेषकारिणो नित्यमशेषकरणाद्भयम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/132/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/132/</guid>
      <description>&lt;p&gt;001  भीष्म उवाच&#xA;001a अत्र कर्मान्तवचनं कीर्तयन्ति पुराविदः&#xA;001c प्रत्यक्षावेव धर्मार्थौ क्षत्रियस्य विजानतः&#xA;001e तत्र न व्यवधातव्यं परोक्षा धर्मयापना&#xA;002a अधर्मो धर्म इत्येतद्यथा वृकपदं तथा&#xA;002c धर्माधर्मफले जातु न ददर्शेह कश्चन&#xA;003a बुभूषेद्बलवानेव सर्वं बलवतो वशे&#xA;003c श्रियं बलममात्यांश्च बलवानिह विन्दति&#xA;004a यो ह्यनाढ्यः स पतितस्तदुच्छिष्टं यदल्पकम्&#xA;004c बह्वपथ्यं बलवति न किञ्चित्त्रायते भयात्&#xA;005a उभौ सत्याधिकारौ तौ त्रायेते महतो भयात्&#xA;005c अति धर्माद्बलं मन्ये बलाद्धर्मः प्रवर्तते&#xA;006a बले प्रतिष्ठितो धर्मो धरण्यामिव जङ्गमः&#xA;006c धूमो वायोरिव वशं बलं धर्मोऽनुवर्तते&#xA;007a अनीश्वरे बलं धर्मो द्रुमं वल्लीव संश्रिता&#xA;007c वश्यो बलवतां धर्मः सुखं भोगवतामिव&#xA;007e नास्त्यसाध्यं बलवतां सर्वं बलवतां शुचि&#xA;008a दुराचारः क्षीणबलः परिमाणं नियच्छति&#xA;008c अथ तस्मादुद्विजते सर्वो लोको वृकादिव&#xA;009a अपध्वस्तो ह्यवमतो दुःखं जीवति जीवितम्&#xA;009c जीवितं यदवक्षिप्तं यथैव मरणं तथा&#xA;010a यदेनमाहुः पापेन चारित्रेण विनिक्षतम्&#xA;010c स भृशं तप्यतेऽनेन वाक्शल्येन परिक्षतः&#xA;011a अत्रैतदाहुराचार्याः पापस्य परिमोक्षणे&#xA;011c त्रयीं विद्यां निषेवेत तथोपासीत स द्विजान्&#xA;012a प्रसादयेन्मधुरया वाचाप्यथ च कर्मणा&#xA;012c महामनाश्चैव भवेद्विवहेच्च महाकुले&#xA;013a इत्यस्मीति वदेदेवं परेषां कीर्तयन्गुणान्&#xA;013c जपेदुदकशीलः स्यात्पेशलो नातिजल्पनः&#xA;014a ब्रह्मक्षत्रं सम्प्रविशेद्बहु कृत्वा सुदुष्करम्&#xA;014c उच्यमानोऽपि लोकेन बहु तत्तदचिन्तयन्&#xA;015a अपापो ह्येवमाचारः क्षिप्रं बहुमतो भवेत्&#xA;015c सुखं वित्तं च भुञ्जीत वृत्तेनैतेन गोपयेत्&#xA;015e लोके च लभते पूजां परत्र च महत्फलम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/133/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/133/</guid>
      <description>&lt;p&gt;001  भीष्म उवाच&#xA;001a अत्राप्युदाहरन्तीममितिहासं पुरातनम्&#xA;001c यथा दस्युः समर्यादः प्रेत्यभावे न नश्यति&#xA;002a प्रहर्ता मतिमाञ्शूरः श्रुतवाननृशंसवान्&#xA;002c रक्षन्नक्षयिणं धर्मं ब्रह्मण्यो गुरुपूजकः&#xA;003a निषाद्यां क्षत्रियाज्जातः क्षत्रधर्मानुपालकः&#xA;003c कापव्यो नाम नैषादिर्दस्युत्वात्सिद्धिमाप्तवान्&#xA;004a अरण्ये सायपूर्वाह्णे मृगयूथप्रकोपिता&#xA;004c विधिज्ञो मृगजातीनां निपानानां च कोविदः&#xA;005a सर्वकाननदेशज्ञः पारियात्रचरः सदा&#xA;005c धर्मज्ञः सर्वभूतानाममोघेषुर्दृढायुधः&#xA;006a अप्यनेकशताः सेना एक एव जिगाय सः&#xA;006c स वृद्धावन्धपितरौ महारण्येऽभ्यपूजयत्&#xA;007a मधुमांसैर्मूलफलैरन्नैरुच्चावचैरपि&#xA;007c सत्कृत्य भोजयामास सम्यक्परिचचार च&#xA;008a आरण्यकान्प्रव्रजितान्ब्राह्मणान्परिपालयन्&#xA;008c अपि तेभ्यो मृगान्हत्वा निनाय च महावने&#xA;009a ये स्म न प्रतिगृह्णन्ति दस्युभोजनशङ्कया&#xA;009c तेषामासज्य गेहेषु काल्य एव स गच्छति&#xA;010a तं बहूनि सहस्राणि ग्रामणित्वेऽभिवव्रिरे&#xA;010c निर्मर्यादानि दस्यूनां निरनुक्रोशकारिणाम्&#xA;011  दस्यव ऊचुः&#xA;011a मुहूर्तदेशकालज्ञ प्राज्ञ शीलदृढायुध&#xA;011c ग्रामणीर्भव नो मुख्यः सर्वेषामेव सम्मतः&#xA;012a यथा यथा वक्ष्यसि नः करिष्यामस्तथा तथा&#xA;012c पालयास्मान्यथान्यायं यथा माता यथा पिता&#xA;013  कापव्य उवाच&#xA;013a मा वधीस्त्वं स्त्रियं भीरुं मा शिशुं मा तपस्विनम्&#xA;013c नायुध्यमानो हन्तव्यो न च ग्राह्या बलात्स्त्रियः&#xA;014a सर्वथा स्त्री न हन्तव्या सर्वसत्त्वेषु युध्यता&#xA;014c नित्यं गोब्राह्मणे स्वस्ति योद्धव्यं च तदर्थतः&#xA;015a सस्यं च नापहन्तव्यं सीरविघ्नं च मा कृथाः&#xA;015c पूज्यन्ते यत्र देवाश्च पितरोऽतिथयस्तथा&#xA;016a सर्वभूतेष्वपि च वै ब्राह्मणो मोक्षमर्हति&#xA;016c कार्या चापचितिस्तेषां सर्वस्वेनापि या भवेत्&#xA;017a यस्य ह्येते सम्प्ररुष्टा मन्त्रयन्ति पराभवम्&#xA;017c न तस्य त्रिषु लोकेषु त्राता भवति कश्चन&#xA;018a यो ब्राह्मणान्परिभवेद्विनाशं वापि रोचयेत्&#xA;018c सूर्योदय इवावश्यं ध्रुवं तस्य पराभवः&#xA;019a इहैव फलमासीनः प्रत्याकाङ्क्षति शक्तितः&#xA;019c ये ये नो न प्रदास्यन्ति तांस्तान्सेनाभियास्यति&#xA;020a शिष्ट्यर्थं विहितो दण्डो न वधार्थं विनिश्चयः&#xA;020c ये च शिष्टान्प्रबाधन्ते धर्मस्तेषां वधः स्मृतः&#xA;021a ये हि राष्ट्रोपरोधेन वृत्तिं कुर्वन्ति केचन&#xA;021c तदेव तेऽनु मीयन्ते कुणपं कृमयो यथा&#xA;022a ये पुनर्धर्मशास्त्रेण वर्तेरन्निह दस्यवः&#xA;022c अपि ते दस्यवो भूत्वा क्षिप्रं सिद्धिमवाप्नुयुः&#xA;023  भीष्म उवाच&#xA;023a तत्सर्वमुपचक्रुस्ते कापव्यस्यानुशासनम्&#xA;023c वृत्तिं च लेभिरे सर्वे पापेभ्यश्चाप्युपारमन्&#xA;024a कापव्यः कर्मणा तेन महतीं सिद्धिमाप्तवान्&#xA;024c साधूनामाचरन्क्षेमं दस्यून्पापान्निवर्तयन्&#xA;025a इदं कापव्यचरितं यो नित्यमनुकीर्तयेत्&#xA;025c नारण्येभ्यः स भूतेभ्यो भयमार्छेत्कदाचन&#xA;026a भयं तस्य न मर्त्येभ्यो नामर्त्येभ्यः कथञ्चन&#xA;026c न सतो नासतो राजन्स ह्यरण्येषु गोपतिः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/134/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/134/</guid>
      <description>&lt;p&gt;001  भीष्म उवाच&#xA;001a अत्र गाथा ब्रह्मगीताः कीर्तयन्ति पुराविदः&#xA;001c येन मार्गेण राजानः कोशं सञ्जनयन्ति च&#xA;002a न धनं यज्ञशीलानां हार्यं देवस्वमेव तत्&#xA;002c दस्यूनां निष्क्रियाणां च क्षत्रियो हर्तुमर्हति&#xA;003a इमाः प्रजाः क्षत्रियाणां रक्ष्याश्चाद्याश्च भारत&#xA;003c धनं हि क्षत्रियस्येह द्वितीयस्य न विद्यते&#xA;004a तदस्य स्याद्बलार्थं वा धनं यज्ञार्थमेव वा&#xA;004c अभोग्या ह्योषधीश्छित्त्वा भोग्या एव पचन्त्युत&#xA;005a यो वै न देवान्न पितॄन्न मर्त्यान्हविषार्चति&#xA;005c आनन्तिकां तां धनितामाहुर्वेदविदो जनाः&#xA;006a हरेत्तद्द्रविणं राजन्धार्मिकः पृथिवीपतिः&#xA;006c न हि तत्प्रीणयेल्लोकान्न कोशं तद्विधं नृपः&#xA;007a असाधुभ्यो निरादाय साधुभ्यो यः प्रयच्छति&#xA;007c आत्मानं सङ्क्रमं कृत्वा मन्ये धर्मविदेव सः&#xA;008a औद्भिज्जा जन्तवः केचिद्युक्तवाचो यथा तथा&#xA;008c अनिष्टतः सम्भवन्ति तथायज्ञः प्रतायते&#xA;009a यथैव दंशमशकं यथा चाण्डपिपीलिकम्&#xA;009c सैव वृत्तिरयज्ञेषु तथा धर्मो विधीयते&#xA;010a यथा ह्यकस्माद्भवति भूमौ पांसुतृणोलपम्&#xA;010c तथैवेह भवेद्धर्मः सूक्ष्मः सूक्ष्मतरोऽपि च&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/135/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/135/</guid>
      <description>&lt;p&gt;001  भीष्म उवाच&#xA;001a अत्रैव चेदमव्यग्रः शृण्वाख्यानमनुत्तमम्&#xA;001c दीर्घसूत्रं समाश्रित्य कार्याकार्यविनिश्चये&#xA;002a नातिगाधे जलस्थाये सुहृदः शकुलास्त्रयः&#xA;002c प्रभूतमत्स्ये कौन्तेय बभूवुः सहचारिणः&#xA;003a अत्रैकः प्राप्तकालज्ञो दीर्घदर्शी तथापरः&#xA;003c दीर्घसूत्रश्च तत्रैकस्त्रयाणां जलचारिणाम्&#xA;004a कदाचित्तज्जलस्थायं मत्स्यबन्धाः समन्ततः&#xA;004c निःस्रावयामासुरथो निम्नेषु विविधैर्मुखैः&#xA;005a प्रक्षीयमाणं तं बुद्ध्वा जलस्थायं भयागमे&#xA;005c अब्रवीद्दीर्घदर्शी तु तावुभौ सुहृदौ तदा&#xA;006a इयमापत्समुत्पन्ना सर्वेषां सलिलौकसाम्&#xA;006c शीघ्रमन्यत्र गच्छामः पन्था यावन्न दुष्यति&#xA;007a अनागतमनर्थं हि सुनयैर्यः प्रबाधते&#xA;007c न स संशयमाप्नोति रोचतां वां व्रजामहे&#xA;008a दीर्घसूत्रस्तु यस्तत्र सोऽब्रवीत्सम्यगुच्यते&#xA;008c न तु कार्या त्वरा यावदिति मे निश्चिता मतिः&#xA;009a अथ सम्प्रतिपत्तिज्ञः प्राब्रवीद्दीर्घदर्शिनम्&#xA;009c प्राप्ते काले न मे किञ्चिन्न्यायतः परिहास्यते&#xA;010a एवमुक्तो निराक्रामद्दीर्घदर्शी महामतिः&#xA;010c जगाम स्रोतसैकेन गम्भीरसलिलाशयम्&#xA;011a ततः प्रस्रुततोयं तं समीक्ष्य सलिलाशयम्&#xA;011c बबन्धुर्विविधैर्योगैर्मत्स्यान्मत्स्योपजीविनः&#xA;012a विलोड्यमाने तस्मिंस्तु स्रुततोये जलाशये&#xA;012c अगच्छद्ग्रहणं तत्र दीर्घसूत्रः सहापरैः&#xA;013a उद्दानं क्रियमाणं च मत्स्यानां वीक्ष्य रज्जुभिः&#xA;013c प्रविश्यान्तरमन्येषामग्रसत्प्रतिपत्तिमान्&#xA;014a ग्रस्तमेव तदुद्दानं गृहीत्वास्त तथैव सः&#xA;014c सर्वानेव तु तांस्तत्र ते विदुर्ग्रथिता इति&#xA;015a ततः प्रक्षाल्यमानेषु मत्स्येषु विमले जले&#xA;015c त्यक्त्वा रज्जुं विमुक्तोऽभूच्छीघ्रं सम्प्रतिपत्तिमान्&#xA;016a दीर्घसूत्रस्तु मन्दात्मा हीनबुद्धिरचेतनः&#xA;016c मरणं प्राप्तवान्मूढो यथैवोपहतेन्द्रियः&#xA;017a एवं प्राप्ततमं कालं यो मोहान्नावबुध्यते&#xA;017c स विनश्यति वै क्षिप्रं दीर्घसूत्रो यथा झषः&#xA;018a आदौ न कुरुते श्रेयः कुशलोऽस्मीति यः पुमान्&#xA;018c स संशयमवाप्नोति यथा सम्प्रतिपत्तिमान्&#xA;019a अनागतविधानं तु यो नरः कुरुते क्षमम्&#xA;019c श्रेयः प्राप्नोति सोऽत्यर्थं दीर्घदर्शी यथा ह्यसौ&#xA;020a कलाः काष्ठा मुहूर्ताश्च दिना नाड्यः क्षणा लवाः&#xA;020c पक्षा मासाश्च ऋतवस्तुल्याः संवत्सराणि च&#xA;021a पृथिवी देश इत्युक्तः कालः स च न दृश्यते&#xA;021c अभिप्रेतार्थसिद्ध्यर्थं न्यायतो यच्च तत्तथा&#xA;022a एतौ धर्मार्थशास्त्रेषु मोक्षशास्त्रेषु चर्षिभिः&#xA;022c प्रधानाविति निर्दिष्टौ कामेशाभिमतौ नृणाम्&#xA;023a परीक्ष्यकारी युक्तस्तु सम्यक्समुपपादयेत्&#xA;023c देशकालावभिप्रेतौ ताभ्यां फलमवाप्नुयात्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/136/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/136/</guid>
      <description>&lt;p&gt;001  युधिष्ठिर उवाच&#xA;001a सर्वत्र बुद्धिः कथिता श्रेष्ठा ते भरतर्षभ&#xA;001c अनागता तथोत्पन्ना दीर्घसूत्रा विनाशिनी&#xA;002a तदिच्छामि परां बुद्धिं श्रोतुं भरतसत्तम&#xA;002c यथा राजन्न मुह्येत शत्रुभिः परिवारितः&#xA;003a धर्मार्थकुशल प्राज्ञ सर्वशास्त्रविशारद&#xA;003c पृच्छामि त्वा कुरुश्रेष्ठ तन्मे व्याख्यातुमर्हसि&#xA;004a शत्रुभिर्बहुभिर्ग्रस्तो यथा वर्तेत पार्थिवः&#xA;004c एतदिच्छाम्यहं श्रोतुं सर्वमेव यथाविधि&#xA;005a विषमस्थं हि राजानं शत्रवः परिपन्थिनः&#xA;005c बहवोऽप्येकमुद्धर्तुं यतन्ते पूर्वतापिताः&#xA;006a सर्वतः प्रार्थ्यमानेन दुर्बलेन महाबलैः&#xA;006c एकेनैवासहायेन शक्यं स्थातुं कथं भवेत्&#xA;007a कथं मित्रमरिं चैव विन्देत भरतर्षभ&#xA;007c चेष्टितव्यं कथं चात्र शत्रोर्मित्रस्य चान्तरे&#xA;008a प्रज्ञातलक्षणे राजन्नमित्रे मित्रतां गते&#xA;008c कथं नु पुरुषः कुर्यात्किं वा कृत्वा सुखी भवेत्&#xA;009a विग्रहं केन वा कुर्यात्सन्धिं वा केन योजयेत्&#xA;009c कथं वा शत्रुमध्यस्थो वर्तेताबलवानिति&#xA;010a एतद्वै सर्वकृत्यानां परं कृत्यं परन्तप&#xA;010c नैतस्य कश्चिद्वक्तास्ति श्रोता चापि सुदुर्लभः&#xA;011a ऋते शान्तनवाद्भीष्मात्सत्यसन्धाज्जितेन्द्रियात्&#xA;011c तदन्विष्य महाबाहो सर्वमेतद्वदस्व मे&#xA;012  भीष्म उवाच&#xA;012a त्वद्युक्तोऽयमनुप्रश्नो युधिष्ठिर गुणोदयः&#xA;012c शृणु मे पुत्र कार्त्स्न्येन गुह्यमापत्सु भारत&#xA;013a अमित्रो मित्रतां याति मित्रं चापि प्रदुष्यति&#xA;013c सामर्थ्ययोगात्कार्याणां तद्गत्या हि सदा गतिः&#xA;014a तस्माद्विश्वसितव्यं च विग्रहं च समाचरेत्&#xA;014c देशं कालं च विज्ञाय कार्याकार्यविनिश्चये&#xA;015a सन्धातव्यं बुधैर्नित्यं व्यवस्यं च हितार्थिभिः&#xA;015c अमित्रैरपि सन्धेयं प्राणा रक्ष्याश्च भारत&#xA;016a यो ह्यमित्रैर्नरो नित्यं न सन्दध्यादपण्डितः&#xA;016c न सोऽर्थमाप्नुयात्किञ्चित्फलान्यपि च भारत&#xA;017a यस्त्वमित्रेण सन्धत्ते मित्रेण च विरुध्यते&#xA;017c अर्थयुक्तिं समालोक्य सुमहद्विन्दते फलम्&#xA;018a अत्राप्युदाहरन्तीममितिहासं पुरातनम्&#xA;018c मार्जारस्य च संवादं न्यग्रोधे मूषकस्य च&#xA;019a वने महति कस्मिंश्चिन्न्यग्रोधः सुमहानभूत्&#xA;019c लताजालपरिच्छन्नो नानाद्विजगणायुतः&#xA;020a स्कन्धवान्मेघसङ्काशः शीतच्छायो मनोरमः&#xA;020c वैरन्त्यमभितो जातस्तरुर्व्यालमृगाकुलः&#xA;021a तस्य मूलं समाश्रित्य कृत्वा शतमुखं बिलम्&#xA;021c वसति स्म महाप्राज्ञः पलितो नाम मूषकः&#xA;022a शाखाश्च तस्य संश्रित्य वसति स्म सुखं पुरः&#xA;022c लोमशो नाम मार्जारः पक्षिसत्त्वावसादकः&#xA;023a तत्र चागत्य चण्डालो वैरन्त्यकृतकेतनः&#xA;023c अयोजयत्तमुन्माथं नित्यमस्तं गते रवौ&#xA;024a तत्र स्नायुमयान्पाशान्यथावत्सन्निधाय सः&#xA;024c गृहं गत्वा सुखं शेते प्रभातामेति शर्वरीम्&#xA;025a तत्र स्म नित्यं बध्यन्ते नक्तं बहुविधा मृगाः&#xA;025c कदाचित्तत्र मार्जारस्त्वप्रमत्तोऽप्यबध्यत&#xA;026a तस्मिन्बद्धे महाप्राज्ञः शत्रौ नित्याततायिनि&#xA;026c तं कालं पलितो ज्ञात्वा विचचार सुनिर्भयः&#xA;027a तेनानुचरता तस्मिन्वने विश्वस्तचारिणा&#xA;027c भक्षं विचरमाणेन नचिराद्दृष्टमामिषम्&#xA;028a स तमुन्माथमारुह्य तदामिषमभक्षयत्&#xA;028c तस्योपरि सपत्नस्य बद्धस्य मनसा हसन्&#xA;029a आमिषे तु प्रसक्तः स कदाचिदवलोकयन्&#xA;029c अपश्यदपरं घोरमात्मनः शत्रुमागतम्&#xA;030a शरप्रसूनसङ्काशं महीविवरशायिनम्&#xA;030c नकुलं हरिकं नाम चपलं ताम्रलोचनम्&#xA;031a तेन मूषकगन्धेन त्वरमाणमुपागतम्&#xA;031c भक्षार्थं लेलिहद्वक्त्रं भूमावूर्ध्वमुखं स्थितम्&#xA;032a शाखागतमरिं चान्यदपश्यत्कोटरालयम्&#xA;032c उलूकं चन्द्रकं नाम तीक्ष्णतुण्डं क्षपाचरम्&#xA;033a गतस्य विषयं तस्य नकुलोलूकयोस्तदा&#xA;033c अथास्यासीदियं चिन्ता तत्प्राप्य सुमहद्भयम्&#xA;034a आपद्यस्यां सुकष्टायां मरणे समुपस्थिते&#xA;034c समन्ताद्भय उत्पन्ने कथं कार्यं हितैषिणा&#xA;035a स तथा सर्वतो रुद्धः सर्वत्र समदर्शनः&#xA;035c अभवद्भयसन्तप्तश्चक्रे चेमां परां गतिम्&#xA;036a आपद्विनाशभूयिष्ठा शतैकीयं च जीवितम्&#xA;036c समन्तसंशया चेयमस्मानापदुपस्थिता&#xA;037a गतं हि सहसा भूमिं नकुलो मां समाप्नुयात्&#xA;037c उलूकश्चेह तिष्ठन्तं मार्जारः पाशसङ्क्षयात्&#xA;038a न त्वेवास्मद्विधः प्राज्ञः सम्मोहं गन्तुमर्हति&#xA;038c करिष्ये जीविते यत्नं यावदुच्छ्वासनिग्रहम्&#xA;039a न हि बुद्ध्यान्विताः प्राज्ञा नीतिशास्त्रविशारदाः&#xA;039c सम्भ्रमन्त्यापदं प्राप्य महतोऽर्थानवाप्य च&#xA;040a न त्वन्यामिह मार्जाराद्गतिं पश्यामि साम्प्रतम्&#xA;040c विषमस्थो ह्ययं जन्तुः कृत्यं चास्य महन्मया&#xA;041a जीवितार्थी कथं त्वद्य प्रार्थितः शत्रुभिस्त्रिभिः&#xA;041c तस्मादिममहं शत्रुं मार्जारं संश्रयामि वै&#xA;042a क्षत्रविद्यां समाश्रित्य हितमस्योपधारये&#xA;042c येनेमं शत्रुसङ्घातं मतिपूर्वेण वञ्चये&#xA;043a अयमत्यन्तशत्रुर्मे वैषम्यं परमं गतः&#xA;043c मूढो ग्राहयितुं स्वार्थं सङ्गत्या यदि शक्यते&#xA;044a कदाचिद्व्यसनं प्राप्य सन्धिं कुर्यान्मया सह&#xA;044c बलिना सन्निविष्टस्य शत्रोरपि परिग्रहः&#xA;044e कार्य इत्याहुराचार्या विषमे जीवितार्थिना&#xA;045a श्रेयान्हि पण्डितः शत्रुर्न च मित्रमपण्डितम्&#xA;045c मम ह्यमित्रे मार्जारे जीवितं सम्प्रतिष्ठितम्&#xA;046a हन्तैनं सम्प्रवक्ष्यामि हेतुमात्माभिरक्षणे&#xA;046c अपीदानीमयं शत्रुः सङ्गत्या पण्डितो भवेत्&#xA;047a ततोऽर्थगतितत्त्वज्ञः सन्धिविग्रहकालवित्&#xA;047c सान्त्वपूर्वमिदं वाक्यं मार्जारं मूषकोऽब्रवीत्&#xA;048a सौहृदेनाभिभाषे त्वा कच्चिन्मार्जार जीवसि&#xA;048c जीवितं हि तवेच्छामि श्रेयः साधारणं हि नौ&#xA;049a न ते सौम्य विषत्तव्यं जीविष्यसि यथा पुरा&#xA;049c अहं त्वामुद्धरिष्यामि प्राणाञ्जह्यां हि ते कृते&#xA;050a अस्ति कश्चिदुपायोऽत्र पुष्कलः प्रतिभाति माम्&#xA;050c येन शक्यस्त्वया मोक्षः प्राप्तुं श्रेयो यथा मया&#xA;051a मया ह्युपायो दृष्टोऽयं विचार्य मतिमात्मनः&#xA;051c आत्मार्थं च त्वदर्थं च श्रेयः साधारणं हि नौ&#xA;052a इदं हि नकुलोलूकं पापबुद्ध्यभितः स्थितम्&#xA;052c न धर्षयति मार्जार तेन मे स्वस्ति साम्प्रतम्&#xA;053a कूजंश्चपलनेत्रोऽयं कौशिको मां निरीक्षते&#xA;053c नगशाखाग्रहस्तिष्ठंस्तस्याहं भृशमुद्विजे&#xA;054a सतां साप्तपदं सख्यं सवासो मेऽसि पण्डितः&#xA;054c सांवास्यकं करिष्यामि नास्ति ते मृत्युतो भयम्&#xA;055a न हि शक्नोषि मार्जार पाशं छेत्तुं विना मया&#xA;055c अहं छेत्स्यामि ते पाशं यदि मां त्वं न हिंससि&#xA;056a त्वमाश्रितो नगस्याग्रं मूलं त्वहमुपाश्रितः&#xA;056c चिरोषिताविहावां वै वृक्षेऽस्मिन्विदितं हि ते&#xA;057a यस्मिन्नाश्वसते कश्चिद्यश्च नाश्वसते क्वचित्&#xA;057c न तौ धीराः प्रशंसन्ति नित्यमुद्विग्नचेतसौ&#xA;058a तस्माद्विवर्धतां प्रीतिः सत्या सङ्गतिरस्तु नौ&#xA;058c कालातीतमपार्थं हि न प्रशंसन्ति पण्डिताः&#xA;059a अर्थयुक्तिमिमां तावद्यथाभूतां निशामय&#xA;059c तव जीवितमिच्छामि त्वं ममेच्छसि जीवितम्&#xA;060a कश्चित्तरति काष्ठेन सुगम्भीरां महानदीम्&#xA;060c स तारयति तत्काष्ठं स च काष्ठेन तार्यते&#xA;061a ईदृशो नौ समायोगो भविष्यति सुनिस्तरः&#xA;061c अहं त्वां तारयिष्यामि त्वं च मां तारयिष्यसि&#xA;062a एवमुक्त्वा तु पलितस्तदर्थमुभयोर्हितम्&#xA;062c हेतुमद्ग्रहणीयं च कालाकाङ्क्षी व्यपैक्षत&#xA;063a अथ सुव्याहृतं तस्य श्रुत्वा शत्रुर्विचक्षणः&#xA;063c हेतुमद्ग्रहणीयार्थं मार्जारो वाक्यमब्रवीत्&#xA;064a बुद्धिमान्वाक्यसम्पन्नस्तद्वाक्यमनुवर्णयन्&#xA;064c तामवस्थामवेक्ष्यान्त्यां साम्नैव प्रत्यपूजयत्&#xA;065a ततस्तीक्ष्णाग्रदशनो वैडूर्यमणिलोचनः&#xA;065c मूषकं मन्दमुद्वीक्ष्य मार्जारो लोमशोऽब्रवीत्&#xA;066a नन्दामि सौम्य भद्रं ते यो मां जीवन्तमिच्छसि&#xA;066c श्रेयश्च यदि जानीषे क्रियतां मा विचारय&#xA;067a अहं हि दृढमापन्नस्त्वमापन्नतरो मया&#xA;067c द्वयोरापन्नयोः सन्धिः क्रियतां मा विचारय&#xA;068a विधत्स्व प्राप्तकालं यत्कार्यं सिध्यतु चावयोः&#xA;068c मयि कृच्छ्राद्विनिर्मुक्ते न विनङ्क्ष्यति ते कृतम्&#xA;069a न्यस्तमानोऽस्मि भक्तोऽस्मि शिष्यस्त्वद्धितकृत्तथा&#xA;069c निदेशवशवर्ती च भवन्तं शरणं गतः&#xA;070a इत्येवमुक्तः पलितो मार्जारं वशमागतम्&#xA;070c वाक्यं हितमुवाचेदमभिनीतार्थमर्थवत्&#xA;071a उदारं यद्भवानाह नैतच्चित्रं भवद्विधे&#xA;071c विदितो यस्तु मार्गो मे हितार्थं शृणु तं मम&#xA;072a अहं त्वानुप्रवेक्ष्यामि नकुलान्मे महद्भयम्&#xA;072c त्रायस्व मां मा वधीश्च शक्तोऽस्मि तव मोक्षणे&#xA;073a उलूकाच्चैव मां रक्ष क्षुद्रः प्रार्थयते हि माम्&#xA;073c अहं छेत्स्यामि ते पाशान्सखे सत्येन ते शपे&#xA;074a तद्वचः सङ्गतं श्रुत्वा लोमशो युक्तमर्थवत्&#xA;074c हर्षादुद्वीक्ष्य पलितं स्वागतेनाभ्यपूजयत्&#xA;075a स तं सम्पूज्य पलितं मार्जारः सौहृदे स्थितः&#xA;075c सुविचिन्त्याब्रवीद्धीरः प्रीतस्त्वरित एव हि&#xA;076a क्षिप्रमागच्छ भद्रं ते त्वं मे प्राणसमः सखा&#xA;076c तव प्राज्ञ प्रसादाद्धि क्षिप्रं प्राप्स्यामि जीवितम्&#xA;077a यद्यदेवङ्गतेनाद्य शक्यं कर्तुं मया तव&#xA;077c तदाज्ञापय कर्ताहं सन्धिरेवास्तु नौ सखे&#xA;078a अस्मात्ते संशयान्मुक्तः समित्रगणबान्धवः&#xA;078c सर्वकार्याणि कर्ताहं प्रियाणि च हितानि च&#xA;079a मुक्तश्च व्यसनादस्मात्सौम्याहमपि नाम ते&#xA;079c प्रीतिमुत्पादयेयं च प्रतिकर्तुं च शक्नुयाम्&#xA;080a ग्राहयित्वा तु तं स्वार्थं मार्जारं मूषकस्तदा&#xA;080c प्रविवेश सुविस्रब्धः सम्यगर्थांश्चचार ह&#xA;081a एवमाश्वासितो विद्वान्मार्जारेण स मूषकः&#xA;081c मार्जारोरसि विस्रब्धः सुष्वाप पितृमातृवत्&#xA;082a लीनं तु तस्य गात्रेषु मार्जारस्याथ मूषकम्&#xA;082c तौ दृष्ट्वा नकुलोलूकौ निराशौ जग्मतुर्गृहान्&#xA;083a लीनस्तु तस्य गात्रेषु पलितो देशकालवित्&#xA;083c चिच्छेद पाशान्नृपते कालाकाङ्क्षी शनैः शनैः&#xA;084a अथ बन्धपरिक्लिष्टो मार्जारो वीक्ष्य मूषकम्&#xA;084c छिन्दन्तं वै तदा पाशानत्वरन्तं त्वरान्वितः&#xA;085a तमत्वरन्तं पलितं पाशानां छेदने तदा&#xA;085c सञ्चोदयितुमारेभे मार्जारो मूषकं तदा&#xA;086a किं सौम्य नाभित्वरसे किं कृतार्थोऽवमन्यसे&#xA;086c छिन्धि पाशानमित्रघ्न पुरा श्वपच एति सः&#xA;087a इत्युक्तस्त्वरता तेन मतिमान्पलितोऽब्रवीत्&#xA;087c मार्जारमकृतप्रज्ञं वश्यमात्महितं वचः&#xA;088a तूष्णीं भव न ते सौम्य त्वरा कार्या न सम्भ्रमः&#xA;088c वयमेवात्र कालज्ञा न कालः परिहास्यते&#xA;089a अकाले कृत्यमारब्धं कर्तुं नार्थाय कल्पते&#xA;089c तदेव काल आरब्धं महतेऽर्थाय कल्पते&#xA;090a अकालविप्रमुक्तान्मे त्वत्त एव भयं भवेत्&#xA;090c तस्मात्कालं प्रतीक्षस्व किमिति त्वरसे सखे&#xA;091a यावत्पश्यामि चण्डालमायान्तं शस्त्रपाणिनम्&#xA;091c ततश्छेत्स्यामि ते पाशं प्राप्ते साधारणे भये&#xA;092a तस्मिन्काले प्रमुक्तस्त्वं तरुमेवाधिरोहसि&#xA;092c न हि ते जीवितादन्यत्किञ्चित्कृत्यं भविष्यति&#xA;093a ततो भवत्यतिक्रान्ते त्रस्ते भीते च लोमश&#xA;093c अहं बिलं प्रवेक्ष्यामि भवाञ्शाखां गमिष्यति&#xA;094a एवमुक्तस्तु मार्जारो मूषकेणात्मनो हितम्&#xA;094c वचनं वाक्यतत्त्वज्ञो जीवितार्थी महामतिः&#xA;095a अथात्मकृत्यत्वरितः सम्यक्प्रश्रयमाचरन्&#xA;095c उवाच लोमशो वाक्यं मूषकं चिरकारिणम्&#xA;096a न ह्येवं मित्रकार्याणि प्रीत्या कुर्वन्ति साधवः&#xA;096c यथा त्वं मोक्षितः कृच्छ्रात्त्वरमाणेन वै मया&#xA;097a तथैव त्वरमाणेन त्वया कार्यं हितं मम&#xA;097c यत्नं कुरु महाप्राज्ञ यथा स्वस्त्यावयोर्भवेत्&#xA;098a अथ वा पूर्ववैरं त्वं स्मरन्कालं विकर्षसि&#xA;098c पश्य दुष्कृतकर्मत्वं व्यक्तमायुःक्षयो मम&#xA;099a यच्च किञ्चिन्मयाज्ञानात्पुरस्ताद्विप्रियं कृतम्&#xA;099c न तन्मनसि कर्तव्यं क्षमये त्वां प्रसीद मे&#xA;100a तमेवंवादिनं प्राज्ञः शास्त्रविद्बुद्धिसम्मतः&#xA;100c उवाचेदं वचः श्रेष्ठं मार्जारं मूषकस्तदा&#xA;101a श्रुतं मे तव मार्जार स्वमर्थं परिगृह्णतः&#xA;101c ममापि त्वं विजानीहि स्वमर्थं परिगृह्णतः&#xA;102a यन्मित्रं भीतवत्साध्यं यन्मित्रं भयसंहितम्&#xA;102c सुरक्षितं ततः कार्यं पाणिः सर्पमुखादिव&#xA;103a कृत्वा बलवता सन्धिमात्मानं यो न रक्षति&#xA;103c अपथ्यमिव तद्भुक्तं तस्यानर्थाय कल्पते&#xA;104a न कश्चित्कस्यचिन्मित्रं न कश्चित्कस्यचित्सुहृत्&#xA;104c अर्थैरर्था निबध्यन्ते गजैर्वनगजा इव&#xA;105a न हि कश्चित्कृते कार्ये कर्तारं समवेक्षते&#xA;105c तस्मात्सर्वाणि कार्याणि सावशेषाणि कारयेत्&#xA;106a तस्मिन्कालेऽपि च भवान्दिवाकीर्तिभयान्वितः&#xA;106c मम न ग्रहणे शक्तः पलायनपरायणः&#xA;107a छिन्नं तु तन्तुबाहुल्यं तन्तुरेकोऽवशेषितः&#xA;107c छेत्स्याम्यहं तदप्याशु निर्वृतो भव लोमश&#xA;108a तयोः संवदतोरेवं तथैवापन्नयोर्द्वयोः&#xA;108c क्षयं जगाम सा रात्रिर्लोमशं चाविशद्भयम्&#xA;109a ततः प्रभातसमये विकृतः कृष्णपिङ्गलः&#xA;109c स्थूलस्फिग्विकचो रूक्षः श्वचक्रपरिवारितः&#xA;110a शङ्कुकर्णो महावक्त्रः पलितो घोरदर्शनः&#xA;110c परिघो नाम चण्डालः शस्त्रपाणिरदृश्यत&#xA;111a तं दृष्ट्वा यमदूताभं मार्जारस्त्रस्तचेतनः&#xA;111c उवाच पलितं भीतः किमिदानीं करिष्यसि&#xA;112a अथ चापि सुसन्त्रस्तौ तं दृष्ट्वा घोरदर्शनम्&#xA;112c क्षणेन नकुलोलूकौ नैराश्यं जग्मतुस्तदा&#xA;113a बलिनौ मतिमन्तौ च सङ्घातं चाप्युपागतौ&#xA;113c अशक्यौ सुनयात्तस्मात्सम्प्रधर्षयितुं बलात्&#xA;114a कार्यार्थं कृतसन्धी तौ दृष्ट्वा मार्जारमूषकौ&#xA;114c उलूकनकुलौ तूर्णं जग्मतुः स्वं स्वमालयम्&#xA;115a ततश्चिच्छेद तं तन्तुं मार्जारस्य स मूषकः&#xA;115c विप्रमुक्तोऽथ मार्जारस्तमेवाभ्यपतद्द्रुमम्&#xA;116a स च तस्माद्भयान्मुक्तो मुक्तो घोरेण शत्रुणा&#xA;116c बिलं विवेश पलितः शाखां भेजे च लोमशः&#xA;117a उन्माथमप्यथादाय चण्डालो वीक्ष्य सर्वशः&#xA;117c विहताशः क्षणेनाथ तस्माद्देशादपाक्रमत्&#xA;117e जगाम च स्वभवनं चण्डालो भरतर्षभ&#xA;118a ततस्तस्माद्भयान्मुक्तो दुर्लभं प्राप्य जीवितम्&#xA;118c बिलस्थं पादपाग्रस्थः पलितं लोमशोऽब्रवीत्&#xA;119a अकृत्वा संविदं काञ्चित्सहसाहमुपप्लुतः&#xA;119c कृतज्ञं कृतकल्याणं कच्चिन्मां नाभिशङ्कसे&#xA;120a गत्वा च मम विश्वासं दत्त्वा च मम जीवितम्&#xA;120c मित्रोपभोगसमये किं त्वं नैवोपसर्पसि&#xA;121a कृत्वा हि पूर्वं मित्राणि यः पश्चान्नानुतिष्ठति&#xA;121c न स मित्राणि लभते कृच्छ्रास्वापत्सु दुर्मतिः&#xA;122a तत्कृतोऽहं त्वया मित्रं सामर्थ्यादात्मनः सखे&#xA;122c स मां मित्रत्वमापन्नमुपभोक्तुं त्वमर्हसि&#xA;123a यानि मे सन्ति मित्राणि ये च मे सन्ति बान्धवाः&#xA;123c सर्वे त्वां पूजयिष्यन्ति शिष्या गुरुमिव प्रियम्&#xA;124a अहं च पूजयिष्ये त्वां समित्रगणबान्धवम्&#xA;124c जीवितस्य प्रदातारं कृतज्ञः को न पूजयेत्&#xA;125a ईश्वरो मे भवानस्तु शरीरस्य गृहस्य च&#xA;125c अर्थानां चैव सर्वेषामनुशास्ता च मे भव&#xA;126a अमात्यो मे भव प्राज्ञ पितेव हि प्रशाधि माम्&#xA;126c न तेऽस्ति भयमस्मत्तो जीवितेनात्मनः शपे&#xA;127a बुद्ध्या त्वमुशनाः साक्षाद्बले त्वधिकृता वयम्&#xA;127c त्वन्मन्त्रबलयुक्तो हि विन्देत जयमेव ह&#xA;128a एवमुक्तः परं सान्त्वं मार्जारेण स मूषकः&#xA;128c उवाच परमार्थज्ञः श्लक्ष्णमात्महितं वचः&#xA;129a यद्भवानाह तत्सर्वं मया ते लोमश श्रुतम्&#xA;129c ममापि तावद्ब्रुवतः शृणु यत्प्रतिभाति माम्&#xA;130a वेदितव्यानि मित्राणि बोद्धव्याश्चापि शत्रवः&#xA;130c एतत्सुसूक्ष्मं लोकेऽस्मिन्दृश्यते प्राज्ञसम्मतम्&#xA;131a शत्रुरूपाश्च सुहृदो मित्ररूपाश्च शत्रवः&#xA;131c सान्त्वितास्ते न बुध्यन्ते रागलोभवशं गताः&#xA;132a नास्ति जात्या रिपुर्नाम मित्रं नाम न विद्यते&#xA;132c सामर्थ्ययोगाज्जायन्ते मित्राणि रिपवस्तथा&#xA;133a यो यस्मिञ्जीवति स्वार्थं पश्येत्तावत्स जीवति&#xA;133c स तस्य तावन्मित्रं स्याद्यावन्न स्याद्विपर्ययः&#xA;134a नास्ति मैत्री स्थिरा नाम न च ध्रुवमसौहृदम्&#xA;134c अर्थयुक्त्या हि जायन्ते मित्राणि रिपवस्तथा&#xA;135a मित्रं च शत्रुतामेति कस्मिंश्चित्कालपर्यये&#xA;135c शत्रुश्च मित्रतामेति स्वार्थो हि बलवत्तरः&#xA;136a यो विश्वसति मित्रेषु न चाश्वसति शत्रुषु&#xA;136c अर्थयुक्तिमविज्ञाय चलितं तस्य जीवितम्&#xA;137a अर्थयुक्तिमविज्ञाय यः शुभे कुरुते मतिम्&#xA;137c मित्रे वा यदि वा शत्रौ तस्यापि चलिता मतिः&#xA;138a न विश्वसेदविश्वस्ते विश्वस्तेऽपि न विश्वसेत्&#xA;138c विश्वासाद्भयमुत्पन्नं मूलान्यपि निकृन्तति&#xA;139a अर्थयुक्त्या हि दृश्यन्ते पिता माता सुतास्तथा&#xA;139c मातुला भागिनेयाश्च तथा सम्बन्धिबान्धवाः&#xA;140a पुत्रं हि मातापितरौ त्यजतः पतितं प्रियम्&#xA;140c लोको रक्षति चात्मानं पश्य स्वार्थस्य सारताम्&#xA;141a तं मन्ये निकृतिप्रज्ञं यो मोक्षं प्रत्यनन्तरम्&#xA;141c कृत्यं मृगयसे कर्तुं सुखोपायमसंशयम्&#xA;142a अस्मिन्निलय एव त्वं न्यग्रोधादवतारितः&#xA;142c पूर्वं निविष्टमुन्माथं चपलत्वान्न बुद्धवान्&#xA;143a आत्मनश्चपलो नास्ति कुतोऽन्येषां भविष्यति&#xA;143c तस्मात्सर्वाणि कार्याणि चपलो हन्त्यसंशयम्&#xA;144a ब्रवीति मधुरं कञ्चित्प्रियो मे ह भवानिति&#xA;144c तन्मिथ्याकरणं सर्वं विस्तरेणापि मे शृणु&#xA;145a कारणात्प्रियतामेति द्वेष्यो भवति कारणात्&#xA;145c अर्थार्थी जीवलोकोऽयं न कश्चित्कस्यचित्प्रियः&#xA;146a सख्यं सोदरयोर्भ्रात्रोर्दम्पत्योर्वा परस्परम्&#xA;146c कस्यचिन्नाभिजानामि प्रीतिं निष्कारणामिह&#xA;147a यद्यपि भ्रातरः क्रुद्धा भार्या वा कारणान्तरे&#xA;147c स्वभावतस्ते प्रीयन्ते नेतरः प्रीयते जनः&#xA;148a प्रियो भवति दानेन प्रियवादेन चापरः&#xA;148c मन्त्रहोमजपैरन्यः कार्यार्थं प्रीयते जनः&#xA;149a उत्पन्ने कारणे प्रीतिर्नास्ति नौ कारणान्तरे&#xA;149c प्रध्वस्ते कारणस्थाने सा प्रीतिर्विनिवर्तते&#xA;150a किं नु तत्कारणं मन्ये येनाहं भवतः प्रियः&#xA;150c अन्यत्राभ्यवहारार्थात्तत्रापि च बुधा वयम्&#xA;151a कालो हेतुं विकुरुते स्वार्थस्तमनुवर्तते&#xA;151c स्वार्थं प्राज्ञोऽभिजानाति प्राज्ञं लोकोऽनुवर्तते&#xA;152a न त्वीदृशं त्वया वाच्यं विदुषि स्वार्थपण्डिते&#xA;152c अकालेऽविषमस्थस्य स्वार्थहेतुरयं तव&#xA;153a तस्मान्नाहं चले स्वार्थात्सुस्थितः सन्धिविग्रहे&#xA;153c अभ्राणामिव रूपाणि विकुर्वन्ति क्षणे क्षणे&#xA;154a अद्यैव हि रिपुर्भूत्वा पुनरद्यैव सौहृदम्&#xA;154c पुनश्च रिपुरद्यैव युक्तीनां पश्य चापलम्&#xA;155a आसीत्तावत्तु मैत्री नौ यावद्धेतुरभूत्पुरा&#xA;155c सा गता सह तेनैव कालयुक्तेन हेतुना&#xA;156a त्वं हि मेऽत्यन्ततः शत्रुः सामर्थ्यान्मित्रतां गतः&#xA;156c तत्कृत्यमभिनिर्वृत्तं प्रकृतिः शत्रुतां गता&#xA;157a सोऽहमेवं प्रणीतानि ज्ञात्वा शास्त्राणि तत्त्वतः&#xA;157c प्रविशेयं कथं पाशं त्वत्कृतं तद्वदस्व मे&#xA;158a त्वद्वीर्येण विमुक्तोऽहं मद्वीर्येण तथा भवान्&#xA;158c अन्योन्यानुग्रहे वृत्ते नास्ति भूयः समागमः&#xA;159a त्वं हि सौम्य कृतार्थोऽद्य निर्वृत्तार्थास्तथा वयम्&#xA;159c न तेऽस्त्यन्यन्मया कृत्यं किञ्चिदन्यत्र भक्षणात्&#xA;160a अहमन्नं भवान्भोक्ता दुर्बलोऽहं भवान्बली&#xA;160c नावयोर्विद्यते सन्धिर्नियुक्ते विषमे बले&#xA;161a सम्मन्येऽहं तव प्रज्ञां यन्मोक्षात्प्रत्यनन्तरम्&#xA;161c भक्ष्यं मृगयसे नूनं सुखोपायमसंशयम्&#xA;162a भक्ष्यार्थमेव बद्धस्त्वं स मुक्तः प्रसृतः क्षुधा&#xA;162c शास्त्रज्ञमभिसन्धाय नूनं भक्षयिताद्य माम्&#xA;163a जानामि क्षुधितं हि त्वामाहारसमयश्च ते&#xA;163c स त्वं मामभिसन्धाय भक्ष्यं मृगयसे पुनः&#xA;164a यच्चापि पुत्रदारं स्वं तत्सन्निसृजसे मयि&#xA;164c शुश्रूषां नाम मे कर्तुं सखे मम न तत्क्षमम्&#xA;165a त्वया मां सहितं दृष्ट्वा प्रिया भार्या सुताश्च ये&#xA;165c कस्मान्मां ते न खादेयुर्हृष्टाः प्रणयिनस्त्वयि&#xA;166a नाहं त्वया समेष्यामि वृत्तो हेतुः समागमे&#xA;166c शिवं ध्यायस्व मेऽत्रस्थः सुकृतं स्मर्यते यदि&#xA;167a शत्रोरन्नाद्यभूतः सन्क्लिष्टस्य क्षुधितस्य च&#xA;167c भक्ष्यं मृगयमाणस्य कः प्राज्ञो विषयं व्रजेत्&#xA;168a स्वस्ति तेऽस्तु गमिष्यामि दूरादपि तवोद्विजे&#xA;168c नाहं त्वया समेष्यामि निर्वृतो भव लोमश&#xA;169a बलवत्सन्निकर्षो हि न कदाचित्प्रशस्यते&#xA;169c प्रशान्तादपि मे प्राज्ञ भेतव्यं बलिनः सदा&#xA;170a यदि त्वर्थेन मे कार्यं ब्रूहि किं करवाणि ते&#xA;170c कामं सर्वं प्रदास्यामि न त्वात्मानं कदाचन&#xA;171a आत्मार्थे सन्ततिस्त्याज्या राज्यं रत्नं धनं तथा&#xA;171c अपि सर्वस्वमुत्सृज्य रक्षेदात्मानमात्मना&#xA;172a ऐश्वर्यधनरत्नानां प्रत्यमित्रेऽपि तिष्ठताम्&#xA;172c दृष्टा हि पुनरावृत्तिर्जीवतामिति नः श्रुतम्&#xA;173a न त्वात्मनः सम्प्रदानं धनरत्नवदिष्यते&#xA;173c आत्मा तु सर्वतो रक्ष्यो दारैरपि धनैरपि&#xA;174a आत्मरक्षिततन्त्राणां सुपरीक्षितकारिणाम्&#xA;174c आपदो नोपपद्यन्ते पुरुषाणां स्वदोषजाः&#xA;175a शत्रून्सम्यग्विजानन्ति दुर्बला ये बलीयसः&#xA;175c तेषां न चाल्यते बुद्धिरात्मार्थं कृतनिश्चया&#xA;176a इत्यभिव्यक्तमेवासौ पलितेनावभर्त्सितः&#xA;176c मार्जारो व्रीडितो भूत्वा मूषकं वाक्यमब्रवीत्&#xA;177a सम्मन्येऽहं तव प्रज्ञां यस्त्वं मम हिते रतः&#xA;177c उक्तवानर्थतत्त्वेन मया सम्भिन्नदर्शनः&#xA;178a न तु मामन्यथा साधो त्वं विज्ञातुमिहार्हसि&#xA;178c प्राणप्रदानजं त्वत्तो मम सौहृदमागतम्&#xA;179a धर्मज्ञोऽस्मि गुणज्ञोऽस्मि कृतज्ञोऽस्मि विशेषतः&#xA;179c मित्रेषु वत्सलश्चास्मि त्वद्विधेषु विशेषतः&#xA;180a तन्मामेवङ्गते साधो न यावयितुमर्हसि&#xA;180c त्वया हि याव्यमानोऽहं प्राणाञ्जह्यां सबान्धवः&#xA;181a धिक्शब्दो हि बुधैर्दृष्टो मद्विधेषु मनस्विषु&#xA;181c मरणं धर्मतत्त्वज्ञ न मां शङ्कितुमर्हसि&#xA;182a इति संस्तूयमानो हि मार्जारेण स मूषकः&#xA;182c मनसा भावगम्भीरं मार्जारं वाक्यमब्रवीत्&#xA;183a साधुर्भवाञ्श्रुतार्थोऽस्मि प्रीयते न च विश्वसे&#xA;183c संस्तवैर्वा धनौघैर्वा नाहं शक्यः पुनस्त्वया&#xA;184a न ह्यमित्रवशं यान्ति प्राज्ञा निष्कारणं सखे&#xA;184c अस्मिन्नर्थे च गाथे द्वे निबोधोशनसा कृते&#xA;185a शत्रुसाधारणे कृत्ये कृत्वा सन्धिं बलीयसा&#xA;185c समाहितश्चरेद्युक्त्या कृतार्थश्च न विश्वसेत्&#xA;186a तस्मात्सर्वास्ववस्थासु रक्षेज्जीवितमात्मनः&#xA;186c द्रव्याणि सन्ततिश्चैव सर्वं भवति जीवतः&#xA;187a सङ्क्षेपो नीतिशास्त्राणामविश्वासः परो मतः&#xA;187c नृषु तस्मादविश्वासः पुष्कलं हितमात्मनः&#xA;188a वध्यन्ते न ह्यविश्वस्ताः शत्रुभिर्दुर्बला अपि&#xA;188c विश्वस्तास्त्वाशु वध्यन्ते बलवन्तोऽपि दुर्बलैः&#xA;189a त्वद्विधेभ्यो मया ह्यात्मा रक्ष्यो मार्जार सर्वदा&#xA;189c रक्ष त्वमपि चात्मानं चण्डालाज्जातिकिल्बिषात्&#xA;190a स तस्य ब्रुवतस्त्वेवं सन्त्रासाज्जातसाध्वसः&#xA;190c स्वबिलं हि जवेनाशु मार्जारः प्रययौ ततः&#xA;191a ततः शास्त्रार्थतत्त्वज्ञो बुद्धिसामर्थ्यमात्मनः&#xA;191c विश्राव्य पलितः प्राज्ञो बिलमन्यज्जगाम ह&#xA;192a एवं प्रज्ञावता बुद्ध्या दुर्बलेन महाबलाः&#xA;192c एकेन बहवोऽमित्राः पलितेनाभिसन्धिताः&#xA;193a अरिणापि समर्थेन सन्धिं कुर्वीत पण्डितः&#xA;193c मूषकश्च बिडालश्च मुक्तावन्योन्यसंश्रयात्&#xA;194a इत्येष क्षत्रधर्मस्य मया मार्गोऽनुदर्शितः&#xA;194c विस्तरेण महीपाल सङ्क्षेपेण पुनः शृणु&#xA;195a अन्योन्यकृतवैरौ तु चक्रतुः प्रीतिमुत्तमाम्&#xA;195c अन्योन्यमभिसन्धातुमभूच्चैव तयोर्मतिः&#xA;196a तत्र प्राज्ञोऽभिसन्धत्ते सम्यग्बुद्धिबलाश्रयात्&#xA;196c अभिसन्धीयते प्राज्ञः प्रमादादपि चाबुधैः&#xA;197a तस्मादभीतवद्भीतो विश्वस्तवदविश्वसन्&#xA;197c न ह्यप्रमत्तश्चलति चलितो वा विनश्यति&#xA;198a कालेन रिपुणा सन्धिः काले मित्रेण विग्रहः&#xA;198c कार्य इत्येव तत्त्वज्ञाः प्राहुर्नित्यं युधिष्ठिर&#xA;199a एवं मत्वा महाराज शास्त्रार्थमभिगम्य च&#xA;199c अभियुक्तोऽप्रमत्तश्च प्राग्भयाद्भीतवच्चरेत्&#xA;200a भीतवत्संविधिः कार्यः प्रतिसन्धिस्तथैव च&#xA;200c भयादुत्पद्यते बुद्धिरप्रमत्ताभियोगजा&#xA;201a न भयं विद्यते राजन्भीतस्यानागते भये&#xA;201c अभीतस्य तु विस्रम्भात्सुमहज्जायते भयम्&#xA;202a न भीरुरिति चात्यन्तं मन्त्रोऽदेयः कथञ्चन&#xA;202c अविज्ञानाद्धि विज्ञाते गच्छेदास्पददर्शिषु&#xA;203a तस्मादभीतवद्भीतो विश्वस्तवदविश्वसन्&#xA;203c कार्याणां गुरुतां बुद्ध्वा नानृतं किञ्चिदाचरेत्&#xA;204a एवमेतन्मया प्रोक्तमितिहासं युधिष्ठिर&#xA;204c श्रुत्वा त्वं सुहृदां मध्ये यथावत्समुपाचर&#xA;205a उपलभ्य मतिं चाग्र्यामरिमित्रान्तरं तथा&#xA;205c सन्धिविग्रहकालं च मोक्षोपायं तथापदि&#xA;206a शत्रुसाधारणे कृत्ये कृत्वा सन्धिं बलीयसा&#xA;206c समागमं चरेद्युक्त्या कृतार्थो न च विश्वसेत्&#xA;207a अविरुद्धां त्रिवर्गेण नीतिमेतां युधिष्ठिर&#xA;207c अभ्युत्तिष्ठ श्रुतादस्माद्भूयस्त्वं रञ्जयन्प्रजाः&#xA;208a ब्राह्मणैश्चापि ते सार्धं यात्रा भवतु पाण्डव&#xA;208c ब्राह्मणा हि परं श्रेयो दिवि चेह च भारत&#xA;209a एते धर्मस्य वेत्तारः कृतज्ञाः सततं प्रभो&#xA;209c पूजिताः शुभकर्माणः पूर्वजित्या नराधिप&#xA;210a राज्यं श्रेयः परं राजन्यशः कीर्तिं च लप्स्यसे&#xA;210c कुलस्य सन्ततिं चैव यथान्यायं यथाक्रमम्&#xA;211a द्वयोरिमं भारत सन्धिविग्रहं सुभाषितं बुद्धिविशेषकारितम्&#xA;211c तथान्ववेक्ष्य क्षितिपेन सर्वदा निषेवितव्यं नृप शत्रुमण्डले&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/137/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/137/</guid>
      <description>&lt;p&gt;001  युधिष्ठिर उवाच&#xA;001a उक्तो मन्त्रो महाबाहो न विश्वासोऽस्ति शत्रुषु&#xA;001c कथं हि राजा वर्तेत यदि सर्वत्र नाश्वसेत्&#xA;002a विश्वासाद्धि परं राज्ञो राजन्नुत्पद्यते भयम्&#xA;002c कथं वै नाश्वसन्राजा शत्रूञ्जयति पार्थिव&#xA;003a एतन्मे संशयं छिन्धि मनो मे सम्प्रमुह्यति&#xA;003c अविश्वासकथामेतामुपश्रुत्य पितामह&#xA;004  भीष्म उवाच&#xA;004a शृणु कौन्तेय यो वृत्तो ब्रह्मदत्तनिवेशने&#xA;004c पूजन्या सह संवादो ब्रह्मदत्तस्य पार्थिव&#xA;005a काम्पिल्ये ब्रह्मदत्तस्य अन्तःपुरनिवासिनी&#xA;005c पूजनी नाम शकुनी दीर्घकालं सहोषिता&#xA;006a रुतज्ञा सर्वभूतानां यथा वै जीवजीवकः&#xA;006c सर्वज्ञा सर्वधर्मज्ञा तिर्यग्योनिगतापि सा&#xA;007a अभिप्रजाता सा तत्र पुत्रमेकं सुवर्चसम्&#xA;007c समकालं च राज्ञोऽपि देव्याः पुत्रो व्यजायत&#xA;008a समुद्रतीरं गत्वा सा त्वाजहार फलद्वयम्&#xA;008c पुष्ट्यर्थं च स्वपुत्रस्य राजपुत्रस्य चैव ह&#xA;009a फलमेकं सुतायादाद्राजपुत्राय चापरम्&#xA;009c अमृतास्वादसदृशं बलतेजोविवर्धनम्&#xA;009e तत्रागच्छत्परां वृद्धिं राजपुत्रः फलाशनात्&#xA;010a धात्र्या हस्तगतश्चापि तेनाक्रीडत पक्षिणा&#xA;010c शून्ये तु तमुपादाय पक्षिणं समजातकम्&#xA;010e हत्वा ततः स राजेन्द्र धात्र्या हस्तमुपागमत्&#xA;011a अथ सा शकुनी राजन्नागमत्फलहारिका&#xA;011c अपश्यन्निहतं पुत्रं तेन बालेन भूतले&#xA;012a बाष्पपूर्णमुखी दीना दृष्ट्वा सा तु हतं सुतम्&#xA;012c पूजनी दुःखसन्तप्ता रुदती वाक्यमब्रवीत्&#xA;013a क्षत्रिये सङ्गतं नास्ति न प्रीतिर्न च सौहृदम्&#xA;013c कारणे सम्भजन्तीह कृतार्थाः सन्त्यजन्ति च&#xA;014a क्षत्रियेषु न विश्वासः कार्यः सर्वोपघातिषु&#xA;014c अपकृत्यापि सततं सान्त्वयन्ति निरर्थकम्&#xA;015a अहमस्य करोम्यद्य सदृशीं वैरयातनाम्&#xA;015c कृतघ्नस्य नृशंसस्य भृशं विश्वासघातिनः&#xA;016a सहसञ्जातवृद्धस्य तथैव सहभोजिनः&#xA;016c शरणागतस्य च वधस्त्रिविधं ह्यस्य किल्बिषम्&#xA;017a इत्युक्त्वा चरणाभ्यां तु नेत्रे नृपसुतस्य सा&#xA;017c भित्त्वा स्वस्था तत इदं पूजनी वाक्यमब्रवीत्&#xA;018a इच्छयैव कृतं पापं सद्य एवोपसर्पति&#xA;018c कृतप्रतिक्रियं तेषां न नश्यति शुभाशुभम्&#xA;019a पापं कर्म कृतं किञ्चिन्न तस्मिन्यदि विद्यते&#xA;019c निपात्यतेऽस्य पुत्रेषु न चेत्पौत्रेषु नप्तृषु&#xA;020  ब्रह्मदत्त उवाच&#xA;020a अस्ति वै कृतमस्माभिरस्ति प्रतिकृतं त्वया&#xA;020c उभयं तत्समीभूतं वस पूजनि मा गमः&#xA;021  पूजन्युवाच&#xA;021a सकृत्कृतापराधस्य तत्रैव परिलम्बतः&#xA;021c न तद्बुधाः प्रशंसन्ति श्रेयस्तत्रापसर्पणम्&#xA;022a सान्त्वे प्रयुक्ते नृपते कृतवैरे न विश्वसेत्&#xA;022c क्षिप्रं प्रबध्यते मूढो न हि वैरं प्रशाम्यति&#xA;023a अन्योन्यं कृतवैराणां पुत्रपौत्रं निगच्छति&#xA;023c पुत्रपौत्रे विनष्टे तु परलोकं निगच्छति&#xA;024a सर्वेषां कृतवैराणामविश्वासः सुखावहः&#xA;024c एकान्ततो न विश्वासः कार्यो विश्वासघातकः&#xA;025a न विश्वसेदविश्वस्ते विश्वस्तेऽपि न विश्वसेत्&#xA;025c कामं विश्वासयेदन्यान्परेषां तु न विश्वसेत्&#xA;026a माता पिता बान्धवानां वरिष्ठौ भार्या जरा बीजमात्रं तु पुत्रः&#xA;026c भ्राता शत्रुः क्लिन्नपाणिर्वयस्य आत्मा ह्येकः सुखदुःखस्य वेत्ता&#xA;027a अन्योन्यकृतवैराणां न सन्धिरुपपद्यते&#xA;027c स च हेतुरतिक्रान्तो यदर्थमहमावसम्&#xA;028a पूजितस्यार्थमानाभ्यां जन्तोः पूर्वापकारिणः&#xA;028c चेतो भवत्यविश्वस्तं पूर्वं त्रासयते बलात्&#xA;029a पूर्वं सम्मानना यत्र पश्चाच्चैव विमानना&#xA;029c जह्यात्तं सत्त्ववान्वासं सम्मानितविमानितः&#xA;030a उषितास्मि तवागारे दीर्घकालमहिंसिता&#xA;030c तदिदं वैरमुत्पन्नं सुखमास्स्व व्रजाम्यहम्&#xA;031  ब्रह्मदत्त उवाच&#xA;031a यत्कृते प्रतिकुर्याद्वै न स तत्रापराध्नुयात्&#xA;031c अनृणस्तेन भवति वस पूजनि मा गमः&#xA;032  पूजन्युवाच&#xA;032a न कृतस्य न कर्तुश्च सख्यं सन्धीयते पुनः&#xA;032c हृदयं तत्र जानाति कर्तुश्चैव कृतस्य च&#xA;033  ब्रह्मदत्त उवाच&#xA;033a कृतस्य चैव कर्तुश्च सख्यं सन्धीयते पुनः&#xA;033c वैरस्योपशमो दृष्टः पापं नोपाश्नुते पुनः&#xA;034  पूजन्युवाच&#xA;034a नास्ति वैरमुपक्रान्तं सान्त्वितोऽस्मीति नाश्वसेत्&#xA;034c विश्वासाद्बध्यते बालस्तस्माच्छ्रेयो ह्यदर्शनम्&#xA;035a तरसा ये न शक्यन्ते शस्त्रैः सुनिशितैरपि&#xA;035c साम्ना ते विनिगृह्यन्ते गजा इव करेणुभिः&#xA;036  ब्रह्मदत्त उवाच&#xA;036a संवासाज्जायते स्नेहो जीवितान्तकरेष्वपि&#xA;036c अन्योन्यस्य च विश्वासः श्वपचेन शुनो यथा&#xA;037a अन्योन्यकृतवैराणां संवासान्मृदुतां गतम्&#xA;037c नैव तिष्ठति तद्वैरं पुष्करस्थमिवोदकम्&#xA;038  पूजन्युवाच&#xA;038a वैरं पञ्चसमुत्थानं तच्च बुध्यन्ति पण्डिताः&#xA;038c स्त्रीकृतं वास्तुजं वाग्जं ससपत्नापराधजम्&#xA;039a तत्र दाता निहन्तव्यः क्षत्रियेण विशेषतः&#xA;039c प्रकाशं वाप्रकाशं वा बुद्ध्वा देशबलादिकम्&#xA;040a कृतवैरे न विश्वासः कार्यस्त्विह सुहृद्यपि&#xA;040c छन्नं सन्तिष्ठते वैरं गूढोऽग्निरिव दारुषु&#xA;041a न वित्तेन न पारुष्यैर्न सान्त्वेन न च श्रुतैः&#xA;041c वैराग्निः शाम्यते राजन्नौर्वाग्निरिव सागरे&#xA;042a न हि वैराग्निरुद्भूतः कर्म वाप्यपराधजम्&#xA;042c शाम्यत्यदग्ध्वा नृपते विना ह्येकतरक्षयात्&#xA;043a सत्कृतस्यार्थमानाभ्यां स्यात्तु पूर्वापकारिणः&#xA;043c नैव शान्तिर्न विश्वासः कर्म त्रासयते बलात्&#xA;044a नैवापकारे कस्मिंश्चिदहं त्वयि तथा भवान्&#xA;044c विश्वासादुषिता पूर्वं नेदानीं विश्वसाम्यहम्&#xA;045  ब्रह्मदत्त उवाच&#xA;045a कालेन क्रियते कार्यं तथैव विविधाः क्रियाः&#xA;045c कालेनैव प्रवर्तन्ते कः कस्येहापराध्यति&#xA;046a तुल्यं चोभे प्रवर्तेते मरणं जन्म चैव ह&#xA;046c कार्यते चैव कालेन तन्निमित्तं हि जीवति&#xA;047a बध्यन्ते युगपत्केचिदेकैकस्य न चापरे&#xA;047c कालो दहति भूतानि सम्प्राप्याग्निरिवेन्धनम्&#xA;048a नाहं प्रमाणं नैव त्वमन्योन्यकरणे शुभे&#xA;048c कालो नित्यमुपाधत्ते सुखं दुःखं च देहिनाम्&#xA;049a एवं वसेह सस्नेहा यथाकालमहिंसिता&#xA;049c यत्कृतं तच्च मे क्षान्तं त्वं चैव क्षम पूजनि&#xA;050  पूजन्युवाच&#xA;050a यदि कालः प्रमाणं ते न वैरं कस्यचिद्भवेत्&#xA;050c कस्मात्त्वपचितिं यान्ति बान्धवा बान्धवे हते&#xA;051a कस्माद्देवासुराः पूर्वमन्योन्यमभिजघ्निरे&#xA;051c यदि कालेन निर्याणं सुखदुःखे भवाभवौ&#xA;052a भिषजो भेषजं कर्तुं कस्मादिच्छन्ति रोगिणे&#xA;052c यदि कालेन पच्यन्ते भेषजैः किं प्रयोजनम्&#xA;053a प्रलापः क्रियते कस्मात्सुमहाञ्शोकमूर्छितैः&#xA;053c यदि कालः प्रमाणं ते कस्माद्धर्मोऽस्ति कर्तृषु&#xA;054a तव पुत्रो ममापत्यं हतवान्हिंसितो मया&#xA;054c अनन्तरं त्वया चाहं बन्धनीया महीपते&#xA;055a अहं हि पुत्रशोकेन कृतपापा तवात्मजे&#xA;055c तथा त्वया प्रहर्तव्यं मयि तत्त्वं च मे शृणु&#xA;056a भक्षार्थं क्रीडनार्थं वा नरा वाञ्छन्ति पक्षिणः&#xA;056c तृतीयो नास्ति संयोगो वधबन्धादृते क्षमः&#xA;057a वधबन्धभयादेके मोक्षतन्त्रमुपागताः&#xA;057c मरणोत्पातजं दुःखमाहुर्धर्मविदो जनाः&#xA;058a सर्वस्य दयिताः प्राणाः सर्वस्य दयिताः सुताः&#xA;058c दुःखादुद्विजते सर्वः सर्वस्य सुखमीप्सितम्&#xA;059a दुःखं जरा ब्रह्मदत्त दुःखमर्थविपर्ययः&#xA;059c दुःखं चानिष्टसंवासो दुःखमिष्टवियोगजम्&#xA;060a वैरबन्धकृतं दुःखं हिंसाजं स्त्रीकृतं तथा&#xA;060c दुःखं सुखेन सततं जनाद्विपरिवर्तते&#xA;061a न दुःखं परदुःखे वै केचिदाहुरबुद्धयः&#xA;061c यो दुःखं नाभिजानाति स जल्पति महाजने&#xA;062a यस्तु शोचति दुःखार्तः स कथं वक्तुमुत्सहेत्&#xA;062c रसज्ञः सर्वदुःखस्य यथात्मनि तथा परे&#xA;063a यत्कृतं ते मया राजंस्त्वया च मम यत्कृतम्&#xA;063c न तद्वर्षशतैः शक्यं व्यपोहितुमरिन्दम&#xA;064a आवयोः कृतमन्योन्यं तत्र सन्धिर्न विद्यते&#xA;064c स्मृत्वा स्मृत्वा हि ते पुत्रं नवं वैरं भविष्यति&#xA;065a वैरमन्तिकमासज्य यः प्रीतिं कर्तुमिच्छति&#xA;065c मृन्मयस्येव भग्नस्य तस्य सन्धिर्न विद्यते&#xA;066a निश्चितश्चार्थशास्त्रज्ञैरविश्वासः सुखोदयः&#xA;066c उशनाश्चाथ गाथे द्वे प्रह्रादायाब्रवीत्पुरा&#xA;067a ये वैरिणः श्रद्दधते सत्ये सत्येतरेऽपि वा&#xA;067c ते श्रद्दधाना वध्यन्ते मधु शुष्कतृणैर्यथा&#xA;068a न हि वैराणि शाम्यन्ति कुलेष्वा दशमाद्युगात्&#xA;068c आख्यातारश्च विद्यन्ते कुले चेद्विद्यते पुमान्&#xA;069a उपगुह्य हि वैराणि सान्त्वयन्ति नराधिपाः&#xA;069c अथैनं प्रतिपिंषन्ति पूर्णं घटमिवाश्मनि&#xA;070a सदा न विश्वसेद्राजन्पापं कृत्वेह कस्यचित्&#xA;070c अपकृत्य परेषां हि विश्वासाद्दुःखमश्नुते&#xA;071  ब्रह्मदत्त उवाच&#xA;071a नाविश्वासाच्चिन्वतेऽर्थान्नेहन्ते चापि किञ्चन&#xA;071c भयादेकतरान्नित्यं मृतकल्पा भवन्ति च&#xA;072  पूजन्युवाच&#xA;072a यस्येह व्रणिनौ पादौ पद्भ्यां च परिसर्पति&#xA;072c क्षण्येते तस्य तौ पादौ सुगुप्तमभिधावतः&#xA;073a नेत्राभ्यां सरुजाभ्यां यः प्रतिवातमुदीक्षते&#xA;073c तस्य वायुरुजात्यर्थं नेत्रयोर्भवति ध्रुवम्&#xA;074a दुष्टं पन्थानमाश्रित्य यो मोहादभिपद्यते&#xA;074c आत्मनो बलमज्ञात्वा तदन्तं तस्य जीवितम्&#xA;075a यस्तु वर्षमविज्ञाय क्षेत्रं कृषति मानवः&#xA;075c हीनं पुरुषकारेण सस्यं नैवाप्नुते पुनः&#xA;076a यश्च तिक्तं कषायं वाप्यास्वादविधुरं हितम्&#xA;076c आहारं कुरुते नित्यं सोऽमृतत्वाय कल्पते&#xA;077a पथ्यं भुक्त्वा नरो लोभाद्योऽन्यदश्नाति भोजनम्&#xA;077c परिणाममविज्ञाय तदन्तं तस्य जीवितम्&#xA;078a दैवं पुरुषकारश्च स्थितावन्योन्यसंश्रयात्&#xA;078c उदात्तानां कर्म तन्त्रं दैवं क्लीबा उपासते&#xA;079a कर्म चात्महितं कार्यं तीक्ष्णं वा यदि वा मृदु&#xA;079c ग्रस्यतेऽकर्मशीलस्तु सदानर्थैरकिञ्चनः&#xA;080a तस्मात्संशयितेऽप्यर्थे कार्य एव पराक्रमः&#xA;080c सर्वस्वमपि सन्त्यज्य कार्यमात्महितं नरैः&#xA;081a विद्या शौर्यं च दाक्ष्यं च बलं धैर्यं च पञ्चमम्&#xA;081c मित्राणि सहजान्याहुर्वर्तयन्तीह यैर्बुधाः&#xA;082a निवेशनं च कुप्यं च क्षेत्रं भार्या सुहृज्जनः&#xA;082c एतान्युपचितान्याहुः सर्वत्र लभते पुमान्&#xA;083a सर्वत्र रमते प्राज्ञः सर्वत्र च विरोचते&#xA;083c न विभीषयते कञ्चिद्भीषितो न बिभेति च&#xA;084a नित्यं बुद्धिमतो ह्यर्थः स्वल्पकोऽपि विवर्धते&#xA;084c दाक्ष्येण कुरुते कर्म संयमात्प्रतितिष्ठति&#xA;085a गृहस्नेहावबद्धानां नराणामल्पमेधसाम्&#xA;085c कुस्त्री खादति मांसानि माघमा सेगवामिव&#xA;086a गृहं क्षेत्राणि मित्राणि स्वदेश इति चापरे&#xA;086c इत्येवमवसीदन्ति नरा बुद्धिविपर्यये&#xA;087a उत्पतेत्सरुजाद्देशाद्व्याधिदुर्भिक्षपीडितात्&#xA;087c अन्यत्र वस्तुं गच्छेद्वा वसेद्वा नित्यमानितः&#xA;088a तस्मादन्यत्र यास्यामि वस्तुं नाहमिहोत्सहे&#xA;088c कृतमेतदनाहार्यं तव पुत्रेण पार्थिव&#xA;089a कुभार्यां च कुपुत्रं च कुराजानं कुसौहृदम्&#xA;089c कुसम्बन्धं कुदेशं च दूरतः परिवर्जयेत्&#xA;090a कुमित्रे नास्ति विश्वासः कुभार्यायां कुतो रतिः&#xA;090c कुराज्ये निर्वृतिर्नास्ति कुदेशे न प्रजीव्यते&#xA;091a कुमित्रे सङ्गतं नास्ति नित्यमस्थिरसौहृदे&#xA;091c अवमानः कुसम्बन्धे भवत्यर्थविपर्यये&#xA;092a सा भार्या या प्रियं ब्रूते स पुत्रो यत्र निर्वृतिः&#xA;092c तन्मित्रं यत्र विश्वासः स देशो यत्र जीव्यते&#xA;093a यत्र नास्ति बलात्कारः स राजा तीव्रशासनः&#xA;093c न चैव ह्यभिसम्बन्धो दरिद्रं यो बुभूषति&#xA;094a भार्या देशोऽथ मित्राणि पुत्रसम्बन्धिबान्धवाः&#xA;094c एतत्सर्वं गुणवति धर्मनेत्रे महीपतौ&#xA;095a अधर्मज्ञस्य विलयं प्रजा गच्छन्त्यनिग्रहात्&#xA;095c राजा मूलं त्रिवर्गस्य अप्रमत्तोऽनुपालयन्&#xA;096a बलिषड्भागमुद्धृत्य बलिं तमुपयोजयेत्&#xA;096c न रक्षति प्रजाः सम्यग्यः स पार्थिवतस्करः&#xA;097a दत्त्वाभयं यः स्वयमेव राजा न तत्प्रमाणं कुरुते यथावत्&#xA;097c स सर्वलोकादुपलभ्य पापमधर्मबुद्धिर्निरयं प्रयाति&#xA;098a दत्त्वाभयं यः स्म राजा प्रमाणं कुरुते सदा&#xA;098c स सर्वसुखकृज्ज्ञेयः प्रजा धर्मेण पालयन्&#xA;099a पिता माता गुरुर्गोप्ता वह्निर्वैश्रवणो यमः&#xA;099c सप्त राज्ञो गुणानेतान्मनुराह प्रजापतिः&#xA;100a पिता हि राजा राष्ट्रस्य प्रजानां योऽनुकम्पकः&#xA;100c तस्मिन्मिथ्याप्रणीते हि तिर्यग्गच्छति मानवः&#xA;101a सम्भावयति मातेव दीनमभ्यवपद्यते&#xA;101c दहत्यग्निरिवानिष्टान्यमयन्भवते यमः&#xA;102a इष्टेषु विसृजत्यर्थान्कुबेर इव कामदः&#xA;102c गुरुर्धर्मोपदेशेन गोप्ता च परिपालनात्&#xA;103a यस्तु रञ्जयते राजा पौरजानपदान्गुणैः&#xA;103c न तस्य भ्रश्यते राज्यं गुणधर्मानुपालनात्&#xA;104a स्वयं समुपजानन्हि पौरजानपदक्रियाः&#xA;104c स सुखं मोदते भूप इह लोके परत्र च&#xA;105a नित्योद्विग्नाः प्रजा यस्य करभारप्रपीडिताः&#xA;105c अनर्थैर्विप्रलुप्यन्ते स गच्छति पराभवम्&#xA;106a प्रजा यस्य विवर्धन्ते सरसीव महोत्पलम्&#xA;106c स सर्वयज्ञफलभाग्राजा लोके महीयते&#xA;107a बलिना विग्रहो राजन्न कथञ्चित्प्रशस्यते&#xA;107c बलिना विगृहीतस्य कुतो राज्यं कुतः सुखम्&#xA;108  भीष्म उवाच&#xA;108a सैवमुक्त्वा शकुनिका ब्रह्मदत्तं नराधिपम्&#xA;108c राजानं समनुज्ञाप्य जगामाथेप्सितां दिशम्&#xA;109a एतत्ते ब्रह्मदत्तस्य पूजन्या सह भाषितम्&#xA;109c मयोक्तं भरतश्रेष्ठ किमन्यच्छ्रोतुमिच्छसि&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/138/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/138/</guid>
      <description>&lt;p&gt;001  युधिष्ठिर उवाच&#xA;001a युगक्षयात्परिक्षीणे धर्मे लोके च भारत&#xA;001c दस्युभिः पीड्यमाने च कथं स्थेयं पितामह&#xA;002  भीष्म उवाच&#xA;002a हन्त ते कथयिष्यामि नीतिमापत्सु भारत&#xA;002c उत्सृज्यापि घृणां काले यथा वर्तेत भूमिपः&#xA;003a अत्राप्युदाहरन्तीममितिहासं पुरातनम्&#xA;003c भरद्वाजस्य संवादं राज्ञः शत्रुन्तपस्य च&#xA;004a राजा शत्रुन्तपो नाम सौवीराणां महारथः&#xA;004c कणिङ्कमुपसङ्गम्य पप्रच्छार्थविनिश्चयम्&#xA;005a अलब्धस्य कथं लिप्सा लब्धं केन विवर्धते&#xA;005c वर्धितं पालयेत्केन पालितं प्रणयेत्कथम्&#xA;006a तस्मै विनिश्चयार्थं स परिपृष्टार्थनिश्चयः&#xA;006c उवाच ब्राह्मणो वाक्यमिदं हेतुमदुत्तरम्&#xA;007a नित्यमुद्यतदण्डः स्यान्नित्यं विवृतपौरुषः&#xA;007c अच्छिद्रश्छिद्रदर्शी च परेषां विवरानुगः&#xA;008a नित्यमुद्यतदण्डस्य भृशमुद्विजते जनः&#xA;008c तस्मात्सर्वाणि भूतानि दण्डेनैव प्ररोधयेत्&#xA;009a एवमेव प्रशंसन्ति पण्डितास्तत्त्वदर्शिनः&#xA;009c तस्माच्चतुष्टये तस्मिन्प्रधानो दण्ड उच्यते&#xA;010a छिन्नमूले ह्यधिष्ठाने सर्वे तज्जीविनो हताः&#xA;010c कथं हि शाखास्तिष्ठेयुश्छिन्नमूले वनस्पतौ&#xA;011a मूलमेवादितश्छिन्द्यात्परपक्षस्य पण्डितः&#xA;011c ततः सहायान्पक्षं च सर्वमेवानुसारयेत्&#xA;012a सुमन्त्रितं सुविक्रान्तं सुयुद्धं सुपलायितम्&#xA;012c आपदां पदकालेषु कुर्वीत न विचारयेत्&#xA;013a वाङ्मात्रेण विनीतः स्याद्धृदयेन यथा क्षुरः&#xA;013c श्लक्ष्णपूर्वाभिभाषी च कामक्रोधौ विवर्जयेत्&#xA;014a सपत्नसहिते कार्ये कृत्वा सन्धिं न विश्वसेत्&#xA;014c अपक्रामेत्ततः क्षिप्रं कृतकार्यो विचक्षणः&#xA;015a शत्रुं च मित्ररूपेण सान्त्वेनैवाभिसान्त्वयेत्&#xA;015c नित्यशश्चोद्विजेत्तस्मात्सर्पाद्वेश्मगतादिव&#xA;016a यस्य बुद्धिं परिभवेत्तमतीतेन सान्त्वयेत्&#xA;016c अनागतेन दुष्प्रज्ञं प्रत्युत्पन्नेन पण्डितम्&#xA;017a अञ्जलिं शपथं सान्त्वं प्रणम्य शिरसा वदेत्&#xA;017c अश्रुप्रपातनं चैव कर्तव्यं भूतिमिच्छता&#xA;018a वहेदमित्रं स्कन्धेन यावत्कालविपर्ययः&#xA;018c अथैनमागते काले भिन्द्याद्घटमिवाश्मनि&#xA;019a मुहूर्तमपि राजेन्द्र तिन्दुकालातवज्ज्वलेत्&#xA;019c न तुषाग्निरिवानर्चिर्धूमायेत नरश्चिरम्&#xA;020a नानर्थकेनार्थवत्त्वं कृतघ्नेन समाचरेत्&#xA;020c अर्थे तु शक्यते भोक्तुं कृतकार्योऽवमन्यते&#xA;020e तस्मात्सर्वाणि कार्याणि सावशेषाणि कारयेत्&#xA;021a कोकिलस्य वराहस्य मेरोः शून्यस्य वेश्मनः&#xA;021c व्याडस्य भक्तिचित्रस्य यच्छ्रेष्ठं तत्समाचरेत्&#xA;022a उत्थायोत्थाय गच्छेच्च नित्ययुक्तो रिपोर्गृहान्&#xA;022c कुशलं चापि पृच्छेत यद्यप्यकुशलं भवेत्&#xA;023a नालसाः प्राप्नुवन्त्यर्थान्न क्लीबा न च मानिनः&#xA;023c न च लोकरवाद्भीता न च शश्वत्प्रतीक्षिणः&#xA;024a नास्य छिद्रं परो विद्याद्विद्याच्छिद्रं परस्य तु&#xA;024c गूहेत्कूर्म इवाङ्गानि रक्षेद्विवरमात्मनः&#xA;025a बकवच्चिन्तयेदर्थान्सिंहवच्च पराक्रमेत्&#xA;025c वृकवच्चावलुम्पेत शशवच्च विनिष्पतेत्&#xA;026a पानमक्षास्तथा नार्यो मृगया गीतवादितम्&#xA;026c एतानि युक्त्या सेवेत प्रसङ्गो ह्यत्र दोषवान्&#xA;027a कुर्यात्तृणमयं चापं शयीत मृगशायिकाम्&#xA;027c अन्धः स्यादन्धवेलायां बाधिर्यमपि संश्रयेत्&#xA;028a देशं कालं समासाद्य विक्रमेत विचक्षणः&#xA;028c देशकालाभ्यतीतो हि विक्रमो निष्फलो भवेत्&#xA;029a कालाकालौ सम्प्रधार्य बलाबलमथात्मनः&#xA;029c परस्परबलं ज्ञात्वा तथात्मानं नियोजयेत्&#xA;030a दण्डेनोपनतं शत्रुं यो राजा न नियच्छति&#xA;030c स मृत्युमुपगूह्यास्ते गर्भमश्वतरी यथा&#xA;031a सुपुष्पितः स्यादफलः फलवान्स्याद्दुरारुहः&#xA;031c आमः स्यात्पक्वसङ्काशो न च शीर्येत कस्यचित्&#xA;032a आशां कालवतीं कुर्यात्तां च विघ्नेन योजयेत्&#xA;032c विघ्नं निमित्ततो ब्रूयान्निमित्तं चापि हेतुतः&#xA;033a भीतवत्संविधातव्यं यावद्भयमनागतम्&#xA;033c आगतं तु भयं दृष्ट्वा प्रहर्तव्यमभीतवत्&#xA;034a न संशयमनारुह्य नरो भद्राणि पश्यति&#xA;034c संशयं पुनरारुह्य यदि जीवति पश्यति&#xA;035a अनागतं विजानीयाद्यच्छेद्भयमुपस्थितम्&#xA;035c पुनर्वृद्धिक्षयात्किञ्चिदभिवृत्तं निशामयेत्&#xA;036a प्रत्युपस्थितकालस्य सुखस्य परिवर्जनम्&#xA;036c अनागतसुखाशा च नैष बुद्धिमतां नयः&#xA;037a योऽरिणा सह सन्धाय सुखं स्वपिति विश्वसन्&#xA;037c स वृक्षाग्रप्रसुप्तो वा पतितः प्रतिबुध्यते&#xA;038a कर्मणा येन तेनेह मृदुना दारुणेन वा&#xA;038c उद्धरेद्दीनमात्मानं समर्थो धर्ममाचरेत्&#xA;039a ये सपत्नाः सपत्नानां सर्वांस्तानपवत्सयेत्&#xA;039c आत्मनश्चापि बोद्धव्याश्चाराः प्रणिहिताः परैः&#xA;040a चारः सुविहितः कार्य आत्मनोऽथ परस्य च&#xA;040c पाषण्डांस्तापसादींश्च परराष्ट्रं प्रवेशयेत्&#xA;041a उद्यानेषु विहारेषु प्रपास्वावसथेषु च&#xA;041c पानागारेषु वेशेषु तीर्थेषु च सभासु च&#xA;042a धर्माभिचारिणः पापाश्चारा लोकस्य कण्टकाः&#xA;042c समागच्छन्ति तान्बुद्ध्वा नियच्छेच्छमयेदपि&#xA;043a न विश्वसेदविश्वस्ते विश्वस्ते नापि विश्वसेत्&#xA;043c विश्वस्तं भयमन्वेति नापरीक्ष्य च विश्वसेत्&#xA;044a विश्वासयित्वा तु परं तत्त्वभूतेन हेतुना&#xA;044c अथास्य प्रहरेत्काले किञ्चिद्विचलिते पदे&#xA;045a अशङ्क्यमपि शङ्केत नित्यं शङ्केत शङ्कितात्&#xA;045c भयं हि शङ्किताज्जातं समूलमपि कृन्तति&#xA;046a अवधानेन मौनेन काषायेण जटाजिनैः&#xA;046c विश्वासयित्वा द्वेष्टारमवलुम्पेद्यथा वृकः&#xA;047a पुत्रो वा यदि वा भ्राता पिता वा यदि वा सुहृत्&#xA;047c अर्थस्य विघ्नं कुर्वाणा हन्तव्या भूतिवर्धनाः&#xA;048a गुरोरप्यवलिप्तस्य कार्याकार्यमजानतः&#xA;048c उत्पथप्रतिपन्नस्य दण्डो भवति शासनम्&#xA;049a प्रत्युत्थानाभिवादाभ्यां सम्प्रदानेन कस्यचित्&#xA;049c प्रतिपुष्कलघाती स्यात्तीक्ष्णतुण्ड इव द्विजः&#xA;050a नाच्छित्त्वा परमर्माणि नाकृत्वा कर्म दारुणम्&#xA;050c नाहत्वा मत्स्यघातीव प्राप्नोति परमां श्रियम्&#xA;051a नास्ति जात्या रिपुर्नाम मित्रं नाम न विद्यते&#xA;051c सामर्थ्ययोगाज्जायन्ते मित्राणि रिपवस्तथा&#xA;052a अमित्रं नैव मुञ्चेत ब्रुवन्तं करुणान्यपि&#xA;052c दुःखं तत्र न कुर्वीत हन्यात्पूर्वापकारिणम्&#xA;053a सङ्ग्रहानुग्रहे यत्नः सदा कार्योऽनसूयता&#xA;053c निग्रहश्चापि यत्नेन कर्तव्यो भूतिमिच्छता&#xA;054a प्रहरिष्यन्प्रियं ब्रूयात्प्रहृत्यापि प्रियोत्तरम्&#xA;054c अपि चास्य शिरश्छित्त्वा रुद्याच्छोचेदथापि वा&#xA;055a निमन्त्रयेत सान्त्वेन सम्मानेन तितिक्षया&#xA;055c आशाकारणमित्येतत्कर्तव्यं भूतिमिच्छता&#xA;056a न शुष्कवैरं कुर्वीत न बाहुभ्यां नदीं तरेत्&#xA;056c अपार्थकमनायुष्यं गोविषाणस्य भक्षणम्&#xA;056e दन्ताश्च परिघृष्यन्ते रसश्चापि न लभ्यते&#xA;057a त्रिवर्गे त्रिविधा पीडानुबन्धास्त्रय एव च&#xA;057c अनुबन्धवधौ ज्ञात्वा पीडां हि परिवर्जयेत्&#xA;058a ऋणशेषोऽग्निशेषश्च शत्रुशेषस्तथैव च&#xA;058c पुनः पुनर्विवर्धेत स्वल्पोऽप्यनिवारितः&#xA;059a वर्धमानमृणं तिष्ठत्परिभूताश्च शत्रवः&#xA;059c आवहन्त्यनयं तीव्रं व्याधयश्चाप्युपेक्षिताः&#xA;060a नासम्यक्कृतकारी स्यादप्रमत्तः सदा भवेत्&#xA;060c कण्टकोऽपि हि दुश्छिन्नो विकारं कुरुते चिरम्&#xA;061a वधेन च मनुष्याणां मार्गाणां दूषणेन च&#xA;061c आकराणां विनाशैश्च परराष्ट्रं विनाशयेत्&#xA;062a गृध्रदृष्टिर्बकालीनः श्वचेष्टः सिंहविक्रमः&#xA;062c अनुद्विग्नः काकशङ्की भुजङ्गचरितं चरेत्&#xA;063a श्रेणिमुख्योपजापेषु वल्लभानुनयेषु च&#xA;063c अमात्यान्परिरक्षेत भेदसङ्घातयोरपि&#xA;064a मृदुरित्यवमन्यन्ते तीक्ष्ण इत्युद्विजन्ति च&#xA;064c तीक्ष्णकाले च तीक्ष्णः स्यान्मृदुकाले मृदुर्भवेत्&#xA;065a मृदुना सुमृदुं हन्ति मृदुना हन्ति दारुणम्&#xA;065c नासाध्यं मृदुना किञ्चित्तस्मात्तीक्ष्णतरं मृदु&#xA;066a काले मृदुर्यो भवति काले भवति दारुणः&#xA;066c स साधयति कृत्यानि शत्रूंश्चैवाधितिष्ठति&#xA;067a पण्डितेन विरुद्धः सन्दूरेऽस्मीति न विश्वसेत्&#xA;067c दीर्घौ बुद्धिमतो बाहू याभ्यां हिंसति हिंसितः&#xA;068a न तत्तरेद्यस्य न पारमुत्तरेन्न तद्धरेद्यत्पुनराहरेत्परः&#xA;068c न तत्खनेद्यस्य न मूलमुत्खनेन्न तं हन्याद्यस्य शिरो न पातयेत्&#xA;069a इतीदमुक्तं वृजिनाभिसंहितं न चैतदेवं पुरुषः समाचरेत्&#xA;069c परप्रयुक्तं तु कथं निशामयेदतो मयोक्तं भवतो हितार्थिना&#xA;070a यथावदुक्तं वचनं हितं तदा निशम्य विप्रेण सुवीरराष्ट्रियः&#xA;070c तथाकरोद्वाक्यमदीनचेतनः श्रियं च दीप्तां बुभुजे सबान्धवः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/139/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/139/</guid>
      <description>&lt;p&gt;001  युधिष्ठिर उवाच&#xA;001a हीने परमके धर्मे सर्वलोकातिलङ्घिनि&#xA;001c अधर्मे धर्मतां नीते धर्मे चाधर्मतां गते&#xA;002a मर्यादासु प्रभिन्नासु क्षुभिते धर्मनिश्चये&#xA;002c राजभिः पीडिते लोके चोरैर्वापि विशाम्पते&#xA;003a सर्वाश्रमेषु मूढेषु कर्मसूपहतेषु च&#xA;003c कामान्मोहाच्च लोभाच्च भयं पश्यत्सु भारत&#xA;004a अविश्वस्तेषु सर्वेषु नित्यभीतेषु पार्थिव&#xA;004c निकृत्या हन्यमानेषु वञ्चयत्सु परस्परम्&#xA;005a सम्प्रदीप्तेषु देशेषु ब्राह्मण्ये चाभिपीडिते&#xA;005c अवर्षति च पर्जन्ये मिथो भेदे समुत्थिते&#xA;006a सर्वस्मिन्दस्युसाद्भूते पृथिव्यामुपजीवने&#xA;006c केन स्विद्ब्राह्मणो जीवेज्जघन्ये काल आगते&#xA;007a अतित्यक्षुः पुत्रपौत्राननुक्रोशान्नराधिप&#xA;007c कथमापत्सु वर्तेत तन्मे ब्रूहि पितामह&#xA;008a कथं च राजा वर्तेत लोके कलुषतां गते&#xA;008c कथमर्थाच्च धर्माच्च न हीयेत परन्तप&#xA;009  भीष्म उवाच&#xA;009a राजमूला महाराज योगक्षेमसुवृष्टयः&#xA;009c प्रजासु व्याधयश्चैव मरणं च भयानि च&#xA;010a कृतं त्रेता द्वापरश्च कलिश्च भरतर्षभ&#xA;010c राजमूलानि सर्वाणि मम नास्त्यत्र संशयः&#xA;011a तस्मिंस्त्वभ्यागते काले प्रजानां दोषकारके&#xA;011c विज्ञानबलमास्थाय जीवितव्यं तदा भवेत्&#xA;012a अत्राप्युदाहरन्तीममितिहासं पुरातनम्&#xA;012c विश्वामित्रस्य संवादं चण्डालस्य च पक्कणे&#xA;013a त्रेताद्वापरयोः सन्धौ पुरा दैवविधिक्रमात्&#xA;013c अनावृष्टिरभूद्घोरा राजन्द्वादशवार्षिकी&#xA;014a प्रजानामभिवृद्धानां युगान्ते पर्युपस्थिते&#xA;014c त्रेतानिर्मोक्षसमये द्वापरप्रतिपादने&#xA;015a न ववर्ष सहस्राक्षः प्रतिलोमोऽभवद्गुरुः&#xA;015c जगाम दक्षिणं मार्गं सोमो व्यावृत्तलक्षणः&#xA;016a नावश्यायोऽपि रात्र्यन्ते कुत एवाभ्रराजयः&#xA;016c नद्यः सङ्क्षिप्ततोयौघाः क्वचिदन्तर्गताभवन्&#xA;017a सरांसि सरितश्चैव कूपाः प्रस्रवणानि च&#xA;017c हतत्विट्कान्यलक्ष्यन्त निसर्गाद्दैवकारितात्&#xA;018a उपशुष्कजलस्थाया विनिवृत्तसभाप्रपा&#xA;018c निवृत्तयज्ञस्वाध्याया निर्वषट्कारमङ्गला&#xA;019a उत्सन्नकृषिगोरक्ष्या निवृत्तविपणापणा&#xA;019c निवृत्तपूगसमया सम्प्रनष्टमहोत्सवा&#xA;020a अस्थिकङ्कालसङ्कीर्णा हाहाभूतजनाकुला&#xA;020c शून्यभूयिष्ठनगरा दग्धग्रामनिवेशना&#xA;021a क्वचिच्चोरैः क्वचिच्छस्त्रैः क्वचिद्राजभिरातुरैः&#xA;021c परस्परभयाच्चैव शून्यभूयिष्ठनिर्जना&#xA;022a गतदैवतसङ्कल्पा वृद्धबालविनाकृता&#xA;022c गोजाविमहिषैर्हीना परस्परहराहरा&#xA;023a हतविप्रा हतारक्षा प्रनष्टौषधिसञ्चया&#xA;023c श्यावभूतनरप्राया बभूव वसुधा तदा&#xA;024a तस्मिन्प्रतिभये काले क्षीणे धर्मे युधिष्ठिर&#xA;024c बभ्रमुः क्षुधिता मर्त्याः खादन्तः स्म परस्परम्&#xA;025a ऋषयो नियमांस्त्यक्त्वा परित्यक्ताग्निदैवताः&#xA;025c आश्रमान्सम्परित्यज्य पर्यधावन्नितस्ततः&#xA;026a विश्वामित्रोऽथ भगवान्महर्षिरनिकेतनः&#xA;026c क्षुधा परिगतो धीमान्समन्तात्पर्यधावत&#xA;027a स कदाचित्परिपतञ्श्वपचानां निवेशनम्&#xA;027c हिंस्राणां प्राणिहन्तॄणामाससाद वने क्वचित्&#xA;028a विभिन्नकलशाकीर्णं श्वचर्माच्छादनायुतम्&#xA;028c वराहखरभग्नास्थिकपालघटसङ्कुलम्&#xA;029a मृतचेलपरिस्तीर्णं निर्माल्यकृतभूषणम्&#xA;029c सर्पनिर्मोकमालाभिः कृतचिह्नकुटीमठम्&#xA;030a उलूकपक्षध्वजिभिर्देवतायतनैर्वृतम्&#xA;030c लोहघण्टापरिष्कारं श्वयूथपरिवारितम्&#xA;031a तत्प्रविश्य क्षुधाविष्टो गाधेः पुत्रो महानृषिः&#xA;031c आहारान्वेषणे युक्तः परं यत्नं समास्थितः&#xA;032a न च क्वचिदविन्दत्स भिक्षमाणोऽपि कौशिकः&#xA;032c मांसमन्नं मूलफलमन्यद्वा तत्र किञ्चन&#xA;033a अहो कृच्छ्रं मया प्राप्तमिति निश्चित्य कौशिकः&#xA;033c पपात भूमौ दौर्बल्यात्तस्मिंश्चण्डालपक्कणे&#xA;034a चिन्तयामास स मुनिः किं नु मे सुकृतं भवेत्&#xA;034c कथं वृथा न मृत्युः स्यादिति पार्थिवसत्तम&#xA;035a स ददर्श श्वमांसस्य कुतन्तीं विततां मुनिः&#xA;035c चण्डालस्य गृहे राजन्सद्यः शस्त्रहतस्य च&#xA;036a स चिन्तयामास तदा स्तेयं कार्यमितो मया&#xA;036c न हीदानीमुपायोऽन्यो विद्यते प्राणधारणे&#xA;037a आपत्सु विहितं स्तेयं विशिष्टसमहीनतः&#xA;037c परं परं भवेत्पूर्वमस्तेयमिति निश्चयः&#xA;038a हीनादादेयमादौ स्यात्समानात्तदनन्तरम्&#xA;038c असम्भवादाददीत विशिष्टादपि धार्मिकात्&#xA;039a सोऽहमन्तावसानानां हरमाणः परिग्रहात्&#xA;039c न स्तेयदोषं पश्यामि हरिष्याम्येतदामिषम्&#xA;040a एतां बुद्धिं समास्थाय विश्वामित्रो महामुनिः&#xA;040c तस्मिन्देशे प्रसुष्वाप पतितो यत्र भारत&#xA;041a स विगाढां निशां दृष्ट्वा सुप्ते चण्डालपक्कणे&#xA;041c शनैरुत्थाय भगवान्प्रविवेश कुटीमठम्&#xA;042a स सुप्त एव चण्डालः श्लेष्मापिहितलोचनः&#xA;042c परिभिन्नस्वरो रूक्ष उवाचाप्रियदर्शनः&#xA;043a कः कुतन्तीं घट्टयति सुप्ते चण्डालपक्कणे&#xA;043c जागर्मि नावसुप्तोऽस्मि हतोऽसीति च दारुणः&#xA;044a विश्वामित्रोऽहमित्येव सहसा तमुवाच सः&#xA;044c सहसाभ्यागतभयः सोद्वेगस्तेन कर्मणा&#xA;045a चण्डालस्तद्वचः श्रुत्वा महर्षेर्भावितात्मनः&#xA;045c शयनादुपसम्भ्रान्त इयेषोत्पतितुं ततः&#xA;046a स विसृज्याश्रु नेत्राभ्यां बहुमानात्कृताञ्जलिः&#xA;046c उवाच कौशिकं रात्रौ ब्रह्मन्किं ते चिकीर्षितम्&#xA;047a विश्वामित्रस्तु मातङ्गमुवाच परिसान्त्वयन्&#xA;047c क्षुधितोऽहं गतप्राणो हरिष्यामि श्वजाघनीम्&#xA;048a अवसीदन्ति मे प्राणाः स्मृतिर्मे नश्यति क्षुधा&#xA;048c स्वधर्मं बुध्यमानोऽपि हरिष्यामि श्वजाघनीम्&#xA;049a अटन्भैक्षं न विन्दामि यदा युष्माकमालये&#xA;049c तदा बुद्धिः कृता पापे हरिष्यामि श्वजाघनीम्&#xA;050a तृषितः कलुषं पाता नास्ति ह्रीरशनार्थिनः&#xA;050c क्षुद्धर्मं दूषयत्यत्र हरिष्यामि श्वजाघनीम्&#xA;051a अग्निर्मुखं पुरोधाश्च देवानां शुचिपाद्विभुः&#xA;051c यथा स सर्वभुग्ब्रह्मा तथा मां विद्धि धर्मतः&#xA;052a तमुवाच स चण्डालो महर्षे शृणु मे वचः&#xA;052c श्रुत्वा तथा समातिष्ठ यथा धर्मान्न हीयसे&#xA;053a मृगाणामधमं श्वानं प्रवदन्ति मनीषिणः&#xA;053c तस्याप्यधम उद्देशः शरीरस्योरुजाघनी&#xA;054a नेदं सम्यग्व्यवसितं महर्षे कर्म वैकृतम्&#xA;054c चण्डालस्वस्य हरणमभक्ष्यस्य विशेषतः&#xA;055a साध्वन्यमनुपश्य त्वमुपायं प्राणधारणे&#xA;055c न मांसलोभात्तपसो नाशस्ते स्यान्महामुने&#xA;056a जानतोऽविहितो मार्गो न कार्यो धर्मसङ्करः&#xA;056c मा स्म धर्मं परित्याक्षीस्त्वं हि धर्मविदुत्तमः&#xA;057a विश्वामित्रस्ततो राजन्नित्युक्तो भरतर्षभ&#xA;057c क्षुधार्तः प्रत्युवाचेदं पुनरेव महामुनिः&#xA;058a निराहारस्य सुमहान्मम कालोऽभिधावतः&#xA;058c न विद्यतेऽभ्युपायश्च कश्चिन्मे प्राणधारणे&#xA;059a येन तेन विशेषेण कर्मणा येन केनचित्&#xA;059c अभ्युज्जीवेत्सीदमानः समर्थो धर्ममाचरेत्&#xA;060a ऐन्द्रो धर्मः क्षत्रियाणां ब्राह्मणानामथाग्निकः&#xA;060c ब्रह्मवह्निर्मम बलं भक्ष्यामि समयं क्षुधा&#xA;061a यथा यथा वै जीवेद्धि तत्कर्तव्यमपीडया&#xA;061c जीवितं मरणाच्छ्रेयो जीवन्धर्ममवाप्नुयात्&#xA;062a सोऽहं जीवितमाकाङ्क्षन्नभक्षस्यापि भक्षणम्&#xA;062c व्यवस्ये बुद्धिपूर्वं वै तद्भवाननुमन्यताम्&#xA;063a जीवन्धर्मं चरिष्यामि प्रणोत्स्याम्यशुभानि च&#xA;063c तपोभिर्विद्यया चैव ज्योतींषीव महत्तमः&#xA;064  श्वपच उवाच&#xA;064a नैतत्खादन्प्राप्स्यसे प्राणमन्यं नायुर्दीर्घं नामृतस्येव तृप्तिम्&#xA;064c भिक्षामन्यां भिक्ष मा ते मनोऽस्तु श्वभक्षणे श्वा ह्यभक्षो द्विजानाम्&#xA;065  विश्वामित्र उवाच&#xA;065a न दुर्भिक्षे सुलभं मांसमन्यच्छ्वपाक नान्नं न च मेऽस्ति वित्तम्&#xA;065c क्षुधार्तश्चाहमगतिर्निराशः श्वमांसे चास्मिन्षड्रसान्साधु मन्ये&#xA;066  श्वपच उवाच&#xA;066a पञ्च पञ्चनखा भक्ष्या ब्रह्मक्षत्रस्य वै द्विज&#xA;066c यदि शास्त्रं प्रमाणं ते मा भक्ष्ये मानसं कृथाः&#xA;067  विश्वामित्र उवाच&#xA;067a अगस्त्येनासुरो जग्धो वातापिः क्षुधितेन वै&#xA;067c अहमापद्गतः क्षुब्धो भक्षयिष्ये श्वजाघनीम्&#xA;068  श्वपच उवाच&#xA;068a भिक्षामन्यामाहरेति न चैतत्कर्तुमर्हसि&#xA;068c न नूनं कार्यमेतद्वै हर कामं श्वजाघनीम्&#xA;069  विश्वामित्र उवाच&#xA;069a शिष्टा वै कारणं धर्मे तद्वृत्तमनुवर्तये&#xA;069c परां मेध्याशनादेतां भक्ष्यां मन्ये श्वजाघनीम्&#xA;070  श्वपच उवाच&#xA;070a असता यत्समाचीर्णं न स धर्मः सनातनः&#xA;070c नावृत्तमनुकार्यं वै मा छलेनानृतं कृथाः&#xA;071  विश्वामित्र उवाच&#xA;071a न पातकं नावमतमृषिः सन्कर्तुमर्हसि&#xA;071c समौ च श्वमृगौ मन्ये तस्माद्भक्ष्या श्वजाघनी&#xA;072  श्वपच उवाच&#xA;072a यद्ब्राह्मणार्थे कृतमर्थितेन तेनर्षिणा तच्च भक्ष्याधिकारम्&#xA;072c स वै धर्मो यत्र न पापमस्ति सर्वैरुपायैर्हि स रक्षितव्यः&#xA;073  विश्वामित्र उवाच&#xA;073a मित्रं च मे ब्राह्मणश्चायमात्मा प्रियश्च मे पूज्यतमश्च लोके&#xA;073c तं भर्तुकामोऽहमिमां हरिष्ये नृशंसानामीदृशानां न बिभ्ये&#xA;074  श्वपच उवाच&#xA;074a कामं नरा जीवितं सन्त्यजन्ति न चाभक्ष्यैः प्रतिकुर्वन्ति तत्र&#xA;074c सर्वान्कामान्प्राप्नुवन्तीह विद्वन्प्रियस्व कामं सहितः क्षुधा वै&#xA;075  विश्वामित्र उवाच&#xA;075a स्थाने तावत्संशयः प्रेत्यभावे निःसंशयं कर्मणां वा विनाशः&#xA;075c अहं पुनर्वर्त इत्याशयात्मा मूलं रक्षन्भक्षयिष्याम्यभक्ष्यम्&#xA;076a बुद्ध्यात्मके व्यस्तमस्तीति तुष्टो मोहादेकत्वं यथा चर्म चक्षुः&#xA;076c यद्यप्येनः संशयादाचरामि नाहं भविष्यामि यथा त्वमेव&#xA;077  श्वपच उवाच&#xA;077a पतनीयमिदं दुःखमिति मे वर्तते मतिः&#xA;077c दुष्कृती ब्राह्मणं सन्तं यस्त्वामहमुपालभे&#xA;078  विश्वामित्र उवाच&#xA;078a पिबन्त्येवोदकं गावो मण्डूकेषु रुवत्स्वपि&#xA;078c न तेऽधिकारो धर्मेऽस्ति मा भूरात्मप्रशंसकः&#xA;079  श्वपच उवाच&#xA;079a सुहृद्भूत्वानुशास्मि त्वा कृपा हि त्वयि मे द्विज&#xA;079c तदेवं श्रेय आधत्स्व मा लोभाच्छ्वानमादिथाः&#xA;080  विश्वामित्र उवाच&#xA;080a सुहृन्मे त्वं सुखेप्सुश्चेदापदो मां समुद्धर&#xA;080c जानेऽहं धर्मतोऽऽत्मानं श्वानीमुत्सृज जाघनीम्&#xA;081  श्वपच उवाच&#xA;081a नैवोत्सहे भवते दातुमेतां नोपेक्षितुं ह्रियमाणं स्वमन्नम्&#xA;081c उभौ स्यावः स्वमलेनावलिप्तौ दाताहं च त्वं च विप्र प्रतीच्छन्&#xA;082  विश्वामित्र उवाच&#xA;082a अद्याहमेतद्वृजिनं कर्म कृत्वा जीवंश्चरिष्यामि महापवित्रम्&#xA;082c प्रपूतात्मा धर्ममेवाभिपत्स्ये यदेतयोर्गुरु तद्वै ब्रवीहि&#xA;083  श्वपच उवाच&#xA;083a आत्मैव साक्षी किल लोककृत्ये त्वमेव जानासि यदत्र दुष्टम्&#xA;083c यो ह्याद्रियेद्भक्ष्यमिति श्वमांसं मन्ये न तस्यास्ति विवर्जनीयम्&#xA;084  विश्वामित्र उवाच&#xA;084a उपादाने खादने वास्य दोषः कार्यो न्यायैर्नित्यमत्रापवादः&#xA;084c यस्मिन्न हिंसा नानृते वाक्यलेशो भक्ष्यक्रिया तत्र न तद्गरीयः&#xA;085  श्वपच उवाच&#xA;085a यद्येष हेतुस्तव खादनस्य न ते वेदः कारणं नान्यधर्मः&#xA;085c तस्मादभक्ष्ये भक्षणाद्वा द्विजेन्द्र दोषं न पश्यामि यथेदमात्थ&#xA;086  विश्वामित्र उवाच&#xA;086a न पातकं भक्षणमस्य दृष्टं सुरां पीत्वा पततीतीह शब्दः&#xA;086c अन्योन्यकर्माणि तथा तथैव न लेशमात्रेण कृत्यं हिनस्ति&#xA;087  श्वपच उवाच&#xA;087a अस्थानतो हीनतः कुत्सिताद्वा तं विद्वांसं बाधते साधुवृत्तम्&#xA;087c स्थानं पुनर्यो लभते निषङ्गात्तेनापि दण्डः सहितव्य एव&#xA;088  भीष्म उवाच&#xA;088a एवमुक्त्वा निववृते मातङ्गः कौशिकं तदा&#xA;088c विश्वामित्रो जहारैव कृतबुद्धिः श्वजाघनीम्&#xA;089a ततो जग्राह पञ्चाङ्गीं जीवितार्थी महामुनिः&#xA;089c सदारस्तामुपाकृत्य वने यातो महामुनिः&#xA;090a एतस्मिन्नेव काले तु प्रववर्षाथ वासवः&#xA;090c सञ्जीवयन्प्रजाः सर्वा जनयामास चौषधीः&#xA;091a विश्वामित्रोऽपि भगवांस्तपसा दग्धकिल्बिषः&#xA;091c कालेन महता सिद्धिमवाप परमाद्भुताम्&#xA;092a एवं विद्वानदीनात्मा व्यसनस्थो जिजीविषुः&#xA;092c सर्वोपायैरुपायज्ञो दीनमात्मानमुद्धरेत्&#xA;093a एतां बुद्धिं समास्थाय जीवितव्यं सदा भवेत्&#xA;093c जीवन्पुण्यमवाप्नोति नरो भद्राणि पश्यति&#xA;094a तस्मात्कौन्तेय विदुषा धर्माधर्मविनिश्चये&#xA;094c बुद्धिमास्थाय लोकेऽस्मिन्वर्तितव्यं यतात्मना&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/140/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/140/</guid>
      <description>&lt;p&gt;001  युधिष्ठिर उवाच&#xA;001a यदिदं घोरमुद्दिष्टमश्रद्धेयमिवानृतम्&#xA;001c अस्ति स्विद्दस्युमर्यादा यामहं परिवर्जये&#xA;002a सम्मुह्यामि विषीदामि धर्मो मे शिथिलीकृतः&#xA;002c उद्यमं नाधिगच्छामि कुतश्चित्परिचिन्तयन्&#xA;003  भीष्म उवाच&#xA;003a नैतच्छुद्धागमादेव तव धर्मानुशासनम्&#xA;003c प्रज्ञासमवतारोऽयं कविभिः सम्भृतं मधु&#xA;004a बह्व्यः प्रतिविधातव्याः प्रज्ञा राज्ञा ततस्ततः&#xA;004c नैकशाखेन धर्मेण यात्रैषा सम्प्रवर्तते&#xA;005a बुद्धिसञ्जननं राज्ञां धर्ममाचरतां सदा&#xA;005c जयो भवति कौरव्य तदा तद्विद्धि मे वचः&#xA;006a बुद्धिश्रेष्ठा हि राजानो जयन्ति विजयैषिणः&#xA;006c धर्मः प्रतिविधातव्यो बुद्ध्या राज्ञा ततस्ततः&#xA;007a नैकशाखेन धर्मेण राज्ञां धर्मो विधीयते&#xA;007c दुर्बलस्य कुतः प्रज्ञा पुरस्तादनुदाहृता&#xA;008a अद्वैधज्ञः पथि द्वैधे संशयं प्राप्तुमर्हति&#xA;008c बुद्धिद्वैधं वेदितव्यं पुरस्तादेव भारत&#xA;009a पार्श्वतःकरणं प्रज्ञा विषूची त्वापगा इव&#xA;009c जनस्तूच्चारितं धर्मं विजानात्यन्यथान्यथा&#xA;010a सम्यग्विज्ञानिनः केचिन्मिथ्याविज्ञानिनोऽपरे&#xA;010c तद्वै यथातथं बुद्ध्वा ज्ञानमाददते सताम्&#xA;011a परिमुष्णन्ति शास्त्राणि धर्मस्य परिपन्थिनः&#xA;011c वैषम्यमर्थविद्यानां नैरर्थ्यात्ख्यापयन्ति ते&#xA;012a आजिजीविषवो विद्यां यशस्कामाः समन्ततः&#xA;012c ते सर्वे नरपापिष्ठा धर्मस्य परिपन्थिनः&#xA;013a अपक्वमतयो मन्दा न जानन्ति यथातथम्&#xA;013c सदा ह्यशास्त्रकुशलाः सर्वत्रापरिनिष्ठिताः&#xA;014a परिमुष्णन्ति शास्त्राणि शास्त्रदोषानुदर्शिनः&#xA;014c विज्ञानमथ विद्यानां न सम्यगिति वर्तते&#xA;015a निन्दया परविद्यानां स्वां विद्यां ख्यापयन्ति ये&#xA;015c वागस्त्रा वाक्छुरीमत्त्वा दुग्धविद्याफला इव&#xA;015e तान्विद्यावणिजो विद्धि राक्षसानिव भारत&#xA;016a व्याजेन कृत्स्नो विदितो धर्मस्ते परिहास्यते&#xA;016c न धर्मवचनं वाचा न बुद्ध्या चेति नः श्रुतम्&#xA;017a इति बार्हस्पतं ज्ञानं प्रोवाच मघवा स्वयम्&#xA;017c न त्वेव वचनं किञ्चिदनिमित्तादिहोच्यते&#xA;018a स्वविनीतेन शास्त्रेण व्यवस्यन्ति तथापरे&#xA;018c लोकयात्रामिहैके तु धर्ममाहुर्मनीषिणः&#xA;019a समुद्दिष्टं सतां धर्मं स्वयमूहेन्न पण्डितः&#xA;019c अमर्षाच्छास्त्रसम्मोहादविज्ञानाच्च भारत&#xA;020a शास्त्रं प्राज्ञस्य वदतः समूहे यात्यदर्शनम्&#xA;020c आगतागमया बुद्ध्या वचनेन प्रशस्यते&#xA;021a अज्ञानाज्ज्ञानहेतुत्वाद्वचनं साधु मन्यते&#xA;021c अनपाहतमेवेदं नेदं शास्त्रमपार्थकम्&#xA;022a दैतेयानुशनाः प्राह संशयच्छेदने पुरा&#xA;022c ज्ञानमव्यपदेश्यं हि यथा नास्ति तथैव तत्&#xA;023a तेन त्वं छिन्नमूलेन कं तोषयितुमर्हसि&#xA;023c अतथ्यविहितं यो वा नेदं वाक्यमुपाश्नुयात्&#xA;024a उग्रायैव हि सृष्टोऽसि कर्मणे न त्ववेक्षसे&#xA;024c अङ्गेमामन्ववेक्षस्व राजनीतिं बुभूषितुम्&#xA;024e यया प्रमुच्यते त्वन्यो यदर्थं च प्रमोदते&#xA;025a अजोऽश्वः क्षत्रमित्येतत्सदृशं ब्रह्मणा कृतम्&#xA;025c तस्मान्नतीक्ष्णभूतानां यात्रा काचित्प्रसिध्यति&#xA;026a यस्त्ववध्यवधे दोषः स वध्यस्यावधे स्मृतः&#xA;026c एषैव खलु मर्यादा यामयं परिवर्जयेत्&#xA;027a तस्मात्तीक्ष्णः प्रजा राजा स्वधर्मे स्थापयेदुत&#xA;027c अन्योन्यं भक्षयन्तो हि प्रचरेयुर्वृका इव&#xA;028a यस्य दस्युगणा राष्ट्रे ध्वाङ्क्षा मत्स्याञ्जलादिव&#xA;028c विहरन्ति परस्वानि स वै क्षत्रियपांसनः&#xA;029a कुलीनान्सचिवान्कृत्वा वेदविद्यासमन्वितान्&#xA;029c प्रशाधि पृथिवीं राजन्प्रजा धर्मेण पालयन्&#xA;030a विहीनजमकर्माणं यः प्रगृह्णाति भूमिपः&#xA;030c उभयस्याविशेषज्ञस्तद्वै क्षत्रं नपुंसकम्&#xA;031a नैवोग्रं नैव चानुग्रं धर्मेणेह प्रशस्यते&#xA;031c उभयं न व्यतिक्रामेदुग्रो भूत्वा मृदुर्भव&#xA;032a कष्टः क्षत्रियधर्मोऽयं सौहृदं त्वयि यत्स्थितम्&#xA;032c उग्रे कर्मणि सृष्टोऽसि तस्माद्राज्यं प्रशाधि वै&#xA;033a अशिष्टनिग्रहो नित्यं शिष्टस्य परिपालनम्&#xA;033c इति शक्रोऽब्रवीद्धीमानापत्सु भरतर्षभ&#xA;034  युधिष्ठिर उवाच&#xA;034a अस्ति स्विद्दस्युमर्यादा यामन्यो नातिलङ्घयेत्&#xA;034c पृच्छामि त्वां सतां श्रेष्ठ तन्मे ब्रूहि पितामह&#xA;035  भीष्म उवाच&#xA;035a ब्राह्मणानेव सेवेत विद्यावृद्धांस्तपस्विनः&#xA;035c श्रुतचारित्रवृत्ताढ्यान्पवित्रं ह्येतदुत्तमम्&#xA;036a या देवतासु वृत्तिस्ते सास्तु विप्रेषु सर्वदा&#xA;036c क्रुद्धैर्हि विप्रैः कर्माणि कृतानि बहुधा नृप&#xA;037a तेषां प्रीत्या यशो मुख्यमप्रीत्या तु विपर्ययः&#xA;037c प्रीत्या ह्यमृतवद्विप्राः क्रुद्धाश्चैव यथा विषम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/141/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/141/</guid>
      <description>&lt;p&gt;001  युधिष्ठिर उवाच&#xA;001a पितामह महाप्राज्ञ सर्वशास्त्रविशारद&#xA;001c शरणं पालयानस्य यो धर्मस्तं वदस्व मे&#xA;002  भीष्म उवाच&#xA;002a महान्धर्मो महाराज शरणागतपालने&#xA;002c अर्हः प्रष्टुं भवांश्चैव प्रश्नं भरतसत्तम&#xA;003a नृगप्रभृतयो राजन्राजानः शरणागतान्&#xA;003c परिपाल्य महाराज संसिद्धिं परमां गताः&#xA;004a श्रूयते हि कपोतेन शत्रुः शरणमागतः&#xA;004c पूजितश्च यथान्यायं स्वैश्च मांसैर्निमन्त्रितः&#xA;005  युधिष्ठिर उवाच&#xA;005a कथं कपोतेन पुरा शत्रुः शरणमागतः&#xA;005c स्वमांसैर्भोजितः कां च गतिं लेभे स भारत&#xA;006  भीष्म उवाच&#xA;006a शृणु राजन्कथां दिव्यां सर्वपापप्रणाशिनीम्&#xA;006c नृपतेर्मुचुकुन्दस्य कथितां भार्गवेण ह&#xA;007a इममर्थं पुरा पार्थ मुचुकुन्दो नराधिपः&#xA;007c भार्गवं परिपप्रच्छ प्रणतो भरतर्षभ&#xA;008a तस्मै शुश्रूषमाणाय भार्गवोऽकथयत्कथाम्&#xA;008c इयं यथा कपोतेन सिद्धिः प्राप्ता नराधिप&#xA;009a धर्मनिश्चयसंयुक्तां कामार्थसहितां कथाम्&#xA;009c शृणुष्वावहितो राजन्गदतो मे महाभुज&#xA;010a कश्चित्क्षुद्रसमाचारः पृथिव्यां कालसम्मतः&#xA;010c चचार पृथिवीं पापो घोरः शकुनिलुब्धकः&#xA;011a काकोल इव कृष्णाङ्गो रूक्षः पापसमाहितः&#xA;011c यवमध्यः कृशग्रीवो ह्रस्वपादो महाहनुः&#xA;012a नैव तस्य सुहृत्कश्चिन्न सम्बन्धी न बान्धवः&#xA;012c स हि तैः सम्परित्यक्तस्तेन घोरेण कर्मणा&#xA;013a स वै क्षारकमादाय द्विजान्हत्वा वने सदा&#xA;013c चकार विक्रयं तेषां पतङ्गानां नराधिप&#xA;014a एवं तु वर्तमानस्य तस्य वृत्तिं दुरात्मनः&#xA;014c अगमत्सुमहान्कालो न चाधर्ममबुध्यत&#xA;015a तस्य भार्यासहायस्य रममाणस्य शाश्वतम्&#xA;015c दैवयोगविमूढस्य नान्या वृत्तिररोचत&#xA;016a ततः कदाचित्तस्याथ वनस्थस्य समुद्गतः&#xA;016c पातयन्निव वृक्षांस्तान्सुमहान्वातसम्भ्रमः&#xA;017a मेघसङ्कुलमाकाशं विद्युन्मण्डलमण्डितम्&#xA;017c सञ्छन्नं सुमुहूर्तेन नौस्थानेनेव सागरः&#xA;018a वारिधारासमूहैश्च सम्प्रहृष्टः शतक्रतुः&#xA;018c क्षणेन पूरयामास सलिलेन वसुन्धराम्&#xA;019a ततो धाराकुले लोके सम्भ्रमन्नष्टचेतनः&#xA;019c शीतार्तस्तद्वनं सर्वमाकुलेनान्तरात्मना&#xA;020a नैव निम्नं स्थलं वापि सोऽविन्दत विहङ्गहा&#xA;020c पूरितो हि जलौघेन मार्गस्तस्य वनस्य वै&#xA;021a पक्षिणो वातवेगेन हता लीनास्तदाभवन्&#xA;021c मृगाः सिंहा वराहाश्च स्थलान्याश्रित्य तस्थिरे&#xA;022a महता वातवर्षेण त्रासितास्ते वनौकसः&#xA;022c भयार्ताश्च क्षुधार्ताश्च बभ्रमुः सहिता वने&#xA;023a स तु शीतहतैर्गात्रैर्जगामैव न तस्थिवान्&#xA;023c सोऽपश्यद्वनषण्डेषु मेघनीलं वनस्पतिम्&#xA;024a ताराढ्यं कुमुदाकारमाकाशं निर्मलं च ह&#xA;024c मेघैर्मुक्तं नभो दृष्ट्वा लुब्धकः शीतविह्वलः&#xA;025a दिशोऽवलोकयामास वेलां चैव दुरात्मवान्&#xA;025c दूरे ग्रामनिवेशश्च तस्माद्देशादिति प्रभो&#xA;025e कृतबुद्धिर्वने तस्मिन्वस्तुं तां रजनीं तदा&#xA;026a सोऽञ्जलिं प्रयतः कृत्वा वाक्यमाह वनस्पतिम्&#xA;026c शरणं यामि यान्यस्मिन्दैवतानीह भारत&#xA;027a स शिलायां शिरः कृत्वा पर्णान्यास्तीर्य भूतले&#xA;027c दुःखेन महताविष्टस्ततः सुष्वाप पक्षिहा&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/142/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/142/</guid>
      <description>&lt;p&gt;001  भीष्म उवाच&#xA;001a अथ वृक्षस्य शाखायां विहङ्गः ससुहृज्जनः&#xA;001c दीर्घकालोषितो राजंस्तत्र चित्रतनूरुहः&#xA;002a तस्य काल्यं गता भार्या चरितुं नाभ्यवर्तत&#xA;002c प्राप्तां च रजनीं दृष्ट्वा स पक्षी पर्यतप्यत&#xA;003a वातवर्षं महच्चासीन्न चागच्छति मे प्रिया&#xA;003c किं नु तत्कारणं येन साद्यापि न निवर्तते&#xA;004a अपि स्वस्ति भवेत्तस्याः प्रियाया मम कानने&#xA;004c तया विरहितं हीदं शून्यमद्य गृहं मम&#xA;005a यदि सा रक्तनेत्रान्ता चित्राङ्गी मधुरस्वरा&#xA;005c अद्य नाभ्येति मे कान्ता न कार्यं जीवितेन मे&#xA;006a पतिधर्मरता साध्वी प्राणेभ्योऽपि गरीयसी&#xA;006c सा हि श्रान्तं क्षुधार्तं च जानीते मां तपस्विनी&#xA;007a अनुरक्ता हिता चैव स्निग्धा चैव पतिव्रता&#xA;007c यस्य वै तादृशी भार्या धन्यः स मनुजो भुवि&#xA;008a भार्या हि परमो नाथः पुरुषस्येह पठ्यते&#xA;008c असहायस्य लोकेऽस्मिल्ँलोकयात्रासहायिनी&#xA;009a तथा रोगाभिभूतस्य नित्यं कृच्छ्रगतस्य च&#xA;009c नास्ति भार्यासमं किञ्चिन्नरस्यार्तस्य भेषजम्&#xA;010a नास्ति भार्यासमो बन्धुर्नास्ति भार्यासमा गतिः&#xA;010c नास्ति भार्यासमो लोके सहायो धर्मसाधनः&#xA;011a एवं विलपतस्तस्य द्विजस्यार्तस्य तत्र वै&#xA;011c गृहीता शकुनघ्नेन भार्या शुश्राव भारतीम्&#xA;012a न सा स्त्रीत्यभिभाषा स्याद्यस्या भर्ता न तुष्यति&#xA;012c अग्निसाक्षिकमप्येतद्भर्ता हि शरणं स्त्रियः&#xA;013a इति सञ्चिन्त्य दुःखार्ता भर्तारं दुःखितं तदा&#xA;013c कपोती लुब्धकेनाथ यत्ता वचनमब्रवीत्&#xA;014a हन्त वक्ष्यामि ते श्रेयः श्रुत्वा च कुरु तत्तथा&#xA;014c शरणागतसन्त्राता भव कान्त विशेषतः&#xA;015a एष शाकुनिकः शेते तव वासं समाश्रितः&#xA;015c शीतार्तश्च क्षुधार्तश्च पूजामस्मै प्रयोजय&#xA;016a यो हि कश्चिद्द्विजं हन्याद्गां वा लोकस्य मातरम्&#xA;016c शरणागतं च यो हन्यात्तुल्यं तेषां च पातकम्&#xA;017a यास्माकं विहिता वृत्तिः कापोती जातिधर्मतः&#xA;017c सा न्याय्यात्मवता नित्यं त्वद्विधेनाभिवर्तितुम्&#xA;018a यस्तु धर्मं यथाशक्ति गृहस्थो ह्यनुवर्तते&#xA;018c स प्रेत्य लभते लोकानक्षयानिति शुश्रुम&#xA;019a स त्वं सन्तानवानद्य पुत्रवानपि च द्विज&#xA;019c तत्स्वदेहे दयां त्यक्त्वा धर्मार्थौ परिगृह्य वै&#xA;019e पूजामस्मै प्रयुङ्क्ष्व त्वं प्रीयेतास्य मनो यथा&#xA;020a इति सा शकुनी वाक्यं क्षारकस्था तपस्विनी&#xA;020c अतिदुःखान्विता प्रोच्य भर्तारं समुदैक्षत&#xA;021a स पत्न्या वचनं श्रुत्वा धर्मयुक्तिसमन्वितम्&#xA;021c हर्षेण महता युक्तो बाष्पव्याकुललोचनः&#xA;022a तं वै शाकुनिकं दृष्ट्वा विधिदृष्टेन कर्मणा&#xA;022c पूजयामास यत्नेन स पक्षी पक्षिजीविनम्&#xA;023a उवाच च स्वागतं ते ब्रूहि किं करवाण्यहम्&#xA;023c सन्तापश्च न कर्तव्यः स्वगृहे वर्तते भवान्&#xA;024a तद्ब्रवीतु भवान्क्षिप्रं किं करोमि किमिच्छसि&#xA;024c प्रणयेन ब्रवीमि त्वां त्वं हि नः शरणागतः&#xA;025a शरणागतस्य कर्तव्यमातिथ्यमिह यत्नतः&#xA;025c पञ्चयज्ञप्रवृत्तेन गृहस्थेन विशेषतः&#xA;026a पञ्चयज्ञांस्तु यो मोहान्न करोति गृहाश्रमी&#xA;026c तस्य नायं न च परो लोको भवति धर्मतः&#xA;027a तद्ब्रूहि त्वं सुविस्रब्धो यत्त्वं वाचा वदिष्यसि&#xA;027c तत्करिष्याम्यहं सर्वं मा त्वं शोके मनः कृथाः&#xA;028a तस्य तद्वचनं श्रुत्वा शकुनेर्लुब्धकोऽब्रवीत्&#xA;028c बाधते खलु मा शीतं हिमत्राणं विधीयताम्&#xA;029a एवमुक्तस्ततः पक्षी पर्णान्यास्तीर्य भूतले&#xA;029c यथाशुष्काणि यत्नेन ज्वलनार्थं द्रुतं ययौ&#xA;030a स गत्वाङ्गारकर्मान्तं गृहीत्वाग्निमथागमत्&#xA;030c ततः शुष्केषु पर्णेषु पावकं सोऽभ्यदीदिपत्&#xA;031a सुसन्दीप्तं महत्कृत्वा तमाह शरणागतम्&#xA;031c प्रतापय सुविस्रब्धं स्वगात्राण्यकुतोभयः&#xA;032a स तथोक्तस्तथेत्युक्त्वा लुब्धो गात्राण्यतापयत्&#xA;032c अग्निप्रत्यागतप्राणस्ततः प्राह विहङ्गमम्&#xA;033a दत्तमाहारमिच्छामि त्वया क्षुद्बाधते हि माम्&#xA;033c तद्वचः स प्रतिश्रुत्य वाक्यमाह विहङ्गमः&#xA;034a न मेऽस्ति विभवो येन नाशयामि तव क्षुधाम्&#xA;034c उत्पन्नेन हि जीवामो वयं नित्यं वनौकसः&#xA;035a सञ्चयो नास्ति चास्माकं मुनीनामिव कानने&#xA;035c इत्युक्त्वा स तदा तत्र विवर्णवदनोऽभवत्&#xA;036a कथं नु खलु कर्तव्यमिति चिन्तापरः सदा&#xA;036c बभूव भरतश्रेष्ठ गर्हयन्वृत्तिमात्मनः&#xA;037a मुहूर्ताल्लब्धसञ्ज्ञस्तु स पक्षी पक्षिघातकम्&#xA;037c उवाच तर्पयिष्ये त्वां मुहूर्तं प्रतिपालय&#xA;038a इत्युक्त्वा शुष्कपर्णैः स सम्प्रज्वाल्य हुताशनम्&#xA;038c हर्षेण महता युक्तः कपोतः पुनरब्रवीत्&#xA;039a देवानां च मुनीनां च पितॄणां च महात्मनाम्&#xA;039c श्रुतपूर्वो मया धर्मो महानतिथिपूजने&#xA;040a कुरुष्वानुग्रहं मेऽद्य सत्यमेतद्ब्रवीमि ते&#xA;040c निश्चिता खलु मे बुद्धिरतिथिप्रतिपूजने&#xA;041a ततः सत्यप्रतिज्ञो वै स पक्षी प्रहसन्निव&#xA;041c तमग्निं त्रिः परिक्रम्य प्रविवेश महीपते&#xA;042a अग्निमध्यं प्रविष्टं तं लुब्धो दृष्ट्वाथ पक्षिणम्&#xA;042c चिन्तयामास मनसा किमिदं नु कृतं मया&#xA;043a अहो मम नृशंसस्य गर्हितस्य स्वकर्मणा&#xA;043c अधर्मः सुमहान्घोरो भविष्यति न संशयः&#xA;044a एवं बहुविधं भूरि विललाप स लुब्धकः&#xA;044c गर्हयन्स्वानि कर्माणि द्विजं दृष्ट्वा तथागतम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/143/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/143/</guid>
      <description>&lt;p&gt;001  भीष्म उवाच&#xA;001a ततस्तं लुब्धकः पश्यन्कृपयाभिपरिप्लुतः&#xA;001c कपोतमग्नौ पतितं वाक्यं पुनरुवाच ह&#xA;002a किमीदृशं नृशंसेन मया कृतमबुद्धिना&#xA;002c भविष्यति हि मे नित्यं पातकं हृदि जीवतः&#xA;003a स विनिन्दन्नथात्मानं पुनः पुनरुवाच ह&#xA;003c धिङ्मामस्तु सुदुर्बुद्धिं सदा निकृतिनिश्चयम्&#xA;003e शुभं कर्म परित्यज्य योऽहं शकुनिलुब्धकः&#xA;004a नृशंसस्य ममाद्यायं प्रत्यादेशो न संशयः&#xA;004c दत्तः स्वमांसं ददता कपोतेन महात्मना&#xA;005a सोऽहं त्यक्ष्ये प्रियान्प्राणान्पुत्रदारं विसृज्य च&#xA;005c उपदिष्टो हि मे धर्मः कपोतेनातिधर्मिणा&#xA;006a अद्य प्रभृति देहं स्वं सर्वभोगैर्विवर्जितम्&#xA;006c यथा स्वल्पं जलं ग्रीष्मे शोषयिष्याम्यहं तथा&#xA;007a क्षुत्पिपासातपसहः कृशो धमनिसन्ततः&#xA;007c उपवासैर्बहुविधैश्चरिष्ये पारलौकिकम्&#xA;008a अहो देहप्रदानेन दर्शितातिथिपूजना&#xA;008c तस्माद्धर्मं चरिष्यामि धर्मो हि परमा गतिः&#xA;008e दृष्टो हि धर्मो धर्मिष्ठैर्यादृशो विहगोत्तमे&#xA;009a एवमुक्त्वा विनिश्चित्य रौद्रकर्मा स लुब्धकः&#xA;009c महाप्रस्थानमाश्रित्य प्रययौ संशितव्रतः&#xA;010a ततो यष्टिं शलाकाश्च क्षारकं पञ्जरं तथा&#xA;010c तांश्च बद्धा कपोतान्स सम्प्रमुच्योत्ससर्ज ह&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/144/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/144/</guid>
      <description>&lt;p&gt;001  भीष्म उवाच&#xA;001a ततो गते शाकुनिके कपोती प्राह दुःखिता&#xA;001c संस्मृत्य भर्तारमथो रुदती शोकमूर्छिता&#xA;002a नाहं ते विप्रियं कान्त कदाचिदपि संस्मरे&#xA;002c सर्वा वै विधवा नारी बहुपुत्रापि खेचर&#xA;002e शोच्या भवति बन्धूनां पतिहीना मनस्विनी&#xA;003a लालिताहं त्वया नित्यं बहुमानाच्च सान्त्विता&#xA;003c वचनैर्मधुरैः स्निग्धैरसकृत्सुमनोहरैः&#xA;004a कन्दरेषु च शैलानां नदीनां निर्झरेषु च&#xA;004c द्रुमाग्रेषु च रम्येषु रमिताहं त्वया प्रिय&#xA;005a आकाशगमने चैव सुखिताहं त्वया सुखम्&#xA;005c विहृतास्मि त्वया कान्त तन्मे नाद्यास्ति किञ्चन&#xA;006a मितं ददाति हि पिता मितं माता मितं सुतः&#xA;006c अमितस्य तु दातारं भर्तारं का न पूजयेत्&#xA;007a नास्ति भर्तृसमो नाथो न च भर्तृसमं सुखम्&#xA;007c विसृज्य धनसर्वस्वं भर्ता वै शरणं स्त्रियाः&#xA;008a न कार्यमिह मे नाथ जीवितेन त्वया विना&#xA;008c पतिहीनापि का नारी सती जीवितुमुत्सहेत्&#xA;009a एवं विलप्य बहुधा करुणं सा सुदुःखिता&#xA;009c पतिव्रता सम्प्रदीप्तं प्रविवेश हुताशनम्&#xA;010a ततश्चित्राम्बरधरं भर्तारं सान्वपश्यत&#xA;010c विमानस्थं सुकृतिभिः पूज्यमानं महात्मभिः&#xA;011a चित्रमाल्याम्बरधरं सर्वाभरणभूषितम्&#xA;011c विमानशतकोटीभिरावृतं पुण्यकीर्तिभिः&#xA;012a ततः स्वर्गगतः पक्षी भार्यया सह सङ्गतः&#xA;012c कर्मणा पूजितस्तेन रेमे तत्र स भार्यया&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/145/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/145/</guid>
      <description>&lt;p&gt;001  भीष्म उवाच&#xA;001a विमानस्थौ तु तौ राजल्ँलुब्धको वै ददर्श ह&#xA;001c दृष्ट्वा तौ दम्पती दुःखादचिन्तयत सद्गतिम्&#xA;002a कीदृशेनेह तपसा गच्छेयं परमां गतिम्&#xA;002c इति बुद्ध्या विनिश्चित्य गमनायोपचक्रमे&#xA;003a महाप्रस्थानमाश्रित्य लुब्धकः पक्षिजीवनः&#xA;003c निश्चेष्टो मारुताहारो निर्ममः स्वर्गकाङ्क्षया&#xA;004a ततोऽपश्यत्सुविस्तीर्णं हृद्यं पद्मविभूषितम्&#xA;004c नानाद्विजगणाकीर्णं सरः शीतजलं शुभम्&#xA;004e पिपासार्तोऽपि तद्दृष्ट्वा तृप्तः स्यान्नात्र संशयः&#xA;005a उपवासकृशोऽत्यर्थं स तु पार्थिव लुब्धकः&#xA;005c उपसर्पत संहृष्टः श्वापदाध्युषितं वनम्&#xA;006a महान्तं निश्चयं कृत्वा लुब्धकः प्रविवेश ह&#xA;006c प्रविशन्नेव च वनं निगृहीतः स कण्टकैः&#xA;007a स कण्टकविभुग्नाङ्गो लोहितार्द्रीकृतच्छविः&#xA;007c बभ्राम तस्मिन्विजने नानामृगसमाकुले&#xA;008a ततो द्रुमाणां महतां पवनेन वने तदा&#xA;008c उदतिष्ठत सङ्घर्षात्सुमहान्हव्यवाहनः&#xA;009a तद्वनं वृक्षसङ्कीर्णं लताविटपसङ्कुलम्&#xA;009c ददाह पावकः क्रुद्धो युगान्ताग्निसमप्रभः&#xA;010a सज्वालैः पवनोद्धूतैर्विस्फुलिङ्गैः समन्वितः&#xA;010c ददाह तद्वनं घोरं मृगपक्षिसमाकुलम्&#xA;011a ततः स देहमोक्षार्थं सम्प्रहृष्टेन चेतसा&#xA;011c अभ्यधावत संवृद्धं पावकं लुब्धकस्तदा&#xA;012a ततस्तेनाग्निना दग्धो लुब्धको नष्टकिल्बिषः&#xA;012c जगाम परमां सिद्धिं तदा भरतसत्तम&#xA;013a ततः स्वर्गस्थमात्मानं सोऽपश्यद्विगतज्वरः&#xA;013c यक्षगन्धर्वसिद्धानां मध्ये भ्राजन्तमिन्द्रवत्&#xA;014a एवं खलु कपोतश्च कपोती च पतिव्रता&#xA;014c लुब्धकेन सह स्वर्गं गताः पुण्येन कर्मणा&#xA;015a यापि चैवंविधा नारी भर्तारमनुवर्तते&#xA;015c विराजते हि सा क्षिप्रं कपोतीव दिवि स्थिता&#xA;016a एवमेतत्पुरा वृत्तं लुब्धकस्य महात्मनः&#xA;016c कपोतस्य च धर्मिष्ठा गतिः पुण्येन कर्मणा&#xA;017a यश्चेदं शृणुयान्नित्यं यश्चेदं परिकीर्तयेत्&#xA;017c नाशुभं विद्यते तस्य मनसापि प्रमाद्यतः&#xA;018a युधिष्ठिर महानेष धर्मो धर्मभृतां वर&#xA;018c गोघ्नेष्वपि भवेदस्मिन्निष्कृतिः पापकर्मणः&#xA;018e निष्कृतिर्न भवेत्तस्मिन्यो हन्याच्छरणागतम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/146/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/146/</guid>
      <description>&lt;p&gt;001  युधिष्ठिर उवाच&#xA;001a अबुद्धिपूर्वं यः पापं कुर्याद्भरतसत्तम&#xA;001c मुच्यते स कथं तस्मादेनसस्तद्वदस्व मे&#xA;002  भीष्म उवाच&#xA;002a अत्र ते वर्णयिष्येऽहमितिहासं पुरातनम्&#xA;002c इन्द्रोतः शौनको विप्रो यदाह जनमेजयम्&#xA;003a आसीद्राजा महावीर्यः पारिक्षिज्जनमेजयः&#xA;003c अबुद्धिपूर्वं ब्रह्महत्या तमागच्छन्महीपतिम्&#xA;004a तं ब्राह्मणाः सर्व एव तत्यजुः सपुरोहिताः&#xA;004c जगाम स वनं राजा दह्यमानो दिवानिशम्&#xA;005a स प्रजाभिः परित्यक्तश्चकार कुशलं महत्&#xA;005c अतिवेलं तपस्तेपे दह्यमानः स मन्युना&#xA;006a तत्रेतिहासं वक्ष्यामि धर्मस्यास्योपबृंहणम्&#xA;006c दह्यमानः पापकृत्या जगाम जनमेजयः&#xA;007a वरिष्यमाण इन्द्रोतं शौनकं संशितव्रतम्&#xA;007c समासाद्योपजग्राह पादयोः परिपीडयन्&#xA;008a ततो भीतो महाप्राज्ञो जगर्हे सुभृशं तदा&#xA;008c कर्ता पापस्य महतो भ्रूणहा किमिहागतः&#xA;009a किं तवास्मासु कर्तव्यं मा मा स्प्राक्षीः कथञ्चन&#xA;009c गच्छ गच्छ न ते स्थानं प्रीणात्यस्मानिह ध्रुवम्&#xA;010a रुधिरस्येव ते गन्धः शवस्येव च दर्शनम्&#xA;010c अशिवः शिवसङ्काशो मृतो जीवन्निवाटसि&#xA;011a अन्तर्मृत्युरशुद्धात्मा पापमेवानुचिन्तयन्&#xA;011c प्रबुध्यसे प्रस्वपिषि वर्तसे चरसे सुखी&#xA;012a मोघं ते जीवितं राजन्परिक्लिष्टं च जीवसि&#xA;012c पापायेव च सृष्टोऽसि कर्मणे ह यवीयसे&#xA;013a बहु कल्याणमिच्छन्त ईहन्ते पितरः सुतान्&#xA;013c तपसा देवतेज्याभिर्वन्दनेन तितिक्षया&#xA;014a पितृवंशमिमं पश्य त्वत्कृते नरकं गतम्&#xA;014c निरर्थाः सर्व एवैषामाशाबन्धास्त्वदाश्रयाः&#xA;015a यान्पूजयन्तो विन्दन्ति स्वर्गमायुर्यशः सुखम्&#xA;015c तेषु ते सततं द्वेषो ब्राह्मणेषु निरर्थकः&#xA;016a इमं लोकं विमुच्य त्वमवाङ्मूर्धा पतिष्यसि&#xA;016c अशाश्वतीः शाश्वतीश्च समाः पापेन कर्मणा&#xA;017a अद्यमानो जन्तुगृध्रैः शितिकण्ठैरयोमुखैः&#xA;017c ततोऽपि पुनरावृत्तः पापयोनिं गमिष्यसि&#xA;018a यदिदं मन्यसे राजन्नायमस्ति परः कुतः&#xA;018c प्रतिस्मारयितारस्त्वां यमदूता यमक्षये&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/147/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/147/</guid>
      <description>&lt;p&gt;001  भीष्म उवाच&#xA;001a एवमुक्तः प्रत्युवाच तं मुनिं जनमेजयः&#xA;001c गर्ह्यं भवान्गर्हयति निन्द्यं निन्दति मा भवान्&#xA;002a धिक्कार्यं मा धिक्कुरुते तस्मात्त्वाहं प्रसादये&#xA;002c सर्वं हीदं स्वकृतं मे ज्वलाम्यग्नाविवाहितः&#xA;003a स्वकर्माण्यभिसन्धाय नाभिनन्दति मे मनः&#xA;003c प्राप्तं नूनं मया घोरं भयं वैवस्वतादपि&#xA;004a तत्तु शल्यमनिर्हृत्य कथं शक्ष्यामि जीवितुम्&#xA;004c सर्वमन्यून्विनीय त्वमभि मा वद शौनक&#xA;005a महानसं ब्राह्मणानां भविष्याम्यर्थवान्पुनः&#xA;005c अस्तु शेषं कुलस्यास्य मा पराभूदिदं कुलम्&#xA;006a न हि नो ब्रह्मशप्तानां शेषो भवितुमर्हति&#xA;006c श्रुतीरलभमानानां संविदं वेदनिश्चयात्&#xA;007a निर्विद्यमानः सुभृशं भूयो वक्ष्यामि साम्प्रतम्&#xA;007c भूयश्चैवाभिनङ्क्षन्ति निर्धर्मा निर्जपा इव&#xA;008a अर्वाक्च प्रतितिष्ठन्ति पुलिन्दशबरा इव&#xA;008c न ह्ययज्ञा अमुं लोकं प्राप्नुवन्ति कथञ्चन&#xA;009a अविज्ञायैव मे प्रज्ञां बालस्येव सुपण्डितः&#xA;009c ब्रह्मन्पितेव पुत्रेभ्यः प्रति मां वाञ्छ शौनक&#xA;010  शौनक उवाच&#xA;010a किमाश्चर्यं यतः प्राज्ञो बहु कुर्याद्धि साम्प्रतम्&#xA;010c इति वै पण्डितो भूत्वा भूतानां नोपतप्यति&#xA;011a प्रज्ञाप्रासादमारुह्य अशोच्यः शोचते जनान्&#xA;011c जगतीस्थानिवाद्रिस्थः प्रज्ञया प्रतिपश्यति&#xA;012a न चोपलभते तत्र न च कार्याणि पश्यति&#xA;012c निर्विण्णात्मा परोक्षो वा धिक्कृतः सर्वसाधुषु&#xA;013a विदित्वोभयतो वीर्यं माहात्म्यं वेद आगमे&#xA;013c कुरुष्वेह महाशान्तिं ब्रह्मा शरणमस्तु ते&#xA;014a तद्वै पारत्रिकं चारु ब्राह्मणानामकुप्यताम्&#xA;014c अथ चेत्तप्यसे पापैर्धर्मं चेदनुपश्यसि&#xA;015  जनमेजय उवाच&#xA;015a अनुतप्ये च पापेन न चाधर्मं चराम्यहम्&#xA;015c बुभूषुं भजमानं च प्रतिवाञ्छामि शौनक&#xA;016  शौनक उवाच&#xA;016a छित्त्वा स्तम्भं च मानं च प्रीतिमिच्छामि ते नृप&#xA;016c सर्वभूतहिते तिष्ठ धर्मं चैव प्रतिस्मर&#xA;017a न भयान्न च कार्पण्यान्न लोभात्त्वामुपाह्वये&#xA;017c तां मे देवा गिरं सत्यां शृण्वन्तु ब्राह्मणैः सह&#xA;018a सोऽहं न केनचिच्चार्थी त्वां च धर्ममुपाह्वये&#xA;018c क्रोशतां सर्वभूतानामहो धिगिति कुर्वताम्&#xA;019a वक्ष्यन्ति मामधर्मज्ञा वक्ष्यन्त्यसुहृदो जनाः&#xA;019c वाचस्ताः सुहृदः श्रुत्वा सञ्ज्वरिष्यन्ति मे भृशम्&#xA;020a केचिदेव महाप्राज्ञाः परिज्ञास्यन्ति कार्यताम्&#xA;020c जानीहि मे कृतं तात ब्राह्मणान्प्रति भारत&#xA;021a यथा ते मत्कृते क्षेमं लभेरंस्तत्तथा कुरु&#xA;021c प्रतिजानीहि चाद्रोहं ब्राह्मणानां नराधिप&#xA;022  जनमेजय उवाच&#xA;022a नैव वाचा न मनसा न पुनर्जातु कर्मणा&#xA;022c द्रोग्धास्मि ब्राह्मणान्विप्र चरणावेव ते स्पृशे&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/148/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/148/</guid>
      <description>&lt;p&gt;001  शौनक उवाच&#xA;001a तस्मात्तेऽहं प्रवक्ष्यामि धर्ममावृत्तचेतसे&#xA;001c श्रीमान्महाबलस्तुष्टो यस्त्वं धर्ममवेक्षसे&#xA;001e पुरस्ताद्दारुणो भूत्वा सुचित्रतरमेव तत्&#xA;002a अनुगृह्णन्ति भूतानि स्वेन वृत्तेन पार्थिव&#xA;002c कृत्स्ने नूनं सदसती इति लोको व्यवस्यति&#xA;002e यत्र त्वं तादृशो भूत्वा धर्ममद्यानुपश्यसि&#xA;003a हित्वा सुरुचिरं भक्ष्यं भोगांश्च तप आस्थितः&#xA;003c इत्येतदपि भूतानामद्भुतं जनमेजय&#xA;004a यो दुर्बलो भवेद्दाता कृपणो वा तपोधनः&#xA;004c अनाश्चर्यं तदित्याहुर्नातिदूरे हि वर्तते&#xA;005a एतदेव हि कार्पण्यं समग्रमसमीक्षितम्&#xA;005c तस्मात्समीक्षयैव स्याद्भवेत्तस्मिंस्ततो गुणः&#xA;006a यज्ञो दानं दया वेदाः सत्यं च पृथिवीपते&#xA;006c पञ्चैतानि पवित्राणि षष्ठं सुचरितं तपः&#xA;007a तदेव राज्ञां परमं पवित्रं जनमेजय&#xA;007c तेन सम्यग्गृहीतेन श्रेयांसं धर्ममाप्स्यसि&#xA;008a पुण्यदेशाभिगमनं पवित्रं परमं स्मृतम्&#xA;008c अपि ह्युदाहरन्तीमा गाथा गीता ययातिना&#xA;009a यो मर्त्यः प्रतिपद्येत आयुर्जीवेत वा पुनः&#xA;009c यज्ञमेकान्ततः कृत्वा तत्सन्न्यस्य तपश्चरेत्&#xA;010a पुण्यमाहुः कुरुक्षेत्रं सरस्वत्यां पृथूदकम्&#xA;010c यत्रावगाह्य पीत्वा वा नैवं श्वोमरणं तपेत्&#xA;011a महासरः पुष्कराणि प्रभासोत्तरमानसे&#xA;011c कालोदं त्वेव गन्तासि लब्धायुर्जीविते पुनः&#xA;012a सरस्वतीदृषद्वत्यौ सेवमानोऽनुसञ्चरेः&#xA;012c स्वाध्यायशीलः स्थानेषु सर्वेषु समुपस्पृशेः&#xA;013a त्यागधर्मं पवित्राणां सन्न्यासं परमब्रवीत्&#xA;013c अत्राप्युदाहरन्तीमा गाथाः सत्यवता कृताः&#xA;014a यथा कुमारः सत्यो वै न पुण्यो न च पापकृत्&#xA;014c न ह्यस्ति सर्वभूतेषु दुःखमस्मिन्कुतः सुखम्&#xA;015a एवं प्रकृतिभूतानां सर्वसंसर्गयायिनाम्&#xA;015c त्यजतां जीवितं प्रायो विवृते पुण्यपातके&#xA;016a यत्त्वेव राज्ञो ज्यायो वै कार्याणां तद्वदामि ते&#xA;016c बलेन संविभागैश्च जय स्वर्गं पुनीष्व च&#xA;017a यस्यैवं बलमोजश्च स धर्मस्य प्रभुर्नरः&#xA;017c ब्राह्मणानां सुखार्थं त्वं पर्येहि पृथिवीमिमाम्&#xA;018a यथैवैनान्पुराक्षैप्सीस्तथैवैनान्प्रसादय&#xA;018c अपि धिक्क्रियमाणोऽपि त्यज्यमानोऽप्यनेकधा&#xA;019a आत्मनो दर्शनं विद्वन्नाहन्तास्मीति मा क्रुधः&#xA;019c घटमानः स्वकार्येषु कुरु नैःश्रेयसं परम्&#xA;020a हिमाग्निघोरसदृशो राजा भवति कश्चन&#xA;020c लाङ्गलाशनिकल्पो वा भवत्यन्यः परन्तप&#xA;021a न निःशेषेण मन्तव्यमचिकित्स्येन वा पुनः&#xA;021c न जातु नाहमस्मीति प्रसक्तव्यमसाधुषु&#xA;022a विकर्मणा तप्यमानः पादात्पापस्य मुच्यते&#xA;022c नैतत्कार्यं पुनरिति द्वितीयात्परिमुच्यते&#xA;022e चरिष्ये धर्ममेवेति तृतीयात्परिमुच्यते&#xA;023a कल्याणमनुमन्तव्यं पुरुषेण बुभूषता&#xA;023c ये सुगन्धीनि सेवन्ते तथागन्धा भवन्ति ते&#xA;023e ये दुर्गन्धीनि सेवन्ते तथागन्धा भवन्ति ते&#xA;024a तपश्चर्यापरः सद्यः पापाद्धि परिमुच्यते&#xA;024c संवत्सरमुपास्याग्निमभिशस्तः प्रमुच्यते&#xA;024e त्रीणि वर्षाण्युपास्याग्निं भ्रूणहा विप्रमुच्यते&#xA;025a यावतः प्राणिनो हन्यात्तज्जातीयान्स्वभावतः&#xA;025c प्रमीयमाणानुन्मोच्य भ्रूणहा विप्रमुच्यते&#xA;026a अपि वाप्सु निमज्जेत त्रिर्जपन्नघमर्षणम्&#xA;026c यथाश्वमेधावभृथस्तथा तन्मनुरब्रवीत्&#xA;027a क्षिप्रं प्रणुदते पापं सत्कारं लभते तथा&#xA;027c अपि चैनं प्रसीदन्ति भूतानि जडमूकवत्&#xA;028a बृहस्पतिं देवगुरुं सुरासुराः समेत्य सर्वे नृपतेऽन्वयुञ्जन्&#xA;028c धर्मे फलं वेत्थ कृते महर्षे तथेतरस्मिन्नरके पापलोके&#xA;029a उभे तु यस्य सुकृते भवेतां किं स्वित्तयोस्तत्र जयोत्तरं स्यात्&#xA;029c आचक्ष्व नः कर्मफलं महर्षे कथं पापं नुदते पुण्यशीलः&#xA;030  बृहस्पतिरुवाच&#xA;030a कृत्वा पापं पूर्वमबुद्धिपूर्वं पुण्यानि यः कुरुते बुद्धिपूर्वम्&#xA;030c स तत्पापं नुदते पुण्यशीलो वासो यथा मलिनं क्षारयुक्त्या&#xA;031a पापं कृत्वा न मन्येत नाहमस्मीति पूरुषः&#xA;031c चिकीर्षेदेव कल्याणं श्रद्दधानोऽनसूयकः&#xA;032a छिद्राणि वसनस्येव साधुना विवृणोति यः&#xA;032c यः पापं पुरुषः कृत्वा कल्याणमभिपद्यते&#xA;033a यथादित्यः पुनरुद्यंस्तमः सर्वं व्यपोहति&#xA;033c कल्याणमाचरन्नेवं सर्वं पापं व्यपोहति&#xA;034  भीष्म उवाच&#xA;034a एवमुक्त्वा स राजानमिन्द्रोतो जनमेजयम्&#xA;034c याजयामास विधिवद्वाजिमेधेन शौनकः&#xA;035a ततः स राजा व्यपनीतकल्मषः श्रिया युतः प्रज्वलिताग्निरूपया&#xA;035c विवेश राज्यं स्वममित्रकर्शनो दिवं यथा पूर्णवपुर्निशाकरः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/149/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/149/</guid>
      <description>&lt;p&gt;001  भीष्म उवाच&#xA;001a शृणु पार्थ यथावृत्तमितिहासं पुरातनम्&#xA;001c गृध्रजम्बुकसंवादं यो वृत्तो वैदिशे पुरा&#xA;002a दुःखिताः केचिदादाय बालमप्राप्तयौवनम्&#xA;002c कुलसर्वस्वभूतं वै रुदन्तः शोकविह्वलाः&#xA;003a बालं मृतं गृहीत्वाथ श्मशानाभिमुखाः स्थिताः&#xA;003c अङ्केनाङ्कं च सङ्क्रम्य रुरुदुर्भूतले तदा&#xA;004a तेषां रुदितशब्देन गृध्रोऽभ्येत्य वचोऽब्रवीत्&#xA;004c एकात्मकमिमं लोके त्यक्त्वा गच्छत माचिरम्&#xA;005a इह पुंसां सहस्राणि स्त्रीसहस्राणि चैव हि&#xA;005c समानीतानि कालेन किं ते वै जात्वबान्धवाः&#xA;006a सम्पश्यत जगत्सर्वं सुखदुःखैरधिष्ठितम्&#xA;006c संयोगो विप्रयोगश्च पर्यायेणोपलभ्यते&#xA;007a गृहीत्वा ये च गच्छन्ति येऽनुयान्ति च तान्मृतान्&#xA;007c तेऽप्यायुषः प्रमाणेन स्वेन गच्छन्ति जन्तवः&#xA;008a अलं स्थित्वा श्मशानेऽस्मिन्गृध्रगोमायुसङ्कुले&#xA;008c कङ्कालबहुले घोरे सर्वप्राणिभयङ्करे&#xA;009a न पुनर्जीवितः कश्चित्कालधर्ममुपागतः&#xA;009c प्रियो वा यदि वा द्वेष्यः प्राणिनां गतिरीदृशी&#xA;010a सर्वेण खलु मर्तव्यं मर्त्यलोके प्रसूयता&#xA;010c कृतान्तविहिते मार्गे को मृतं जीवयिष्यति&#xA;011a कर्मान्तविहिते लोके चास्तं गच्छति भास्करे&#xA;011c गम्यतां स्वमधिष्ठानं सुतस्नेहं विसृज्य वै&#xA;012a ततो गृध्रवचः श्रुत्वा विक्रोशन्तस्तदा नृप&#xA;012c बान्धवास्तेऽभ्यगच्छन्त पुत्रमुत्सृज्य भूतले&#xA;013a विनिश्चित्याथ च ततः सन्त्यजन्तः स्वमात्मजम्&#xA;013c निराशा जीविते तस्य मार्गमारुह्य धिष्ठिताः&#xA;014a ध्वाङ्क्षाभ्रसमवर्णस्तु बिलान्निःसृत्य जम्बुकः&#xA;014c गच्छमानान्स्म तानाह निर्घृणाः खलु मानवाः&#xA;015a आदित्योऽयं स्थितो मूढाः स्नेहं कुरुत मा भयम्&#xA;015c बहुरूपो मुहूर्तश्च जीवेतापि कदाचन&#xA;016a यूयं भूमौ विनिक्षिप्य पुत्रस्नेहविनाकृताः&#xA;016c श्मशाने पुत्रमुत्सृज्य कस्माद्गच्छथ निर्घृणाः&#xA;017a न वोऽस्त्यस्मिन्सुते स्नेहो बाले मधुरभाषिणि&#xA;017c यस्य भाषितमात्रेण प्रसादमुपगच्छथ&#xA;018a न पश्यथ सुतस्नेहं यादृशः पशुपक्षिणाम्&#xA;018c न येषां धारयित्वा तान्कश्चिदस्ति फलागमः&#xA;019a चतुष्पात्पक्षिकीटानां प्राणिनां स्नेहसङ्गिनाम्&#xA;019c परलोकगतिस्थानां मुनियज्ञक्रिया इव&#xA;020a तेषां पुत्राभिरामाणामिह लोके परत्र च&#xA;020c न गुणो दृश्यते कश्चित्प्रजाः सन्धारयन्ति च&#xA;021a अपश्यतां प्रियान्पुत्रान्नैषां शोकोऽनुतिष्ठति&#xA;021c न च पुष्णन्ति संवृद्धास्ते मातापितरौ क्वचित्&#xA;022a मानुषाणां कुतः स्नेहो येषां शोको भविष्यति&#xA;022c इमं कुलकरं पुत्रं कथं त्यक्त्वा गमिष्यथ&#xA;023a चिरं मुञ्चत बाष्पं च चिरं स्नेहेन पश्यत&#xA;023c एवंविधानि हीष्टानि दुस्त्यजानि विशेषतः&#xA;024a क्षीणस्याथाभियुक्तस्य श्मशानाभिमुखस्य च&#xA;024c बान्धवा यत्र तिष्ठन्ति तत्रान्यो नावतिष्ठते&#xA;025a सर्वस्य दयिताः प्राणाः सर्वः स्नेहं च विन्दति&#xA;025c तिर्यग्योनिष्वपि सतां स्नेहं पश्यत यादृशम्&#xA;026a त्यक्त्वा कथं गच्छेथेमं पद्मलोलायताक्षकम्&#xA;026c यथा नवोद्वाहकृतं स्नानमाल्यविभूषितम्&#xA;027  भीष्म उवाच&#xA;027a जम्बुकस्य वचः श्रुत्वा कृपणं परिदेवतः&#xA;027c न्यवर्तन्त तदा सर्वे शवार्थं ते स्म मानुषाः&#xA;028  गृध्र उवाच&#xA;028a अहो धिक्सुनृशंसेन जम्बुकेनाल्पमेधसा&#xA;028c क्षुद्रेणोक्ता हीनसत्त्वा मानुषाः किं निवर्तथ&#xA;029a पञ्चभूतपरित्यक्तं शून्यं काष्ठत्वमागतम्&#xA;029c कस्माच्छोचथ निश्चेष्टमात्मानं किं न शोचथ&#xA;030a तपः कुरुत वै तीव्रं मुच्यध्वं येन किल्बिषात्&#xA;030c तपसा लभ्यते सर्वं विलापः किं करिष्यति&#xA;031a अनिष्टानि च भाग्यानि जानीत सह मूर्तिभिः&#xA;031c येन गच्छति लोकोऽयं दत्त्वा शोकमनन्तकम्&#xA;032a धनं गाश्च सुवर्णं च मणिरत्नमथापि च&#xA;032c अपत्यं च तपोमूलं तपोयोगाच्च लभ्यते&#xA;033a यथाकृता च भूतेषु प्राप्यते सुखदुःखता&#xA;033c गृहीत्वा जायते जन्तुर्दुःखानि च सुखानि च&#xA;034a न कर्मणा पितुः पुत्रः पिता वा पुत्रकर्मणा&#xA;034c मार्गेणान्येन गच्छन्ति त्यक्त्वा सुकृतदुष्कृते&#xA;035a धर्मं चरत यत्नेन तथाधर्मान्निवर्तत&#xA;035c वर्तध्वं च यथाकालं दैवतेषु द्विजेषु च&#xA;036a शोकं त्यजत दैन्यं च सुतस्नेहान्निवर्तत&#xA;036c त्यज्यतामयमाकाशे ततः शीघ्रं निवर्तत&#xA;037a यत्करोति शुभं कर्म तथाधर्मं सुदारुणम्&#xA;037c तत्कर्तैव समश्नाति बान्धवानां किमत्र हि&#xA;038a इह त्यक्त्वा न तिष्ठन्ति बान्धवा बान्धवं प्रियम्&#xA;038c स्नेहमुत्सृज्य गच्छन्ति बाष्पपूर्णाविलेक्षणाः&#xA;039a प्राज्ञो वा यदि वा मूर्खः सधनो निर्धनोऽपि वा&#xA;039c सर्वः कालवशं याति शुभाशुभसमन्वितः&#xA;040a किं करिष्यथ शोचित्वा मृतं किमनुशोचथ&#xA;040c सर्वस्य हि प्रभुः कालो धर्मतः समदर्शनः&#xA;041a यौवनस्थांश्च बालांश्च वृद्धान्गर्भगतानपि&#xA;041c सर्वानाविशते मृत्युरेवम्भूतमिदं जगत्&#xA;042  जम्बुक उवाच&#xA;042a अहो मन्दीकृतः स्नेहो गृध्रेणेहाल्पमेधसा&#xA;042c पुत्रस्नेहाभिभूतानां युष्माकं शोचतां भृशम्&#xA;043a समैः सम्यक्प्रयुक्तैश्च वचनैः प्रश्रयोत्तरैः&#xA;043c यद्गच्छथ जलस्थायं स्नेहमुत्सृज्य दुस्त्यजम्&#xA;044a अहो पुत्रवियोगेन मृतशून्योपसेवनात्&#xA;044c क्रोशतां वै भृशं दुःखं विवत्सानां गवामिव&#xA;045a अद्य शोकं विजानामि मानुषाणां महीतले&#xA;045c स्नेहं हि करुणं दृष्ट्वा ममाप्यश्रूण्यथागमन्&#xA;046a यत्नो हि सततं कार्यः कृतो दैवेन सिध्यति&#xA;046c दैवं पुरुषकारश्च कृतान्तेनोपपद्यते&#xA;047a अनिर्वेदः सदा कार्यो निर्वेदाद्धि कुतः सुखम्&#xA;047c प्रयत्नात्प्राप्यते ह्यर्थः कस्माद्गच्छथ निर्दयाः&#xA;048a आत्ममांसोपवृत्तं च शरीरार्धमयीं तनुम्&#xA;048c पितॄणां वंशकर्तारं वने त्यक्त्वा क्व यास्यथ&#xA;049a अथ वास्तं गते सूर्ये सन्ध्याकाल उपस्थिते&#xA;049c ततो नेष्यथ वा पुत्रमिहस्था वा भविष्यथ&#xA;050  गृध्र उवाच&#xA;050a अद्य वर्षसहस्रं मे साग्रं जातस्य मानुषाः&#xA;050c न च पश्यामि जीवन्तं मृतं स्त्रीपुन्नपुंसकम्&#xA;051a मृता गर्भेषु जायन्ते म्रियन्ते जातमात्रकाः&#xA;051c विक्रमन्तो म्रियन्ते च यौवनस्थास्तथापरे&#xA;052a अनित्यानीह भाग्यानि चतुष्पात्पक्षिणामपि&#xA;052c जङ्गमाजङ्गमानां चाप्यायुरग्रेऽवतिष्ठते&#xA;053a इष्टदारवियुक्ताश्च पुत्रशोकान्वितास्तथा&#xA;053c दह्यमानाः स्म शोकेन गृहं गच्छन्ति नित्यदा&#xA;054a अनिष्टानां सहस्राणि तथेष्टानां शतानि च&#xA;054c उत्सृज्येह प्रयाता वै बान्धवा भृशदुःखिताः&#xA;055a त्यज्यतामेष निस्तेजाः शून्यः काष्ठत्वमागतः&#xA;055c अन्यदेहविषक्तो हि शावं काष्ठमुपासते&#xA;056a भ्रान्तजीवस्य वै बाष्पं कस्माद्धित्वा न गच्छथ&#xA;056c निरर्थको ह्ययं स्नेहो निरर्थश्च परिग्रहः&#xA;057a न चक्षुर्भ्यां न कर्णाभ्यां संशृणोति समीक्षते&#xA;057c तस्मादेनं समुत्सृज्य स्वगृहान्गच्छताशु वै&#xA;058a मोक्षधर्माश्रितैर्वाक्यैर्हेतुमद्भिरनिष्ठुरैः&#xA;058c मयोक्ता गच्छत क्षिप्रं स्वं स्वमेव निवेशनम्&#xA;059a प्रज्ञाविज्ञानयुक्तेन बुद्धिसञ्ज्ञाप्रदायिना&#xA;059c वचनं श्राविता रूक्षं मानुषाः सन्निवर्तत&#xA;060  जम्बुक उवाच&#xA;060a इमं कनकवर्णाभं भूषणैः समलङ्कृतम्&#xA;060c गृध्रवाक्यात्कथं पुत्रं त्यजध्वं पितृपिण्डदम्&#xA;061a न स्नेहस्य विरोधोऽस्ति विलापरुदितस्य वै&#xA;061c मृतस्यास्य परित्यागात्तापो वै भविता ध्रुवम्&#xA;062a श्रूयते शम्बुके शूद्रे हते ब्राह्मणदारकः&#xA;062c जीवितो धर्ममासाद्य रामात्सत्यपराक्रमात्&#xA;063a तथा श्वेतस्य राजर्षेर्बालो दिष्टान्तमागतः&#xA;063c श्वोऽभूते धर्मनित्येन मृतः सञ्जीवितः पुनः&#xA;064a तथा कश्चिद्भवेत्सिद्धो मुनिर्वा देवतापि वा&#xA;064c कृपणानामनुक्रोशं कुर्याद्वो रुदतामिह&#xA;065  भीष्म उवाच&#xA;065a इत्युक्ताः सन्न्यवर्तन्त शोकार्ताः पुत्रवत्सलाः&#xA;065c अङ्के शिरः समाधाय रुरुदुर्बहुविस्तरम्&#xA;066  गृध्र उवाच&#xA;066a अश्रुपातपरिक्लिन्नः पाणिस्पर्शनपीडितः&#xA;066c धर्मराजप्रयोगाच्च दीर्घां निद्रां प्रवेशितः&#xA;067a तपसापि हि संयुक्तो न काले नोपहन्यते&#xA;067c सर्वस्नेहावसानं तदिदं तत्प्रेतपत्तनम्&#xA;068a बालवृद्धसहस्राणि सदा सन्त्यज्य बान्धवाः&#xA;068c दिनानि चैव रात्रीश्च दुःखं तिष्ठन्ति भूतले&#xA;069a अलं निर्बन्धमागम्य शोकस्य परिवारणम्&#xA;069c अप्रत्ययं कुतो ह्यस्य पुनरद्येह जीवितम्&#xA;070a नैष जम्बुकवाक्येन पुनः प्राप्स्यति जीवितम्&#xA;070c मृतस्योत्सृष्टदेहस्य पुनर्देहो न विद्यते&#xA;071a न वै मूर्तिप्रदानेन न जम्बुकशतैरपि&#xA;071c शक्यो जीवयितुं ह्येष बालो वर्षशतैरपि&#xA;072a अपि रुद्रः कुमारो वा ब्रह्मा वा विष्णुरेव वा&#xA;072c वरमस्मै प्रयच्छेयुस्ततो जीवेदयं शिशुः&#xA;073a न च बाष्पविमोक्षेण न चाश्वासकृतेन वै&#xA;073c न दीर्घरुदितेनेह पुनर्जीवो भविष्यति&#xA;074a अहं च क्रोष्टुकश्चैव यूयं चैवास्य बान्धवाः&#xA;074c धर्माधर्मौ गृहीत्वेह सर्वे वर्तामहेऽध्वनि&#xA;075a अप्रियं परुषं चापि परद्रोहं परस्त्रियम्&#xA;075c अधर्ममनृतं चैव दूरात्प्राज्ञो निवर्तयेत्&#xA;076a सत्यं धर्मं शुभं न्याय्यं प्राणिनां महतीं दयाम्&#xA;076c अजिह्मत्वमशाठ्यं च यत्नतः परिमार्गत&#xA;077a मातरं पितरं चैव बान्धवान्सुहृदस्तथा&#xA;077c जीवतो ये न पश्यन्ति तेषां धर्मविपर्ययः&#xA;078a यो न पश्यति चक्षुर्भ्यां नेङ्गते च कथञ्चन&#xA;078c तस्य निष्ठावसानान्ते रुदन्तः किं करिष्यथ&#xA;079  भीष्म उवाच&#xA;079a इत्युक्तास्तं सुतं त्यक्त्वा भूमौ शोकपरिप्लुताः&#xA;079c दह्यमानाः सुतस्नेहात्प्रययुर्बान्धवा गृहान्&#xA;080  जम्बुक उवाच&#xA;080a दारुणो मर्त्यलोकोऽयं सर्वप्राणिविनाशनः&#xA;080c इष्टबन्धुवियोगश्च तथैवाल्पं च जीवितम्&#xA;081a बह्वलीकमसत्यं च प्रतिवादाप्रियंवदम्&#xA;081c इमं प्रेक्ष्य पुनर्भावं दुःखशोकाभिवर्धनम्&#xA;082a न मे मानुषलोकोऽयं मुहूर्तमपि रोचते&#xA;082c अहो धिग्गृध्रवाक्येन सन्निवर्तथ मानुषाः&#xA;083a प्रदीप्ताः पुत्रशोकेन यथैवाबुद्धयस्तथा&#xA;083c कथं गच्छथ सस्नेहाः सुतस्नेहं विसृज्य च&#xA;083e श्रुत्वा गृध्रस्य वचनं पापस्येहाकृतात्मनः&#xA;084a सुखस्यानन्तरं दुःखं दुःखस्यानन्तरं सुखम्&#xA;084c सुखदुःखान्विते लोके नेहास्त्येकमनन्तकम्&#xA;085a इमं क्षितितले न्यस्य बालं रूपसमन्वितम्&#xA;085c कुलशोकाकरं मूढाः पुत्रं त्यक्त्वा क्व यास्यथ&#xA;086a रूपयौवनसम्पन्नं द्योतमानमिव श्रिया&#xA;086c जीवन्तमेनं पश्यामि मनसा नात्र संशयः&#xA;087a विनाशश्चाप्यनर्होऽस्य सुखं प्राप्स्यथ मानुषाः&#xA;087c पुत्रशोकाग्निदग्धानां मृतमप्यद्य वः क्षमम्&#xA;088a दुःखसम्भावनां कृत्वा धारयित्वा स्वयं सुखम्&#xA;088c त्यक्त्वा गमिष्यथ क्वाद्य समुत्सृज्याल्पबुद्धिवत्&#xA;089  भीष्म उवाच&#xA;089a तथा धर्मविरोधेन प्रियमिथ्याभिध्यायिना&#xA;089c श्मशानवासिना नित्यं रात्रिं मृगयता तदा&#xA;090a ततो मध्यस्थतां नीता वचनैरमृतोपमैः&#xA;090c जम्बुकेन स्वकार्यार्थं बान्धवास्तस्य धिष्ठिताः&#xA;091  गृध्र उवाच&#xA;091a अयं प्रेतसमाकीर्णो यक्षराक्षससेवितः&#xA;091c दारुणः काननोद्देशः कौशिकैरभिनादितः&#xA;092a भीमः सुघोरश्च तथा नीलमेघसमप्रभः&#xA;092c अस्मिञ्शवं परित्यज्य प्रेतकार्याण्युपासत&#xA;093a भानुर्यावन्न यात्यस्तं यावच्च विमला दिशः&#xA;093c तावदेनं परित्यज्य प्रेतकार्याण्युपासत&#xA;094a नदन्ति परुषं श्येनाः शिवाः क्रोशन्ति दारुणाः&#xA;094c मृगेन्द्राः प्रतिनन्दन्ति रविरस्तं च गच्छति&#xA;095a चिताधूमेन नीलेन संरज्यन्ते च पादपाः&#xA;095c श्मशाने च निराहाराः प्रतिनन्दन्ति देहिनः&#xA;096a सर्वे विक्रान्तवीर्याश्च अस्मिन्देशे सुदारुणाः&#xA;096c युष्मान्प्रधर्षयिष्यन्ति विकृता मांसभोजनाः&#xA;097a दूराच्चायं वनोद्देशो भयमत्र भविष्यति&#xA;097c त्यज्यतां काष्ठभूतोऽयं मृष्यतां जाम्बुकं वचः&#xA;098a यदि जम्बुकवाक्यानि निष्फलान्यनृतानि च&#xA;098c श्रोष्यथ भ्रष्टविज्ञानास्ततः सर्वे विनङ्क्ष्यथ&#xA;099  जम्बुक उवाच&#xA;099a स्थीयतां नेह भेतव्यं यावत्तपति भास्करः&#xA;099c तावदस्मिन्सुतस्नेहादनिर्वेदेन वर्तत&#xA;100a स्वैरं रुदत विस्रब्धाः स्वैरं स्नेहेन पश्यत&#xA;100c स्थीयतां यावदादित्यः किं वः क्रव्यादभाषितैः&#xA;101a यदि गृध्रस्य वाक्यानि तीव्राणि रभसानि च&#xA;101c गृह्णीत मोहितात्मानः सुतो वो न भविष्यति&#xA;102  भीष्म उवाच&#xA;102a गृध्रोऽनस्तमिते त्वाह गतेऽस्तमिति जम्बुकः&#xA;102c मृतस्य तं परिजनमूचतुस्तौ क्षुधान्वितौ&#xA;103a स्वकार्यदक्षिणौ राजन्गृध्रो जम्बुक एव च&#xA;103c क्षुत्पिपासापरिश्रान्तौ शास्त्रमालम्ब्य जल्पतः&#xA;104a तयोर्विज्ञानविदुषोर्द्वयोर्जम्बुकपत्रिणोः&#xA;104c वाक्यैरमृतकल्पैर्हि प्रातिष्ठन्त व्रजन्ति च&#xA;105a शोकदैन्यसमाविष्टा रुदन्तस्तस्थिरे तदा&#xA;105c स्वकार्यकुशलाभ्यां ते सम्भ्राम्यन्ते ह नैपुणात्&#xA;106a तथा तयोर्विवदतोर्विज्ञानविदुषोर्द्वयोः&#xA;106c बान्धवानां स्थितानां च उपातिष्ठत शङ्करः&#xA;107a ततस्तानाह मनुजान्वरदोऽस्मीति शूलभृत्&#xA;107c ते प्रत्यूचुरिदं वाक्यं दुःखिताः प्रणताः स्थिताः&#xA;108a एकपुत्रविहीनानां सर्वेषां जीवितार्थिनाम्&#xA;108c पुत्रस्य नो जीवदानाज्जीवितं दातुमर्हसि&#xA;109a एवमुक्तः स भगवान्वारिपूर्णेन पाणिना&#xA;109c जीवं तस्मै कुमाराय प्रादाद्वर्षशताय वै&#xA;110a तथा गोमायुगृध्राभ्यामददत्क्षुद्विनाशनम्&#xA;110c वरं पिनाकी भगवान्सर्वभूतहिते रतः&#xA;111a ततः प्रणम्य तं देवं श्रेयोहर्षसमन्विताः&#xA;111c कृतकृत्याः सुखं हृष्टाः प्रातिष्ठन्त तदा विभो&#xA;112a अनिर्वेदेन दीर्घेण निश्चयेन ध्रुवेण च&#xA;112c देवदेवप्रसादाच्च क्षिप्रं फलमवाप्यते&#xA;113a पश्य देवस्य संयोगं बान्धवानां च निश्चयम्&#xA;113c कृपणानां हि रुदतां कृतमश्रुप्रमार्जनम्&#xA;114a पश्य चाल्पेन कालेन निश्चयान्वेषणेन च&#xA;114c प्रसादं शङ्करात्प्राप्य दुःखिताः सुखमाप्नुवन्&#xA;115a ते विस्मिताः प्रहृष्टाश्च पुत्रसञ्जीवनात्पुनः&#xA;115c बभूवुर्भरतश्रेष्ठ प्रसादाच्छङ्करस्य वै&#xA;116a ततस्ते त्वरिता राजञ्श्रुत्वा शोकमघोद्भवम्&#xA;116c विविशुः पुत्रमादाय नगरं हृष्टमानसाः&#xA;116e एषा बुद्धिः समस्तानां चातुर्वर्ण्ये निदर्शिता&#xA;117a धर्मार्थमोक्षसंयुक्तमितिहासमिमं शुभम्&#xA;117c श्रुत्वा मनुष्यः सततमिह प्रेत्य च मोदते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/150/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/150/</guid>
      <description>&lt;p&gt;001  भीष्म उवाच&#xA;001a अत्राप्युदाहरन्तीममितिहासं पुरातनम्&#xA;001c संवादं भरतश्रेष्ठ शल्मलेः पवनस्य च&#xA;002a हिमवन्तं समासाद्य महानासीद्वनस्पतिः&#xA;002c वर्षपूगाभिसंवृद्धः शाखास्कन्धपलाशवान्&#xA;003a तत्र स्म मत्ता मातङ्गा धर्मार्ताः श्रमकर्शिताः&#xA;003c विश्रमन्ति महाबाहो तथान्या मृगजातयः&#xA;004a नल्वमात्रपरीणाहो घनच्छायो वनस्पतिः&#xA;004c शुकशारिकसङ्घुष्टः फलवान्पुष्पवानपि&#xA;005a सार्थिका वणिजश्चापि तापसाश्च वनौकसः&#xA;005c वसन्ति वासान्मार्गस्थाः सुरम्ये तरुसत्तमे&#xA;006a तस्या ता विपुलाः शाखा दृष्ट्वा स्कन्धांश्च सर्वतः&#xA;006c अभिगम्याब्रवीदेनं नारदो भरतर्षभ&#xA;007a अहो नु रमणीयस्त्वमहो चासि मनोरमः&#xA;007c प्रीयामहे त्वया नित्यं तरुप्रवर शल्मले&#xA;008a सदैव शकुनास्तात मृगाश्चाधस्तथा गजाः&#xA;008c वसन्ति तव संहृष्टा मनोहरतरास्तथा&#xA;009a तव शाखा महाशाख स्कन्धं च विपुलं तथा&#xA;009c न वै प्रभग्नान्पश्यामि मारुतेन कथञ्चन&#xA;010a किं नु ते मारुतस्तात प्रीतिमानथ वा सुहृत्&#xA;010c त्वां रक्षति सदा येन वनेऽस्मिन्पवनो ध्रुवम्&#xA;011a विवान्हि पवनः स्थानाद्वृक्षानुच्चावचानपि&#xA;011c पर्वतानां च शिखराण्याचालयति वेगवान्&#xA;012a शोषयत्येव पातालं विवान्गन्धवहः शुचिः&#xA;012c ह्रदांश्च सरितश्चैव सागरांश्च तथैव ह&#xA;013a त्वां संरक्षेत पवनः सखित्वेन न संशयः&#xA;013c तस्माद्बहलशाखोऽसि पर्णवान्पुष्पवानपि&#xA;014a इदं च रमणीयं ते प्रतिभाति वनस्पते&#xA;014c यदिमे विहगास्तात रमन्ते मुदितास्त्वयि&#xA;015a एषां पृथक्समस्तानां श्रूयते मधुरः स्वरः&#xA;015c पुष्पसम्मोदने काले वाशतां सुमनोहरम्&#xA;016a तथेमे मुदिता नागाः स्वयूथकुलशोभिनः&#xA;016c घर्मार्तास्त्वां समासाद्य सुखं विन्दन्ति शल्मले&#xA;017a तथैव मृगजातीभिरन्याभिरुपशोभसे&#xA;017c तथा सार्थाधिवासैश्च शोभसे मेरुवद्द्रुम&#xA;018a ब्राह्मणैश्च तपःसिद्धैस्तापसैः श्रमणैरपि&#xA;018c त्रिविष्टपसमं मन्ये तवायतनमेव ह&#xA;019a बन्धुत्वादथ वा सख्याच्छल्मले नात्र संशयः&#xA;019c पालयत्येव सततं भीमः सर्वत्रगोऽनिलः&#xA;020a न्यग्भावं परमं वायोः शल्मले त्वमुपागतः&#xA;020c तवाहमस्मीति सदा येन रक्षति मारुतः&#xA;021a न तं पश्याम्यहं वृक्षं पर्वतं वापि तं दृढम्&#xA;021c यो न वायुबलाद्भग्नः पृथिव्यामिति मे मतिः&#xA;022a त्वं पुनः कारणैर्नूनं शल्मले रक्ष्यसे सदा&#xA;022c वायुना सपरीवारस्तेन तिष्ठस्यसंशयम्&#xA;023  शल्मलिरुवाच&#xA;023a न मे वायुः सखा ब्रह्मन्न बन्धुर्न च मे सुहृत्&#xA;023c परमेष्ठी तथा नैव येन रक्षति मानिलः&#xA;024a मम तेजोबलं वायोर्भीममपि हि नारद&#xA;024c कलामष्टादशीं प्राणैर्न मे प्राप्नोति मारुतः&#xA;025a आगच्छन्परमो वायुर्मया विष्टम्भितो बलात्&#xA;025c रुजन्द्रुमान्पर्वतांश्च यच्चान्यदपि किञ्चन&#xA;026a स मया बहुशो भग्नः प्रभञ्जन्वै प्रभञ्जनः&#xA;026c तस्मान्न बिभ्ये देवर्षे क्रुद्धादपि समीरणात्&#xA;027  नारद उवाच&#xA;027a शल्मले विपरीतं ते दर्शनं नात्र संशयः&#xA;027c न हि वायोर्बलेनास्ति भूतं तुल्यबलं क्वचित्&#xA;028a इन्द्रो यमो वैश्रवणो वरुणश्च जलेश्वरः&#xA;028c न तेऽपि तुल्या मरुतः किं पुनस्त्वं वनस्पते&#xA;029a यद्धि किञ्चिदिह प्राणि शल्मले चेष्टते भुवि&#xA;029c सर्वत्र भगवान्वायुश्चेष्टाप्राणकरः प्रभुः&#xA;030a एष चेष्टयते सम्यक्प्राणिनः सम्यगायतः&#xA;030c असम्यगायतो भूयश्चेष्टते विकृतो नृषु&#xA;031a स त्वमेवंविधं वायुं सर्वसत्त्वभृतां वरम्&#xA;031c न पूजयसि पूज्यं तं किमन्यद्बुद्धिलाघवात्&#xA;032a असारश्चासि दुर्बुद्धे केवलं बहु भाषसे&#xA;032c क्रोधादिभिरवच्छन्नो मिथ्या वदसि शल्मले&#xA;033a मम रोषः समुत्पन्नस्त्वय्येवं सम्प्रभाषति&#xA;033c ब्रवीम्येष स्वयं वायोस्तव दुर्भाषितं बहु&#xA;034a चन्दनैः स्पन्दनैः शालैः सरलैर्देवदारुभिः&#xA;034c वेतसैर्बन्धनैश्चापि ये चान्ये बलवत्तराः&#xA;035a तैश्चापि नैवं दुर्बुद्धे क्षिप्तो वायुः कृतात्मभिः&#xA;035c ते हि जानन्ति वायोश्च बलमात्मन एव च&#xA;036a तस्मात्ते वै नमस्यन्ति श्वसनं द्रुमसत्तमाः&#xA;036c त्वं तु मोहान्न जानीषे वायोर्बलमनन्तकम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/151/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/151/</guid>
      <description>&lt;p&gt;001  भीष्म उवाच&#xA;001a एवमुक्त्वा तु राजेन्द्र शल्मलिं ब्रह्मवित्तमः&#xA;001c नारदः पवने सर्वं शल्मलेर्वाक्यमब्रवीत्&#xA;002a हिमवत्पृष्ठजः कश्चिच्छल्मलिः परिवारवान्&#xA;002c बृहन्मूलो बृहच्छाखः स त्वां वायोऽवमन्यते&#xA;003a बहून्याक्षेपयुक्तानि त्वामाह वचनानि सः&#xA;003c न युक्तानि मया वायो तानि वक्तुं त्वयि प्रभो&#xA;004a जानामि त्वामहं वायो सर्वप्राणभृतां वरम्&#xA;004c वरिष्ठं च गरिष्ठं च क्रोधे वैवस्वतं यथा&#xA;005a एवं तु वचनं श्रुत्वा नारदस्य समीरणः&#xA;005c शल्मलिं तमुपागम्य क्रुद्धो वचनमब्रवीत्&#xA;006a शल्मले नारदे यत्तत्त्वयोक्तं मद्विगर्हणम्&#xA;006c अहं वायुः प्रभावं ते दर्शयाम्यात्मनो बलम्&#xA;007a नाहं त्वा नाभिजानामि विदितश्चासि मे द्रुम&#xA;007c पितामहः प्रजासर्गे त्वयि विश्रान्तवान्प्रभुः&#xA;008a तस्य विश्रमणादेव प्रसादो यः कृतस्तव&#xA;008c रक्ष्यसे तेन दुर्बुद्धे नात्मवीर्याद्द्रुमाधम&#xA;009a यन्मा त्वमवजानीषे यथान्यं प्राकृतं तथा&#xA;009c दर्शयाम्येष आत्मानं यथा मामवभोत्स्यसे&#xA;010a एवमुक्तस्ततः प्राह शल्मलिः प्रहसन्निव&#xA;010c पवन त्वं वने क्रुद्धो दर्शयात्मानमात्मना&#xA;011a मयि वै त्यज्यतां क्रोधः किं मे क्रुद्धः करिष्यसि&#xA;011c न ते बिभेमि पवन यद्यपि त्वं स्वयम्प्रभुः&#xA;012a इत्येवमुक्तः पवनः श्व इत्येवाब्रवीद्वचः&#xA;012c दर्शयिष्यामि ते तेजस्ततो रात्रिरुपागमत्&#xA;013a अथ निश्चित्य मनसा शल्मलिर्वातकारितम्&#xA;013c पश्यमानस्तदात्मानमसमं मातरिश्वनः&#xA;014a नारदे यन्मया प्रोक्तं पवनं प्रति तन्मृषा&#xA;014c असमर्थो ह्यहं वायोर्बलेन बलवान्हि सः&#xA;015a मारुतो बलवान्नित्यं यथैनं नारदोऽब्रवीत्&#xA;015c अहं हि दुर्बलोऽन्येभ्यो वृक्षेभ्यो नात्र संशयः&#xA;016a किं तु बुद्ध्या समो नास्ति मम कश्चिद्वनस्पतिः&#xA;016c तदहं बुद्धिमास्थाय भयं मोक्ष्ये समीरणात्&#xA;017a यदि तां बुद्धिमास्थाय चरेयुः पर्णिनो वने&#xA;017c अरिष्टाः स्युः सदा क्रुद्धात्पवनान्नात्र संशयः&#xA;018a तेऽत्र बाला न जानन्ति यथा नैनान्समीरणः&#xA;018c समीरयेत सङ्क्रुद्धो यथा जानाम्यहं तथा&#xA;019a ततो निश्चित्य मनसा शल्मलिः क्षुभितस्तदा&#xA;019c शाखाः स्कन्धान्प्रशाखाश्च स्वयमेव व्यशातयत्&#xA;020a स परित्यज्य शाखाश्च पत्राणि कुसुमानि च&#xA;020c प्रभाते वायुमायान्तं प्रत्यैक्षत वनस्पतिः&#xA;021a ततः क्रुद्धः श्वसन्वायुः पातयन्वै महाद्रुमान्&#xA;021c आजगामाथ तं देशं स्थितो यत्र स शल्मलिः&#xA;022a तं हीनपर्णं पतिताग्रशाखं विशीर्णपुष्पं प्रसमीक्ष्य वायुः&#xA;022c उवाच वाक्यं स्मयमान एनं मुदा युतं शल्मलिं रुग्णशाखम्&#xA;023a अहमप्येवमेव त्वां कुर्वाणः शल्मले रुषा&#xA;023c आत्मना यत्कृतं कृत्स्नं शाखानामपकर्षणम्&#xA;024a हीनपुष्पाग्रशाखस्त्वं शीर्णाङ्कुरपलाशवान्&#xA;024c आत्मदुर्मन्त्रितेनेह मद्वीर्यवशगोऽभवः&#xA;025a एतच्छ्रुत्वा वचो वायोः शल्मलिर्व्रीडितस्तदा&#xA;025c अतप्यत वचः स्मृत्वा नारदो यत्तदाब्रवीत्&#xA;026a एवं यो राजशार्दूल दुर्बलः सन्बलीयसा&#xA;026c वैरमासज्जते बालस्तप्यते शल्मलिर्यथा&#xA;027a तस्माद्वैरं न कुर्वीत दुर्बलो बलवत्तरैः&#xA;027c शोचेद्धि वैरं कुर्वाणो यथा वै शल्मलिस्तथा&#xA;028a न हि वैरं महात्मानो विवृण्वन्त्यपकारिषु&#xA;028c शनैः शनैर्महाराज दर्शयन्ति स्म ते बलम्&#xA;029a वैरं न कुर्वीत नरो दुर्बुद्धिर्बुद्धिजीविना&#xA;029c बुद्धिर्बुद्धिमतो याति तूलेष्विव हुताशनः&#xA;030a न हि बुद्ध्या समं किञ्चिद्विद्यते पुरुषे नृप&#xA;030c तथा बलेन राजेन्द्र न समोऽस्तीति चिन्तयेत्&#xA;031a तस्मात्क्षमेत बालाय जडाय बधिराय च&#xA;031c बलाधिकाय राजेन्द्र तद्दृष्टं त्वयि शत्रुहन्&#xA;032a अक्षौहिण्यो दशैका च सप्त चैव महाद्युते&#xA;032c बलेन न समा राजन्नर्जुनस्य महात्मनः&#xA;033a हतास्ताश्चैव भग्नाश्च पाण्डवेन यशस्विना&#xA;033c चरता बलमास्थाय पाकशासनिना मृधे&#xA;034a उक्तास्ते राजधर्माश्च आपद्धर्माश्च भारत&#xA;034c विस्तरेण महाराज किं भूयः प्रब्रवीमि ते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/152/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/152/</guid>
      <description>&lt;p&gt;001  युधिष्ठिर उवाच&#xA;001a पापस्य यदधिष्ठानं यतः पापं प्रवर्तते&#xA;001c एतदिच्छाम्यहं ज्ञातुं तत्त्वेन भरतर्षभ&#xA;002  भीष्म उवाच&#xA;002a पापस्य यदधिष्ठानं तच्छृणुष्व नराधिप&#xA;002c एको लोभो महाग्राहो लोभात्पापं प्रवर्तते&#xA;003a अतः पापमधर्मश्च तथा दुःखमनुत्तमम्&#xA;003c निकृत्या मूलमेतद्धि येन पापकृतो जनाः&#xA;004a लोभात्क्रोधः प्रभवति लोभात्कामः प्रवर्तते&#xA;004c लोभान्मोहश्च माया च मानस्तम्भः परासुता&#xA;005a अक्षमा ह्रीपरित्यागः श्रीनाशो धर्मसङ्क्षयः&#xA;005c अभिध्याप्रज्ञता चैव सर्वं लोभात्प्रवर्तते&#xA;006a अन्यायश्चावितर्कश्च विकर्मसु च याः क्रियाः&#xA;006c कूटविद्यादयश्चैव रूपैश्वर्यमदस्तथा&#xA;007a सर्वभूतेष्वविश्वासः सर्वभूतेष्वनार्जवम्&#xA;007c सर्वभूतेष्वभिद्रोहः सर्वभूतेष्वयुक्तता&#xA;007e हरणं परवित्तानां परदाराभिमर्शनम्&#xA;008a वाग्वेगो मानसो वेगो निन्दावेगस्तथैव च&#xA;008c उपस्थोदरयोर्वेगो मृत्युवेगश्च दारुणः&#xA;009a ईर्ष्यावेगश्च बलवान्मिथ्यावेगश्च दुस्त्यजः&#xA;009c रसवेगश्च दुर्वारः श्रोत्रवेगश्च दुःसहः&#xA;010a कुत्सा विकत्था मात्सर्यं पापं दुष्करकारिता&#xA;010c साहसानां च सर्वेषामकार्याणां क्रियास्तथा&#xA;011a जातौ बाल्येऽथ कौमारे यौवने चापि मानवः&#xA;011c न सन्त्यजत्यात्मकर्म यन्न जीर्यति जीर्यतः&#xA;012a यो न पूरयितुं शक्यो लोभः प्राप्त्या कुरूद्वह&#xA;012c नित्यं गम्भीरतोयाभिरापगाभिरिवोदधिः&#xA;012e न प्रहृष्यति लाभैर्यो यश्च कामैर्न तृप्यति&#xA;013a यो न देवैर्न गन्धर्वैर्नासुरैर्न महोरगैः&#xA;013c ज्ञायते नृप तत्त्वेन सर्वैर्भूतगणैस्तथा&#xA;013e स लोभः सह मोहेन विजेतव्यो जितात्मना&#xA;014a दम्भो द्रोहश्च निन्दा च पैशुन्यं मत्सरस्तथा&#xA;014c भवन्त्येतानि कौरव्य लुब्धानामकृतात्मनाम्&#xA;015a सुमहान्त्यपि शास्त्राणि धारयन्ति बहुश्रुताः&#xA;015c छेत्तारः संशयानां च क्लिश्यन्तीहाल्पबुद्धयः&#xA;016a द्वेषक्रोधप्रसक्ताश्च शिष्टाचारबहिष्कृताः&#xA;016c अन्तःक्षुरा वाङ्मधुराः कूपाश्छन्नास्तृणैरिव&#xA;016e धर्मवैतंसिकाः क्षुद्रा मुष्णन्ति ध्वजिनो जगत्&#xA;017a कुर्वते च बहून्मार्गांस्तांस्तान्हेतुबलाश्रिताः&#xA;017c सर्वं मार्गं विलुम्पन्ति लोभाज्ञानेषु निष्ठिताः&#xA;018a धर्मस्याह्रियमाणस्य लोभग्रस्तैर्दुरात्मभिः&#xA;018c या या विक्रियते संस्था ततः साभिप्रपद्यते&#xA;019a दर्पः क्रोधो मदः स्वप्नो हर्षः शोकोऽतिमानिता&#xA;019c तत एव हि कौरव्य दृश्यन्ते लुब्धबुद्धिषु&#xA;019e एतानशिष्टान्बुध्यस्व नित्यं लोभसमन्वितान्&#xA;020a शिष्टांस्तु परिपृच्छेथा यान्वक्ष्यामि शुचिव्रतान्&#xA;020c येषु वृत्तिभयं नास्ति परलोकभयं न च&#xA;021a नामिषेषु प्रसङ्गोऽस्ति न प्रियेष्वप्रियेषु च&#xA;021c शिष्टाचारः प्रियो येषु दमो येषु प्रतिष्ठितः&#xA;022a सुखं दुःखं परं येषां सत्यं येषां परायणम्&#xA;022c दातारो न गृहीतारो दयावन्तस्तथैव च&#xA;023a पितृदेवातिथेयाश्च नित्योद्युक्तास्तथैव च&#xA;023c सर्वोपकारिणो धीराः सर्वधर्मानुपालकाः&#xA;024a सर्वभूतहिताश्चैव सर्वदेयाश्च भारत&#xA;024c न ते चालयितुं शक्या धर्मव्यापारपारगाः&#xA;025a न तेषां भिद्यते वृत्तं यत्पुरा साधुभिः कृतम्&#xA;025c न त्रासिनो न चपला न रौद्राः सत्पथे स्थिताः&#xA;026a ते सेव्याः साधुभिर्नित्यं येष्वहिंसा प्रतिष्ठिता&#xA;026c कामक्रोधव्यपेता ये निर्ममा निरहङ्कृताः&#xA;026e सुव्रताः स्थिरमर्यादास्तानुपास्स्व च पृच्छ च&#xA;027a न गवार्थं यशोर्थं वा धर्मस्तेषां युधिष्ठिर&#xA;027c अवश्यकार्य इत्येव शरीरस्य क्रियास्तथा&#xA;028a न भयं क्रोधचापल्यं न शोकस्तेषु विद्यते&#xA;028c न धर्मध्वजिनश्चैव न गुह्यं किञ्चिदास्थिताः&#xA;029a येष्वलोभस्तथामोहो ये च सत्यार्जवे रताः&#xA;029c तेषु कौन्तेय रज्येथा येष्वतन्द्रीकृतं मनः&#xA;030a ये न हृष्यन्ति लाभेषु नालाभेषु व्यथन्ति च&#xA;030c निर्ममा निरहङ्काराः सत्त्वस्थाः समदर्शिनः&#xA;031a लाभालाभौ सुखदुःखे च तात प्रियाप्रिये मरणं जीवितं च&#xA;031c समानि येषां स्थिरविक्रमाणां बुद्धात्मनां सत्त्वमवस्थितानाम्&#xA;032a सुखप्रियैस्तान्सुमहाप्रतापान्यत्तोऽप्रमत्तश्च समर्थयेथाः&#xA;032c दैवात्सर्वे गुणवन्तो भवन्ति शुभाशुभा वाक्प्रलापा यथैव&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/153/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/153/</guid>
      <description>&lt;p&gt;001  युधिष्ठिर उवाच&#xA;001a अनर्थानामधिष्ठानमुक्तो लोभः पितामह&#xA;001c अज्ञानमपि वै तात श्रोतुमिच्छामि तत्त्वतः&#xA;002  भीष्म उवाच&#xA;002a करोति पापं योऽज्ञानान्नात्मनो वेत्ति च क्षमम्&#xA;002c प्रद्वेष्टि साधुवृत्तांश्च स लोकस्यैति वाच्यताम्&#xA;003a अज्ञानान्निरयं याति तथाज्ञानेन दुर्गतिम्&#xA;003c अज्ञानात्क्लेशमाप्नोति तथापत्सु निमज्जति&#xA;004  युधिष्ठिर उवाच&#xA;004a अज्ञानस्य प्रवृत्तिं च स्थानं वृद्धिं क्षयोदयौ&#xA;004c मूलं योगं गतिं कालं कारणं हेतुमेव च&#xA;005a श्रोतुमिच्छामि तत्त्वेन यथावदिह पार्थिव&#xA;005c अज्ञानप्रभवं हीदं यद्दुःखमुपलभ्यते&#xA;006  भीष्म उवाच&#xA;006a रागो द्वेषस्तथा मोहो हर्षः शोकोऽभिमानिता&#xA;006c कामः क्रोधश्च दर्पश्च तन्द्रीरालस्यमेव च&#xA;007a इच्छा द्वेषस्तथा तापः परवृद्ध्युपतापिता&#xA;007c अज्ञानमेतन्निर्दिष्टं पापानां चैव याः क्रियाः&#xA;008a एतया या प्रवृत्तिश्च वृद्ध्यादीन्यांश्च पृच्छसि&#xA;008c विस्तरेण महाबाहो शृणु तच्च विशां पते&#xA;009a उभावेतौ समफलौ समदोषौ च भारत&#xA;009c अज्ञानं चातिलोभश्चाप्येकं जानीहि पार्थिव&#xA;010a लोभप्रभवमज्ञानं वृद्धं भूयः प्रवर्धते&#xA;010c स्थाने स्थानं क्षये क्षैण्यमुपैति विविधां गतिम्&#xA;011a मूलं लोभस्य महतः कालात्मगतिरेव च&#xA;011c छिन्नेऽच्छिन्ने तथा लोभे कारणं काल एव हि&#xA;012a तस्याज्ञानात्तु लोभो हि लोभादज्ञानमेव च&#xA;012c सर्वे दोषास्तथा लोभात्तस्माल्लोभं विवर्जयेत्&#xA;013a जनको युवनाश्वश्च वृषादर्भिः प्रसेनजित्&#xA;013c लोभक्षयाद्दिवं प्राप्तास्तथैवान्ये जनाधिपाः&#xA;014a प्रत्यक्षं तु कुरुश्रेष्ठ त्यज लोभमिहात्मना&#xA;014c त्यक्त्वा लोभं सुखं लोके प्रेत्य चानुचरिष्यसि&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/154/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/154/</guid>
      <description>&lt;p&gt;001  युधिष्ठिर उवाच&#xA;001a स्वाध्यायकृतयत्नस्य ब्राह्मणस्य पितामह&#xA;001c धर्मकामस्य धर्मात्मन्किं नु श्रेय इहोच्यते&#xA;002a बहुधादर्शने लोके श्रेयो यदिह मन्यसे&#xA;002c अस्मिल्ँलोके परे चैव तन्मे ब्रूहि पितामह&#xA;003a महानयं धर्मपथो बहुशाखश्च भारत&#xA;003c किं स्विदेवेह धर्माणामनुष्ठेयतमं मतम्&#xA;004a धर्मस्य महतो राजन्बहुशाखस्य तत्त्वतः&#xA;004c यन्मूलं परमं तात तत्सर्वं ब्रूह्यतन्द्रितः&#xA;005  भीष्म उवाच&#xA;005a हन्त ते कथयिष्यामि येन श्रेयः प्रपत्स्यसे&#xA;005c पीत्वामृतमिव प्राज्ञो ज्ञानतृप्तो भविष्यसि&#xA;006a धर्मस्य विधयो नैके ते ते प्रोक्ता महर्षिभिः&#xA;006c स्वं स्वं विज्ञानमाश्रित्य दमस्तेषां परायणम्&#xA;007a दमं निःश्रेयसं प्राहुर्वृद्धा निश्चयदर्शिनः&#xA;007c ब्राह्मणस्य विशेषेण दमो धर्मः सनातनः&#xA;008a नादान्तस्य क्रियासिद्धिर्यथावदुपलभ्यते&#xA;008c दमो दानं तथा यज्ञानधीतं चातिवर्तते&#xA;009a दमस्तेजो वर्धयति पवित्रं च दमः परम्&#xA;009c विपाप्मा तेजसा युक्तः पुरुषो विन्दते महत्&#xA;010a दमेन सदृशं धर्मं नान्यं लोकेषु शुश्रुम&#xA;010c दमो हि परमो लोके प्रशस्तः सर्वधर्मिणाम्&#xA;011a प्रेत्य चापि मनुष्येन्द्र परमं विन्दते सुखम्&#xA;011c दमेन हि समायुक्तो महान्तं धर्ममश्नुते&#xA;012a सुखं दान्तः प्रस्वपिति सुखं च प्रतिबुध्यते&#xA;012c सुखं पर्येति लोकांश्च मनश्चास्य प्रसीदति&#xA;013a अदान्तः पुरुषः क्लेशमभीक्ष्णं प्रतिपद्यते&#xA;013c अनर्थांश्च बहूनन्यान्प्रसृजत्यात्मदोषजान्&#xA;014a आश्रमेषु चतुर्ष्वाहुर्दममेवोत्तमं व्रतम्&#xA;014c तस्य लिङ्गानि वक्ष्यामि येषां समुदयो दमः&#xA;015a क्षमा धृतिरहिंसा च समता सत्यमार्जवम्&#xA;015c इन्द्रियावजयो दाक्ष्यं मार्दवं ह्रीरचापलम्&#xA;016a अकार्पण्यमसंरम्भः सन्तोषः प्रियवादिता&#xA;016c अविवित्सानसूया चाप्येषां समुदयो दमः&#xA;017a गुरुपूजा च कौरव्य दया भूतेष्वपैशुनम्&#xA;017c जनवादोऽमृषावादः स्तुतिनिन्दाविवर्जनम्&#xA;018a कामः क्रोधश्च लोभश्च दर्पः स्तम्भो विकत्थनम्&#xA;018c मोह ईर्ष्यावमानश्चेत्येतद्दान्तो न सेवते&#xA;019a अनिन्दितो ह्यकामात्माथाल्पेच्छोऽथानसूयकः&#xA;019c समुद्रकल्पः स नरो न कदाचन पूर्यते&#xA;020a अहं त्वयि मम त्वं च मयि ते तेषु चाप्यहम्&#xA;020c पूर्वसम्बन्धिसंयोगान्नैतद्दान्तो निषेवते&#xA;021a सर्वा ग्राम्यास्तथारण्या याश्च लोके प्रवृत्तयः&#xA;021c निन्दां चैव प्रशंसां च यो नाश्रयति मुच्यते&#xA;022a मैत्रोऽथ शीलसम्पन्नः सुसहायपरश्च यः&#xA;022c मुक्तश्च विविधैः सङ्गैस्तस्य प्रेत्य महत्फलम्&#xA;023a सुवृत्तः शीलसम्पन्नः प्रसन्नात्मात्मविद्बुधः&#xA;023c प्राप्येह लोके सत्कारं सुगतिं प्रतिपद्यते&#xA;024a कर्म यच्छुभमेवेह सद्भिराचरितं च यत्&#xA;024c तदेव ज्ञानयुक्तस्य मुनेर्धर्मो न हीयते&#xA;025a निष्क्रम्य वनमास्थाय ज्ञानयुक्तो जितेन्द्रियः&#xA;025c कालाकाङ्क्षी चरन्नेवं ब्रह्मभूयाय कल्पते&#xA;026a अभयं यस्य भूतेभ्यो भूतानामभयं यतः&#xA;026c तस्य देहाद्विमुक्तस्य भयं नास्ति कुतश्चन&#xA;027a अवाचिनोति कर्माणि न च सम्प्रचिनोति ह&#xA;027c समः सर्वेषु भूतेषु मैत्रायणगतिश्चरेत्&#xA;028a शकुनीनामिवाकाशे जले वारिचरस्य वा&#xA;028c यथा गतिर्न दृश्येत तथा तस्य न संशयः&#xA;029a गृहानुत्सृज्य यो राजन्मोक्षमेवाभिपद्यते&#xA;029c लोकास्तेजोमयास्तस्य कल्पन्ते शाश्वतीः समाः&#xA;030a सन्न्यस्य सर्वकर्माणि सन्न्यस्य विधिवत्तपः&#xA;030c सन्न्यस्य विविधा विद्याः सर्वं सन्न्यस्य चैव ह&#xA;031a कामेषु चाप्यनावृत्तः प्रसन्नात्मात्मविच्छुचिः&#xA;031c प्राप्येह लोके सत्कारं स्वर्गं समभिपद्यते&#xA;032a यच्च पैतामहं स्थानं ब्रह्मराशिसमुद्भवम्&#xA;032c गुहायां पिहितं नित्यं तद्दमेनाभिपद्यते&#xA;033a ज्ञानारामस्य बुद्धस्य सर्वभूताविरोधिनः&#xA;033c नावृत्तिभयमस्तीह परलोके भयं कुतः&#xA;034a एक एव दमे दोषो द्वितीयो नोपपद्यते&#xA;034c यदेनं क्षमया युक्तमशक्तं मन्यते जनः&#xA;035a एतस्य तु महाप्राज्ञ दोषस्य सुमहान्गुणः&#xA;035c क्षमायां विपुला लोकाः सुलभा हि सहिष्णुना&#xA;036a दान्तस्य किमरण्येन तथादान्तस्य भारत&#xA;036c यत्रैव हि वसेद्दान्तस्तदरण्यं स आश्रमः&#xA;037  वैशम्पायन उवाच&#xA;037a एतद्भीष्मस्य वचनं श्रुत्वा राजा युधिष्ठिरः&#xA;037c अमृतेनेव सन्तृप्तः प्रहृष्टः समपद्यत&#xA;038a पुनश्च परिपप्रच्छ भीष्मं धर्मभृतां वरम्&#xA;038c तपः प्रति स चोवाच तस्मै सर्वं कुरूद्वह&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/155/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/155/</guid>
      <description>&lt;p&gt;001  भीष्म उवाच&#xA;001a सर्वमेतत्तपोमूलं कवयः परिचक्षते&#xA;001c न ह्यतप्ततपा मूढः क्रियाफलमवाप्यते&#xA;002a प्रजापतिरिदं सर्वं तपसैवासृजत्प्रभुः&#xA;002c तथैव वेदानृषयस्तपसा प्रतिपेदिरे&#xA;003a तपसो ह्यानुपूर्व्येण फलमूलानिलाशनाः&#xA;003c त्रील्ँलोकांस्तपसा सिद्धाः पश्यन्ति सुसमाहिताः&#xA;004a औषधान्यगदादीनि तिस्रो विद्याश्च संस्कृताः&#xA;004c तपसैव हि सिध्यन्ति तपोमूलं हि साधनम्&#xA;005a यद्दुरापं दुराम्नायं दुराधर्षं दुरुत्सहम्&#xA;005c सर्वं तत्तपसा शक्यं तपो हि दुरतिक्रमम्&#xA;006a सुरापोऽसम्मतादायी भ्रूणहा गुरुतल्पगः&#xA;006c तपसैव सुतप्तेन नरः पापाद्विमुच्यते&#xA;007a तपसो बहुरूपस्य तैस्तैर्द्वारैः प्रवर्ततः&#xA;007c निवृत्त्या वर्तमानस्य तपो नानशनात्परम्&#xA;008a अहिंसा सत्यवचनं दानमिन्द्रियनिग्रहः&#xA;008c एतेभ्यो हि महाराज तपो नानशनात्परम्&#xA;009a न दुष्करतरं दानान्नातिमातरमाश्रमः&#xA;009c त्रैविद्येभ्यः परं नास्ति सन्न्यासः परमं तपः&#xA;010a इन्द्रियाणीह रक्षन्ति धनधान्याभिगुप्तये&#xA;010c तस्मादर्थे च धर्मे च तपो नानशनात्परम्&#xA;011a ऋषयः पितरो देवा मनुष्या मृगसत्तमाः&#xA;011c यानि चान्यानि भूतानि स्थावराणि चराणि च&#xA;012a तपःपरायणाः सर्वे सिध्यन्ति तपसा च ते&#xA;012c इत्येवं तपसा देवा महत्त्वं चाप्यवाप्नुवन्&#xA;013a इमानीष्टविभागानि फलानि तपसा सदा&#xA;013c तपसा शक्यते प्राप्तुं देवत्वमपि निश्चयात्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/156/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/156/</guid>
      <description>&lt;p&gt;001  युधिष्ठिर उवाच&#xA;001a सत्यं धर्मे प्रशंसन्ति विप्रर्षिपितृदेवताः&#xA;001c सत्यमिच्छाम्यहं श्रोतुं तन्मे ब्रूहि पितामह&#xA;002a सत्यं किंलक्षणं राजन्कथं वा तदवाप्यते&#xA;002c सत्यं प्राप्य भवेत्किं च कथं चैव तदुच्यते&#xA;003  भीष्म उवाच&#xA;003a चातुर्वर्ण्यस्य धर्माणां सङ्करो न प्रशस्यते&#xA;003c अविकारितमं सत्यं सर्ववर्णेषु भारत&#xA;004a सत्यं सत्सु सदा धर्मः सत्यं धर्मः सनातनः&#xA;004c सत्यमेव नमस्येत सत्यं हि परमा गतिः&#xA;005a सत्यं धर्मस्तपो योगः सत्यं ब्रह्म सनातनम्&#xA;005c सत्यं यज्ञः परः प्रोक्तः सत्ये सर्वं प्रतिष्ठितम्&#xA;006a आचारानिह सत्यस्य यथावदनुपूर्वशः&#xA;006c लक्षणं च प्रवक्ष्यामि सत्यस्येह यथाक्रमम्&#xA;007a प्राप्यते हि यथा सत्यं तच्च श्रोतुं त्वमर्हसि&#xA;007c सत्यं त्रयोदशविधं सर्वलोकेषु भारत&#xA;008a सत्यं च समता चैव दमश्चैव न संशयः&#xA;008c अमात्सर्यं क्षमा चैव ह्रीस्तितिक्षानसूयता&#xA;009a त्यागो ध्यानमथार्यत्वं धृतिश्च सततं स्थिरा&#xA;009c अहिंसा चैव राजेन्द्र सत्याकारास्त्रयोदश&#xA;010a सत्यं नामाव्ययं नित्यमविकारि तथैव च&#xA;010c सर्वधर्माविरुद्धं च योगेनैतदवाप्यते&#xA;011a आत्मनीष्टे तथानिष्टे रिपौ च समता तथा&#xA;011c इच्छाद्वेषक्षयं प्राप्य कामक्रोधक्षयं तथा&#xA;012a दमो नान्यस्पृहा नित्यं धैर्यं गाम्भीर्यमेव च&#xA;012c अभयं क्रोधशमनं ज्ञानेनैतदवाप्यते&#xA;013a अमात्सर्यं बुधाः प्राहुर्दानं धर्मे च संयमम्&#xA;013c अवस्थितेन नित्यं च सत्येनामत्सरी भवेत्&#xA;014a अक्षमायाः क्षमायाश्च प्रियाणीहाप्रियाणि च&#xA;014c क्षमते सर्वतः साधुः साध्वाप्नोति च सत्यवान्&#xA;015a कल्याणं कुरुते गाढं ह्रीमान्न श्लाघते क्वचित्&#xA;015c प्रशान्तवाङ्मना नित्यं ह्रीस्तु धर्मादवाप्यते&#xA;016a धर्मार्थहेतोः क्षमते तितिक्षा क्षान्तिरुच्यते&#xA;016c लोकसङ्ग्रहणार्थं तु सा तु धैर्येण लभ्यते&#xA;017a त्यागः स्नेहस्य यस्त्यागो विषयाणां तथैव च&#xA;017c रागद्वेषप्रहीणस्य त्यागो भवति नान्यथा&#xA;018a आर्यता नाम भूतानां यः करोति प्रयत्नतः&#xA;018c शुभं कर्म निराकारो वीतरागत्वमेव च&#xA;019a धृतिर्नाम सुखे दुःखे यथा नाप्नोति विक्रियाम्&#xA;019c तां भजेत सदा प्राज्ञो य इच्छेद्भूतिमात्मनः&#xA;020a सर्वथा क्षमिणा भाव्यं तथा सत्यपरेण च&#xA;020c वीतहर्षभयक्रोधो धृतिमाप्नोति पण्डितः&#xA;021a अद्रोहः सर्वभूतेषु कर्मणा मनसा गिरा&#xA;021c अनुग्रहश्च दानं च सतां धर्मः सनातनः&#xA;022a एते त्रयोदशाकाराः पृथक्सत्यैकलक्षणाः&#xA;022c भजन्ते सत्यमेवेह बृंहयन्ति च भारत&#xA;023a नान्तः शक्यो गुणानां हि वक्तुं सत्यस्य भारत&#xA;023c अतः सत्यं प्रशंसन्ति विप्राः सपितृदेवताः&#xA;024a नास्ति सत्यात्परो धर्मो नानृतात्पातकं परम्&#xA;024c स्थितिर्हि सत्यं धर्मस्य तस्मात्सत्यं न लोपयेत्&#xA;025a उपैति सत्याद्दानं हि तथा यज्ञाः सदक्षिणाः&#xA;025c व्रताग्निहोत्रं वेदाश्च ये चान्ये धर्मनिश्चयाः&#xA;026a अश्वमेधसहस्रं च सत्यं च तुलया धृतम्&#xA;026c अश्वमेधसहस्राद्धि सत्यमेवातिरिच्यते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/157/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/157/</guid>
      <description>&lt;p&gt;001  युधिष्ठिर उवाच&#xA;001a यतः प्रभवति क्रोधः कामश्च भरतर्षभ&#xA;001c शोकमोहौ विवित्सा च परासुत्वं तथा मदः&#xA;002a लोभो मात्सर्यमीर्ष्या च कुत्सासूया कृपा तथा&#xA;002c एतत्सर्वं महाप्राज्ञ याथातथ्येन मे वद&#xA;003  भीष्म उवाच&#xA;003a त्रयोदशैतेऽतिबलाः शत्रवः प्राणिनां स्मृताः&#xA;003c उपासते महाराज समस्ताः पुरुषानिह&#xA;004a एते प्रमत्तं पुरुषमप्रमत्ता नुदन्ति हि&#xA;004c वृका इव विलुम्पन्ति दृष्ट्वैव पुरुषेतरान्&#xA;005a एभ्यः प्रवर्तते दुःखमेभ्यः पापं प्रवर्तते&#xA;005c इति मर्त्यो विजानीयात्सततं भरतर्षभ&#xA;006a एतेषामुदयं स्थानं क्षयं च पुरुषोत्तम&#xA;006c हन्त ते वर्तयिष्यामि तन्मे निगदतः शृणु&#xA;007a लोभात्क्रोधः प्रभवति परदोषैरुदीर्यते&#xA;007c क्षमया तिष्ठते राजञ्श्रीमांश्च विनिवर्तते&#xA;008a सङ्कल्पाज्जायते कामः सेव्यमानो विवर्धते&#xA;008c अवद्यदर्शनाद्व्येति तत्त्वज्ञानाच्च धीमताम्&#xA;009a विरुद्धानि हि शास्त्राणि पश्यन्तीहाल्पबुद्धयः&#xA;009c विवित्सा जायते तत्र तत्त्वज्ञानान्निवर्तते&#xA;010a प्रीतेः शोकः प्रभवति वियोगात्तस्य देहिनः&#xA;010c यदा निरर्थकं वेत्ति तदा सद्यः प्रणश्यति&#xA;011a परासुता क्रोधलोभादभ्यासाच्च प्रवर्तते&#xA;011c दयया सर्वभूतानां निर्वेदात्सा निवर्तते&#xA;012a सत्त्वत्यागात्तु मात्सर्यमहितानि च सेवते&#xA;012c एतत्तु क्षीयते तात साधूनामुपसेवनात्&#xA;013a कुलाज्ज्ञानात्तथैश्वर्यान्मदो भवति देहिनाम्&#xA;013c एभिरेव तु विज्ञातैर्मदः सद्यः प्रणश्यति&#xA;014a ईर्ष्या कामात्प्रभवति सङ्घर्षाच्चैव भारत&#xA;014c इतरेषां तु मर्त्यानां प्रज्ञया सा प्रणश्यति&#xA;015a विभ्रमाल्लोकबाह्यानां द्वेष्यैर्वाक्यैरसङ्गतैः&#xA;015c कुत्सा सञ्जायते राजन्नुपेक्षाभिः प्रशाम्यति&#xA;016a प्रतिकर्तुमशक्याय बलस्थायापकारिणे&#xA;016c असूया जायते तीव्रा कारुण्याद्विनिवर्तते&#xA;017a कृपणान्सततं दृष्ट्वा ततः सञ्जायते कृपा&#xA;017c धर्मनिष्ठां यदा वेत्ति तदा शाम्यति सा कृपा&#xA;018a एतान्येव जितान्याहुः प्रशमाच्च त्रयोदश&#xA;018c एते हि धार्तराष्ट्राणां सर्वे दोषास्त्रयोदश&#xA;018e त्वया सर्वात्मना नित्यं विजिता जेष्यसे च तान्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/158/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/158/</guid>
      <description>&lt;p&gt;001  युधिष्ठिर उवाच&#xA;001a आनृशंस्यं विजानामि दर्शनेन सतां सदा&#xA;001c नृशंसान्न विजानामि तेषां कर्म च भारत&#xA;002a कण्टकान्कूपमग्निं च वर्जयन्ति यथा नराः&#xA;002c तथा नृशंसकर्माणं वर्जयन्ति नरा नरम्&#xA;003a नृशंसो ह्यधमो नित्यं प्रेत्य चेह च भारत&#xA;003c तस्माद्ब्रवीहि कौरव्य तस्य धर्मविनिश्चयम्&#xA;004  भीष्म उवाच&#xA;004a स्पृहास्यान्तर्हिता चैव विदितार्था च कर्मणा&#xA;004c आक्रोष्टा क्रुश्यते चैव बन्धिता बध्यते च यः&#xA;005a दत्तानुकीर्तिर्विषमः क्षुद्रो नैकृतिकः शठः&#xA;005c असम्भोगी च मानी च तथा सङ्गी विकत्थनः&#xA;006a सर्वातिशङ्की परुषो बालिशः कृपणस्तथा&#xA;006c वर्गप्रशंसी सततमाश्रमद्वेषसङ्करी&#xA;007a हिंसाविहारी सततमविशेषगुणागुणः&#xA;007c बह्वलीको मनस्वी च लुब्धोऽत्यर्थं नृशंसकृत्&#xA;008a धर्मशीलं गुणोपेतं पाप इत्यवगच्छति&#xA;008c आत्मशीलानुमानेन न विश्वसिति कस्यचित्&#xA;009a परेषां यत्र दोषः स्यात्तद्गुह्यं सम्प्रकाशयेत्&#xA;009c समानेष्वेव दोषेषु वृत्त्यर्थमुपघातयेत्&#xA;010a तथोपकारिणं चैव मन्यते वञ्चितं परम्&#xA;010c दत्त्वापि च धनं काले सन्तपत्युपकारिणे&#xA;011a भक्ष्यं भोज्यमथो लेह्यं यच्चान्यत्साधु भोजनम्&#xA;011c प्रेक्षमाणेषु योऽश्नीयान्नृशंस इति तं विदुः&#xA;012a ब्राह्मणेभ्यः प्रदायाग्रं यः सुहृद्भिः सहाश्नुते&#xA;012c स प्रेत्य लभते स्वर्गमिह चानन्त्यमश्नुते&#xA;013a एष ते भरतश्रेष्ठ नृशंसः परिकीर्तितः&#xA;013c सदा विवर्जनीयो वै पुरुषेण बुभूषता&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/159/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/159/</guid>
      <description>&lt;p&gt;001  भीष्म उवाच&#xA;001a कृतार्थो यक्ष्यमाणश्च सर्ववेदान्तगश्च यः&#xA;001c आचार्यपितृभार्यार्थं स्वाध्यायार्थमथापि वा&#xA;002a एते वै साधवो दृष्टा ब्राह्मणा धर्मभिक्षवः&#xA;002c अस्वेभ्यो देयमेतेभ्यो दानं विद्याविशेषतः&#xA;003a अन्यत्र दक्षिणा या तु देया भरतसत्तम&#xA;003c अन्येभ्यो हि बहिर्वेद्यां नाकृतान्नं विधीयते&#xA;004a सर्वरत्नानि राजा च यथार्हं प्रतिपादयेत्&#xA;004c ब्राह्मणाश्चैव यज्ञाश्च सहान्नाः सहदक्षिणाः&#xA;005a यस्य त्रैवार्षिकं भक्तं पर्याप्तं भृत्यवृत्तये&#xA;005c अधिकं वापि विद्येत स सोमं पातुमर्हति&#xA;006a यज्ञश्चेत्प्रतिविद्धः स्यादङ्गेनैकेन यज्वनः&#xA;006c ब्राह्मणस्य विशेषेण धार्मिके सति राजनि&#xA;007a यो वैश्यः स्याद्बहुपशुर्हीनक्रतुरसोमपः&#xA;007c कुटुम्बात्तस्य तद्द्रव्यं यज्ञार्थं पार्थिवो हरेत्&#xA;008a आहरेद्वेश्मतः किञ्चित्कामं शूद्रस्य द्रव्यतः&#xA;008c न हि वेश्मनि शूद्रस्य कश्चिदस्ति परिग्रहः&#xA;009a योऽनाहिताग्निः शतगुरयज्वा च सहस्रगुः&#xA;009c तयोरपि कुटुम्बाभ्यामाहरेदविचारयन्&#xA;010a अदातृभ्यो हरेन्नित्यं व्याख्याप्य नृपतिः प्रभो&#xA;010c तथा ह्याचरतो धर्मो नृपतेः स्यादथाखिलः&#xA;011a तथैव सप्तमे भक्ते भक्तानि षडनश्नता&#xA;011c अश्वस्तनविधानेन हर्तव्यं हीनकर्मणः&#xA;011e खलात्क्षेत्रात्तथागाराद्यतो वाप्युपपद्यते&#xA;012a आख्यातव्यं नृपस्यैतत्पृच्छतोऽपृच्छतोऽपि वा&#xA;012c न तस्मै धारयेद्दण्डं राजा धर्मेण धर्मवित्&#xA;013a क्षत्रियस्य हि बालिश्याद्ब्राह्मणः क्लिश्यते क्षुधा&#xA;013c श्रुतशीले समाज्ञाय वृत्तिमस्य प्रकल्पयेत्&#xA;013e अथैनं परिरक्षेत पिता पुत्रमिवौरसम्&#xA;014a इष्टिं वैश्वानरीं नित्यं निर्वपेदब्दपर्यये&#xA;014c अविकल्पः पुराधर्मो धर्मवादैस्तु केवलम्&#xA;015a विश्वैस्तु देवैः साध्यैश्च ब्राह्मणैश्च महर्षिभिः&#xA;015c आपत्सु मरणाद्भीतैर्लिङ्गप्रतिनिधिः कृतः&#xA;016a प्रभुः प्रथमकल्पस्य योऽनुकल्पेन वर्तते&#xA;016c न साम्परायिकं तस्य दुर्मतेर्विद्यते फलम्&#xA;017a न ब्राह्मणान्वेदयेत कश्चिद्राजनि मानवः&#xA;017c अवीर्यो वेदनाद्विद्यात्सुवीर्यो वीर्यवत्तरम्&#xA;018a तस्माद्राज्ञा सदा तेजो दुःसहं ब्रह्मवादिनाम्&#xA;018c मन्ता शास्ता विधाता च ब्राह्मणो देव उच्यते&#xA;018e तस्मिन्नाकुशलं ब्रूयान्न शुक्तामीरयेद्गिरम्&#xA;019a क्षत्रियो बाहुवीर्येण तरत्यापदमात्मनः&#xA;019c धनेन वैश्यः शूद्रश्च मन्त्रैर्होमैश्च वै द्विजः&#xA;020a न वै कन्या न युवतिर्नामन्त्रो न च बालिशः&#xA;020c परिवेष्टाग्निहोत्रस्य भवेन्नासंस्कृतस्तथा&#xA;020e नरके निपतन्त्येते जुह्वानाः स च यस्य तत्&#xA;021a प्राजापत्यमदत्त्वाश्वमग्न्याधेयस्य दक्षिणाम्&#xA;021c अनाहिताग्निरिति स प्रोच्यते धर्मदर्शिभिः&#xA;022a पुण्यान्यन्यानि कुर्वीत श्रद्दधानो जितेन्द्रियः&#xA;022c अनाप्तदक्षिणैर्यज्ञैर्न यजेत कथञ्चन&#xA;023a प्रजाः पशूंश्च स्वर्गं च हन्ति यज्ञो ह्यदक्षिणः&#xA;023c इन्द्रियाणि यशः कीर्तिमायुश्चास्योपकृन्तति&#xA;024a उदक्या ह्यासते ये च ये च केचिदनग्नयः&#xA;024c कुलं चाश्रोत्रियं येषां सर्वे ते शूद्रधर्मिणः&#xA;025a उदपानोदके ग्रामे ब्राह्मणो वृषलीपतिः&#xA;025c उषित्वा द्वादश समाः शूद्रकर्मेह गच्छति&#xA;026a अनार्यां शयने बिभ्रदुज्झन्बिभ्रच्च यो द्विजाम्&#xA;026c अब्राह्मणो मन्यमानस्तृणेष्वासीत पृष्ठतः&#xA;026e तथा स शुध्यते राजञ्शृणु चात्र वचो मम&#xA;027a यदेकरात्रेण करोति पापं कृष्णं वर्णं ब्राह्मणः सेवमानः&#xA;027c स्थानासनाभ्यां विचरन्व्रती संस्त्रिभिर्वर्षैः शमयेदात्मपापम्&#xA;028a न नर्मयुक्तं वचनं हिनस्ति न स्त्रीषु राजन्न विवाहकाले&#xA;028c न गुर्वर्थे नात्मनो जीवितार्थे पञ्चानृतान्याहुरपातकानि&#xA;029a श्रद्दधानः शुभां विद्यां हीनादपि समाचरेत्&#xA;029c सुवर्णमपि चामेध्यादाददीतेति धारणा&#xA;030a स्त्रीरत्नं दुष्कुलाच्चापि विषादप्यमृतं पिबेत्&#xA;030c अदुष्टा हि स्त्रियो रत्नमाप इत्येव धर्मतः&#xA;031a गोब्राह्मणहितार्थं च वर्णानां सङ्करेषु च&#xA;031c गृह्णीयात्तु धनुर्वैश्यः परित्राणाय चात्मनः&#xA;032a सुरापानं ब्रह्महत्या गुरुतल्पमथापि वा&#xA;032c अनिर्देश्यानि मन्यन्ते प्राणान्तानीति धारणा&#xA;033a सुवर्णहरणं स्तैन्यं विप्रासङ्गश्च पातकम्&#xA;033c विहरन्मद्यपानं चाप्यगम्यागमनं तथा&#xA;034a पतितैः सम्प्रयोगाच्च ब्राह्मणैर्योनितस्तथा&#xA;034c अचिरेण महाराज तादृशो वै भवत्युत&#xA;035a संवत्सरेण पतति पतितेन सहाचरन्&#xA;035c याजनाध्यापनाद्यौनान्न तु यानासनाशनात्&#xA;036a एतानि च ततोऽन्यानि निर्देश्यानीति धारणा&#xA;036c निर्देश्यकेन विधिना कालेनाव्यसनी भवेत्&#xA;037a अन्नं तिर्यङ्न होतव्यं प्रेतकर्मण्यपातिते&#xA;037c त्रिषु त्वेतेषु पूर्वेषु न कुर्वीत विचारणाम्&#xA;038a अमात्यान्वा गुरून्वापि जह्याद्धर्मेण धार्मिकः&#xA;038c प्रायश्चित्तमकुर्वाणैर्नैतैरर्हति संविदम्&#xA;039a अधर्मकारी धर्मेण तपसा हन्ति किल्बिषम्&#xA;039c ब्रुवन्स्तेन इति स्तेनं तावत्प्राप्नोति किल्बिषम्&#xA;039e अस्तेनं स्तेन इत्युक्त्वा द्विगुणं पापमाप्नुयात्&#xA;040a त्रिभागं ब्रह्महत्यायाः कन्या प्राप्नोति दुष्यती&#xA;040c यस्तु दूषयिता तस्याः शेषं प्राप्नोति किल्बिषम्&#xA;041a ब्राह्मणायावगूर्येह स्पृष्ट्वा गुरुतरं भवेत्&#xA;041c वर्षाणां हि शतं पापः प्रतिष्ठां नाधिगच्छति&#xA;042a सहस्रं त्वेव वर्षाणां निपात्य नरके वसेत्&#xA;042c तस्मान्नैवावगूर्याद्धि नैव जातु निपातयेत्&#xA;043a शोणितं यावतः पांसून्सङ्गृह्णीयाद्द्विजक्षतात्&#xA;043c तावतीः स समा राजन्नरके परिवर्तते&#xA;044a भ्रूणहाहवमध्ये तु शुध्यते शस्त्रपातितः&#xA;044c आत्मानं जुहुयाद्वह्नौ समिद्धे तेन शुध्यति&#xA;045a सुरापो वारुणीमुष्णां पीत्वा पापाद्विमुच्यते&#xA;045c तया स काये निर्दग्धे मृत्युना प्रेत्य शुध्यति&#xA;045e लोकांश्च लभते विप्रो नान्यथा लभते हि सः&#xA;046a गुरुतल्पमधिष्ठाय दुरात्मा पापचेतनः&#xA;046c सूर्मीं ज्वलन्तीमाश्लिष्य मृत्युना स विशुध्यति&#xA;047a अथ वा शिश्नवृषणावादायाञ्जलिना स्वयम्&#xA;047c नैर्ऋतीं दिशमास्थाय निपतेत्स त्वजिह्मगः&#xA;048a ब्राह्मणार्थेऽपि वा प्राणान्सन्त्यजेत्तेन शुध्यति&#xA;048c अश्वमेधेन वापीष्ट्वा गोमेधेनापि वा पुनः&#xA;048e अग्निष्टोमेन वा सम्यगिह प्रेत्य च पूयते&#xA;049a तथैव द्वादश समाः कपाली ब्रह्महा भवेत्&#xA;049c ब्रह्मचारी चरेद्भैक्षं स्वकर्मोदाहरन्मुनिः&#xA;050a एवं वा तपसा युक्तो ब्रह्महा सवनी भवेत्&#xA;050c एवं वा गर्भमज्ञाता चात्रेयीं योऽभिगच्छति&#xA;050e द्विगुणा ब्रह्महत्या वै आत्रेयीव्यसने भवेत्&#xA;051a सुरापो नियताहारो ब्रह्मचारी क्षमाचरः&#xA;051c ऊर्ध्वं त्रिभ्योऽथ वर्षेभ्यो यजेताग्निष्टुता परम्&#xA;051e ऋषभैकसहस्रं गा दत्त्वा शुभमवाप्नुयात्&#xA;052a वैश्यं हत्वा तु वर्षे द्वे ऋषभैकशताश्च गाः&#xA;052c शूद्रं हत्वाब्दमेवैकमृषभैकादशाश्च गाः&#xA;053a श्वबर्बरखरान्हत्वा शौद्रमेव व्रतं चरेत्&#xA;053c मार्जारचाषमण्डूकान्काकं भासं च मूषकम्&#xA;054a उक्तः पशुसमो धर्मो राजन्प्राणिनिपातनात्&#xA;054c प्रायश्चित्तान्यथान्यानि प्रवक्ष्याम्यनुपूर्वशः&#xA;055a तल्पे चान्यस्य चौर्ये च पृथक्संवत्सरं चरेत्&#xA;055c त्रीणि श्रोत्रियभार्यायां परदारे तु द्वे स्मृते&#xA;056a काले चतुर्थे भुञ्जानो ब्रह्मचारी व्रती भवेत्&#xA;056c स्थानासनाभ्यां विहरेत्त्रिरह्नोऽभ्युदितादपः&#xA;056e एवमेव निराचान्तो यश्चाग्नीनपविध्यति&#xA;057a त्यजत्यकारणे यश्च पितरं मातरं तथा&#xA;057c पतितः स्यात्स कौरव्य तथा धर्मेषु निश्चयः&#xA;058a ग्रासाच्छादनमत्यर्थं दद्यादिति निदर्शनम्&#xA;058c भार्यायां व्यभिचारिण्यां निरुद्धायां विशेषतः&#xA;058e यत्पुंसां परदारेषु तच्चैनां चारयेद्व्रतम्&#xA;059a श्रेयांसं शयने हित्वा या पापीयांसमृच्छति&#xA;059c श्वभिस्तां खादयेद्राजा संस्थाने बहुसंवृते&#xA;060a पुमांसं बन्धयेत्प्राज्ञः शयने तप्त आयसे&#xA;060c अप्यादधीत दारूणि तत्र दह्येत पापकृत्&#xA;061a एष दण्डो महाराज स्त्रीणां भर्तृव्यतिक्रमे&#xA;061c संवत्सराभिशस्तस्य दुष्टस्य द्विगुणो भवेत्&#xA;062a द्वे तस्य त्रीणि वर्षाणि चत्वारि सहसेविनः&#xA;062c कुचरः पञ्च वर्षाणि चरेद्भैक्षं मुनिव्रतः&#xA;063a परिवित्तिः परिवेत्ता यया च परिविद्यते&#xA;063c पाणिग्राहश्च धर्मेण सर्वे ते पतिताः स्मृताः&#xA;064a चरेयुः सर्व एवैते वीरहा यद्व्रतं चरेत्&#xA;064c चान्द्रायणं चरेन्मासं कृच्छ्रं वा पापशुद्धये&#xA;065a परिवेत्ता प्रयच्छेत परिवित्ताय तां स्नुषाम्&#xA;065c ज्येष्ठेन त्वभ्यनुज्ञातो यवीयान्प्रत्यनन्तरम्&#xA;065e एनसो मोक्षमाप्नोति सा च तौ चैव धर्मतः&#xA;066a अमानुषीषु गोवर्जमनावृष्टिर्न दुष्यति&#xA;066c अधिष्ठातारमत्तारं पशूनां पुरुषं विदुः&#xA;067a परिधायोर्ध्ववालं तु पात्रमादाय मृन्मयम्&#xA;067c चरेत्सप्त गृहान्भैक्षं स्वकर्म परिकीर्तयन्&#xA;068a तत्रैव लब्धभोजी स्याद्द्वादशाहात्स शुध्यति&#xA;068c चरेत्संवत्सरं चापि तद्व्रतं यन्निराकृति&#xA;069a भवेत्तु मानुषेष्वेवं प्रायश्चित्तमनुत्तमम्&#xA;069c दानं वादानसक्तेषु सर्वमेव प्रकल्पयेत्&#xA;069e अनास्तिकेषु गोमात्रं प्राणमेकं प्रचक्षते&#xA;070a श्ववराहमनुष्याणां कुक्कुटस्य खरस्य च&#xA;070c मांसं मूत्रपुरीषं च प्राश्य संस्कारमर्हति&#xA;071a ब्राह्मणस्य सुरापस्य गन्धमाघ्राय सोमपः&#xA;071c अपस्त्र्यहं पिबेदुष्णास्त्र्यहमुष्णं पयः पिबेत्&#xA;071e त्र्यहमुष्णं घृतं पीत्वा वायुभक्षो भवेत्त्र्यहम्&#xA;072a एवमेतत्समुद्दिष्टं प्रायश्चित्तं सनातनम्&#xA;072c ब्राह्मणस्य विशेषेण तत्त्वज्ञानेन जायते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/160/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/160/</guid>
      <description>&lt;p&gt;001  वैशम्पायन उवाच&#xA;001a कथान्तरमथासाद्य खड्गयुद्धविशारदः&#xA;001c नकुलः शरतल्पस्थमिदमाह पितामहम्&#xA;002a धनुः प्रहरणं श्रेष्ठमिति वादः पितामह&#xA;002c मतस्तु मम धर्मज्ञ खड्ग एव सुसंशितः&#xA;003a विशीर्णे कार्मुके राजन्प्रक्षीणेषु च वाजिषु&#xA;003c खड्गेन शक्यते युद्धे साध्वात्मा परिरक्षितुम्&#xA;004a शरासनधरांश्चैव गदाशक्तिधरांस्तथा&#xA;004c एकः खड्गधरो वीरः समर्थः प्रतिबाधितुम्&#xA;005a अत्र मे संशयश्चैव कौतूहलमतीव च&#xA;005c किं स्वित्प्रहरणं श्रेष्ठं सर्वयुद्धेषु पार्थिव&#xA;006a कथं चोत्पादितः खड्गः कस्यार्थाय च केन वा&#xA;006c पूर्वाचार्यं च खड्गस्य प्रब्रूहि प्रपितामह&#xA;007a तस्य तद्वचनं श्रुत्वा माद्रीपुत्रस्य धीमतः&#xA;007c सर्वकौशलसंयुक्तं सूक्ष्मचित्रार्थवच्छुभम्&#xA;008a ततस्तस्योत्तरं वाक्यं स्वरवर्णोपपादितम्&#xA;008c शिक्षान्यायोपसम्पन्नं द्रोणशिष्याय पृच्छते&#xA;009a उवाच सर्वधर्मज्ञो धनुर्वेदस्य पारगः&#xA;009c शरतल्पगतो भीष्मो नकुलाय महात्मने&#xA;010a तत्त्वं शृणुष्व माद्रेय यदेतत्परिपृच्छसि&#xA;010c प्रबोधितोऽस्मि भवता धातुमानिव पर्वतः&#xA;011a सलिलैकार्णवं तात पुरा सर्वमभूदिदम्&#xA;011c निष्प्रकम्पमनाकाशमनिर्देश्यमहीतलम्&#xA;012a तमःसंवृतमस्पर्शमतिगम्भीरदर्शनम्&#xA;012c निःशब्दं चाप्रमेयं च तत्र जज्ञे पितामहः&#xA;013a सोऽसृजद्वायुमग्निं च भास्करं चापि वीर्यवान्&#xA;013c आकाशमसृजच्चोर्ध्वमधो भूमिं च नैर्ऋतिम्&#xA;014a नभः सचन्द्रतारं च नक्षत्राणि ग्रहांस्तथा&#xA;014c संवत्सरानहोरात्रानृतूनथ लवान्क्षणान्&#xA;015a ततः शरीरं लोकस्थं स्थापयित्वा पितामहः&#xA;015c जनयामास भगवान्पुत्रानुत्तमतेजसः&#xA;016a मरीचिमृषिमत्रिं च पुलस्त्यं पुलहं क्रतुम्&#xA;016c वसिष्ठाङ्गिरसौ चोभौ रुद्रं च प्रभुमीश्वरम्&#xA;017a प्राचेतसस्तथा दक्षः कन्याः षष्टिमजीजनत्&#xA;017c ता वै ब्रह्मर्षयः सर्वाः प्रजार्थं प्रतिपेदिरे&#xA;018a ताभ्यो विश्वानि भूतानि देवाः पितृगणास्तथा&#xA;018c गन्धर्वाप्सरसश्चैव रक्षांसि विविधानि च&#xA;019a पतत्रिमृगमीनाश्च प्लवङ्गाश्च महोरगाः&#xA;019c नानाकृतिबलाश्चान्ये जलक्षितिविचारिणः&#xA;020a औद्भिदाः स्वेदजाश्चैव अण्डजाश्च जरायुजाः&#xA;020c जज्ञे तात तथा सर्वं जगत्स्थावरजङ्गमम्&#xA;021a भूतसर्गमिमं कृत्वा सर्वलोकपितामहः&#xA;021c शाश्वतं वेदपठितं धर्मं च युयुजे पुनः&#xA;022a तस्मिन्धर्मे स्थिता देवाः सहाचार्यपुरोहिताः&#xA;022c आदित्या वसवो रुद्राः ससाध्या मरुदश्विनः&#xA;023a भृग्वत्र्यङ्गिरसः सिद्धाः काश्यपश्च तपोधनः&#xA;023c वसिष्ठगौतमागस्त्यास्तथा नारदपर्वतौ&#xA;024a ऋषयो वालखिल्याश्च प्रभासाः सिकतास्तथा&#xA;024c घृताचाः सोमवायव्या वैखानसमरीचिपाः&#xA;025a अकृष्टाश्चैव हंसाश्च ऋषयोऽथाग्नियोनिजाः&#xA;025c वानप्रस्थाः पृश्नयश्च स्थिता ब्रह्मानुशासने&#xA;026a दानवेन्द्रास्त्वतिक्रम्य तत्पितामहशासनम्&#xA;026c धर्मस्यापचयं चक्रुः क्रोधलोभसमन्विताः&#xA;027a हिरण्यकशिपुश्चैव हिरण्याक्षो विरोचनः&#xA;027c शम्बरो विप्रचित्तिश्च प्रह्रादो नमुचिर्बलिः&#xA;028a एते चान्ये च बहवः सगणा दैत्यदानवाः&#xA;028c धर्मसेतुमतिक्रम्य रेमिरेऽधर्मनिश्चयाः&#xA;029a सर्वे स्म तुल्यजातीया यथा देवास्तथा वयम्&#xA;029c इत्येवं हेतुमास्थाय स्पर्धमानाः सुरर्षिभिः&#xA;030a न प्रियं नाप्यनुक्रोशं चक्रुर्भूतेषु भारत&#xA;030c त्रीनुपायानतिक्रम्य दण्डेन रुरुधुः प्रजाः&#xA;030e न जग्मुः संविदं तैश्च दर्पादसुरसत्तमाः&#xA;031a अथ वै भगवान्ब्रह्मा ब्रह्मर्षिभिरुपस्थितः&#xA;031c तदा हिमवतः पृष्ठे सुरम्ये पद्मतारके&#xA;032a शतयोजनविस्तारे मणिमुक्ताचयाचिते&#xA;032c तस्मिन्गिरिवरे पुत्र पुष्पितद्रुमकानने&#xA;032e तस्थौ स विबुधश्रेष्ठो ब्रह्मा लोकार्थसिद्धये&#xA;033a ततो वर्षसहस्रान्ते वितानमकरोत्प्रभुः&#xA;033c विधिना कल्पदृष्टेन यथोक्तेनोपपादितम्&#xA;034a ऋषिभिर्यज्ञपटुभिर्यथावत्कर्मकर्तृभिः&#xA;034c मरुद्भिः परिसंस्तीर्णं दीप्यमानैश्च पावकैः&#xA;035a काञ्चनैर्यज्ञभाण्डैश्च भ्राजिष्णुभिरलङ्कृतम्&#xA;035c वृतं देवगणैश्चैव प्रबभौ यज्ञमण्डलम्&#xA;036a तथा ब्रह्मर्षिभिश्चैव सदस्यैरुपशोभितम्&#xA;036c तत्र घोरतमं वृत्तमृषीणां मे परिश्रुतम्&#xA;037a चन्द्रमा विमलं व्योम यथाभ्युदिततारकम्&#xA;037c विदार्याग्निं तथा भूतमुत्थितं श्रूयते ततः&#xA;038a नीलोत्पलसवर्णाभं तीक्ष्णदंष्ट्रं कृशोदरम्&#xA;038c प्रांशु दुर्दर्शनं चैवाप्यतितेजस्तथैव च&#xA;039a तस्मिन्नुत्पतमाने च प्रचचाल वसुन्धरा&#xA;039c तत्रोर्मिकलिलावर्तश्चुक्षुभे च महार्णवः&#xA;040a पेतुरुल्का महोत्पाताः शाखाश्च मुमुचुर्द्रुमाः&#xA;040c अप्रसन्ना दिशः सर्वाः पवनश्चाशिवो ववौ&#xA;040e मुहुर्मुहुश्च भूतानि प्राव्यथन्त भयात्तथा&#xA;041a ततः सुतुमुलं दृष्ट्वा तदद्भुतमुपस्थितम्&#xA;041c महर्षिसुरगन्धर्वानुवाचेदं पितामहः&#xA;042a मयैतच्चिन्तितं भूतमसिर्नामैष वीर्यवान्&#xA;042c रक्षणार्थाय लोकस्य वधाय च सुरद्विषाम्&#xA;043a ततस्तद्रूपमुत्सृज्य बभौ निस्त्रिंश एव सः&#xA;043c विमलस्तीक्ष्णधारश्च कालान्तक इवोद्यतः&#xA;044a ततस्तं शितिकण्ठाय रुद्रायर्षभकेतवे&#xA;044c ब्रह्मा ददावसिं दीप्तमधर्मप्रतिवारणम्&#xA;045a ततः स भगवान्रुद्रो ब्रह्मर्षिगणसंस्तुतः&#xA;045c प्रगृह्यासिममेयात्मा रूपमन्यच्चकार ह&#xA;046a चतुर्बाहुः स्पृशन्मूर्ध्ना भूस्थितोऽपि नभस्तलम्&#xA;046c ऊर्ध्वदृष्टिर्महालिङ्गो मुखाज्ज्वालाः समुत्सृजन्&#xA;046e विकुर्वन्बहुधा वर्णान्नीलपाण्डुरलोहितान्&#xA;047a बिभ्रत्कृष्णाजिनं वासो हेमप्रवरतारकम्&#xA;047c नेत्रं चैकं ललाटेन भास्करप्रतिमं महत्&#xA;047e शुशुभाते च विमले द्वे नेत्रे कृष्णपिङ्गले&#xA;048a ततो देवो महादेवः शूलपाणिर्भगाक्षिहा&#xA;048c सम्प्रगृह्य तु निस्त्रिंशं कालार्कानलसन्निभम्&#xA;049a त्रिकूटं चर्म चोद्यम्य सविद्युतमिवाम्बुदम्&#xA;049c चचार विविधान्मार्गान्महाबलपराक्रमः&#xA;049e विधुन्वन्नसिमाकाशे दानवान्तचिकीर्षया&#xA;050a तस्य नादं विनदतो महाहासं च मुञ्चतः&#xA;050c बभौ प्रतिभयं रूपं तदा रुद्रस्य भारत&#xA;051a तद्रूपधारिणं रुद्रं रौद्रकर्म चिकीर्षवः&#xA;051c निशम्य दानवाः सर्वे हृष्टाः समभिदुद्रुवुः&#xA;052a अश्मभिश्चाप्यवर्षन्त प्रदीप्तैश्च तथोल्मुकैः&#xA;052c घोरैः प्रहरणैश्चान्यैः शितधारैरयोमुखैः&#xA;053a ततस्तद्दानवानीकं सम्प्रणेतारमच्युतम्&#xA;053c रुद्रखड्गबलोद्धूतं प्रचचाल मुमोह च&#xA;054a चित्रं शीघ्रतरत्वाच्च चरन्तमसिधारिणम्&#xA;054c तमेकमसुराः सर्वे सहस्रमिति मेनिरे&#xA;055a छिन्दन्भिन्दन्रुजन्कृन्तन्दारयन्प्रमथन्नपि&#xA;055c अचरद्दैत्यसङ्घेषु रुद्रोऽग्निरिव कक्षगः&#xA;056a असिवेगप्ररुग्णास्ते छिन्नबाहूरुवक्षसः&#xA;056c सम्प्रकृत्तोत्तमाङ्गाश्च पेतुरुर्व्यां महासुराः&#xA;057a अपरे दानवा भग्ना रुद्रघातावपीडिताः&#xA;057c अन्योन्यमभिनर्दन्तो दिशः सम्प्रतिपेदिरे&#xA;058a भूमिं केचित्प्रविविशुः पर्वतानपरे तथा&#xA;058c अपरे जग्मुराकाशमपरेऽम्भः समाविशन्&#xA;059a तस्मिन्महति संवृत्ते समरे भृशदारुणे&#xA;059c बभौ भूमिः प्रतिभया तदा रुधिरकर्दमा&#xA;060a दानवानां शरीरैश्च महद्भिः शोणितोक्षितैः&#xA;060c समाकीर्णा महाबाहो शैलैरिव सकिंशुकैः&#xA;061a रुधिरेण परिक्लिन्ना प्रबभौ वसुधा तदा&#xA;061c रक्तार्द्रवसना श्यामा नारीव मदविह्वला&#xA;062a स रुद्रो दानवान्हत्वा कृत्वा धर्मोत्तरं जगत्&#xA;062c रौद्रं रूपं विहायाशु चक्रे रूपं शिवं शिवः&#xA;063a ततो महर्षयः सर्वे सर्वे देवगणास्तथा&#xA;063c जयेनाद्भुतकल्पेन देवदेवमथार्चयन्&#xA;064a ततः स भगवान्रुद्रो दानवक्षतजोक्षितम्&#xA;064c असिं धर्मस्य गोप्तारं ददौ सत्कृत्य विष्णवे&#xA;065a विष्णुर्मरीचये प्रादान्मरीचिर्भगवांश्च तम्&#xA;065c महर्षिभ्यो ददौ खड्गमृषयो वासवाय तु&#xA;066a महेन्द्रो लोकपालेभ्यो लोकपालास्तु पुत्रक&#xA;066c मनवे सूर्यपुत्राय ददुः खड्गं सुविस्तरम्&#xA;067a ऊचुश्चैनं तथैवाद्यं मानुषाणां त्वमीश्वरः&#xA;067c असिना धर्मगर्भेण पालयस्व प्रजा इति&#xA;068a धर्मसेतुमतिक्रान्ताः सूक्ष्मस्थूलार्थकारणात्&#xA;068c विभज्य दण्डं रक्ष्याः स्युर्धर्मतो न यदृच्छया&#xA;069a दुर्वाचा निग्रहो दण्डो हिरण्यबहुलस्तथा&#xA;069c व्यङ्गनं च शरीरस्य वधो वानल्पकारणात्&#xA;070a असेरेतानि रूपाणि दुर्वाचादीनि निर्दिशेत्&#xA;070c असेरेव प्रमाणानि परिमाणव्यतिक्रमात्&#xA;071a अधिसृज्याथ पुत्रं स्वं प्रजानामधिपं ततः&#xA;071c मनुः प्रजानां रक्षार्थं क्षुपाय प्रददावसिम्&#xA;072a क्षुपाज्जग्राह चेक्ष्वाकुरिक्ष्वाकोश्च पुरूरवाः&#xA;072c आयुश्च तस्माल्लेभे तं नहुषश्च ततो भुवि&#xA;073a ययातिर्नहुषाच्चापि पूरुस्तस्माच्च लब्धवान्&#xA;073c आमूर्तरयसस्तस्मात्ततो भूमिशयो नृपः&#xA;074a भरतश्चापि दौःषन्तिर्लेभे भूमिशयादसिम्&#xA;074c तस्माच्च लेभे धर्मज्ञो राजन्नैडबिडस्तथा&#xA;075a ततश्चैडबिडाल्लेभे धुन्धुमारो जनेश्वरः&#xA;075c धुन्धुमाराच्च काम्बोजो मुचुकुन्दस्ततोऽलभत्&#xA;076a मुचुकुन्दान्मरुत्तश्च मरुत्तादपि रैवतः&#xA;076c रैवताद्युवनाश्वश्च युवनाश्वात्ततो रघुः&#xA;077a इक्ष्वाकुवंशजस्तस्माद्धरिणाश्वः प्रतापवान्&#xA;077c हरिणाश्वादसिं लेभे शुनकः शुनकादपि&#xA;078a उशीनरो वै धर्मात्मा तस्माद्भोजाः सयादवाः&#xA;078c यदुभ्यश्च शिबिर्लेभे शिबेश्चापि प्रतर्दनः&#xA;079a प्रतर्दनादष्टकश्च रुशदश्वोऽष्टकादपि&#xA;079c रुशदश्वाद्भरद्वाजो द्रोणस्तस्मात्कृपस्ततः&#xA;079e ततस्त्वं भ्रातृभिः सार्धं परमासिमवाप्तवान्&#xA;080a कृत्तिकाश्चास्य नक्षत्रमसेरग्निश्च दैवतम्&#xA;080c रोहिण्यो गोत्रमस्याथ रुद्रश्च गुरुरुत्तमः&#xA;081a असेरष्टौ च नामानि रहस्यानि निबोध मे&#xA;081c पाण्डवेय सदा यानि कीर्तयल्ँलभते जयम्&#xA;082a असिर्विशसनः खड्गस्तीक्ष्णवर्त्मा दुरासदः&#xA;082c श्रीगर्भो विजयश्चैव धर्मपालस्तथैव च&#xA;083a अग्र्यः प्रहरणानां च खड्गो माद्रवतीसुत&#xA;083c महेश्वरप्रणीतश्च पुराणे निश्चयं गतः&#xA;084a पृथुस्तूत्पादयामास धनुराद्यमरिन्दम&#xA;084c तेनेयं पृथिवी पूर्वं वैन्येन परिरक्षिता&#xA;085a तदेतदार्षं माद्रेय प्रमाणं कर्तुमर्हसि&#xA;085c असेश्च पूजा कर्तव्या सदा युद्धविशारदैः&#xA;086a इत्येष प्रथमः कल्पो व्याख्यातस्ते सुविस्तरः&#xA;086c असेरुत्पत्तिसंसर्गो यथावद्भरतर्षभ&#xA;087a सर्वथैतदिह श्रुत्वा खड्गसाधनमुत्तमम्&#xA;087c लभते पुरुषः कीर्तिं प्रेत्य चानन्त्यमश्नुते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/161/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/161/</guid>
      <description>&lt;p&gt;001  वैशम्पायन उवाच&#xA;001a इत्युक्तवति भीष्मे तु तूष्णीम्भूते युधिष्ठिरः&#xA;001c पप्रच्छावसरं गत्वा भ्रातॄन्विदुरपञ्चमान्&#xA;002a धर्मे चार्थे च कामे च लोकवृत्तिः समाहिता&#xA;002c तेषां गरीयान्कतमो मध्यमः को लघुश्च कः&#xA;003a कस्मिंश्चात्मा नियन्तव्यस्त्रिवर्गविजयाय वै&#xA;003c सन्तुष्टा नैष्ठिकं वाक्यं यथावद्वक्तुमर्हथ&#xA;004a ततोऽर्थगतितत्त्वज्ञः प्रथमं प्रतिभानवान्&#xA;004c जगाद विदुरो वाक्यं धर्मशास्त्रमनुस्मरन्&#xA;005a बाहुश्रुत्यं तपस्त्यागः श्रद्धा यज्ञक्रिया क्षमा&#xA;005c भावशुद्धिर्दया सत्यं संयमश्चात्मसम्पदः&#xA;006a एतदेवाभिपद्यस्व मा ते भूच्चलितं मनः&#xA;006c एतन्मूलौ हि धर्मार्थावेतदेकपदं हितम्&#xA;007a धर्मेणैवर्षयस्तीर्णा धर्मे लोकाः प्रतिष्ठिताः&#xA;007c धर्मेण देवा दिविगा धर्मे चार्थः समाहितः&#xA;008a धर्मो राजन्गुणश्रेष्ठो मध्यमो ह्यर्थ उच्यते&#xA;008c कामो यवीयानिति च प्रवदन्ति मनीषिणः&#xA;008e तस्माद्धर्मप्रधानेन भवितव्यं यतात्मना&#xA;009a समाप्तवचने तस्मिन्नर्थशास्त्रविशारदः&#xA;009c पार्थो वाक्यार्थतत्त्वज्ञो जगौ वाक्यमतन्द्रितः&#xA;010a कर्मभूमिरियं राजन्निह वार्त्ता प्रशस्यते&#xA;010c कृषिवाणिज्यगोरक्ष्यं शिल्पानि विविधानि च&#xA;011a अर्थ इत्येव सर्वेषां कर्मणामव्यतिक्रमः&#xA;011c न ऋतेऽर्थेन वर्तेते धर्मकामाविति श्रुतिः&#xA;012a विजयी ह्यर्थवान्धर्ममाराधयितुमुत्तमम्&#xA;012c कामं च चरितुं शक्तो दुष्प्रापमकृतात्मभिः&#xA;013a अर्थस्यावयवावेतौ धर्मकामाविति श्रुतिः&#xA;013c अर्थसिद्ध्या हि निर्वृत्तावुभावेतौ भविष्यतः&#xA;014a उद्भूतार्थं हि पुरुषं विशिष्टतरयोनयः&#xA;014c ब्रह्माणमिव भूतानि सततं पर्युपासते&#xA;015a जटाजिनधरा दान्ताः पङ्कदिग्धा जितेन्द्रियाः&#xA;015c मुण्डा निस्तन्तवश्चापि वसन्त्यर्थार्थिनः पृथक्&#xA;016a काषायवसनाश्चान्ये श्मश्रुला ह्रीसुसंवृताः&#xA;016c विद्वांसश्चैव शान्ताश्च मुक्ताः सर्वपरिग्रहैः&#xA;017a अर्थार्थिनः सन्ति केचिदपरे स्वर्गकाङ्क्षिणः&#xA;017c कुलप्रत्यागमाश्चैके स्वं स्वं मार्गमनुष्ठिताः&#xA;018a आस्तिका नास्तिकाश्चैव नियताः संयमे परे&#xA;018c अप्रज्ञानं तमोभूतं प्रज्ञानं तु प्रकाशता&#xA;019a भृत्यान्भोगैर्द्विषो दण्डैर्यो योजयति सोऽर्थवान्&#xA;019c एतन्मतिमतां श्रेष्ठ मतं मम यथातथम्&#xA;019e अनयोस्तु निबोध त्वं वचनं वाक्यकण्ठयोः&#xA;020a ततो धर्मार्थकुशलौ माद्रीपुत्रावनन्तरम्&#xA;020c नकुलः सहदेवश्च वाक्यं जगदतुः परम्&#xA;021a आसीनश्च शयानश्च विचरन्नपि च स्थितः&#xA;021c अर्थयोगं दृढं कुर्याद्योगैरुच्चावचैरपि&#xA;022a अस्मिंस्तु वै सुसंवृत्ते दुर्लभे परमप्रिये&#xA;022c इह कामानवाप्नोति प्रत्यक्षं नात्र संशयः&#xA;023a योऽर्थो धर्मेण संयुक्तो धर्मो यश्चार्थसंयुतः&#xA;023c मध्विवामृतसंयुक्तं तस्मादेतौ मताविह&#xA;024a अनर्थस्य न कामोऽस्ति तथार्थोऽधर्मिणः कुतः&#xA;024c तस्मादुद्विजते लोको धर्मार्थाद्यो बहिष्कृतः&#xA;025a तस्माद्धर्मप्रधानेन साध्योऽर्थः संयतात्मना&#xA;025c विश्वस्तेषु च भूतेषु कल्पते सर्व एव हि&#xA;026a धर्मं समाचरेत्पूर्वं तथार्थं धर्मसंयुतम्&#xA;026c ततः कामं चरेत्पश्चात्सिद्धार्थस्य हि तत्फलम्&#xA;027a विरेमतुस्तु तद्वाक्यमुक्त्वा तावश्विनोः सुतौ&#xA;027c भीमसेनस्तदा वाक्यमिदं वक्तुं प्रचक्रमे&#xA;028a नाकामः कामयत्यर्थं नाकामो धर्ममिच्छति&#xA;028c नाकामः कामयानोऽस्ति तस्मात्कामो विशिष्यते&#xA;029a कामेन युक्ता ऋषयस्तपस्येव समाहिताः&#xA;029c पलाशफलमूलाशा वायुभक्षाः सुसंयताः&#xA;030a वेदोपवादेष्वपरे युक्ताः स्वाध्यायपारगाः&#xA;030c श्राद्धयज्ञक्रियायां च तथा दानप्रतिग्रहे&#xA;031a वणिजः कर्षका गोपाः कारवः शिल्पिनस्तथा&#xA;031c दैवकर्मकृतश्चैव युक्ताः कामेन कर्मसु&#xA;032a समुद्रं चाविशन्त्यन्ये नराः कामेन संयुताः&#xA;032c कामो हि विविधाकारः सर्वं कामेन सन्ततम्&#xA;033a नास्ति नासीन्नाभविष्यद्भूतं कामात्मकात्परम्&#xA;033c एतत्सारं महाराज धर्मार्थावत्र संश्रितौ&#xA;034a नवनीतं यथा दध्नस्तथा कामोऽर्थधर्मतः&#xA;034c श्रेयस्तैलं च पिण्याकाद्घृतं श्रेय उदश्वितः&#xA;035a श्रेयः पुष्पफलं काष्ठात्कामो धर्मार्थयोर्वरः&#xA;035c पुष्पतो मध्विव रसः कामात्सञ्जायते सुखम्&#xA;036a सुचारुवेषाभिरलङ्कृताभिर्मदोत्कटाभिः प्रियवादिनीभिः&#xA;036c रमस्व योषाभिरुपेत्य कामं कामो हि राजंस्तरसाभिपाती&#xA;037a बुद्धिर्ममैषा परिषत्स्थितस्य मा भूद्विचारस्तव धर्मपुत्र&#xA;037c स्यात्संहितं सद्भिरफल्गुसारं समेत्य वाक्यं परमानृशंस्यम्&#xA;038a धर्मार्थकामाः सममेव सेव्या यस्त्वेकसेवी स नरो जघन्यः&#xA;038c द्वयोस्तु दक्षं प्रवदन्ति मध्यं स उत्तमो यो निरतस्त्रिवर्गे&#xA;039a प्राज्ञः सुहृच्चन्दनसारलिप्तो विचित्रमाल्याभरणैरुपेतः&#xA;039c ततो वचः सङ्ग्रहविग्रहेण प्रोक्त्वा यवीयान्विरराम भीमः&#xA;040a ततो मुहूर्तादथ धर्मराजो वाक्यानि तेषामनुचिन्त्य सम्यक्&#xA;040c उवाच वाचावितथं स्मयन्वै बहुश्रुतो धर्मभृतां वरिष्ठः&#xA;041a निःसंशयं निश्चितधर्मशास्त्राः सर्वे भवन्तो विदितप्रमाणाः&#xA;041c विज्ञातुकामस्य ममेह वाक्यमुक्तं यद्वै नैष्ठिकं तच्छ्रुतं मे&#xA;041e इह त्ववश्यं गदतो ममापि वाक्यं निबोधध्वमनन्यभावाः&#xA;042a यो वै न पापे निरतो न पुण्ये नार्थे न धर्मे मनुजो न कामे&#xA;042c विमुक्तदोषः समलोष्टकाञ्चनः स मुच्यते दुःखसुखार्थसिद्धेः&#xA;043a भूतानि जातीमरणान्वितानि जराविकारैश्च समन्वितानि&#xA;043c भूयश्च तैस्तैः प्रतिबोधितानि मोक्षं प्रशंसन्ति न तं च विद्मः&#xA;044a स्नेहे नबद्धस्य न सन्ति तानीत्येवं स्वयम्भूर्भगवानुवाच&#xA;044c बुधाश्च निर्वाणपरा वदन्ति तस्मान्न कुर्यात्प्रियमप्रियं च&#xA;045a एतत्प्रधानं न तु कामकारो यथा नियुक्तोऽस्मि तथा चरामि&#xA;045c भूतानि सर्वाणि विधिर्नियुङ्क्ते विधिर्बलीयानिति वित्त सर्वे&#xA;046a न कर्मणाप्नोत्यनवाप्यमर्थं यद्भावि सर्वं भवतीति वित्त&#xA;046c त्रिवर्गहीनोऽपि हि विन्दतेऽर्थं तस्मादिदं लोकहिताय गुह्यम्&#xA;047a ततस्तदग्र्यं वचनं मनोनुगं समस्तमाज्ञाय ततोऽतिहेतुमत्&#xA;047c तदा प्रणेदुश्च जहर्षिरे च ते कुरुप्रवीराय च चक्रुरञ्जलीन्&#xA;048a सुचारुवर्णाक्षरशब्दभूषितां मनोनुगां निर्धुतवाक्यकण्टकाम्&#xA;048c निशम्य तां पार्थिव पार्थभाषितां गिरं नरेन्द्राः प्रशशंसुरेव ते&#xA;048e पुनश्च पप्रच्छ सरिद्वरासुतं ततः परं धर्ममहीनसत्त्वः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/162/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/162/</guid>
      <description>&lt;p&gt;001  युधिष्ठिर उवाच&#xA;001a पितामह महाप्राज्ञ कुरूणां कीर्तिवर्धन&#xA;001c प्रश्नं कञ्चित्प्रवक्ष्यामि तन्मे व्याख्यातुमर्हसि&#xA;002a कीदृशा मानवाः सौम्याः कैः प्रीतिः परमा भवेत्&#xA;002c आयत्यां च तदात्वे च के क्षमास्तान्वदस्व मे&#xA;003a न हि तत्र धनं स्फीतं न च सम्बन्धिबान्धवाः&#xA;003c तिष्ठन्ति यत्र सुहृदस्तिष्ठन्तीति मतिर्मम&#xA;004a दुर्लभो हि सुहृच्छ्रोता दुर्लभश्च हितः सुहृत्&#xA;004c एतद्धर्मभृतां श्रेष्ठ सर्वं व्याख्यातुमर्हसि&#xA;005  भीष्म उवाच&#xA;005a सन्धेयान्पुरुषान्राजन्नसन्धेयांश्च तत्त्वतः&#xA;005c वदतो मे निबोध त्वं निखिलेन युधिष्ठिर&#xA;006a लुब्धः क्रूरस्त्यक्तधर्मा निकृतः शठ एव च&#xA;006c क्षुद्रः पापसमाचारः सर्वशङ्की तथालसः&#xA;007a दीर्घसूत्रोऽनृजुः कष्टो गुरुदारप्रधर्षकः&#xA;007c व्यसने यः परित्यागी दुरात्मा निरपत्रपः&#xA;008a सर्वतः पापदर्शी च नास्तिको वेदनिन्दकः&#xA;008c सम्प्रकीर्णेन्द्रियो लोके यः कामनिरतश्चरेत्&#xA;009a असत्यो लोकविद्विष्टः समये चानवस्थितः&#xA;009c पिशुनोऽथाकृतप्रज्ञो मत्सरी पापनिश्चयः&#xA;010a दुःशीलोऽथाकृतात्मा च नृशंसः कितवस्तथा&#xA;010c मित्रैरर्थकृती नित्यमिच्छत्यर्थपरश्च यः&#xA;011a वहतश्च यथाशक्ति यो न तुष्यति मन्दधीः&#xA;011c अमित्रमिव यो भुङ्क्ते सदा मित्रं नरर्षभ&#xA;012a अस्थानक्रोधनो यश्च अकस्माच्च विरज्यते&#xA;012c सुहृदश्चैव कल्याणानाशु त्यजति किल्बिषी&#xA;013a अल्पेऽप्यपकृते मूढस्तथाज्ञानात्कृतेऽपि च&#xA;013c कार्योपसेवी मित्रेषु मित्रद्वेषी नराधिप&#xA;014a शत्रुर्मित्रमुखो यश्च जिह्मप्रेक्षी विलोभनः&#xA;014c न रज्यति च कल्याणे यस्त्यजेत्तादृशं नरम्&#xA;015a पानपो द्वेषणः क्रूरो निर्घृणः परुषस्तथा&#xA;015c परोपतापी मित्रध्रुक्तथा प्राणिवधे रतः&#xA;016a कृतघ्नश्चाधमो लोके न सन्धेयः कथञ्चन&#xA;016c छिद्रान्वेषी न सन्धेयः सन्धेयानपि मे शृणु&#xA;017a कुलीना वाक्यसम्पन्ना ज्ञानविज्ञानकोविदाः&#xA;017c मित्रज्ञाश्च कृतज्ञाश्च सर्वज्ञाः शोकवर्जिताः&#xA;018a माधुर्यगुणसम्पन्नाः सत्यसन्धा जितेन्द्रियाः&#xA;018c व्यायामशीलाः सततं भृतपुत्राः कुलोद्गताः&#xA;019a रूपवन्तो गुणोपेतास्तथालुब्धा जितश्रमाः&#xA;019c दोषैर्वियुक्ताः प्रथितैस्ते ग्राह्याः पार्थिवेन ह&#xA;020a यथाशक्तिसमाचाराः सन्तस्तुष्यन्ति हि प्रभो&#xA;020c नास्थाने क्रोधवन्तश्च न चाकस्माद्विरागिणः&#xA;021a विरक्ताश्च न रुष्यन्ति मनसाप्यर्थकोविदाः&#xA;021c आत्मानं पीडयित्वापि सुहृत्कार्यपरायणाः&#xA;021e न विरज्यन्ति मित्रेभ्यो वासो रक्तमिवाविकम्&#xA;022a दोषांश्च लोभमोहादीनर्थेषु युवतिष्वथ&#xA;022c न दर्शयन्ति सुहृदां विश्वस्ता बन्धुवत्सलाः&#xA;023a लोष्टकाञ्चनतुल्यार्थाः सुहृत्स्वशठबुद्धयः&#xA;023c ये चरन्त्यनभीमाना निसृष्टार्थविभूषणाः&#xA;023e सङ्गृह्णन्तः परिजनं स्वाम्यर्थपरमाः सदा&#xA;024a ईदृशैः पुरुषश्रेष्ठैः सन्धिं यः कुरुते नृपः&#xA;024c तस्य विस्तीर्यते राष्ट्रं ज्योत्स्ना ग्रहपतेरिव&#xA;025a शास्त्रनित्या जितक्रोधा बलवन्तो रणप्रियाः&#xA;025c क्षान्ताः शीलगुणोपेताः सन्धेयाः पुरुषोत्तमाः&#xA;026a ये च दोषसमायुक्ता नराः प्रोक्ता मयानघ&#xA;026c तेषामप्यधमो राजन्कृतघ्नो मित्रघातकः&#xA;026e त्यक्तव्यः स दुराचारः सर्वेषामिति निश्चयः&#xA;027  युधिष्ठिर उवाच&#xA;027a विस्तरेणार्थसम्बन्धं श्रोतुमिच्छामि पार्थिव&#xA;027c मित्रद्रोही कृतघ्नश्च यः प्रोक्तस्तं च मे वद&#xA;028  भीष्म उवाच&#xA;028a हन्त ते वर्तयिष्येऽहमितिहासं पुरातनम्&#xA;028c उदीच्यां दिशि यद्वृत्तं म्लेच्छेषु मनुजाधिप&#xA;029a ब्राह्मणो मध्यदेशीयः कृष्णाङ्गो ब्रह्मवर्जितः&#xA;029c ग्रामं प्रेक्ष्य जनाकीर्णं प्राविशद्भैक्षकाङ्क्षया&#xA;030a तत्र दस्युर्धनयुतः सर्ववर्णविशेषवित्&#xA;030c ब्रह्मण्यः सत्यसन्धश्च दाने च निरतोऽभवत्&#xA;031a तस्य क्षयमुपागम्य ततो भिक्षामयाचत&#xA;031c प्रतिश्रयं च वासार्थं भिक्षां चैवाथ वार्षिकीम्&#xA;032a प्रादात्तस्मै स विप्राय वस्त्रं च सदृशं नवम्&#xA;032c नारीं चापि वयोपेतां भर्त्रा विरहितां तदा&#xA;033a एतत्सम्प्राप्य हृष्टात्मा दस्योः सर्वं द्विजस्तदा&#xA;033c तस्मिन्गृहवरे राजंस्तया रेमे स गौतमः&#xA;034a कुटुम्बार्थेषु दस्योः स साहाय्यं चाप्यथाकरोत्&#xA;034c तत्रावसत्सोऽथ वर्षाः समृद्धे शबरालये&#xA;034e बाणवेध्ये परं यत्नमकरोच्चैव गौतमः&#xA;035a वक्राङ्गांस्तु स नित्यं वै सर्वतो बाणगोचरे&#xA;035c जघान गौतमो राजन्यथा दस्युगणस्तथा&#xA;036a हिंसापरो घृणाहीनः सदा प्राणिवधे रतः&#xA;036c गौतमः सन्निकर्षेण दस्युभिः समतामियात्&#xA;037a तथा तु वसतस्तस्य दस्युग्रामे सुखं तदा&#xA;037c अगच्छन्बहवो मासा निघ्नतः पक्षिणो बहून्&#xA;038a ततः कदाचिदपरो द्विजस्तं देशमागमत्&#xA;038c जटी चीराजिनधरः स्वाध्यायपरमः शुचिः&#xA;039a विनीतो नियताहारो ब्रह्मण्यो वेदपारगः&#xA;039c सब्रह्मचारी तद्देश्यः सखा तस्यैव सुप्रियम्&#xA;039e तं दस्युग्राममगमद्यत्रासौ गौतमोऽभवत्&#xA;040a स तु विप्रगृहान्वेषी शूद्रान्नपरिवर्जकः&#xA;040c ग्रामे दस्युजनाकीर्णे व्यचरत्सर्वतोदिशम्&#xA;041a ततः स गौतमगृहं प्रविवेश द्विजोत्तमः&#xA;041c गौतमश्चापि सम्प्राप्तस्तावन्योन्येन सङ्गतौ&#xA;042a वक्राङ्गभारहस्तं तं धनुष्पाणिं कृतागसम्&#xA;042c रुधिरेणावसिक्ताङ्गं गृहद्वारमुपागतम्&#xA;043a तं दृष्ट्वा पुरुषादाभमपध्वस्तं क्षयागतम्&#xA;043c अभिज्ञाय द्विजो व्रीडामगमद्वाक्यमाह च&#xA;044a किमिदं कुरुषे मौढ्याद्विप्रस्त्वं हि कुलोद्गतः&#xA;044c मध्यदेशपरिज्ञातो दस्युभावं गतः कथम्&#xA;045a पूर्वान्स्मर द्विजाग्र्यांस्तान्प्रख्यातान्वेदपारगान्&#xA;045c येषां वंशेऽभिजातस्त्वमीदृशः कुलपांसनः&#xA;046a अवबुध्यात्मनात्मानं सत्यं शीलं श्रुतं दमम्&#xA;046c अनुक्रोशं च संस्मृत्य त्यज वासमिमं द्विज&#xA;047a एवमुक्तः स सुहृदा तदा तेन हितैषिणा&#xA;047c प्रत्युवाच ततो राजन्विनिश्चित्य तदार्तवत्&#xA;048a अधनोऽस्मि द्विजश्रेष्ठ न च वेदविदप्यहम्&#xA;048c वृत्त्यर्थमिह सम्प्राप्तं विद्धि मां द्विजसत्तम&#xA;049a त्वद्दर्शनात्तु विप्रर्षे कृतार्थं वेद्म्यहं द्विज&#xA;049c आत्मानं सह यास्यावः श्वो वसाद्येह शर्वरीम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/163/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/163/</guid>
      <description>&lt;p&gt;001  भीष्म उवाच&#xA;001a तस्यां निशायां व्युष्टायां गते तस्मिन्द्विजोत्तमे&#xA;001c निष्क्रम्य गौतमोऽगच्छत्समुद्रं प्रति भारत&#xA;002a सामुद्रकान्स वणिजस्ततोऽपश्यत्स्थितान्पथि&#xA;002c स तेन सार्थेन सह प्रययौ सागरं प्रति&#xA;003a स तु सार्थो महाराज कस्मिंश्चिद्गिरिगह्वरे&#xA;003c मत्तेन द्विरदेनाथ निहतः प्रायशोऽभवत्&#xA;004a स कथञ्चित्ततस्तस्मात्सार्थान्मुक्तो द्विजस्तदा&#xA;004c कान्दिग्भूतो जीवितार्थी प्रदुद्रावोत्तरां दिशम्&#xA;005a स सर्वतः परिभ्रष्टः सार्थाद्देशात्तथार्थतः&#xA;005c एकाकी व्यद्रवत्तत्र वने किम्पुरुषो यथा&#xA;006a स पन्थानमथासाद्य समुद्राभिसरं तदा&#xA;006c आससाद वनं रम्यं महत्पुष्पितपादपम्&#xA;007a सर्वर्तुकैराम्रवनैः पुष्पितैरुपशोभितम्&#xA;007c नन्दनोद्देशसदृशं यक्षकिन्नरसेवितम्&#xA;008a शालतालधवाश्वत्थत्वचागुरुवनैस्तथा&#xA;008c चन्दनस्य च मुख्यस्य पादपैरुपशोभितम्&#xA;008e गिरिप्रस्थेषु रम्येषु शुभेषु सुसुगन्धिषु&#xA;009a समन्ततो द्विजश्रेष्ठा वल्गु कूजन्ति तत्र वै&#xA;009c मनुष्यवदनास्त्वन्ये भारुण्डा इति विश्रुताः&#xA;009e भूलिङ्गशकुनाश्चान्ये समुद्रं सर्वतोऽभवन्&#xA;010a स तान्यतिमनोज्ञानि विहङ्गाभिरुतानि वै&#xA;010c शृण्वन्सुरमणीयानि विप्रोऽगच्छत गौतमः&#xA;011a ततोऽपश्यत्सुरम्ये स सुवर्णसिकताचिते&#xA;011c देशभागे समे चित्रे स्वर्गोद्देशसमप्रभे&#xA;012a श्रिया जुष्टं महावृक्षं न्यग्रोधं परिमण्डलम्&#xA;012c शाखाभिरनुरूपाभिर्भूषितं छत्रसन्निभम्&#xA;013a तस्य मूलं सुसंसिक्तं वरचन्दनवारिणा&#xA;013c दिव्यपुष्पान्वितं श्रीमत्पितामहसदोपमम्&#xA;014a तं दृष्ट्वा गौतमः प्रीतो मुनिकान्तमनुत्तमम्&#xA;014c मेध्यं सुरगृहप्रख्यं पुष्पितैः पादपैर्वृतम्&#xA;014e तमागम्य मुदा युक्तस्तस्याधस्तादुपाविशत्&#xA;015a तत्रासीनस्य कौरव्य गौतमस्य सुखः शिवः&#xA;015c पुष्पाणि समुपस्पृश्य प्रववावनिलः शुचिः&#xA;015e ह्लादयन्सर्वगात्राणि गौतमस्य तदा नृप&#xA;016a स तु विप्रः परिश्रान्तः स्पृष्टः पुण्येन वायुना&#xA;016c सुखमासाद्य सुष्वाप भास्करश्चास्तमभ्यगात्&#xA;017a ततोऽस्तं भास्करे याते सन्ध्याकाल उपस्थिते&#xA;017c आजगाम स्वभवनं ब्रह्मलोकात्खगोत्तमः&#xA;018a नाडीजङ्घ इति ख्यातो दयितो ब्रह्मणः सखा&#xA;018c बकराजो महाप्राज्ञः कश्यपस्यात्मसम्भवः&#xA;019a राजधर्मेति विख्यातो बभूवाप्रतिमो भुवि&#xA;019c देवकन्यासुतः श्रीमान्विद्वान्देवपतिप्रभः&#xA;020a मृष्टहाटकसञ्छन्नो भूषणैरर्कसन्निभैः&#xA;020c भूषितः सर्वगात्रेषु देवगर्भः श्रिया ज्वलन्&#xA;021a तमागतं द्विजं दृष्ट्वा विस्मितो गौतमोऽभवत्&#xA;021c क्षुत्पिपासापरीतात्मा हिंसार्थी चाप्यवैक्षत&#xA;022  राजधर्मोवाच&#xA;022a स्वागतं भवते विप्र दिष्ट्या प्राप्तोऽसि मे गृहम्&#xA;022c अस्तं च सविता यातः सन्ध्येयं समुपस्थिता&#xA;023a मम त्वं निलयं प्राप्तः प्रियातिथिरनिन्दितः&#xA;023c पूजितो यास्यसि प्रातर्विधिदृष्टेन कर्मणा&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/164/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/164/</guid>
      <description>&lt;p&gt;001  भीष्म उवाच&#xA;001a गिरं तां मधुरां श्रुत्वा गौतमो विस्मितस्तदा&#xA;001c कौतूहलान्वितो राजन्राजधर्माणमैक्षत&#xA;002  राजधर्मोवाच&#xA;002a भोः कश्यपस्य पुत्रोऽहं माता दाक्षायणी च मे&#xA;002c अतिथिस्त्वं गुणोपेतः स्वागतं ते द्विजर्षभ&#xA;003  भीष्म उवाच&#xA;003a तस्मै दत्त्वा स सत्कारं विधिदृष्टेन कर्मणा&#xA;003c शालपुष्पमयीं दिव्यां बृसीं समुपकल्पयत्&#xA;004a भगीरथरथाक्रान्तान्देशान्गङ्गानिषेवितान्&#xA;004c ये चरन्ति महामीनास्तांश्च तस्यान्वकल्पयत्&#xA;005a वह्निं चापि सुसन्दीप्तं मीनांश्चैव सुपीवरान्&#xA;005c स गौतमायातिथये न्यवेदयत काश्यपः&#xA;006a भुक्तवन्तं च तं विप्रं प्रीतात्मानं महामनाः&#xA;006c क्लमापनयनार्थं स पक्षाभ्यामभ्यवीजयत्&#xA;007a ततो विश्रान्तमासीनं गोत्रप्रश्नमपृच्छत&#xA;007c सोऽब्रवीद्गौतमोऽस्मीति ब्राह्म नान्यदुदाहरत्&#xA;008a तस्मै पर्णमयं दिव्यं दिव्यपुष्पाधिवासितम्&#xA;008c गन्धाढ्यं शयनं प्रादात्स शिश्ये तत्र वै सुखम्&#xA;009a अथोपविष्टं शयने गौतमं बकराट्तदा&#xA;009c पप्रच्छ काश्यपो वाग्मी किमागमनकारणम्&#xA;010a ततोऽब्रवीद्गौतमस्तं दरिद्रोऽहं महामते&#xA;010c समुद्रगमनाकाङ्क्षी द्रव्यार्थमिति भारत&#xA;011a तं काश्यपोऽब्रवीत्प्रीतो नोत्कण्ठां कर्तुमर्हसि&#xA;011c कृतकार्यो द्विजश्रेष्ठ सद्रव्यो यास्यसे गृहान्&#xA;012a चतुर्विधा ह्यर्थगतिर्बृहस्पतिमतं यथा&#xA;012c पारम्पर्यं तथा दैवं कर्म मित्रमिति प्रभो&#xA;013a प्रादुर्भूतोऽस्मि ते मित्रं सुहृत्त्वं च मम त्वयि&#xA;013c सोऽहं तथा यतिष्यामि भविष्यसि यथार्थवान्&#xA;014a ततः प्रभातसमये सुखं पृष्ट्वाब्रवीदिदम्&#xA;014c गच्छ सौम्य पथानेन कृतकृत्यो भविष्यसि&#xA;015a इतस्त्रियोजनं गत्वा राक्षसाधिपतिर्महान्&#xA;015c विरूपाक्ष इति ख्यातः सखा मम महाबलः&#xA;016a तं गच्छ द्विजमुख्य त्वं मम वाक्यप्रचोदितः&#xA;016c कामानभीप्सितांस्तुभ्यं दाता नास्त्यत्र संशयः&#xA;017a इत्युक्तः प्रययौ राजन्गौतमो विगतक्लमः&#xA;017c फलान्यमृतकल्पानि भक्षयन्स्म यथेष्टतः&#xA;018a चन्दनागुरुमुख्यानि त्वक्पत्राणां वनानि च&#xA;018c तस्मिन्पथि महाराज सेवमानो द्रुतं ययौ&#xA;019a ततो मेरुव्रजं नाम नगरं शैलतोरणम्&#xA;019c शैलप्राकारवप्रं च शैलयन्त्रार्गलं तथा&#xA;020a विदितश्चाभवत्तस्य राक्षसेन्द्रस्य धीमतः&#xA;020c प्रहितः सुहृदा राजन्प्रीयता वै प्रियातिथिः&#xA;021a ततः स राक्षसेन्द्रः स्वान्प्रेष्यानाह युधिष्ठिर&#xA;021c गौतमो नगरद्वाराच्छीघ्रमानीयतामिति&#xA;022a ततः पुरवरात्तस्मात्पुरुषाः श्वेतवेष्टनाः&#xA;022c गौतमेत्यभिभाषन्तः पुरद्वारमुपागमन्&#xA;023a ते तमूचुर्महाराज प्रेष्या रक्षःपतेर्द्विजम्&#xA;023c त्वरस्व तूर्णमागच्छ राजा त्वां द्रष्टुमिच्छति&#xA;024a राक्षसाधिपतिर्वीरो विरूपाक्ष इति श्रुतः&#xA;024c स त्वां त्वरति वै द्रष्टुं तत्क्षिप्रं संविधीयताम्&#xA;025a ततः स प्राद्रवद्विप्रो विस्मयाद्विगतक्लमः&#xA;025c गौतमो नगरर्द्धिं तां पश्यन्परमविस्मितः&#xA;026a तैरेव सहितो राज्ञो वेश्म तूर्णमुपाद्रवत्&#xA;026c दर्शनं राक्षसेन्द्रस्य काङ्क्षमाणो द्विजस्तदा&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/165/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/165/</guid>
      <description>&lt;p&gt;001  भीष्म उवाच&#xA;001a ततः स विदितो राज्ञः प्रविश्य गृहमुत्तमम्&#xA;001c पूजितो राक्षसेन्द्रेण निषसादासनोत्तमे&#xA;002a पृष्टश्च गोत्रचरणं स्वाध्यायं ब्रह्मचारिकम्&#xA;002c न तत्र व्याजहारान्यद्गोत्रमात्रादृते द्विजः&#xA;003a ब्रह्मवर्चसहीनस्य स्वाध्यायविरतस्य च&#xA;003c गोत्रमात्रविदो राजा निवासं समपृच्छत&#xA;004a क्व ते निवासः कल्याण किङ्गोत्रा ब्राह्मणी च ते&#xA;004c तत्त्वं ब्रूहि न भीः कार्या विश्रमस्व यथासुखम्&#xA;005  गौतम उवाच&#xA;005a मध्यदेशप्रसूतोऽहं वासो मे शबरालये&#xA;005c शूद्रा पुनर्भूर्भार्या मे सत्यमेतद्ब्रवीमि ते&#xA;006  भीष्म उवाच&#xA;006a ततो राजा विममृशे कथं कार्यमिदं भवेत्&#xA;006c कथं वा सुकृतं मे स्यादिति बुद्ध्यान्वचिन्तयत्&#xA;007a अयं वै जननाद्विप्रः सुहृत्तस्य महात्मनः&#xA;007c सम्प्रेषितश्च तेनायं काश्यपेन ममान्तिकम्&#xA;008a तस्य प्रियं करिष्यामि स हि मामाश्रितः सदा&#xA;008c भ्राता मे बान्धवश्चासौ सखा च हृदयङ्गमः&#xA;009a कार्त्तिक्यामद्य भोक्तारः सहस्रं मे द्विजोत्तमाः&#xA;009c तत्रायमपि भोक्ता वै देयमस्मै च मे धनम्&#xA;010a ततः सहस्रं विप्राणां विदुषां समलङ्कृतम्&#xA;010c स्नातानामनुसम्प्राप्तमहतक्षौमवाससाम्&#xA;011a तानागतान्द्विजश्रेष्ठान्विरूपाक्षो विशाम्पते&#xA;011c यथार्हं प्रतिजग्राह विधिदृष्टेन कर्मणा&#xA;012a बृस्यस्तेषां तु सन्न्यस्ता राक्षसेन्द्रस्य शासनात्&#xA;012c भूमौ वरकुथास्तीर्णाः प्रेष्यैर्भरतसत्तम&#xA;013a तासु ते पूजिता राज्ञा निषण्णा द्विजसत्तमाः&#xA;013c व्यराजन्त महाराज नक्षत्रपतयो यथा&#xA;014a ततो जाम्बूनदाः पात्रीर्वज्राङ्का विमलाः शुभाः&#xA;014c वरान्नपूर्णा विप्रेभ्यः प्रादान्मधुघृताप्लुताः&#xA;015a तस्य नित्यं तथाषाढ्यां माघ्यां च बहवो द्विजाः&#xA;015c ईप्सितं भोजनवरं लभन्ते सत्कृतं सदा&#xA;016a विशेषतस्तु कार्त्तिक्यां द्विजेभ्यः सम्प्रयच्छति&#xA;016c शरद्व्यपाये रत्नानि पौर्णमास्यामिति श्रुतिः&#xA;017a सुवर्णं रजतं चैव मणीनथ च मौक्तिकम्&#xA;017c वज्रान्महाधनांश्चैव वैडूर्याजिनराङ्कवान्&#xA;018a रत्नराशीन्विनिक्षिप्य दक्षिणार्थे स भारत&#xA;018c ततः प्राह द्विजश्रेष्ठान्विरूपाक्षो महायशाः&#xA;019a गृह्णीत रत्नान्येतानि यथोत्साहं यथेष्टतः&#xA;019c येषु येषु च भाण्डेषु भुक्तं वो द्विजसत्तमाः&#xA;019e तान्येवादाय गच्छध्वं स्ववेश्मानीति भारत&#xA;020a इत्युक्तवचने तस्मिन्राक्षसेन्द्रे महात्मनि&#xA;020c यथेष्टं तानि रत्नानि जगृहुर्ब्राह्मणर्षभाः&#xA;021a ततो महार्हैस्ते सर्वे रत्नैरभ्यर्चिताः शुभैः&#xA;021c ब्राह्मणा मृष्टवसनाः सुप्रीताः स्म तदाभवन्&#xA;022a ततस्तान्राक्षसेन्द्रश्च द्विजानाह पुनर्वचः&#xA;022c नानादिगागतान्राजन्राक्षसान्प्रतिषिध्य वै&#xA;023a अध्यैकदिवसं विप्रा न वोऽस्तीह भयं क्वचित्&#xA;023c राक्षसेभ्यः प्रमोदध्वमिष्टतो यात माचिरम्&#xA;024a ततः प्रदुद्रुवुः सर्वे विप्रसङ्घाः समन्ततः&#xA;024c गौतमोऽपि सुवर्णस्य भारमादाय सत्वरः&#xA;025a कृच्छ्रात्समुद्वहन्वीर न्यग्रोधं समुपागमत्&#xA;025c न्यषीदच्च परिश्रान्तः क्लान्तश्च क्षुधितश्च ह&#xA;026a ततस्तमभ्यगाद्राजन्राजधर्मा खगोत्तमः&#xA;026c स्वागतेनाभ्यनन्दच्च गौतमं मित्रवत्सलः&#xA;027a तस्य पक्षाग्रविक्षेपैः क्लमं व्यपनयत्खगः&#xA;027c पूजां चाप्यकरोद्धीमान्भोजनं चाप्यकल्पयत्&#xA;028a स भुक्तवान्सुविश्रान्तो गौतमोऽचिन्तयत्तदा&#xA;028c हाटकस्याभिरूपस्य भारोऽयं सुमहान्मया&#xA;028e गृहीतो लोभमोहाद्वै दूरं च गमनं मम&#xA;029a न चास्ति पथि भोक्तव्यं प्राणसन्धारणं मम&#xA;029c किं कृत्वा धारयेयं वै प्राणानित्यभ्यचिन्तयत्&#xA;030a ततः स पथि भोक्तव्यं प्रेक्षमाणो न किञ्चन&#xA;030c कृतघ्नः पुरुषव्याघ्र मनसेदमचिन्तयत्&#xA;031a अयं बकपतिः पार्श्वे मांसराशिः स्थितो मम&#xA;031c इमं हत्वा गृहीत्वा च यास्येऽहं समभिद्रुतम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/166/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/166/</guid>
      <description>&lt;p&gt;001  भीष्म उवाच&#xA;001a अथ तत्र महार्चिष्माननलो वातसारथिः&#xA;001c तस्याविदूरे रक्षार्थं खगेन्द्रेण कृतोऽभवत्&#xA;002a स चापि पार्श्वे सुष्वाप विश्वस्तो बकराट्तदा&#xA;002c कृतघ्नस्तु स दुष्टात्मा तं जिघांसुरजागरत्&#xA;003a ततोऽलातेन दीप्तेन विश्वस्तं निजघान तम्&#xA;003c निहत्य च मुदा युक्तः सोऽनुबन्धं न दृष्टवान्&#xA;004a स तं विपक्षरोमाणं कृत्वाग्नावपचत्तदा&#xA;004c तं गृहीत्वा सुवर्णं च ययौ द्रुततरं द्विजः&#xA;005a ततोऽन्यस्मिन्गते चाह्नि विरूपाक्षोऽब्रवीत्सुतम्&#xA;005c न प्रेक्षे राजधर्माणमद्य पुत्र खगोत्तमम्&#xA;006a स पूर्वसन्ध्यां ब्रह्माणं वन्दितुं याति सर्वदा&#xA;006c मां चादृष्ट्वा कदाचित्स न गच्छति गृहान्खगः&#xA;007a उभे द्विरात्रं सन्ध्ये वै नाभ्यगात्स ममालयम्&#xA;007c तस्मान्न शुध्यते भावो मम स ज्ञायतां सुहृत्&#xA;008a स्वाध्यायेन वियुक्तो हि ब्रह्मवर्चसवर्जितः&#xA;008c तं गतस्तत्र मे शङ्का हन्यात्तं स द्विजाधमः&#xA;009a दुराचारस्तु दुर्बुद्धिरिङ्गितैर्लक्षितो मया&#xA;009c निष्क्रियो दारुणाकारः कृष्णो दस्युरिवाधमः&#xA;010a गौतमः स गतस्तत्र तेनोद्विग्नं मनो मम&#xA;010c पुत्र शीघ्रमितो गत्वा राजधर्मनिवेशनम्&#xA;010e ज्ञायतां स विशुद्धात्मा यदि जीवति माचिरम्&#xA;011a स एवमुक्तस्त्वरितो रक्षोभिः सहितो ययौ&#xA;011c न्यग्रोधं तत्र चापश्यत्कङ्कालं राजधर्मणः&#xA;012a स रुदन्नगमत्पुत्रो राक्षसेन्द्रस्य धीमतः&#xA;012c त्वरमाणः परं शक्त्या गौतमग्रहणाय वै&#xA;013a ततोऽविदूरे जगृहुर्गौतमं राक्षसास्तदा&#xA;013c राजधर्मशरीरं च पक्षास्थिचरणोज्झितम्&#xA;014a तमादायाथ रक्षांसि द्रुतं मेरुव्रजं ययुः&#xA;014c राज्ञश्च दर्शयामासुः शरीरं राजधर्मणः&#xA;014e कृतघ्नं पुरुषं तं च गौतमं पापचेतसम्&#xA;015a रुरोद राजा तं दृष्ट्वा सामात्यः सपुरोहितः&#xA;015c आर्तनादश्च सुमहानभूत्तस्य निवेशने&#xA;016a सस्त्रीकुमारं च पुरं बभूवास्वस्थमानसम्&#xA;016c अथाब्रवीन्नृपः पुत्रं पापोऽयं वध्यतामिति&#xA;017a अस्य मांसैरिमे सर्वे विहरन्तु यथेष्टतः&#xA;017c पापाचारः पापकर्मा पापात्मा पापनिश्चयः&#xA;017e हन्तव्योऽयं मम मतिर्भवद्भिरिति राक्षसाः&#xA;018a इत्युक्ता राक्षसेन्द्रेण राक्षसा घोरविक्रमाः&#xA;018c नैच्छन्त तं भक्षयितुं पापकर्मायमित्युत&#xA;019a दस्यूनां दीयतामेष साध्वद्य पुरुषाधमः&#xA;019c इत्यूचुस्तं महाराज राक्षसेन्द्रं निशाचराः&#xA;020a शिरोभिश्च गता भूमिमूचू रक्षोगणाधिपम्&#xA;020c न दातुमर्हसि त्वं नो भक्षणायास्य किल्बिषम्&#xA;021a एवमस्त्विति तानाह राक्षसेन्द्रो निशाचरान्&#xA;021c दस्यूनां दीयतामेष कृतघ्नोऽद्यैव राक्षसाः&#xA;022a इत्युक्ते तस्य ते दासाः शूलमुद्गरपाणयः&#xA;022c छित्त्वा तं खण्डशः पापं दस्युभ्यः प्रददुस्तदा&#xA;023a दस्यवश्चापि नैच्छन्त तमत्तुं पापकारिणम्&#xA;023c क्रव्यादा अपि राजेन्द्र कृतघ्नं नोपभुञ्जते&#xA;024a ब्रह्मघ्ने च सुरापे च चोरे भग्नव्रते तथा&#xA;024c निष्कृतिर्विहिता राजन्कृतघ्ने नास्ति निष्कृतिः&#xA;025a मित्रद्रोही नृशंसश्च कृतघ्नश्च नराधमः&#xA;025c क्रव्यादैः कृमिभिश्चान्यैर्न भुज्यन्ते हि तादृशाः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/167/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/167/</guid>
      <description>&lt;p&gt;001  भीष्म उवाच&#xA;001a ततश्चितां बकपतेः कारयामास राक्षसः&#xA;001c रत्नैर्गन्धैश्च बहुभिर्वस्त्रैश्च समलङ्कृताम्&#xA;002a तत्र प्रज्वाल्य नृपते बकराजं प्रतापवान्&#xA;002c प्रेतकार्याणि विधिवद्राक्षसेन्द्रश्चकार ह&#xA;003a तस्मिन्कालेऽथ सुरभिर्देवी दाक्षायणी शुभा&#xA;003c उपरिष्टात्ततस्तस्य सा बभूव पयस्विनी&#xA;004a तस्या वक्त्राच्च्युतः फेनः क्षीरमिश्रस्तदानघ&#xA;004c सोऽपतद्वै ततस्तस्यां चितायां राजधर्मणः&#xA;005a ततः सञ्जीवितस्तेन बकराजस्तदानघ&#xA;005c उत्पत्य च समेयाय विरूपाक्षं बकाधिपः&#xA;006a ततोऽभ्ययाद्देवराजो विरूपाक्षपुरं तदा&#xA;006c प्राह चेदं विरूपाक्षं दिष्ट्यायं जीवतीत्युत&#xA;007a श्रावयामास चेन्द्रस्तं विरूपाक्षं पुरातनम्&#xA;007c यथा शापः पुरा दत्तो ब्रह्मणा राजधर्मणः&#xA;008a यदा बकपती राजन्ब्रह्माणं नोपसर्पति&#xA;008c ततो रोषादिदं प्राह बकेन्द्राय पितामहः&#xA;009a यस्मान्मूढो मम सदो नागतोऽसौ बकाधमः&#xA;009c तस्माद्वधं स दुष्टात्मा नचिरात्समवाप्स्यति&#xA;010a तदायं तस्य वचनान्निहतो गौतमेन वै&#xA;010c तेनैवामृतसिक्तश्च पुनः सञ्जीवितो बकः&#xA;011a राजधर्मा ततः प्राह प्रणिपत्य पुरन्दरम्&#xA;011c यदि तेऽनुग्रहकृता मयि बुद्धिः पुरन्दर&#xA;011e सखायं मे सुदयितं गौतमं जीवयेत्युत&#xA;012a तस्य वाक्यं समाज्ञाय वासवः पुरुषर्षभ&#xA;012c सञ्जीवयित्वा सख्ये वै प्रादात्तं गौतमं तदा&#xA;013a सभाण्डोपस्करं राजंस्तमासाद्य बकाधिपः&#xA;013c सम्परिष्वज्य सुहृदं प्रीत्या परमया युतः&#xA;014a अथ तं पापकर्माणं राजधर्मा बकाधिपः&#xA;014c विसर्जयित्वा सधनं प्रविवेश स्वमालयम्&#xA;015a यथोचितं च स बको ययौ ब्रह्मसदस्तदा&#xA;015c ब्रह्मा च तं महात्मानमातिथ्येनाभ्यपूजयत्&#xA;016a गौतमश्चापि सम्प्राप्य पुनस्तं शबरालयम्&#xA;016c शूद्रायां जनयामास पुत्रान्दुष्कृतकारिणः&#xA;017a शापश्च सुमहांस्तस्य दत्तः सुरगणैस्तदा&#xA;017c कुक्षौ पुनर्भ्वां भार्यायां जनयित्वा चिरात्सुतान्&#xA;017e निरयं प्राप्स्यति महत्कृतघ्नोऽयमिति प्रभो&#xA;018a एतत्प्राह पुरा सर्वं नारदो मम भारत&#xA;018c संस्मृत्य चापि सुमहदाख्यानं पुरुषर्षभ&#xA;018e मयापि भवते सर्वं यथावदुपवर्णितम्&#xA;019a कुतः कृतघ्नस्य यशः कुतः स्थानं कुतः सुखम्&#xA;019c अश्रद्धेयः कृतघ्नो हि कृतघ्ने नास्ति निष्कृतिः&#xA;020a मित्रद्रोहो न कर्तव्यः पुरुषेण विशेषतः&#xA;020c मित्रध्रुङ्निरयं घोरमनन्तं प्रतिपद्यते&#xA;021a कृतज्ञेन सदा भाव्यं मित्रकामेन चानघ&#xA;021c मित्रात्प्रभवते सत्यं मित्रात्प्रभवते बलम्&#xA;021e सत्कारैरुत्तमैर्मित्रं पूजयेत विचक्षणः&#xA;022a परित्याज्यो बुधैः पापः कृतघ्नो निरपत्रपः&#xA;022c मित्रद्रोही कुलाङ्गारः पापकर्मा नराधमः&#xA;023a एष धर्मभृतां श्रेष्ठ प्रोक्तः पापो मया तव&#xA;023c मित्रद्रोही कृतघ्नो वै किं भूयः श्रोतुमिच्छसि&#xA;024  वैशम्पायन उवाच&#xA;024a एतच्छ्रुत्वा तदा वाक्यं भीष्मेणोक्तं महात्मना&#xA;024c युधिष्ठिरः प्रीतमना बभूव जनमेजय&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/168/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/168/</guid>
      <description>&lt;p&gt;001  युधिष्ठिर उवाच&#xA;001a धर्माः पितामहेनोक्ता राजधर्माश्रिताः शुभाः&#xA;001c धर्ममाश्रमिणां श्रेष्ठं वक्तुमर्हसि पार्थिव&#xA;002  भीष्म उवाच&#xA;002a सर्वत्र विहितो धर्मः स्वर्ग्यः सत्यफलं तपः&#xA;002c बहुद्वारस्य धर्मस्य नेहास्ति विफला क्रिया&#xA;003a यस्मिन्यस्मिंस्तु विनये यो यो याति विनिश्चयम्&#xA;003c स तमेवाभिजानाति नान्यं भरतसत्तम&#xA;004a यथा यथा च पर्येति लोकतन्त्रमसारवत्&#xA;004c तथा तथा विरागोऽत्र जायते नात्र संशयः&#xA;005a एवं व्यवसिते लोके बहुदोषे युधिष्ठिर&#xA;005c आत्ममोक्षनिमित्तं वै यतेत मतिमान्नरः&#xA;006  युधिष्ठिर उवाच&#xA;006a नष्टे धने वा दारे वा पुत्रे पितरि वा मृते&#xA;006c यया बुद्ध्या नुदेच्छोकं तन्मे ब्रूहि पितामह&#xA;007  भीष्म उवाच&#xA;007a नष्टे धने वा दारे वा पुत्रे पितरि वा मृते&#xA;007c अहो दुःखमिति ध्यायञ्शोकस्यापचितिं चरेत्&#xA;008a अत्राप्युदाहरन्तीममितिहासं पुरातनम्&#xA;008c यथा सेनजितं विप्रः कश्चिदित्यब्रवीद्वचः&#xA;009a पुत्रशोकाभिसन्तप्तं राजानं शोकविह्वलम्&#xA;009c विषण्णवदनं दृष्ट्वा विप्रो वचनमब्रवीत्&#xA;010a किं नु खल्वसि मूढस्त्वं शोच्यः किमनुशोचसि&#xA;010c यदा त्वामपि शोचन्तः शोच्या यास्यन्ति तां गतिम्&#xA;011a त्वं चैवाहं च ये चान्ये त्वां राजन्पर्युपासते&#xA;011c सर्वे तत्र गमिष्यामो यत एवागता वयम्&#xA;012  सेनजिदुवाच&#xA;012a का बुद्धिः किं तपो विप्र कः समाधिस्तपोधन&#xA;012c किं ज्ञानं किं श्रुतं वा ते यत्प्राप्य न विषीदसि&#xA;013  ब्राह्मण उवाच&#xA;013a पश्य भूतानि दुःखेन व्यतिषक्तानि सर्वशः&#xA;013c आत्मापि चायं न मम सर्वा वा पृथिवी मम&#xA;014a यथा मम तथान्येषामिति बुद्ध्या न मे व्यथा&#xA;014c एतां बुद्धिमहं प्राप्य न प्रहृष्ये न च व्यथे&#xA;015a यथा काष्ठं च काष्ठं च समेयातां महोदधौ&#xA;015c समेत्य च व्यपेयातां तद्वद्भूतसमागमः&#xA;016a एवं पुत्राश्च पौत्राश्च ज्ञातयो बान्धवास्तथा&#xA;016c तेषु स्नेहो न कर्तव्यो विप्रयोगो हि तैर्ध्रुवम्&#xA;017a अदर्शनादापतितः पुनश्चादर्शनं गतः&#xA;017c न त्वासौ वेद न त्वं तं कः सन्कमनुशोचसि&#xA;018a तृष्णार्तिप्रभवं दुःखं दुःखार्तिप्रभवं सुखम्&#xA;018c सुखात्सञ्जायते दुःखमेवमेतत्पुनः पुनः&#xA;018e सुखस्यानन्तरं दुःखं दुःखस्यानन्तरं सुखम्&#xA;019a सुखात्त्वं दुःखमापन्नः पुनरापत्स्यसे सुखम्&#xA;019c न नित्यं लभते दुःखं न नित्यं लभते सुखम्&#xA;020a नालं सुखाय सुहृदो नालं दुःखाय शत्रवः&#xA;020c न च प्रज्ञालमर्थानां न सुखानामलं धनम्&#xA;021a न बुद्धिर्धनलाभाय न जाड्यमसमृद्धये&#xA;021c लोकपर्यायवृत्तान्तं प्राज्ञो जानाति नेतरः&#xA;022a बुद्धिमन्तं च मूढं च शूरं भीरुं जडं कविम्&#xA;022c दुर्बलं बलवन्तं च भागिनं भजते सुखम्&#xA;023a धेनुर्वत्सस्य गोपस्य स्वामिनस्तस्करस्य च&#xA;023c पयः पिबति यस्तस्या धेनुस्तस्येति निश्चयः&#xA;024a ये च मूढतमा लोके ये च बुद्धेः परं गताः&#xA;024c ते नराः सुखमेधन्ते क्लिश्यत्यन्तरितो जनः&#xA;025a अन्त्येषु रेमिरे धीरा न ते मध्येषु रेमिरे&#xA;025c अन्त्यप्राप्तिं सुखामाहुर्दुःखमन्तरमन्तयोः&#xA;026a ये तु बुद्धिसुखं प्राप्ता द्वन्द्वातीता विमत्सराः&#xA;026c तान्नैवार्था न चानर्था व्यथयन्ति कदाचन&#xA;027a अथ ये बुद्धिमप्राप्ता व्यतिक्रान्ताश्च मूढताम्&#xA;027c तेऽतिवेलं प्रहृष्यन्ति सन्तापमुपयान्ति च&#xA;028a नित्यप्रमुदिता मूढा दिवि देवगणा इव&#xA;028c अवलेपेन महता परिदृब्धा विचेतसः&#xA;029a सुखं दुःखान्तमालस्यं दुःखं दाक्ष्यं सुखोदयम्&#xA;029c भूतिश्चैव श्रिया सार्धं दक्षे वसति नालसे&#xA;030a सुखं वा यदि वा दुःखं द्वेष्यं वा यदि वा प्रियम्&#xA;030c प्राप्तं प्राप्तमुपासीत हृदयेनापराजितः&#xA;031a शोकस्थानसहस्राणि हर्षस्थानशतानि च&#xA;031c दिवसे दिवसे मूढमाविशन्ति न पण्डितम्&#xA;032a बुद्धिमन्तं कृतप्रज्ञं शुश्रूषुमनसूयकम्&#xA;032c दान्तं जितेन्द्रियं चापि शोको न स्पृशते नरम्&#xA;033a एतां बुद्धिं समास्थाय गुप्तचित्तश्चरेद्बुधः&#xA;033c उदयास्तमयज्ञं हि न शोकः स्प्रष्टुमर्हति&#xA;034a यन्निमित्तं भवेच्छोकस्त्रासो वा दुःखमेव वा&#xA;034c आयासो वा यतोमूलस्तदेकाङ्गमपि त्यजेत्&#xA;035a यद्यत्त्यजति कामानां तत्सुखस्याभिपूर्यते&#xA;035c कामानुसारी पुरुषः कामाननु विनश्यति&#xA;036a यच्च कामसुखं लोके यच्च दिव्यं महत्सुखम्&#xA;036c तृष्णाक्षयसुखस्यैते नार्हतः षोडशीं कलाम्&#xA;037a पूर्वदेहकृतं कर्म शुभं वा यदि वाशुभम्&#xA;037c प्राज्ञं मूढं तथा शूरं भजते यादृशं कृतम्&#xA;038a एवमेव किलैतानि प्रियाण्येवाप्रियाणि च&#xA;038c जीवेषु परिवर्तन्ते दुःखानि च सुखानि च&#xA;039a तदेवं बुद्धिमास्थाय सुखं जीवेद्गुणान्वितः&#xA;039c सर्वान्कामाञ्जुगुप्सेत सङ्गान्कुर्वीत पृष्ठतः&#xA;039e वृत्त एष हृदि प्रौढो मृत्युरेष मनोमयः&#xA;040a यदा संहरते कामान्कूर्मोऽङ्गानीव सर्वशः&#xA;040c तदात्मज्योतिरात्मा च आत्मन्येव प्रसीदति&#xA;041a किञ्चिदेव ममत्वेन यदा भवति कल्पितम्&#xA;041c तदेव परितापार्थं सर्वं सम्पद्यते तदा&#xA;042a न बिभेति यदा चायं यदा चास्मान्न बिभ्यति&#xA;042c यदा नेच्छति न द्वेष्टि ब्रह्म सम्पद्यते तदा&#xA;043a उभे सत्यानृते त्यक्त्वा शोकानन्दौ भयाभये&#xA;043c प्रियाप्रिये परित्यज्य प्रशान्तात्मा भविष्यसि&#xA;044a यदा न कुरुते धीरः सर्वभूतेषु पापकम्&#xA;044c कर्मणा मनसा वाचा ब्रह्म सम्पद्यते तदा&#xA;045a या दुस्त्यजा दुर्मतिभिर्या न जीर्यति जीर्यतः&#xA;045c योऽसौ प्राणान्तिको रोगस्तां तृष्णां त्यजतः सुखम्&#xA;046a अत्र पिङ्गलया गीता गाथाः श्रूयन्ति पार्थिव&#xA;046c यथा सा कृच्छ्रकालेऽपि लेभे धर्मं सनातनम्&#xA;047a सङ्केते पिङ्गला वेश्या कान्तेनासीद्विनाकृता&#xA;047c अथ कृच्छ्रगता शान्तां बुद्धिमास्थापयत्तदा&#xA;048  पिङ्गलोवाच&#xA;048a उन्मत्ताहमनुन्मत्तं कान्तमन्ववसं चिरम्&#xA;048c अन्तिके रमणं सन्तं नैनमध्यगमं पुरा&#xA;049a एकस्थूणं नवद्वारमपिधास्याम्यगारकम्&#xA;049c का हि कान्तमिहायान्तमयं कान्तेति मंस्यते&#xA;050a अकामाः कामरूपेण धूर्ता नरकरूपिणः&#xA;050c न पुनर्वञ्चयिष्यन्ति प्रतिबुद्धास्मि जागृमि&#xA;051a अनर्थोऽपि भवत्यर्थो दैवात्पूर्वकृतेन वा&#xA;051c सम्बुद्धाहं निराकारा नाहमद्याजितेन्द्रिया&#xA;052a सुखं निराशः स्वपिति नैराश्यं परमं सुखम्&#xA;052c आशामनाशां कृत्वा हि सुखं स्वपिति पिङ्गला&#xA;053  भीष्म उवाच&#xA;053a एतैश्चान्यैश्च विप्रस्य हेतुमद्भिः प्रभाषितैः&#xA;053c पर्यवस्थापितो राजा सेनजिन्मुमुदे सुखम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/169/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/169/</guid>
      <description>&lt;p&gt;001  युधिष्ठिर उवाच&#xA;001a अतिक्रामति कालेऽस्मिन्सर्वभूतक्षयावहे&#xA;001c किं श्रेयः प्रतिपद्येत तन्मे ब्रूहि पितामह&#xA;002  भीष्म उवाच&#xA;002a अत्राप्युदाहरन्तीममितिहासं पुरातनम्&#xA;002c पितुः पुत्रेण संवादं तन्निबोध युधिष्ठिर&#xA;003a द्विजातेः कस्यचित्पार्थ स्वाध्यायनिरतस्य वै&#xA;003c बभूव पुत्रो मेधावी मेधावी नाम नामतः&#xA;004a सोऽब्रवीत्पितरं पुत्रः स्वाध्यायकरणे रतम्&#xA;004c मोक्षधर्मार्थकुशलो लोकतत्त्वविचक्षणः&#xA;005a धीरः किं स्वित्तात कुर्यात्प्रजानन्क्षिप्रं ह्यायुर्भ्रश्यते मानवानाम्&#xA;005c पितस्तदाचक्ष्व यथार्थयोगं ममानुपूर्व्या येन धर्मं चरेयम्&#xA;006  पितोवाच&#xA;006a वेदानधीत्य ब्रह्मचर्येण पुत्र पुत्रानिच्छेत्पावनार्थं पितॄणाम्&#xA;006c अग्नीनाधाय विधिवच्चेष्टयज्ञो वनं प्रविश्याथ मुनिर्बुभूषेत्&#xA;007  पुत्र उवाच&#xA;007a एवमभ्याहते लोके समन्तात्परिवारिते&#xA;007c अमोघासु पतन्तीषु किं धीर इव भाषसे&#xA;008  पितोवाच&#xA;008a कथमभ्याहतो लोकः केन वा परिवारितः&#xA;008c अमोघाः काः पतन्तीह किं नु भीषयसीव माम्&#xA;009  पुत्र उवाच&#xA;009a मृत्युनाभ्याहतो लोको जरया परिवारितः&#xA;009c अहोरात्राः पतन्त्येते ननु कस्मान्न बुध्यसे&#xA;010a यदाहमेतज्जानामि न मृत्युस्तिष्ठतीति ह&#xA;010c सोऽहं कथं प्रतीक्षिष्ये जालेनापिहितश्चरन्&#xA;011a रात्र्यां रात्र्यां व्यतीतायामायुरल्पतरं यदा&#xA;011c गाधोदके मत्स्य इव सुखं विन्देत कस्तदा&#xA;011e तदेव वन्ध्यं दिवसमिति विद्याद्विचक्षणः&#xA;012a अनवाप्तेषु कामेषु मृत्युरभ्येति मानवम्&#xA;012c शष्पाणीव विचिन्वन्तमन्यत्रगतमानसम्&#xA;012e वृकीवोरणमासाद्य मृत्युरादाय गच्छति&#xA;013a अद्यैव कुरु यच्छ्रेयो मा त्वा कालोऽत्यगादयम्&#xA;013c अकृतेष्वेव कार्येषु मृत्युर्वै सम्प्रकर्षति&#xA;014a श्वःकार्यमद्य कुर्वीत पूर्वाह्णे चापराह्णिकम्&#xA;014c न हि प्रतीक्षते मृत्युः कृतं वास्य न वा कृतम्&#xA;014e को हि जानाति कस्याद्य मृत्युसेना निवेक्ष्यते&#xA;015a युवैव धर्मशीलः स्यादनिमित्तं हि जीवितम्&#xA;015c कृते धर्मे भवेत्कीर्तिरिह प्रेत्य च वै सुखम्&#xA;016a मोहेन हि समाविष्टः पुत्रदारार्थमुद्यतः&#xA;016c कृत्वा कार्यमकार्यं वा पुष्टिमेषां प्रयच्छति&#xA;017a तं पुत्रपशुसम्मत्तं व्यासक्तमनसं नरम्&#xA;017c सुप्तं व्याघ्रं महौघो वा मृत्युरादाय गच्छति&#xA;018a सञ्चिन्वानकमेवैकं कामानामवितृप्तकम्&#xA;018c व्याघ्रः पशुमिवादाय मृत्युरादाय गच्छति&#xA;019a इदं कृतमिदं कार्यमिदमन्यत्कृताकृतम्&#xA;019c एवमीहासुखासक्तं कृतान्तः कुरुते वशे&#xA;020a कृतानां फलमप्राप्तं कर्मणां फलसङ्गिनम्&#xA;020c क्षेत्रापणगृहासक्तं मृत्युरादाय गच्छति&#xA;021a मृत्युर्जरा च व्याधिश्च दुःखं चानेककारणम्&#xA;021c अनुषक्तं यदा देहे किं स्वस्थ इव तिष्ठसि&#xA;022a जातमेवान्तकोऽन्ताय जरा चान्वेति देहिनम्&#xA;022c अनुषक्ता द्वयेनैते भावाः स्थावरजङ्गमाः&#xA;023a मृत्योर्वा गृहमेवैतद्या ग्रामे वसतो रतिः&#xA;023c देवानामेष वै गोष्ठो यदरण्यमिति श्रुतिः&#xA;024a निबन्धनी रज्जुरेषा या ग्रामे वसतो रतिः&#xA;024c छित्त्वैनां सुकृतो यान्ति नैनां छिन्दन्ति दुष्कृतः&#xA;025a न हिंसयति यः प्राणान्मनोवाक्कायहेतुभिः&#xA;025c जीवितार्थापनयनैः कर्मभिर्न स बध्यते&#xA;026a न मृत्युसेनामायान्तीं जातु कश्चित्प्रबाधते&#xA;026c ऋते सत्यमसन्त्याज्यं सत्ये ह्यमृतमाश्रितम्&#xA;027a तस्मात्सत्यव्रताचारः सत्ययोगपरायणः&#xA;027c सत्यारामः समो दान्तः सत्येनैवान्तकं जयेत्&#xA;028a अमृतं चैव मृत्युश्च द्वयं देहे प्रतिष्ठितम्&#xA;028c मृत्युमापद्यते मोहात्सत्येनापद्यतेऽमृतम्&#xA;029a सोऽहं ह्यहिंस्रः सत्यार्थी कामक्रोधबहिष्कृतः&#xA;029c समदुःखसुखः क्षेमी मृत्युं हास्याम्यमर्त्यवत्&#xA;030a शान्तियज्ञरतो दान्तो ब्रह्मयज्ञे स्थितो मुनिः&#xA;030c वाङ्मनःकर्मयज्ञश्च भविष्याम्युदगायने&#xA;031a पशुयज्ञैः कथं हिंस्रैर्मादृशो यष्टुमर्हति&#xA;031c अन्तवद्भिरुत प्राज्ञः क्षत्रयज्ञैः पिशाचवत्&#xA;032a यस्य वाङ्मनसी स्यातां सम्यक्प्रणिहिते सदा&#xA;032c तपस्त्यागश्च योगश्च स वै सर्वमवाप्नुयात्&#xA;033a नास्ति विद्यासमं चक्षुर्नास्ति विद्यासमं बलम्&#xA;033c नास्ति रागसमं दुःखं नास्ति त्यागसमं सुखम्&#xA;034a आत्मन्येवात्मना जात आत्मनिष्ठोऽप्रजोऽपि वा&#xA;034c आत्मन्येव भविष्यामि न मां तारयति प्रजा&#xA;035a नैतादृशं ब्राह्मणस्यास्ति वित्तं यथैकता समता सत्यता च&#xA;035c शीले स्थितिर्दण्डनिधानमार्जवं ततस्ततश्चोपरमः क्रियाभ्यः&#xA;036a किं ते धनैर्बान्धवैर्वापि किं ते किं ते दारैर्ब्राह्मण यो मरिष्यसि&#xA;036c आत्मानमन्विच्छ गुहां प्रविष्टं पितामहस्ते क्व गतः पिता च&#xA;037  भीष्म उवाच&#xA;037a पुत्रस्यैतद्वचः श्रुत्वा तथाकार्षीत्पिता नृप&#xA;037c तथा त्वमपि वर्तस्व सत्यधर्मपरायणः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/170/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/170/</guid>
      <description>&lt;p&gt;001  युधिष्ठिर उवाच&#xA;001a धनिनो वाधना ये च वर्तयन्ति स्वतन्त्रिणः&#xA;001c सुखदुःखागमस्तेषां कः कथं वा पितामह&#xA;002  भीष्म उवाच&#xA;002a अत्राप्युदाहरन्तीममितिहासं पुरातनम्&#xA;002c शम्याकेन विमुक्तेन गीतं शान्तिगतेन ह&#xA;003a अब्रवीन्मां पुरा कश्चिद्ब्राह्मणस्त्यागमास्थितः&#xA;003c क्लिश्यमानः कुदारेण कुचैलेन बुभुक्षया&#xA;004a उत्पन्नमिह लोके वै जन्मप्रभृति मानवम्&#xA;004c विविधान्युपवर्तन्ते दुःखानि च सुखानि च&#xA;005a तयोरेकतरे मार्गे यद्येनमभिसन्नयेत्&#xA;005c न सुखं प्राप्य संहृष्येन्न दुःखं प्राप्य सञ्ज्वरेत्&#xA;006a न वै चरसि यच्छ्रेय आत्मनो वा यदीहसे&#xA;006c अकामात्मापि हि सदा धुरमुद्यम्य चैव हि&#xA;007a अकिञ्चनः परिपतन्सुखमास्वादयिष्यसि&#xA;007c अकिञ्चनः सुखं शेते समुत्तिष्ठति चैव हि&#xA;008a आकिञ्चन्यं सुखं लोके पथ्यं शिवमनामयम्&#xA;008c अनमित्रमथो ह्येतद्दुर्लभं सुलभं सताम्&#xA;009a अकिञ्चनस्य शुद्धस्य उपपन्नस्य सर्वशः&#xA;009c अवेक्षमाणस्त्रील्ँलोकान्न तुल्यमुपलक्षये&#xA;010a आकिञ्चन्यं च राज्यं च तुलया समतोलयम्&#xA;010c अत्यरिच्यत दारिद्र्यं राज्यादपि गुणाधिकम्&#xA;011a आकिञ्चन्ये च राज्ये च विशेषः सुमहानयम्&#xA;011c नित्योद्विग्नो हि धनवान्मृत्योरास्यगतो यथा&#xA;012a नैवास्याग्निर्न चादित्यो न मृत्युर्न च दस्यवः&#xA;012c प्रभवन्ति धनज्यानिनिर्मुक्तस्य निराशिषः&#xA;013a तं वै सदा कामचरमनुपस्तीर्णशायिनम्&#xA;013c बाहूपधानं शाम्यन्तं प्रशंसन्ति दिवौकसः&#xA;014a धनवान्क्रोधलोभाभ्यामाविष्टो नष्टचेतनः&#xA;014c तिर्यगीक्षः शुष्कमुखः पापको भ्रुकुटीमुखः&#xA;015a निर्दशंश्चाधरोष्ठं च क्रुद्धो दारुणभाषिता&#xA;015c कस्तमिच्छेत्परिद्रष्टुं दातुमिच्छति चेन्महीम्&#xA;016a श्रिया ह्यभीक्ष्णं संवासो मोहयत्यविचक्षणम्&#xA;016c सा तस्य चित्तं हरति शारदाभ्रमिवानिलः&#xA;017a अथैनं रूपमानश्च धनमानश्च विन्दति&#xA;017c अभिजातोऽस्मि सिद्धोऽस्मि नास्मि केवलमानुषः&#xA;017e इत्येभिः कारणैस्तस्य त्रिभिश्चित्तं प्रसिच्यते&#xA;018a स प्रसिक्तमना भोगान्विसृज्य पितृसञ्चितान्&#xA;018c परिक्षीणः परस्वानामादानं साधु मन्यते&#xA;019a तमतिक्रान्तमर्यादमाददानं ततस्ततः&#xA;019c प्रतिषेधन्ति राजानो लुब्धा मृगमिवेषुभिः&#xA;020a एवमेतानि दुःखानि तानि तानीह मानवम्&#xA;020c विविधान्युपवर्तन्ते गात्रसंस्पर्शजानि च&#xA;021a तेषां परमदुःखानां बुद्ध्या भैषज्यमाचरेत्&#xA;021c लोकधर्मं समाज्ञाय ध्रुवाणामध्रुवैः सह&#xA;022a नात्यक्त्वा सुखमाप्नोति नात्यक्त्वा विन्दते परम्&#xA;022c नात्यक्त्वा चाभयः शेते त्यक्त्वा सर्वं सुखी भव&#xA;023a इत्येतद्धास्तिनपुरे ब्राह्मणेनोपवर्णितम्&#xA;023c शम्याकेन पुरा मह्यं तस्मात्त्यागः परो मतः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/171/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/171/</guid>
      <description>&lt;p&gt;001  युधिष्ठिर उवाच&#xA;001a ईहमानः समारम्भान्यदि नासादयेद्धनम्&#xA;001c धनतृष्णाभिभूतश्च किं कुर्वन्सुखमाप्नुयात्&#xA;002  भीष्म उवाच&#xA;002a सर्वसाम्यमनायासः सत्यवाक्यं च भारत&#xA;002c निर्वेदश्चाविवित्सा च यस्य स्यात्स सुखी नरः&#xA;003a एतान्येव पदान्याहुः पञ्च वृद्धाः प्रशान्तये&#xA;003c एष स्वर्गश्च धर्मश्च सुखं चानुत्तमं सताम्&#xA;004a अत्राप्युदाहरन्तीममितिहासं पुरातनम्&#xA;004c निर्वेदान्मङ्किना गीतं तन्निबोध युधिष्ठिर&#xA;005a ईहमानो धनं मङ्किर्भग्नेहश्च पुनः पुनः&#xA;005c केनचिद्धनशेषेण क्रीतवान्दम्यगोयुगम्&#xA;006a सुसम्बद्धौ तु तौ दम्यौ दमनायाभिनिःसृतौ&#xA;006c आसीनमुष्ट्रं मध्येन सहसैवाभ्यधावताम्&#xA;007a तयोः सम्प्राप्तयोरुष्ट्रः स्कन्धदेशममर्षणः&#xA;007c उत्थायोत्क्षिप्य तौ दम्यौ प्रससार महाजवः&#xA;008a ह्रियमाणौ तु तौ दम्यौ तेनोष्ट्रेण प्रमाथिना&#xA;008c म्रियमाणौ च सम्प्रेक्ष्य मङ्किस्तत्राब्रवीदिदम्&#xA;009a न चैवाविहितं शक्यं दक्षेणापीहितुं धनम्&#xA;009c युक्तेन श्रद्धया सम्यगीहां समनुतिष्ठता&#xA;010a कृतस्य पूर्वं चानर्थैर्युक्तस्याप्यनुतिष्ठतः&#xA;010c इमं पश्यत सङ्गत्या मम दैवमुपप्लवम्&#xA;011a उद्यम्योद्यम्य मे दम्यौ विषमेणेव गच्छति&#xA;011c उत्क्षिप्य काकतालीयमुन्माथेनेव जम्बुकः&#xA;012a मणी वोष्ट्रस्य लम्बेते प्रियौ वत्सतरौ मम&#xA;012c शुद्धं हि दैवमेवेदमतो नैवास्ति पौरुषम्&#xA;013a यदि वाप्युपपद्येत पौरुषं नाम कर्हिचित्&#xA;013c अन्विष्यमाणं तदपि दैवमेवावतिष्ठते&#xA;014a तस्मान्निर्वेद एवेह गन्तव्यः सुखमीप्सता&#xA;014c सुखं स्वपिति निर्विण्णो निराशश्चार्थसाधने&#xA;015a अहो सम्यक्शुकेनोक्तं सर्वतः परिमुच्यता&#xA;015c प्रतिष्ठता महारण्यं जनकस्य निवेशनात्&#xA;016a यः कामान्प्राप्नुयात्सर्वान्यश्चैनान्केवलांस्त्यजेत्&#xA;016c प्रापणात्सर्वकामानां परित्यागो विशिष्यते&#xA;017a नान्तं सर्वविवित्सानां गतपूर्वोऽस्ति कश्चन&#xA;017c शरीरे जीविते चैव तृष्णा मन्दस्य वर्धते&#xA;018a निवर्तस्व विवित्साभ्यः शाम्य निर्विद्य मामक&#xA;018c असकृच्चासि निकृतो न च निर्विद्यसे तनो&#xA;019a यदि नाहं विनाश्यस्ते यद्येवं रमसे मया&#xA;019c मा मां योजय लोभेन वृथा त्वं वित्तकामुक&#xA;020a सञ्चितं सञ्चितं द्रव्यं नष्टं तव पुनः पुनः&#xA;020c कदा विमोक्ष्यसे मूढ धनेहां धनकामुक&#xA;021a अहो नु मम बालिश्यं योऽहं क्रीडनकस्तव&#xA;021c किं नैव जातु पुरुषः परेषां प्रेष्यतामियात्&#xA;022a न पूर्वे नापरे जातु कामानामन्तमाप्नुवन्&#xA;022c त्यक्त्वा सर्वसमारम्भान्प्रतिबुद्धोऽस्मि जागृमि&#xA;023a नूनं ते हृदयं काम वज्रसारमयं दृधम्&#xA;023c यदनर्थशताविष्टं शतधा न विदीर्यते&#xA;024a त्यजामि काम त्वां चैव यच्च किञ्चित्प्रियं तव&#xA;024c तवाहं सुखमन्विच्छन्नात्मन्युपलभे सुखम्&#xA;025a काम जानामि ते मूलं सङ्कल्पात्किल जायसे&#xA;025c न त्वां सङ्कल्पयिष्यामि समूलो न भविष्यसि&#xA;026a ईहा धनस्य न सुखा लब्ध्वा चिन्ता च भूयसी&#xA;026c लब्धनाशो यथा मृत्युर्लब्धं भवति वा न वा&#xA;027a परेत्य यो न लभते ततो दुःखतरं नु किम्&#xA;027c न च तुष्यति लब्धेन भूय एव च मार्गति&#xA;028a अनुतर्षुल एवार्थः स्वादु गाङ्गमिवोदकम्&#xA;028c मद्विलापनमेतत्तु प्रतिबुद्धोऽस्मि सन्त्यज&#xA;029a य इमं मामकं देहं भूतग्रामः समाश्रितः&#xA;029c स यात्वितो यथाकामं वसतां वा यथासुखम्&#xA;030a न युष्मास्विह मे प्रीतिः कामलोभानुसारिषु&#xA;030c तस्मादुत्सृज्य सर्वान्वः सत्यमेवाश्रयाम्यहम्&#xA;031a सर्वभूतान्यहं देहे पश्यन्मनसि चात्मनः&#xA;031c योगे बुद्धिं श्रुते सत्त्वं मनो ब्रह्मणि धारयन्&#xA;032a विहरिष्याम्यनासक्तः सुखी लोकान्निरामयः&#xA;032c यथा मा त्वं पुनर्नैवं दुःखेषु प्रणिधास्यसि&#xA;033a त्वया हि मे प्रणुन्नस्य गतिरन्या न विद्यते&#xA;033c तृष्णाशोकश्रमाणां हि त्वं काम प्रभवः सदा&#xA;034a धननाशोऽधिकं दुःखं मन्ये सर्वमहत्तरम्&#xA;034c ज्ञातयो ह्यवमन्यन्ते मित्राणि च धनच्युतम्&#xA;035a अवज्ञानसहस्रैस्तु दोषाः कष्टतराधने&#xA;035c धने सुखकला या च सापि दुःखैर्विधीयते&#xA;036a धनमस्येति पुरुषं पुरा निघ्नन्ति दस्यवः&#xA;036c क्लिश्यन्ति विविधैर्दण्डैर्नित्यमुद्वेजयन्ति च&#xA;037a मन्दलोलुपता दुःखमिति बुद्धं चिरान्मया&#xA;037c यद्यदालम्बसे काम तत्तदेवानुरुध्यसे&#xA;038a अतत्त्वज्ञोऽसि बालश्च दुस्तोषोऽपूरणोऽनलः&#xA;038c नैव त्वं वेत्थ सुलभं नैव त्वं वेत्थ दुर्लभम्&#xA;039a पातालमिव दुष्पूरो मां दुःखैर्योक्तुमिच्छसि&#xA;039c नाहमद्य समावेष्टुं शक्यः काम पुनस्त्वया&#xA;040a निर्वेदमहमासाद्य द्रव्यनाशाद्यदृच्छया&#xA;040c निर्वृतिं परमां प्राप्य नाद्य कामान्विचिन्तये&#xA;041a अतिक्लेशान्सहामीह नाहं बुध्याम्यबुद्धिमान्&#xA;041c निकृतो धननाशेन शये सर्वाङ्गविज्वरः&#xA;042a परित्यजामि काम त्वां हित्वा सर्वमनोगतीः&#xA;042c न त्वं मया पुनः काम नस्योतेनेव रंस्यसे&#xA;043a क्षमिष्येऽक्षममाणानां न हिंसिष्ये च हिंसितः&#xA;043c द्वेष्यमुक्तः प्रियं वक्ष्याम्यनादृत्य तदप्रियम्&#xA;044a तृप्तः स्वस्थेन्द्रियो नित्यं यथालब्धेन वर्तयन्&#xA;044c न सकामं करिष्यामि त्वामहं शत्रुमात्मनः&#xA;045a निर्वेदं निर्वृतिं तृप्तिं शान्तिं सत्यं दमं क्षमाम्&#xA;045c सर्वभूतदयां चैव विद्धि मां शरणागतम्&#xA;046a तस्मात्कामश्च लोभश्च तृष्णा कार्पण्यमेव च&#xA;046c त्यजन्तु मां प्रतिष्ठन्तं सत्त्वस्थो ह्यस्मि साम्प्रतम्&#xA;047a प्रहाय कामं लोभं च क्रोधं पारुष्यमेव च&#xA;047c नाद्य लोभवशं प्राप्तो दुःखं प्राप्स्याम्यनात्मवान्&#xA;048a यद्यत्त्यजति कामानां तत्सुखस्याभिपूर्यते&#xA;048c कामस्य वशगो नित्यं दुःखमेव प्रपद्यते&#xA;049a कामान्व्युदस्य धुनुते यत्किञ्चित्पुरुषो रजः&#xA;049c कामक्रोधोद्भवं दुःखमह्रीररतिरेव च&#xA;050a एष ब्रह्मप्रविष्टोऽहं ग्रीष्मे शीतमिव ह्रदम्&#xA;050c शाम्यामि परिनिर्वामि सुखमासे च केवलम्&#xA;051a यच्च कामसुखं लोके यच्च दिव्यं महत्सुखम्&#xA;051c तृष्णाक्षयसुखस्यैते नार्हतः षोडशीं कलाम्&#xA;052a आत्मना सप्तमं कामं हत्वा शत्रुमिवोत्तमम्&#xA;052c प्राप्यावध्यं ब्रह्मपुरं राजेव स्यामहं सुखी&#xA;053a एतां बुद्धिं समास्थाय मङ्किर्निर्वेदमागतः&#xA;053c सर्वान्कामान्परित्यज्य प्राप्य ब्रह्म महत्सुखम्&#xA;054a दम्यनाशकृते मङ्किरमरत्वं किलागमत्&#xA;054c अच्छिनत्काममूलं स तेन प्राप महत्सुखम्&#xA;055a अत्राप्युदाहरन्तीममितिहासं पुरातनम्&#xA;055c गीतं विदेहराजेन जनकेन प्रशाम्यता&#xA;056a अनन्तं बत मे वित्तं यस्य मे नास्ति किञ्चन&#xA;056c मिथिलायां प्रदीप्तायां न मे दह्यति किञ्चन&#xA;057a अत्रैवोदाहरन्तीमं बोध्यस्य पदसञ्चयम्&#xA;057c निर्वेदं प्रति विन्यस्तं प्रतिबोध युधिष्ठिर&#xA;058a बोध्यं दान्तमृषिं राजा नहुषः पर्यपृच्छत&#xA;058c निर्वेदाच्छान्तिमापन्नं शान्तं प्रज्ञानतर्पितम्&#xA;059a उपदेशं महाप्राज्ञ शमस्योपदिशस्व मे&#xA;059c कां बुद्धिं समनुध्याय शान्तश्चरसि निर्वृतः&#xA;060  बोध्य उवाच&#xA;060a उपदेशेन वर्तामि नानुशास्मीह कञ्चन&#xA;060c लक्षणं तस्य वक्ष्येऽहं तत्स्वयं प्रविमृश्यताम्&#xA;061a पिङ्गला कुररः सर्पः सारङ्गान्वेषणं वने&#xA;061c इषुकारः कुमारी च षडेते गुरवो मम&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/172/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/172/</guid>
      <description>&lt;p&gt;001  युधिष्ठिर उवाच&#xA;001a केन वृत्तेन वृत्तज्ञ वीतशोकश्चरेन्महीम्&#xA;001c किं च कुर्वन्नरो लोके प्राप्नोति परमां गतिम्&#xA;002  भीष्म उवाच&#xA;002a अत्राप्युदाहरन्तीममितिहासं पुरातनम्&#xA;002c प्रह्रादस्य च संवादं मुनेराजगरस्य च&#xA;003a चरन्तं ब्राह्मणं कञ्चित्कल्यचित्तमनामयम्&#xA;003c पप्रच्छ राजन्प्रह्रादो बुद्धिमान्प्राज्ञसम्मतः&#xA;004a स्वस्थः शक्तो मृदुर्दान्तो निर्विवित्सोऽनसूयकः&#xA;004c सुवाग्बहुमतो लोके प्राज्ञश्चरसि बालवत्&#xA;005a नैव प्रार्थयसे लाभं नालाभेष्वनुशोचसि&#xA;005c नित्यतृप्त इव ब्रह्मन्न किञ्चिदवमन्यसे&#xA;006a स्रोतसा ह्रियमाणासु प्रजास्वविमना इव&#xA;006c धर्मकामार्थकार्येषु कूटस्थ इव लक्ष्यसे&#xA;007a नानुतिष्ठसि धर्मार्थौ न कामे चापि वर्तसे&#xA;007c इन्द्रियार्थाननादृत्य मुक्तश्चरसि साक्षिवत्&#xA;008a का नु प्रज्ञा श्रुतं वा किं वृत्तिर्वा का नु ते मुने&#xA;008c क्षिप्रमाचक्ष्व मे ब्रह्मञ्श्रेयो यदिह मन्यसे&#xA;009a अनुयुक्तः स मेधावी लोकधर्मविधानवित्&#xA;009c उवाच श्लक्ष्णया वाचा प्रह्रादमनपार्थया&#xA;010a पश्यन्प्रह्राद भूतानामुत्पत्तिमनिमित्ततः&#xA;010c ह्रासं वृद्धिं विनाशं च न प्रहृष्ये न च व्यथे&#xA;011a स्वभावादेव सन्दृश्य वर्तमानाः प्रवृत्तयः&#xA;011c स्वभावनिरताः सर्वाः परितप्ये न केनचित्&#xA;012a पश्यन्प्रह्राद संयोगान्विप्रयोगपरायणान्&#xA;012c सञ्चयांश्च विनाशान्तान्न क्वचिद्विदधे मनः&#xA;013a अन्तवन्ति च भूतानि गुणयुक्तानि पश्यतः&#xA;013c उत्पत्तिनिधनज्ञस्य किं कार्यमवशिष्यते&#xA;014a जलजानामपि ह्यन्तं पर्यायेणोपलक्षये&#xA;014c महतामपि कायानां सूक्ष्माणां च महोदधौ&#xA;015a जङ्गमस्थावराणां च भूतानामसुराधिप&#xA;015c पार्थिवानामपि व्यक्तं मृत्युं पश्यामि सर्वशः&#xA;016a अन्तरिक्षचराणां च दानवोत्तम पक्षिणाम्&#xA;016c उत्तिष्ठति यथाकालं मृत्युर्बलवतामपि&#xA;017a दिवि सञ्चरमाणानि ह्रस्वानि च महान्ति च&#xA;017c ज्योतींषि च यथाकालं पतमानानि लक्षये&#xA;018a इति भूतानि सम्पश्यन्ननुषक्तानि मृत्युना&#xA;018c सर्वसामान्यतो विद्वान्कृतकृत्यः सुखं स्वपे&#xA;019a सुमहान्तमपि ग्रासं ग्रसे लब्धं यदृच्छया&#xA;019c शये पुनरभुञ्जानो दिवसानि बहून्यपि&#xA;020a आस्रवत्यपि मामन्नं पुनर्बहुगुणं बहु&#xA;020c पुनरल्पगुणं स्तोकं पुनर्नैवोपपद्यते&#xA;021a कणान्कदाचित्खादामि पिण्याकमपि च ग्रसे&#xA;021c भक्षये शालिमांसानि भक्षांश्चोच्चावचान्पुनः&#xA;022a शये कदाचित्पर्यङ्के भूमावपि पुनः शये&#xA;022c प्रासादेऽपि च मे शय्या कदाचिदुपपद्यते&#xA;023a धारयामि च चीराणि शाणीं क्षौमाजिनानि च&#xA;023c महार्हाणि च वासांसि धारयाम्यहमेकदा&#xA;024a न सन्निपतितं धर्म्यमुपभोगं यदृच्छया&#xA;024c प्रत्याचक्षे न चाप्येनमनुरुध्ये सुदुर्लभम्&#xA;025a अचलमनिधनं शिवं विशोकं शुचिमतुलं विदुषां मते निविष्टम्&#xA;025c अनभिमतमसेवितं च मूढैर्व्रतमिदमाजगरं शुचिश्चरामि&#xA;026a अचलितमतिरच्युतः स्वधर्मात्परिमितसंसरणः परावरज्ञः&#xA;026c विगतभयकषायलोभमोहो व्रतमिदमाजगरं शुचिश्चरामि&#xA;027a अनियतफलभक्ष्यभोज्यपेयं विधिपरिणामविभक्तदेशकालम्&#xA;027c हृदयसुखमसेवितं कदर्यैर्व्रतमिदमाजगरं शुचिश्चरामि&#xA;028a इदमिदमिति तृष्णयाभिभूतं जनमनवाप्तधनं विषीदमानम्&#xA;028c निपुणमनुनिशाम्य तत्त्वबुद्ध्या व्रतमिदमाजगरं शुचिश्चरामि&#xA;029a बहुविधमनुदृश्य चार्थहेतोः कृपणमिहार्यमनार्यमाश्रयन्तम्&#xA;029c उपशमरुचिरात्मवान्प्रशान्तो व्रतमिदमाजगरं शुचिश्चरामि&#xA;030a सुखमसुखमनर्थमर्थलाभं रतिमरतिं मरणं च जीवितं च&#xA;030c विधिनियतमवेक्ष्य तत्त्वतोऽहं व्रतमिदमाजगरं शुचिश्चरामि&#xA;031a अपगतभयरागमोहदर्पो धृतिमतिबुद्धिसमन्वितः प्रशान्तः&#xA;031c उपगतफलभोगिनो निशाम्य; व्रतमिदमाजगरं शुचिश्चरामि&#xA;032a अनियतशयनासनः प्रकृत्या दमनियमव्रतसत्यशौचयुक्तः&#xA;032c अपगतफलसञ्चयः प्रहृष्टो व्रतमिदमाजगरं शुचिश्चरामि&#xA;033a अभिगतमसुखार्थमीहनार्थैरुपगतबुद्धिरवेक्ष्य चात्मसंस्थः&#xA;033c तृषितमनियतं मनो नियन्तुं व्रतमिदमाजगरं शुचिश्चरामि&#xA;034a न हृदयमनुरुध्यते मनो वा प्रियसुखदुर्लभतामनित्यतां च&#xA;034c तदुभयमुपलक्षयन्निवाहं व्रतमिदमाजगरं शुचिश्चरामि&#xA;035a बहु कथितमिदं हि बुद्धिमद्भिः कविभिरभिप्रथयद्भिरात्मकीर्तिम्&#xA;035c इदमिदमिति तत्र तत्र तत्तत्स्वपरमतैर्गहनं प्रतर्कयद्भिः&#xA;036a तदहमनुनिशाम्य विप्रयातं पृथगभिपन्नमिहाबुधैर्मनुष्यैः&#xA;036c अनवसितमनन्तदोषपारं नृषु विहरामि विनीतरोषतृष्णः&#xA;037  भीष्म उवाच&#xA;037a अजगरचरितं व्रतं महात्मा य इह नरोऽनुचरेद्विनीतरागः&#xA;037c अपगतभयमन्युलोभमोहः स खलु सुखी विहरेदिमं विहारम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/173/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/173/</guid>
      <description>&lt;p&gt;001  युधिष्ठिर उवाच&#xA;001a बान्धवाः कर्म वित्तं वा प्रज्ञा वेह पितामह&#xA;001c नरस्य का प्रतिष्ठा स्यादेतत्पृष्टो वदस्व मे&#xA;002  भीष्म उवाच&#xA;002a प्रज्ञा प्रतिष्ठा भूतानां प्रज्ञा लाभः परो मतः&#xA;002c प्रज्ञा नैःश्रेयसी लोके प्रज्ञा स्वर्गो मतः सताम्&#xA;003a प्रज्ञया प्रापितार्थो हि बलिरैश्वर्यसङ्क्षये&#xA;003c प्रह्रादो नमुचिर्मङ्किस्तस्याः किं विद्यते परम्&#xA;004a अत्राप्युदाहरन्तीममितिहासं पुरातनम्&#xA;004c इन्द्रकाश्यपसंवादं तन्निबोध युधिष्ठिर&#xA;005a वैश्यः कश्चिदृषिं तात काश्यपं संशितव्रतम्&#xA;005c रथेन पातयामास श्रीमान्दृप्तस्तपस्विनम्&#xA;006a आर्तः स पतितः क्रुद्धस्त्यक्त्वात्मानमथाब्रवीत्&#xA;006c मरिष्याम्यधनस्येह जीवितार्थो न विद्यते&#xA;007a तथा मुमूर्षुमासीनमकूजन्तमचेतसम्&#xA;007c इन्द्रः सृगालरूपेण बभाषे क्रुद्धमानसम्&#xA;008a मनुष्ययोनिमिच्छन्ति सर्वभूतानि सर्वशः&#xA;008c मनुष्यत्वे च विप्रत्वं सर्व एवाभिनन्दति&#xA;009a मनुष्यो ब्राह्मणश्चासि श्रोत्रियश्चासि काश्यप&#xA;009c सुदुर्लभमवाप्यैतददोषान्मर्तुमिच्छसि&#xA;010a सर्वे लाभाः साभिमाना इति सत्या बत श्रुतिः&#xA;010c सन्तोषणीयरूपोऽसि लोभाद्यदभिमन्यसे&#xA;011a अहो सिद्धार्थता तेषां येषां सन्तीह पाणयः&#xA;011c पाणिमद्भ्यः स्पृहास्माकं यथा तव धनस्य वै&#xA;012a न पाणिलाभादधिको लाभः कश्चन विद्यते&#xA;012c अपाणित्वाद्वयं ब्रह्मन्कण्टकान्नोद्धरामहे&#xA;013a अथ येषां पुनः पाणी देवदत्तौ दशाङ्गुली&#xA;013c उद्धरन्ति कृमीनङ्गाद्दशमानान्कषन्ति च&#xA;014a हिमवर्षातपानां च परित्राणानि कुर्वते&#xA;014c चेलमन्नं सुखं शय्यां निवातं चोपभुञ्जते&#xA;015a अधिष्ठाय च गां लोके भुञ्जते वाहयन्ति च&#xA;015c उपायैर्बहुभिश्चैव वश्यानात्मनि कुर्वते&#xA;016a ये खल्वजिह्वाः कृपणा अल्पप्राणा अपाणयः&#xA;016c सहन्ते तानि दुःखानि दिष्ट्या त्वं न तथा मुने&#xA;017a दिष्ट्या त्वं न सृगालो वै न कृमिर्न च मूषकः&#xA;017c न सर्पो न च मण्डूको न चान्यः पापयोनिजः&#xA;018a एतावतापि लाभेन तोष्टुमर्हसि काश्यप&#xA;018c किं पुनर्योऽसि सत्त्वानां सर्वेषां ब्राह्मणोत्तमः&#xA;019a इमे मां कृमयोऽदन्ति तेषामुद्धरणाय मे&#xA;019c नास्ति शक्तिरपाणित्वात्पश्यावस्थामिमां मम&#xA;020a अकार्यमिति चैवेमं नात्मानं सन्त्यजाम्यहम्&#xA;020c नेतः पापीयसीं योनिं पतेयमपरामिति&#xA;021a मध्ये वै पापयोनीनां सार्गाली यामहं गतः&#xA;021c पापीयस्यो बहुतरा इतोऽन्याः पापयोनयः&#xA;022a जात्यैवैके सुखतराः सन्त्यन्ये भृशदुःखिताः&#xA;022c नैकान्तसुखमेवेह क्वचित्पश्यामि कस्यचित्&#xA;023a मनुष्या ह्याढ्यतां प्राप्य राज्यमिच्छन्त्यनन्तरम्&#xA;023c राज्याद्देवत्वमिच्छन्ति देवत्वादिन्द्रतामपि&#xA;024a भवेस्त्वं यद्यपि त्वाढ्यो न राजा न च दैवतम्&#xA;024c देवत्वं प्राप्य चेन्द्रत्वं नैव तुष्येस्तथा सति&#xA;025a न तृप्तिः प्रियलाभेऽस्ति तृष्णा नाद्भिः प्रशाम्यति&#xA;025c सम्प्रज्वलति सा भूयः समिद्भिरिव पावकः&#xA;026a अस्त्येव त्वयि शोको वै हर्षश्चास्ति तथा त्वयि&#xA;026c सुखदुःखे तथा चोभे तत्र का परिदेवना&#xA;027a परिच्छिद्यैव कामानां सर्वेषां चैव कर्मणाम्&#xA;027c मूलं रुन्धीन्द्रियग्रामं शकुन्तानिव पञ्जरे&#xA;028a न खल्वप्यरसज्ञस्य कामः क्वचन जायते&#xA;028c संस्पर्शाद्दर्शनाद्वापि श्रवणाद्वापि जायते&#xA;029a न त्वं स्मरसि वारुण्या लट्वाकानां च पक्षिणाम्&#xA;029c ताभ्यां चाभ्यधिको भक्ष्यो न कश्चिद्विद्यते क्वचित्&#xA;030a यानि चान्यानि दूरेषु भक्ष्यभोज्यानि काश्यप&#xA;030c येषामभुक्तपूर्वं ते तेषामस्मृतिरेव च&#xA;031a अप्राशनमसंस्पर्शमसन्दर्शनमेव च&#xA;031c पुरुषस्यैष नियमो मन्ये श्रेयो न संशयः&#xA;032a पाणिमन्तो धनैर्युक्ता बलवन्तो न संशयः&#xA;032c मनुष्या मानुषैरेव दासत्वमुपपादिताः&#xA;033a वधबन्धपरिक्लेशैः क्लिश्यन्ते च पुनः पुनः&#xA;033c ते खल्वपि रमन्ते च मोदन्ते च हसन्ति च&#xA;034a अपरे बाहुबलिनः कृतविद्या मनस्विनः&#xA;034c जुगुप्सितां सुकृपणां पापां वृत्तिमुपासते&#xA;035a उत्सहन्ते च ते वृत्तिमन्यामप्युपसेवितुम्&#xA;035c स्वकर्मणा तु नियतं भवितव्यं तु तत्तथा&#xA;036a न पुल्कसो न चण्डाल आत्मानं त्यक्तुमिच्छति&#xA;036c असन्तुष्टः स्वया योन्या मायां पश्यस्व यादृशीम्&#xA;037a दृष्ट्वा कुणीन्पक्षहतान्मनुष्यानामयाविनः&#xA;037c सुसम्पूर्णः स्वया योन्या लब्धलाभोऽसि काश्यप&#xA;038a यदि ब्राह्मण देहस्ते निरातङ्को निरामयः&#xA;038c अङ्गानि च समग्राणि न च लोकेषु धिक्कृतः&#xA;039a न केनचित्प्रवादेन सत्येनैवापहारिणा&#xA;039c धर्मायोत्तिष्ठ विप्रर्षे नात्मानं त्यक्तुमर्हसि&#xA;040a यदि ब्रह्मञ्शृणोष्येतच्छ्रद्दधासि च मे वचः&#xA;040c वेदोक्तस्य च धर्मस्य फलं मुख्यमवाप्स्यसि&#xA;041a स्वाध्यायमग्निसंस्कारमप्रमत्तोऽनुपालय&#xA;041c सत्यं दमं च दानं च स्पर्धिष्ठा मा च केनचित्&#xA;042a ये केचन स्वध्ययनाः प्राप्ता यजनयाजनम्&#xA;042c कथं ते जातु शोचेयुर्ध्यायेयुर्वाप्यशोभनम्&#xA;043a इच्छन्तस्ते विहाराय सुखं महदवाप्नुयुः&#xA;043c उत जाताः सुनक्षत्रे सुतीर्थाः सुमुहूर्तजाः&#xA;044a नक्षत्रेष्वासुरेष्वन्ये दुस्तीर्था दुर्मुहूर्तजाः&#xA;044c सम्पतन्त्यासुरीं योनिं यज्ञप्रसववर्जिताम्&#xA;045a अहमासं पण्डितको हैतुको वेदनिन्दकः&#xA;045c आन्वीक्षिकीं तर्कविद्यामनुरक्तो निरर्थिकाम्&#xA;046a हेतुवादान्प्रवदिता वक्ता संसत्सु हेतुमत्&#xA;046c आक्रोष्टा चाभिवक्ता च ब्रह्मयज्ञेषु वै द्विजान्&#xA;047a नास्तिकः सर्वशङ्की च मूर्खः पण्डितमानिकः&#xA;047c तस्येयं फलनिर्वृत्तिः सृगालत्वं मम द्विज&#xA;048a अपि जातु तथा तत्स्यादहोरात्रशतैरपि&#xA;048c यदहं मानुषीं योनिं सृगालः प्राप्नुयां पुनः&#xA;049a सन्तुष्टश्चाप्रमत्तश्च यज्ञदानतपोरतिः&#xA;049c ज्ञेयज्ञाता भवेयं वै वर्ज्यवर्जयिता तथा&#xA;050a ततः स मुनिरुत्थाय काश्यपस्तमुवाच ह&#xA;050c अहो बतासि कुशलो बुद्धिमानिति विस्मितः&#xA;051a समवैक्षत तं विप्रो ज्ञानदीर्घेण चक्षुषा&#xA;051c ददर्श चैनं देवानामिन्द्रं देवं शचीपतिम्&#xA;052a ततः सम्पूजयामास काश्यपो हरिवाहनम्&#xA;052c अनुज्ञातश्च तेनाथ प्रविवेश स्वमाश्रमम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/174/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/174/</guid>
      <description>&lt;p&gt;001  युधिष्ठिर उवाच&#xA;001a यद्यस्ति दत्तमिष्टं वा तपस्तप्तं तथैव च&#xA;001c गुरूणां चापि शुश्रूषा तन्मे ब्रूहि पितामह&#xA;002  भीष्म उवाच&#xA;002a आत्मनानर्थयुक्तेन पापे निविशते मनः&#xA;002c स कर्म कलुषं कृत्वा क्लेशे महति धीयते&#xA;003a दुर्भिक्षादेव दुर्भिक्षं क्लेशात्क्लेशं भयाद्भयम्&#xA;003c मृतेभ्यः प्रमृतं यान्ति दरिद्राः पापकारिणः&#xA;004a उत्सवादुत्सवं यान्ति स्वर्गात्स्वर्गं सुखात्सुखम्&#xA;004c श्रद्दधानाश्च दान्ताश्च धनाढ्याः शुभकारिणः&#xA;005a व्यालकुञ्जरदुर्गेषु सर्पचोरभयेषु च&#xA;005c हस्तावापेन गच्छन्ति नास्तिकाः किमतः परम्&#xA;006a प्रियदेवातिथेयाश्च वदान्याः प्रियसाधवः&#xA;006c क्षेम्यमात्मवतां मार्गमास्थिता हस्तदक्षिणम्&#xA;007a पुलाका इव धान्येषु पुत्तिका इव पक्षिषु&#xA;007c तद्विधास्ते मनुष्येषु येषां धर्मो न कारणम्&#xA;008a सुशीघ्रमपि धावन्तं विधानमनुधावति&#xA;008c शेते सह शयानेन येन येन यथा कृतम्&#xA;009a उपतिष्ठति तिष्ठन्तं गच्छन्तमनुगच्छति&#xA;009c करोति कुर्वतः कर्म छायेवानुविधीयते&#xA;010a येन येन यथा यद्यत्पुरा कर्म समाचितम्&#xA;010c तत्तदेव नरो भुङ्क्ते नित्यं विहितमात्मना&#xA;011a स्वकर्मफलविक्षिप्तं विधानपरिरक्षितम्&#xA;011c भूतग्राममिमं कालः समन्तात्परिकर्षति&#xA;012a अचोद्यमानानि यथा पुष्पाणि च फलानि च&#xA;012c स्वकालं नातिवर्तन्ते तथा कर्म पुराकृतम्&#xA;013a सम्मानश्चावमानश्च लाभालाभौ क्षयोदयौ&#xA;013c प्रवृत्ता विनिवर्तन्ते विधानान्ते पुनः पुनः&#xA;014a आत्मना विहितं दुःखमात्मना विहितं सुखम्&#xA;014c गर्भशय्यामुपादाय भुज्यते पौर्वदेहिकम्&#xA;015a बालो युवा च वृद्धश्च यत्करोति शुभाशुभम्&#xA;015c तस्यां तस्यामवस्थायां भुङ्क्ते जन्मनि जन्मनि&#xA;016a यथा धेनुसहस्रेषु वत्सो विन्दति मातरम्&#xA;016c तथा पूर्वकृतं कर्म कर्तारमनुगच्छति&#xA;017a समुन्नमग्रतो वस्त्रं पश्चाच्छुध्यति कर्मणा&#xA;017c उपवासैः प्रतप्तानां दीर्घं सुखमनन्तकम्&#xA;018a दीर्घकालेन तपसा सेवितेन तपोवने&#xA;018c धर्मनिर्धूतपापानां संसिध्यन्ते मनोरथाः&#xA;019a शकुनीनामिवाकाशे मत्स्यानामिव चोदके&#xA;019c पदं यथा न दृश्येत तथा ज्ञानविदां गतिः&#xA;020a अलमन्यैरुपालम्भैः कीर्तितैश्च व्यतिक्रमैः&#xA;020c पेशलं चानुरूपं च कर्तव्यं हितमात्मनः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/175/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/175/</guid>
      <description>&lt;p&gt;001  युधिष्ठिर उवाच&#xA;001a कुतः सृष्टमिदं विश्वं जगत्स्थावरजङ्गमम्&#xA;001c प्रलये च कमभ्येति तन्मे ब्रूहि पितामह&#xA;002a ससागरः सगगनः सशैलः सबलाहकः&#xA;002c सभूमिः साग्निपवनो लोकोऽयं केन निर्मितः&#xA;003a कथं सृष्टानि भूतानि कथं वर्णविभक्तयः&#xA;003c शौचाशौचं कथं तेषां धर्माधर्मावथो कथम्&#xA;004a कीदृशो जीवतां जीवः क्व वा गच्छन्ति ये मृताः&#xA;004c अस्माल्लोकादमुं लोकं सर्वं शंसतु नो भवान्&#xA;005  भीष्म उवाच&#xA;005a अत्राप्युदाहरन्तीममितिहासं पुरातनम्&#xA;005c भृगुणाभिहितं श्रेष्ठं भरद्वाजाय पृच्छते&#xA;006a कैलासशिखरे दृष्ट्वा दीप्यमानमिवौजसा&#xA;006c भृगुं महर्षिमासीनं भरद्वाजोऽन्वपृच्छत&#xA;007a ससागरः सगगनः सशैलः सबलाहकः&#xA;007c सभूमिः साग्निपवनो लोकोऽयं केन निर्मितः&#xA;008a कथं सृष्टानि भूतानि कथं वर्णविभक्तयः&#xA;008c शौचाशौचं कथं तेषां धर्माधर्मावथो कथम्&#xA;009a कीदृशो जीवतां जीवः क्व वा गच्छन्ति ये मृताः&#xA;009c परलोकमिमं चापि सर्वं शंसतु नो भवान्&#xA;010a एवं स भगवान्पृष्टो भरद्वाजेन संशयम्&#xA;010c महर्षिर्ब्रह्मसङ्काशः सर्वं तस्मै ततोऽब्रवीत्&#xA;011a मानसो नाम विख्यातः श्रुतपूर्वो महर्षिभिः&#xA;011c अनादिनिधनो देवस्तथाभेद्योऽजरामरः&#xA;012a अव्यक्त इति विख्यातः शाश्वतोऽथाक्षरोऽव्ययः&#xA;012c यतः सृष्टानि भूतानि जायन्ते च म्रियन्ति च&#xA;013a सोऽसृजत्प्रथमं देवो महान्तं नाम नामतः&#xA;013c आकाशमिति विख्यातं सर्वभूतधरः प्रभुः&#xA;014a आकाशादभवद्वारि सलिलादग्निमारुतौ&#xA;014c अग्निमारुतसंयोगात्ततः समभवन्मही&#xA;015a ततस्तेजोमयं दिव्यं पद्मं सृष्टं स्वयम्भुवा&#xA;015c तस्मात्पद्मात्समभवद्ब्रह्मा वेदमयो निधिः&#xA;016a अहङ्कार इति ख्यातः सर्वभूतात्मभूतकृत्&#xA;016c ब्रह्मा वै सुमहातेजा य एते पञ्च धातवः&#xA;017a शैलास्तस्यास्थिसञ्ज्ञास्तु मेदो मांसं च मेदिनी&#xA;017c समुद्रास्तस्य रुधिरमाकाशमुदरं तथा&#xA;018a पवनश्चैव निःश्वासस्तेजोऽग्निर्निम्नगाः सिराः&#xA;018c अग्नीषोमौ तु चन्द्रार्कौ नयने तस्य विश्रुते&#xA;019a नभश्चोर्ध्वं शिरस्तस्य क्षितिः पादौ दिशो भुजौ&#xA;019c दुर्विज्ञेयो ह्यनन्तत्वात्सिद्धैरपि न संशयः&#xA;020a स एव भगवान्विष्णुरनन्त इति विश्रुतः&#xA;020c सर्वभूतात्मभूतस्थो दुर्विज्ञेयोऽकृतात्मभिः&#xA;021a अहङ्कारस्य यः स्रष्टा सर्वभूतभवाय वै&#xA;021c यतः समभवद्विश्वं पृष्टोऽहं यदिह त्वया&#xA;022  भरद्वाज उवाच&#xA;022a गगनस्य दिशां चैव भूतलस्यानिलस्य च&#xA;022c कान्यत्र परिमाणानि संशयं छिन्धि मेऽर्थतः&#xA;023  भृगुरुवाच&#xA;023a अनन्तमेतदाकाशं सिद्धचारणसेवितम्&#xA;023c रम्यं नानाश्रयाकीर्णं यस्यान्तो नाधिगम्यते&#xA;024a ऊर्ध्वं गतेरधस्तात्तु चन्द्रादित्यौ न दृश्यतः&#xA;024c तत्र देवाः स्वयं दीप्ता भास्वराश्चाग्निवर्चसः&#xA;025a ते चाप्यन्तं न पश्यन्ति नभसः प्रथितौजसः&#xA;025c दुर्गमत्वादनन्तत्वादिति मे विद्धि मानद&#xA;026a उपरिष्टोपरिष्टात्तु प्रज्वलद्भिः स्वयम्प्रभैः&#xA;026c निरुद्धमेतदाकाशमप्रमेयं सुरैरपि&#xA;027a पृथिव्यन्ते समुद्रास्तु समुद्रान्ते तमः स्मृतम्&#xA;027c तमसोऽन्ते जलं प्राहुर्जलस्यान्तेऽग्निरेव च&#xA;028a रसातलान्ते सलिलं जलान्ते पन्नगाधिपः&#xA;028c तदन्ते पुनराकाशमाकाशान्ते पुनर्जलम्&#xA;029a एवमन्तं भगवतः प्रमाणं सलिलस्य च&#xA;029c अग्निमारुततोयेभ्यो दुर्ज्ञेयं दैवतैरपि&#xA;030a अग्निमारुततोयानां वर्णाः क्षितितलस्य च&#xA;030c आकाशसदृशा ह्येते भिद्यन्ते तत्त्वदर्शनात्&#xA;031a पठन्ति चैव मुनयः शास्त्रेषु विविधेषु च&#xA;031c त्रैलोक्ये सागरे चैव प्रमाणं विहितं यथा&#xA;031e अदृश्याय त्वगम्याय कः प्रमाणमुदाहरेत्&#xA;032a सिद्धानां देवतानां च यदा परिमिता गतिः&#xA;032c तदा गौणमनन्तस्य नामानन्तेति विश्रुतम्&#xA;032e नामधेयानुरूपस्य मानसस्य महात्मनः&#xA;033a यदा तु दिव्यं तद्रूपं ह्रसते वर्धते पुनः&#xA;033c कोऽन्यस्तद्वेदितुं शक्तो योऽपि स्यात्तद्विधोऽपरः&#xA;034a ततः पुष्करतः सृष्टः सर्वज्ञो मूर्तिमान्प्रभुः&#xA;034c ब्रह्मा धर्ममयः पूर्वः प्रजापतिरनुत्तमः&#xA;035  भरद्वाज उवाच&#xA;035a पुष्कराद्यदि सम्भूतो ज्येष्ठं भवति पुष्करम्&#xA;035c ब्रह्माणं पूर्वजं चाह भवान्सन्देह एव मे&#xA;036  भृगुरुवाच&#xA;036a मानसस्येह या मूर्तिर्ब्रह्मत्वं समुपागता&#xA;036c तस्यासनविधानार्थं पृथिवी पद्ममुच्यते&#xA;037a कर्णिका तस्य पद्मस्य मेरुर्गगनमुच्छ्रितः&#xA;037c तस्य मध्ये स्थितो लोकान्सृजते जगतः प्रभुः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/176/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/176/</guid>
      <description>&lt;p&gt;001  भरद्वाज उवाच&#xA;001a प्रजाविसर्गं विविधं कथं स सृजते प्रभुः&#xA;001c मेरुमध्ये स्थितो ब्रह्मा तद्ब्रूहि द्विजसत्तम&#xA;002  भृगुरुवाच&#xA;002a प्रजाविसर्गं विविधं मानसो मनसासृजत्&#xA;002c सन्धुक्षणार्थं भूतानां सृष्टं प्रथमतो जलम्&#xA;003a यत्प्राणाः सर्वभूतानां वर्धन्ते येन च प्रजाः&#xA;003c परित्यक्ताश्च नश्यन्ति तेनेदं सर्वमावृतम्&#xA;004a पृथिवी पर्वता मेघा मूर्तिमन्तश्च ये परे&#xA;004c सर्वं तद्वारुणं ज्ञेयमापस्तस्तम्भिरे पुनः&#xA;005  भरद्वाज उवाच&#xA;005a कथं सलिलमुत्पन्नं कथं चैवाग्निमारुतौ&#xA;005c कथं च मेदिनी सृष्टेत्यत्र मे संशयो महान्&#xA;006  भृगुरुवाच&#xA;006a ब्रह्मकल्पे पुरा ब्रह्मन्ब्रह्मर्षीणां समागमे&#xA;006c लोकसम्भवसन्देहः समुत्पन्नो महात्मनाम्&#xA;007a तेऽतिष्ठन्ध्यानमालम्ब्य मौनमास्थाय निश्चलाः&#xA;007c त्यक्ताहाराः पवनपा दिव्यं वर्षशतं द्विजाः&#xA;008a तेषां धर्ममयी वाणी सर्वेषां श्रोत्रमागमत्&#xA;008c दिव्या सरस्वती तत्र सम्बभूव नभस्तलात्&#xA;009a पुरा स्तिमितनिःशब्दमाकाशमचलोपमम्&#xA;009c नष्टचन्द्रार्कपवनं प्रसुप्तमिव सम्बभौ&#xA;010a ततः सलिलमुत्पन्नं तमसीवापरं तमः&#xA;010c तस्माच्च सलिलोत्पीडादुदतिष्ठत मारुतः&#xA;011a यथा भाजनमच्छिद्रं निःशब्दमिव लक्ष्यते&#xA;011c तच्चाम्भसा पूर्यमाणं सशब्दं कुरुतेऽनिलः&#xA;012a तथा सलिलसंरुद्धे नभसोऽन्ते निरन्तरे&#xA;012c भित्त्वार्णवतलं वायुः समुत्पतति घोषवान्&#xA;013a स एष चरते वायुरर्णवोत्पीडसम्भवः&#xA;013c आकाशस्थानमासाद्य प्रशान्तिं नाधिगच्छति&#xA;014a तस्मिन्वाय्वम्बुसङ्घर्षे दीप्ततेजा महाबलः&#xA;014c प्रादुर्भवत्यूर्ध्वशिखः कृत्वा वितिमिरं नभः&#xA;015a अग्निः पवनसंयुक्तः खात्समुत्पतते जलम्&#xA;015c सोऽग्निर्मारुतसंयोगाद्घनत्वमुपपद्यते&#xA;016a तस्याकाशे निपतितः स्नेहस्तिष्ठति योऽपरः&#xA;016c स सङ्घातत्वमापन्नो भूमित्वमुपगच्छति&#xA;017a रसानां सर्वगन्धानां स्नेहानां प्राणिनां तथा&#xA;017c भूमिर्योनिरिह ज्ञेया यस्यां सर्वं प्रसूयते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/177/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/177/</guid>
      <description>&lt;p&gt;001  भरद्वाज उवाच&#xA;001a एते ते धातवः पञ्च ब्रह्मा यानसृजत्पुरा&#xA;001c आवृता यैरिमे लोका महाभूताभिसञ्ज्ञितैः&#xA;002a यदासृजत्सहस्राणि भूतानां स महामतिः&#xA;002c पञ्चानामेव भूतत्वं कथं समुपपद्यते&#xA;003  भृगुरुवाच&#xA;003a अमितानां महाशब्दो यान्ति भूतानि सम्भवम्&#xA;003c ततस्तेषां महाभूतशब्दोऽयमुपपद्यते&#xA;004a चेष्टा वयूः खमाकाशमूष्माग्निः सलिलं द्रवः&#xA;004c पृथिवी चात्र सङ्घातः शरीरं पाञ्चभौतिकम्&#xA;005a इत्येतैः पञ्चभिर्भूतैर्युक्तं स्थावरजङ्गमम्&#xA;005c श्रोत्रं घ्राणं रसः स्पर्शो दृष्टिश्चेन्द्रियसञ्ज्ञिताः&#xA;006  भरद्वाज उवाच&#xA;006a पञ्चभिर्यदि भूतैस्तु युक्ताः स्थावरजङ्गमाः&#xA;006c स्थावराणां न दृश्यन्ते शरीरे पञ्च धातवः&#xA;007a अनूष्मणामचेष्टानां घनानां चैव तत्त्वतः&#xA;007c वृक्षाणां नोपलभ्यन्ते शरीरे पञ्च धातवः&#xA;008a न शृण्वन्ति न पश्यन्ति न गन्धरसवेदिनः&#xA;008c न च स्पर्शं विजानन्ति ते कथं पाञ्चभौतिकाः&#xA;009a अद्रवत्वादनग्नित्वादभौमत्वादवायुतः&#xA;009c आकाशस्याप्रमेयत्वाद्वृक्षाणां नास्ति भौतिकम्&#xA;010  भृगुरुवाच&#xA;010a घनानामपि वृक्षाणामाकाशोऽस्ति न संशयः&#xA;010c तेषां पुष्पफले व्यक्तिर्नित्यं समुपलभ्यते&#xA;011a ऊष्मतो ग्लानपर्णानां त्वक्फलं पुष्पमेव च&#xA;011c म्लायते चैव शीते न स्पर्शस्तेनात्र विद्यते&#xA;012a वाय्वग्न्यशनिनिष्पेषैः फलपुष्पं विशीर्यते&#xA;012c श्रोत्रेण गृह्यते शब्दस्तस्माच्छृण्वन्ति पादपाः&#xA;013a वल्ली वेष्टयते वृक्षं सर्वतश्चैव गच्छति&#xA;013c न ह्यदृष्टेश्च मार्गोऽस्ति तस्मात्पश्यन्ति पादपाः&#xA;014a पुण्यापुण्यैस्तथा गन्धैर्धूपैश्च विविधैरपि&#xA;014c अरोगाः पुष्पिताः सन्ति तस्माज्जिघ्रन्ति पादपाः&#xA;015a पादैः सलिलपानं च व्याधीनामपि दर्शनम्&#xA;015c व्याधिप्रतिक्रियत्वाच्च विद्यते रसनं द्रुमे&#xA;016a वक्त्रेणोत्पलनालेन यथोर्ध्वं जलमाददेत्&#xA;016c तथा पवनसंयुक्तः पादैः पिबति पादपः&#xA;017a ग्रहणात्सुखदुःखस्य छिन्नस्य च विरोहणात्&#xA;017c जीवं पश्यामि वृक्षाणामचैतन्यं न विद्यते&#xA;018a तेन तज्जलमादत्तं जरयत्यग्निमारुतौ&#xA;018c आहारपरिणामाच्च स्नेहो वृद्धिश्च जायते&#xA;019a जङ्गमानां च सर्वेषां शरीरे पञ्च धातवः&#xA;019c प्रत्येकशः प्रभिद्यन्ते यैः शरीरं विचेष्टते&#xA;020a त्वक्च मांसं तथास्थीनि मज्जा स्नायु च पञ्चमम्&#xA;020c इत्येतदिह सङ्ख्यातं शरीरे पृथिवीमयम्&#xA;021a तेजोऽग्निश्च तथा क्रोधश्चक्षुरूष्मा तथैव च&#xA;021c अग्निर्जरयते चापि पञ्चाग्नेयाः शरीरिणः&#xA;022a श्रोत्रं घ्राणमथास्यं च हृदयं कोष्ठमेव च&#xA;022c आकाशात्प्राणिनामेते शरीरे पञ्च धातवः&#xA;023a श्लेष्मा पित्तमथ स्वेदो वसा शोणितमेव च&#xA;023c इत्यापः पञ्चधा देहे भवन्ति प्राणिनां सदा&#xA;024a प्राणात्प्रणीयते प्राणी व्यानाद्व्यायच्छते तथा&#xA;024c गच्छत्यपानोऽवाक्चैव समानो हृद्यवस्थितः&#xA;025a उदानादुच्छ्वसिति च प्रतिभेदाच्च भाषते&#xA;025c इत्येते वायवः पञ्च चेष्टयन्तीह देहिनम्&#xA;026a भूमेर्गन्धगुणान्वेत्ति रसं चाद्भ्यः शरीरवान्&#xA;026c ज्योतिः पश्यति चक्षुर्भ्यां स्पर्शं वेत्ति च वायुना&#xA;027a तस्य गन्धस्य वक्ष्यामि विस्तराभिहितान्गुणान्&#xA;027c इष्टश्चानिष्टगन्धश्च मधुरः कटुरेव च&#xA;028a निर्हारी संहतः स्निग्धो रूक्षो विशद एव च&#xA;028c एवं नवविधो ज्ञेयः पार्थिवो गन्धविस्तरः&#xA;029a शब्दः स्पर्शश्च रूपं च रसश्चापां गुणाः स्मृताः&#xA;029c रसज्ञानं तु वक्ष्यामि तन्मे निगदतः शृणु&#xA;030a रसो बहुविधः प्रोक्तः सूरिभिः प्रथितात्मभिः&#xA;030c मधुरो लवणस्तिक्तः कषायोऽम्लः कटुस्तथा&#xA;030e एष षड्विधविस्तारो रसो वारिमयः स्मृतः&#xA;031a शब्दः स्पर्शश्च रूपं च त्रिगुणं ज्योतिरुच्यते&#xA;031c ज्योतिः पश्यति रूपाणि रूपं च बहुधा स्मृतम्&#xA;032a ह्रस्वो दीर्घस्तथा स्थूलश्चतुरस्रोऽणु वृत्तवान्&#xA;032c शुक्लः कृष्णस्तथा रक्तो नीलः पीतोऽरुणस्तथा&#xA;032e एवं द्वादशविस्तारो ज्योतीरूपगुणः स्मृतः&#xA;033a शब्दस्पर्शौ तु विज्ञेयौ द्विगुणो वायुरुच्यते&#xA;033c वायव्यस्तु गुणः स्पर्शः स्पर्शश्च बहुधा स्मृतः&#xA;034a कठिनश्चिक्कणः श्लक्ष्णः पिच्छलो मृदुदारुणः&#xA;034c उष्णः शीतः सुखो दुःखः स्निग्धो विशद एव च&#xA;034e एवं द्वादशविस्तारो वायव्यो गुण उच्यते&#xA;035a तत्रैकगुणमाकाशं शब्द इत्येव तत्स्मृतम्&#xA;035c तस्य शब्दस्य वक्ष्यामि विस्तरं विविधात्मकम्&#xA;036a षड्ज ऋषभगान्धारौ मध्यमः पञ्चमस्तथा&#xA;036c धैवतश्चापि विज्ञेयस्तथा चापि निषादकः&#xA;037a एष सप्तविधः प्रोक्तो गुण आकाशलक्षणः&#xA;037c त्रैस्वर्येण तु सर्वत्र स्थितोऽपि पटहादिषु&#xA;038a आकाशजं शब्दमाहुरेभिर्वायुगुणैः सह&#xA;038c अव्याहतैश्चेतयते न वेत्ति विषमागतैः&#xA;039a आप्यायन्ते च ते नित्यं धातवस्तैस्तु धातुभिः&#xA;039c आपोऽग्निर्मारुतश्चैव नित्यं जाग्रति देहिषु&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/178/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/178/</guid>
      <description>&lt;p&gt;001  भरद्वाज उवाच&#xA;001a पार्थिवं धातुमाश्रित्य शारीरोऽग्निः कथं भवेत्&#xA;001c अवकाशविशेषेण कथं वर्तयतेऽनिलः&#xA;002  भृगुरुवाच&#xA;002a वायोर्गतिमहं ब्रह्मन्कीर्तयिष्यामि तेऽनघ&#xA;002c प्राणिनामनिलो देहान्यथा चेष्टयते बली&#xA;003a श्रितो मूर्धानमग्निस्तु शरीरं परिपालयन्&#xA;003c प्राणो मूर्धनि चाग्नौ च वर्तमानो विचेष्टते&#xA;004a स जन्तुः सर्वभूतात्मा पुरुषः स सनातनः&#xA;004c मनो बुद्धिरहङ्कारो भूतानि विषयाश्च सः&#xA;005a एवं त्विह स सर्वत्र प्राणेन परिपाल्यते&#xA;005c पृष्ठतश्च समानेन स्वां स्वां गतिमुपाश्रितः&#xA;006a वस्तिमूलं गुदं चैव पावकं च समाश्रितः&#xA;006c वहन्मूत्रं पुरीषं चाप्यपानः परिवर्तते&#xA;007a प्रयत्ने कर्मणि बले य एकस्त्रिषु वर्तते&#xA;007c उदान इति तं प्राहुरध्यात्मविदुषो जनाः&#xA;008a सन्धिष्वपि च सर्वेषु सन्निविष्टस्तथानिलः&#xA;008c शरीरेषु मनुष्याणां व्यान इत्युपदिश्यते&#xA;009a धातुष्वग्निस्तु विततः समानेन समीरितः&#xA;009c रसान्धातूंश्च दोषांश्च वर्तयन्नवतिष्ठति&#xA;010a अपानप्राणयोर्मध्ये प्राणापानसमाहितः&#xA;010c समन्वितः स्वधिष्ठानः सम्यक्पचति पावकः&#xA;011a आस्यं हि पायुसंयुक्तमन्ते स्याद्गुदसञ्ज्ञितम्&#xA;011c स्रोतस्तस्मात्प्रजायन्ते सर्वस्रोतांसि देहिनाम्&#xA;012a प्राणानां सन्निपाताच्च सन्निपातः प्रजायते&#xA;012c ऊष्मा चाग्निरिति ज्ञेयो योऽन्नं पचति देहिनाम्&#xA;013a अग्निवेगवहः प्राणो गुदान्ते प्रतिहन्यते&#xA;013c स ऊर्ध्वमागम्य पुनः समुत्क्षिपति पावकम्&#xA;014a पक्वाशयस्त्वधो नाभेरूर्ध्वमामाशयः स्थितः&#xA;014c नाभिमध्ये शरीरस्य सर्वे प्राणाः समाहिताः&#xA;015a प्रसृता हृदयात्सर्वे तिर्यगूर्ध्वमधस्तथा&#xA;015c वहन्त्यन्नरसान्नाड्यो दश प्राणप्रचोदिताः&#xA;016a एष मार्गोऽथ योगानां येन गच्छन्ति तत्पदम्&#xA;016c जितक्लमासना धीरा मूर्धन्यात्मानमादधुः&#xA;017a एवं सर्वेषु विहितः प्राणापानेषु देहिनाम्&#xA;017c तस्मिन्स्थितो नित्यमग्निः स्थाल्यामिव समाहितः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/179/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/179/</guid>
      <description>&lt;p&gt;001  भरद्वाज उवाच&#xA;001a यदि प्राणायते वायुर्वायुरेव विचेष्टते&#xA;001c श्वसित्याभाषते चैव तस्माज्जीवो निरर्थकः&#xA;002a यद्यूष्मभाव आग्नेयो वह्निना पच्यते यदि&#xA;002c अग्निर्जरयते चैव तस्माज्जीवो निरर्थकः&#xA;003a जन्तोः प्रमीयमाणस्य जीवो नैवोपलभ्यते&#xA;003c वायुरेव जहात्येनमूष्मभावश्च नश्यति&#xA;004a यदि वातोपमो जीवः संश्लेषो यदि वायुना&#xA;004c वायुमण्डलवद्दृश्यो गच्छेत्सह मरुद्गणैः&#xA;005a श्लेषो यदि च वातेन यदि तस्मात्प्रणश्यति&#xA;005c महार्णवविमुक्तत्वादन्यत्सलिलभाजनम्&#xA;006a कूपे वा सलिलं दद्यात्प्रदीपं वा हुताशने&#xA;006c प्रक्षिप्तं नश्यति क्षिप्रं यथा नश्यत्यसौ तथा&#xA;007a पञ्चसाधारणे ह्यस्मिञ्शरीरे जीवितं कुतः&#xA;007c येषामन्यतरत्यागाच्चतुर्णां नास्ति सङ्ग्रहः&#xA;008a नश्यन्त्यापो ह्यनाहाराद्वायुरुच्छ्वासनिग्रहात्&#xA;008c नश्यते कोष्ठभेदात्खमग्निर्नश्यत्यभोजनात्&#xA;009a व्याधिव्रणपरिक्लेशैर्मेदिनी चैव शीर्यते&#xA;009c पीडितेऽन्यतरे ह्येषां सङ्घातो याति पञ्चधा&#xA;010a तस्मिन्पञ्चत्वमापन्ने जीवः किमनुधावति&#xA;010c किं वेदयति वा जीवः किं शृणोति ब्रवीति वा&#xA;011a एषा गौः परलोकस्थं तारयिष्यति मामिति&#xA;011c यो दत्त्वा म्रियते जन्तुः सा गौः कं तारयिष्यति&#xA;012a गौश्च प्रतिग्रहीता च दाता चैव समं यदा&#xA;012c इहैव विलयं यान्ति कुतस्तेषां समागमः&#xA;013a विहगैरुपयुक्तस्य शैलाग्रात्पतितस्य वा&#xA;013c अग्निना चोपयुक्तस्य कुतः सञ्जीवनं पुनः&#xA;014a छिन्नस्य यदि वृक्षस्य न मूलं प्रतिरोहति&#xA;014c बीजान्यस्य प्रवर्तन्ते मृतः क्व पुनरेष्यति&#xA;015a बीजमात्रं पुरा सृष्टं यदेतत्परिवर्तते&#xA;015c मृता मृताः प्रणश्यन्ति बीजाद्बीजं प्रवर्तते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/180/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/180/</guid>
      <description>&lt;p&gt;001  भृगुरुवाच&#xA;001a न प्रणाशोऽस्ति जीवानां दत्तस्य च कृतस्य च&#xA;001c याति देहान्तरं प्राणी शरीरं तु विशीर्यते&#xA;002a न शरीराश्रितो जीवस्तस्मिन्नष्टे प्रणश्यति&#xA;002c यथा समित्सु दग्धासु न प्रणश्यति पावकः&#xA;003  भरद्वाज उवाच&#xA;003a अग्नेर्यथा तथा तस्य यदि नाशो न विद्यते&#xA;003c इन्धनस्योपयोगान्ते स चाग्निर्नोपलभ्यते&#xA;004a नश्यतीत्येव जानामि शान्तमग्निमनिन्धनम्&#xA;004c गतिर्यस्य प्रमाणं वा संस्थानं वा न दृश्यते&#xA;005  भृगुरुवाच&#xA;005a समिधामुपयोगान्ते सन्नेवाग्निर्न दृश्यते&#xA;005c आकाशानुगतत्वाद्धि दुर्ग्रहः स निराश्रयः&#xA;006a तथा शरीरसन्त्यागे जीवो ह्याकाशवत्स्थितः&#xA;006c न गृह्यते सुसूक्ष्मत्वाद्यथा ज्योतिर्न संशयः&#xA;007a प्राणान्धारयते ह्यग्निः स जीव उपधार्यताम्&#xA;007c वायुसन्धारणो ह्यग्निर्नश्यत्युच्छ्वासनिग्रहात्&#xA;008a तस्मिन्नष्टे शरीराग्नौ शरीरं तदचेतनम्&#xA;008c पतितं याति भूमित्वमयनं तस्य हि क्षितिः&#xA;009a जङ्गमानां हि सर्वेषां स्थावराणां तथैव च&#xA;009c आकाशं पवनोऽभ्येति ज्योतिस्तमनुगच्छति&#xA;009e तत्र त्रयाणामेकत्वं द्वयं भूमौ प्रतिष्ठितम्&#xA;010a यत्र खं तत्र पवनस्तत्राग्निर्यत्र मारुतः&#xA;010c अमूर्तयस्ते विज्ञेया आपो मूर्तास्तथा क्षितिः&#xA;011  भरद्वाज उवाच&#xA;011a यद्यग्निमारुतौ भूमिः खमापश्च शरीरिषु&#xA;011c जीवः किंलक्षणस्तत्रेत्येतदाचक्ष्व मेऽनघ&#xA;012a पञ्चात्मके पञ्चरतौ पञ्चविज्ञानसंयुते&#xA;012c शरीरे प्राणिनां जीवं ज्ञातुमिच्छामि यादृशम्&#xA;013a मांसशोणितसङ्घाते मेदःस्नाय्वस्थिसञ्चये&#xA;013c भिद्यमाने शरीरे तु जीवो नैवोपलभ्यते&#xA;014a यद्यजीवं शरीरं तु पञ्चभूतसमन्वितम्&#xA;014c शारीरे मानसे दुःखे कस्तां वेदयते रुजम्&#xA;015a शृणोति कथितं जीवः कर्णाभ्यां न शृणोति तत्&#xA;015c महर्षे मनसि व्यग्रे तस्माज्जीवो निरर्थकः&#xA;016a सर्वं पश्यति यद्दृश्यं मनोयुक्तेन चक्षुषा&#xA;016c मनसि व्याकुले तद्धि पश्यन्नपि न पश्यति&#xA;017a न पश्यति न च ब्रूते न शृणोति न जिघ्रति&#xA;017c न च स्पर्शरसौ वेत्ति निद्रावशगतः पुनः&#xA;018a हृष्यति क्रुध्यति च कः शोचत्युद्विजते च कः&#xA;018c इच्छति ध्यायति द्वेष्टि वाचमीरयते च कः&#xA;019  भृगुरुवाच&#xA;019a न पञ्चसाधारणमत्र किञ्चिच्छरीरमेको वहतेऽन्तरात्मा&#xA;019c स वेत्ति गन्धांश्च रसाञ्श्रुतिं च स्पर्शं च रूपं च गुणाश्च येऽन्ये&#xA;020a पञ्चात्मके पञ्चगुणप्रदर्शी स सर्वगात्रानुगतोऽन्तरात्मा&#xA;020c स वेत्ति दुःखानि सुखानि चात्र तद्विप्रयोगात्तु न वेत्ति देहः&#xA;021a यदा न रूपं न स्पर्शो नोष्मभावश्च पावके&#xA;021c तदा शान्ते शरीराग्नौ देहं त्यक्त्वा स नश्यति&#xA;022a अम्मयं सर्वमेवेदमापो मूर्तिः शरीरिणाम्&#xA;022c तत्रात्मा मानसो ब्रह्मा सर्वभूतेषु लोककृत्&#xA;023a आत्मानं तं विजानीहि सर्वलोकहितात्मकम्&#xA;023c तस्मिन्यः सञ्श्रितो देहे ह्यब्बिन्दुरिव पुष्करे&#xA;024a क्षेत्रज्ञं तं विजानीहि नित्यं लोकहितात्मकम्&#xA;024c तमो रजश्च सत्त्वं च विद्धि जीवगुणानिमान्&#xA;025a सचेतनं जीवगुणं वदन्ति स चेष्टते चेष्टयते च सर्वम्&#xA;025c ततः परं क्षेत्रविदं वदन्ति प्रावर्तयद्यो भुवनानि सप्त&#xA;026a न जीवनाशोऽस्ति हि देहभेदे मिथ्यैतदाहुर्मृत इत्यबुद्धाः&#xA;026c जीवस्तु देहान्तरितः प्रयाति दशार्धतैवास्य शरीरभेदः&#xA;027a एवं सर्वेषु भूतेषु गूढश्चरति संवृतः&#xA;027c दृश्यते त्वग्र्यया बुद्ध्या सूक्ष्मया तत्त्वदर्शिभिः&#xA;028a तं पूर्वापररात्रेषु युञ्जानः सततं बुधः&#xA;028c लघ्वाहारो विशुद्धात्मा पश्यत्यात्मानमात्मनि&#xA;029a चित्तस्य हि प्रसादेन हित्वा कर्म शुभाशुभम्&#xA;029c प्रसन्नात्मात्मनि स्थित्वा सुखमक्षयमश्नुते&#xA;030a मानसोऽग्निः शरीरेषु जीव इत्यभिधीयते&#xA;030c सृष्टिः प्रजापतेरेषा भूताध्यात्मविनिश्चये&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/181/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/181/</guid>
      <description>&lt;p&gt;001  भृगुरुवाच&#xA;001a असृजद्ब्राह्मणानेव पूर्वं ब्रह्मा प्रजापतिः&#xA;001c आत्मतेजोभिनिर्वृत्तान्भास्कराग्निसमप्रभान्&#xA;002a ततः सत्यं च धर्मं च तपो ब्रह्म च शाश्वतम्&#xA;002c आचारं चैव शौचं च स्वर्गाय विदधे प्रभुः&#xA;003a देवदानवगन्धर्वदैत्यासुरमहोरगाः&#xA;003c यक्षराक्षसनागाश्च पिशाचा मनुजास्तथा&#xA;004a ब्राह्मणाः क्षत्रिया वैश्याः शूद्राश्च द्विजसत्तम&#xA;004c ये चान्ये भूतसङ्घानां सङ्घास्तांश्चापि निर्ममे&#xA;005a ब्राह्मणानां सितो वर्णः क्षत्रियाणां तु लोहितः&#xA;005c वैश्यानां पीतको वर्णः शूद्राणामसितस्तथा&#xA;006  भरद्वाज उवाच&#xA;006a चातुर्वर्ण्यस्य वर्णेन यदि वर्णो विभज्यते&#xA;006c सर्वेषां खलु वर्णानां दृश्यते वर्णसङ्करः&#xA;007a कामः क्रोधो भयं लोभः शोकश्चिन्ता क्षुधा श्रमः&#xA;007c सर्वेषां नः प्रभवति कस्माद्वर्णो विभज्यते&#xA;008a स्वेदमूत्रपुरीषाणि श्लेष्मा पित्तं सशोणितम्&#xA;008c तनुः क्षरति सर्वेषां कस्माद्वर्णो विभज्यते&#xA;009a जङ्गमानामसङ्ख्येयाः स्थावराणां च जातयः&#xA;009c तेषां विविधवर्णानां कुतो वर्णविनिश्चयः&#xA;010  भृगुरुवाच&#xA;010a न विशेषोऽस्ति वर्णानां सर्वं ब्राह्ममिदं जगत्&#xA;010c ब्रह्मणा पूर्वसृष्टं हि कर्मभिर्वर्णतां गतम्&#xA;011a कामभोगप्रियास्तीक्ष्णाः क्रोधनाः प्रियसाहसाः&#xA;011c त्यक्तस्वधर्मा रक्ताङ्गास्ते द्विजाः क्षत्रतां गताः&#xA;012a गोषु वृत्तिं समाधाय पीताः कृष्युपजीविनः&#xA;012c स्वधर्मं नानुतिष्ठन्ति ते द्विजा वैश्यतां गताः&#xA;013a हिंसानृतप्रिया लुब्धाः सर्वकर्मोपजीविनः&#xA;013c कृष्णाः शौचपरिभ्रष्टास्ते द्विजाः शूद्रतां गताः&#xA;014a इत्येतैः कर्मभिर्व्यस्ता द्विजा वर्णान्तरं गताः&#xA;014c धर्मो यज्ञक्रिया चैषां नित्यं न प्रतिषिध्यते&#xA;015a वर्णाश्चत्वार एते हि येषां ब्राह्मी सरस्वती&#xA;015c विहिता ब्रह्मणा पूर्वं लोभात्त्वज्ञानतां गताः&#xA;016a ब्राह्मणा धर्मतन्त्रस्थास्तपस्तेषां न नश्यति&#xA;016c ब्रह्म धारयतां नित्यं व्रतानि नियमांस्तथा&#xA;017a ब्रह्म चैतत्पुरा सृष्टं ये न जानन्त्यतद्विदः&#xA;017c तेषां बहुविधास्त्वन्यास्तत्र तत्र हि जातयः&#xA;018a पिशाचा राक्षसाः प्रेता बहुधा म्लेच्छजातयः&#xA;018c प्रनष्टज्ञानविज्ञानाः स्वच्छन्दाचारचेष्टिताः&#xA;019a प्रजा ब्राह्मणसंस्काराः स्वधर्मकृतनिश्चयाः&#xA;019c ऋषिभिः स्वेन तपसा सृज्यन्ते चापरे परैः&#xA;020a आदिदेवसमुद्भूता ब्रह्ममूलाक्षयाव्यया&#xA;020c सा सृष्टिर्मानसी नाम धर्मतन्त्रपरायणा&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/182/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/182/</guid>
      <description>&lt;p&gt;001  भरद्वाज उवाच&#xA;001a ब्राह्मणः केन भवति क्षत्रियो वा द्विजोत्तम&#xA;001c वैश्यः शूद्रश्च विप्रर्षे तद्ब्रूहि वदतां वर&#xA;002  भृगुरुवाच&#xA;002a जातकर्मादिभिर्यस्तु संस्कारैः संस्कृतः शुचिः&#xA;002c वेदाध्ययनसम्पन्नः षट्सु कर्मस्ववस्थितः&#xA;003a शौचाचारस्थितः सम्यग्विघसाशी गुरुप्रियः&#xA;003c नित्यव्रती सत्यपरः स वै ब्राह्मण उच्यते&#xA;004a सत्यं दानं दमोऽद्रोह आनृशंस्यं क्षमा घृणा&#xA;004c तपश्च दृश्यते यत्र स ब्राह्मण इति स्मृतः&#xA;005a क्षत्रजं सेवते कर्म वेदाध्ययनसम्मतः&#xA;005c दानादानरतिर्यश्च स वै क्षत्रिय उच्यते&#xA;006a कृषिगोरक्ष्यवाणिज्यं यो विशत्यनिशं शुचिः&#xA;006c वेदाध्ययनसम्पन्नः स वैश्य इति सञ्ज्ञितः&#xA;007a सर्वभक्षरतिर्नित्यं सर्वकर्मकरोऽशुचिः&#xA;007c त्यक्तवेदस्त्वनाचारः स वै शूद्र इति स्मृतः&#xA;008a शूद्रे चैतद्भवेल्लक्ष्यं द्विजे चैतन्न विद्यते&#xA;008c न वै शूद्रो भवेच्छूद्रो ब्राह्मणो न च ब्राह्मणः&#xA;009a सर्वोपायैस्तु लोभस्य क्रोधस्य च विनिग्रहः&#xA;009c एतत्पवित्रं ज्ञातव्यं तथा चैवात्मसंयमः&#xA;010a नित्यं क्रोधात्तपो रक्षेच्छ्रियं रक्षेत मत्सरात्&#xA;010c विद्यां मानावमानाभ्यामात्मानं तु प्रमादतः&#xA;011a यस्य सर्वे समारम्भा निराशीर्बन्धनास्त्विह&#xA;011c त्यागे यस्य हुतं सर्वं स त्यागी स च बुद्धिमान्&#xA;012a अहिंस्रः सर्वभूतानां मैत्रायणगतश्चरेत्&#xA;012c अविस्रम्भे न गन्तव्यं विस्रम्भे धारयेन्मनः&#xA;013a परिग्रहान्परित्यज्य भवेद्बुद्ध्या जितेन्द्रियः&#xA;013c अशोकं स्थानमातिष्ठेदिह चामुत्र चाभयम्&#xA;014a तपोनित्येन दान्तेन मुनिना संयतात्मना&#xA;014c अजितं जेतुकामेन भाव्यं सङ्गेष्वसङ्गिना&#xA;015a इन्द्रियैर्गृह्यते यद्यत्तत्तद्व्यक्तमिति स्थितिः&#xA;015c अव्यक्तमिति विज्ञेयं लिङ्गग्राह्यमतीन्द्रियम्&#xA;016a मनः प्राणे निगृह्णीयात्प्राणं ब्रह्मणि धारयेत्&#xA;016c निर्वाणादेव निर्वाणो न च किञ्चिद्विचिन्तयेत्&#xA;016e सुखं वै ब्राह्मणो ब्रह्म स वै तेनाधिगच्छति&#xA;017a शौचेन सततं युक्तस्तथाचारसमन्वितः&#xA;017c सानुक्रोशश्च भूतेषु तद्द्विजातिषु लक्षणम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/183/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/183/</guid>
      <description>&lt;p&gt;001  भृगुरुवाच&#xA;001a सत्यं ब्रह्म तपः सत्यं सत्यं सृजति च प्रजाः&#xA;001c सत्येन धार्यते लोकः स्वर्गं सत्येन गच्छति&#xA;002a अनृतं तमसो रूपं तमसा नीयते ह्यधः&#xA;002c तमोग्रस्ता न पश्यन्ति प्रकाशं तमसावृतम्&#xA;003a स्वर्गः प्रकाश इत्याहुर्नरकं तम एव च&#xA;003c सत्यानृतात्तदुभयं प्राप्यते जगतीचरैः&#xA;004a तत्र त्वेवंविधा वृत्तिर्लोके सत्यानृता भवेत्&#xA;004c धर्माधर्मौ प्रकाशश्च तमो दुःखं सुखं तथा&#xA;005A तत्र यत्सत्यं स धर्मो यो धर्मः स प्रकाशो यः प्रकाशस्तत्सुखमिति&#xA;005B तत्र यदनृतं सोऽधर्मो योऽधर्मस्तत्तमो यत्तमस्तद्दुःखमिति&#xA;006A अत्रोच्यते&#xA;006a शारीरैर्मानसैर्दुःखैः सुखैश्चाप्यसुखोदयैः&#xA;006c लोकसृष्टिं प्रपश्यन्तो न मुह्यन्ति विचक्षणाः&#xA;007a तत्र दुःखविमोक्षार्थं प्रयतेत विचक्षणः&#xA;007c सुखं ह्यनित्यं भूतानामिह लोके परत्र च&#xA;008a राहुग्रस्तस्य सोमस्य यथा ज्योत्स्ना न भासते&#xA;008c तथा तमोभिभूतानां भूतानां भ्रश्यते सुखम्&#xA;009A तत्खलु द्विविधं सुखमुच्यते शारीरं मानसं च&#xA;009B इह खल्वमुष्मिंश्च लोके सर्वारम्भप्रवृत्तयः सुखार्था अभिधीयन्ते&#xA;009C न ह्यतस्त्रिवर्गफलं विशिष्टतरमस्ति&#xA;009D स एष काम्यो गुणविशेषो धर्मार्थयोरारम्भस्तद्धेतुरस्योत्पत्तिः सुखप्रयोजना&#xA;010  भरद्वाज उवाच&#xA;010A यदेतद्भवताभिहितं सुखानां परमाः स्त्रिय इति तन्न गृह्णीमः&#xA;010B न ह्येषामृषीणां महति स्थितानामप्राप्य एष गुणविशेषो न चैनमभिलषन्ति&#xA;010C श्रूयते च भगवांस्त्रिलोककृद्ब्रह्मा प्रभुरेकाकी तिष्ठति&#xA;010D ब्रह्मचारी न कामसुखेष्वात्मानमवदधाति&#xA;010E अपि च भगवान्विश्वेश्वर उमापतिः काममभिवर्तमानमनङ्गत्वेन शममनयत्&#xA;010F तस्माद्ब्रूमो न महात्मभिरयं प्रतिगृहीतो न त्वेष तावद्विशिष्टो गुण इति नैतद्भगवतः प्रत्येमि&#xA;010G भगवता तूक्तं सुखानां परमाः स्त्रिय इति&#xA;010H लोकप्रवादोऽपि च भवति द्विविधः फलोदयः सुकृतात्सुखमवाप्यते दुष्कृताद्दुःखमिति&#xA;010I अत्रोच्यताम्&#xA;011  भृगुरुवाच&#xA;011A अनृतात्खलु तमः प्रादुर्भूतं तमोग्रस्ता अधर्ममेवानुवर्तन्ते न धर्मम्&#xA;011B क्रोधलोभमोहमानानृतादिभिरवच्छन्ना न खल्वस्मिल्ँलोके न चामुत्र सुखमाप्नुवन्ति&#xA;011C विविधव्याधिगणोपतापैरवकीर्यन्ते&#xA;011D वधबन्धरोगपरिक्लेशादिभिश्च क्षुत्पिपासाश्रमकृतैरुपतापैरुपतप्यन्ते&#xA;011E चण्डवातात्युष्णातिशीतकृतैश्च प्रतिभयैः शारीरैर्दुःखैरुपतप्यन्ते&#xA;011F बन्धुधनविनाशविप्रयोगकृतैश्च मानसैः शोकैरभिभूयन्ते जरामृत्युकृतैश्चान्यैरिति&#xA;012A यस्त्वेतैः शारीरैर्मानसैर्दुःखैर्न स्पृश्यते स सुखं वेद&#xA;012B न चैते दोषाः स्वर्गे प्रादुर्भवन्ति&#xA;012C तत्र भवति खलु&#xA;013a सुसुखः पवनः स्वर्गे गन्धश्च सुरभिस्तथा&#xA;013c क्षुत्पिपासाश्रमो नास्ति न जरा न च पापकम्&#xA;014a नित्यमेव सुखं स्वर्गे सुखं दुःखमिहोभयम्&#xA;014c नरके दुःखमेवाहुः समं तु परमं पदम्&#xA;015a पृथिवी सर्वभूतानां जनित्री तद्विधाः स्त्रियः&#xA;015c पुमान्प्रजापतिस्तत्र शुक्रं तेजोमयं विदुः&#xA;016a इत्येतल्लोकनिर्माणं ब्रह्मणा विहितं पुरा&#xA;016c प्रजा विपरिवर्तन्ते स्वैः स्वैः कर्मभिरावृताः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/184/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/184/</guid>
      <description>&lt;p&gt;001  भरद्वाज उवाच&#xA;001a दानस्य किं फलं प्राहुर्धर्मस्य चरितस्य च&#xA;001c तपसश्च सुतप्तस्य स्वाध्यायस्य हुतस्य च&#xA;002  भृगुरुवाच&#xA;002a हुतेन शाम्यते पापं स्वाध्याये शान्तिरुत्तमा&#xA;002c दानेन भोग इत्याहुस्तपसा सर्वमाप्नुयात्&#xA;003a दानं तु द्विविधं प्राहुः परत्रार्थमिहैव च&#xA;003c सद्भ्यो यद्दीयते किञ्चित्तत्परत्रोपतिष्ठति&#xA;004a असत्सु दीयते यत्तु तद्दानमिह भुज्यते&#xA;004c यादृशं दीयते दानं तादृशं फलमाप्यते&#xA;005  भरद्वाज उवाच&#xA;005a किं कस्य धर्मचरणं किं वा धर्मस्य लक्षणम्&#xA;005c धर्मः कतिविधो वापि तद्भवान्वक्तुमर्हति&#xA;006  भृगुरुवाच&#xA;006a स्वधर्मचरणे युक्ता ये भवन्ति मनीषिणः&#xA;006c तेषां धर्मफलावाप्तिर्योऽन्यथा स विमुह्यति&#xA;007  भरद्वाज उवाच&#xA;007a यदेतच्चातुराश्रम्यं ब्रह्मर्षिविहितं पुरा&#xA;007c तेषां स्वे स्वे य आचारास्तान्मे वक्तुमिहार्हसि&#xA;008  भृगुरुवाच&#xA;008A पूर्वमेव भगवता लोकहितमनुतिष्ठता धर्मसंरक्षणार्थमाश्रमाश्चत्वारोऽभिनिर्दिष्टाः&#xA;008B तत्र गुरुकुलवासमेव तावत्प्रथममाश्रममुदाहरन्ति&#xA;008C सम्यगत्र शौचसंस्कारविनयनियमप्रणीतो विनीतात्मा उभे सन्ध्ये भास्कराग्निदैवतान्युपस्थाय विहाय तन्द्रालस्ये गुरोरभिवादनवेदाभ्यासश्रवणपवित्रीकृतान्तरात्मा त्रिषवणमुपस्पृश्य ब्रह्मचर्याग्निपरिचरणगुरुशुश्रूषानित्यो भैक्षादिसर्वनिवेदितान्तरात्मा गुरुवचननिर्देशानुष्ठानाप्रतिकूलो गुरुप्रसादलब्धस्वाध्यायतत्परः स्यात्&#xA;009A भवति चात्र श्लोकः&#xA;009a गुरुं यस्तु समाराध्य द्विजो वेदमवाप्नुयात्&#xA;009c तस्य स्वर्गफलावाप्तिः सिध्यते चास्य मानसम्&#xA;010A गार्हस्थ्यं खलु द्वितीयमाश्रमं वदन्ति&#xA;010B तस्य समुदाचारलक्षणं सर्वमनुव्याख्यास्यामः&#xA;010C समावृत्तानां सदाराणां सहधर्मचर्याफलार्थिनां गृहाश्रमो विधीयते&#xA;010D धर्मार्थकामावाप्तिर्ह्यत्र त्रिवर्गसाधनमवेक्ष्यागर्हितेन कर्मणा धनान्यादाय स्वाध्यायप्रकर्षोपलब्धेन ब्रह्मर्षिनिर्मितेन वा अद्रिसारगतेन वा हव्यनियमाभ्यासदैवतप्रसादोपलब्धेन वा धनेन गृहस्थो गार्हस्थ्यं प्रवर्तयेत्&#xA;010E तद्धि सर्वाश्रमाणां मूलमुदाहरन्ति&#xA;010F गुरुकुलवासिनः परिव्राजका ये चान्ये सङ्कल्पितव्रतनियमधर्मानुष्ठायिनस्तेषामप्यत एव भिक्षाबलिसंविभागाः प्रवर्तन्ते&#xA;011A वानप्रस्थानां द्रव्योपस्कार इति प्रायशः खल्वेते साधवः साधुपथ्यदर्शनाः स्वाध्यायप्रसङ्गिनस्तीर्थाभिगमनदेशदर्शनार्थं पृथिवीं पर्यटन्ति&#xA;011B तेषां प्रत्युत्थानाभिवादनानसूयावाक्प्रदानसौमुख्यशक्त्यासनशयनाभ्यवहारसत्क्रियाश्चेति&#xA;012A भवति चात्र श्लोकः&#xA;012a अतिथिर्यस्य भग्नाशो गृहात्प्रतिनिवर्तते&#xA;012c स दत्त्वा दुष्कृतं तस्मै पुण्यमादाय गच्छति&#xA;013A अपि चात्र यज्ञक्रियाभिर्देवताः प्रीयन्ते निवापेन पितरो वेदाभ्यासश्रवणधारणेन ऋषयः&#xA;013B अपत्योत्पादनेन प्रजापतिरिति&#xA;014A श्लोकौ चात्र भवतः&#xA;014a वत्सलाः सर्वभूतानां वाच्याः श्रोत्रसुखा गिरः&#xA;014c परिवादोपघातौ च पारुष्यं चात्र गर्हितम्&#xA;015a अवज्ञानमहङ्कारो दम्भश्चैव विगर्हितः&#xA;015c अहिंसा सत्यमक्रोधः सर्वाश्रमगतं तपः&#xA;016A अपि चात्र माल्याभरणवस्त्राभ्यङ्गगन्धोपभोगनृत्तगीतवादित्रश्रुतिसुखनयनाभिरामसन्दर्शनानां प्राप्तिर्भक्ष्यभोज्यपेयलेह्यचोष्याणामभ्यवहार्याणां विविधानामुपभोगः स्वदारविहारसन्तोषः कामसुखावाप्तिरिति&#xA;017a त्रिवर्गगुणनिर्वृत्तिर्यस्य नित्यं गृहाश्रमे&#xA;017c स सुखान्यनुभूयेह शिष्टानां गतिमाप्नुयात्&#xA;018a उञ्छवृत्तिर्गृहस्थो यः स्वधर्मचरणे रतः&#xA;018c त्यक्तकामसुखारम्भस्तस्य स्वर्गो न दुर्लभः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/185/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/185/</guid>
      <description>&lt;p&gt;001  भृगुरुवाच&#xA;001A वानप्रस्थाः खलु ऋषिधर्ममनुसरन्तः पुण्यानि तीर्थानि नदीप्रस्रवणानि सुविविक्तेष्वरण्येषु मृगमहिषवराहसृमरगजाकीर्णेषु तपस्यन्तोऽनुसञ्चरन्ति&#xA;001B त्यक्तग्राम्यवस्त्राहारोपभोगा वन्यौषधिमूलफलपर्णपरिमितविचित्रनियताहाराः स्थानासनिनो भूमिपाषाणसिकताशर्करावालुकाभस्मशायिनः काशकुशचर्मवल्कलसंवृताङ्गाः केशश्मश्रुनखरोमधारिणो नियतकालोपस्पर्शना अस्कन्नहोमबलिकालानुष्ठायिनः समित्कुशकुसुमोपहारहोमार्जनलब्धविश्रामाः शीतोष्णपवननिष्टप्तविभिन्नसर्वत्वचो विविधनियमयोगचर्याविहितधर्मानुष्ठानहृतमांसशोणितास्त्वगस्थिभूता धृतिपराः सत्त्वयोगाच्छरीराण्युद्वहन्ति&#xA;002a यस्त्वेतां नियतश्चर्यां ब्रह्मर्षिविहितां चरेत्&#xA;002c स दहेदग्निवद्दोषाञ्जयेल्लोकांश्च दुर्जयान्&#xA;003A परिव्राजकानां पुनराचारस्तद्यथा&#xA;003B विमुच्याग्निधनकलत्रपरिबर्हसङ्गानात्मनः स्नेहपाशानवधूय परिव्रजन्ति समलोष्टाश्मकाञ्चनास्त्रिवर्गप्रवृत्तेष्वारम्भेष्वसक्तबुद्धयोऽरिमित्रोदासीनेषु तुल्यवृत्तयः स्थावरजरायुजाण्डजस्वेदजोद्भिज्जानां भूतानां वाङ्मनःकर्मभिरनभिद्रोहिणोऽनिकेताः पर्वतपुलिनवृक्षमूलदेवतायतनान्यनुचरन्तो वासार्थमुपेयुर्नगरं ग्रामं वा नगरे पञ्चरात्रिका ग्रामैकरात्रिकाः&#xA;003C प्रविश्य च प्राणधारणमात्रार्थं द्विजातीनां भवनान्यसङ्कीर्णकर्मणामुपतिष्ठेयुः पात्रपतितायाचितभैक्षाः कामक्रोधदर्पमोहलोभकार्पण्यदम्भपरिवादाभिमानहिंसानिवृत्ता इति&#xA;004A भवति चात्र श्लोकः&#xA;004a अभयं सर्वभूतेभ्यो दत्त्वा चरति यो मुनिः&#xA;004c न तस्य सर्वभूतेभ्यो भयमुत्पद्यते क्वचित्&#xA;005a कृत्वाग्निहोत्रं स्वशरीरसंस्थं; शारीरमग्निं स्वमुखे जुहोति&#xA;005c यो भैक्षचर्योपगतैर्हविर्भि;श्चिताग्निनां स व्यतियाति लोकान्&#xA;006a मोक्षाश्रमं यः कुरुते यथोक्तं; शुचिः सुसङ्कल्पितबुद्धियुक्तः&#xA;006c अनिन्धनं ज्योतिरिव प्रशान्तं; स ब्रह्मलोकं श्रयते द्विजातिः&#xA;007  भरद्वाज उवाच&#xA;007a अस्माल्लोकात्परो लोकः श्रूयते नोपलभ्यते&#xA;007c तमहं ज्ञातुमिच्छामि तद्भवान्वक्तुमर्हति&#xA;008  भृगुरुवाच&#xA;008a उत्तरे हिमवत्पार्श्वे पुण्ये सर्वगुणान्विते&#xA;008c पुण्यः क्षेम्यश्च काम्यश्च स वरो लोक उच्यते&#xA;009a तत्र ह्यपापकर्माणः शुचयोऽत्यन्तनिर्मलाः&#xA;009c लोभमोहपरित्यक्ता मानवा निरुपद्रवाः&#xA;010a स स्वर्गसदृशो देशस्तत्र ह्युक्ताः शुभा गुणाः&#xA;010c काले मृत्युः प्रभवति स्पृशन्ति व्याधयो न च&#xA;011a न लोभः परदारेषु स्वदारनिरतो जनः&#xA;011c न चान्योन्यवधस्तत्र द्रव्येषु न च विस्मयः&#xA;011e परोक्षधर्मो नैवास्ति सन्देहो नापि जायते&#xA;012a कृतस्य तु फलं तत्र प्रत्यक्षमुपलभ्यते&#xA;012c शय्यायानासनोपेताः प्रासादभवनाश्रयाः&#xA;012e सर्वकामैर्वृताः केचिद्धेमाभरणभूषिताः&#xA;013a प्राणधारणमात्रं तु केषाञ्चिदुपपद्यते&#xA;013c श्रमेण महता केचित्कुर्वन्ति प्राणधारणम्&#xA;014a इह धर्मपराः केचित्केचिन्नैकृतिका नराः&#xA;014c सुखिता दुःखिताः केचिन्निर्धना धनिनोऽपरे&#xA;015a इह श्रमो भयं मोहः क्षुधा तीव्रा च जायते&#xA;015c लोभश्चार्थकृतो नॄणां येन मुह्यन्ति पण्डिताः&#xA;016a इह चिन्ता बहुविधा धर्माधर्मस्य कर्मणः&#xA;016c यस्तद्वेदोभयं प्राज्ञः पाप्मना न स लिप्यते&#xA;017a सोपधं निकृतिः स्तेयं परिवादोऽभ्यसूयता&#xA;017c परोपघातो हिंसा च पैशुन्यमनृतं तथा&#xA;018a एतानासेवते यस्तु तपस्तस्य प्रहीयते&#xA;018c यस्त्वेतान्नाचरेद्विद्वांस्तपस्तस्याभिवर्धते&#xA;019a कर्मभूमिरियं लोक इह कृत्वा शुभाशुभम्&#xA;019c शुभैः शुभमवाप्नोति कृत्वाशुभमतोऽन्यथा&#xA;020a इह प्रजापतिः पूर्वं देवाः सर्षिगणास्तथा&#xA;020c इष्ट्वेष्टतपसः पूता ब्रह्मलोकमुपाश्रिताः&#xA;021a उत्तरः पृथिवीभागः सर्वपुण्यतमः शुभः&#xA;021c इहत्यास्तत्र जायन्ते ये वै पुण्यकृतो जनाः&#xA;022a असत्कर्माणि कुर्वन्तस्तिर्यग्योनिषु चापरे&#xA;022c क्षीणायुषस्तथैवान्ये नश्यन्ति पृथिवीतले&#xA;023a अन्योन्यभक्षणे सक्ता लोभमोहसमन्विताः&#xA;023c इहैव परिवर्तन्ते न ते यान्त्युत्तरां दिशम्&#xA;024a ये गुरूनुपसेवन्ते नियता ब्रह्मचारिणः&#xA;024c पन्थानं सर्वलोकानां ते जानन्ति मनीषिणः&#xA;025a इत्युक्तोऽयं मया धर्मः सङ्क्षेपाद्ब्रह्मनिर्मितः&#xA;025c धर्माधर्मौ हि लोकस्य यो वै वेत्ति स बुद्धिमान्&#xA;026  भीष्म उवाच&#xA;026a इत्युक्तो भृगुणा राजन्भरद्वाजः प्रतापवान्&#xA;026c भृगुं परमधर्मात्मा विस्मितः प्रत्यपूजयत्&#xA;027a एष ते प्रभवो राजञ्जगतः सम्प्रकीर्तितः&#xA;027c निखिलेन महाप्राज्ञ किं भूयः श्रोतुमिच्छसि&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/186/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/186/</guid>
      <description>&lt;p&gt;001  युधिष्ठिर उवाच&#xA;001a आचारस्य विधिं तात प्रोच्यमानं त्वयानघ&#xA;001c श्रोतुमिच्छामि धर्मज्ञ सर्वज्ञो ह्यसि मे मतः&#xA;002  भीष्म उवाच&#xA;002a दुराचारा दुर्विचेष्टा दुष्प्रज्ञाः प्रियसाहसाः&#xA;002c असन्तो ह्यभिविख्याताः सन्तश्चाचारलक्षणाः&#xA;003a पुरीषं यदि वा मूत्रं ये न कुर्वन्ति मानवाः&#xA;003c राजमार्गे गवां मध्ये धान्यमध्ये च ते शुभाः&#xA;004a शौचमावश्यकं कृत्वा देवतानां च तर्पणम्&#xA;004c धर्ममाहुर्मनुष्याणामुपस्पृश्य नदीं तरेत्&#xA;005a सूर्यं सदोपतिष्ठेत न स्वप्याद्भास्करोदये&#xA;005c सायं प्रातर्जपन्सन्ध्यां तिष्ठेत्पूर्वां तथापराम्&#xA;006a पञ्चार्द्रो भोजनं कुर्यात्प्राङ्मुखो मौनमास्थितः&#xA;006c न निन्देदन्नभक्ष्यांश्च स्वाद्वस्वादु च भक्षयेत्&#xA;007a नार्द्रपाणिः समुत्तिष्ठेन्नार्द्रपादः स्वपेन्निशि&#xA;007c देवर्षिनारदप्रोक्तमेतदाचारलक्षणम्&#xA;008a शुचिकाममनड्वाहं देवगोष्ठं चतुष्पथम्&#xA;008c ब्राह्मणं धार्मिकं चैव नित्यं कुर्यात्प्रदक्षिणम्&#xA;009a अतिथीनां च सर्वेषां प्रेष्याणां स्वजनस्य च&#xA;009c सामान्यं भोजनं भृत्यैः पुरुषस्य प्रशस्यते&#xA;010a सायं प्रातर्मनुष्याणामशनं देवनिर्मितम्&#xA;010c नान्तरा भोजनं दृष्टमुपवासी तथा भवेत्&#xA;011a होमकाले तथा जुह्वन्नृतुकाले तथा व्रजन्&#xA;011c अनन्यस्त्रीजनः प्राज्ञो ब्रह्मचारी तथा भवेत्&#xA;012a अमृतं ब्राह्मणोच्छिष्टं जनन्या हृदयं कृतम्&#xA;012c उपासीत जनः सत्यं सत्यं सन्त उपासते&#xA;013a यजुषा संस्कृतं मांसं निवृत्तो मांसभक्षणात्&#xA;013c न भक्षयेद्वृथामांसं पृष्ठमांसं च वर्जयेत्&#xA;014a स्वदेशे परदेशे वा अतिथिं नोपवासयेत्&#xA;014c काम्यं कर्मफलं लब्ध्वा गुरूणामुपपादयेत्&#xA;015a गुरुभ्य आसनं देयं कर्तव्यं चाभिवादनम्&#xA;015c गुरूनभ्यर्च्य युज्यन्ते आयुषा यशसा श्रिया&#xA;016a नेक्षेतादित्यमुद्यन्तं न च नग्नां परस्त्रियम्&#xA;016c मैथुनं समये धर्म्यं गुह्यं चैव समाचरेत्&#xA;017a तीर्थानां हृदयं तीर्थं शुचीनां हृदयं शुचिः&#xA;017c सर्वमार्यकृतं शौचं वालसंस्पर्शनानि च&#xA;018a दर्शने दर्शने नित्यं सुखप्रश्नमुदाहरेत्&#xA;018c सायं प्रातश्च विप्राणां प्रदिष्टमभिवादनम्&#xA;019a देवगोष्ठे गवां मध्ये ब्राह्मणानां क्रियापथे&#xA;019c स्वाध्याये भोजने चैव दक्षिणं पाणिमुद्धरेत्&#xA;020a पण्यानां शोभनं पण्यं कृषीणां बाद्यते कृषिः&#xA;020c बहुकारं च सस्यानां वाह्ये वाह्यं तथा गवाम्&#xA;021a सम्पन्नं भोजने नित्यं पानीये तर्पणं तथा&#xA;021c सुशृतं पायसे ब्रूयाद्यवाग्वां कृसरे तथा&#xA;022a श्मश्रुकर्मणि सम्प्राप्ते क्षुते स्नानेऽथ भोजने&#xA;022c व्याधितानां च सर्वेषामायुष्यमभिनन्दनम्&#xA;023a प्रत्यादित्यं न मेहेत न पश्येदात्मनः शकृत्&#xA;023c सुतस्त्रिया च शयनं सहभोज्यं च वर्जयेत्&#xA;024a त्वङ्कारं नामधेयं च ज्येष्ठानां परिवर्जयेत्&#xA;024c अवराणां समानानामुभयेषां न दुष्यति&#xA;025a हृदयं पापवृत्तानां पापमाख्याति वैकृतम्&#xA;025c ज्ञानपूर्वं विनश्यन्ति गूहमाना महाजने&#xA;026a ज्ञानपूर्वं कृतं पापं छादयन्त्यबहुश्रुताः&#xA;026c नैनं मनुष्याः पश्यन्ति पश्यन्ति त्रिदिवौकसः&#xA;027a पापेन हि कृतं पापं पापमेवानुवर्तते&#xA;027c धार्मिकेण कृतो धर्मः कर्तारमनुवर्तते&#xA;028a पापं कृतं न स्मरतीह मूढो विवर्तमानस्य तदेति कर्तुः&#xA;028c राहुर्यथा चन्द्रमुपैति चापि तथाबुधं पापमुपैति कर्म&#xA;029a आशया सञ्चितं द्रव्यं यत्काले नेह भुज्यते&#xA;029c तद्बुधा न प्रशंसन्ति मरणं न प्रतीक्षते&#xA;030a मानसं सर्वभूतानां धर्ममाहुर्मनीषिणः&#xA;030c तस्मात्सर्वेषु भूतेषु मनसा शिवमाचरेत्&#xA;031a एक एव चरेद्धर्मं नास्ति धर्मे सहायता&#xA;031c केवलं विधिमासाद्य सहायः किं करिष्यति&#xA;032a देवा योनिर्मनुष्याणां देवानाममृतं दिवि&#xA;032c प्रेत्यभावे सुखं धर्माच्छश्वत्तैरुपभुज्यते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/187/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/187/</guid>
      <description>&lt;p&gt;001  युधिष्ठिर उवाच&#xA;001a अध्यात्मं नाम यदिदं पुरुषस्येह चिन्त्यते&#xA;001c यदध्यात्मं यतश्चैतत्तन्मे ब्रूहि पितामह&#xA;002  भीष्म उवाच&#xA;002a अध्यात्ममिति मां पार्थ यदेतदनुपृच्छसि&#xA;002c तद्व्याख्यास्यामि ते तात श्रेयस्करतरं सुखम्&#xA;003a यज्ज्ञात्वा पुरुषो लोके प्रीतिं सौख्यं च विन्दति&#xA;003c फललाभश्च सद्यः स्यात्सर्वभूतहितं च तत्&#xA;004a पृथिवी वायुराकाशमापो ज्योतिश्च पञ्चमम्&#xA;004c महाभूतानि भूतानां सर्वेषां प्रभवाप्ययौ&#xA;005a ततः सृष्टानि तत्रैव तानि यान्ति पुनः पुनः&#xA;005c महाभूतानि भूतेषु सागरस्योर्मयो यथा&#xA;006a प्रसार्य च यथाङ्गानि कूर्मः संहरते पुनः&#xA;006c तद्वद्भूतानि भूतात्मा सृष्ट्वा संहरते पुनः&#xA;007a महाभूतानि पञ्चैव सर्वभूतेषु भूतकृत्&#xA;007c अकरोत्तेषु वैषम्यं तत्तु जीवोऽनु पश्यति&#xA;008a शब्दः श्रोत्रं तथा खानि त्रयमाकाशयोनिजम्&#xA;008c वायोस्त्वक्स्पर्शचेष्टाश्च वागित्येतच्चतुष्टयम्&#xA;009a रूपं चक्षुस्तथा पक्तिस्त्रिविधं तेज उच्यते&#xA;009c रसः क्लेदश्च जिह्वा च त्रयो जलगुणाः स्मृताः&#xA;010a घ्रेयं घ्राणं शरीरं च ते तु भूमिगुणास्त्रयः&#xA;010c महाभूतानि पञ्चैव षष्ठं तु मन उच्यते&#xA;011a इन्द्रियाणि मनश्चैव विज्ञानान्यस्य भारत&#xA;011c सप्तमी बुद्धिरित्याहुः क्षेत्रज्ञः पुनरष्टमः&#xA;012a चक्षुरालोकनायैव संशयं कुरुते मनः&#xA;012c बुद्धिरध्यवसायाय क्षेत्रज्ञः साक्षिवत्स्थितः&#xA;013a ऊर्ध्वं पादतलाभ्यां यदर्वागूर्ध्वं च पश्यति&#xA;013c एतेन सर्वमेवेदं विद्ध्यभिव्याप्तमन्तरम्&#xA;014a पुरुषे चेन्द्रियाणीह वेदितव्यानि कृत्स्नशः&#xA;014c तमो रजश्च सत्त्वं च विद्धि भावांस्तदाश्रयान्&#xA;015a एतां बुद्ध्वा नरो बुद्ध्या भूतानामागतिं गतिम्&#xA;015c समवेक्ष्य शनैश्चैव लभते शममुत्तमम्&#xA;016a गुणान्नेनीयते बुद्धिर्बुद्धिरेवेन्द्रियाण्यपि&#xA;016c मनःषष्ठानि सर्वाणि बुद्ध्यभावे कुतो गुणाः&#xA;017a इति तन्मयमेवैतत्सर्वं स्थावरजङ्गमम्&#xA;017c प्रलीयते चोद्भवति तस्मान्निर्दिश्यते तथा&#xA;018a येन पश्यति तच्चक्षुः शृणोति श्रोत्रमुच्यते&#xA;018c जिघ्रति घ्राणमित्याहू रसं जानाति जिह्वया&#xA;019a त्वचा स्पृशति च स्पर्शान्बुद्धिर्विक्रियतेऽसकृत्&#xA;019c येन सङ्कल्पयत्यर्थं किञ्चिद्भवति तन्मनः&#xA;020a अधिष्ठानानि बुद्धेर्हि पृथगर्थानि पञ्चधा&#xA;020c पञ्चेन्द्रियाणि यान्याहुस्तान्यदृश्योऽधितिष्ठति&#xA;021a पुरुषाधिष्ठिता बुद्धिस्त्रिषु भावेषु वर्तते&#xA;021c कदाचिल्लभते प्रीतिं कदाचिदनुशोचति&#xA;022a न सुखेन न दुःखेन कदाचिदपि वर्तते&#xA;022c एवं नराणां मनसि त्रिषु भावेष्ववस्थिता&#xA;023a सेयं भावात्मिका भावांस्त्रीनेतान्नातिवर्तते&#xA;023c सरितां सागरो भर्ता महावेलामिवोर्मिमान्&#xA;024a अतिभावगता बुद्धिर्भावे मनसि वर्तते&#xA;024c प्रवर्तमानं हि रजस्तद्भावमनुवर्तते&#xA;025a इन्द्रियाणि हि सर्वाणि प्रदर्शयति सा सदा&#xA;025c प्रीतिः सत्त्वं रजः शोकस्तमो मोहश्च ते त्रयः&#xA;026a ये ये च भावा लोकेऽस्मिन्सर्वेष्वेतेषु ते त्रिषु&#xA;026c इति बुद्धिगतिः सर्वा व्याख्याता तव भारत&#xA;027a इन्द्रियाणि च सर्वाणि विजेतव्यानि धीमता&#xA;027c सत्त्वं रजस्तमश्चैव प्राणिनां संश्रिताः सदा&#xA;028a त्रिविधा वेदना चैव सर्वसत्त्वेषु दृश्यते&#xA;028c सात्त्विकी राजसी चैव तामसी चेति भारत&#xA;029a सुखस्पर्शः सत्त्वगुणो दुःखस्पर्शो रजोगुणः&#xA;029c तमोगुणेन संयुक्तौ भवतोऽव्यावहारिकौ&#xA;030a तत्र यत्प्रीतिसंयुक्तं काये मनसि वा भवेत्&#xA;030c वर्तते सात्त्विको भाव इत्यवेक्षेत तत्तदा&#xA;031a अथ यद्दुःखसंयुक्तमतुष्टिकरमात्मनः&#xA;031c प्रवृत्तं रज इत्येव तन्नसंरभ्य चिन्तयेत्&#xA;032a अथ यन्मोहसंयुक्तमव्यक्तमिव यद्भवेत्&#xA;032c अप्रतर्क्यमविज्ञेयं तमस्तदुपधारयेत्&#xA;033a प्रहर्षः प्रीतिरानन्दः सुखं संशान्तचित्तता&#xA;033c कथञ्चिदभिवर्तन्त इत्येते सात्त्विका गुणाः&#xA;034a अतुष्टिः परितापश्च शोको लोभस्तथाक्षमा&#xA;034c लिङ्गानि रजसस्तानि दृश्यन्ते हेत्वहेतुभिः&#xA;035a अभिमानस्तथा मोहः प्रमादः स्वप्नतन्द्रिता&#xA;035c कथञ्चिदभिवर्तन्ते विविधास्तामसा गुणाः&#xA;036a दूरगं बहुधागामि प्रार्थनासंशयात्मकम्&#xA;036c मनः सुनियतं यस्य स सुखी प्रेत्य चेह च&#xA;037a सत्त्वक्षेत्रज्ञयोरेतदन्तरं पश्य सूक्ष्मयोः&#xA;037c सृजते तु गुणानेक एको न सृजते गुणान्&#xA;038a मशकोदुम्बरौ चापि सम्प्रयुक्तौ यथा सदा&#xA;038c अन्योन्यमन्यौ च यथा सम्प्रयोगस्तथा तयोः&#xA;039a पृथग्भूतौ प्रकृत्या तौ सम्प्रयुक्तौ च सर्वदा&#xA;039c यथा मत्स्यो जलं चैव सम्प्रयुक्तौ तथैव तौ&#xA;040a न गुणा विदुरात्मानं स गुणान्वेत्ति सर्वशः&#xA;040c परिद्रष्टा गुणानां च संस्रष्टा मन्यते सदा&#xA;041a इन्द्रियैस्तु प्रदीपार्थं कुरुते बुद्धिसप्तमैः&#xA;041c निर्विचेष्टैरजानद्भिः परमात्मा प्रदीपवत्&#xA;042a सृजते हि गुणान्सत्त्वं क्षेत्रज्ञः परिपश्यति&#xA;042c सम्प्रयोगस्तयोरेष सत्त्वक्षेत्रज्ञयोर्ध्रुवः&#xA;043a आश्रयो नास्ति सत्त्वस्य क्षेत्रज्ञस्य च कश्चन&#xA;043c सत्त्वं मनः संसृजति न गुणान्वै कदाचन&#xA;044a रश्मींस्तेषां स मनसा यदा सम्यङ्नियच्छति&#xA;044c तदा प्रकाशतेऽस्यात्मा घटे दीपो ज्वलन्निव&#xA;045a त्यक्त्वा यः प्राकृतं कर्म नित्यमात्मरतिर्मुनिः&#xA;045c सर्वभूतात्मभूतः स्यात्स गच्छेत्परमां गतिम्&#xA;046a यथा वारिचरः पक्षी लिप्यमानो न लिप्यते&#xA;046c एवमेव कृतप्रज्ञो भूतेषु परिवर्तते&#xA;047a एवंस्वभावमेवैतत्स्वबुद्ध्या विहरेन्नरः&#xA;047c अशोचन्नप्रहृष्यंश्च चरेद्विगतमत्सरः&#xA;048a स्वभावसिद्ध्या संसिद्धान्स नित्यं सृजते गुणान्&#xA;048c ऊर्णनाभिर्यथा स्रष्टा विज्ञेयास्तन्तुवद्गुणाः&#xA;049a प्रध्वस्ता न निवर्तन्ते निवृत्तिर्नोपलभ्यते&#xA;049c प्रत्यक्षेण परोक्षं तदनुमानेन सिध्यति&#xA;050a एवमेके व्यवस्यन्ति निवृत्तिरिति चापरे&#xA;050c उभयं सम्प्रधार्यैतदध्यवस्येद्यथामति&#xA;051a इतीमं हृदयग्रन्थिं बुद्धिभेदमयं दृढम्&#xA;051c विमुच्य सुखमासीत न शोचेच्छिन्नसंशयः&#xA;052a मलिनाः प्राप्नुयुः शुद्धिं यथा पूर्णां नदीं नराः&#xA;052c अवगाह्य सुविद्वंसो विद्धि ज्ञानमिदं तथा&#xA;053a महानदीं हि पारज्ञस्तप्यते न तरन्यथा&#xA;053c एवं ये विदुरध्यात्मं कैवल्यं ज्ञानमुत्तमम्&#xA;054a एतां बुद्ध्वा नरः सर्वां भूतानामागतिं गतिम्&#xA;054c अवेक्ष्य च शनैर्बुद्ध्या लभते शं परं ततः&#xA;055a त्रिवर्गो यस्य विदितः प्राग्ज्योतिः स विमुच्यते&#xA;055c अन्विष्य मनसा युक्तस्तत्त्वदर्शी निरुत्सुकः&#xA;056a न चात्मा शक्यते द्रष्टुमिन्द्रियेषु विभागशः&#xA;056c तत्र तत्र विसृष्टेषु दुर्जयेष्वकृतात्मभिः&#xA;057a एतद्बुद्ध्वा भवेद्बुद्धः किमन्यद्बुद्धलक्षणम्&#xA;057c विज्ञाय तद्धि मन्यन्ते कृतकृत्या मनीषिणः&#xA;058a न भवति विदुषां ततो भयं यदविदुषां सुमहद्भयं भवेत्&#xA;058c न हि गतिरधिकास्ति कस्य चित्सति हि गुणे प्रवदन्त्यतुल्यताम्&#xA;059a यत्करोत्यनभिसन्धिपूर्वकं तच्च निर्णुदति यत्पुरा कृतम्&#xA;059c नाप्रियं तदुभयं कुतः प्रियं तस्य तज्जनयतीह कुर्वतः&#xA;060a लोक आतुरजनान्विराविणस्तत्तदेव बहु पश्य शोचतः&#xA;060c तत्र पश्य कुशलानशोचतो ये विदुस्तदुभयं पदं सदा&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/188/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/188/</guid>
      <description>&lt;p&gt;001  भीष्म उवाच&#xA;001a हन्त वक्ष्यामि ते पार्थ ध्यानयोगं चतुर्विधम्&#xA;001c यं ज्ञात्वा शाश्वतीं सिद्धिं गच्छन्ति परमर्षयः&#xA;002a यथा स्वनुष्ठितं ध्यानं तथा कुर्वन्ति योगिनः&#xA;002c महर्षयो ज्ञानतृप्ता निर्वाणगतमानसाः&#xA;003a नावर्तन्ते पुनः पार्थ मुक्ताः संसारदोषतः&#xA;003c जन्मदोषपरिक्षीणाः स्वभावे पर्यवस्थिताः&#xA;004a निर्द्वन्द्वा नित्यसत्त्वस्था विमुक्ता नित्यमाश्रिताः&#xA;004c असङ्गीन्यविवादीनि मनःशान्तिकराणि च&#xA;005a तत्र स्वाध्यायसंश्लिष्टमेकाग्रं धारयेन्मनः&#xA;005c पिण्डीकृत्येन्द्रियग्राममासीनः काष्ठवन्मुनिः&#xA;006a शब्दं न विन्देच्छ्रोत्रेण स्पर्शं त्वचा न वेदयेत्&#xA;006c रूपं न चक्षुषा विद्याज्जिह्वया न रसांस्तथा&#xA;007a घ्रेयाण्यपि च सर्वाणि जह्याद्ध्यानेन योगवित्&#xA;007c पञ्चवर्गप्रमाथीनि नेच्छेच्चैतानि वीर्यवान्&#xA;008a ततो मनसि संसज्य पञ्चवर्गं विचक्षणः&#xA;008c समादध्यान्मनो भ्रान्तमिन्द्रियैः सह पञ्चभिः&#xA;009a विसञ्चारि निरालम्बं पञ्चद्वारं चलाचलम्&#xA;009c पूर्वे ध्यानपथे धीरः समादध्यान्मनोऽन्तरम्&#xA;010a इन्द्रियाणि मनश्चैव यदा पिण्डीकरोत्ययम्&#xA;010c एष ध्यानपथः पूर्वो मया समनुवर्णितः&#xA;011a तस्य तत्पूर्वसंरुद्धं मनःषष्ठमनन्तरम्&#xA;011c स्फुरिष्यति समुद्भ्रान्तं विद्युदम्बुधरे यथा&#xA;012a जलबिन्दुर्यथा लोलः पर्णस्थः सर्वतश्चलः&#xA;012c एवमेवास्य तच्चित्तं भवति ध्यानवर्त्मनि&#xA;013a समाहितं क्षणं किञ्चिद्ध्यानवर्त्मनि तिष्ठति&#xA;013c पुनर्वायुपथं भ्रान्तं मनो भवति वायुवत्&#xA;014a अनिर्वेदो गतक्लेशो गततन्द्रीरमत्सरः&#xA;014c समादध्यात्पुनश्चेतो ध्यानेन ध्यानयोगवित्&#xA;015a विचारश्च वितर्कश्च विवेकश्चोपजायते&#xA;015c मुनेः समादधानस्य प्रथमं ध्यानमादितः&#xA;016a मनसा क्लिश्यमानस्तु समाधानं च कारयेत्&#xA;016c न निर्वेदं मुनिर्गच्छेत्कुर्यादेवात्मनो हितम्&#xA;017a पांसुभस्मकरीषाणां यथा वै राशयश्चिताः&#xA;017c सहसा वारिणा सिक्ता न यान्ति परिभावनाम्&#xA;018a किञ्चित्स्निग्धं यथा च स्याच्छुष्कचूर्णमभावितम्&#xA;018c क्रमशस्तु शनैर्गच्छेत्सर्वं तत्परिभावनम्&#xA;019a एवमेवेन्द्रियग्रामं शनैः सम्परिभावयेत्&#xA;019c संहरेत्क्रमशश्चैव स सम्यक्प्रशमिष्यति&#xA;020a स्वयमेव मनश्चैव पञ्चवर्गश्च भारत&#xA;020c पूर्वं ध्यानपथं प्राप्य नित्ययोगेन शाम्यति&#xA;021a न तत्पुरुषकारेण न च दैवेन केनचित्&#xA;021c सुखमेष्यति तत्तस्य यदेवं संयतात्मनः&#xA;022a सुखेन तेन संयुक्तो रंस्यते ध्यानकर्मणि&#xA;022c गच्छन्ति योगिनो ह्येवं निर्वाणं तन्निरामयम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/189/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/189/</guid>
      <description>&lt;p&gt;001  युधिष्ठिर उवाच&#xA;001a चातुराश्रम्यमुक्तं ते राजधर्मास्तथैव च&#xA;001c नानाश्रयाश्च बहव इतिहासाः पृथग्विधाः&#xA;002a श्रुतास्त्वत्तः कथाश्चैव धर्मयुक्ता महामते&#xA;002c सन्देहोऽस्ति तु कश्चिन्मे तद्भवान्वक्तुमर्हति&#xA;003a जापकानां फलावाप्तिं श्रोतुमिच्छामि भारत&#xA;003c किं फलं जपतामुक्तं क्व वा तिष्ठन्ति जापकाः&#xA;004a जपस्य च विधिं कृत्स्नं वक्तुमर्हसि मेऽनघ&#xA;004c जापका इति किं चैतत्साङ्ख्ययोगक्रियाविधिः&#xA;005a किं यज्ञविधिरेवैष किमेतज्जप्यमुच्यते&#xA;005c एतन्मे सर्वमाचक्ष्व सर्वज्ञो ह्यसि मे मतः&#xA;006  भीष्म उवाच&#xA;006a अत्राप्युदाहरन्तीममितिहासं पुरातनम्&#xA;006c यमस्य यत्पुरा वृत्तं कालस्य ब्राह्मणस्य च&#xA;007a सन्न्यास एव वेदान्ते वर्तते जपनं प्रति&#xA;007c वेदवादाभिनिर्वृत्ता शान्तिर्ब्रह्मण्यवस्थितौ&#xA;007e मार्गौ तावप्युभावेतौ संश्रितौ न च संश्रितौ&#xA;008a यथा संश्रूयते राजन्कारणं चात्र वक्ष्यते&#xA;008c मनःसमाधिरत्रापि तथेन्द्रियजयः स्मृतः&#xA;009a सत्यमग्निपरीचारो विविक्तानां च सेवनम्&#xA;009c ध्यानं तपो दमः क्षान्तिरनसूया मिताशनम्&#xA;010a विषयप्रतिसंहारो मितजल्पस्तथा शमः&#xA;010c एष प्रवृत्तको धर्मो निवृत्तकमथो शृणु&#xA;011a यथा निवर्तते कर्म जपतो ब्रह्मचारिणः&#xA;011c एतत्सर्वमशेषेण यथोक्तं परिवर्जयेत्&#xA;011e त्रिविधं मार्गमासाद्य व्यक्ताव्यक्तमनाश्रयम्&#xA;012a कुशोच्चयनिषण्णः सन्कुशहस्तः कुशैः शिखी&#xA;012c चीरैः परिवृतस्तस्मिन्मध्ये छन्नः कुशैस्तथा&#xA;013a विषयेभ्यो नमस्कुर्याद्विषयान्न च भावयेत्&#xA;013c साम्यमुत्पाद्य मनसो मनस्येव मनो दधत्&#xA;014a तद्धिया ध्यायति ब्रह्म जपन्वै संहितां हिताम्&#xA;014c सन्न्यस्यत्यथ वा तां वै समाधौ पर्यवस्थितः&#xA;015a ध्यानमुत्पादयत्यत्र संहिताबलसंश्रयात्&#xA;015c शुद्धात्मा तपसा दान्तो निवृत्तद्वेषकामवान्&#xA;016a अरागमोहो निर्द्वन्द्वो न शोचति न सज्जते&#xA;016c न कर्ताकरणीयानां न कार्याणामिति स्थितिः&#xA;017a न चाहङ्कारयोगेन मनः प्रस्थापयेत्क्वचित्&#xA;017c न चात्मग्रहणे युक्तो नावमानी न चाक्रियः&#xA;018a ध्यानक्रियापरो युक्तो ध्यानवान्ध्याननिश्चयः&#xA;018c ध्याने समाधिमुत्पाद्य तदपि त्यजति क्रमात्&#xA;019a स वै तस्यामवस्थायां सर्वत्यागकृतः सुखी&#xA;019c निरीहस्त्यजति प्राणान्ब्राह्मीं संश्रयते तनुम्&#xA;020a अथ वा नेच्छते तत्र ब्रह्मकायनिषेवणम्&#xA;020c उत्क्रामति च मार्गस्थो नैव क्वचन जायते&#xA;021a आत्मबुद्धिं समास्थाय शान्तीभूतो निरामयः&#xA;021c अमृतं विरजःशुद्धमात्मानं प्रतिपद्यते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/190/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/190/</guid>
      <description>&lt;p&gt;001  युधिष्ठिर उवाच&#xA;001a गतीनामुत्तमा प्राप्तिः कथिता जापकेष्विह&#xA;001c एकैवैषा गतिस्तेषामुत यान्त्यपरामपि&#xA;002  भीष्म उवाच&#xA;002a शृणुष्वावहितो राजञ्जापकानां गतिं विभो&#xA;002c यथा गच्छन्ति निरयमनेकं पुरुषर्षभ&#xA;003a यथोक्तमेतत्पूर्वं यो नानुतिष्ठति जापकः&#xA;003c एकदेशक्रियश्चात्र निरयं स निगच्छति&#xA;004a अवज्ञानेन कुरुते न तुष्यति न शोचति&#xA;004c ईदृशो जापको याति निरयं नात्र संशयः&#xA;005a अहङ्कारकृतश्चैव सर्वे निरयगामिनः&#xA;005c परावमानी पुरुषो भविता निरयोपगः&#xA;006a अभिध्यापूर्वकं जप्यं कुरुते यश्च मोहितः&#xA;006c यत्राभिध्यां स कुरुते तं वै निरयमृच्छति&#xA;007a अथैश्वर्यप्रवृत्तः सञ्जापकस्तत्र रज्यते&#xA;007c स एव निरयस्तस्य नासौ तस्मात्प्रमुच्यते&#xA;008a रागेण जापको जप्यं कुरुते तत्र मोहितः&#xA;008c यत्रास्य रागः पतति तत्र तत्रोपजायते&#xA;009a दुर्बुद्धिरकृतप्रज्ञश्चले मनसि तिष्ठति&#xA;009c चलामेव गतिं याति निरयं वाधिगच्छति&#xA;010a अकृतप्रज्ञको बालो मोहं गच्छति जापकः&#xA;010c स मोहान्निरयं याति तत्र गत्वानुशोचति&#xA;011a दृढग्राही करोमीति जप्यं जपति जापकः&#xA;011c न सम्पूर्णो न वा युक्तो निरयं सोऽधिगच्छति&#xA;012  युधिष्ठिर उवाच&#xA;012a अनिमित्तं परं यत्तदव्यक्तं ब्रह्मणि स्थितम्&#xA;012c सद्भूतो जापकः कस्मात्स शरीरमथाविशेत्&#xA;013  भीष्म उवाच&#xA;013a दुष्प्रज्ञानेन निरया बहवः समुदाहृताः&#xA;013c प्रशस्तं जापकत्वं च दोषाश्चैते तदात्मकाः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/191/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/191/</guid>
      <description>&lt;p&gt;001  युधिष्ठिर उवाच&#xA;001a कीदृशो जापको याति निरयं वर्णयस्व मे&#xA;001c कौतूहलं हि मे जातं तद्भवान्वक्तुमर्हति&#xA;002  भीष्म उवाच&#xA;002a धर्मस्यांशः प्रसूतोऽसि धर्मिष्ठोऽसि स्वभावतः&#xA;002c धर्ममूलाश्रयं वाक्यं शृणुष्वावहितोऽनघ&#xA;003a अमूनि यानि स्थानानि देवानां परमात्मनाम्&#xA;003c नानासंस्थानवर्णानि नानारूपफलानि च&#xA;004a दिव्यानि कामचारीणि विमानानि सभास्तथा&#xA;004c आक्रीडा विविधा राजन्पद्मिन्यश्चामलोदकाः&#xA;005a चतुर्णां लोकपालानां शुक्रस्याथ बृहस्पतेः&#xA;005c मरुतां विश्वदेवानां साध्यानामश्विनोरपि&#xA;006a रुद्रादित्यवसूनां च तथान्येषां दिवौकसाम्&#xA;006c एते वै निरयास्तात स्थानस्य परमात्मनः&#xA;007a अभयं चानिमित्तं च न च क्लेशभयावृतम्&#xA;007c द्वाभ्यां मुक्तं त्रिभिर्मुक्तमष्टाभिस्त्रिभिरेव च&#xA;008a चतुर्लक्षणवर्जं तु चतुष्कारणवर्जितम्&#xA;008c अप्रहर्षमनानन्दमशोकं विगतक्लमम्&#xA;009a कालः सम्पच्यते तत्र न कालस्तत्र वै प्रभुः&#xA;009c स कालस्य प्रभू राजन्स्वर्गस्यापि तथेश्वरः&#xA;010a आत्मकेवलतां प्राप्तस्तत्र गत्वा न शोचति&#xA;010c ईदृशं परमं स्थानं निरयास्ते च तादृशाः&#xA;011a एते ते निरयाः प्रोक्ताः सर्व एव यथातथम्&#xA;011c तस्य स्थानवरस्येह सर्वे निरयसञ्ज्ञिताः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/192/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/192/</guid>
      <description>&lt;p&gt;001  युधिष्ठिर उवाच&#xA;001a कालमृत्युयमानां च ब्राह्मणस्य च सत्तम&#xA;001c विवादो व्याहृतः पूर्वं तद्भवान्वक्तुमर्हति&#xA;002  भीष्म उवाच&#xA;002a अत्राप्युदाहरन्तीममितिहासं पुरातनम्&#xA;002c इक्ष्वाकोः सूर्यपुत्रस्य यद्वृत्तं ब्राह्मणस्य च&#xA;003a कालस्य मृत्योश्च तथा यद्वृत्तं तन्निबोध मे&#xA;003c यथा स तेषां संवादो यस्मिन्स्थानेऽपि चाभवत्&#xA;004a ब्राह्मणो जापकः कश्चिद्धर्मवृत्तो महायशाः&#xA;004c षडङ्गविन्महाप्राज्ञः पैप्पलादिः स कौशिकः&#xA;005a तस्यापरोक्षं विज्ञानं षडङ्गेषु तथैव च&#xA;005c वेदेषु चैव निष्णातो हिमवत्पादसंश्रयः&#xA;006a सोऽन्त्यं ब्राह्मं तपस्तेपे संहितां संयतो जपन्&#xA;006c तस्य वर्षसहस्रं तु नियमेन तथा गतम्&#xA;007a स देव्या दर्शितः साक्षात्प्रीतास्मीति तदा किल&#xA;007c जप्यमावर्तयंस्तूष्णीं न च तां किञ्चिदब्रवीत्&#xA;008a तस्यानुकम्पया देवी प्रीता समभवत्तदा&#xA;008c वेदमाता ततस्तस्य तज्जप्यं समपूजयत्&#xA;009a समाप्तजप्यस्तूत्थाय शिरसा पादयोस्तथा&#xA;009c पपात देव्या धर्मात्मा वचनं चेदमब्रवीत्&#xA;010a दिष्ट्या देवि प्रसन्ना त्वं दर्शनं चागता मम&#xA;010c यदि वापि प्रसन्नासि जप्ये मे रमतां मनः&#xA;011  सावित्र्युवाच&#xA;011a किं प्रार्थयसि विप्रर्षे किं चेष्टं करवाणि ते&#xA;011c प्रब्रूहि जपतां श्रेष्ठ सर्वं तत्ते भविष्यति&#xA;012  भीष्म उवाच&#xA;012a इत्युक्तः स तदा देव्या विप्रः प्रोवाच धर्मवित्&#xA;012c जप्यं प्रति ममेच्छेयं वर्धत्विति पुनः पुनः&#xA;013a मनसश्च समाधिर्मे वर्धेताहरहः शुभे&#xA;013c तत्तथेति ततो देवी मधुरं प्रत्यभाषत&#xA;014a इदं चैवापरं प्राह देवी तत्प्रियकाम्यया&#xA;014c निरयं नैव यातासि यत्र याता द्विजर्षभाः&#xA;015a यास्यसि ब्रह्मणः स्थानमनिमित्तमनिन्दितम्&#xA;015c साधये भविता चैतद्यत्त्वयाहमिहार्थिता&#xA;016a नियतो जप चैकाग्रो धर्मस्त्वां समुपैष्यति&#xA;016c कालो मृत्युर्यमश्चैव समायास्यन्ति तेऽन्तिकम्&#xA;016e भविता च विवादोऽत्र तव तेषां च धर्मतः&#xA;017a एवमुक्त्वा भगवती जगाम भवनं स्वकम्&#xA;017c ब्राह्मणोऽपि जपन्नास्ते दिव्यं वर्षशतं तदा&#xA;018a समाप्ते नियमे तस्मिन्नथ विप्रस्य धीमतः&#xA;018c साक्षात्प्रीतस्तदा धर्मो दर्शयामास तं द्विजम्&#xA;019  धर्म उवाच&#xA;019a द्विजाते पश्य मां धर्ममहं त्वां द्रष्टुमागतः&#xA;019c जप्यस्य च फलं यत्ते सम्प्राप्तं तच्च मे शृणु&#xA;020a जिता लोकास्त्वया सर्वे ये दिव्या ये च मानुषाः&#xA;020c देवानां निरयान्साधो सर्वानुत्क्रम्य यास्यसि&#xA;021a प्राणत्यागं कुरु मुने गच्छ लोकान्यथेप्सितान्&#xA;021c त्यक्त्वात्मनः शरीरं च ततो लोकानवाप्स्यसि&#xA;022  ब्राह्मण उवाच&#xA;022a कृतं लोकैर्हि मे धर्म गच्छ च त्वं यथासुखम्&#xA;022c बहुदुःखसुखं देहं नोत्सृजेयमहं विभो&#xA;023  धर्म उवाच&#xA;023a अवश्यं भोः शरीरं ते त्यक्तव्यं मुनिपुङ्गव&#xA;023c स्वर्ग आरोह्यतां विप्र किं वा ते रोचतेऽनघ&#xA;024  ब्राह्मण उवाच&#xA;024a न रोचये स्वर्गवासं विना देहादहं विभो&#xA;024c गच्छ धर्म न मे श्रद्धा स्वर्गं गन्तुं विनात्मना&#xA;025  धर्म उवाच&#xA;025a अलं देहे मनः कृत्वा त्यक्त्वा देहं सुखी भव&#xA;025c गच्छ लोकानरजसो यत्र गत्वा न शोचसि&#xA;026  ब्राह्मण उवाच&#xA;026a रमे जपन्महाभाग कृतं लोकैः सनातनैः&#xA;026c सशरीरेण गन्तव्यो मया स्वर्गो न वा विभो&#xA;027  धर्म उवाच&#xA;027a यदि त्वं नेच्छसि त्यक्तुं शरीरं पश्य वै द्विज&#xA;027c एष कालस्तथा मृत्युर्यमश्च त्वामुपागताः&#xA;028  भीष्म उवाच&#xA;028a अथ वैवस्वतः कालो मृत्युश्च त्रितयं विभो&#xA;028c ब्राह्मणं तं महाभागमुपागम्येदमब्रुवन्&#xA;029a तपसोऽस्य सुतप्तस्य तथा सुचरितस्य च&#xA;029c फलप्राप्तिस्तव श्रेष्ठा यमोऽहं त्वामुपब्रुवे&#xA;030a यथावदस्य जप्यस्य फलं प्राप्तस्त्वमुत्तमम्&#xA;030c कालस्ते स्वर्गमारोढुं कालोऽहं त्वामुपागतः&#xA;031a मृत्युं मा विद्धि धर्मज्ञ रूपिणं स्वयमागतम्&#xA;031c कालेन चोदितं विप्र त्वामितो नेतुमद्य वै&#xA;032  ब्राह्मण उवाच&#xA;032a स्वागतं सूर्यपुत्राय कालाय च महात्मने&#xA;032c मृत्यवे चाथ धर्माय किं कार्यं करवाणि वः&#xA;033  भीष्म उवाच&#xA;033a अर्घ्यं पाद्यं च दत्त्वा स तेभ्यस्तत्र समागमे&#xA;033c अब्रवीत्परमप्रीतः स्वशक्त्या किं करोमि वः&#xA;034a तस्मिन्नेवाथ काले तु तीर्थयात्रामुपागतः&#xA;034c इक्ष्वाकुरगमत्तत्र समेता यत्र ते विभो&#xA;035a सर्वानेव तु राजर्षिः सम्पूज्याभिप्रणम्य च&#xA;035c कुशलप्रश्नमकरोत्सर्वेषां राजसत्तमः&#xA;036a तस्मै सोऽथासनं दत्त्वा पाद्यमर्घ्यं तथैव च&#xA;036c अब्रवीद्ब्राह्मणो वाक्यं कृत्वा कुशलसंविदम्&#xA;037a स्वागतं ते महाराज ब्रूहि यद्यदिहेच्छसि&#xA;037c स्वशक्त्या किं करोमीह तद्भवान्प्रब्रवीतु मे&#xA;038  राजोवाच&#xA;038a राजाहं ब्राह्मणश्च त्वं यदि षट्कर्मसंस्थितः&#xA;038c ददामि वसु किञ्चित्ते प्रार्थितं तद्वदस्व मे&#xA;039  ब्राह्मण उवाच&#xA;039a द्विविधा ब्राह्मणा राजन्धर्मश्च द्विविधः स्मृतः&#xA;039c प्रवृत्तश्च निवृत्तश्च निवृत्तोऽस्मि प्रतिग्रहात्&#xA;040a तेभ्यः प्रयच्छ दानानि ये प्रवृत्ता नराधिप&#xA;040c अहं न प्रतिगृह्णामि किमिष्टं किं ददानि ते&#xA;040e ब्रूहि त्वं नृपतिश्रेष्ठ तपसा साधयामि किम्&#xA;041  राजोवाच&#xA;041a क्षत्रियोऽहं न जानामि देहीति वचनं क्वचित्&#xA;041c प्रयच्छ युद्धमित्येवं वादिनः स्मो द्विजोत्तम&#xA;042  ब्राह्मण उवाच&#xA;042a तुष्यसि त्वं स्वधर्मेण तथा तुष्टा वयं नृप&#xA;042c अन्योन्यस्योत्तरं नास्ति यदिष्टं तत्समाचर&#xA;043  राजोवाच&#xA;043a स्वशक्त्याहं ददानीति त्वया पूर्वं प्रभाषितम्&#xA;043c याचे त्वां दीयतां मह्यं जप्यस्यास्य फलं द्विज&#xA;044  ब्राह्मण उवाच&#xA;044a युद्धं मम सदा वाणी याचतीति विकत्थसे&#xA;044c न च युद्धं मया सार्धं किमर्थं याचसे पुनः&#xA;045  राजोवाच&#xA;045a वाग्वज्रा ब्राह्मणाः प्रोक्ताः क्षत्रिया बाहुजीविनः&#xA;045c वाग्युद्धं तदिदं तीव्रं मम विप्र त्वया सह&#xA;046  ब्राह्मण उवाच&#xA;046a सैवाद्यापि प्रतिज्ञा मे स्वशक्त्या किं प्रदीयताम्&#xA;046c ब्रूहि दास्यामि राजेन्द्र विभवे सति माचिरम्&#xA;047  राजोवाच&#xA;047a यत्तद्वर्षशतं पूर्णं जप्यं वै जपता त्वया&#xA;047c फलं प्राप्तं तत्प्रयच्छ मम दित्सुर्भवान्यदि&#xA;048  ब्राह्मण उवाच&#xA;048a परमं गृह्यतां तस्य फलं यज्जपितं मया&#xA;048c अर्धं त्वमविचारेण फलं तस्य समाप्नुहि&#xA;049a अथ वा सर्वमेवेह जप्यकं मामकं फलम्&#xA;049c राजन्प्राप्नुहि कामं त्वं यदि सर्वमिहेच्छसि&#xA;050  राजोवाच&#xA;050a कृतं सर्वेण भद्रं ते जप्यं यद्याचितं मया&#xA;050c स्वस्ति तेऽस्तु गमिष्यामि किं च तस्य फलं वद&#xA;051  ब्राह्मण उवाच&#xA;051a फलप्राप्तिं न जानामि दत्तं यज्जपितं मया&#xA;051c अयं धर्मश्च कालश्च यमो मृत्युश्च साक्षिणः&#xA;052  राजोवाच&#xA;052a अज्ञातमस्य धर्मस्य फलं मे किं करिष्यति&#xA;052c प्राप्नोतु तत्फलं विप्रो नाहमिच्छे ससंशयम्&#xA;053  ब्राह्मण उवाच&#xA;053a नाददेऽपरवक्तव्यं दत्तं वाचा फलं मया&#xA;053c वाक्यं प्रमाणं राजर्षे ममापि तव चैव हि&#xA;054a नाभिसन्धिर्मया जप्ये कृतपूर्वः कथञ्चन&#xA;054c जप्यस्य राजशार्दूल कथं ज्ञास्याम्यहं फलम्&#xA;055a ददस्वेति त्वया चोक्तं ददामीति तथा मया&#xA;055c न वाचं दूषयिष्यामि सत्यं रक्ष स्थिरो भव&#xA;056a अथैवं वदतो मेऽद्य वचनं न करिष्यसि&#xA;056c महानधर्मो भविता तव राजन्मृषाकृतः&#xA;057a न युक्तं तु मृषा वाणी त्वया वक्तुमरिन्दम&#xA;057c तथा मयाप्यभ्यधिकं मृषा वक्तुं न शक्यते&#xA;058a संश्रुतं च मया पूर्वं ददानीत्यविचारितम्&#xA;058c तद्गृह्णीष्वाविचारेण यदि सत्ये स्थितो भवान्&#xA;059a इहागम्य हि मां राजञ्जाप्यं फलमयाचिथाः&#xA;059c तन्मन्निसृष्टं गृह्णीष्व भव सत्ये स्थिरोऽपि च&#xA;060a नायं लोकोऽस्ति न परो न च पूर्वान्स तारयेत्&#xA;060c कुत एवावरान्राजन्मृषावादपरायणः&#xA;061a न यज्ञाध्ययने दानं नियमास्तारयन्ति हि&#xA;061c तथा सत्यं परे लोके यथा वै पुरुषर्षभ&#xA;062a तपांसि यानि चीर्णानि चरिष्यसि च यत्तपः&#xA;062c समाः शतैः सहस्रैश्च तत्सत्यान्न विशिष्यते&#xA;063a सत्यमेकाक्षरं ब्रह्म सत्यमेकाक्षरं तपः&#xA;063c सत्यमेकाक्षरो यज्ञः सत्यमेकाक्षरं श्रुतम्&#xA;064a सत्यं वेदेषु जागर्ति फलं सत्ये परं स्मृतम्&#xA;064c सत्याद्धर्मो दमश्चैव सर्वं सत्ये प्रतिष्ठितम्&#xA;065a सत्यं वेदास्तथाङ्गानि सत्यं यज्ञस्तथा विधिः&#xA;065c व्रतचर्यास्तथा सत्यमोङ्कारः सत्यमेव च&#xA;066a प्राणिनां जननं सत्यं सत्यं सन्ततिरेव च&#xA;066c सत्येन वायुरभ्येति सत्येन तपते रविः&#xA;067a सत्येन चाग्निर्दहति स्वर्गः सत्ये प्रतिष्ठितः&#xA;067c सत्यं यज्ञस्तपो वेदाः स्तोभा मन्त्राः सरस्वती&#xA;068a तुलामारोपितो धर्मः सत्यं चैवेति नः श्रुतम्&#xA;068c समां कक्षां धारयतो यतः सत्यं ततोऽधिकम्&#xA;069a यतो धर्मस्ततः सत्यं सर्वं सत्येन वर्धते&#xA;069c किमर्थमनृतं कर्म कर्तुं राजंस्त्वमिच्छसि&#xA;070a सत्ये कुरु स्थिरं भावं मा राजन्ननृतं कृथाः&#xA;070c कस्मात्त्वमनृतं वाक्यं देहीति कुरुषेऽशुभम्&#xA;071a यदि जप्यफलं दत्तं मया नेषिष्यसे नृप&#xA;071c स्वधर्मेभ्यः परिभ्रष्टो लोकाननुचरिष्यसि&#xA;072a संश्रुत्य यो न दित्सेत याचित्वा यश्च नेच्छति&#xA;072c उभावानृतिकावेतौ न मृषा कर्तुमर्हसि&#xA;073  राजोवाच&#xA;073a योद्धव्यं रक्षितव्यं च क्षत्रधर्मः किल द्विज&#xA;073c दातारः क्षत्रियाः प्रोक्ता गृह्णीयां भवतः कथम्&#xA;074  ब्राह्मण उवाच&#xA;074a न छन्दयामि ते राजन्नापि ते गृहमाव्रजम्&#xA;074c इहागम्य तु याचित्वा न गृह्णीषे पुनः कथम्&#xA;075  धर्म उवाच&#xA;075a अविवादोऽस्तु युवयोर्वित्तं मां धर्ममागतम्&#xA;075c द्विजो दानफलैर्युक्तो राजा सत्यफलेन च&#xA;076  स्वर्ग उवाच&#xA;076a स्वर्गं मां विद्धि राजेन्द्र रूपिणं स्वयमागतम्&#xA;076c अविवादोऽस्तु युवयोरुभौ तुल्यफलौ युवाम्&#xA;077  राजोवाच&#xA;077a कृतं स्वर्गेण मे कार्यं गच्छ स्वर्ग यथासुखम्&#xA;077c विप्रो यदीच्छते दातुं प्रतीच्छतु च मे धनम्&#xA;078  ब्राह्मण उवाच&#xA;078a बाल्ये यदि स्यादज्ञानान्मया हस्तः प्रसारितः&#xA;078c निवृत्तिलक्षणं धर्ममुपासे संहितां जपन्&#xA;079a निवृत्तं मां चिरं राजन्विप्रं लोभयसे कथम्&#xA;079c स्वेन कार्यं करिष्यामि त्वत्तो नेच्छे फलं नृप&#xA;079e तपःस्वाध्यायशीलोऽहं निवृत्तश्च प्रतिग्रहात्&#xA;080  राजोवाच&#xA;080a यदि विप्र निसृष्टं ते जप्यस्य फलमुत्तमम्&#xA;080c आवयोर्यत्फलं किञ्चित्सहितं नौ तदस्त्विह&#xA;081a द्विजाः प्रतिग्रहे युक्ता दातारो राजवंशजाः&#xA;081c यदि धर्मः श्रुतो विप्र सहैव फलमस्तु नौ&#xA;082a मा वा भूत्सहभोज्यं नौ मदीयं फलमाप्नुहि&#xA;082c प्रतीच्छ मत्कृतं धर्मं यदि ते मय्यनुग्रहः&#xA;083  भीष्म उवाच&#xA;083a ततो विकृतचेष्टौ द्वौ पुरुषौ समुपस्थितौ&#xA;083c गृहीत्वान्योन्यमावेष्ट्य कुचेलावूचतुर्वचः&#xA;084a न मे धारयसीत्येको धारयामीति चापरः&#xA;084c इहास्ति नौ विवादोऽयमयं राजानुशासकः&#xA;085a सत्यं ब्रवीम्यहमिदं न मे धारयते भवान्&#xA;085c अनृतं वदसीह त्वमृणं ते धारयाम्यहम्&#xA;086a तावुभौ भृशसन्तप्तौ राजानमिदमूचतुः&#xA;086c परीक्ष्यतां यथा स्याव नावामिह विगर्हितौ&#xA;087  विरूप उवाच&#xA;087a धारयामि नरव्याघ्र विकृतस्येह गोः फलम्&#xA;087c ददतश्च न गृह्णाति विकृतो मे महीपते&#xA;088  विकृत उवाच&#xA;088a न मे धारयते किञ्चिद्विरूपोऽयं नराधिप&#xA;088c मिथ्या ब्रवीत्ययं हि त्वा मिथ्याभासं नराधिप&#xA;089  राजोवाच&#xA;089a विरूप किं धारयते भवानस्य वदस्व मे&#xA;089c श्रुत्वा तथा करिष्यामीत्येवं मे धीयते मतिः&#xA;090  विरूप उवाच&#xA;090a शृणुष्वावहितो राजन्यथैतद्धारयाम्यहम्&#xA;090c विकृतस्यास्य राजर्षे निखिलेन नरर्षभ&#xA;091a अनेन धर्मप्राप्त्यर्थं शुभा दत्ता पुरानघ&#xA;091c धेनुर्विप्राय राजर्षे तपःस्वाध्यायशीलिने&#xA;092a तस्याश्चायं मया राजन्फलमभ्येत्य याचितः&#xA;092c विकृतेन च मे दत्तं विशूद्धेनान्तरात्मना&#xA;093a ततो मे सुकृतं कर्म कृतमात्मविशुद्धये&#xA;093c गावौ हि कपिले क्रीत्वा वत्सले बहुदोहने&#xA;094a ते चोञ्छवृत्तये राजन्मया समपवर्जिते&#xA;094c यथाविधि यथाश्रद्धं तदस्याहं पुनः प्रभो&#xA;095a इहाद्य वै गृहीत्वा तत्प्रयच्छे द्विगुणं फलम्&#xA;095c एकस्याः पुरुषव्याघ्र कः शुद्धः कोऽत्र दोषवान्&#xA;096a एवं विवदमानौ स्वस्त्वामिहाभ्यागतौ नृप&#xA;096c कुरु धर्ममधर्मं वा विनये नौ समाधय&#xA;097a यदि नेच्छति मे दानं यथा दत्तमनेन वै&#xA;097c भवानत्र स्थिरो भूत्वा मार्गे स्थापयतु प्रभुः&#xA;098  राजोवाच&#xA;098a दीयमानं न गृह्णासि ऋणं कस्मात्त्वमद्य वै&#xA;098c यथैव तेऽभ्यनुज्ञातं तथा गृह्णीष्व माचिरम्&#xA;099  विकृत उवाच&#xA;099a दीयतामित्यनेनोक्तं ददानीति तथा मया&#xA;099c नायं मे धारयत्यत्र गम्यतां यत्र वाञ्छति&#xA;100  राजोवाच&#xA;100a ददतोऽस्य न गृह्णासि विषमं प्रतिभाति मे&#xA;100c दण्ड्यो हि त्वं मम मतो नास्त्यत्र खलु संशयः&#xA;101  विकृत उवाच&#xA;101a मयास्य दत्तं राजर्षे गृह्णीयां तत्कथं पुनः&#xA;101c काममत्रापराधो मे दण्ड्यमाज्ञापय प्रभो&#xA;102  विरूप उवाच&#xA;102a दीयमानं यदि मया नेषिष्यसि कथञ्चन&#xA;102c नियंस्यति त्वा नृपतिरयं धर्मानुशासकः&#xA;103  विकृत उवाच&#xA;103a स्वं मया याचितेनेह दत्तं कथमिहाद्य तत्&#xA;103c गृह्णीयां गच्छतु भवानभ्यनुज्ञां ददानि ते&#xA;104  ब्राह्मण उवाच&#xA;104a श्रुतमेतत्त्वया राजन्ननयोः कथितं द्वयोः&#xA;104c प्रतिज्ञातं मया यत्ते तद्गृहाणाविचारितम्&#xA;105  राजोवाच&#xA;105a प्रस्तुतं सुमहत्कार्यमावयोर्गह्वरं यथा&#xA;105c जापकस्य दृढीकारः कथमेतद्भविष्यति&#xA;106a यदि तावन्न गृह्णामि ब्राह्मणेनापवर्जितम्&#xA;106c कथं न लिप्येयमहं दोषेण महताद्य वै&#xA;107  भीष्म उवाच&#xA;107a तौ चोवाच स राजर्षिः कृतकार्यौ गमिष्यथः&#xA;107c नेदानीं मामिहासाद्य राजधर्मो भवेन्मृषा&#xA;108a स्वधर्मः परिपाल्यश्च राज्ञामेष विनिश्चयः&#xA;108c विप्रधर्मश्च सुगुरुर्मामनात्मानमाविशत्&#xA;109  ब्राह्मण उवाच&#xA;109a गृहाण धारयेऽहं ते याचितं ते श्रुतं मया&#xA;109c न चेद्ग्रहीष्यसे राजञ्शपिष्ये त्वां न संशयः&#xA;110  राजोवाच&#xA;110a धिग्राजधर्मं यस्यायं कार्यस्येह विनिश्चयः&#xA;110c इत्यर्थं मे ग्रहीतव्यं कथं तुल्यं भवेदिति&#xA;111a एष पाणिरपूर्वं भो निक्षेपार्थं प्रसारितः&#xA;111c यन्मे धारयसे विप्र तदिदानीं प्रदीयताम्&#xA;112  ब्राह्मण उवाच&#xA;112a संहितां जपता यावान्मया कश्चिद्गुणः कृतः&#xA;112c तत्सर्वं प्रतिगृह्णीष्व यदि किञ्चिदिहास्ति मे&#xA;113  राजोवाच&#xA;113a जलमेतन्निपतितं मम पाणौ द्विजोत्तम&#xA;113c सममस्तु सहैवास्तु प्रतिगृह्णातु वै भवान्&#xA;114  विरूप उवाच&#xA;114a कामक्रोधौ विद्धि नौ त्वमावाभ्यां कारितो भवान्&#xA;114c समेति च यदुक्तं ते समा लोकास्तवास्य च&#xA;115a नायं धारयते किञ्चिज्जिज्ञासा त्वत्कृते कृता&#xA;115c कालो धर्मस्तथा मृत्युः कामक्रोधौ तथा युवाम्&#xA;116a सर्वमन्योन्यनिकषे निघृष्टं पश्यतस्तव&#xA;116c गच्छ लोकाञ्जितान्स्वेन कर्मणा यत्र वाञ्छसि&#xA;117  भीष्म उवाच&#xA;117a जापकानां फलावाप्तिर्मया ते सम्प्रकीर्तिता&#xA;117c गतिः स्थानं च लोकाश्च जापकेन यथा जिताः&#xA;118a प्रयाति संहिताध्यायी ब्रह्माणं परमेष्ठिनम्&#xA;118c अथ वाग्निं समायाति सूर्यमाविशतेऽपि वा&#xA;119a स तैजसेन भावेन यदि तत्राश्नुते रतिम्&#xA;119c गुणांस्तेषां समादत्ते रागेण प्रतिमोहितः&#xA;120a एवं सोमे तथा वायौ भूम्याकाशशरीरगः&#xA;120c सरागस्तत्र वसति गुणांस्तेषां समाचरन्&#xA;121a अथ तत्र विरागी स गच्छति त्वथ संशयम्&#xA;121c परमव्ययमिच्छन्स तमेवाविशते पुनः&#xA;122a अमृताच्चामृतं प्राप्तः शीतीभूतो निरात्मवान्&#xA;122c ब्रह्मभूतः स निर्द्वन्द्वः सुखी शान्तो निरामयः&#xA;123a ब्रह्मस्थानमनावर्तमेकमक्षरसञ्ज्ञकम्&#xA;123c अदुःखमजरं शान्तं स्थानं तत्प्रतिपद्यते&#xA;124a चतुर्भिर्लक्षणैर्हीनं तथा षड्भिः सषोडशैः&#xA;124c पुरुषं समतिक्रम्य आकाशं प्रतिपद्यते&#xA;125a अथ वेच्छति रागात्मा सर्वं तदधितिष्ठति&#xA;125c यच्च प्रार्थयते तच्च मनसा प्रतिपद्यते&#xA;126a अथ वा वीक्षते लोकान्सर्वान्निरयसंस्थितान्&#xA;126c निःस्पृहः सर्वतो मुक्तस्तत्रैव रमते सुखी&#xA;127a एवमेषा महाराज जापकस्य गतिर्यथा&#xA;127c एतत्ते सर्वमाख्यातं किं भूयः श्रोतुमिच्छसि&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/193/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/193/</guid>
      <description>&lt;p&gt;001  युधिष्ठिर उवाच&#xA;001a किमुत्तरं तदा तौ स्म चक्रतुस्तेन भाषिते&#xA;001c ब्राह्मणो वाथ वा राजा तन्मे ब्रूहि पितामह&#xA;002a अथ वा तौ गतौ तत्र यदेतत्कीर्तितं त्वया&#xA;002c संवादो वा तयोः कोऽभूत्किं वा तौ तत्र चक्रतुः&#xA;003  भीष्म उवाच&#xA;003a तथेत्येवं प्रतिश्रुत्य धर्मं सम्पूज्य चाभिभो&#xA;003c यमं कालं च मृत्युं च स्वर्गं सम्पूज्य चार्हतः&#xA;004a पूर्वं ये चापरे तत्र समेता ब्राह्मणर्षभाः&#xA;004c सर्वान्सम्पूज्य शिरसा राजानं सोऽब्रवीद्वचः&#xA;005a फलेनानेन संयुक्तो राजर्षे गच्छ पुण्यताम्&#xA;005c भवता चाभ्यनुज्ञातो जपेयं भूय एव हि&#xA;006a वरश्च मम पूर्वं हि देव्या दत्तो महाबल&#xA;006c श्रद्धा ते जपतो नित्यं भवितेति विशाम्पते&#xA;007  राजोवाच&#xA;007a यद्येवमफला सिद्धिः श्रद्धा च जपितुं तव&#xA;007c गच्छ विप्र मया सार्धं जापकं फलमाप्नुहि&#xA;008  ब्राह्मण उवाच&#xA;008a कृतः प्रयत्नः सुमहान्सर्वेषां सन्निधाविह&#xA;008c सह तुल्यफलौ चावां गच्छावो यत्र नौ गतिः&#xA;009  भीष्म उवाच&#xA;009a व्यवसायं तयोस्तत्र विदित्वा त्रिदशेश्वरः&#xA;009c सह देवैरुपययौ लोकपालैस्तथैव च&#xA;010a साध्या विश्वेऽथ मरुतो ज्योतींषि सुमहान्ति च&#xA;010c नद्यः शैलाः समुद्राश्च तीर्थानि विविधानि च&#xA;011a तपांसि संयोगविधिर्वेदाः स्तोभाः सरस्वती&#xA;011c नारदः पर्वतश्चैव विश्वावसुर्हहा हुहूः&#xA;012a गन्धर्वश्चित्रसेनश्च परिवारगणैर्युतः&#xA;012c नागाः सिद्धाश्च मुनयो देवदेवः प्रजापतिः&#xA;012e विष्णुः सहस्रशीर्षश्च देवोऽचिन्त्यः समागमत्&#xA;013a अवाद्यन्तान्तरिक्षे च भेर्यस्तूर्याणि चाभिभो&#xA;013c पुष्पवर्षाणि दिव्यानि तत्र तेषां महात्मनाम्&#xA;013e ननृतुश्चाप्सरःसङ्घास्तत्र तत्र समन्ततः&#xA;014a अथ स्वर्गस्तथा रूपी ब्राह्मणं वाक्यमब्रवीत्&#xA;014c संसिद्धस्त्वं महाभाग त्वं च सिद्धस्तथा नृप&#xA;015a अथ तौ सहितौ राजन्नन्योन्येन विधानतः&#xA;015c विषयप्रतिसंहारमुभावेव प्रचक्रतुः&#xA;016a प्राणापानौ तथोदानं समानं व्यानमेव च&#xA;016c एवं तान्मनसि स्थाप्य दधतुः प्राणयोर्मनः&#xA;017a उपस्थितकृतौ तत्र नासिकाग्रमधो भ्रुवौ&#xA;017c कुङ्कुण्यां चैव मनसा शनैर्धारयतः स्म तौ&#xA;018a निश्चेष्टाभ्यां शरीराभ्यां स्थिरदृष्टी समाहितौ&#xA;018c जितासनौ तथाधाय मूर्धन्यात्मानमेव च&#xA;019a तालुदेशमथोद्दाल्य ब्राह्मणस्य महात्मनः&#xA;019c ज्योतिर्ज्वाला सुमहती जगाम त्रिदिवं तदा&#xA;020a हाहाकारस्ततो दिक्षु सर्वासु सुमहानभूत्&#xA;020c तज्ज्योतिः स्तूयमानं स्म ब्रह्माणं प्राविशत्तदा&#xA;021a ततः स्वागतमित्याह तत्तेजः स पितामहः&#xA;021c प्रादेशमात्रं पुरुषं प्रत्युद्गम्य विशाम्पते&#xA;022a भूयश्चैवापरं प्राह वचनं मधुरं स्म सः&#xA;022c जापकैस्तुल्यफलता योगानां नात्र संशयः&#xA;023a योगस्य तावदेतेभ्यः फलं प्रत्यक्षदर्शनम्&#xA;023c जापकानां विशिष्टं तु प्रत्युत्थानं समाधिकम्&#xA;024a उष्यतां मयि चेत्युक्त्वाचेतयत्स ततः पुनः&#xA;024c अथास्य प्रविवेशास्यं ब्राह्मणो विगतज्वरः&#xA;025a राजाप्येतेन विधिना भगवन्तं पितामहम्&#xA;025c यथैव द्विजशार्दूलस्तथैव प्राविशत्तदा&#xA;026a स्वयम्भुवमथो देवा अभिवाद्य ततोऽब्रुवन्&#xA;026c जापकार्थमयं यत्नस्तदर्थं वयमागताः&#xA;027a कृतपूजाविमौ तुल्यं त्वया तुल्यफलाविमौ&#xA;027c योगजापकयोर्दृष्टं फलं सुमहदद्य वै&#xA;027e सर्वाल्ँलोकानतीत्यैतौ गच्छेतां यत्र वाञ्छितम्&#xA;028  ब्रह्मोवाच&#xA;028a महास्मृतिं पठेद्यस्तु तथैवानुस्मृतिं शुभाम्&#xA;028c तावप्येतेन विधिना गच्छेतां मत्सलोकताम्&#xA;029a यश्च योगे भवेद्भक्तः सोऽपि नास्त्यत्र संशयः&#xA;029c विधिनानेन देहान्ते मम लोकानवाप्नुयात्&#xA;029e गम्यतां साधयिष्यामि यथास्थानानि सिद्धये&#xA;030  भीष्म उवाच&#xA;030a इत्युक्त्वा स तदा देवस्तत्रैवान्तरधीयत&#xA;030c आमन्त्र्य तं ततो देवा ययुः स्वं स्वं निवेशनम्&#xA;031a ते च सर्वे महात्मानो धर्मं सत्कृत्य तत्र वै&#xA;031c पृष्ठतोऽनुययू राजन्सर्वे सुप्रीतमानसाः&#xA;032a एतत्फलं जापकानां गतिश्चैव प्रकीर्तिता&#xA;032c यथाश्रुतं महाराज किं भूयः श्रोतुमिच्छसि&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/194/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/194/</guid>
      <description>&lt;p&gt;001  युधिष्ठिर उवाच&#xA;001a किं फलं ज्ञानयोगस्य वेदानां नियमस्य च&#xA;001c भूतात्मा वा कथं ज्ञेयस्तन्मे ब्रूहि पितामह&#xA;002  भीष्म उवाच&#xA;002a अत्राप्युदाहरन्तीममितिहासं पुरातनम्&#xA;002c मनोः प्रजापतेर्वादं महर्षेश्च बृहस्पतेः&#xA;003a प्रजापतिं श्रेष्ठतमं पृथिव्यां देवर्षिसङ्घप्रवरो महर्षिः&#xA;003c बृहस्पतिः प्रश्नमिमं पुराणं पप्रच्छ शिष्योऽथ गुरुं प्रणम्य&#xA;004a यत्कारणं मन्त्रविधिः प्रवृत्तो ज्ञाने फलं यत्प्रवदन्ति विप्राः&#xA;004c यन्मन्त्रशब्दैरकृतप्रकाशं तदुच्यतां मे भगवन्यथावत्&#xA;005a यदर्थशास्त्रागममन्त्रविद्भिर्यज्ञैरनेकैर्वरगोप्रदानैः&#xA;005c फलं महद्भिर्यदुपास्यते च तत्किं कथं वा भविता क्व वा तत्&#xA;006a मही महीजाः पवनोऽन्तरिक्षं जलौकसश्चैव जलं दिवं च&#xA;006c दिवौकसश्चैव यतः प्रसूतास्तदुच्यतां मे भगवन्पुराणम्&#xA;007a ज्ञानं यतः प्रार्थयते नरो वै ततस्तदर्था भवति प्रवृत्तिः&#xA;007c न चाप्यहं वेद परं पुराणं मिथ्याप्रवृत्तिं च कथं नु कुर्याम्&#xA;008a ऋक्सामसङ्घांश्च यजूंषि चाहं छन्दांसि नक्षत्रगतिं निरुक्तम्&#xA;008c अधीत्य च व्याकरणं सकल्पं शिक्षां च भूतप्रकृतिं न वेद्मि&#xA;009a स मे भवाञ्शंसतु सर्वमेतज्ज्ञाने फलं कर्मणि वा यदस्ति&#xA;009c यथा च देहाच्च्यवते शरीरी पुनः शरीरं च यथाभ्युपैति&#xA;010  मनुरुवाच&#xA;010a यद्यत्प्रियं यस्य सुखं तदाहुस्तदेव दुःखं प्रवदन्त्यनिष्टम्&#xA;010c इष्टं च मे स्यादितरच्च न स्यादेतत्कृते कर्मविधिः प्रवृत्तः&#xA;010e इष्टं त्वनिष्टं च न मां भजेतेत्येतत्कृते ज्ञानविधिः प्रवृत्तः&#xA;011a कामात्मकाश्छन्दसि कर्मयोगा एभिर्विमुक्तः परमश्नुवीत&#xA;011c नानाविधे कर्मपथे सुखार्थी नरः प्रवृत्तो न परं प्रयाति&#xA;011e परं हि तत्कर्मपथादपेतं निराशिषं ब्रह्मपरं ह्यवश्यम्&#xA;012a प्रजाः सृष्टा मनसा कर्मणा च द्वावप्येतौ सत्पथौ लोकजुष्टौ&#xA;012c दृष्ट्वा कर्म शाश्वतं चान्तवच्च मनस्त्यागः कारणं नान्यदस्ति&#xA;013a स्वेनात्मना चक्षुरिव प्रणेता निशात्यये तमसा संवृतात्मा&#xA;013c ज्ञानं तु विज्ञानगुणेन युक्तं कर्माशुभं पश्यति वर्जनीयम्&#xA;014a सर्पान्कुशाग्राणि तथोदपानं ज्ञात्वा मनुष्याः परिवर्जयन्ति&#xA;014c अज्ञानतस्तत्र पतन्ति मूढा ज्ञाने फलं पश्य यथा विशिष्टम्&#xA;015a कृत्स्नस्तु मन्त्रो विधिवत्प्रयुक्तो यज्ञा यथोक्तास्त्वथ दक्षिणाश्च&#xA;015c अन्नप्रदानं मनसः समाधिः पञ्चात्मकं कर्मफलं वदन्ति&#xA;016a गुणात्मकं कर्म वदन्ति वेदास्तस्मान्मन्त्रा मन्त्रमूलं हि कर्म&#xA;016c विधिर्विधेयं मनसोपपत्तिः फलस्य भोक्ता तु यथा शरीरी&#xA;017a शब्दाश्च रूपाणि रसाश्च पुण्याः स्पर्शाश्च गन्धाश्च शुभास्तथैव&#xA;017c नरो नसंस्थानगतः प्रभुः स्यादेतत्फलं सिध्यति कर्मलोके&#xA;018a यद्यच्छरीरेण करोति कर्म शरीरयुक्तः समुपाश्नुते तत्&#xA;018c शरीरमेवायतनं सुखस्य दुःखस्य चाप्यायतनं शरीरम्&#xA;019a वाचा तु यत्कर्म करोति किञ्चिद्वाचैव सर्वं समुपाश्नुते तत्&#xA;019c मनस्तु यत्कर्म करोति किञ्चिन्मनःस्थ एवायमुपाश्नुते तत्&#xA;020a यथागुणं कर्मगणं फलार्थी करोत्ययं कर्मफले निविष्टः&#xA;020c तथा तथायं गुणसम्प्रयुक्तः शुभाशुभं कर्मफलं भुनक्ति&#xA;021a मत्स्यो यथा स्रोत इवाभिपाती तथा कृतं पूर्वमुपैति कर्म&#xA;021c शुभे त्वसौ तुष्यति दुष्कृते तु न तुष्यते वै परमः शरीरी&#xA;022a यतो जगत्सर्वमिदं प्रसूतं ज्ञात्वात्मवन्तो व्यतियान्ति यत्तत्&#xA;022c यन्मन्त्रशब्दैरकृतप्रकाशं तदुच्यमानं शृणु मे परं यत्&#xA;023a रसैर्वियुक्तं विविधैश्च गन्धैरशब्दमस्पर्शमरूपवच्च&#xA;023c अग्राह्यमव्यक्तमवर्णमेकं पञ्चप्रकारं ससृजे प्रजानाम्&#xA;024a न स्त्री पुमान्वापि नपुंसकं च न सन्न चासत्सदसच्च तन्न&#xA;024c पश्यन्ति यद्ब्रह्मविदो मनुष्यास्तदक्षरं न क्षरतीति विद्धि&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/195/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/195/</guid>
      <description>&lt;p&gt;001  मनुरुवाच&#xA;001a अक्षरात्खं ततो वायुर्वायोर्ज्योतिस्ततो जलम्&#xA;001c जलात्प्रसूता जगती जगत्यां जायते जगत्&#xA;002a इमे शरीरैर्जलमेव गत्वा जलाच्च तेजः पवनोऽन्तरिक्षम्&#xA;002c खाद्वै निवर्तन्ति नभाविनस्ते ये भाविनस्ते परमाप्नुवन्ति&#xA;003a नोष्णं न शीतं मृदु नापि तीक्ष्णं नाम्लं कषायं मधुरं न तिक्तम्&#xA;003c न शब्दवन्नापि च गन्धवत्तन्न रूपवत्तत्परमस्वभावम्&#xA;004a स्पर्शं तनुर्वेद रसं तु जिह्वा घ्राणं च गन्धाञ्श्रवणे च शब्दान्&#xA;004c रूपाणि चक्षुर्न च तत्परं यद्गृह्णन्त्यनध्यात्मविदो मनुष्याः&#xA;005a निवर्तयित्वा रसनं रसेभ्यो; घ्राणं च गन्धाच्छ्रवणे च शब्दात्&#xA;005c स्पर्शात्तनुं रूपगुणात्तु चक्षुस्ततः परं पश्यति स्वं स्वभावम्&#xA;006a यतो गृहीत्वा हि करोति यच्च यस्मिंश्च तामारभते प्रवृत्तिम्&#xA;006c यस्मिंश्च यद्येन च यश्च कर्ता तत्कारणं तं समुपायमाहुः&#xA;007a यच्चाभिभूः साधकं व्यापकं च यन्मन्त्रवच्छंस्यते चैव लोके&#xA;007c यः सर्वहेतुः परमार्थकारी तत्कारणं कार्यमतो यदन्यत्&#xA;008a यथा च कश्चित्सुकृतैर्मनुष्यः शुभाशुभं प्राप्नुतेऽथाविरोधात्&#xA;008c एवं शरीरेषु शुभाशुभेषु; स्वकर्मजैर्ज्ञानमिदं निबद्धम्&#xA;009a यथा प्रदीपः पुरतः प्रदीप्तः प्रकाशमन्यस्य करोति दीप्यन्&#xA;009c तथेह पञ्चेन्द्रियदीपवृक्षा ज्ञानप्रदीप्ताः परवन्त एव&#xA;010a यथा हि राज्ञो बहवो ह्यमात्याः पृथक्प्रमाणं प्रवदन्ति युक्ताः&#xA;010c तद्वच्छरीरेषु भवन्ति पञ्च ज्ञानैकदेशः परमः स तेभ्यः&#xA;011a यथार्चिषोऽग्नेः पवनस्य वेगा मरीचयोऽर्कस्य नदीषु चापः&#xA;011c गच्छन्ति चायान्ति च तन्यमानास्तद्वच्छरीराणि शरीरिणां तु&#xA;012a यथा च कश्चित्परशुं गृहीत्वा धूमं न पश्येज्ज्वलनं च काष्ठे&#xA;012c तद्वच्छरीरोदरपाणिपादं छित्त्वा न पश्यन्ति ततो यदन्यत्&#xA;013a तान्येव काष्ठानि यथा विमथ्य धूमं च पश्येज्ज्वलनं च योगात्&#xA;013c तद्वत्सुबुद्धिः सममिन्द्रियत्वाद्बुधः परं पश्यति स्वं स्वभावम्&#xA;014a यथात्मनोऽङ्गं पतितं पृथिव्यां स्वप्नान्तरे पश्यति चात्मनोऽन्यत्&#xA;014c श्रोत्रादियुक्तः सुमनाः सुबुद्धिर्लिङ्गात्तथा गच्छति लिङ्गमन्यत्&#xA;015a उत्पत्तिवृद्धिक्षयसन्निपातैर्न युज्यतेऽसौ परमः शरीरी&#xA;015c अनेन लिङ्गेन तु लिङ्गमन्यद्गच्छत्यदृष्टः प्रतिसन्धियोगात्&#xA;016a न चक्षुषा पश्यति रूपमात्मनो न चापि संस्पर्शमुपैति किञ्चित्&#xA;016c न चापि तैः साधयतेऽथ कार्यं ते तं न पश्यन्ति स पश्यते तान्&#xA;017a यथा प्रदीपे ज्वलतोऽनलस्य सन्तापजं रूपमुपैति किञ्चित्&#xA;017c न चान्तरं रूपगुणं बिभर्ति तथैव तद्दृश्यते रूपमस्य&#xA;018a यथा मनुष्यः परिमुच्य कायमदृश्यमन्यद्विशते शरीरम्&#xA;018c विसृज्य भूतेषु महत्सु देहं तदाश्रयं चैव बिभर्ति रूपम्&#xA;019a खं वायुमग्निं सलिलं तथोर्वीं समन्ततोऽभ्याविशते शरीरी&#xA;019c नानाश्रयाः कर्मसु वर्तमानाः श्रोत्रादयः पञ्च गुणाञ्श्रयन्ते&#xA;020a श्रोत्रं खतो घ्राणमथो पृथिव्यास्तेजोमयं रूपमथो विपाकः&#xA;020c जलाश्रयः स्वेद उक्तो रसश्च वाय्वात्मकः स्पर्शकृतो गुणश्च&#xA;021a महत्सु भूतेषु वसन्ति पञ्च पञ्चेन्द्रियार्थाश्च तथेन्द्रियेषु&#xA;021c सर्वाणि चैतानि मनोनुगानि बुद्धिं मनोऽन्वेति मनः स्वभावम्&#xA;022a शुभाशुभं कर्म कृतं यदस्य तदेव प्रत्याददते स्वदेहे&#xA;022c मनोऽनुवर्तन्ति परावराणि जलौकसः स्रोत इवानुकूलम्&#xA;023a चलं यथा दृष्टिपथं परैति सूक्ष्मं महद्रूपमिवाभिपाति&#xA;023c स्वरूपमालोचयते च रूपं परं तथा बुद्धिपथं परैति&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/196/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/196/</guid>
      <description>&lt;p&gt;001  मनुरुवाच&#xA;001a यदिन्द्रियैस्तूपकृतान्पुरस्तात्प्राप्तान्गुणान्संस्मरते चिराय&#xA;001c तेष्विन्द्रियेषूपहतेषु पश्चात्स बुद्धिरूपः परमः स्वभावः&#xA;002a यथेन्द्रियार्थान्युगपत्समस्तान्नावेक्षते कृत्स्नमतुल्यकालम्&#xA;002c यथाबलं सञ्चरते स विद्वांस्तस्मात्स एकः परमः शरीरी&#xA;003a रजस्तमः सत्त्वमथो तृतीयं गच्छत्यसौ ज्ञानगुणान्विरूपान्&#xA;003c तथेन्द्रियाण्याविशते शरीरी हुताशनं वायुरिवेन्धनस्थम्&#xA;004a न चक्षुषा पश्यति रूपमात्मनो; न पश्यति स्पर्शनमिन्द्रियेन्द्रियम्&#xA;004c न श्रोत्रलिङ्गं श्रवणे निदर्शनं तथागतं पश्यति तद्विनश्यति&#xA;005a श्रोत्रादीनि न पश्यन्ति स्वं स्वमात्मानमात्मना&#xA;005c सर्वज्ञः सर्वदर्शी च क्षेत्रज्ञस्तानि पश्यति&#xA;006a यथा हिमवतः पार्श्वं पृष्ठं चन्द्रमसो यथा&#xA;006c न दृष्टपूर्वं मनुजैर्न च तन्नास्ति तावता&#xA;007a तद्वद्भूतेषु भूतात्मा सूक्ष्मो ज्ञानात्मवानसौ&#xA;007c अदृष्टपूर्वश्चक्षुर्भ्यां न चासौ नास्ति तावता&#xA;008a पश्यन्नपि यथा लक्ष्म जगत्सोमे न विन्दति&#xA;008c एवमस्ति न वेत्येतन्न च तन्न परायणम्&#xA;009a रूपवन्तमरूपत्वादुदयास्तमये बुधाः&#xA;009c धिया समनुपश्यन्ति तद्गताः सवितुर्गतिम्&#xA;010a तथा बुद्धिप्रदीपेन दूरस्थं सुविपश्चितः&#xA;010c प्रत्यासन्नं निनीषन्ति ज्ञेयं ज्ञानाभिसंहितम्&#xA;011a न हि खल्वनुपायेन कश्चिदर्थोऽभिसिध्यति&#xA;011c सूत्रजालैर्यथा मत्स्यान्बध्नन्ति जलजीविनः&#xA;012a मृगैर्मृगाणां ग्रहणं पक्षिणां पक्षिभिर्यथा&#xA;012c गजानां च गजैरेवं ज्ञेयं ज्ञानेन गृह्यते&#xA;013a अहिरेव ह्यहेः पादान्पश्यतीति निदर्शनम्&#xA;013c तद्वन्मूर्तिषु मूर्तिष्ठं ज्ञेयं ज्ञानेन पश्यति&#xA;014a नोत्सहन्ते यथा वेत्तुमिन्द्रियैरिन्द्रियाण्यपि&#xA;014c तथैवेह परा बुद्धिः परं बुद्ध्या न पश्यति&#xA;015a यथा चन्द्रो ह्यमावास्यामलिङ्गत्वान्न दृश्यते&#xA;015c न च नाशोऽस्य भवति तथा विद्धि शरीरिणम्&#xA;016a क्षीणकोशो ह्यमावास्यां चन्द्रमा न प्रकाशते&#xA;016c तद्वन्मूर्तिवियुक्तः सञ्शरीरी नोपलभ्यते&#xA;017a यथा कोशान्तरं प्राप्य चन्द्रमा भ्राजते पुनः&#xA;017c तद्वल्लिङ्गान्तरं प्राप्य शरीरी भ्राजते पुनः&#xA;018a जन्मवृद्धिक्षयश्चास्य प्रत्यक्षेणोपलभ्यते&#xA;018c सा तु चन्द्रमसो व्यक्तिर्न तु तस्य शरीरिणः&#xA;019a उत्पत्तिवृद्धिव्ययतो यथा स इति गृह्यते&#xA;019c चन्द्र एव त्वमावास्यां तथा भवति मूर्तिमान्&#xA;020a नाभिसर्पद्विमुञ्चद्वा शशिनं दृश्यते तमः&#xA;020c विसृजंश्चोपसर्पंश्च तद्वत्पश्य शरीरिणम्&#xA;021a यथा चन्द्रार्कसंयुक्तं तमस्तदुपलभ्यते&#xA;021c तद्वच्छरीरसंयुक्तः शरीरीत्युपलभ्यते&#xA;022a यथा चन्द्रार्कनिर्मुक्तः स राहुर्नोपलभ्यते&#xA;022c तद्वच्छरीरनिर्मुक्तः शरीरी नोपलभ्यते&#xA;023a यथा चन्द्रो ह्यमावास्यां नक्षत्रैर्युज्यते गतः&#xA;023c तद्वच्छरीरनिर्मुक्तः फलैर्युज्यति कर्मणः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/197/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/197/</guid>
      <description>&lt;p&gt;001  मनुरुवाच&#xA;001a यथा व्यक्तमिदं शेते स्वप्ने चरति चेतनम्&#xA;001c ज्ञानमिन्द्रियसंयुक्तं तद्वत्प्रेत्य भवाभवौ&#xA;002a यथाम्भसि प्रसन्ने तु रूपं पश्यति चक्षुषा&#xA;002c तद्वत्प्रसन्नेन्द्रियवाञ्ज्ञेयं ज्ञानेन पश्यति&#xA;003a स एव लुलिते तस्मिन्यथा रूपं न पश्यति&#xA;003c तथेन्द्रियाकुलीभावे ज्ञेयं ज्ञाने न पश्यति&#xA;004a अबुद्धिरज्ञानकृता अबुद्ध्या दुष्यते मनः&#xA;004c दुष्टस्य मनसः पञ्च सम्प्रदुष्यन्ति मानसाः&#xA;005a अज्ञानतृप्तो विषयेष्ववगाढो न दृश्यते&#xA;005c अदृष्ट्वैव तु पूतात्मा विषयेभ्यो निवर्तते&#xA;006a तर्षच्छेदो न भवति पुरुषस्येह कल्मषात्&#xA;006c निवर्तते तथा तर्षः पापमन्तं गतं यथा&#xA;007a विषयेषु च संसर्गाच्छाश्वतस्य न संश्रयात्&#xA;007c मनसा चान्यदाकाङ्क्षन्परं न प्रतिपद्यते&#xA;008a ज्ञानमुत्पद्यते पुंसां क्षयात्पापस्य कर्मणः&#xA;008c अथादर्शतलप्रख्ये पश्यत्यात्मानमात्मनि&#xA;009a प्रसृतैरिन्द्रियैर्दुःखी तैरेव नियतैः सुखी&#xA;009c तस्मादिन्द्रियरूपेभ्यो यच्छेदात्मानमात्मना&#xA;010a इन्द्रियेभ्यो मनः पूर्वं बुद्धिः परतरा ततः&#xA;010c बुद्धेः परतरं ज्ञानं ज्ञानात्परतरं परम्&#xA;011a अव्यक्तात्प्रसृतं ज्ञानं ततो बुद्धिस्ततो मनः&#xA;011c मनः श्रोत्रादिभिर्युक्तं शब्दादीन्साधु पश्यति&#xA;012a यस्तांस्त्यजति शब्दादीन्सर्वाश्च व्यक्तयस्तथा&#xA;012c विमुञ्चत्याकृतिग्रामांस्तान्मुक्त्वामृतमश्नुते&#xA;013a उद्यन्हि सविता यद्वत्सृजते रश्मिमण्डलम्&#xA;013c स एवास्तमुपागच्छंस्तदेवात्मनि यच्छति&#xA;014a अन्तरात्मा तथा देहमाविश्येन्द्रियरश्मिभिः&#xA;014c प्राप्येन्द्रियगुणान्पञ्च सोऽस्तमावृत्य गच्छति&#xA;015a प्रणीतं कर्मणा मार्गं नीयमानः पुनः पुनः&#xA;015c प्राप्नोत्ययं कर्मफलं प्रवृद्धं धर्ममात्मवान्&#xA;016a विषया विनिवर्तन्ते निराहारस्य देहिनः&#xA;016c रसवर्जं रसोऽप्यस्य परं दृष्ट्वा निवर्तते&#xA;017a बुद्धिः कर्मगुणैर्हीना यदा मनसि वर्तते&#xA;017c तदा सम्पद्यते ब्रह्म तत्रैव प्रलयं गतम्&#xA;018a अस्पर्शनमशृण्वानमनास्वादमदर्शनम्&#xA;018c अघ्राणमवितर्कं च सत्त्वं प्रविशते परम्&#xA;019a मनस्याकृतयो मग्ना मनस्त्वतिगतं मतिम्&#xA;019c मतिस्त्वतिगता ज्ञानं ज्ञानं त्वभिगतं परम्&#xA;020a इन्द्रियैर्मनसः सिद्धिर्न बुद्धिं बुध्यते मनः&#xA;020c न बुद्धिर्बुध्यतेऽव्यक्तं सूक्ष्मस्त्वेतानि पश्यति&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/198/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/198/</guid>
      <description>&lt;p&gt;001  मनुरुवाच&#xA;001a ज्ञानं ज्ञेयाभिनिर्वृत्तं विद्धि ज्ञानगुणं मनः&#xA;001c प्रज्ञाकरणसंयुक्तं ततो बुद्धिः प्रवर्तते&#xA;002a यदा कर्मगुणोपेता बुद्धिर्मनसि वर्तते&#xA;002c तदा प्रज्ञायते ब्रह्म ध्यानयोगसमाधिना&#xA;003a सेयं गुणवती बुद्धिर्गुणेष्वेवाभिवर्तते&#xA;003c अवताराभिनिःस्रोतं गिरेः शृङ्गादिवोदकम्&#xA;004a यदा निर्गुणमाप्नोति ध्यानं मनसि पूर्वजम्&#xA;004c तदा प्रज्ञायते ब्रह्म निकष्यं निकषे यथा&#xA;005a मनस्त्वपहृतं बुद्धिमिन्द्रियार्थनिदर्शनम्&#xA;005c न समक्षं गुणावेक्षि निर्गुणस्य निदर्शनम्&#xA;006a सर्वाण्येतानि संवार्य द्वाराणि मनसि स्थितः&#xA;006c मनस्येकाग्रतां कृत्वा तत्परं प्रतिपद्यते&#xA;007a यथा महान्ति भूतानि निवर्तन्ते गुणक्षये&#xA;007c तथेन्द्रियाण्युपादाय बुद्धिर्मनसि वर्तते&#xA;008a यदा मनसि सा बुद्धिर्वर्ततेऽन्तरचारिणी&#xA;008c व्यवसायगुणोपेता तदा सम्पद्यते मनः&#xA;009a गुणवद्भिर्गुणोपेतं यदा ध्यानगुणं मनः&#xA;009c तदा सर्वगुणान्हित्वा निर्गुणं प्रतिपद्यते&#xA;010a अव्यक्तस्येह विज्ञाने नास्ति तुल्यं निदर्शनम्&#xA;010c यत्र नास्ति पदन्यासः कस्तं विषयमाप्नुयात्&#xA;011a तपसा चानुमानेन गुणैर्जात्या श्रुतेन च&#xA;011c निनीषेत्तत्परं ब्रह्म विशुद्धेनान्तरात्मना&#xA;012a गुणहीनो हि तं मार्गं बहिः समनुवर्तते&#xA;012c गुणाभावात्प्रकृत्या च निस्तर्क्यं ज्ञेयसम्मितम्&#xA;013a नैर्गुण्याद्ब्रह्म चाप्नोति सगुणत्वान्निवर्तते&#xA;013c गुणप्रसारिणी बुद्धिर्हुताशन इवेन्धने&#xA;014a यथा पञ्च विमुक्तानि इन्द्रियाणि स्वकर्मभिः&#xA;014c तथा तत्परमं ब्रह्म विमुक्तं प्रकृतेः परम्&#xA;015a एवं प्रकृतितः सर्वे प्रभवन्ति शरीरिणः&#xA;015c निवर्तन्ते निवृत्तौ च सर्गं नैवोपयान्ति च&#xA;016a पुरुषः प्रकृतिर्बुद्धिर्विशेषाश्चेन्द्रियाणि च&#xA;016c अहङ्कारोऽभिमानश्च सम्भूतो भूतसञ्ज्ञकः&#xA;017a एकस्याद्या प्रवृत्तिस्तु प्रधानात्सम्प्रवर्तते&#xA;017c द्वितीया मिथुनव्यक्तिमविशेषान्नियच्छति&#xA;018a धर्मादुत्कृष्यते श्रेयस्तथाश्रेयोऽप्यधर्मतः&#xA;018c रागवान्प्रकृतिं ह्येति विरक्तो ज्ञानवान्भवेत्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/199/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/199/</guid>
      <description>&lt;p&gt;001  मनुरुवाच&#xA;001a यदा ते पञ्चभिः पञ्च विमुक्ता मनसा सह&#xA;001c अथ तद्द्रक्ष्यसे ब्रह्म मणौ सूत्रमिवार्पितम्&#xA;002a तदेव च यथा सूत्रं सुवर्णे वर्तते पुनः&#xA;002c मुक्तास्वथ प्रवालेषु मृन्मये राजते तथा&#xA;003a तद्वद्गोषु मनुष्येषु तद्वद्धस्तिमृगादिषु&#xA;003c तद्वत्कीटपतङ्गेषु प्रसक्तात्मा स्वकर्मभिः&#xA;004a येन येन शरीरेण यद्यत्कर्म करोत्ययम्&#xA;004c तेन तेन शरीरेण तत्तत्फलमुपाश्नुते&#xA;005a यथा ह्येकरसा भूमिरोषध्यात्मानुसारिणी&#xA;005c तथा कर्मानुगा बुद्धिरन्तरात्मानुदर्शिनी&#xA;006a ज्ञानपूर्वोद्भवा लिप्सा लिप्सापूर्वाभिसन्धिता&#xA;006c अभिसन्धिपूर्वकं कर्म कर्ममूलं ततः फलम्&#xA;007a फलं कर्मात्मकं विद्यात्कर्म ज्ञेयात्मकं तथा&#xA;007c ज्ञेयं ज्ञानात्मकं विद्याज्ज्ञानं सदसदात्मकम्&#xA;008a ज्ञानानां च फलानां च ज्ञेयानां कर्मणां तथा&#xA;008c क्षयान्ते तत्फलं दिव्यं ज्ञानं ज्ञेयप्रतिष्ठितम्&#xA;009a महद्धि परमं भूतं युक्ताः पश्यन्ति योगिनः&#xA;009c अबुधास्तं न पश्यन्ति ह्यात्मस्था गुणबुद्धयः&#xA;010a पृथिवीरूपतो रूपमपामिह महत्तरम्&#xA;010c अद्भ्यो महत्तरं तेजस्तेजसः पवनो महान्&#xA;011a पवनाच्च महद्व्योम तस्मात्परतरं मनः&#xA;011c मनसो महती बुद्धिर्बुद्धेः कालो महान्स्मृतः&#xA;012a कालात्स भगवान्विष्णुर्यस्य सर्वमिदं जगत्&#xA;012c नादिर्न मध्यं नैवान्तस्तस्य देवस्य विद्यते&#xA;013a अनादित्वादमध्यत्वादनन्तत्वाच्च सोऽव्ययः&#xA;013c अत्येति सर्वदुःखानि दुःखं ह्यन्तवदुच्यते&#xA;014a तद्ब्रह्म परमं प्रोक्तं तद्धाम परमं स्मृतम्&#xA;014c तद्गत्वा कालविषयाद्विमुक्ता मोक्षमाश्रिताः&#xA;015a गुणैस्त्वेतैः प्रकाशन्ते निर्गुणत्वात्ततः परम्&#xA;015c निवृत्तिलक्षणो धर्मस्तथानन्त्याय कल्पते&#xA;016a ऋचो यजूंषि सामानि शरीराणि व्यपाश्रिताः&#xA;016c जिह्वाग्रेषु प्रवर्तन्ते यत्नसाध्या विनाशिनः&#xA;017a न चैवमिष्यते ब्रह्म शरीराश्रयसम्भवम्&#xA;017c न यत्नसाध्यं तद्ब्रह्म नादिमध्यं न चान्तवत्&#xA;018a ऋचामादिस्तथा साम्नां यजुषामादिरुच्यते&#xA;018c अन्तश्चादिमतां दृष्टो न चादिर्ब्रह्मणः स्मृतः&#xA;019a अनादित्वादनन्तत्वात्तदनन्तमथाव्ययम्&#xA;019c अव्ययत्वाच्च निर्द्वन्द्वं द्वन्द्वाभावात्ततः परम्&#xA;020a अदृष्टतोऽनुपायाच्चाप्यभिसन्धेश्च कर्मणः&#xA;020c न तेन मर्त्याः पश्यन्ति येन गच्छन्ति तत्परम्&#xA;021a विषयेषु च संसर्गाच्छाश्वतस्य च दर्शनात्&#xA;021c मनसा चान्यदाकाङ्क्षन्परं न प्रतिपद्यते&#xA;022a गुणान्यदिह पश्यन्ति तदिच्छन्त्यपरे जनाः&#xA;022c परं नैवाभिकाङ्क्षन्ति निर्गुणत्वाद्गुणार्थिनः&#xA;023a गुणैर्यस्त्ववरैर्युक्तः कथं विद्याद्गुणानिमान्&#xA;023c अनुमानाद्धि गन्तव्यं गुणैरवयवैः सह&#xA;024a सूक्ष्मेण मनसा विद्मो वाचा वक्तुं न शक्नुमः&#xA;024c मनो हि मनसा ग्राह्यं दर्शनेन च दर्शनम्&#xA;025a ज्ञानेन निर्मलीकृत्य बुद्धिं बुद्ध्या तथा मनः&#xA;025c मनसा चेन्द्रियग्राममनन्तं प्रतिपद्यते&#xA;026a बुद्धिप्रहीणो मनसासमृद्धस्तथा निराशीर्गुणतामुपैति&#xA;026c परं त्यजन्तीह विलोभ्यमाना हुताशनं वायुरिवेन्धनस्थम्&#xA;027a गुणादाने विप्रयोगे च तेषां मनः सदा बुद्धिपरावराभ्याम्&#xA;027c अनेनैव विधिना सम्प्रवृत्तो गुणादाने ब्रह्मशरीरमेति&#xA;028a अव्यक्तात्मा पुरुषोऽव्यक्तकर्मा सोऽव्यक्तत्वं गच्छति ह्यन्तकाले&#xA;028c तैरेवायं चेन्द्रियैर्वर्धमानैर्ग्लायद्भिर्वा वर्तते कर्मरूपः&#xA;029a सर्वैरयं चेन्द्रियैः सम्प्रयुक्तो देहः प्राप्तः पञ्चभूताश्रयः स्यात्&#xA;029c नासामर्थ्याद्गच्छति कर्मणेह हीनस्तेन परमेणाव्ययेन&#xA;030a पृथ्व्या नरः पश्यति नान्तमस्या ह्यन्तश्चास्या भविता चेति विद्धि&#xA;030c परं नयन्तीह विलोभ्यमानं यथा प्लवं वायुरिवार्णवस्थम्&#xA;031a दिवाकरो गुणमुपलभ्य निर्गुणो यथा भवेद्व्यपगतरश्मिमण्डलः&#xA;031c तथा ह्यसौ मुनिरिह निर्विशेषवान्स निर्गुणं प्रविशति ब्रह्म चाव्ययम्&#xA;032a अनागतिं सुकृतिमतां परां गतिं स्वयम्भुवं प्रभवनिधानमव्ययम्&#xA;032c सनातनं यदमृतमव्ययं पदं विचार्य तं शमममृतत्वमश्नुते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/200/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/200/</guid>
      <description>&lt;p&gt;001  युधिष्ठिर उवाच&#xA;001a पितामह महाप्राज्ञ पुण्डरीकाक्षमच्युतम्&#xA;001c कर्तारमकृतं विष्णुं भूतानां प्रभवाप्ययम्&#xA;002a नारायणं हृषीकेशं गोविन्दमपराजितम्&#xA;002c तत्त्वेन भरतश्रेष्ठ श्रोतुमिच्छामि केशवम्&#xA;003  भीष्म उवाच&#xA;003a श्रुतोऽयमर्थो रामस्य जामदग्न्यस्य जल्पतः&#xA;003c नारदस्य च देवर्षेः कृष्णद्वैपायनस्य च&#xA;004a असितो देवलस्तात वाल्मीकिश्च महातपाः&#xA;004c मार्कण्डेयश्च गोविन्दे कथयत्यद्भुतं महत्&#xA;005a केशवो भरतश्रेष्ठ भगवानीश्वरः प्रभुः&#xA;005c पुरुषः सर्वमित्येव श्रूयते बहुधा विभुः&#xA;006a किं तु यानि विदुर्लोके ब्राह्मणाः शार्ङ्गधन्वनः&#xA;006c माहात्म्यानि महाबाहो शृणु तानि युधिष्ठिर&#xA;007a यानि चाहुर्मनुष्येन्द्र ये पुराणविदो जनाः&#xA;007c अशेषेण हि गोविन्दे कीर्तयिष्यामि तान्यहम्&#xA;008a महाभूतानि भूतात्मा महात्मा पुरुषोत्तमः&#xA;008c वायुर्ज्योतिस्तथा चापः खं गां चैवान्वकल्पयत्&#xA;009a स दृष्ट्वा पृथिवीं चैव सर्वभूतेश्वरः प्रभुः&#xA;009c अप्स्वेव शयनं चक्रे महात्मा पुरुषोत्तमः&#xA;010a सर्वतेजोमयस्तस्मिञ्शयानः शयने शुभे&#xA;010c सोऽग्रजं सर्वभूतानां सङ्कर्षणमचिन्तयत्&#xA;011a आश्रयं सर्वभूतानां मनसेति विशुश्रुम&#xA;011c स धारयति भूतात्मा उभे भूतभविष्यती&#xA;012a ततस्तस्मिन्महाबाहो प्रादुर्भूते महात्मनि&#xA;012c भास्करप्रतिमं दिव्यं नाभ्यां पद्ममजायत&#xA;013a स तत्र भगवान्देवः पुष्करे भासयन्दिशः&#xA;013c ब्रह्मा समभवत्तात सर्वभूतपितामहः&#xA;014a तस्मिन्नपि महाबाहो प्रादुर्भूते महात्मनि&#xA;014c तमसः पूर्वजो जज्ञे मधुर्नाम महासुरः&#xA;015a तमुग्रमुग्रकर्माणमुग्रां बुद्धिं समास्थितम्&#xA;015c ब्रह्मणोपचितिं कुर्वञ्जघान पुरुषोत्तमः&#xA;016a तस्य तात वधात्सर्वे देवदानवमानवाः&#xA;016c मधुसूदनमित्याहुर्वृषभं सर्वसात्वताम्&#xA;017a ब्रह्मा तु ससृजे पुत्रान्मानसान्दक्षसप्तमान्&#xA;017c मरीचिमत्र्यङ्गिरसौ पुलस्त्यं पुलहं क्रतुम्&#xA;018a मरीचिः कश्यपं तात पुत्रं चासृजदग्रजम्&#xA;018c मानसं जनयामास तैजसं ब्रह्मसत्तमम्&#xA;019a अङ्गुष्ठादसृजद्ब्रह्मा मरीचेरपि पूर्वजम्&#xA;019c सोऽभवद्भरतश्रेष्ठ दक्षो नाम प्रजापतिः&#xA;020a तस्य पूर्वमजायन्त दश तिस्रश्च भारत&#xA;020c प्रजापतेर्दुहितरस्तासां ज्येष्ठाभवद्दितिः&#xA;021a सर्वधर्मविशेषज्ञः पुण्यकीर्तिर्महायशाः&#xA;021c मारीचः कश्यपस्तात सर्वासामभवत्पतिः&#xA;022a उत्पाद्य तु महाभागस्तासामवरजा दश&#xA;022c ददौ धर्माय धर्मज्ञो दक्ष एव प्रजापतिः&#xA;023a धर्मस्य वसवः पुत्रा रुद्राश्चामिततेजसः&#xA;023c विश्वेदेवाश्च साध्याश्च मरुत्वन्तश्च भारत&#xA;024a अपरास्तु यवीयस्यस्ताभ्योऽन्याः सप्तविंशतिः&#xA;024c सोमस्तासां महाभागः सर्वासामभवत्पतिः&#xA;025a इतरास्तु व्यजायन्त गन्धर्वांस्तुरगान्द्विजान्&#xA;025c गाश्च किम्पुरुषान्मत्स्यानौद्भिदांश्च वनस्पतीन्&#xA;026a आदित्यानदितिर्जज्ञे देवश्रेष्ठान्महाबलान्&#xA;026c तेषां विष्णुर्वामनोऽभूद्गोविन्दश्चाभवत्प्रभुः&#xA;027a तस्य विक्रमणादेव देवानां श्रीर्व्यवर्धत&#xA;027c दानवाश्च पराभूता दैतेयी चासुरी प्रजा&#xA;028a विप्रचित्तिप्रधानांश्च दानवानसृजद्दनुः&#xA;028c दितिस्तु सर्वानसुरान्महासत्त्वान्व्यजायत&#xA;029a अहोरात्रं च कालं च यथर्तु मधुसूदनः&#xA;029c पूर्वाह्णं चापराह्णं च सर्वमेवान्वकल्पयत्&#xA;030a बुद्ध्यापः सोऽसृजन्मेघांस्तथा स्थावरजङ्गमान्&#xA;030c पृथिवीं सोऽसृजद्विश्वां सहितां भूरितेजसा&#xA;031a ततः कृष्णो महाबाहुः पुनरेव युधिष्ठिर&#xA;031c ब्राह्मणानां शतं श्रेष्ठं मुखादसृजत प्रभुः&#xA;032a बाहुभ्यां क्षत्रियशतं वैश्यानामूरुतः शतम्&#xA;032c पद्भ्यां शूद्रशतं चैव केशवो भरतर्षभ&#xA;033a स एवं चतुरो वर्णान्समुत्पाद्य महायशाः&#xA;033c अध्यक्षं सर्वभूतानां धातारमकरोत्प्रभुः&#xA;034a यावद्यावदभूच्छ्रद्धा देहं धारयितुं नृणाम्&#xA;034c तावत्तावदजीवंस्ते नासीद्यमकृतं भयम्&#xA;035a न चैषां मैथुनो धर्मो बभूव भरतर्षभ&#xA;035c सङ्कल्पादेव चैतेषामपत्यमुदपद्यत&#xA;036a तत्र त्रेतायुगे काले सङ्कल्पाज्जायते प्रजा&#xA;036c न ह्यभून्मैथुनो धर्मस्तेषामपि जनाधिप&#xA;037a द्वापरे मैथुनो धर्मः प्रजानामभवन्नृप&#xA;037c तथा कलियुगे राजन्द्वन्द्वमापेदिरे जनाः&#xA;038a एष भूतपतिस्तात स्वध्यक्षश्च प्रकीर्तितः&#xA;038c निरध्यक्षांस्तु कौन्तेय कीर्तयिष्यामि तानपि&#xA;039a दक्षिणापथजन्मानः सर्वे तलवरान्ध्रकाः&#xA;039c उत्साः पुलिन्दाः शबराश्चूचुपा मण्डपैः सह&#xA;040a उत्तरापथजन्मानः कीर्तयिष्यामि तानपि&#xA;040c यौनकाम्बोजगान्धाराः किराता बर्बरैः सह&#xA;041a एते पापकृतस्तात चरन्ति पृथिवीमिमाम्&#xA;041c श्वकाकबलगृध्राणां सधर्माणो नराधिप&#xA;042a नैते कृतयुगे तात चरन्ति पृथिवीमिमाम्&#xA;042c त्रेताप्रभृति वर्तन्ते ते जना भरतर्षभ&#xA;043a ततस्तस्मिन्महाघोरे सन्ध्याकाले युगान्तिके&#xA;043c राजानः समसज्जन्त समासाद्येतरेतरम्&#xA;044a एवमेष कुरुश्रेष्ठ प्रादुर्भावो महात्मनः&#xA;044c देवदेवर्षिराचष्ट नारदः सर्वलोकदृक्&#xA;045a नारदोऽप्यथ कृष्णस्य परं मेने नराधिप&#xA;045c शाश्वतत्वं महाबाहो यथावद्भरतर्षभ&#xA;046a एवमेष महाबाहुः केशवः सत्यविक्रमः&#xA;046c अचिन्त्यः पुण्डरीकाक्षो नैष केवलमानुषः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/201/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/201/</guid>
      <description>&lt;p&gt;001  युधिष्ठिर उवाच&#xA;001a के पूर्वमासन्पतयः प्रजानां भरतर्षभ&#xA;001c के चर्षयो महाभागा दिक्षु प्रत्येकशः स्मृताः&#xA;002  भीष्म उवाच&#xA;002a श्रूयतां भरतश्रेष्ठ यन्मा त्वं परिपृच्छसि&#xA;002c प्रजानां पतयो ये स्म दिक्षु प्रत्येकशः स्मृताः&#xA;003a एकः स्वयम्भूर्भगवानाद्यो ब्रह्मा सनातनः&#xA;003c ब्रह्मणः सप्त पुत्रा वै महात्मानः स्वयम्भुवः&#xA;004a मरीचिरत्र्यङ्गिरसौ पुलस्त्यः पुलहः क्रतुः&#xA;004c वसिष्ठश्च महाभागः सदृशा वै स्वयम्भुवा&#xA;005a सप्त ब्रह्माण इत्येष पुराणे निश्चयो गतः&#xA;005c अत ऊर्ध्वं प्रवक्ष्यामि सर्वानेव प्रजापतीन्&#xA;006a अत्रिवंशसमुत्पन्नो ब्रह्मयोनिः सनातनः&#xA;006c प्राचीनबर्हिर्भगवांस्तस्मात्प्राचेतसो दश&#xA;007a दशानां तनयस्त्वेको दक्षो नाम प्रजापतिः&#xA;007c तस्य द्वे नामनी लोके दक्षः क इति चोच्यते&#xA;008a मरीचेः कश्यपः पुत्रस्तस्य द्वे नामनी श्रुते&#xA;008c अरिष्टनेमिरित्येकं कश्यपेत्यपरं विदुः&#xA;009a अङ्गश्चैवौरसः श्रीमान्राजा भौमश्च वीर्यवान्&#xA;009c सहस्रं यश्च दिव्यानां युगानां पर्युपासिता&#xA;010a अर्यमा चैव भगवान्ये चान्ये तनया विभो&#xA;010c एते प्रदेशाः कथिता भुवनानां प्रभावनाः&#xA;011a शशबिन्दोश्च भार्याणां सहस्राणि दशाच्युत&#xA;011c एकैकस्यां सहस्रं तु तनयानामभूत्तदा&#xA;012a एवं शतसहस्राणां शतं तस्य महात्मनः&#xA;012c पुत्राणां न च ते कञ्चिदिच्छन्त्यन्यं प्रजापतिम्&#xA;013a प्रजामाचक्षते विप्राः पौराणीं शाशबिन्दवीम्&#xA;013c स वृष्णिवंशप्रभवो महान्वंशः प्रजापतेः&#xA;014a एते प्रजानां पतयः समुद्दिष्टा यशस्विनः&#xA;014c अतः परं प्रवक्ष्यामि देवांस्त्रिभुवनेश्वरान्&#xA;015a भगोंऽशश्चार्यमा चैव मित्रोऽथ वरुणस्तथा&#xA;015c सविता चैव धाता च विवस्वांश्च महाबलः&#xA;016a पूषा त्वष्टा तथैवेन्द्रो द्वादशो विष्णुरुच्यते&#xA;016c त एते द्वादशादित्याः कश्यपस्यात्मसम्भवाः&#xA;017a नासत्यश्चैव दस्रश्च स्मृतौ द्वावश्विनावपि&#xA;017c मार्ताण्डस्यात्मजावेतावष्टमस्य प्रजापतेः&#xA;018a त्वष्टुश्चैवात्मजः श्रीमान्विश्वरूपो महायशाः&#xA;018c अजैकपादहिर्बुध्न्यो विरूपाक्षोऽथ रैवतः&#xA;019a हरश्च बहुरूपश्च त्र्यम्बकश्च सुरेश्वरः&#xA;019c सावित्रश्च जयन्तश्च पिनाकी चापराजितः&#xA;019e पूर्वमेव महाभागा वसवोऽष्टौ प्रकीर्तिताः&#xA;020a एत एवंविधा देवा मनोरेव प्रजापतेः&#xA;020c ते च पूर्वे सुराश्चेति द्विविधाः पितरः स्मृताः&#xA;021a शीलरूपरतास्त्वन्ये तथान्ये सिद्धसाध्ययोः&#xA;021c ऋभवो मरुतश्चैव देवानां चोदिता गणाः&#xA;022a एवमेते समाम्नाता विश्वेदेवास्तथाश्विनौ&#xA;022c आदित्याः क्षत्रियास्तेषां विशस्तु मरुतस्तथा&#xA;023a अश्विनौ तु मतौ शूद्रौ तपस्युग्रे समाहितौ&#xA;023c स्मृतास्त्वङ्गिरसो देवा ब्राह्मणा इति निश्चयः&#xA;023e इत्येतत्सर्वदेवानां चातुर्वर्ण्यं प्रकीर्तितम्&#xA;024a एतान्वै प्रातरुत्थाय देवान्यस्तु प्रकीर्तयेत्&#xA;024c स्वजादन्यकृताच्चैव सर्वपापात्प्रमुच्यते&#xA;025a यवक्रीतोऽथ रैभ्यश्च अर्वावसुपरावसू&#xA;025c औशिजश्चैव कक्षीवान्नलश्चाङ्गिरसः सुताः&#xA;026a ऋषेर्मेधातिथेः पुत्रः कण्वो बर्हिषदस्तथा&#xA;026c त्रैलोक्यभावनास्तात प्राच्यां सप्तर्षयस्तथा&#xA;027a उन्मुचो विमुचश्चैव स्वस्त्यात्रेयश्च वीर्यवान्&#xA;027c प्रमुचश्चेध्मवाहश्च भगवांश्च दृढव्रतः&#xA;028a मित्रावरुणयोः पुत्रस्तथागस्त्यः प्रतापवान्&#xA;028c एते ब्रह्मर्षयो नित्यमाश्रिता दक्षिणां दिशम्&#xA;029a रुषद्गुः कवषो धौम्यः परिव्याधश्च वीर्यवान्&#xA;029c एकतश्च द्वितश्चैव त्रितश्चैव महर्षयः&#xA;030a अत्रेः पुत्रश्च भगवांस्तथा सारस्वतः प्रभुः&#xA;030c एते नव महात्मानः पश्चिमामाश्रिता दिशम्&#xA;031a आत्रेयश्च वसिष्ठश्च कश्यपश्च महानृषिः&#xA;031c गौतमः सभरद्वाजो विश्वामित्रोऽथ कौशिकः&#xA;032a तथैव पुत्रो भगवानृचीकस्य महात्मनः&#xA;032c जमदग्निश्च सप्तैते उदीचीं दिशमाश्रिताः&#xA;033a एते प्रतिदिशं सर्वे कीर्तितास्तिग्मतेजसः&#xA;033c साक्षिभूता महात्मानो भुवनानां प्रभावनाः&#xA;034a एवमेते महात्मानः स्थिताः प्रत्येकशो दिशः&#xA;034c एतेषां कीर्तनं कृत्वा सर्वपापैः प्रमुच्यते&#xA;035a यस्यां यस्यां दिशि ह्येते तां दिशं शरणं गतः&#xA;035c मुच्यते सर्वपापेभ्यः स्वस्तिमांश्च गृहान्व्रजेत्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/202/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/202/</guid>
      <description>&lt;p&gt;001  युधिष्ठिर उवाच&#xA;001a पितामह महाप्राज्ञ युधि सत्यपराक्रम&#xA;001c श्रोतुमिच्छामि कार्त्स्न्येन कृष्णमव्ययमीश्वरम्&#xA;002a यच्चास्य तेजः सुमहद्यच्च कर्म पुरातनम्&#xA;002c तन्मे सर्वं यथातत्त्वं प्रब्रूहि भरतर्षभ&#xA;003a तिर्यग्योनिगतं रूपं कथं धारितवान्हरिः&#xA;003c केन कार्यविसर्गेण तन्मे ब्रूहि पितामह&#xA;004  भीष्म उवाच&#xA;004a पुराहं मृगयां यातो मार्कण्डेयाश्रमे स्थितः&#xA;004c तत्रापश्यं मुनिगणान्समासीनान्सहस्रशः&#xA;005a ततस्ते मधुपर्केण पूजां चक्रुरथो मयि&#xA;005c प्रतिगृह्य च तां पूजां प्रत्यनन्दमृषीनहम्&#xA;006a कथैषा कथिता तत्र कश्यपेन महर्षिणा&#xA;006c मनःप्रह्लादिनीं दिव्यां तामिहैकमनाः शृणु&#xA;007a पुरा दानवमुख्या हि क्रोधलोभसमन्विताः&#xA;007c बलेन मत्ताः शतशो नरकाद्या महासुराः&#xA;008a तथैव चान्ये बहवो दानवा युद्धदुर्मदाः&#xA;008c न सहन्ते स्म देवानां समृद्धिं तामनुत्तमाम्&#xA;009a दानवैरर्द्यमानास्तु देवा देवर्षयस्तथा&#xA;009c न शर्म लेभिरे राजन्विशमानास्ततस्ततः&#xA;010a पृथिवीं चार्तरूपां ते समपश्यन्दिवौकसः&#xA;010c दानवैरभिसङ्कीर्णां घोररूपैर्महाबलैः&#xA;010e भारार्तामपकृष्टां च दुःखितां सन्निमज्जतीम्&#xA;011a अथादितेयाः सन्त्रस्ता ब्रह्माणमिदमब्रुवन्&#xA;011c कथं शक्यामहे ब्रह्मन्दानवैरुपमर्दनम्&#xA;012a स्वयम्भूस्तानुवाचेदं निसृष्टोऽत्र विधिर्मया&#xA;012c ते वरेणाभिसम्मत्ता बलेन च मदेन च&#xA;013a नावभोत्स्यन्ति सम्मूढा विष्णुमव्यक्तदर्शनम्&#xA;013c वराहरूपिणं देवमधृष्यममरैरपि&#xA;014a एष वेगेन गत्वा हि यत्र ते दानवाधमाः&#xA;014c अन्तर्भूमिगता घोरा निवसन्ति सहस्रशः&#xA;014e शमयिष्यति श्रुत्वा ते जहृषुः सुरसत्तमाः&#xA;015a ततो विष्णुर्महातेजा वाराहं रूपमाश्रितः&#xA;015c अन्तर्भूमिं सम्प्रविश्य जगाम दितिजान्प्रति&#xA;016a दृष्ट्वा च सहिताः सर्वे दैत्याः सत्त्वममानुषम्&#xA;016c प्रसह्य सहसा सर्वे सन्तस्थुः कालमोहिताः&#xA;017a सर्वे च समभिद्रुत्य वराहं जगृहुः समम्&#xA;017c सङ्क्रुद्धाश्च वराहं तं व्यकर्षन्त समन्ततः&#xA;018a दानवेन्द्रा महाकाया महावीर्या बलोच्छ्रिताः&#xA;018c नाशक्नुवंश्च किञ्चित्ते तस्य कर्तुं तदा विभो&#xA;019a ततोऽगमन्विस्मयं ते दानवेन्द्रा भयात्तदा&#xA;019c संशयं गतमात्मानं मेनिरे च सहस्रशः&#xA;020a ततो देवादिदेवः स योगात्मा योगसारथिः&#xA;020c योगमास्थाय भगवांस्तदा भरतसत्तम&#xA;021a विननाद महानादं क्षोभयन्दैत्यदानवान्&#xA;021c सन्नादिता येन लोकाः सर्वाश्चैव दिशो दश&#xA;022a तेन सन्नादशब्देन लोकाः सङ्क्षोभमागमन्&#xA;022c सम्भ्रान्ताश्च दिशः सर्वा देवाः शक्रपुरोगमाः&#xA;023a निर्विचेष्टं जगच्चापि बभूवातिभृशं तदा&#xA;023c स्थावरं जङ्गमं चैव तेन नादेन मोहितम्&#xA;024a ततस्ते दानवाः सर्वे तेन शब्देन भीषिताः&#xA;024c पेतुर्गतासवश्चैव विष्णुतेजोविमोहिताः&#xA;025a रसातलगतांश्चैव वराहस्त्रिदशद्विषः&#xA;025c खुरैः सन्दारयामास मांसमेदोस्थिसञ्चयम्&#xA;026a नादेन तेन महता सनातन इति स्मृतः&#xA;026c पद्मनाभो महायोगी भूताचार्यः स भूतराट्&#xA;027a ततो देवगणाः सर्वे पितामहमुपाब्रुवन्&#xA;027c नादोऽयं कीदृशो देव नैनं विद्म वयं विभो&#xA;027e कोऽसौ हि कस्य वा नादो येन विह्वलितं जगत्&#xA;028a एतस्मिन्नन्तरे विष्णुर्वाराहं रूपमास्थितः&#xA;028c उदतिष्ठन्महादेवः स्तूयमानो महर्षिभिः&#xA;029  पितामह उवाच&#xA;029a निहत्य दानवपतीन्महावर्ष्मा महाबलः&#xA;029c एष देवो महायोगी भूतात्मा भूतभावनः&#xA;030a सर्वभूतेश्वरो योगी योनिरात्मा तथात्मनः&#xA;030c स्थिरीभवत कृष्णोऽयं सर्वपापप्रणाशनः&#xA;031a कृत्वा कर्मातिसाध्वेतदशक्यममितप्रभः&#xA;031c समायातः स्वमात्मानं महाभागो महाद्युतिः&#xA;031e पद्मनाभो महायोगी भूतात्मा भूतभावनः&#xA;032a न सन्तापो न भीः कार्या शोको वा सुरसत्तमाः&#xA;032c विधिरेष प्रभावश्च कालः सङ्क्षयकारकः&#xA;032e लोकान्धारयतानेन नादो मुक्तो महात्मना&#xA;033a स एव हि महाभागः सर्वलोकनमस्कृतः&#xA;033c अच्युतः पुण्डरीकाक्षः सर्वभूतसमुद्भवः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/203/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/203/</guid>
      <description>&lt;p&gt;001  युधिष्ठिर उवाच&#xA;001a योगं मे परमं तात मोक्षस्य वद भारत&#xA;001c तमहं तत्त्वतो ज्ञातुमिच्छामि वदतां वर&#xA;002  भीष्म उवाच&#xA;002a अत्राप्युदाहरन्तीममितिहासं पुरातनम्&#xA;002c संवादं मोक्षसंयुक्तं शिष्यस्य गुरुणा सह&#xA;003a कश्चिद्ब्राह्मणमासीनमाचार्यमृषिसत्तमम्&#xA;003c शिष्यः परममेधावी श्रेयोर्थी सुसमाहितः&#xA;003e चरणावुपसङ्गृह्य स्थितः प्राञ्जलिरब्रवीत्&#xA;004a उपासनात्प्रसन्नोऽसि यदि वै भगवन्मम&#xA;004c संशयो मे महान्कश्चित्तन्मे व्याख्यातुमर्हसि&#xA;005a कुतश्चाहं कुतश्च त्वं तत्सम्यग्ब्रूहि यत्परम्&#xA;005c कथं च सर्वभूतेषु समेषु द्विजसत्तम&#xA;005e सम्यग्वृत्ता निवर्तन्ते विपरीताः क्षयोदयाः&#xA;006a वेदेषु चापि यद्वाक्यं लौकिकं व्यापकं च यत्&#xA;006c एतद्विद्वन्यथातत्त्वं सर्वं व्याख्यातुमर्हसि&#xA;007  गुरुरुवाच&#xA;007a शृणु शिष्य महाप्राज्ञ ब्रह्मगुह्यमिदं परम्&#xA;007c अध्यात्मं सर्वभूतानामागमानां च यद्वसु&#xA;008a वासुदेवः सर्वमिदं विश्वस्य ब्रह्मणो मुखम्&#xA;008c सत्यं दानमथो यज्ञस्तितिक्षा दम आर्जवम्&#xA;009a पुरुषं सनातनं विष्णुं यत्तद्वेदविदो विदुः&#xA;009c सर्गप्रलयकर्तारमव्यक्तं ब्रह्म शाश्वतम्&#xA;009e तदिदं ब्रह्म वार्ष्णेयमितिहासं शृणुष्व मे&#xA;010a ब्राह्मणो ब्राह्मणैः श्राव्यो राजन्यः क्षत्रियैस्तथा&#xA;010c माहात्म्यं देवदेवस्य विष्णोरमिततेजसः&#xA;010e अर्हस्त्वमसि कल्याण वार्ष्णेयं शृणु यत्परम्&#xA;011a कालचक्रमनाद्यन्तं भावाभावस्वलक्षणम्&#xA;011c त्रैलोक्यं सर्वभूतेषु चक्रवत्परिवर्तते&#xA;012a यत्तदक्षरमव्यक्तममृतं ब्रह्म शाश्वतम्&#xA;012c वदन्ति पुरुषव्याघ्रं केशवं पुरुषर्षभम्&#xA;013a पितॄन्देवानृषींश्चैव तथा वै यक्षदानवान्&#xA;013c नागासुरमनुष्यांश्च सृजते परमोऽव्ययः&#xA;014a तथैव वेदशास्त्राणि लोकधर्मांश्च शाश्वतान्&#xA;014c प्रलये प्रकृतिं प्राप्य युगादौ सृजते प्रभुः&#xA;015a यथर्तुष्वृतुलिङ्गानि नानारूपाणि पर्यये&#xA;015c दृश्यन्ते तानि तान्येव तथा ब्रह्माहरात्रिषु&#xA;016a अथ यद्यद्यदा भावि कालयोगाद्युगादिषु&#xA;016c तत्तदुत्पद्यते ज्ञानं लोकयात्राविधानजम्&#xA;017a युगान्तेऽन्तर्हितान्वेदान्सेतिहासान्महर्षयः&#xA;017c लेभिरे तपसा पूर्वमनुज्ञाताः स्वयम्भुवा&#xA;018a वेदविद्वेद भगवान्वेदाङ्गानि बृहस्पतिः&#xA;018c भार्गवो नीतिशास्त्रं च जगाद जगतो हितम्&#xA;019a गान्धर्वं नारदो वेदं भरद्वाजो धनुर्ग्रहम्&#xA;019c देवर्षिचरितं गार्ग्यः कृष्णात्रेयश्चिकित्सितम्&#xA;020a न्यायतन्त्राण्यनेकानि तैस्तैरुक्तानि वादिभिः&#xA;020c हेत्वागमसदाचारैर्यदुक्तं तदुपास्यते&#xA;021a अनाद्यं यत्परं ब्रह्म न देवा नर्षयो विदुः&#xA;021c एकस्तद्वेद भगवान्धाता नारायणः प्रभुः&#xA;022a नारायणादृषिगणास्तथा मुख्याः सुरासुराः&#xA;022c राजर्षयः पुराणाश्च परमं दुःखभेषजम्&#xA;023a पुरुषाधिष्ठितं भावं प्रकृतिः सूयते सदा&#xA;023c हेतुयुक्तमतः सर्वं जगत्सम्परिवर्तते&#xA;024a दीपादन्ये यथा दीपाः प्रवर्तन्ते सहस्रशः&#xA;024c प्रकृतिः सृजते तद्वदानन्त्यान्नापचीयते&#xA;025a अव्यक्तकर्मजा बुद्धिरहङ्कारं प्रसूयते&#xA;025c आकाशं चाप्यहङ्काराद्वायुराकाशसम्भवः&#xA;026a वायोस्तेजस्ततश्चापस्त्वद्भ्यो हि वसुधोद्गता&#xA;026c मूलप्रकृतयोऽष्टौ ता जगदेतास्ववस्थितम्&#xA;027a ज्ञानेन्द्रियाण्यतः पञ्च पञ्च कर्मेन्द्रियाण्यपि&#xA;027c विषयाः पञ्च चैकं च विकारे षोडशं मनः&#xA;028a श्रोत्रं त्वक्चक्षुषी जिह्वा घ्राणं पञ्चेन्द्रियाण्यपि&#xA;028c पादौ पायुरुपस्थश्च हस्तौ वाक्कर्मणामपि&#xA;029a शब्दः स्पर्शोऽथ रूपं च रसो गन्धस्तथैव च&#xA;029c विज्ञेयं व्यापकं चित्तं तेषु सर्वगतं मनः&#xA;030a रसज्ञाने तु जिह्वेयं व्याहृते वाक्तथैव च&#xA;030c इन्द्रियैर्विविधैर्युक्तं सर्वं व्यस्तं मनस्तथा&#xA;031a विद्यात्तु षोडशैतानि दैवतानि विभागशः&#xA;031c देहेषु ज्ञानकर्तारमुपासीनमुपासते&#xA;032a तद्वत्सोमगुणा जिह्वा गन्धस्तु पृथिवीगुणः&#xA;032c श्रोत्रं शब्दगुणं चैव चक्षुरग्नेर्गुणस्तथा&#xA;032e स्पर्शं वायुगुणं विद्यात्सर्वभूतेषु सर्वदा&#xA;033a मनः सत्त्वगुणं प्राहुः सत्त्वमव्यक्तजं तथा&#xA;033c सर्वभूतात्मभूतस्थं तस्माद्बुध्येत बुद्धिमान्&#xA;034a एते भावा जगत्सर्वं वहन्ति सचराचरम्&#xA;034c श्रिता विरजसं देवं यमाहुः परमं पदम्&#xA;035a नवद्वारं पुरं पुण्यमेतैर्भावैः समन्वितम्&#xA;035c व्याप्य शेते महानात्मा तस्मात्पुरुष उच्यते&#xA;036a अजरः सोऽमरश्चैव व्यक्ताव्यक्तोपदेशवान्&#xA;036c व्यापकः सगुणः सूक्ष्मः सर्वभूतगुणाश्रयः&#xA;037a यथा दीपः प्रकाशात्मा ह्रस्वो वा यदि वा महान्&#xA;037c ज्ञानात्मानं तथा विद्यात्पुरुषं सर्वजन्तुषु&#xA;038a सोऽत्र वेदयते वेद्यं स शृणोति स पश्यति&#xA;038c कारणं तस्य देहोऽयं स कर्ता सर्वकर्मणाम्&#xA;039a अग्निर्दारुगतो यद्वद्भिन्ने दारौ न दृश्यते&#xA;039c तथैवात्मा शरीरस्थो योगेनैवात्र दृश्यते&#xA;040a नदीष्वापो यथा युक्ता यथा सूर्ये मरीचयः&#xA;040c सन्तन्वाना यथा यान्ति तथा देहाः शरीरिणाम्&#xA;041a स्वप्नयोगे यथैवात्मा पञ्चेन्द्रियसमागतः&#xA;041c देहमुत्सृज्य वै याति तथैवात्रोपलभ्यते&#xA;042a कर्मणा व्याप्यते पूर्वं कर्मणा चोपपद्यते&#xA;042c कर्मणा नीयतेऽन्यत्र स्वकृतेन बलीयसा&#xA;043a स तु देहाद्यथा देहं त्यक्त्वान्यं प्रतिपद्यते&#xA;043c तथा तं सम्प्रवक्ष्यामि भूतग्रामं स्वकर्मजम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/204/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/204/</guid>
      <description>&lt;p&gt;001  गुरुरुवाच&#xA;001a चतुर्विधानि भूतानि स्थावराणि चराणि च&#xA;001c अव्यक्तप्रभवान्याहुरव्यक्तनिधनानि च&#xA;001e अव्यक्तनिधनं विद्यादव्यक्तात्मात्मकं मनः&#xA;002a यथाश्वत्थकणीकायामन्तर्भूतो महाद्रुमः&#xA;002c निष्पन्नो दृश्यते व्यक्तमव्यक्तात्सम्भवस्तथा&#xA;003a अभिद्रवत्ययस्कान्तमयो निश्चेतनावुभौ&#xA;003c स्वभावहेतुजा भावा यद्वदन्यदपीदृशम्&#xA;004a तद्वदव्यक्तजा भावाः कर्तुः कारणलक्षणाः&#xA;004c अचेतनाश्चेतयितुः कारणादभिसंहिताः&#xA;005a न भूः खं द्यौर्न भूतानि नर्षयो न सुरासुराः&#xA;005c नान्यदासीदृते जीवमासेदुर्न तु संहितम्&#xA;006a सर्वनीत्या सर्वगतं मनोहेतु सलक्षणम्&#xA;006c अज्ञानकर्म निर्दिष्टमेतत्कारणलक्षणम्&#xA;007a तत्कारणैर्हि संयुक्तं कार्यसङ्ग्रहकारकम्&#xA;007c येनैतद्वर्तते चक्रमनादिनिधनं महत्&#xA;008a अव्यक्तनाभं व्यक्तारं विकारपरिमण्डलम्&#xA;008c क्षेत्रज्ञाधिष्ठितं चक्रं स्निग्धाक्षं वर्तते ध्रुवम्&#xA;009a स्निग्धत्वात्तिलवत्सर्वं चक्रेऽस्मिन्पीड्यते जगत्&#xA;009c तिलपीडैरिवाक्रम्य भोगैरज्ञानसम्भवैः&#xA;010a कर्म तत्कुरुते तर्षादहङ्कारपरिग्रहम्&#xA;010c कार्यकारणसंयोगे स हेतुरुपपादितः&#xA;011a नात्येति कारणं कार्यं न कार्यं कारणं तथा&#xA;011c कार्याणां तूपकरणे कालो भवति हेतुमान्&#xA;012a हेतुयुक्ताः प्रकृतयो विकाराश्च परस्परम्&#xA;012c अन्योन्यमभिवर्तन्ते पुरुषाधिष्ठिताः सदा&#xA;013a सरजस्तामसैर्भावैश्च्युतो हेतुबलान्वितः&#xA;013c क्षेत्रज्ञमेवानुयाति पांसुर्वातेरितो यथा&#xA;013e न च तैः स्पृश्यते भावो न ते तेन महात्मना&#xA;014a सरजस्कोऽरजस्कश्च स वै वायुर्यथा भवेत्&#xA;014c तथैतदन्तरं विद्यात्क्षेत्रक्षेत्रज्ञयोर्बुधः&#xA;014e अभ्यासात्स तथा युक्तो न गच्छेत्प्रकृतिं पुनः&#xA;015a सन्देहमेतमुत्पन्नमच्छिनद्भगवानृषिः&#xA;015c तथा वार्तां समीक्षेत कृतलक्षणसम्मिताम्&#xA;016a बीजान्यग्न्युपदग्धानि न रोहन्ति यथा पुनः&#xA;016c ज्ञानदग्धैस्तथा क्लेशैर्नात्मा सम्बध्यते पुनः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/205/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/205/</guid>
      <description>&lt;p&gt;गुरुरुवाच&#x9;001&lt;br&gt;&#xA;प्रवृत्तिलक्षणो धर्मो यथायमुपपद्यते&#x9;001a&lt;br&gt;&#xA;तेषां विज्ञाननिष्ठानामन्यत्तत्त्वं न रोचते&#x9;001c&lt;br&gt;&#xA;दुर्लभा वेदविद्वांसो वेदोक्तेषु व्यवस्थिताः&#x9;002a&lt;br&gt;&#xA;प्रयोजनमतस्त्वत्र मार्गमिच्छन्ति संस्तुतम्&#x9;002c&lt;br&gt;&#xA;सद्भिराचरितत्वात्तु वृत्तमेतदगर्हितम्&#x9;003a&lt;br&gt;&#xA;इयं सा बुद्धिरन्येयं यया याति परां गतिम्&#x9;003c&lt;br&gt;&#xA;शरीरवानुपादत्ते मोहात्सर्वपरिग्रहान्&#x9;004a&lt;br&gt;&#xA;कामक्रोधादिभिर्भावैर्युक्तो राजसतामसैः&#x9;004c&lt;br&gt;&#xA;नाशुद्धमाचरेत्तस्मादभीप्सन्देहयापनम्&#x9;005a&lt;br&gt;&#xA;कर्मणो विवरं कुर्वन्न लोकानाप्नुयाच्छुभान्&#x9;005c&lt;br&gt;&#xA;लोहयुक्तं यथा हेम विपक्वं न विराजते&#x9;006a&lt;br&gt;&#xA;तथापक्वकषायाख्यं विज्ञानं न प्रकाशते&#x9;006c&lt;br&gt;&#xA;यश्चाधर्मं चरेन्मोहात्कामलोभावनु प्लवन्&#x9;007a&lt;br&gt;&#xA;धर्म्यं पन्थानमाक्रम्य सानुबन्धो विनश्यति&#x9;007c&lt;br&gt;&#xA;शब्दादीन्विषयांस्तस्मादसंरागादनुप्लवेत्&#x9;008a&lt;br&gt;&#xA;क्रोधहर्षौ विषादश्च जायन्ते हि परस्परम्&#x9;008c&lt;br&gt;&#xA;पञ्चभूतात्मके देहे सत्त्वराजसतामसे&#x9;009a&lt;br&gt;&#xA;कमभिष्टुवते चायं कं वा क्रोशति किं वदेत्&#x9;009c&lt;br&gt;&#xA;स्पर्शरूपरसाद्येषु सङ्गं गच्छन्ति बालिशाः&#x9;010a&lt;br&gt;&#xA;नावगच्छन्त्यविज्ञानादात्मजं पार्थिवं गुणम्&#x9;010c&lt;br&gt;&#xA;मृन्मयं शरणं यद्वन्मृदैव परिलिप्यते&#x9;011a&lt;br&gt;&#xA;पार्थिवोऽयं तथा देहो मृद्विकारैर्विलिप्यते&#x9;011c&lt;br&gt;&#xA;मधु तैलं पयः सर्पिर्मांसानि लवणं गुडः&#x9;012a&lt;br&gt;&#xA;धान्यानि फलमूलानि मृद्विकाराः सहाम्भसा&#x9;012c&lt;br&gt;&#xA;यद्वत्कान्तारमातिष्ठन्नौत्सुक्यं समनुव्रजेत्&#x9;013a&lt;br&gt;&#xA;श्रमादाहारमादद्यादस्वाद्वपि हि यापनम्&#x9;013c&lt;br&gt;&#xA;तद्वत्संसारकान्तारमातिष्ठञ्श्रमतत्परः&#x9;014a&lt;br&gt;&#xA;यात्रार्थमद्यादाहारं व्याधितो भेषजं यथा&#x9;014c&lt;br&gt;&#xA;सत्यशौचार्जवत्यागैर्यशसा विक्रमेण च&#x9;015a&lt;br&gt;&#xA;क्षान्त्या धृत्या च बुद्ध्या च मनसा तपसैव च&#x9;015c&lt;br&gt;&#xA;भावान्सर्वान्यथावृत्तान्संवसेत यथाक्रमम्&#x9;016a&lt;br&gt;&#xA;शान्तिमिच्छन्नदीनात्मा संयच्छेदिन्द्रियाणि च&#x9;016c&lt;br&gt;&#xA;सत्त्वेन रजसा चैव तमसा चैव मोहिताः&#x9;017a&lt;br&gt;&#xA;चक्रवत्परिवर्तन्ते ह्यज्ञानाज्जन्तवो भृशम्&#x9;017c&lt;br&gt;&#xA;तस्मात्सम्यक्परीक्षेत दोषानज्ञानसम्भवान्&#x9;018a&lt;br&gt;&#xA;अज्ञानप्रभवं नित्यमहङ्कारं परित्यजेत्&#x9;018c&lt;br&gt;&#xA;महाभूतानीन्द्रियाणि गुणाः सत्त्वं रजस्तमः&#x9;019a&lt;br&gt;&#xA;त्रैलोक्यं सेश्वरं सर्वमहङ्कारे प्रतिष्ठितम्&#x9;019c&lt;br&gt;&#xA;यथेह नियतं कालो दर्शयत्यार्तवान्गुणान्&#x9;020a&lt;br&gt;&#xA;तद्वद्भूतेष्वहङ्कारं विद्याद्भूतप्रवर्तकम्&#x9;020c&lt;br&gt;&#xA;सम्मोहकं तमो विद्यात्कृष्णमज्ञानसम्भवम्&#x9;021a&lt;br&gt;&#xA;प्रीतिदुःखनिबद्धांश्च समस्तांस्त्रीनथो गुणान्&#x9;021c&lt;br&gt;&#xA;सत्त्वस्य रजसश्चैव तमसश्च निबोध तान्&#x9;021e&lt;br&gt;&#xA;प्रमोहो हर्षजः प्रीतिरसन्देहो धृतिः स्मृतिः&#x9;022a&lt;br&gt;&#xA;एतान्सत्त्वगुणान्विद्यादिमान्राजसतामसान्&#x9;022c&lt;br&gt;&#xA;कामक्रोधौ प्रमादश्च लोभमोहौ भयं क्लमः&#x9;023a&lt;br&gt;&#xA;विषादशोकावरतिर्मानदर्पावनार्यता&#x9;023c&lt;br&gt;&#xA;दोषाणामेवमादीनां परीक्ष्य गुरुलाघवम्&#x9;024a&lt;br&gt;&#xA;विमृशेदात्मसंस्थानामेकैकमनुसन्ततम्&#x9;024c&lt;br&gt;&#xA;शिष्य उवाच&#x9;025 &lt;br&gt;&#xA;के दोषा मनसा त्यक्ताः के बुद्ध्या शिथिलीकृताः&#x9;025a&lt;br&gt;&#xA;के पुनः पुनरायान्ति के मोहादफला इव&#x9;025c&lt;br&gt;&#xA;केषां बलाबलं बुद्ध्या हेतुभिर्विमृशेद्बुधः&#x9;026a&lt;br&gt;&#xA;एतत्सर्वं समाचक्ष्व यथा विद्यामहं प्रभो&#x9;026c&lt;br&gt;&#xA;गुरुरुवाच&#x9;027 &lt;br&gt;&#xA;दोषैर्मूलादवच्छिन्नैर्विशुद्धात्मा विमुच्यते&#x9;027a&lt;br&gt;&#xA;विनाशयति सम्भूतमयस्मयमयो यथा&#x9;027c&lt;br&gt;&#xA;तथाकृतात्मा सहजैर्दोषैर्नश्यति राजसैः&#x9;027e&lt;br&gt;&#xA;राजसं तामसं चैव शुद्धात्माकर्मसम्भवम्&#x9;028a&lt;br&gt;&#xA;तत्सर्वं देहिनां बीजं सर्वमात्मवतः समम्&#x9;028c&lt;br&gt;&#xA;तस्मादात्मवता वर्ज्यं रजश्च तम एव च&#x9;029a&lt;br&gt;&#xA;रजस्तमोभ्यां निर्मुक्तं सत्त्वं निर्मलतामियात्&#x9;029c&lt;br&gt;&#xA;अथ वा मन्त्रवद्ब्रूयुर्मांसादानां यजुष्कृतम्&#x9;030a&lt;br&gt;&#xA;हेतुः स एवानादाने शुद्धधर्मानुपालने&#x9;030c&lt;br&gt;&#xA;रजसा धर्मयुक्तानि कार्याण्यपि समाप्नुयात्&#x9;031a&lt;br&gt;&#xA;अर्थयुक्तानि चात्यर्थं कामान्सर्वांश्च सेवते&#x9;031c&lt;br&gt;&#xA;तमसा लोभयुक्तानि क्रोधजानि च सेवते&#x9;032a&lt;br&gt;&#xA;हिंसाविहाराभिरतस्तन्द्रीनिद्रासमन्वितः&#x9;032c&lt;br&gt;&#xA;सत्त्वस्थः सात्त्विकान्भावाञ्शुद्धान्पश्यति संश्रितः&#x9;033a&lt;br&gt;&#xA;स देही विमलः श्रीमाञ्शुद्धो विद्यासमन्वितः&#x9;033c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/206/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/206/</guid>
      <description>&lt;p&gt;गुरुरुवाच&#x9;001 &lt;br&gt;&#xA;रजसा साध्यते मोहस्तमसा च नरर्षभ&#x9;001a&lt;br&gt;&#xA;क्रोधलोभौ भयं दर्प एतेषां साधनाच्छुचिः&#x9;001c&lt;br&gt;&#xA;परमं परमात्मानं देवमक्षयमव्ययम्&#x9;002a&lt;br&gt;&#xA;विष्णुमव्यक्तसंस्थानं विशन्ते देवसत्तमम्&#x9;002c&lt;br&gt;&#xA;तस्य मायाविदग्धाङ्गा ज्ञानभ्रष्टा निराशिषः&#x9;003a&lt;br&gt;&#xA;मानवा ज्ञानसम्मोहात्ततः कामं प्रयान्ति वै&#x9;003c&lt;br&gt;&#xA;कामात्क्रोधमवाप्याथ लोभमोहौ च मानवाः&#x9;004a&lt;br&gt;&#xA;मानदर्पादहङ्कारमहङ्कारात्ततः क्रियाः&#x9;004c&lt;br&gt;&#xA;क्रियाभिः स्नेहसम्बन्धः स्नेहाच्छोकमनन्तरम्&#x9;005a&lt;br&gt;&#xA;सुखदुःखसमारम्भाज्जन्माजन्मकृतक्षणाः&#x9;005c&lt;br&gt;&#xA;जन्मतो गर्भवासं तु शुक्रशोणितसम्भवम्&#x9;006a&lt;br&gt;&#xA;पुरीषमूत्रविक्लेदशोणितप्रभवाविलम्&#x9;006c&lt;br&gt;&#xA;तृष्णाभिभूतस्तैर्बद्धस्तानेवाभिपरिप्लवन्&#x9;007a&lt;br&gt;&#xA;संसारतन्त्रवाहिन्यस्तत्र बुध्येत योषितः&#x9;007c&lt;br&gt;&#xA;प्रकृत्या क्षेत्रभूतास्ता नराः क्षेत्रज्ञलक्षणाः&#x9;008a&lt;br&gt;&#xA;तस्मादेता विशेषेण नरोऽतीयुर्विपश्चितः&#x9;008c&lt;br&gt;&#xA;कृत्या ह्येता घोररूपा मोहयन्त्यविचक्षणान्&#x9;009a&lt;br&gt;&#xA;रजस्यन्तर्हिता मूर्तिरिन्द्रियाणां सनातनी&#x9;009c&lt;br&gt;&#xA;तस्मात्तर्षात्मकाद्रागाद्बीजाज्जायन्ति जन्तवः&#x9;010a&lt;br&gt;&#xA;स्वदेहजानस्वसञ्ज्ञान्यद्वदङ्गात्कृमींस्त्यजेत्&#x9;010c&lt;br&gt;&#xA;स्वसञ्ज्ञानस्वजांस्तद्वत्सुतसञ्ज्ञान्कृमींस्त्यजेत्&#x9;010e&lt;br&gt;&#xA;शुक्रतो रसतश्चैव स्नेहाज्जायन्ति जन्तवः&#x9;011a&lt;br&gt;&#xA;स्वभावात्कर्मयोगाद्वा तानुपेक्षेत बुद्धिमान्&#x9;011c&lt;br&gt;&#xA;रजस्तमसि पर्यस्तं सत्त्वं तमसि संस्थितम्&#x9;012a&lt;br&gt;&#xA;ज्ञानाधिष्ठानमज्ञानं बुद्ध्यहङ्कारलक्षणम्&#x9;012c&lt;br&gt;&#xA;तद्बीजं देहिनामाहुस्तद्बीजं जीवसञ्ज्ञितम्&#x9;013a&lt;br&gt;&#xA;कर्मणा कालयुक्तेन संसारपरिवर्तकम्&#x9;013c&lt;br&gt;&#xA;रमत्ययं यथा स्वप्ने मनसा देहवानिव&#x9;014a&lt;br&gt;&#xA;कर्मगर्भैर्गुणैर्देही गर्भे तदुपपद्यते&#x9;014c&lt;br&gt;&#xA;कर्मणा बीजभूतेन चोद्यते यद्यदिन्द्रियम्&#x9;015a&lt;br&gt;&#xA;जायते तदहङ्काराद्रागयुक्तेन चेतसा&#x9;015c&lt;br&gt;&#xA;शब्दरागाच्छ्रोत्रमस्य जायते भावितात्मनः&#x9;016a&lt;br&gt;&#xA;रूपरागात्तथा चक्षुर्घ्राणं गन्धचिकीर्षया&#x9;016c&lt;br&gt;&#xA;स्पर्शनेभ्यस्तथा वायुः प्राणापानव्यपाश्रयः&#x9;017a&lt;br&gt;&#xA;व्यानोदानौ समानश्च पञ्चधा देहयापना&#x9;017c&lt;br&gt;&#xA;सञ्जातैर्जायते गात्रैः कर्मजैर्ब्रह्मणा वृतः&#x9;018a&lt;br&gt;&#xA;दुःखाद्यन्तैर्दुःखमध्यैर्नरः शारीरमानसैः&#x9;018c&lt;br&gt;&#xA;दुःखं विद्यादुपादानादभिमानाच्च वर्धते&#x9;019a&lt;br&gt;&#xA;त्यागात्तेभ्यो निरोधः स्यान्निरोधज्ञो विमुच्यते&#x9;019c&lt;br&gt;&#xA;इन्द्रियाणां रजस्येव प्रभवप्रलयावुभौ&#x9;020a&lt;br&gt;&#xA;परीक्ष्य सञ्चरेद्विद्वान्यथावच्छास्त्रचक्षुषा&#x9;020c&lt;br&gt;&#xA;ज्ञानेन्द्रियाणीन्द्रियार्थान्नोपसर्पन्त्यतर्षुलम्&#x9;021a&lt;br&gt;&#xA;ज्ञातैश्च कारणैर्देही न देहं पुनरर्हति&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/207/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/207/</guid>
      <description>&lt;p&gt;गुरुरुवाच&#x9;001 &lt;br&gt;&#xA;अत्रोपायं प्रवक्ष्यामि यथावच्छास्त्रचक्षुषा&#x9;001a&lt;br&gt;&#xA;तद्विज्ञानाच्चरन्प्राज्ञः प्राप्नुयात्परमां गतिम्&#x9;001c&lt;br&gt;&#xA;सर्वेषामेव भूतानां पुरुषः श्रेष्ठ उच्यते&#x9;002a&lt;br&gt;&#xA;पुरुषेभ्यो द्विजानाहुर्द्विजेभ्यो मन्त्रवादिनः&#x9;002c&lt;br&gt;&#xA;सर्वभूतविशिष्टास्ते सर्वज्ञाः सर्वदर्शिनः&#x9;003a&lt;br&gt;&#xA;ब्राह्मणा वेदतत्त्वज्ञास्तत्त्वार्थगतिनिश्चयाः&#x9;003c&lt;br&gt;&#xA;नेत्रहीनो यथा ह्येकः कृच्छ्राणि लभतेऽध्वनि&#x9;004a&lt;br&gt;&#xA;ज्ञानहीनस्तथा लोके तस्माज्ज्ञानविदोऽधिकाः&#x9;004c&lt;br&gt;&#xA;तांस्तानुपासते धर्मान्धर्मकामा यथागमम्&#x9;005a&lt;br&gt;&#xA;न त्वेषामर्थसामान्यमन्तरेण गुणानिमान्&#x9;005c&lt;br&gt;&#xA;वाग्देहमनसां शौचं क्षमा सत्यं धृतिः स्मृतिः&#x9;006a&lt;br&gt;&#xA;सर्वधर्मेषु धर्मज्ञा ज्ञापयन्ति गुणानिमान्&#x9;006c&lt;br&gt;&#xA;यदिदं ब्रह्मणो रूपं ब्रह्मचर्यमिति स्मृतम्&#x9;007a&lt;br&gt;&#xA;परं तत्सर्वभूतेभ्यस्तेन यान्ति परां गतिम्&#x9;007c&lt;br&gt;&#xA;लिङ्गसंयोगहीनं यच्छरीरस्पर्शवर्जितम्&#x9;008a&lt;br&gt;&#xA;श्रोत्रेण श्रवणं चैव चक्षुषा चैव दर्शनम्&#x9;008c&lt;br&gt;&#xA;जिह्वया रसनं यच्च तदेव परिवर्जितम्&#x9;009a&lt;br&gt;&#xA;बुद्ध्या च व्यवसायेन ब्रह्मचर्यमकल्मषम्&#x9;009c&lt;br&gt;&#xA;सम्यग्वृत्तिर्ब्रह्मलोकं प्राप्नुयान्मध्यमः सुरान्&#x9;010a&lt;br&gt;&#xA;द्विजाग्र्यो जायते विद्वान्कन्यसीं वृत्तिमास्थितः&#x9;010c&lt;br&gt;&#xA;सुदुष्करं ब्रह्मचर्यमुपायं तत्र मे शृणु&#x9;011a&lt;br&gt;&#xA;सम्प्रवृत्तमुदीर्णं च निगृह्णीयाद्द्विजो मनः&#x9;011c&lt;br&gt;&#xA;योषितां न कथाः श्राव्या न निरीक्ष्या निरम्बराः&#x9;012a&lt;br&gt;&#xA;कदाचिद्दर्शनादासां दुर्बलानाविशेद्रजः&#x9;012c&lt;br&gt;&#xA;रागोत्पत्तौ चरेत्कृच्छ्रमह्नस्त्रिः प्रविशेदपः&#x9;013a&lt;br&gt;&#xA;मग्नः स्वप्ने च मनसा त्रिर्जपेदघमर्षणम्&#x9;013c&lt;br&gt;&#xA;पाप्मानं निर्दहेदेवमन्तर्भूतं रजोमयम्&#x9;014a&lt;br&gt;&#xA;ज्ञानयुक्तेन मनसा सन्ततेन विचक्षणः&#x9;014c&lt;br&gt;&#xA;कुणपामेध्यसंयुक्तं यद्वदच्छिद्रबन्धनम्&#x9;015a&lt;br&gt;&#xA;तद्वद्देहगतं विद्यादात्मानं देहबन्धनम्&#x9;015c&lt;br&gt;&#xA;वातपित्तकफान्रक्तं त्वङ्मांसं स्नायुमस्थि च&#x9;016a&lt;br&gt;&#xA;मज्जां चैव सिराजालैस्तर्पयन्ति रसा नृणाम्&#x9;016c&lt;br&gt;&#xA;दश विद्याद्धमन्योऽत्र पञ्चेन्द्रियगुणावहाः&#x9;017a&lt;br&gt;&#xA;याभिः सूक्ष्माः प्रतायन्ते धमन्योऽन्याः सहस्रशः&#x9;017c&lt;br&gt;&#xA;एवमेताः सिरानद्यो रसोदा देहसागरम्&#x9;018a&lt;br&gt;&#xA;तर्पयन्ति यथाकालमापगा इव सागरम्&#x9;018c&lt;br&gt;&#xA;मध्ये च हृदयस्यैका सिरा त्वत्र मनोवहा&#x9;019a&lt;br&gt;&#xA;शुक्रं सङ्कल्पजं नॄणां सर्वगात्रैर्विमुञ्चति&#x9;019c&lt;br&gt;&#xA;सर्वगात्रप्रतायिन्यस्तस्या ह्यनुगताः सिराः&#x9;020a&lt;br&gt;&#xA;नेत्रयोः प्रतिपद्यन्ते वहन्त्यस्तैजसं गुणम्&#x9;020c&lt;br&gt;&#xA;पयस्यन्तर्हितं सर्पिर्यद्वन्निर्मथ्यते खजैः&#x9;021a&lt;br&gt;&#xA;शुक्रं निर्मथ्यते तद्वद्देहसङ्कल्पजैः खजैः&#x9;021c&lt;br&gt;&#xA;स्वप्नेऽप्येवं यथाभ्येति मनःसङ्कल्पजं रजः&#x9;022a&lt;br&gt;&#xA;शुक्रमस्पर्शजं देहात्सृजन्त्यस्य मनोवहा&#x9;022c&lt;br&gt;&#xA;महर्षिर्भगवानत्रिर्वेद तच्छुक्रसम्भवम्&#x9;023a&lt;br&gt;&#xA;त्रिबीजमिन्द्रदैवत्यं तस्मादिन्द्रियमुच्यते&#x9;023c&lt;br&gt;&#xA;ये वै शुक्रगतिं विद्युर्भूतसङ्करकारिकाम्&#x9;024a&lt;br&gt;&#xA;विरागा दग्धदोषास्ते नाप्नुयुर्देहसम्भवम्&#x9;024c&lt;br&gt;&#xA;गुणानां साम्यमागम्य मनसैव मनोवहम्&#x9;025a&lt;br&gt;&#xA;देहकर्म नुदन्प्राणानन्तकाले विमुच्यते&#x9;025c&lt;br&gt;&#xA;भविता मनसो ज्ञानं मन एव प्रतायते&#x9;026a&lt;br&gt;&#xA;ज्योतिष्मद्विरजो दिव्यमत्र सिद्धं महात्मनाम्&#x9;026c&lt;br&gt;&#xA;तस्मात्तदविघाताय कर्म कुर्यादकल्मषम्&#x9;027a&lt;br&gt;&#xA;रजस्तमश्च हित्वेह न तिर्यग्गतिमाप्नुयात्&#x9;027c&lt;br&gt;&#xA;तरुणाधिगतं ज्ञानं जरादुर्बलतां गतम्&#x9;028a&lt;br&gt;&#xA;परिपक्वबुद्धिः कालेन आदत्ते मानसं बलम्&#x9;028c&lt;br&gt;&#xA;सुदुर्गमिव पन्थानमतीत्य गुणबन्धनम्&#x9;029a&lt;br&gt;&#xA;यदा पश्येत्तदा दोषानतीत्यामृतमश्नुते&#x9;029c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/208/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/208/</guid>
      <description>&lt;p&gt;गुरुरुवाच&#x9;001 &lt;br&gt;&#xA;दुरन्तेष्विन्द्रियार्थेषु सक्ताः सीदन्ति जन्तवः&#x9;001a&lt;br&gt;&#xA;ये त्वसक्ता महात्मानस्ते यान्ति परमां गतिम्&#x9;001c&lt;br&gt;&#xA;जन्ममृत्युजरादुःखैर्व्याधिभिर्मनसः क्लमैः&#x9;002a&lt;br&gt;&#xA;दृष्ट्वेमं सन्ततं लोकं घटेन्मोक्षाय बुद्धिमान्&#x9;002c&lt;br&gt;&#xA;वाङ्मनोभ्यां शरीरेण शुचिः स्यादनहङ्कृतः&#x9;003a&lt;br&gt;&#xA;प्रशान्तो ज्ञानवान्भिक्षुर्निरपेक्षश्चरेत्सुखम्&#x9;003c&lt;br&gt;&#xA;अथ वा मनसः सङ्गं पश्येद्भूतानुकम्पया&#x9;004a&lt;br&gt;&#xA;अत्राप्युपेक्षां कुर्वीत ज्ञात्वा कर्मफलं जगत्&#x9;004c&lt;br&gt;&#xA;यत्कृतं प्राक्शुभं कर्म पापं वा तदुपाश्नुते&#x9;005a&lt;br&gt;&#xA;तस्माच्छुभानि कर्माणि कुर्याद्वाग्बुद्धिकर्मभिः&#x9;005c&lt;br&gt;&#xA;अहिंसा सत्यवचनं सर्वभूतेषु चार्जवम्&#x9;006a&lt;br&gt;&#xA;क्षमा चैवाप्रमादश्च यस्यैते स सुखी भवेत्&#x9;006c&lt;br&gt;&#xA;यश्चैनं परमं धर्मं सर्वभूतसुखावहम्&#x9;007a&lt;br&gt;&#xA;दुःखान्निःसरणं वेद स तत्त्वज्ञः सुखी भवेत्&#x9;007c&lt;br&gt;&#xA;तस्मात्समाहितं बुद्ध्या मनो भूतेषु धारयेत्&#x9;008a&lt;br&gt;&#xA;नापध्यायेन्न स्पृहयेन्नाबद्धं चिन्तयेदसत्&#x9;008c&lt;br&gt;&#xA;अवाग्योगप्रयोगेण मनोज्ञं सम्प्रवर्तते&#x9;009a&lt;br&gt;&#xA;विवक्षता वा सद्वाक्यं धर्मं सूक्ष्ममवेक्षता&#x9;009c&lt;br&gt;&#xA;सत्यां वाचमहिंस्रां च वदेदनपवादिनीम्&#x9;009e&lt;br&gt;&#xA;कल्कापेतामपरुषामनृशंसामपैशुनाम्&#x9;010a&lt;br&gt;&#xA;ईदृगल्पं च वक्तव्यमविक्षिप्तेन चेतसा&#x9;010c&lt;br&gt;&#xA;वाक्प्रबुद्धो हि संरागाद्विरागाद्व्याहरेद्यदि&#x9;011a&lt;br&gt;&#xA;बुद्ध्या ह्यनिगृहीतेन मनसा कर्म तामसम्&#x9;011c&lt;br&gt;&#xA;रजोभूतैर्हि करणैः कर्मणा प्रतिपद्यते&#x9;011e&lt;br&gt;&#xA;स दुःखं प्राप्य लोकेऽस्मिन्नरकायोपपद्यते&#x9;012a&lt;br&gt;&#xA;तस्मान्मनोवाक्शरीरैराचरेद्धैर्यमात्मनः&#x9;012c&lt;br&gt;&#xA;प्रकीर्णमेषभारो हि यद्वद्धार्येत दस्युभिः&#x9;013a&lt;br&gt;&#xA;प्रतिलोमां दिशं बुद्ध्वा संसारमबुधास्तथा&#x9;013c&lt;br&gt;&#xA;तानेव च यथा दस्यून्क्षिप्त्वा गच्छेच्छिवां दिशम्&#x9;014a&lt;br&gt;&#xA;तथा रजस्तमःकर्माण्युत्सृज्य प्राप्नुयात्सुखम्&#x9;014c&lt;br&gt;&#xA;निःसन्दिग्धमनीहो वै मुक्तः सर्वपरिग्रहैः&#x9;015a&lt;br&gt;&#xA;विविक्तचारी लघ्वाशी तपस्वी नियतेन्द्रियः&#x9;015c&lt;br&gt;&#xA;ज्ञानदग्धपरिक्लेशः प्रयोगरतिरात्मवान्&#x9;016a&lt;br&gt;&#xA;निष्प्रचारेण मनसा परं तदधिगच्छति&#x9;016c&lt;br&gt;&#xA;धृतिमानात्मवान्बुद्धिं निगृह्णीयादसंशयम्&#x9;017a&lt;br&gt;&#xA;मनो बुद्ध्या निगृह्णीयाद्विषयान्मनसात्मनः&#x9;017c&lt;br&gt;&#xA;निगृहीतेन्द्रियस्यास्य कुर्वाणस्य मनो वशे&#x9;018a&lt;br&gt;&#xA;देवतास्ताः प्रकाशन्ते हृष्टा यान्ति तमीश्वरम्&#x9;018c&lt;br&gt;&#xA;ताभिः संसक्तमनसो ब्रह्मवत्सम्प्रकाशते&#x9;019a&lt;br&gt;&#xA;एतैश्चापगतैः सर्वैर्ब्रह्मभूयाय कल्पते&#x9;019c&lt;br&gt;&#xA;अथ वा न प्रवर्तेत योगतन्त्रैरुपक्रमेत्&#x9;020a&lt;br&gt;&#xA;येन तन्त्रमयं तन्त्रं वृत्तिः स्यात्तत्तदाचरेत्&#x9;020c&lt;br&gt;&#xA;कणपिण्याककुल्माषशाकयावकसक्तवः&#x9;021a&lt;br&gt;&#xA;तथा मूलफलं भैक्षं पर्यायेणोपयोजयेत्&#x9;021c&lt;br&gt;&#xA;आहारं नियतं चैव देशे काले च सात्त्विकम्&#x9;022a&lt;br&gt;&#xA;तत्परीक्ष्यानुवर्तेत यत्प्रवृत्त्यनुवर्तकम्&#x9;022c&lt;br&gt;&#xA;प्रवृत्तं नोपरुन्धेत शनैरग्निमिवेन्धयेत्&#x9;023a&lt;br&gt;&#xA;ज्ञानेन्धितं ततो ज्ञानमर्कवत्सम्प्रकाशते&#x9;023c&lt;br&gt;&#xA;ज्ञानाधिष्ठानमज्ञानं त्रील्ँलोकानधितिष्ठति&#x9;024a&lt;br&gt;&#xA;विज्ञानानुगतं ज्ञानमज्ञानादपकृष्यते&#x9;024c&lt;br&gt;&#xA;पृथक्त्वात्सम्प्रयोगाच्च नासूयुर्वेद शाश्वतम्&#x9;025a&lt;br&gt;&#xA;स तयोरपवर्गज्ञो वीतरागो विमुच्यते&#x9;025c&lt;br&gt;&#xA;वयोतीतो जरामृत्यू जित्वा ब्रह्म सनातनम्&#x9;026a&lt;br&gt;&#xA;अमृतं तदवाप्नोति यत्तदक्षरमव्ययम्&#x9;026c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/209/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/209/</guid>
      <description>&lt;p&gt;गुरुरुवाच&#x9;001 &lt;br&gt;&#xA;निष्कल्मषं ब्रह्मचर्यमिच्छता चरितुं सदा&#x9;001a&lt;br&gt;&#xA;निद्रा सर्वात्मना त्याज्या स्वप्नदोषानवेक्षता&#x9;001c&lt;br&gt;&#xA;स्वप्ने हि रजसा देही तमसा चाभिभूयते&#x9;002a&lt;br&gt;&#xA;देहान्तरमिवापन्नश्चरत्यपगतस्मृतिः&#x9;002c&lt;br&gt;&#xA;ज्ञानाभ्यासाज्जागरतो जिज्ञासार्थमनन्तरम्&#x9;003a&lt;br&gt;&#xA;विज्ञानाभिनिवेशात्तु जागरत्यनिशं सदा&#x9;003c&lt;br&gt;&#xA;अत्राह को न्वयं भावः स्वप्ने विषयवानिव&#x9;004a&lt;br&gt;&#xA;प्रलीनैरिन्द्रियैर्देही वर्तते देहवानिव&#x9;004c&lt;br&gt;&#xA;अत्रोच्यते यथा ह्येतद्वेद योगेश्वरो हरिः&#x9;005a&lt;br&gt;&#xA;तथैतदुपपन्नार्थं वर्णयन्ति महर्षयः&#x9;005c&lt;br&gt;&#xA;इन्द्रियाणां श्रमात्स्वप्नमाहुः सर्वगतं बुधाः&#x9;006a&lt;br&gt;&#xA;मनसस्तु प्रलीनत्वात्तत्तदाहुर्निदर्शनम्&#x9;006c&lt;br&gt;&#xA;कार्यव्यासक्तमनसः सङ्कल्पो जाग्रतो ह्यपि&#x9;007a&lt;br&gt;&#xA;यद्वन्मनोरथैश्वर्यं स्वप्ने तद्वन्मनोगतम्&#x9;007c&lt;br&gt;&#xA;संसाराणामसङ्ख्यानां कामात्मा तदवाप्नुयात्&#x9;008a&lt;br&gt;&#xA;मनस्यन्तर्हितं सर्वं वेद सोत्तमपूरुषः&#x9;008c&lt;br&gt;&#xA;गुणानामपि यद्यत्तत्कर्म जानात्युपस्थितम्&#x9;009a&lt;br&gt;&#xA;तत्तच्छंसन्ति भूतानि मनो यद्भावितं यथा&#x9;009c&lt;br&gt;&#xA;ततस्तमुपवर्तन्ते गुणा राजसतामसाः&#x9;010a&lt;br&gt;&#xA;सात्त्विको वा यथायोगमानन्तर्यफलोदयः&#x9;010c&lt;br&gt;&#xA;ततः पश्यत्यसम्बद्धान्वातपित्तकफोत्तरान्&#x9;011a&lt;br&gt;&#xA;रजस्तमोभवैर्भावैस्तदप्याहुर्दुरन्वयम्&#x9;011c&lt;br&gt;&#xA;प्रसन्नैरिन्द्रियैर्यद्यत्सङ्कल्पयति मानसम्&#x9;012a&lt;br&gt;&#xA;तत्तत्स्वप्नेऽप्युपरते मनोदृष्टिर्निरीक्षते&#x9;012c&lt;br&gt;&#xA;व्यापकं सर्वभूतेषु वर्ततेऽप्रतिघं मनः&#x9;013a&lt;br&gt;&#xA;मनस्यन्तर्हितं द्वारं देहमास्थाय मानसम्&#x9;013c&lt;br&gt;&#xA;यत्तत्सदसदव्यक्तं स्वपित्यस्मिन्निदर्शनम्&#x9;014a&lt;br&gt;&#xA;सर्वभूतात्मभूतस्थं तदध्यात्मगुणं विदुः&#x9;014c&lt;br&gt;&#xA;लिप्सेत मनसा यश्च सङ्कल्पादैश्वरं गुणम्&#x9;015a&lt;br&gt;&#xA;आत्मप्रभावात्तं विद्यात्सर्वा ह्यात्मनि देवताः&#x9;015c&lt;br&gt;&#xA;एवं हि तपसा युक्तमर्कवत्तमसः परम्&#x9;016a&lt;br&gt;&#xA;त्रैलोक्यप्रकृतिर्देही तपसा तं महेश्वरम्&#x9;016c&lt;br&gt;&#xA;तपो ह्यधिष्ठितं देवैस्तपोघ्नमसुरैस्तमः&#x9;017a&lt;br&gt;&#xA;एतद्देवासुरैर्गुप्तं तदाहुर्ज्ञानलक्षणम्&#x9;017c&lt;br&gt;&#xA;सत्त्वं रजस्तमश्चेति देवासुरगुणान्विदुः&#x9;018a&lt;br&gt;&#xA;सत्त्वं देवगुणं विद्यादितरावासुरौ गुणौ&#x9;018c&lt;br&gt;&#xA;ब्रह्म तत्परमं वेद्यममृतं ज्योतिरक्षरम्&#x9;019a&lt;br&gt;&#xA;ये विदुर्भावितात्मानस्ते यान्ति परमां गतिम्&#x9;019c&lt;br&gt;&#xA;हेतुमच्छक्यमाख्यातुमेतावज्ज्ञानचक्षुषा&#x9;020a&lt;br&gt;&#xA;प्रत्याहारेण वा शक्यमव्यक्तं ब्रह्म वेदितुम्&#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/210/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/210/</guid>
      <description>&lt;p&gt;गुरुरुवाच&#x9;001 &lt;br&gt;&#xA;न स वेद परं धर्मं यो न वेद चतुष्टयम्&#x9;001a&lt;br&gt;&#xA;व्यक्ताव्यक्ते च यत्तत्त्वं सम्प्राप्तं परमर्षिणा&#x9;001c&lt;br&gt;&#xA;व्यक्तं मृत्युमुखं विद्यादव्यक्तममृतं पदम्&#x9;002a&lt;br&gt;&#xA;प्रवृत्तिलक्षणं धर्ममृषिर्नारायणोऽब्रवीत्&#x9;002c&lt;br&gt;&#xA;अत्रैवावस्थितं सर्वं त्रैलोक्यं सचराचरम्&#x9;003a&lt;br&gt;&#xA;निवृत्तिलक्षणं धर्ममव्यक्तं ब्रह्म शाश्वतम्&#x9;003c&lt;br&gt;&#xA;प्रवृत्तिलक्षणं धर्मं प्रजापतिरथाब्रवीत्&#x9;004a&lt;br&gt;&#xA;प्रवृत्तिः पुनरावृत्तिर्निवृत्तिः परमा गतिः&#x9;004c&lt;br&gt;&#xA;तां गतिं परमामेति निवृत्तिपरमो मुनिः&#x9;005a&lt;br&gt;&#xA;ज्ञानतत्त्वपरो नित्यं शुभाशुभनिदर्शकः&#x9;005c&lt;br&gt;&#xA;तदेवमेतौ विज्ञेयावव्यक्तपुरुषावुभौ&#x9;006a&lt;br&gt;&#xA;अव्यक्तपुरुषाभ्यां तु यत्स्यादन्यन्महत्तरम्&#x9;006c&lt;br&gt;&#xA;तं विशेषमवेक्षेत विशेषेण विचक्षणः&#x9;007a&lt;br&gt;&#xA;अनाद्यन्तावुभावेतावलिङ्गौ चाप्युभावपि&#x9;007c&lt;br&gt;&#xA;उभौ नित्यौ सूक्ष्मतरौ महद्भ्यश्च महत्तरौ&#x9;008a&lt;br&gt;&#xA;सामान्यमेतदुभयोरेवं ह्यन्यद्विशेषणम्&#x9;008c&lt;br&gt;&#xA;प्रकृत्या सर्गधर्मिण्या तथा त्रिविधसत्त्वया&#x9;009a&lt;br&gt;&#xA;विपरीतमतो विद्यात्क्षेत्रज्ञस्य च लक्षणम्&#x9;009c&lt;br&gt;&#xA;प्रकृतेश्च विकाराणां द्रष्टारमगुणान्वितम्&#x9;010a&lt;br&gt;&#xA;अग्राह्यौ पुरुषावेतावलिङ्गत्वादसंहितौ&#x9;010c&lt;br&gt;&#xA;संयोगलक्षणोत्पत्तिः कर्मजा गृह्यते यया&#x9;011a&lt;br&gt;&#xA;करणैः कर्मनिर्वृत्तैः कर्ता यद्यद्विचेष्टते&#x9;011c&lt;br&gt;&#xA;कीर्त्यते शब्दसञ्ज्ञाभिः कोऽहमेषोऽप्यसाविति&#x9;011e&lt;br&gt;&#xA;उष्णीषवान्यथा वस्त्रैस्त्रिभिर्भवति संवृतः&#x9;012a&lt;br&gt;&#xA;संवृतोऽयं तथा देही सत्त्वराजसतामसैः&#x9;012c&lt;br&gt;&#xA;तस्माच्चतुष्टयं वेद्यमेतैर्हेतुभिराचितम्&#x9;013a&lt;br&gt;&#xA;यथासञ्ज्ञो ह्ययं सम्यगन्तकाले न मुह्यति&#x9;013c&lt;br&gt;&#xA;श्रियं दिव्यामभिप्रेप्सुर्ब्रह्म वाङ्मनसा शुचिः&#x9;014a&lt;br&gt;&#xA;शारीरैर्नियमैरुग्रैश्चरेन्निष्कल्मषं तपः&#x9;014c&lt;br&gt;&#xA;त्रैलोक्यं तपसा व्याप्तमन्तर्भूतेन भास्वता&#x9;015a&lt;br&gt;&#xA;सूर्यश्च चन्द्रमाश्चैव भासतस्तपसा दिवि&#x9;015c&lt;br&gt;&#xA;प्रतापस्तपसो ज्ञानं लोके संशब्दितं तपः&#x9;016a&lt;br&gt;&#xA;रजस्तमोघ्नं यत्कर्म तपसस्तत्स्वलक्षणम्&#x9;016c&lt;br&gt;&#xA;ब्रह्मचर्यमहिंसा च शारीरं तप उच्यते&#x9;017a&lt;br&gt;&#xA;वाङ्मनोनियमः साम्यं मानसं तप उच्यते&#x9;017c&lt;br&gt;&#xA;विधिज्ञेभ्यो द्विजातिभ्यो ग्राह्यमन्नं विशिष्यते&#x9;018a&lt;br&gt;&#xA;आहारनियमेनास्य पाप्मा नश्यति राजसः&#x9;018c&lt;br&gt;&#xA;वैमनस्यं च विषये यान्त्यस्य करणानि च&#x9;019a&lt;br&gt;&#xA;तस्मात्तन्मात्रमादद्याद्यावदत्र प्रयोजनम्&#x9;019c&lt;br&gt;&#xA;अन्तकाले वयोत्कर्षाच्छनैः कुर्यादनातुरः&#x9;020a&lt;br&gt;&#xA;एवं युक्तेन मनसा ज्ञानं तदुपपद्यते&#x9;020c&lt;br&gt;&#xA;रजसा चाप्ययं देही देहवाञ्शब्दवच्चरेत्&#x9;021a&lt;br&gt;&#xA;कार्यैरव्याहतमतिर्वैराग्यात्प्रकृतौ स्थितः&#x9;021c&lt;br&gt;&#xA;आ देहादप्रमादाच्च देहान्ताद्विप्रमुच्यते&#x9;021e&lt;br&gt;&#xA;हेतुयुक्तः सदोत्सर्गो भूतानां प्रलयस्तथा&#x9;022a&lt;br&gt;&#xA;परप्रत्ययसर्गे तु नियतं नातिवर्तते&#x9;022c&lt;br&gt;&#xA;भवान्तप्रभवप्रज्ञा आसते ये विपर्ययम्&#x9;023a&lt;br&gt;&#xA;धृत्या देहान्धारयन्तो बुद्धिसङ्क्षिप्तमानसाः&#x9;023c&lt;br&gt;&#xA;स्थानेभ्यो ध्वंसमानाश्च सूक्ष्मत्वात्तानुपासते&#x9;023e&lt;br&gt;&#xA;यथागमं च तत्सर्वं बुद्ध्या तन्नैव बुध्यते&#x9;024a&lt;br&gt;&#xA;देहान्तं कश्चिदन्वास्ते भावितात्मा निराश्रयः&#x9;024c&lt;br&gt;&#xA;युक्तो धारणया कश्चित्सत्तां केचिदुपासते&#x9;024e&lt;br&gt;&#xA;अभ्यस्यन्ति परं देवं विद्युत्संशब्दिताक्षरम्&#x9;025a&lt;br&gt;&#xA;अन्तकाले ह्युपासन्नास्तपसा दग्धकिल्बिषाः&#x9;025c&lt;br&gt;&#xA;सर्व एते महात्मानो गच्छन्ति परमां गतिम्&#x9;026a&lt;br&gt;&#xA;सूक्ष्मं विशेषणं तेषामवेक्षेच्छास्त्रचक्षुषा&#x9;026c&lt;br&gt;&#xA;देहं तु परमं विद्याद्विमुक्तमपरिग्रहम्&#x9;027a&lt;br&gt;&#xA;अन्तरिक्षादन्यतरं धारणासक्तमानसम्&#x9;027c&lt;br&gt;&#xA;मर्त्यलोकाद्विमुच्यन्ते विद्यासंयुक्तमानसाः&#x9;028a&lt;br&gt;&#xA;ब्रह्मभूता विरजसस्ततो यान्ति परां गतिम्&#x9;028c&lt;br&gt;&#xA;कषायवर्जितं ज्ञानं येषामुत्पद्यतेऽचलम्&#x9;029a&lt;br&gt;&#xA;ते यान्ति परमाल्ँलोकान्विशुध्यन्तो यथाबलम्&#x9;029c&lt;br&gt;&#xA;भगवन्तमजं दिव्यं विष्णुमव्यक्तसञ्ज्ञितम्&#x9;030a&lt;br&gt;&#xA;भावेन यान्ति शुद्धा ये ज्ञानतृप्ता निराशिषः&#x9;030c&lt;br&gt;&#xA;ज्ञात्वात्मस्थं हरिं चैव निवर्तन्ते न तेऽव्ययाः&#x9;031a&lt;br&gt;&#xA;प्राप्य तत्परमं स्थानं मोदन्तेऽक्षरमव्ययम्&#x9;031c&lt;br&gt;&#xA;एतावदेतद्विज्ञानमेतदस्ति च नास्ति च&#x9;032a&lt;br&gt;&#xA;तृष्णाबद्धं जगत्सर्वं चक्रवत्परिवर्तते&#x9;032c&lt;br&gt;&#xA;बिसतन्तुर्यथैवायमन्तःस्थः सर्वतो बिसे&#x9;033a&lt;br&gt;&#xA;तृष्णातन्तुरनाद्यन्तस्तथा देहगतः सदा&#x9;033c&lt;br&gt;&#xA;सूच्या सूत्रं यथा वस्त्रे संसारयति वायकः&#x9;034a&lt;br&gt;&#xA;तद्वत्संसारसूत्रं हि तृष्णासूच्या निबध्यते&#x9;034c&lt;br&gt;&#xA;विकारं प्रकृतिं चैव पुरुषं च सनातनम्&#x9;035a&lt;br&gt;&#xA;यो यथावद्विजानाति स वितृष्णो विमुच्यते&#x9;035c&lt;br&gt;&#xA;प्रकाशं भगवानेतदृषिर्नारायणोऽमृतम्&#x9;036a&lt;br&gt;&#xA;भूतानामनुकम्पार्थं जगाद जगतो हितम्&#x9;036c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/211/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/211/</guid>
      <description>&lt;p&gt;युधिष्ठिर उवाच&#x9;001 &lt;br&gt;&#xA;केन वृत्तेन वृत्तज्ञो जनको मिथिलाधिपः&#x9;001a&lt;br&gt;&#xA;जगाम मोक्षं धर्मज्ञो भोगानुत्सृज्य मानुषान्&#x9;001c&lt;br&gt;&#xA;भीष्म उवाच&#x9;002 &lt;br&gt;&#xA;अत्राप्युदाहरन्तीममितिहासं पुरातनम्&#x9;002a&lt;br&gt;&#xA;येन वृत्तेन वृत्तज्ञः स जगाम महत्सुखम्&#x9;002c&lt;br&gt;&#xA;जनको जनदेवस्तु मिथिलायां जनाधिपः&#x9;003a&lt;br&gt;&#xA;और्ध्वदेहिकधर्माणामासीद्युक्तो विचिन्तने&#x9;003c&lt;br&gt;&#xA;तस्य स्म शतमाचार्या वसन्ति सततं गृहे&#x9;004a&lt;br&gt;&#xA;दर्शयन्तः पृथग्धर्मान्नानापाषण्डवादिनः&#x9;004c&lt;br&gt;&#xA;स तेषां प्रेत्यभावे च प्रेत्यजातौ विनिश्चये&#x9;005a&lt;br&gt;&#xA;आगमस्थः स भूयिष्ठमात्मतत्त्वे न तुष्यति&#x9;005c&lt;br&gt;&#xA;तत्र पञ्चशिखो नाम कापिलेयो महामुनिः&#x9;006a&lt;br&gt;&#xA;परिधावन्महीं कृत्स्नां जगाम मिथिलामपि&#x9;006c&lt;br&gt;&#xA;सर्वसन्न्यासधर्माणां तत्त्वज्ञानविनिश्चये&#x9;007a&lt;br&gt;&#xA;सुपर्यवसितार्थश्च निर्द्वन्द्वो नष्टसंशयः&#x9;007c&lt;br&gt;&#xA;ऋषीणामाहुरेकं यं कामादवसितं नृषु&#x9;008a&lt;br&gt;&#xA;शाश्वतं सुखमत्यन्तमन्विच्छन्स सुदुर्लभम्&#x9;008c&lt;br&gt;&#xA;यमाहुः कपिलं साङ्ख्याः परमर्षिं प्रजापतिम्&#x9;009a&lt;br&gt;&#xA;स मन्ये तेन रूपेण विस्मापयति हि स्वयम्&#x9;009c&lt;br&gt;&#xA;आसुरेः प्रथमं शिष्यं यमाहुश्चिरजीविनम्&#x9;010a&lt;br&gt;&#xA;पञ्चस्रोतसि यः सत्रमास्ते वर्षसहस्रिकम्&#x9;010c&lt;br&gt;&#xA;तं समासीनमागम्य मण्डलं कापिलं महत्&#x9;011a&lt;br&gt;&#xA;पुरुषावस्थमव्यक्तं परमार्थं निबोधयत्&#x9;011c&lt;br&gt;&#xA;इष्टिसत्रेण संसिद्धो भूयश्च तपसा मुनिः&#x9;012a&lt;br&gt;&#xA;क्षेत्रक्षेत्रज्ञयोर्व्यक्तिं बुबुधे देवदर्शनः&#x9;012c&lt;br&gt;&#xA;यत्तदेकाक्षरं ब्रह्म नानारूपं प्रदृश्यते&#x9;013a&lt;br&gt;&#xA;आसुरिर्मण्डले तस्मिन्प्रतिपेदे तदव्ययम्&#x9;013c&lt;br&gt;&#xA;तस्य पञ्चशिखः शिष्यो मानुष्या पयसा भृतः&#x9;014a&lt;br&gt;&#xA;ब्राह्मणी कपिला नाम काचिदासीत्कुटुम्बिनी&#x9;014c&lt;br&gt;&#xA;तस्याः पुत्रत्वमागम्य स्त्रियाः स पिबति स्तनौ&#x9;015a&lt;br&gt;&#xA;ततः स कापिलेयत्वं लेभे बुद्धिं च नैष्ठिकीम्&#x9;015c&lt;br&gt;&#xA;एतन्मे भगवानाह कापिलेयाय सम्भवम्&#x9;016a&lt;br&gt;&#xA;तस्य तत्कापिलेयत्वं सर्ववित्त्वमनुत्तमम्&#x9;016c&lt;br&gt;&#xA;सामान्यं कपिलो ज्ञात्वा धर्मज्ञानामनुत्तमम्&#x9;017a&lt;br&gt;&#xA;उपेत्य शतमाचार्यान्मोहयामास हेतुभिः&#x9;017c&lt;br&gt;&#xA;जनकस्त्वभिसंरक्तः कापिलेयानुदर्शनात्&#x9;018a&lt;br&gt;&#xA;उत्सृज्य शतमाचार्यान्पृष्ठतोऽनुजगाम तम्&#x9;018c&lt;br&gt;&#xA;तस्मै परमकल्याय प्रणताय च धर्मतः&#x9;019a&lt;br&gt;&#xA;अब्रवीत्परमं मोक्षं यत्तत्साङ्ख्यं विधीयते&#x9;019c&lt;br&gt;&#xA;जातिनिर्वेदमुक्त्वा हि कर्मनिर्वेदमब्रवीत्&#x9;020a&lt;br&gt;&#xA;कर्मनिर्वेदमुक्त्वा च सर्वनिर्वेदमब्रवीत्&#x9;020c&lt;br&gt;&#xA;यदर्थं कर्मसंसर्गः कर्मणां च फलोदयः&#x9;021a&lt;br&gt;&#xA;तदनाश्वासिकं मोघं विनाशि चलमध्रुवम्&#x9;021c&lt;br&gt;&#xA;दृश्यमाने विनाशे च प्रत्यक्षे लोकसाक्षिके&#x9;022a&lt;br&gt;&#xA;आगमात्परमस्तीति ब्रुवन्नपि पराजितः&#x9;022c&lt;br&gt;&#xA;अनात्मा ह्यात्मनो मृत्युः क्लेशो मृत्युर्जरामयः&#x9;023a&lt;br&gt;&#xA;आत्मानं मन्यते मोहात्तदसम्यक्परं मतम्&#x9;023c&lt;br&gt;&#xA;अथ चेदेवमप्यस्ति यल्लोके नोपपद्यते&#x9;024a&lt;br&gt;&#xA;अजरोऽयममृत्युश्च राजासौ मन्यते तथा&#x9;024c&lt;br&gt;&#xA;अस्ति नास्तीति चाप्येतत्तस्मिन्नसति लक्षणे&#x9;025a&lt;br&gt;&#xA;किमधिष्ठाय तद्ब्रूयाल्लोकयात्राविनिश्चयम्&#x9;025c&lt;br&gt;&#xA;प्रत्यक्षं ह्येतयोर्मूलं कृतान्तैतिह्ययोरपि&#x9;026a&lt;br&gt;&#xA;प्रत्यक्षो ह्यागमोऽभिन्नः कृतान्तो वा न किञ्चन&#x9;026c&lt;br&gt;&#xA;यत्र तत्रानुमानेऽस्ति कृतं भावयतेऽपि वा&#x9;027a&lt;br&gt;&#xA;अन्यो जीवः शरीरस्य नास्तिकानां मते स्मृतः&#x9;027c&lt;br&gt;&#xA;रेतो वटकणीकायां घृतपाकाधिवासनम्&#x9;028a&lt;br&gt;&#xA;जातिस्मृतिरयस्कान्तः सूर्यकान्तोऽम्बुभक्षणम्&#x9;028c&lt;br&gt;&#xA;प्रेत्य भूतात्ययश्चैव देवताभ्युपयाचनम्&#x9;029a&lt;br&gt;&#xA;मृते कर्मनिवृत्तिश्च प्रमाणमिति निश्चयः&#x9;029c&lt;br&gt;&#xA;न त्वेते हेतवः सन्ति ये केचिन्मूर्तिसंस्थिताः&#x9;030a&lt;br&gt;&#xA;अमर्त्यस्य हि मर्त्येन सामान्यं नोपपद्यते&#x9;030c&lt;br&gt;&#xA;अविद्याकर्मचेष्टानां केचिदाहुः पुनर्भवम्&#x9;031a&lt;br&gt;&#xA;कारणं लोभमोहौ तु दोषाणां च निषेवणम्&#x9;031c&lt;br&gt;&#xA;अविद्यां क्षेत्रमाहुर्हि कर्म बीजं तथा कृतम्&#x9;032a&lt;br&gt;&#xA;तृष्णासञ्जननं स्नेह एष तेषां पुनर्भवः&#x9;032c&lt;br&gt;&#xA;तस्मिन्व्यूढे च दग्धे च चित्ते मरणधर्मिणि&#x9;033a&lt;br&gt;&#xA;अन्योऽन्याज्जायते देहस्तमाहुः सत्त्वसङ्क्षयम्&#x9;033c&lt;br&gt;&#xA;यदा स रूपतश्चान्यो जातितः श्रुतितोऽर्थतः&#x9;034a&lt;br&gt;&#xA;कथमस्मिन्स इत्येव सम्बन्धः स्यादसंहितः&#x9;034c&lt;br&gt;&#xA;एवं सति च का प्रीतिर्दानविद्यातपोबलैः&#x9;035a&lt;br&gt;&#xA;यदन्याचरितं कर्म सर्वमन्यः प्रपद्यते&#x9;035c&lt;br&gt;&#xA;यदा ह्ययमिहैवान्यैः प्राकृतैर्दुःखितो भवेत्&#x9;036a&lt;br&gt;&#xA;सुखितैर्दुःखितैर्वापि दृश्योऽप्यस्य विनिर्णयः&#x9;036c&lt;br&gt;&#xA;तथा हि मुसलैर्हन्युः शरीरं तत्पुनर्भवेत्&#x9;037a&lt;br&gt;&#xA;पृथग्ज्ञानं यदन्यच्च येनैतन्नोपलभ्यते&#x9;037c&lt;br&gt;&#xA;ऋतुः संवत्सरस्तिथ्यः शीतोष्णे च प्रियाप्रिये&#x9;038a&lt;br&gt;&#xA;यथातीतानि पश्यन्ति तादृशः सत्त्वसङ्क्षयः&#x9;038c&lt;br&gt;&#xA;जरया हि परीतस्य मृत्युना वा विनाशिना&#x9;039a&lt;br&gt;&#xA;दुर्बलं दुर्बलं पूर्वं गृहस्येव विनश्यति&#x9;039c&lt;br&gt;&#xA;इन्द्रियाणि मनो वायुः शोणितं मांसमस्थि च&#x9;040a&lt;br&gt;&#xA;आनुपूर्व्या विनश्यन्ति स्वं धातुमुपयान्ति च&#x9;040c&lt;br&gt;&#xA;लोकयात्राविधानं च दानधर्मफलागमः&#x9;041a&lt;br&gt;&#xA;यदर्थं वेदशब्दाश्च व्यवहाराश्च लौकिकाः&#x9;041c&lt;br&gt;&#xA;इति सम्यङ्मनस्येते बहवः सन्ति हेतवः&#x9;042a&lt;br&gt;&#xA;एतदस्तीदमस्तीति न किञ्चित्प्रतिपद्यते&#x9;042c&lt;br&gt;&#xA;तेषां विमृशतामेवं तत्तत्समभिधावताम्&#x9;043a&lt;br&gt;&#xA;क्वचिन्निविशते बुद्धिस्तत्र जीर्यति वृक्षवत्&#x9;043c&lt;br&gt;&#xA;एवमर्थैरनर्थैश्च दुःखिताः सर्वजन्तवः&#x9;044a&lt;br&gt;&#xA;आगमैरपकृष्यन्ते हस्तिपैर्हस्तिनो यथा&#x9;044c&lt;br&gt;&#xA;अर्थांस्तथात्यन्तसुखावहांश्च लिप्सन्त एते बहवो विशुल्काः&#x9;045a&lt;br&gt;&#xA;महत्तरं दुःखमभिप्रपन्ना हित्वामिषं मृत्युवशं प्रयान्ति&#x9;045c&lt;br&gt;&#xA;विनाशिनो ह्यध्रुवजीवितस्य किं बन्धुभिर्मित्रपरिग्रहैश्च&#x9;046a&lt;br&gt;&#xA;विहाय यो गच्छति सर्वमेव क्षणेन गत्वा न निवर्तते च&#x9;046c&lt;br&gt;&#xA;भूव्योमतोयानलवायवो हि सदा शरीरं परिपालयन्ति&#x9;047a&lt;br&gt;&#xA;इतीदमालक्ष्य कुतो रतिर्भवेद्विनाशिनो ह्यस्य न शर्म विद्यते&#x9;047c&lt;br&gt;&#xA;इदमनुपधि वाक्यमच्छलं परमनिरामयमात्मसाक्षिकम्&#x9;048a&lt;br&gt;&#xA;नरपतिरभिवीक्ष्य विस्मितः पुनरनुयोक्तुमिदं प्रचक्रमे&#x9;048c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/212/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/212/</guid>
      <description>&lt;p&gt;भीष्म उवाच&#x9;001 &lt;br&gt;&#xA;जनको जनदेवस्तु ज्ञापितः परमर्षिणा&#x9;001a&lt;br&gt;&#xA;पुनरेवानुपप्रच्छ साम्पराये भवाभवौ&#x9;001c&lt;br&gt;&#xA;भगवन्यदिदं प्रेत्य सञ्ज्ञा भवति कस्यचित्&#x9;002a&lt;br&gt;&#xA;एवं सति किमज्ञानं ज्ञानं वा किं करिष्यति&#x9;002c&lt;br&gt;&#xA;सर्वमुच्छेदनिष्ठं स्यात्पश्य चैतद्द्विजोत्तम&#x9;003a&lt;br&gt;&#xA;अप्रमत्तः प्रमत्तो वा किं विशेषं करिष्यति&#x9;003c&lt;br&gt;&#xA;असंसर्गो हि भूतेषु संसर्गो वा विनाशिषु&#x9;004a&lt;br&gt;&#xA;कस्मै क्रियेत कल्पेन निश्चयः कोऽत्र तत्त्वतः&#x9;004c&lt;br&gt;&#xA;तमसा हि प्रतिच्छन्नं विभ्रान्तमिव चातुरम्&#x9;005a&lt;br&gt;&#xA;पुनः प्रशमयन्वाक्यैः कविः पञ्चशिखोऽब्रवीत्&#x9;005c&lt;br&gt;&#xA;उच्छेदनिष्ठा नेहास्ति भावनिष्ठा न विद्यते&#x9;006a&lt;br&gt;&#xA;अयं ह्यपि समाहारः शरीरेन्द्रियचेतसाम्&#x9;006c&lt;br&gt;&#xA;वर्तते पृथगन्योन्यमप्यपाश्रित्य कर्मसु&#x9;006e&lt;br&gt;&#xA;धातवः पञ्चशाखोऽयं खं वायुर्ज्योतिरम्बु भूः&#x9;007a&lt;br&gt;&#xA;ते स्वभावेन तिष्ठन्ति वियुज्यन्ते स्वभावतः&#x9;007c&lt;br&gt;&#xA;आकाशं वायुरूष्मा च स्नेहो यच्चापि पार्थिवम्&#x9;008a&lt;br&gt;&#xA;एष पञ्चसमाहारः शरीरमिति नैकधा&#x9;008c&lt;br&gt;&#xA;ज्ञानमूष्मा च वायुश्च त्रिविधः कर्मसङ्ग्रहः&#x9;008e&lt;br&gt;&#xA;इन्द्रियाणीन्द्रियार्थाश्च स्वभावश्चेतना मनः&#x9;009a&lt;br&gt;&#xA;प्राणापानौ विकारश्च धातवश्चात्र निःसृताः&#x9;009c&lt;br&gt;&#xA;श्रवणं स्पर्शनं जिह्वा दृष्टिर्नासा तथैव च&#x9;010a&lt;br&gt;&#xA;इन्द्रियाणीति पञ्चैते चित्तपूर्वङ्गमा गुणाः&#x9;010c&lt;br&gt;&#xA;तत्र विज्ञानसंयुक्ता त्रिविधा वेदना ध्रुवा&#x9;011a&lt;br&gt;&#xA;सुखदुःखेति यामाहुरदुःखेत्यसुखेति च&#x9;011c&lt;br&gt;&#xA;शब्दः स्पर्शश्च रूपं च रसो गन्धश्च मूर्त्यथ&#x9;012a&lt;br&gt;&#xA;एते ह्यामरणात्पञ्च षड्गुणा ज्ञानसिद्धये&#x9;012c&lt;br&gt;&#xA;तेषु कर्मनिसर्गश्च सर्वतत्त्वार्थनिश्चयः&#x9;013a&lt;br&gt;&#xA;तमाहुः परमं शुक्रं बुद्धिरित्यव्ययं महत्&#x9;013c&lt;br&gt;&#xA;इमं गुणसमाहारमात्मभावेन पश्यतः&#x9;014a&lt;br&gt;&#xA;असम्यग्दर्शनैर्दुःखमनन्तं नोपशाम्यति&#x9;014c&lt;br&gt;&#xA;अनात्मेति च यद्दृष्टं तेनाहं न ममेत्यपि&#x9;015a&lt;br&gt;&#xA;वर्तते किमधिष्ठाना प्रसक्ता दुःखसन्ततिः&#x9;015c&lt;br&gt;&#xA;तत्र सम्यङ्मनो नाम त्यागशास्त्रमनुत्तमम्&#x9;016a&lt;br&gt;&#xA;शृणु यत्तव मोक्षाय भाष्यमाणं भविष्यति&#x9;016c&lt;br&gt;&#xA;त्याग एव हि सर्वेषामुक्तानामपि कर्मणाम्&#x9;017a&lt;br&gt;&#xA;नित्यं मिथ्याविनीतानां क्लेशो दुःखावहो मतः&#x9;017c&lt;br&gt;&#xA;द्रव्यत्यागे तु कर्माणि भोगत्यागे व्रतान्यपि&#x9;018a&lt;br&gt;&#xA;सुखत्यागे तपोयोगः सर्वत्यागे समापना&#x9;018c&lt;br&gt;&#xA;तस्य मार्गोऽयमद्वैधः सर्वत्यागस्य दर्शितः&#x9;019a&lt;br&gt;&#xA;विप्रहाणाय दुःखस्य दुर्गतिर्ह्यन्यथा भवेत्&#x9;019c&lt;br&gt;&#xA;पञ्च ज्ञानेन्द्रियाण्युक्त्वा मनःषष्ठानि चेतसि&#x9;020a&lt;br&gt;&#xA;मनःषष्ठानि वक्ष्यामि पञ्च कर्मेन्द्रियाणि तु&#x9;020c&lt;br&gt;&#xA;हस्तौ कर्मेन्द्रियं ज्ञेयमथ पादौ गतीन्द्रियम्&#x9;021a&lt;br&gt;&#xA;प्रजनानन्दयोः शेफो विसर्गे पायुरिन्द्रियम्&#x9;021c&lt;br&gt;&#xA;वाक्तु शब्दविशेषार्थं गतिं पञ्चान्वितां विदुः&#x9;022a&lt;br&gt;&#xA;एवमेकादशैतानि बुद्ध्या त्ववसृजेन्मनः&#x9;022c&lt;br&gt;&#xA;कर्णौ शब्दश्च चित्तं च त्रयः श्रवणसङ्ग्रहे&#x9;023a&lt;br&gt;&#xA;तथा स्पर्शे तथा रूपे तथैव रसगन्धयोः&#x9;023c&lt;br&gt;&#xA;एवं पञ्चत्रिका ह्येते गुणास्तदुपलब्धये&#x9;024a&lt;br&gt;&#xA;येन यस्त्रिविधो भावः पर्यायात्समुपस्थितः&#x9;024c&lt;br&gt;&#xA;सात्त्विको राजसश्चैव तामसश्चैव ते त्रयः&#x9;025a&lt;br&gt;&#xA;त्रिविधा वेदना येषु प्रसूता सर्वसाधना&#x9;025c&lt;br&gt;&#xA;प्रहर्षः प्रीतिरानन्दः सुखं संशान्तचित्तता&#x9;026a&lt;br&gt;&#xA;अकुतश्चित्कुतश्चिद्वा चित्ततः सात्त्विको गुणः&#x9;026c&lt;br&gt;&#xA;अतुष्टिः परितापश्च शोको लोभस्तथाक्षमा&#x9;027a&lt;br&gt;&#xA;लिङ्गानि रजसस्तानि दृश्यन्ते हेत्वहेतुतः&#x9;027c&lt;br&gt;&#xA;अविवेकस्तथा मोहः प्रमादः स्वप्नतन्द्रिता&#x9;028a&lt;br&gt;&#xA;कथञ्चिदपि वर्तन्ते विविधास्तामसा गुणाः&#x9;028c&lt;br&gt;&#xA;तत्र यत्प्रीतिसंयुक्तं काये मनसि वा भवेत्&#x9;029a&lt;br&gt;&#xA;वर्तते सात्त्विको भाव इत्यपेक्षेत तत्तथा&#x9;029c&lt;br&gt;&#xA;यत्तु सन्तापसंयुक्तमप्रीतिकरमात्मनः &#x9;030a&lt;br&gt;&#xA;प्रवृत्तं रज इत्येव ततस्तदभिचिन्तयेत्&#x9;030c&lt;br&gt;&#xA;अथ यन्मोहसंयुक्तं काये मनसि वा भवेत्&#x9;031a&lt;br&gt;&#xA;अप्रतर्क्यमविज्ञेयं तमस्तदुपधारयेत्&#x9;031c&lt;br&gt;&#xA;तद्धि श्रोत्राश्रयं भूतं शब्दः श्रोत्रं समाश्रितः&#x9;032a&lt;br&gt;&#xA;नोभयं शब्दविज्ञाने विज्ञानस्येतरस्य वा&#x9;032c&lt;br&gt;&#xA;एवं त्वक्चक्षुषी जिह्वा नासिका चैव पञ्चमी&#x9;033a&lt;br&gt;&#xA;स्पर्शे रूपे रसे गन्धे तानि चेतो मनश्च तत्&#x9;033c&lt;br&gt;&#xA;स्वकर्मयुगपद्भावो दशस्वेतेषु तिष्ठति&#x9;034a&lt;br&gt;&#xA;चित्तमेकादशं विद्धि बुद्धिर्द्वादशमी भवेत्&#x9;034c&lt;br&gt;&#xA;तेषामयुगपद्भाव उच्छेदो नास्ति तामसः&#x9;035a&lt;br&gt;&#xA;आस्थितो युगपद्भावे व्यवहारः स लौकिकः&#x9;035c&lt;br&gt;&#xA;इन्द्रियाण्यवसृज्यापि दृष्ट्वा पूर्वं श्रुतागमम्&#x9;036a&lt;br&gt;&#xA;चिन्तयन्नानुपर्येति त्रिभिरेवान्वितो गुणैः&#x9;036c&lt;br&gt;&#xA;यत्तमोपहतं चित्तमाशु सञ्चारमध्रुवम्&#x9;037a&lt;br&gt;&#xA;करोत्युपरमं काले तदाहुस्तामसं सुखम्&#x9;037c&lt;br&gt;&#xA;यद्यदागमसंयुक्तं न कृत्स्नमुपशाम्यति&#x9;038a&lt;br&gt;&#xA;अथ तत्राप्युपादत्ते तमो व्यक्तमिवानृतम्&#x9;038c&lt;br&gt;&#xA;एवमेष प्रसङ्ख्यातः स्वकर्मप्रत्ययी गुणः&#x9;039a&lt;br&gt;&#xA;कथञ्चिद्वर्तते सम्यक्केषाञ्चिद्वा न वर्तते&#x9;039c&lt;br&gt;&#xA;एवमाहुः समाहारं क्षेत्रमध्यात्मचिन्तकाः&#x9;040a&lt;br&gt;&#xA;स्थितो मनसि यो भावः स वै क्षेत्रज्ञ उच्यते&#x9;040c&lt;br&gt;&#xA;एवं सति क उच्छेदः शाश्वतो वा कथं भवेत्&#x9;041a&lt;br&gt;&#xA;स्वभावाद्वर्तमानेषु सर्वभूतेषु हेतुतः&#x9;041c&lt;br&gt;&#xA;यथार्णवगता नद्यो व्यक्तीर्जहति नाम च&#x9;042a&lt;br&gt;&#xA;न च स्वतां नियच्छन्ति तादृशः सत्त्वसङ्क्षयः&#x9;042c&lt;br&gt;&#xA;एवं सति कुतः सञ्ज्ञा प्रेत्यभावे पुनर्भवेत्&#x9;043a&lt;br&gt;&#xA;प्रतिसम्मिश्रिते जीवे गृह्यमाणे च मध्यतः&#x9;043c&lt;br&gt;&#xA;इमां तु यो वेद विमोक्षबुद्धिमात्मानमन्विच्छति चाप्रमत्तः&#x9;044a&lt;br&gt;&#xA;न लिप्यते कर्मफलैरनिष्टैः पत्रं बिसस्येव जलेन सिक्तम्&#x9;044c&lt;br&gt;&#xA;दृढैश्च पाशैर्बहुभिर्विमुक्तः प्रजानिमित्तैरपि दैवतैश्च&#x9;045a&lt;br&gt;&#xA;यदा ह्यसौ सुखदुःखे जहाति मुक्तस्तदाग्र्यां गतिमेत्यलिङ्गः&#x9;045c&lt;br&gt;&#xA;श्रुतिप्रमाणागममङ्गलैश्च शेते जरामृत्युभयादतीतः&#x9;045e&lt;br&gt;&#xA;क्षीणे च पुण्ये विगते च पापे ततोनिमित्ते च फले विनष्टे&#x9;046a&lt;br&gt;&#xA;अलेपमाकाशमलिङ्गमेवमास्थाय पश्यन्ति महद्ध्यसक्ताः&#x9;046c&lt;br&gt;&#xA;यथोर्णनाभिः परिवर्तमानस्तन्तुक्षये तिष्ठति पात्यमानः&#x9;047a&lt;br&gt;&#xA;तथा विमुक्तः प्रजहाति दुःखं विध्वंसते लोष्ट इवाद्रिमर्च्छन्&#x9;047c&lt;br&gt;&#xA;यथा रुरुः शृङ्गमथो पुराणं हित्वा त्वचं वाप्युरगो यथावत्&#x9;048a&lt;br&gt;&#xA;विहाय गच्छत्यनवेक्षमाणस्तथा विमुक्तो विजहाति दुःखम्&#x9;048c&lt;br&gt;&#xA;द्रुमं यथा वाप्युदके पतन्तमुत्सृज्य पक्षी प्रपतत्यसक्तः&#x9;049a&lt;br&gt;&#xA;तथा ह्यसौ सुखदुःखे विहाय मुक्तः परार्ध्यां गतिमेत्यलिङ्गः&#x9;049c&lt;br&gt;&#xA;अपि च भवति मैथिलेन गीतं नगरमुपाहितमग्निनाभिवीक्ष्य&#x9;050a&lt;br&gt;&#xA;न खलु मम तुषोऽपि दह्यतेऽत्र स्वयमिदमाह किल स्म भूमिपालः&#x9;050c&lt;br&gt;&#xA;इदममृतपदं विदेहराजः स्वयमिह पञ्चशिखेन भाष्यमाणः&#x9;051a&lt;br&gt;&#xA;निखिलमभिसमीक्ष्य निश्चितार्थं परमसुखी विजहार वीतशोकः&#x9;051c&lt;br&gt;&#xA;इमं हि यः पठति विमोक्षनिश्चयं न हीयते सततमवेक्षते तथा&#x9;052a&lt;br&gt;&#xA;उपद्रवान्नानुभवत्यदुःखितः प्रमुच्यते कपिलमिवैत्य मैथिलः&#x9;052c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/213/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/213/</guid>
      <description>&lt;p&gt;युधिष्ठिर उवाच&#x9;001 &lt;br&gt;&#xA;किं कुर्वन्सुखमाप्नोति किं कुर्वन्दुःखमाप्नुते&#x9;001a&lt;br&gt;&#xA;किं कुर्वन्निर्भयो लोके सिद्धश्चरति भारत&#x9;001c&lt;br&gt;&#xA;भीष्म उवाच&#x9;002 &lt;br&gt;&#xA;दममेव प्रशंसन्ति वृद्धाः श्रुतिसमाधयः&#x9;002a&lt;br&gt;&#xA;सर्वेषामेव वर्णानां ब्राह्मणस्य विशेषतः&#x9;002c&lt;br&gt;&#xA;नादान्तस्य क्रियासिद्धिर्यथावदुपलभ्यते&#x9;003a&lt;br&gt;&#xA;क्रिया तपश्च वेदाश्च दमे सर्वं प्रतिष्ठितम्&#x9;003c&lt;br&gt;&#xA;दमस्तेजो वर्धयति पवित्रं दम उच्यते&#x9;004a&lt;br&gt;&#xA;विपाप्मा निर्भयो दान्तः पुरुषो विन्दते महत्&#x9;004c&lt;br&gt;&#xA;सुखं दान्तः प्रस्वपिति सुखं च प्रतिबुध्यते&#x9;005a&lt;br&gt;&#xA;सुखं लोके विपर्येति मनश्चास्य प्रसीदति&#x9;005c&lt;br&gt;&#xA;तेजो दमेन ध्रियते न तत्तीक्ष्णोऽधिगच्छति&#x9;006a&lt;br&gt;&#xA;अमित्रांश्च बहून्नित्यं पृथगात्मनि पश्यति&#x9;006c&lt;br&gt;&#xA;क्रव्याद्भ्य इव भूतानामदान्तेभ्यः सदा भयम्&#x9;007a&lt;br&gt;&#xA;तेषां विप्रतिषेधार्थं राजा सृष्टः स्वयम्भुवा&#x9;007c&lt;br&gt;&#xA;आश्रमेषु च सर्वेषु दम एव विशिष्यते&#x9;008a&lt;br&gt;&#xA;यच्च तेषु फलं धर्मे भूयो दान्ते तदुच्यते&#x9;008c&lt;br&gt;&#xA;तेषां लिङ्गानि वक्ष्यामि येषां समुदयो दमः&#x9;009a&lt;br&gt;&#xA;अकार्पण्यमसंरम्भः सन्तोषः श्रद्दधानता&#x9;009c&lt;br&gt;&#xA;अक्रोध आर्जवं नित्यं नातिवादो न मानिता&#x9;010a&lt;br&gt;&#xA;गुरुपूजानसूया च दया भूतेष्वपैशुनम्&#x9;010c&lt;br&gt;&#xA;जनवादमृषावादस्तुतिनिन्दाविवर्जनम्&#x9;011a&lt;br&gt;&#xA;साधुकामश्चास्पृहयन्नायाति प्रत्ययं नृषु&#x9;011c&lt;br&gt;&#xA;अवैरकृत्सूपचारः समो निन्दाप्रशंसयोः&#x9;012a&lt;br&gt;&#xA;सुवृत्तः शीलसम्पन्नः प्रसन्नात्मात्मवान्बुधः&#x9;012c&lt;br&gt;&#xA;प्राप्य लोके च सत्कारं स्वर्गं वै प्रेत्य गच्छति&#x9;012e&lt;br&gt;&#xA;सर्वभूतहिते युक्तो न स्मयाद्द्वेष्टि वै जनम्&#x9;013a&lt;br&gt;&#xA;महाह्रद इवाक्षोभ्य प्रज्ञातृप्तः प्रसीदति&#x9;013c&lt;br&gt;&#xA;अभयं सर्वभूतेभ्यः सर्वेषामभयं यतः&#x9;014a&lt;br&gt;&#xA;नमस्यः सर्वभूतानां दान्तो भवति ज्ञानवान्&#x9;014c&lt;br&gt;&#xA;न हृष्यति महत्यर्थे व्यसने च न शोचति&#x9;015a&lt;br&gt;&#xA;स वै परिमितप्रज्ञः स दान्तो द्विज उच्यते&#x9;015c&lt;br&gt;&#xA;कर्मभिः श्रुतसम्पन्नः सद्भिराचरितैः शुभैः&#x9;016a&lt;br&gt;&#xA;सदैव दमसंयुक्तस्तस्य भुङ्क्ते महत्फलम्&#x9;016c&lt;br&gt;&#xA;अनसूया क्षमा शान्तिः सन्तोषः प्रियवादिता&#x9;017a&lt;br&gt;&#xA;सत्यं दानमनायासो नैष मार्गो दुरात्मनाम्&#x9;017c&lt;br&gt;&#xA;कामक्रोधौ वशे कृत्वा ब्रह्मचारी जितेन्द्रियः&#x9;018a&lt;br&gt;&#xA;विक्रम्य घोरे तपसि ब्राह्मणः संशितव्रतः&#x9;018c&lt;br&gt;&#xA;कालाकाङ्क्षी चरेल्लोकान्निरपाय इवात्मवान्&#x9;018e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/214/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/214/</guid>
      <description>&lt;p&gt;युधिष्ठिर उवाच&#x9;001 &lt;br&gt;&#xA;द्विजातयो व्रतोपेता यदिदं भुञ्जते हविः&#x9;001a&lt;br&gt;&#xA;अन्नं ब्राह्मणकामाय कथमेतत्पितामह&#x9;001c&lt;br&gt;&#xA;भीष्म उवाच&#x9;002 &lt;br&gt;&#xA;अवेदोक्तव्रतोपेता भुञ्जानाः कार्यकारिणः&#x9;002a&lt;br&gt;&#xA;वेदोक्तेषु च भुञ्जाना व्रतलुप्ता युधिष्ठिर&#x9;002c&lt;br&gt;&#xA;युधिष्ठिर उवाच&#x9;003 &lt;br&gt;&#xA;यदिदं तप इत्याहुरुपवासं पृथग्जनाः&#x9;003a&lt;br&gt;&#xA;एतत्तपो महाराज उताहो किं तपो भवेत्&#x9;003c&lt;br&gt;&#xA;भीष्म उवाच&#x9;004 &lt;br&gt;&#xA;मासपक्षोपवासेन मन्यन्ते यत्तपो जनाः&#x9;004a&lt;br&gt;&#xA;आत्मतन्त्रोपघातः स न तपस्तत्सतां मतम्&#x9;004c&lt;br&gt;&#xA;त्यागश्च सन्नतिश्चैव शिष्यते तप उत्तमम्&#x9;004e&lt;br&gt;&#xA;सदोपवासी च भवेद्ब्रह्मचारी सदैव च&#x9;005a&lt;br&gt;&#xA;मुनिश्च स्यात्सदा विप्रो दैवतं च सदा भजेत्&#x9;005c&lt;br&gt;&#xA;कुटुम्बिको धर्मकामः सदास्वप्नश्च भारत&#x9;006a&lt;br&gt;&#xA;अमांसाशी सदा च स्यात्पवित्रं च सदा जपेत्&#x9;006c&lt;br&gt;&#xA;अमृताशी सदा च स्यान्न च स्याद्विषभोजनः&#x9;007a&lt;br&gt;&#xA;विघसाशी सदा च स्यात्सदा चैवातिथिप्रियः&#x9;007c&lt;br&gt;&#xA;युधिष्ठिर उवाच&#x9;008 &lt;br&gt;&#xA;कथं सदोपवासी स्याद्ब्रह्मचारी कथं भवेत्&#x9;008a&lt;br&gt;&#xA;विघसाशी कथं च स्यात्सदा चैवातिथिप्रियः&#x9;008c&lt;br&gt;&#xA;भीष्म उवाच&#x9;009 &lt;br&gt;&#xA;अन्तरा प्रातराशं च सायमाशं तथैव च&#x9;009a&lt;br&gt;&#xA;सदोपवासी च भवेद्यो न भुङ्क्ते कथञ्चन&#x9;009c&lt;br&gt;&#xA;भार्यां गच्छन्ब्रह्मचारी ऋतौ भवति ब्राह्मणः&#x9;010a&lt;br&gt;&#xA;ऋतवादी सदा च स्याज्ज्ञाननित्यश्च यो नरः&#x9;010c&lt;br&gt;&#xA;अभक्षयन्वृथामांसममांसाशी भवत्युत&#x9;011a&lt;br&gt;&#xA;दाननित्यः पवित्रश्च अस्वप्नश्च दिवास्वपन्&#x9;011c&lt;br&gt;&#xA;भृत्यातिथिषु यो भुङ्क्ते भुक्तवत्सु सदा स ह&#x9;012a&lt;br&gt;&#xA;अमृतं सकलं भुङ्क्त इति विद्धि युधिष्ठिर&#x9;012c&lt;br&gt;&#xA;अभुक्तवत्सु नाश्नानः सततं यस्तु वै द्विजः&#x9;013a&lt;br&gt;&#xA;अभोजनेन तेनास्य जितः स्वर्गो भवत्युत&#x9;013c&lt;br&gt;&#xA;देवताभ्यः पितृभ्यश्च भृत्येभ्योऽतिथिभिः सह&#x9;014a&lt;br&gt;&#xA;अवशिष्टं तु योऽश्नाति तमाहुर्विघसाशिनम्&#x9;014c&lt;br&gt;&#xA;तेषां लोका ह्यपर्यन्ताः सदने ब्रह्मणा सह&#x9;015a&lt;br&gt;&#xA;उपस्थिताश्चाप्सरोभिः परियान्ति दिवौकसः&#x9;015c&lt;br&gt;&#xA;देवताभिश्च ये सार्धं पितृभिश्चोपभुञ्जते&#x9;016a&lt;br&gt;&#xA;रमन्ते पुत्रपौत्रैश्च तेषां गतिरनुत्तमा&#x9;016c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/215/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/215/</guid>
      <description>&lt;p&gt;युधिष्ठिर उवाच&#x9;001 &lt;br&gt;&#xA;यदिदं कर्म लोकेऽस्मिञ्शुभं वा यदि वाशुभम्&#x9;001a&lt;br&gt;&#xA;पुरुषं योजयत्येव फलयोगेन भारत&#x9;001c&lt;br&gt;&#xA;कर्ता स्वित्तस्य पुरुष उताहो नेति संशयः&#x9;002a&lt;br&gt;&#xA;एतदिच्छामि तत्त्वेन त्वत्तः श्रोतुं पितामह&#x9;002c&lt;br&gt;&#xA;भीष्म उवाच&#x9;003 &lt;br&gt;&#xA;अत्राप्युदाहरन्तीममितिहासं पुरातनम्&#x9;003a&lt;br&gt;&#xA;प्रह्रादस्य च संवादमिन्द्रस्य च युधिष्ठिर&#x9;003c&lt;br&gt;&#xA;असक्तं धूतपाप्मानं कुले जातं बहुश्रुतम्&#x9;004a&lt;br&gt;&#xA;अस्तम्भमनहङ्कारं सत्त्वस्थं समये रतम्&#x9;004c&lt;br&gt;&#xA;तुल्यनिन्दास्तुतिं दान्तं शून्यागारनिवेशनम्&#x9;005a&lt;br&gt;&#xA;चराचराणां भूतानां विदितप्रभवाप्ययम्&#x9;005c&lt;br&gt;&#xA;अक्रुध्यन्तमहृष्यन्तमप्रियेषु प्रियेषु च&#x9;006a&lt;br&gt;&#xA;काञ्चने वाथ लोष्टे वा उभयोः समदर्शनम्&#x9;006c&lt;br&gt;&#xA;आत्मनिःश्रेयसज्ञाने धीरं निश्चितनिश्चयम्&#x9;007a&lt;br&gt;&#xA;परावरज्ञं भूतानां सर्वज्ञं समदर्शनम्&#x9;007c&lt;br&gt;&#xA;शक्रः प्रह्रादमासीनमेकान्ते संयतेन्द्रियम्&#x9;008a&lt;br&gt;&#xA;बुभुत्समानस्तत्प्रज्ञामभिगम्येदमब्रवीत्&#x9;008c&lt;br&gt;&#xA;यैः कैश्चित्सम्मतो लोके गुणैः स्यात्पुरुषो नृषु&#x9;009a&lt;br&gt;&#xA;भवत्यनपगान्सर्वांस्तान्गुणाल्ँलक्षयामहे&#x9;009c&lt;br&gt;&#xA;अथ ते लक्ष्यते बुद्धिः समा बालजनैरिह&#x9;010a&lt;br&gt;&#xA;आत्मानं मन्यमानः सञ्श्रेयः किमिह मन्यसे&#x9;010c&lt;br&gt;&#xA;बद्धः पाशैश्च्युतः स्थानाद्द्विषतां वशमागतः&#x9;011a&lt;br&gt;&#xA;श्रिया विहीनः प्रह्राद शोचितव्ये न शोचसि&#x9;011c&lt;br&gt;&#xA;प्रज्ञालाभात्तु दैतेय उताहो धृतिमत्तया&#x9;012a&lt;br&gt;&#xA;प्रह्राद स्वस्थरूपोऽसि पश्यन्व्यसनमात्मनः&#x9;012c&lt;br&gt;&#xA;इति सञ्चोदितस्तेन धीरो निश्चितनिश्चयः&#x9;013a&lt;br&gt;&#xA;उवाच श्लक्ष्णया वाचा स्वां प्रज्ञामनुवर्णयन्&#x9;013c&lt;br&gt;&#xA;प्रवृत्तिं च निवृत्तिं च भूतानां यो न बुध्यते&#x9;014a&lt;br&gt;&#xA;तस्य स्तम्भो भवेद्बाल्यान्नास्ति स्तम्भोऽनुपश्यतः&#x9;014c&lt;br&gt;&#xA;स्वभावात्सम्प्रवर्तन्ते निवर्तन्ते तथैव च&#x9;015a&lt;br&gt;&#xA;सर्वे भावास्तथाभावाः पुरुषार्थो न विद्यते&#x9;015c&lt;br&gt;&#xA;पुरुषार्थस्य चाभावे नास्ति कश्चित्स्वकारकः&#x9;016a&lt;br&gt;&#xA;स्वयं तु कुर्वतस्तस्य जातु मानो भवेदिह&#x9;016c&lt;br&gt;&#xA;यस्तु कर्तारमात्मानं मन्यते साध्वसाधुनोः&#x9;017a&lt;br&gt;&#xA;तस्य दोषवती प्रज्ञा स्वमूर्त्यज्ञेति मे मतिः&#x9;017c&lt;br&gt;&#xA;यदि स्यात्पुरुषः कर्ता शक्रात्मश्रेयसे ध्रुवम्&#x9;018a&lt;br&gt;&#xA;आरम्भास्तस्य सिध्येरन्न च जातु पराभवेत्&#x9;018c&lt;br&gt;&#xA;अनिष्टस्य हि निर्वृत्तिरनिवृत्तिः प्रियस्य च&#x9;019a&lt;br&gt;&#xA;लक्ष्यते यतमानानां पुरुषार्थस्ततः कुतः&#x9;019c&lt;br&gt;&#xA;अनिष्टस्याभिनिर्वृत्तिमिष्टसंवृत्तिमेव च&#x9;020a&lt;br&gt;&#xA;अप्रयत्नेन पश्यामः केषाञ्चित्तत्स्वभावतः&#x9;020c&lt;br&gt;&#xA;प्रतिरूपधराः केचिद्दृश्यन्ते बुद्धिसत्तमाः&#x9;021a&lt;br&gt;&#xA;विरूपेभ्योऽल्पबुद्धिभ्यो लिप्समाना धनागमम्&#x9;021c&lt;br&gt;&#xA;स्वभावप्रेरिताः सर्वे निविशन्ते गुणा यदा&#x9;022a&lt;br&gt;&#xA;शुभाशुभास्तदा तत्र तस्य किं मानकारणम्&#x9;022c&lt;br&gt;&#xA;स्वभावादेव तत्सर्वमिति मे निश्चिता मतिः&#x9;023a&lt;br&gt;&#xA;आत्मप्रतिष्ठिता प्रज्ञा मम नास्ति ततोऽन्यथा&#x9;023c&lt;br&gt;&#xA;कर्मजं त्विह मन्येऽहं फलयोगं शुभाशुभम्&#x9;024a&lt;br&gt;&#xA;कर्मणां विषयं कृत्स्नमहं वक्ष्यामि तच्छृणु&#x9;024c&lt;br&gt;&#xA;यथा वेदयते कश्चिदोदनं वायसो वदन्&#x9;025a&lt;br&gt;&#xA;एवं सर्वाणि कर्माणि स्वभावस्यैव लक्षणम्&#x9;025c&lt;br&gt;&#xA;विकारानेव यो वेद न वेद प्रकृतिं पराम्&#x9;026a&lt;br&gt;&#xA;तस्य स्तम्भो भवेद्बाल्यान्नास्ति स्तम्भोऽनुपश्यतः&#x9;026c&lt;br&gt;&#xA;स्वभावभाविनो भावान्सर्वानेवेह निश्चये&#x9;027a&lt;br&gt;&#xA;बुध्यमानस्य दर्पो वा मानो वा किं करिष्यति&#x9;027c&lt;br&gt;&#xA;वेद धर्मविधिं कृत्स्नं भूतानां चाप्यनित्यताम्&#x9;028a&lt;br&gt;&#xA;तस्माच्छक्र न शोचामि सर्वं ह्येवेदमन्तवत्&#x9;028c&lt;br&gt;&#xA;निर्ममो निरहङ्कारो निरीहो मुक्तबन्धनः&#x9;029a&lt;br&gt;&#xA;स्वस्थोऽव्यपेतः पश्यामि भूतानां प्रभवाप्ययौ&#x9;029c&lt;br&gt;&#xA;कृतप्रज्ञस्य दान्तस्य वितृष्णस्य निराशिषः&#x9;030a&lt;br&gt;&#xA;नायासो विद्यते शक्र पश्यतो लोकविद्यया&#x9;030c&lt;br&gt;&#xA;प्रकृतौ च विकारे च न मे प्रीतिर्न च द्विषे&#x9;031a&lt;br&gt;&#xA;द्वेष्टारं न च पश्यामि यो ममाद्य ममायते&#x9;031c&lt;br&gt;&#xA;नोर्ध्वं नावाङ्न तिर्यक्च न क्वचिच्छक्र कामये&#x9;032a&lt;br&gt;&#xA;न विज्ञाने न विज्ञेये नाज्ञाने शर्म विद्यते&#x9;032c&lt;br&gt;&#xA;शक्र उवाच&#x9;033 &lt;br&gt;&#xA;येनैषा लभ्यते प्रज्ञा येन शान्तिरवाप्यते&#x9;033a&lt;br&gt;&#xA;प्रब्रूहि तमुपायं मे सम्यक्प्रह्राद पृच्छते&#x9;033c&lt;br&gt;&#xA;प्रह्राद उवाच&#x9;034 &lt;br&gt;&#xA;आर्जवेनाप्रमादेन प्रसादेनात्मवत्तया&#x9;034a&lt;br&gt;&#xA;वृद्धशुश्रूषया शक्र पुरुषो लभते महत्&#x9;034c&lt;br&gt;&#xA;स्वभावाल्लभते प्रज्ञां शान्तिमेति स्वभावतः&#x9;035a&lt;br&gt;&#xA;स्वभावादेव तत्सर्वं यत्किञ्चिदनुपश्यसि&#x9;035c&lt;br&gt;&#xA;भीष्म उवाच&#x9;036 &lt;br&gt;&#xA;इत्युक्तो दैत्यपतिना शक्रो विस्मयमागमत्&#x9;036a&lt;br&gt;&#xA;प्रीतिमांश्च तदा राजंस्तद्वाक्यं प्रत्यपूजयत्&#x9;036c&lt;br&gt;&#xA;स तदाभ्यर्च्य दैत्येन्द्रं त्रैलोक्यपतिरीश्वरः&#x9;037a&lt;br&gt;&#xA;असुरेन्द्रमुपामन्त्र्य जगाम स्वं निवेशनम्&#x9;037c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/216/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/216/</guid>
      <description>&lt;p&gt;युधिष्ठिर उवाच&#x9;001 &lt;br&gt;&#xA;यया बुद्ध्या महीपालो भ्रष्टश्रीर्विचरेन्महीम्&#x9;001a&lt;br&gt;&#xA;कालदण्डविनिष्पिष्टस्तन्मे ब्रूहि पितामह&#x9;001c&lt;br&gt;&#xA;भीष्म उवाच&#x9;002 &lt;br&gt;&#xA;अत्राप्युदाहरन्तीममितिहासं पुरातनम्&#x9;002a&lt;br&gt;&#xA;वासवस्य च संवादं बलेर्वैरोचनस्य च&#x9;002c&lt;br&gt;&#xA;पितामहमुपागत्य प्रणिपत्य कृताञ्जलिः&#x9;003a&lt;br&gt;&#xA;सर्वानेवासुराञ्जित्वा बलिं पप्रच्छ वासवः&#x9;003c&lt;br&gt;&#xA;यस्य स्म ददतो वित्तं न कदाचन हीयते&#x9;004a&lt;br&gt;&#xA;तं बलिं नाधिगच्छामि ब्रह्मन्नाचक्ष्व मे बलिम्&#x9;004c&lt;br&gt;&#xA;स एव ह्यस्तमयते स स्म विद्योतते दिशः&#x9;005a&lt;br&gt;&#xA;स वर्षति स्म वर्षाणि यथाकालमतन्द्रितः&#x9;005c&lt;br&gt;&#xA;तं बलिं नाधिगच्छामि ब्रह्मन्नाचक्ष्व मे बलिम्&#x9;005e&lt;br&gt;&#xA;स वायुर्वरुणश्चैव स रविः स च चन्द्रमाः&#x9;006a&lt;br&gt;&#xA;सोऽग्निस्तपति भूतानि पृथिवी च भवत्युत&#x9;006c&lt;br&gt;&#xA;तं बलिं नाधिगच्छामि ब्रह्मन्नाचक्ष्व मे बलिम्&#x9;006e&lt;br&gt;&#xA;ब्रह्मोवाच&#x9;007 &lt;br&gt;&#xA;नैतत्ते साधु मघवन्यदेतदनुपृच्छसि&#x9;007a&lt;br&gt;&#xA;पृष्टस्तु नानृतं ब्रूयात्तस्माद्वक्ष्यामि ते बलिम्&#x9;007c&lt;br&gt;&#xA;उष्ट्रेषु यदि वा गोषु खरेष्वश्वेषु वा पुनः&#x9;008a&lt;br&gt;&#xA;वरिष्ठो भविता जन्तुः शून्यागारे शचीपते&#x9;008c&lt;br&gt;&#xA;शक्र उवाच&#x9;009 &lt;br&gt;&#xA;यदि स्म बलिना ब्रह्मञ्शून्यागारे समेयिवान्&#x9;009a&lt;br&gt;&#xA;हन्यामेनं न वा हन्यां तद्ब्रह्मन्ननुशाधि माम्&#x9;009c&lt;br&gt;&#xA;ब्रह्मोवाच&#x9;010 &lt;br&gt;&#xA;मा स्म शक्र बलिं हिंसीर्न बलिर्वधमर्हति&#x9;010a&lt;br&gt;&#xA;न्यायांस्तु शक्र प्रष्टव्यस्त्वया वासव काम्यया&#x9;010c&lt;br&gt;&#xA;भीष्म उवाच&#x9;011 &lt;br&gt;&#xA;एवमुक्तो भगवता महेन्द्रः पृथिवीं तदा&#x9;011a&lt;br&gt;&#xA;चचारैरावतस्कन्धमधिरुह्य श्रिया वृतः&#x9;011c&lt;br&gt;&#xA;ततो ददर्श स बलिं खरवेषेण संवृतम्&#x9;012a&lt;br&gt;&#xA;यथाख्यातं भगवता शून्यागारकृतालयम्&#x9;012c&lt;br&gt;&#xA;शक्र उवाच&#x9;013 &lt;br&gt;&#xA;खरयोनिमनुप्राप्तस्तुषभक्षोऽसि दानव&#x9;013a&lt;br&gt;&#xA;इयं ते योनिरधमा शोचस्याहो न शोचसि&#x9;013c&lt;br&gt;&#xA;अदृष्टं बत पश्यामि द्विषतां वशमागतम्&#x9;014a&lt;br&gt;&#xA;श्रिया विहीनं मित्रैश्च भ्रष्टवीर्यपराक्रमम्&#x9;014c&lt;br&gt;&#xA;यत्तद्यानसहस्रेण ज्ञातिभिः परिवारितः&#x9;015a&lt;br&gt;&#xA;लोकान्प्रतापयन्सर्वान्यास्यस्मानवितर्कयन्&#x9;015c&lt;br&gt;&#xA;त्वन्मुखाश्चैव दैतेया व्यतिष्ठंस्तव शासने&#x9;016a&lt;br&gt;&#xA;अकृष्टपच्या पृथिवी तवैश्वर्ये बभूव ह&#x9;016c&lt;br&gt;&#xA;इदं च तेऽद्य व्यसनं शोचस्याहो न शोचसि&#x9;016e&lt;br&gt;&#xA;यदातिष्ठः समुद्रस्य पूर्वकूले विलेलिहन्&#x9;017a&lt;br&gt;&#xA;ज्ञातिभ्यो विभजन्वित्तं तदासीत्ते मनः कथम्&#x9;017c&lt;br&gt;&#xA;यत्ते सहस्रसमिता ननृतुर्देवयोषितः&#x9;018a&lt;br&gt;&#xA;बहूनि वर्षपूगानि विहारे दीप्यतः श्रिया&#x9;018c&lt;br&gt;&#xA;सर्वाः पुष्करमालिन्यः सर्वाः काञ्चनसप्रभाः&#x9;019a&lt;br&gt;&#xA;कथमद्य तदा चैव मनस्ते दानवेश्वर&#x9;019c&lt;br&gt;&#xA;छत्रं तवासीत्सुमहत्सौवर्णं मणिभूषितम्&#x9;020a&lt;br&gt;&#xA;ननृतुर्यत्र गन्धर्वाः षट्सहस्राणि सप्तधा&#x9;020c&lt;br&gt;&#xA;यूपस्तवासीत्सुमहान्यजतः सर्वकाञ्चनः&#x9;021a&lt;br&gt;&#xA;यत्राददः सहस्राणामयुतानि गवां दश&#x9;021c&lt;br&gt;&#xA;यदा तु पृथिवीं सर्वां यजमानोऽनुपर्ययाः&#x9;022a&lt;br&gt;&#xA;शम्याक्षेपेण विधिना तदासीत्किं नु ते हृदि&#x9;022c&lt;br&gt;&#xA;न ते पश्यामि भृङ्गारं न छत्रं व्यजनं न च&#x9;023a&lt;br&gt;&#xA;ब्रह्मदत्तां च ते मालां न पश्याम्यसुराधिप&#x9;023c&lt;br&gt;&#xA;बलिरुवाच&#x9;024 &lt;br&gt;&#xA;न त्वं पश्यसि भृङ्गारं न छत्रं व्यजनं न च&#x9;024a&lt;br&gt;&#xA;ब्रह्मदत्तां च मे मालां न त्वं द्रक्ष्यसि वासव&#x9;024c&lt;br&gt;&#xA;गुहायां निहितानि त्वं मम रत्नानि पृच्छसि&#x9;025a&lt;br&gt;&#xA;यदा मे भविता कालस्तदा त्वं तानि द्रक्ष्यसि&#x9;025c&lt;br&gt;&#xA;न त्वेतदनुरूपं ते यशसो वा कुलस्य वा&#x9;026a&lt;br&gt;&#xA;समृद्धार्थोऽसमृद्धार्थं यन्मां कत्थितुमिच्छसि&#x9;026c&lt;br&gt;&#xA;न हि दुःखेषु शोचन्ति न प्रहृष्यन्ति चर्द्धिषु&#x9;027a&lt;br&gt;&#xA;कृतप्रज्ञा ज्ञानतृप्ताः क्षान्ताः सन्तो मनीषिणः&#x9;027c&lt;br&gt;&#xA;त्वं तु प्राकृतया बुद्ध्या पुरन्दर विकत्थसे&#x9;028a&lt;br&gt;&#xA;यदाहमिव भावी त्वं तदा नैवं वदिष्यसि&#x9;028c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/217/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/217/</guid>
      <description>&lt;p&gt;भीष्म उवाच&#x9;001 &lt;br&gt;&#xA;पुनरेव तु तं शक्रः प्रहसन्निदमब्रवीत्&#x9;001a&lt;br&gt;&#xA;निःश्वसन्तं यथा नागं प्रव्याहाराय भारत&#x9;001c&lt;br&gt;&#xA;यत्तद्यानसहस्रेण ज्ञातिभिः परिवारितः&#x9;002a&lt;br&gt;&#xA;लोकान्प्रतापयन्सर्वान्यास्यस्मानवितर्कयन्&#x9;002c&lt;br&gt;&#xA;दृष्ट्वा सुकृपणां चेमामवस्थामात्मनो बले&#x9;003a&lt;br&gt;&#xA;ज्ञातिमित्रपरित्यक्तः शोचस्याहो न शोचसि&#x9;003c&lt;br&gt;&#xA;प्रीतिं प्राप्यातुलां पूर्वं लोकांश्चात्मवशे स्थितान्&#x9;004a&lt;br&gt;&#xA;विनिपातमिमं चाद्य शोचस्याहो न शोचसि&#x9;004c&lt;br&gt;&#xA;बलिरुवाच&#x9;005 &lt;br&gt;&#xA;अनित्यमुपलक्ष्येदं कालपर्यायमात्मनः&#x9;005a&lt;br&gt;&#xA;तस्माच्छक्र न शोचामि सर्वं ह्येवेदमन्तवत्&#x9;005c&lt;br&gt;&#xA;अन्तवन्त इमे देहा भूतानाममराधिप&#x9;006a&lt;br&gt;&#xA;तेन शक्र न शोचामि नापराधादिदं मम&#x9;006c&lt;br&gt;&#xA;जीवितं च शरीरं च प्रेत्य वै सह जायते&#x9;007a&lt;br&gt;&#xA;उभे सह विवर्धेते उभे सह विनश्यतः&#x9;007c&lt;br&gt;&#xA;तदीदृशमिदं भावमवशः प्राप्य केवलम्&#x9;008a&lt;br&gt;&#xA;यद्येवमभिजानामि का व्यथा मे विजानतः&#x9;008c&lt;br&gt;&#xA;भूतानां निधनं निष्ठा स्रोतसामिव सागरः&#x9;009a&lt;br&gt;&#xA;नैतत्सम्यग्विजानन्तो नरा मुह्यन्ति वज्रभृत्&#x9;009c&lt;br&gt;&#xA;ये त्वेवं नाभिजानन्ति रजोमोहपरायणाः&#x9;010a&lt;br&gt;&#xA;ते कृच्छ्रं प्राप्य सीदन्ति बुद्धिर्येषां प्रणश्यति&#x9;010c&lt;br&gt;&#xA;बुद्धिलाभे हि पुरुषः सर्वं नुदति किल्बिषम्&#x9;011a&lt;br&gt;&#xA;विपाप्मा लभते सत्त्वं सत्त्वस्थः सम्प्रसीदति&#x9;011c&lt;br&gt;&#xA;ततस्तु ये निवर्तन्ते जायन्ते वा पुनः पुनः&#x9;012a&lt;br&gt;&#xA;कृपणाः परितप्यन्ते तेऽनर्थैः परिचोदिताः&#x9;012c&lt;br&gt;&#xA;अर्थसिद्धिमनर्थं च जीवितं मरणं तथा&#x9;013a&lt;br&gt;&#xA;सुखदुःखफलं चैव न द्वेष्मि न च कामये&#x9;013c&lt;br&gt;&#xA;हतं हन्ति हतो ह्येव यो नरो हन्ति कञ्चन&#x9;014a&lt;br&gt;&#xA;उभौ तौ न विजानीतो यश्च हन्ति हतश्च यः&#x9;014c&lt;br&gt;&#xA;हत्वा जित्वा च मघवन्यः कश्चित्पुरुषायते&#x9;015a&lt;br&gt;&#xA;अकर्ता ह्येव भवति कर्ता त्वेव करोति तत्&#x9;015c&lt;br&gt;&#xA;को हि लोकस्य कुरुते विनाशप्रभवावुभौ&#x9;016a&lt;br&gt;&#xA;कृतं हि तत्कृतेनैव कर्ता तस्यापि चापरः&#x9;016c&lt;br&gt;&#xA;पृथिवी वायुराकाशमापो ज्योतिश्च पञ्चमम्&#x9;017a&lt;br&gt;&#xA;एतद्योनीनि भूतानि तत्र का परिदेवना&#x9;017c&lt;br&gt;&#xA;महाविद्योऽल्पविद्यश्च बलवान्दुर्बलश्च यः&#x9;018a&lt;br&gt;&#xA;दर्शनीयो विरूपश्च सुभगो दुर्भगश्च यः&#x9;018c&lt;br&gt;&#xA;सर्वं कालः समादत्ते गम्भीरः स्वेन तेजसा&#x9;019a&lt;br&gt;&#xA;तस्मिन्कालवशं प्राप्ते का व्यथा मे विजानतः&#x9;019c&lt;br&gt;&#xA;दग्धमेवानुदहति हतमेवानुहन्ति च&#x9;020a&lt;br&gt;&#xA;नश्यते नष्टमेवाग्रे लब्धव्यं लभते नरः&#x9;020c&lt;br&gt;&#xA;नास्य द्वीपः कुतः पारं नावारः सम्प्रदृश्यते&#x9;021a&lt;br&gt;&#xA;नान्तमस्य प्रपश्यामि विधेर्दिव्यस्य चिन्तयन्&#x9;021c&lt;br&gt;&#xA;यदि मे पश्यतः कालो भूतानि न विनाशयेत्&#x9;022a&lt;br&gt;&#xA;स्यान्मे हर्षश्च दर्पश्च क्रोधश्चैव शचीपते&#x9;022c&lt;br&gt;&#xA;तुषभक्षं तु मां ज्ञात्वा प्रविविक्तजने गृहे&#x9;023a&lt;br&gt;&#xA;बिभ्रतं गार्दभं रूपमादिश्य परिगर्हसे&#x9;023c&lt;br&gt;&#xA;इच्छन्नहं विकुर्यां हि रूपाणि बहुधात्मनः&#x9;024a&lt;br&gt;&#xA;विभीषणानि यानीक्ष्य पलायेथास्त्वमेव मे&#x9;024c&lt;br&gt;&#xA;कालः सर्वं समादत्ते कालः सर्वं प्रयच्छति&#x9;025a&lt;br&gt;&#xA;कालेन विधृतं सर्वं मा कृथाः शक्र पौरुषम्&#x9;025c&lt;br&gt;&#xA;पुरा सर्वं प्रव्यथते मयि क्रुद्धे पुरन्दर&#x9;026a&lt;br&gt;&#xA;अवैमि त्वस्य लोकस्य धर्मं शक्र सनातनम्&#x9;026c&lt;br&gt;&#xA;त्वमप्येवमपेक्षस्व मात्मना विस्मयं गमः&#x9;027a&lt;br&gt;&#xA;प्रभवश्च प्रभावश्च नात्मसंस्थः कदाचन&#x9;027c&lt;br&gt;&#xA;कौमारमेव ते चित्तं तथैवाद्य यथा पुरा&#x9;028a&lt;br&gt;&#xA;समवेक्षस्व मघवन्बुद्धिं विन्दस्व नैष्ठिकीम्&#x9;028c&lt;br&gt;&#xA;देवा मनुष्याः पितरो गन्धर्वोरगराक्षसाः&#x9;029a&lt;br&gt;&#xA;आसन्सर्वे मम वशे तत्सर्वं वेत्थ वासव&#x9;029c&lt;br&gt;&#xA;नमस्तस्यै दिशेऽप्यस्तु यस्यां वैरोचनो बलिः&#x9;030a&lt;br&gt;&#xA;इति मामभ्यपद्यन्त बुद्धिमात्सर्यमोहिताः&#x9;030c&lt;br&gt;&#xA;नाहं तदनुशोचामि नात्मभ्रंशं शचीपते&#x9;031a&lt;br&gt;&#xA;एवं मे निश्चिता बुद्धिः शास्तुस्तिष्ठाम्यहं वशे&#x9;031c&lt;br&gt;&#xA;दृश्यते हि कुले जातो दर्शनीयः प्रतापवान्&#x9;032a&lt;br&gt;&#xA;दुःखं जीवन्सहामात्यो भवितव्यं हि तत्तथा&#x9;032c&lt;br&gt;&#xA;दौष्कुलेयस्तथा मूढो दुर्जातः शक्र दृश्यते&#x9;033a&lt;br&gt;&#xA;सुखं जीवन्सहामात्यो भवितव्यं हि तत्तथा&#x9;033c&lt;br&gt;&#xA;कल्याणी रूपसम्पन्ना दुर्भगा शक्र दृश्यते&#x9;034a&lt;br&gt;&#xA;अलक्षणा विरूपा च सुभगा शक्र दृश्यते&#x9;034c&lt;br&gt;&#xA;नैतदस्मत्कृतं शक्र नैतच्छक्र त्वया कृतम्&#x9;035a&lt;br&gt;&#xA;यत्त्वमेवङ्गतो वज्रिन्यद्वाप्येवङ्गता वयम्&#x9;035c&lt;br&gt;&#xA;न कर्म तव नान्येषां कुतो मम शतक्रतो&#x9;036a&lt;br&gt;&#xA;ऋद्धिर्वाप्यथ वा नर्द्धिः पर्यायकृतमेव तत्&#x9;036c&lt;br&gt;&#xA;पश्यामि त्वा विराजन्तं देवराजमवस्थितम्&#x9;037a&lt;br&gt;&#xA;श्रीमन्तं द्युतिमन्तं च गर्जन्तं च ममोपरि&#x9;037c&lt;br&gt;&#xA;एतच्चैवं न चेत्कालो मामाक्रम्य स्थितो भवेत्&#x9;038a&lt;br&gt;&#xA;पातयेयमहं त्वाद्य सवज्रमपि मुष्टिना&#x9;038c&lt;br&gt;&#xA;न तु विक्रमकालोऽयं क्षमाकालोऽयमागतः&#x9;039a&lt;br&gt;&#xA;कालः स्थापयते सर्वं कालः पचति वै तथा&#x9;039c&lt;br&gt;&#xA;मां चेदभ्यागतः कालो दानवेश्वरमूर्जितम्&#x9;040a&lt;br&gt;&#xA;गर्जन्तं प्रतपन्तं च कमन्यं नागमिष्यति&#x9;040c&lt;br&gt;&#xA;द्वादशानां हि भवतामादित्यानां महात्मनाम्&#x9;041a&lt;br&gt;&#xA;तेजांस्येकेन सर्वेषां देवराज हृतानि मे&#x9;041c&lt;br&gt;&#xA;अहमेवोद्वहाम्यापो विसृजामि च वासव&#x9;042a&lt;br&gt;&#xA;तपामि चैव त्रैलोक्यं विद्योताम्यहमेव च&#x9;042c&lt;br&gt;&#xA;संरक्षामि विलुम्पामि ददाम्यहमथाददे&#x9;043a&lt;br&gt;&#xA;संयच्छामि नियच्छामि लोकेषु प्रभुरीश्वरः&#x9;043c&lt;br&gt;&#xA;तदद्य विनिवृत्तं मे प्रभुत्वममराधिप&#x9;044a&lt;br&gt;&#xA;कालसैन्यावगाढस्य सर्वं न प्रतिभाति मे&#x9;044c&lt;br&gt;&#xA;नाहं कर्ता न चैव त्वं नान्यः कर्ता शचीपते&#x9;045a&lt;br&gt;&#xA;पर्यायेण हि भुज्यन्ते लोकाः शक्र यदृच्छया&#x9;045c&lt;br&gt;&#xA;मासार्धमासवेश्मानमहोरात्राभिसंवृतम्&#x9;046a&lt;br&gt;&#xA;ऋतुद्वारं वर्षमुखमाहुर्वेदविदो जनाः&#x9;046c&lt;br&gt;&#xA;आहुः सर्वमिदं चिन्त्यं जनाः केचिन्मनीषया&#x9;047a&lt;br&gt;&#xA;अस्याः पञ्चैव चिन्तायाः पर्येष्यामि च पञ्चधा&#x9;047c&lt;br&gt;&#xA;गम्भीरं गहनं ब्रह्म महत्तोयार्णवं यथा&#x9;048a&lt;br&gt;&#xA;अनादिनिधनं चाहुरक्षरं परमेव च&#x9;048c&lt;br&gt;&#xA;सत्त्वेषु लिङ्गमावेश्य नलिङ्गमपि तत्स्वयम्&#x9;049a&lt;br&gt;&#xA;मन्यन्ते ध्रुवमेवैनं ये नरास्तत्त्वदर्शिनः&#x9;049c&lt;br&gt;&#xA;भूतानां तु विपर्यासं मन्यते गतवानिति&#x9;050a&lt;br&gt;&#xA;न ह्येतावद्भवेद्गम्यं न यस्मात्प्रकृतेः परः&#x9;050c&lt;br&gt;&#xA;गतिं हि सर्वभूतानामगत्वा क्व गमिष्यसि&#x9;051a&lt;br&gt;&#xA;यो धावता न हातव्यस्तिष्ठन्नपि न हीयते&#x9;051c&lt;br&gt;&#xA;तमिन्द्रियाणि सर्वाणि नानुपश्यन्ति पञ्चधा&#x9;051e&lt;br&gt;&#xA;आहुश्चैनं केचिदग्निं केचिदाहुः प्रजापतिम्&#x9;052a&lt;br&gt;&#xA;ऋतुमासार्धमासांश्च दिवसांस्तु क्षणांस्तथा&#x9;052c&lt;br&gt;&#xA;पूर्वाह्णमपराह्णं च मध्याह्नमपि चापरे&#x9;053a&lt;br&gt;&#xA;मुहूर्तमपि चैवाहुरेकं सन्तमनेकधा&#x9;053c&lt;br&gt;&#xA;तं कालमवजानीहि यस्य सर्वमिदं वशे&#x9;053e&lt;br&gt;&#xA;बहूनीन्द्रसहस्राणि समतीतानि वासव&#x9;054a&lt;br&gt;&#xA;बलवीर्योपपन्नानि यथैव त्वं शचीपते&#x9;054c&lt;br&gt;&#xA;त्वामप्यतिबलं शक्रं देवराजं बलोत्कटम्&#x9;055a&lt;br&gt;&#xA;प्राप्ते काले महावीर्यः कालः संशमयिष्यति&#x9;055c&lt;br&gt;&#xA;य इदं सर्वमादत्ते तस्माच्छक्र स्थिरो भव&#x9;056a&lt;br&gt;&#xA;मया त्वया च पूर्वैश्च न स शक्योऽतिवर्तितुम्&#x9;056c&lt;br&gt;&#xA;यामेतां प्राप्य जानीषे राजश्रियमनुत्तमाम्&#x9;057a&lt;br&gt;&#xA;स्थिता मयीति तन्मिथ्या नैषा ह्येकत्र तिष्ठति&#x9;057c&lt;br&gt;&#xA;स्थिता हीन्द्रसहस्रेषु त्वद्विशिष्टतमेष्वियम्&#x9;058a&lt;br&gt;&#xA;मां च लोला परित्यज्य त्वामगाद्विबुधाधिप&#x9;058c&lt;br&gt;&#xA;मैवं शक्र पुनः कार्षीः शान्तो भवितुमर्हसि&#x9;059a&lt;br&gt;&#xA;त्वामप्येवङ्गतं त्यक्त्वा क्षिप्रमन्यं गमिष्यति&#x9;059c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/218/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/218/</guid>
      <description>&lt;p&gt;भीष्म उवाच&#x9;001 &lt;br&gt;&#xA;शतक्रतुरथापश्यद्बलेर्दीप्तां महात्मनः&#x9;001a&lt;br&gt;&#xA;स्वरूपिणीं शरीराद्धि तदा निष्क्रामतीं श्रियम्&#x9;001c&lt;br&gt;&#xA;तां दीप्तां प्रभया दृष्ट्वा भगवान्पाकशासनः&#x9;002a&lt;br&gt;&#xA;विस्मयोत्फुल्लनयनो बलिं पप्रच्छ वासवः&#x9;002c&lt;br&gt;&#xA;बले केयमपक्रान्ता रोचमाना शिखण्डिनी&#x9;003a&lt;br&gt;&#xA;त्वत्तः स्थिता सकेयूरा दीप्यमाना स्वतेजसा&#x9;003c&lt;br&gt;&#xA;बलिरुवाच&#x9;004 &lt;br&gt;&#xA;न हीमामासुरीं वेद्मि न दैवीं न च मानुषीम्&#x9;004a&lt;br&gt;&#xA;त्वमेवैनां पृच्छ मा वा यथेष्टं कुरु वासव&#x9;004c&lt;br&gt;&#xA;शक्र उवाच&#x9;005 &lt;br&gt;&#xA;का त्वं बलेरपक्रान्ता रोचमाना शिखण्डिनी&#x9;005a&lt;br&gt;&#xA;अजानतो ममाचक्ष्व नामधेयं शुचिस्मिते&#x9;005c&lt;br&gt;&#xA;का त्वं तिष्ठसि मायेव दीप्यमाना स्वतेजसा&#x9;006a&lt;br&gt;&#xA;हित्वा दैत्येश्वरं सुभ्रु तन्ममाचक्ष्व तत्त्वतः&#x9;006c&lt;br&gt;&#xA;श्रीरुवाच&#x9;007 &lt;br&gt;&#xA;न मा विरोचनो वेद न मा वैरोचनो बलिः&#x9;007a&lt;br&gt;&#xA;आहुर्मां दुःसहेत्येवं विधित्सेति च मां विदुः&#x9;007c&lt;br&gt;&#xA;भूतिर्लक्ष्मीति मामाहुः श्रीरित्येवं च वासव&#x9;008a&lt;br&gt;&#xA;त्वं मां शक्र न जानीषे सर्वे देवा न मां विदुः&#x9;008c&lt;br&gt;&#xA;शक्र उवाच&#x9;009 &lt;br&gt;&#xA;किमिदं त्वं मम कृते उताहो बलिनः कृते&#x9;009a&lt;br&gt;&#xA;दुःसहे विजहास्येनं चिरसंवासिनी सती&#x9;009c&lt;br&gt;&#xA;श्रीरुवाच&#x9;010 &lt;br&gt;&#xA;न धाता न विधाता मां विदधाति कथञ्चन&#x9;010a&lt;br&gt;&#xA;कालस्तु शक्र पर्यायान्मैनं शक्रावमन्यथाः&#x9;010c&lt;br&gt;&#xA;शक्र उवाच&#x9;011 &lt;br&gt;&#xA;कथं त्वया बलिस्त्यक्तः किमर्थं वा शिखण्डिनि&#x9;011a&lt;br&gt;&#xA;कथं च मां न जह्यास्त्वं तन्मे ब्रूहि शुचिस्मिते&#x9;011c&lt;br&gt;&#xA;श्रीरुवाच&#x9;012 &lt;br&gt;&#xA;सत्ये स्थितास्मि दाने च व्रते तपसि चैव हि&#x9;012a&lt;br&gt;&#xA;पराक्रमे च धर्मे च पराचीनस्ततो बलिः&#x9;012c&lt;br&gt;&#xA;ब्रह्मण्योऽयं सदा भूत्वा सत्यवादी जितेन्द्रियः&#x9;013a&lt;br&gt;&#xA;अभ्यसूयद्ब्राह्मणान्वै उच्छिष्टश्चास्पृशद्घृतम्&#x9;013c&lt;br&gt;&#xA;यज्ञशीलः पुरा भूत्वा मामेव यजतेत्ययम्&#x9;014a&lt;br&gt;&#xA;प्रोवाच लोकान्मूढात्मा कालेनोपनिपीडितः&#x9;014c&lt;br&gt;&#xA;अपाकृता ततः शक्र त्वयि वत्स्यामि वासव&#x9;015a&lt;br&gt;&#xA;अप्रमत्तेन धार्यास्मि तपसा विक्रमेण च&#x9;015c&lt;br&gt;&#xA;शक्र उवाच&#x9;016 &lt;br&gt;&#xA;अस्ति देवमनुष्येषु सर्वभूतेषु वा पुमान्&#x9;016a&lt;br&gt;&#xA;यस्त्वामेको विषहितुं शक्नुयात्कमलालये&#x9;016c&lt;br&gt;&#xA;श्रीरुवाच&#x9;017 &lt;br&gt;&#xA;नैव देवो न गन्धर्वो नासुरो न च राक्षसः&#x9;017a&lt;br&gt;&#xA;यो मामेको विषहितुं शक्तः कश्चित्पुरन्दर&#x9;017c&lt;br&gt;&#xA;शक्र उवाच&#x9;018 &lt;br&gt;&#xA;तिष्ठेथा मयि नित्यं त्वं यथा तद्ब्रूहि मे शुभे&#x9;018a&lt;br&gt;&#xA;तत्करिष्यामि ते वाक्यमृतं त्वं वक्तुमर्हसि&#x9;018c&lt;br&gt;&#xA;श्रीरुवाच&#x9;019 &lt;br&gt;&#xA;स्थास्यामि नित्यं देवेन्द्र यथा त्वयि निबोध तत्&#x9;019a&lt;br&gt;&#xA;विधिना वेददृष्टेन चतुर्धा विभजस्व माम्&#x9;019c&lt;br&gt;&#xA;शक्र उवाच&#x9;020 &lt;br&gt;&#xA;अहं वै त्वा निधास्यामि यथाशक्ति यथाबलम्&#x9;020a&lt;br&gt;&#xA;न तु मेऽतिक्रमः स्याद्वै सदा लक्ष्मि तवान्तिके&#x9;020c&lt;br&gt;&#xA;भूमिरेव मनुष्येषु धारणी भूतभाविनी&#x9;021a&lt;br&gt;&#xA;सा ते पादं तितिक्षेत समर्था हीति मे मतिः&#x9;021c&lt;br&gt;&#xA;श्रीरुवाच&#x9;022 &lt;br&gt;&#xA;एष मे निहितः पादो योऽयं भूमौ प्रतिष्ठितः&#x9;022a&lt;br&gt;&#xA;द्वितीयं शक्र पादं मे तस्मात्सुनिहितं कुरु&#x9;022c&lt;br&gt;&#xA;शक्र उवाच&#x9;023 &lt;br&gt;&#xA;आप एव मनुष्येषु द्रवन्त्यः परिचारिकाः&#x9;023a&lt;br&gt;&#xA;तास्ते पादं तितिक्षन्तामलमापस्तितिक्षितुम्&#x9;023c&lt;br&gt;&#xA;श्रीरुवाच&#x9;024 &lt;br&gt;&#xA;एष मे निहितः पादो योऽयमप्सु प्रतिष्ठितः&#x9;024a&lt;br&gt;&#xA;तृतीयं शक्र पादं मे तस्मात्सुनिहितं कुरु&#x9;024c&lt;br&gt;&#xA;शक्र उवाच&#x9;025 &lt;br&gt;&#xA;यस्मिन्देवाश्च यज्ञाश्च यस्मिन्वेदाः प्रतिष्ठिताः&#x9;025a&lt;br&gt;&#xA;तृतीयं पादमग्निस्ते सुधृतं धारयिष्यति&#x9;025c&lt;br&gt;&#xA;श्रीरुवाच&#x9;026 &lt;br&gt;&#xA;एष मे निहितः पादो योऽयमग्नौ प्रतिष्ठितः&#x9;026a&lt;br&gt;&#xA;चतुर्थं शक्र पादं मे तस्मात्सुनिहितं कुरु&#x9;026c&lt;br&gt;&#xA;शक्र उवाच&#x9;027 &lt;br&gt;&#xA;ये वै सन्तो मनुष्येषु ब्रह्मण्याः सत्यवादिनः&#x9;027a&lt;br&gt;&#xA;ते ते पादं तितिक्षन्तामलं सन्तस्तितिक्षितुम्&#x9;027c&lt;br&gt;&#xA;श्रीरुवाच&#x9;028 &lt;br&gt;&#xA;एष मे निहितः पादो योऽयं सत्सु प्रतिष्ठितः&#x9;028a&lt;br&gt;&#xA;एवं विनिहितां शक्र भूतेषु परिधत्स्व माम्&#x9;028c&lt;br&gt;&#xA;शक्र उवाच&#x9;029 &lt;br&gt;&#xA;भूतानामिह वै यस्त्वा मया विनिहितां सतीम्&#x9;029a&lt;br&gt;&#xA;उपहन्यात्स मे द्विष्यात्तथा शृण्वन्तु मे वचः&#x9;029c&lt;br&gt;&#xA;भीष्म उवाच&#x9;030 &lt;br&gt;&#xA;ततस्त्यक्तः श्रिया राजा दैत्यानां बलिरब्रवीत्&#x9;030a&lt;br&gt;&#xA;यावत्पुरस्तात्प्रतपेत्तावद्वै दक्षिणां दिशम्&#x9;030c&lt;br&gt;&#xA;पश्चिमां तावदेवापि तथोदीचीं दिवाकरः&#x9;031a&lt;br&gt;&#xA;तथा मध्यन्दिने सूर्यो अस्तमेति यदा तदा&#x9;031c&lt;br&gt;&#xA;पुनर्देवासुरं युद्धं भावि जेतास्मि वस्तदा&#x9;031e&lt;br&gt;&#xA;सर्वाल्ँलोकान्यदादित्य एकस्थस्तापयिष्यति&#x9;032a&lt;br&gt;&#xA;तदा देवासुरे युद्धे जेताहं त्वां शतक्रतो&#x9;032c&lt;br&gt;&#xA;शक्र उवाच&#x9;033 &lt;br&gt;&#xA;ब्रह्मणास्मि समादिष्टो न हन्तव्यो भवानिति&#x9;033a&lt;br&gt;&#xA;तेन तेऽहं बले वज्रं न विमुञ्चामि मूर्धनि&#x9;033c&lt;br&gt;&#xA;यथेष्टं गच्छ दैत्येन्द्र स्वस्ति तेऽस्तु महासुर&#x9;034a&lt;br&gt;&#xA;आदित्यो नावतपिता कदाचिन्मध्यतः स्थितः&#x9;034c&lt;br&gt;&#xA;स्थापितो ह्यस्य समयः पूर्वमेव स्वयम्भुवा&#x9;035a&lt;br&gt;&#xA;अजस्रं परियात्येष सत्येनावतपन्प्रजाः&#x9;035c&lt;br&gt;&#xA;अयनं तस्य षण्मासा उत्तरं दक्षिणं तथा&#x9;036a&lt;br&gt;&#xA;येन संयाति लोकेषु शीतोष्णे विसृजन्रविः&#x9;036c&lt;br&gt;&#xA;भीष्म उवाच&#x9;037 &lt;br&gt;&#xA;एवमुक्तस्तु दैत्येन्द्रो बलिरिन्द्रेण भारत&#x9;037a&lt;br&gt;&#xA;जगाम दक्षिणामाशामुदीचीं तु पुरन्दरः&#x9;037c&lt;br&gt;&#xA;इत्येतद्बलिना गीतमनहङ्कारसञ्ज्ञितम्&#x9;038a&lt;br&gt;&#xA;वाक्यं श्रुत्वा सहस्राक्षः खमेवारुरुहे तदा&#x9;038c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/219/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/219/</guid>
      <description>&lt;p&gt;भीष्म उवाच&#x9;001 &lt;br&gt;&#xA;अत्रैवोदाहरन्तीममितिहासं पुरातनम्&#x9;001a&lt;br&gt;&#xA;शतक्रतोश्च संवादं नमुचेश्च युधिष्ठिर&#x9;001c&lt;br&gt;&#xA;श्रिया विहीनमासीनमक्षोभ्यमिव सागरम्&#x9;002a&lt;br&gt;&#xA;भवाभवज्ञं भूतानामित्युवाच पुरन्दरः&#x9;002c&lt;br&gt;&#xA;बद्धः पाशैश्च्युतः स्थानाद्द्विषतां वशमागतः&#x9;003a&lt;br&gt;&#xA;श्रिया विहीनो नमुचे शोचस्याहो न शोचसि&#x9;003c&lt;br&gt;&#xA;नमुचिरुवाच&#x9;004 &lt;br&gt;&#xA;अनवाप्यं च शोकेन शरीरं चोपतप्यते&#x9;004a&lt;br&gt;&#xA;अमित्राश्च प्रहृष्यन्ति नास्ति शोके सहायता&#x9;004c&lt;br&gt;&#xA;तस्माच्छक्र न शोचामि सर्वं ह्येवेदमन्तवत्&#x9;005a&lt;br&gt;&#xA;सन्तापाद्भ्रश्यते रूपं धर्मश्चैव सुरेश्वर&#x9;005c&lt;br&gt;&#xA;विनीय खलु तद्दुःखमागतं वैमनस्यजम्&#x9;006a&lt;br&gt;&#xA;ध्यातव्यं मनसा हृद्यं कल्याणं संविजानता&#x9;006c&lt;br&gt;&#xA;यथा यथा हि पुरुषः कल्याणे कुरुते मनः&#x9;007a&lt;br&gt;&#xA;तदैवास्य प्रसीदन्ति सर्वार्था नात्र संशयः&#x9;007c&lt;br&gt;&#xA;एकः शास्ता न द्वितीयोऽस्ति शास्ता गर्भे शयानं पुरुषं शास्ति शास्ता&#x9;008a&lt;br&gt;&#xA;तेनानुशिष्टः प्रवणादिवोदकं यथा नियुक्तोऽस्मि तथा वहामि&#x9;008c&lt;br&gt;&#xA;भावाभावावभिजानन्गरीयो जानामि श्रेयो न तु तत्करोमि&#x9;009a&lt;br&gt;&#xA;आशाः सुशर्म्याः सुहृदां सुकुर्वन्यथा नियुक्तोऽस्मि तथा वहामि&#x9;009c&lt;br&gt;&#xA;यथा यथास्य प्राप्तव्यं प्राप्नोत्येव तथा तथा&#x9;010a&lt;br&gt;&#xA;भवितव्यं यथा यच्च भवत्येव तथा तथा&#x9;010c&lt;br&gt;&#xA;यत्र यत्रैव संयुङ्क्ते धाता गर्भं पुनः पुनः&#x9;011a&lt;br&gt;&#xA;तत्र तत्रैव वसति न यत्र स्वयमिच्छति&#x9;011c&lt;br&gt;&#xA;भावो योऽयमनुप्राप्तो भवितव्यमिदं मम&#x9;012a&lt;br&gt;&#xA;इति यस्य सदा भावो न स मुह्येत्कदाचन&#x9;012c&lt;br&gt;&#xA;पर्यायैर्हन्यमानानामभियोक्ता न विद्यते&#x9;013a&lt;br&gt;&#xA;दुःखमेतत्तु यद्द्वेष्टा कर्ताहमिति मन्यते&#x9;013c&lt;br&gt;&#xA;ऋषींश्च देवांश्च महासुरांश्च त्रैविद्यवृद्धांश्च वने मुनींश्च&#x9;014a&lt;br&gt;&#xA;कान्नापदो नोपनमन्ति लोके परावरज्ञास्तु न सम्भ्रमन्ति&#x9;014c&lt;br&gt;&#xA;न पण्डितः क्रुध्यति नापि सज्जते न चापि संसीदति न प्रहृष्यति&#x9;015a&lt;br&gt;&#xA;न चार्थकृच्छ्रव्यसनेषु शोचति स्थितः प्रकृत्या हिमवानिवाचलः&#x9;015c&lt;br&gt;&#xA;यमर्थसिद्धिः परमा न हर्षयेत्तथैव काले व्यसनं न मोहयेत्&#x9;016a&lt;br&gt;&#xA;सुखं च दुःखं च तथैव मध्यमं निषेवते यः स धुरन्धरो नरः&#x9;016c&lt;br&gt;&#xA;यां यामवस्थां पुरुषोऽधिगच्छेत्तस्यां रमेतापरितप्यमानः&#x9;017a&lt;br&gt;&#xA;एवं प्रवृद्धं प्रणुदेन्मनोजं सन्तापमायासकरं शरीरात्&#x9;017c&lt;br&gt;&#xA;तत्सदः स परिषत्सभासदः प्राप्य यो न कुरुते सभाभयम्&#x9;018a&lt;br&gt;&#xA;धर्मतत्त्वमवगाह्य बुद्धिमान्योऽभ्युपैति स पुमान्धुरन्धरः&#x9;018c&lt;br&gt;&#xA;प्राज्ञस्य कर्माणि दुरन्वयानि न वै प्राज्ञो मुह्यति मोहकाले&#x9;019a&lt;br&gt;&#xA;स्थानाच्च्युतश्चेन्न मुमोह गौतमस्तावत्कृच्छ्रामापदं प्राप्य वृद्धः&#x9;019c&lt;br&gt;&#xA;न मन्त्रबलवीर्येण प्रज्ञया पौरुषेण वा&#x9;020a&lt;br&gt;&#xA;अलभ्यं लभते मर्त्यस्तत्र का परिदेवना&#x9;020c&lt;br&gt;&#xA;यदेवमनुजातस्य धातारो विदधुः पुरा&#x9;021a&lt;br&gt;&#xA;तदेवानुभविष्यामि किं मे मृत्युः करिष्यति&#x9;021c&lt;br&gt;&#xA;लब्धव्यान्येव लभते गन्तव्यान्येव गच्छति&#x9;022a&lt;br&gt;&#xA;प्राप्तव्यान्येव प्राप्नोति दुःखानि च सुखानि च&#x9;022c&lt;br&gt;&#xA;एतद्विदित्वा कार्त्स्न्येन यो न मुह्यति मानवः&#x9;023a&lt;br&gt;&#xA;कुशलः सुखदुःखेषु स वै सर्वधनेश्वरः&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/220/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/220/</guid>
      <description>&lt;p&gt;युधिष्ठिर उवाच&#x9;001 &lt;br&gt;&#xA;मग्नस्य व्यसने कृच्छ्रे किं श्रेयः पुरुषस्य हि&#x9;001a&lt;br&gt;&#xA;बन्धुनाशे महीपाल राज्यनाशेऽपि वा पुनः&#x9;001c&lt;br&gt;&#xA;त्वं हि नः परमो वक्ता लोकेऽस्मिन्भरतर्षभ&#x9;002a&lt;br&gt;&#xA;एतद्भवन्तं पृच्छामि तन्मे वक्तुमिहार्हसि&#x9;002c&lt;br&gt;&#xA;भीष्म उवाच&#x9;003 &lt;br&gt;&#xA;पुत्रदारैः सुखैश्चैव वियुक्तस्य धनेन च&#x9;003a&lt;br&gt;&#xA;मग्नस्य व्यसने कृच्छ्रे धृतिः श्रेयस्करी नृप&#x9;003c&lt;br&gt;&#xA;धैर्येण युक्तस्य सतः शरीरं न विशीर्यते&#x9;004a&lt;br&gt;&#xA;आरोग्याच्च शरीरस्य स पुनर्विन्दते श्रियम्&#x9;004c&lt;br&gt;&#xA;यस्य राज्ञो नरास्तात सात्त्विकीं वृत्तिमास्थिताः&#x9;005a&lt;br&gt;&#xA;तस्य स्थैर्यं च धैर्यं च व्यवसायश्च कर्मसु&#x9;005c&lt;br&gt;&#xA;अत्रैवोदाहरन्तीममितिहासं पुरातनम्&#x9;006a&lt;br&gt;&#xA;बलिवासवसंवादं पुनरेव युधिष्ठिर&#x9;006c&lt;br&gt;&#xA;वृत्ते देवासुरे युद्धे दैत्यदानवसङ्क्षये&#x9;007a&lt;br&gt;&#xA;विष्णुक्रान्तेषु लोकेषु देवराजे शतक्रतौ&#x9;007c&lt;br&gt;&#xA;इज्यमानेषु देवेषु चातुर्वर्ण्ये व्यवस्थिते&#x9;008a&lt;br&gt;&#xA;समृध्यमाने त्रैलोक्ये प्रीतियुक्ते स्वयम्भुवि&#x9;008c&lt;br&gt;&#xA;रुद्रैर्वसुभिरादित्यैरश्विभ्यामपि चर्षिभिः&#x9;009a&lt;br&gt;&#xA;गन्धर्वैर्भुजगेन्द्रैश्च सिद्धैश्चान्यैर्वृतः प्रभुः&#x9;009c&lt;br&gt;&#xA;चतुर्दन्तं सुदान्तं च वारणेन्द्रं श्रिया वृतम्&#x9;010a&lt;br&gt;&#xA;आरुह्यैरावतं शक्रस्त्रैलोक्यमनुसंययौ&#x9;010c&lt;br&gt;&#xA;स कदाचित्समुद्रान्ते कस्मिंश्चिद्गिरिगह्वरे&#x9;011a&lt;br&gt;&#xA;बलिं वैरोचनिं वज्री ददर्शोपससर्प च&#x9;011c&lt;br&gt;&#xA;तमैरावतमूर्धस्थं प्रेक्ष्य देवगणैर्वृतम्&#x9;012a&lt;br&gt;&#xA;सुरेन्द्रमिन्द्रं दैत्येन्द्रो न शुशोच न विव्यथे&#x9;012c&lt;br&gt;&#xA;दृष्ट्वा तमविकारस्थं तिष्ठन्तं निर्भयं बलिम्&#x9;013a&lt;br&gt;&#xA;अधिरूढो द्विपश्रेष्ठमित्युवाच शतक्रतुः&#x9;013c&lt;br&gt;&#xA;दैत्य न व्यथसे शौर्यादथ वा वृद्धसेवया&#x9;014a&lt;br&gt;&#xA;तपसा भावितत्वाद्वा सर्वथैतत्सुदुष्करम्&#x9;014c&lt;br&gt;&#xA;शत्रुभिर्वशमानीतो हीनः स्थानादनुत्तमात्&#x9;015a&lt;br&gt;&#xA;वैरोचने किमाश्रित्य शोचितव्ये न शोचसि&#x9;015c&lt;br&gt;&#xA;श्रैष्ठ्यं प्राप्य स्वजातीनां भुक्त्वा भोगाननुत्तमान्&#x9;016a&lt;br&gt;&#xA;हृतस्वबलराज्यस्त्वं ब्रूहि कस्मान्न शोचसि&#x9;016c&lt;br&gt;&#xA;ईश्वरो हि पुरा भूत्वा पितृपैतामहे पदे&#x9;017a&lt;br&gt;&#xA;तत्त्वमद्य हृतं दृष्ट्वा सपत्नैः किं न शोचसि&#x9;017c&lt;br&gt;&#xA;बद्धश्च वारुणैः पाशैर्वज्रेण च समाहतः&#x9;018a&lt;br&gt;&#xA;हृतदारो हृतधनो ब्रूहि कस्मान्न शोचसि&#x9;018c&lt;br&gt;&#xA;भ्रष्टश्रीर्विभवभ्रष्टो यन्न शोचसि दुष्करम्&#x9;019a&lt;br&gt;&#xA;त्रैलोक्यराज्यनाशे हि कोऽन्यो जीवितुमुत्सहेत्&#x9;019c&lt;br&gt;&#xA;एतच्चान्यच्च परुषं ब्रुवन्तं परिभूय तम्&#x9;020a&lt;br&gt;&#xA;श्रुत्वा सुखमसम्भ्रान्तो बलिर्वैरोचनोऽब्रवीत्&#x9;020c&lt;br&gt;&#xA;निगृहीते मयि भृशं शक्र किं कत्थितेन ते&#x9;021a&lt;br&gt;&#xA;वज्रमुद्यम्य तिष्ठन्तं पश्यामि त्वां पुरन्दर&#x9;021c&lt;br&gt;&#xA;अशक्तः पूर्वमासीस्त्वं कथञ्चिच्छक्ततां गतः&#x9;022a&lt;br&gt;&#xA;कस्त्वदन्य इमा वाचः सुक्रूरा वक्तुमर्हति&#x9;022c&lt;br&gt;&#xA;यस्तु शत्रोर्वशस्थस्य शक्तोऽपि कुरुते दयाम्&#x9;023a&lt;br&gt;&#xA;हस्तप्राप्तस्य वीरस्य तं चैव पुरुषं विदुः&#x9;023c&lt;br&gt;&#xA;अनिश्चयो हि युद्धेषु द्वयोर्विवदमानयोः&#x9;024a&lt;br&gt;&#xA;एकः प्राप्नोति विजयमेकश्चैव पराभवम्&#x9;024c&lt;br&gt;&#xA;मा च ते भूत्स्वभावोऽयं मया दैवतपुङ्गव&#x9;025a&lt;br&gt;&#xA;ईश्वरः सर्वभूतानां विक्रमेण जितो बलात्&#x9;025c&lt;br&gt;&#xA;नैतदस्मत्कृतं शक्र नैतच्छक्र त्वया कृतम्&#x9;026a&lt;br&gt;&#xA;यत्त्वमेवङ्गतो वज्रिन्यद्वाप्येवङ्गता वयम्&#x9;026c&lt;br&gt;&#xA;अहमासं यथाद्य त्वं भविता त्वं यथा वयम्&#x9;027a&lt;br&gt;&#xA;मावमंस्था मया कर्म दुष्कृतं कृतमित्युत&#x9;027c&lt;br&gt;&#xA;सुखदुःखे हि पुरुषः पर्यायेणाधिगच्छति&#x9;028a&lt;br&gt;&#xA;पर्यायेणासि शक्रत्वं प्राप्तः शक्र न कर्मणा&#x9;028c&lt;br&gt;&#xA;कालः काले नयति मां त्वां च कालो नयत्ययम्&#x9;029a&lt;br&gt;&#xA;तेनाहं त्वं यथा नाद्य त्वं चापि न यथा वयम्&#x9;029c&lt;br&gt;&#xA;न मातृपितृशुश्रूषा न च दैवतपूजनम्&#x9;030a&lt;br&gt;&#xA;नान्यो गुणसमाचारः पुरुषस्य सुखावहः&#x9;030c&lt;br&gt;&#xA;न विद्या न तपो दानं न मित्राणि न बान्धवाः&#x9;031a&lt;br&gt;&#xA;शक्नुवन्ति परित्रातुं नरं कालेन पीडितम्&#x9;031c&lt;br&gt;&#xA;नागामिनमनर्थं हि प्रतिघातशतैरपि&#x9;032a&lt;br&gt;&#xA;शक्नुवन्ति प्रतिव्योढुमृते बुद्धिबलान्नराः&#x9;032c&lt;br&gt;&#xA;पर्यायैर्हन्यमानानां परित्राता न विद्यते&#x9;033a&lt;br&gt;&#xA;इदं तु दुःखं यच्छक्र कर्ताहमिति मन्यते&#x9;033c&lt;br&gt;&#xA;यदि कर्ता भवेत्कर्ता न क्रियेत कदाचन&#x9;034a&lt;br&gt;&#xA;यस्मात्तु क्रियते कर्ता तस्मात्कर्ताप्यनीश्वरः&#x9;034c&lt;br&gt;&#xA;कालेन त्वाहमजयं कालेनाहं जितस्त्वया&#x9;035a&lt;br&gt;&#xA;गन्ता गतिमतां कालः कालः कलयति प्रजाः&#x9;035c&lt;br&gt;&#xA;इन्द्र प्राकृतया बुद्ध्या प्रलपन्नावबुध्यसे&#x9;036a&lt;br&gt;&#xA;केचित्त्वां बहु मन्यन्ते श्रैष्ठ्यं प्राप्तं स्वकर्मणा&#x9;036c&lt;br&gt;&#xA;कथमस्मद्विधो नाम जानल्ँलोकप्रवृत्तयः&#x9;037a&lt;br&gt;&#xA;कालेनाभ्याहतः शोचेन्मुह्येद्वाप्यर्थसम्भ्रमे&#x9;037c&lt;br&gt;&#xA;नित्यं कालपरीतस्य मम वा मद्विधस्य वा&#x9;038a&lt;br&gt;&#xA;बुद्धिर्व्यसनमासाद्य भिन्ना नौरिव सीदति&#x9;038c&lt;br&gt;&#xA;अहं च त्वं च ये चान्ये भविष्यन्ति सुराधिपाः&#x9;039a&lt;br&gt;&#xA;ते सर्वे शक्र यास्यन्ति मार्गमिन्द्रशतैर्गतम्&#x9;039c&lt;br&gt;&#xA;त्वामप्येवं सुदुर्धर्षं ज्वलन्तं परया श्रिया&#x9;040a&lt;br&gt;&#xA;काले परिणते कालः कालयिष्यति मामिव&#x9;040c&lt;br&gt;&#xA;बहूनीन्द्रसहस्राणि दैतेयानां युगे युगे&#x9;041a&lt;br&gt;&#xA;अभ्यतीतानि कालेन कालो हि दुरतिक्रमः&#x9;041c&lt;br&gt;&#xA;इदं तु लब्ध्वा त्वं स्थानमात्मानं बहु मन्यसे&#x9;042a&lt;br&gt;&#xA;सर्वभूतभवं देवं ब्रह्माणमिव शाश्वतम्&#x9;042c&lt;br&gt;&#xA;न चेदमचलं स्थानमनन्तं वापि कस्यचित्&#x9;043a&lt;br&gt;&#xA;त्वं तु बालिशया बुद्ध्या ममेदमिति मन्यसे&#x9;043c&lt;br&gt;&#xA;अविश्वास्ये विश्वसिषि मन्यसे चाध्रुवं ध्रुवम्&#x9;044a&lt;br&gt;&#xA;ममेयमिति मोहात्त्वं राजश्रियमभीप्ससि&#x9;044c&lt;br&gt;&#xA;नेयं तव न चास्माकं न चान्येषां स्थिरा मता&#x9;045a&lt;br&gt;&#xA;अतिक्रम्य बहूनन्यांस्त्वयि तावदियं स्थिता&#x9;045c&lt;br&gt;&#xA;कञ्चित्कालमियं स्थित्वा त्वयि वासव चञ्चला&#x9;046a&lt;br&gt;&#xA;गौर्निपानमिवोत्सृज्य पुनरन्यं गमिष्यति&#x9;046c&lt;br&gt;&#xA;राजलोका ह्यतिक्रान्ता यान्न सङ्ख्यातुमुत्सहे&#x9;047a&lt;br&gt;&#xA;त्वत्तो बहुतराश्चान्ये भविष्यन्ति पुरन्दर&#x9;047c&lt;br&gt;&#xA;सवृक्षौषधिरत्नेयं ससरित्पर्वताकरा&#x9;048a&lt;br&gt;&#xA;तानिदानीं न पश्यामि यैर्भुक्तेयं पुरा मही&#x9;048c&lt;br&gt;&#xA;पृथुरैलो मयो भौमो नरकः शम्बरस्तथा&#x9;049a&lt;br&gt;&#xA;अश्वग्रीवः पुलोमा च स्वर्भानुरमितध्वजः&#x9;049c&lt;br&gt;&#xA;प्रह्रादो नमुचिर्दक्षो विप्रचित्तिर्विरोचनः&#x9;050a&lt;br&gt;&#xA;ह्रीनिषेधः सुहोत्रश्च भूरिहा पुष्पवान्वृषः&#x9;050c&lt;br&gt;&#xA;सत्येषुरृषभो राहुः कपिलाश्वो विरूपकः&#x9;051a&lt;br&gt;&#xA;बाणः कार्तस्वरो वह्निर्विश्वदंष्ट्रोऽथ नैर्ऋतः&#x9;051c&lt;br&gt;&#xA;रित्थाहुत्थौ वीरताम्रौ वराहाश्वो रुचिः प्रभुः&#x9;052a&lt;br&gt;&#xA;विश्वजित्प्रतिशौरिश्च वृषाण्डो विष्करो मधुः&#x9;052c&lt;br&gt;&#xA;हिरण्यकशिपुश्चैव कैटभश्चैव दानवः&#x9;053a&lt;br&gt;&#xA;दैत्याश्च कालखञ्जाश्च सर्वे ते नैर्ऋतैः सह&#x9;053c&lt;br&gt;&#xA;एते चान्ये च बहवः पूर्वे पूर्वतराश्च ये&#x9;054a&lt;br&gt;&#xA;दैत्येन्द्रा दानवेन्द्राश्च यांश्चान्याननुशुश्रुम&#x9;054c&lt;br&gt;&#xA;बहवः पूर्वदैत्येन्द्राः सन्त्यज्य पृथिवीं गताः&#x9;055a&lt;br&gt;&#xA;कालेनाभ्याहताः सर्वे कालो हि बलवत्तरः&#x9;055c&lt;br&gt;&#xA;सर्वैः क्रतुशतैरिष्टं न त्वमेकः शतक्रतुः&#x9;056a&lt;br&gt;&#xA;सर्वे धर्मपराश्चासन्सर्वे सततसत्रिणः&#x9;056c&lt;br&gt;&#xA;अन्तरिक्षचराः सर्वे सर्वेऽभिमुखयोधिनः&#x9;057a&lt;br&gt;&#xA;सर्वे संहननोपेताः सर्वे परिघबाहवः&#x9;057c&lt;br&gt;&#xA;सर्वे मायाशतधराः सर्वे ते कामचारिणः&#x9;058a&lt;br&gt;&#xA;सर्वे समरमासाद्य न श्रूयन्ते पराजिताः&#x9;058c&lt;br&gt;&#xA;सर्वे सत्यव्रतपराः सर्वे कामविहारिणः&#x9;059a&lt;br&gt;&#xA;सर्वे वेदव्रतपराः सर्वे चासन्बहुश्रुताः&#x9;059c&lt;br&gt;&#xA;सर्वे संहतमैश्वर्यमीश्वराः प्रतिपेदिरे&#x9;060a&lt;br&gt;&#xA;न चैश्वर्यमदस्तेषां भूतपूर्वो महात्मनाम्&#x9;060c&lt;br&gt;&#xA;सर्वे यथार्थदातारः सर्वे विगतमत्सराः&#x9;061a&lt;br&gt;&#xA;सर्वे सर्वेषु भूतेषु यथावत्प्रतिपेदिरे&#x9;061c&lt;br&gt;&#xA;सर्वे दाक्षायणीपुत्राः प्राजापत्या महाबलाः&#x9;062a&lt;br&gt;&#xA;ज्वलन्तः प्रतपन्तश्च कालेन प्रतिसंहृताः&#x9;062c&lt;br&gt;&#xA;त्वं चैवेमां यदा भुक्त्वा पृथिवीं त्यक्ष्यसे पुनः&#x9;063a&lt;br&gt;&#xA;न शक्ष्यसि तदा शक्र नियन्तुं शोकमात्मनः&#x9;063c&lt;br&gt;&#xA;मुञ्चेच्छां कामभोगेषु मुञ्चेमं श्रीभवं मदम्&#x9;064a&lt;br&gt;&#xA;एवं स्वराज्यनाशे त्वं शोकं सम्प्रसहिष्यसि&#x9;064c&lt;br&gt;&#xA;शोककाले शुचो मा त्वं हर्षकाले च मा हृषः&#x9;065a&lt;br&gt;&#xA;अतीतानागते हित्वा प्रत्युत्पन्नेन वर्तय&#x9;065c&lt;br&gt;&#xA;मां चेदभ्यागतः कालः सदायुक्तमतन्द्रितम्&#x9;066a&lt;br&gt;&#xA;क्षमस्व नचिरादिन्द्र त्वामप्युपगमिष्यति&#x9;066c&lt;br&gt;&#xA;त्रासयन्निव देवेन्द्र वाग्भिस्तक्षसि मामिह&#x9;067a&lt;br&gt;&#xA;संयते मयि नूनं त्वमात्मानं बहु मन्यसे&#x9;067c&lt;br&gt;&#xA;कालः प्रथममायान्मां पश्चात्त्वामनुधावति&#x9;068a&lt;br&gt;&#xA;तेन गर्जसि देवेन्द्र पूर्वं कालहते मयि&#x9;068c&lt;br&gt;&#xA;को हि स्थातुमलं लोके क्रुद्धस्य मम संयुगे&#x9;069a&lt;br&gt;&#xA;कालस्तु बलवान्प्राप्तस्तेन तिष्ठसि वासव&#x9;069c&lt;br&gt;&#xA;यत्तद्वर्षसहस्रान्तं पूर्णं भवितुमर्हति&#x9;070a&lt;br&gt;&#xA;यथा मे सर्वगात्राणि नस्वस्थानि हतौजसः&#x9;070c&lt;br&gt;&#xA;अहमैन्द्रच्च्युतः स्थानात्त्वमिन्द्रः प्रकृतो दिवि&#x9;071a&lt;br&gt;&#xA;सुचित्रे जीवलोकेऽस्मिन्नुपास्यः कालपर्ययात्&#x9;071c&lt;br&gt;&#xA;किं हि कृत्वा त्वमिन्द्रोऽद्य किं हि कृत्वा च्युता वयम्&#x9;072a&lt;br&gt;&#xA;कालः कर्ता विकर्ता च सर्वमन्यदकारणम्&#x9;072c&lt;br&gt;&#xA;नाशं विनाशमैश्वर्यं सुखदुःखे भवाभवौ&#x9;073a&lt;br&gt;&#xA;विद्वान्प्राप्यैवमत्यर्थं न प्रहृष्येन्न च व्यथेत्&#x9;073c&lt;br&gt;&#xA;त्वमेव हीन्द्र वेत्थास्मान्वेदाहं त्वां च वासव&#x9;074a&lt;br&gt;&#xA;विकत्थसे मां किं बद्धं कालेन निरपत्रप&#x9;074c&lt;br&gt;&#xA;त्वमेव हि पुरा वेत्थ यत्तदा पौरुषं मम&#x9;075a&lt;br&gt;&#xA;समरेषु च विक्रान्तं पर्याप्तं तन्निदर्शनम्&#x9;075c&lt;br&gt;&#xA;आदित्याश्चैव रुद्राश्च साध्याश्च वसुभिः सह&#x9;076a&lt;br&gt;&#xA;मया विनिर्जिताः सर्वे मरुतश्च शचीपते&#x9;076c&lt;br&gt;&#xA;त्वमेव शक्र जानासि देवासुरसमागमे&#x9;077a&lt;br&gt;&#xA;समेता विबुधा भग्नास्तरसा समरे मया&#x9;077c&lt;br&gt;&#xA;पर्वताश्चासकृत्क्षिप्ताः सवनाः सवनौकसः&#x9;078a&lt;br&gt;&#xA;सटङ्कशिखरा घोराः समरे मूर्ध्नि ते मया&#x9;078c&lt;br&gt;&#xA;किं नु शक्यं मया कर्तुं यत्कालो दुरतिक्रमः&#x9;079a&lt;br&gt;&#xA;न हि त्वां नोत्सहे हन्तुं सवज्रमपि मुष्टिना&#x9;079c&lt;br&gt;&#xA;न तु विक्रमकालोऽयं क्षमाकालोऽयमागतः&#x9;080a&lt;br&gt;&#xA;तेन त्वा मर्षये शक्र दुर्मर्षणतरस्त्वया&#x9;080c&lt;br&gt;&#xA;त्वं मा परिणते काले परीतं कालवह्निना&#x9;081a&lt;br&gt;&#xA;नियतं कालपाशेन बद्धं शक्र विकत्थसे&#x9;081c&lt;br&gt;&#xA;अयं स पुरुषः श्यामो लोकस्य दुरतिक्रमः&#x9;082a&lt;br&gt;&#xA;बद्ध्वा तिष्ठति मां रौद्रः पशुं रशनया यथा&#x9;082c&lt;br&gt;&#xA;लाभालाभौ सुखं दुःखं कामक्रोधौ भवाभवौ&#x9;083a&lt;br&gt;&#xA;वधो बन्धः प्रमोक्षश्च सर्वं कालेन लभ्यते&#x9;083c&lt;br&gt;&#xA;नाहं कर्ता न कर्ता त्वं कर्ता यस्तु सदा प्रभुः&#x9;084a&lt;br&gt;&#xA;सोऽयं पचति कालो मां वृक्षे फलमिवागतम्&#x9;084c&lt;br&gt;&#xA;यान्येव पुरुषः कुर्वन्सुखैः कालेन युज्यते&#x9;085a&lt;br&gt;&#xA;पुनस्तान्येव कुर्वाणो दुःखैः कालेन युज्यते&#x9;085c&lt;br&gt;&#xA;न च कालेन कालज्ञः स्पृष्टः शोचितुमर्हति&#x9;086a&lt;br&gt;&#xA;तेन शक्र न शोचामि नास्ति शोके सहायता&#x9;086c&lt;br&gt;&#xA;यदा हि शोचतां शोको व्यसनं नापकर्षति&#x9;087a&lt;br&gt;&#xA;सामर्थ्यं शोचतो नास्ति नाद्य शोचाम्यहं ततः&#x9;087c&lt;br&gt;&#xA;एवमुक्तः सहस्राक्षो भगवान्पाकशासनः&#x9;088a&lt;br&gt;&#xA;प्रतिसंहृत्य संरम्भमित्युवाच शतक्रतुः&#x9;088c&lt;br&gt;&#xA;सवज्रमुद्यतं बाहुं दृष्ट्वा पाशांश्च वारुणान्&#x9;089a&lt;br&gt;&#xA;कस्येह न व्यथेद्बुद्धिर्मृत्योरपि जिघांसतः&#x9;089c&lt;br&gt;&#xA;सा ते न व्यथते बुद्धिरचला तत्त्वदर्शिनी&#x9;090a&lt;br&gt;&#xA;ब्रुवन्न व्यथसे स त्वं वाक्यं सत्यपराक्रम&#x9;090c&lt;br&gt;&#xA;को हि विश्वासमर्थेषु शरीरे वा शरीरभृत्&#x9;091a&lt;br&gt;&#xA;कर्तुमुत्सहते लोके दृष्ट्वा सम्प्रस्थितं जगत्&#x9;091c&lt;br&gt;&#xA;अहमप्येवमेवैनं लोकं जानाम्यशाश्वतम्&#x9;092a&lt;br&gt;&#xA;कालाग्नावाहितं घोरे गुह्ये सततगेऽक्षरे&#x9;092c&lt;br&gt;&#xA;न चात्र परिहारोऽस्ति कालस्पृष्टस्य कस्यचित्&#x9;093a&lt;br&gt;&#xA;सूक्ष्माणां महतां चैव भूतानां परिपच्यताम्&#x9;093c&lt;br&gt;&#xA;अनीशस्याप्रमत्तस्य भूतानि पचतः सदा&#x9;094a&lt;br&gt;&#xA;अनिवृत्तस्य कालस्य क्षयं प्राप्तो न मुच्यते&#x9;094c&lt;br&gt;&#xA;अप्रमत्तः प्रमत्तेषु कालो जागर्ति देहिषु&#x9;095a&lt;br&gt;&#xA;प्रयत्नेनाप्यतिक्रान्तो दृष्टपूर्वो न केनचित्&#x9;095c&lt;br&gt;&#xA;पुराणः शाश्वतो धर्मः सर्वप्राणभृतां समः&#x9;096a&lt;br&gt;&#xA;कालो न परिहार्यश्च न चास्यास्ति व्यतिक्रमः&#x9;096c&lt;br&gt;&#xA;अहोरात्रांश्च मासांश्च क्षणान्काष्ठाः कला लवान्&#x9;097a&lt;br&gt;&#xA;सम्पिण्डयति नः कालो वृद्धिं वार्धुषिको यथा&#x9;097c&lt;br&gt;&#xA;इदमद्य करिष्यामि श्वः कर्तास्मीति वादिनम्&#x9;098a&lt;br&gt;&#xA;कालो हरति सम्प्राप्तो नदीवेग इवोडुपम्&#x9;098c&lt;br&gt;&#xA;इदानीं तावदेवासौ मया दृष्टः कथं मृतः&#x9;099a&lt;br&gt;&#xA;इति कालेन ह्रियतां प्रलापः श्रूयते नृणाम्&#x9;099c&lt;br&gt;&#xA;नश्यन्त्यर्थास्तथा भोगाः स्थानमैश्वर्यमेव च&#x9;100a&lt;br&gt;&#xA;अनित्यमध्रुवं सर्वं व्यवसायो हि दुष्करः&#x9;100c&lt;br&gt;&#xA;उच्छ्राया विनिपातान्ता भावोऽभावस्थ एव च&#x9;100e&lt;br&gt;&#xA;सा ते न व्यथते बुद्धिरचला तत्त्वदर्शिनी&#x9;101a&lt;br&gt;&#xA;अहमासं पुरा चेति मनसापि न बुध्यसे&#x9;101c&lt;br&gt;&#xA;कालेनाक्रम्य लोकेऽस्मिन्पच्यमाने बलीयसा&#x9;102a&lt;br&gt;&#xA;अज्येष्ठमकनिष्ठं च क्षिप्यमाणो न बुध्यसे&#x9;102c&lt;br&gt;&#xA;ईर्ष्याभिमानलोभेषु कामक्रोधभयेषु च&#x9;103a&lt;br&gt;&#xA;स्पृहामोहाभिमानेषु लोकः सक्तो विमुह्यति&#x9;103c&lt;br&gt;&#xA;भवांस्तु भावतत्त्वज्ञो विद्वाञ्ज्ञानतपोन्वितः&#x9;104a&lt;br&gt;&#xA;कालं पश्यति सुव्यक्तं पाणावामलकं यथा&#x9;104c&lt;br&gt;&#xA;कालचारित्रतत्त्वज्ञः सर्वशास्त्रविशारदः&#x9;105a&lt;br&gt;&#xA;वैरोचने कृतात्मासि स्पृहणीयो विजानताम्&#x9;105c&lt;br&gt;&#xA;सर्वलोको ह्ययं मन्ये बुद्ध्या परिगतस्त्वया&#x9;106a&lt;br&gt;&#xA;विहरन्सर्वतोमुक्तो न क्वचित्परिषज्जसे&#x9;106c&lt;br&gt;&#xA;रजश्च हि तमश्च त्वा स्पृशतो न जितेन्द्रियम्&#x9;107a&lt;br&gt;&#xA;निष्प्रीतिं नष्टसन्तापं त्वमात्मानमुपाससे&#x9;107c&lt;br&gt;&#xA;सुहृदं सर्वभूतानां निर्वैरं शान्तमानसम्&#x9;108a&lt;br&gt;&#xA;दृष्ट्वा त्वां मम सञ्जाता त्वय्यनुक्रोशिनी मतिः&#x9;108c&lt;br&gt;&#xA;नाहमेतादृशं बुद्धं हन्तुमिच्छामि बन्धने&#x9;109a&lt;br&gt;&#xA;आनृशंस्यं परो धर्मो अनुक्रोशस्तथा त्वयि&#x9;109c&lt;br&gt;&#xA;मोक्ष्यन्ते वारुणाः पाशास्तवेमे कालपर्ययात्&#x9;110a&lt;br&gt;&#xA;प्रजानामपचारेण स्वस्ति तेऽस्तु महासुर&#x9;110c&lt;br&gt;&#xA;यदा श्वश्रूं स्नुषा वृद्धां परिचारेण योक्ष्यते&#x9;111a&lt;br&gt;&#xA;पुत्रश्च पितरं मोहात्प्रेषयिष्यति कर्मसु&#x9;111c&lt;br&gt;&#xA;ब्राह्मणैः कारयिष्यन्ति वृषलाः पादधावनम्&#x9;112a&lt;br&gt;&#xA;शूद्राश्च ब्राह्मणीं भार्यामुपयास्यन्ति निर्भयाः&#x9;112c&lt;br&gt;&#xA;वियोनिषु च बीजानि मोक्ष्यन्ते पुरुषा यदा&#x9;113a&lt;br&gt;&#xA;सङ्करं कांस्यभाण्डैश्च बलिं चापि कुपात्रकैः&#x9;113c&lt;br&gt;&#xA;चातुर्वर्ण्यं यदा कृत्स्नमुन्मर्यादं भविष्यति&#x9;114a&lt;br&gt;&#xA;एकैकस्ते तदा पाशः क्रमशः प्रतिमोक्ष्यते&#x9;114c&lt;br&gt;&#xA;अस्मत्तस्ते भयं नास्ति समयं प्रतिपालय&#x9;115a&lt;br&gt;&#xA;सुखी भव निराबाधः स्वस्थचेता निरामयः&#x9;115c&lt;br&gt;&#xA;तमेवमुक्त्वा भगवाञ्शतक्रतुः प्रतिप्रयातो गजराजवाहनः&#x9;116a&lt;br&gt;&#xA;विजित्य सर्वानसुरान्सुराधिपो ननन्द हर्षेण बभूव चैकराट्&#x9;116c&lt;br&gt;&#xA;महर्षयस्तुष्टुवुरञ्जसा च तं वृषाकपिं सर्वचराचरेश्वरम्&#x9;117a&lt;br&gt;&#xA;हिमापहो हव्यमुदावहंस्त्वरंस्तथामृतं चार्पितमीश्वराय ह&#x9;117c&lt;br&gt;&#xA;द्विजोत्तमैः सर्वगतैरभिष्टुतो विदीप्ततेजा गतमन्युरीश्वरः&#x9;118a&lt;br&gt;&#xA;प्रशान्तचेता मुदितः स्वमालयं त्रिविष्टपं प्राप्य मुमोद वासवः&#x9;118c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/221/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/221/</guid>
      <description>&lt;p&gt;युधिष्ठिर उवाच&#x9;001 &lt;br&gt;&#xA;पूर्वरूपाणि मे राजन्पुरुषस्य भविष्यतः&#x9;001a&lt;br&gt;&#xA;पराभविष्यतश्चैव त्वं मे ब्रूहि पितामह&#x9;001c&lt;br&gt;&#xA;भीष्म उवाच&#x9;002 &lt;br&gt;&#xA;मन एव मनुष्यस्य पूर्वरूपाणि शंसति&#x9;002a&lt;br&gt;&#xA;भविष्यतश्च भद्रं ते तथैव न भविष्यतः&#x9;002c&lt;br&gt;&#xA;अत्राप्युदाहरन्तीममितिहासं पुरातनम्&#x9;003a&lt;br&gt;&#xA;श्रिया शक्रस्य संवादं तन्निबोध युधिष्ठिर&#x9;003c&lt;br&gt;&#xA;महतस्तपसो व्युष्ट्या पश्यल्ँलोकौ परावरौ&#x9;004a&lt;br&gt;&#xA;सामान्यमृषिभिर्गत्वा ब्रह्मलोकनिवासिभिः&#x9;004c&lt;br&gt;&#xA;ब्रह्मैवामितदीप्तौजाः शान्तपाप्मा महातपाः&#x9;005a&lt;br&gt;&#xA;विचचार यथाकामं त्रिषु लोकेषु नारदः&#x9;005c&lt;br&gt;&#xA;कदाचित्प्रातरुत्थाय पिस्पृक्षुः सलिलं शुचि&#x9;006a&lt;br&gt;&#xA;ध्रुवद्वारभवां गङ्गां जगामावततार च&#x9;006c&lt;br&gt;&#xA;सहस्रनयनश्चापि वज्री शम्बरपाकहा&#x9;007a&lt;br&gt;&#xA;तस्या देवर्षिजुष्टायास्तीरमभ्याजगाम ह&#x9;007c&lt;br&gt;&#xA;तावाप्लुत्य यतात्मानौ कृतजप्यौ समासतुः&#x9;008a&lt;br&gt;&#xA;नद्याः पुलिनमासाद्य सूक्ष्मकाञ्चनवालुकम्&#x9;008c&lt;br&gt;&#xA;पुण्यकर्मभिराख्याता देवर्षिकथिताः कथाः&#x9;009a&lt;br&gt;&#xA;चक्रतुस्तौ कथाशीलौ शुचिसंहृष्टमानसौ&#x9;009c&lt;br&gt;&#xA;पूर्ववृत्तव्यपेतानि कथयन्तौ समाहितौ&#x9;009e&lt;br&gt;&#xA;अथ भास्करमुद्यन्तं रश्मिजालपुरस्कृतम्&#x9;010a&lt;br&gt;&#xA;पूर्णमण्डलमालोक्य तावुत्थायोपतस्थतुः&#x9;010c&lt;br&gt;&#xA;अभितस्तूदयन्तं तमर्कमर्कमिवापरम्&#x9;011a&lt;br&gt;&#xA;आकाशे ददृशे ज्योतिरुद्यतार्चिः समप्रभम्&#x9;011c&lt;br&gt;&#xA;तयोः समीपं सम्प्राप्तं प्रत्यदृश्यत भारत&#x9;012a&lt;br&gt;&#xA;तत्सुपर्णार्कचरितमास्थितं वैष्णवं पदम्&#x9;012c&lt;br&gt;&#xA;भाभिरप्रतिमं भाति त्रैलोक्यमवभासयत्&#x9;012e&lt;br&gt;&#xA;दिव्याभिरूपशोभाभिरप्सरोभिः पुरस्कृताम्&#x9;013a&lt;br&gt;&#xA;बृहतीमंशुमत्प्रख्यां बृहद्भानोरिवार्चिषम्&#x9;013c&lt;br&gt;&#xA;नक्षत्रकल्पाभरणां ताराभक्तिसमस्रजम्&#x9;014a&lt;br&gt;&#xA;श्रियं ददृशतुः पद्मां साक्षात्पद्मतलस्थिताम्&#x9;014c&lt;br&gt;&#xA;सावरुह्य विमानाग्रादङ्गनानामनुत्तमा&#x9;015a&lt;br&gt;&#xA;अभ्यगच्छत्त्रिलोकेशं शक्रं चर्षिं च नारदम्&#x9;015c&lt;br&gt;&#xA;नारदानुगतः साक्षान्मघवांस्तामुपागमत्&#x9;016a&lt;br&gt;&#xA;कृताञ्जलिपुटो देवीं निवेद्यात्मानमात्मना&#x9;016c&lt;br&gt;&#xA;चक्रे चानुपमां पूजां तस्याश्चापि स सर्ववित्&#x9;017a&lt;br&gt;&#xA;देवराजः श्रियं राजन्वाक्यं चेदमुवाच ह&#x9;017c&lt;br&gt;&#xA;का त्वं केन च कार्येण सम्प्राप्ता चारुहासिनि&#x9;018a&lt;br&gt;&#xA;कुतश्चागम्यते सुभ्रु गन्तव्यं क्व च ते शुभे&#x9;018c&lt;br&gt;&#xA;श्रीरुवाच&#x9;019 &lt;br&gt;&#xA;पुण्येषु त्रिषु लोकेषु सर्वे स्थावरजङ्गमाः&#x9;019a&lt;br&gt;&#xA;ममात्मभावमिच्छन्तो यतन्ते परमात्मना&#x9;019c&lt;br&gt;&#xA;साहं वै पङ्कजे जाता सूर्यरश्मिविबोधिते&#x9;020a&lt;br&gt;&#xA;भूत्यर्थं सर्वभूतानां पद्मा श्रीः पद्ममालिनी&#x9;020c&lt;br&gt;&#xA;अहं लक्ष्मीरहं भूतिः श्रीश्चाहं बलसूदन&#x9;021a&lt;br&gt;&#xA;अहं श्रद्धा च मेधा च सन्नतिर्विजितिः स्थितिः&#x9;021c&lt;br&gt;&#xA;अहं धृतिरहं सिद्धिरहं त्विड्भूतिरेव च&#x9;022a&lt;br&gt;&#xA;अहं स्वाहा स्वधा चैव संस्तुतिर्नियतिः कृतिः&#x9;022c&lt;br&gt;&#xA;राज्ञां विजयमानानां सेनाग्रेषु ध्वजेषु च&#x9;023a&lt;br&gt;&#xA;निवासे धर्मशीलानां विषयेषु पुरेषु च&#x9;023c&lt;br&gt;&#xA;जितकाशिनि शूरे च सङ्ग्रामेष्वनिवर्तिनि&#x9;024a&lt;br&gt;&#xA;निवसामि मनुष्येन्द्रे सदैव बलसूदन&#x9;024c&lt;br&gt;&#xA;धर्मनित्ये महाबुद्धौ ब्रह्मण्ये सत्यवादिनि&#x9;025a&lt;br&gt;&#xA;प्रश्रिते दानशीले च सदैव निवसाम्यहम्&#x9;025c&lt;br&gt;&#xA;असुरेष्ववसं पूर्वं सत्यधर्मनिबन्धना&#x9;026a&lt;br&gt;&#xA;विपरीतांस्तु तान्बुद्ध्वा त्वयि वासमरोचयम्&#x9;026c&lt;br&gt;&#xA;शक्र उवाच&#x9;027 &lt;br&gt;&#xA;कथंवृत्तेषु दैत्येषु त्वमवात्सीर्वरानने&#x9;027a&lt;br&gt;&#xA;दृष्ट्वा च किमिहागास्त्वं हित्वा दैतेयदानवान्&#x9;027c&lt;br&gt;&#xA;श्रीरुवाच&#x9;028 &lt;br&gt;&#xA;स्वधर्ममनुतिष्ठत्सु धैर्यादचलितेषु च&#x9;028a&lt;br&gt;&#xA;स्वर्गमार्गाभिरामेषु सत्त्वेषु निरता ह्यहम्&#x9;028c&lt;br&gt;&#xA;दानाध्ययनयज्ञेज्या गुरुदैवतपूजनम्&#x9;029a&lt;br&gt;&#xA;विप्राणामतिथीनां च तेषां नित्यमवर्तत&#x9;029c&lt;br&gt;&#xA;सुसम्मृष्टगृहाश्चासञ्जितस्त्रीका हुताग्नयः&#x9;030a&lt;br&gt;&#xA;गुरुशुश्रूषवो दान्ता ब्रह्मण्याः सत्यवादिनः&#x9;030c&lt;br&gt;&#xA;श्रद्दधाना जितक्रोधा दानशीलानसूयकाः&#x9;031a&lt;br&gt;&#xA;भृतपुत्रा भृतामात्या भृतदारा ह्यनीर्षवः&#x9;031c&lt;br&gt;&#xA;अमर्षणा न चान्योन्यं स्पृहयन्ति कदाचन&#x9;032a&lt;br&gt;&#xA;न च जातूपतप्यन्ते धीराः परसमृद्धिभिः&#x9;032c&lt;br&gt;&#xA;दातारः सङ्गृहीतार आर्याः करुणवेदिनः&#x9;033a&lt;br&gt;&#xA;महाप्रसादा ऋजवो दृढभक्ता जितेन्द्रियाः&#x9;033c&lt;br&gt;&#xA;सन्तुष्टभृत्यसचिवाः कृतज्ञाः प्रियवादिनः&#x9;034a&lt;br&gt;&#xA;यथार्थमानार्थकरा ह्रीनिषेधा यतव्रताः&#x9;034c&lt;br&gt;&#xA;नित्यं पर्वसु सुस्नाताः स्वनुलिप्ताः स्वलङ्कृताः&#x9;035a&lt;br&gt;&#xA;उपवासतपःशीलाः प्रतीता ब्रह्मवादिनः&#x9;035c&lt;br&gt;&#xA;नैनानभ्युदियात्सूर्यो न चाप्यासन्प्रगेनिशाः&#x9;036a&lt;br&gt;&#xA;रात्रौ दधि च सक्तूंश्च नित्यमेव व्यवर्जयन्&#x9;036c&lt;br&gt;&#xA;काल्यं घृतं चान्ववेक्षन्प्रयता ब्रह्मचारिणः&#x9;037a&lt;br&gt;&#xA;मङ्गलानपि चापश्यन्ब्राह्मणांश्चाप्यपूजयन्&#x9;037c&lt;br&gt;&#xA;सदा हि ददतां धर्मः सदा चाप्रतिगृह्णताम्&#x9;038a&lt;br&gt;&#xA;अर्धं च रात्र्याः स्वपतां दिवा चास्वपतां तथा&#x9;038c&lt;br&gt;&#xA;कृपणानाथवृद्धानां दुर्बलातुरयोषिताम्&#x9;039a&lt;br&gt;&#xA;दायं च संविभागं च नित्यमेवानुमोदताम्&#x9;039c&lt;br&gt;&#xA;विषण्णं त्रस्तमुद्विग्नं भयार्तं व्याधिपीडितम्&#x9;040a&lt;br&gt;&#xA;हृतस्वं व्यसनार्तं च नित्यमाश्वासयन्ति ते&#x9;040c&lt;br&gt;&#xA;धर्ममेवान्ववर्तन्त न हिंसन्ति परस्परम्&#x9;041a&lt;br&gt;&#xA;अनुकूलाश्च कार्येषु गुरुवृद्धोपसेविनः&#x9;041c&lt;br&gt;&#xA;पितृदेवातिथींश्चैव यथावत्तेऽभ्यपूजयन्&#x9;042a&lt;br&gt;&#xA;अवशेषाणि चाश्नन्ति नित्यं सत्यतपोरताः&#x9;042c&lt;br&gt;&#xA;नैकेऽश्नन्ति सुसम्पन्नं न गच्छन्ति परस्त्रियम्&#x9;043a&lt;br&gt;&#xA;सर्वभूतेष्ववर्तन्त यथात्मनि दयां प्रति&#x9;043c&lt;br&gt;&#xA;नैवाकाशे न पशुषु नायोनौ न च पर्वसु&#x9;044a&lt;br&gt;&#xA;इन्द्रियस्य विसर्गं तेऽरोचयन्त कदाचन&#x9;044c&lt;br&gt;&#xA;नित्यं दानं तथा दाक्ष्यमार्जवं चैव नित्यदा&#x9;045a&lt;br&gt;&#xA;उत्साहश्चानहङ्कारः परमं सौहृदं क्षमा&#x9;045c&lt;br&gt;&#xA;सत्यं दानं तपः शौचं कारुण्यं वागनिष्ठुरा&#x9;046a&lt;br&gt;&#xA;मित्रेषु चानभिद्रोहः सर्वं तेष्वभवत्प्रभो&#x9;046c&lt;br&gt;&#xA;निद्रा तन्द्रीरसम्प्रीतिरसूया चानवेक्षिता&#x9;047a&lt;br&gt;&#xA;अरतिश्च विषादश्च न स्पृहा चाविशन्त तान्&#x9;047c&lt;br&gt;&#xA;साहमेवङ्गुणेष्वेव दानवेष्ववसं पुरा&#x9;048a&lt;br&gt;&#xA;प्रजासर्गमुपादाय नैकं युगविपर्ययम्&#x9;048c&lt;br&gt;&#xA;ततः कालविपर्यासे तेषां गुणविपर्ययात्&#x9;049a&lt;br&gt;&#xA;अपश्यं विगतं धर्मं कामक्रोधवशात्मनाम्&#x9;049c&lt;br&gt;&#xA;सभासदां ते वृद्धानां सत्याः कथयतां कथाः&#x9;050a&lt;br&gt;&#xA;प्राहसन्नभ्यसूयंश्च सर्ववृद्धान्गुणावराः&#x9;050c&lt;br&gt;&#xA;यूनः सहसमासीनान्वृद्धानभिगतान्सतः&#x9;051a&lt;br&gt;&#xA;नाभ्युत्थानाभिवादाभ्यां यथापूर्वमपूजयन्&#x9;051c&lt;br&gt;&#xA;वर्तयन्त्येव पितरि पुत्राः प्रभवताऽऽत्मनः&#x9;052a&lt;br&gt;&#xA;अमित्रभृत्यतां प्राप्य ख्यापयन्तोऽनपत्रपाः&#x9;052c&lt;br&gt;&#xA;तथा धर्मादपेतेन कर्मणा गर्हितेन ये&#x9;053a&lt;br&gt;&#xA;महतः प्राप्नुवन्त्यर्थांस्तेष्वेषामभवत्स्पृहा&#x9;053c&lt;br&gt;&#xA;उच्चैश्चाप्यवदन्रात्रौ नीचैस्तत्राग्निरज्वलत्&#x9;054a&lt;br&gt;&#xA;पुत्राः पितॄनभ्यवदन्भार्याश्चाभ्यवदन्पतीन्&#x9;054c&lt;br&gt;&#xA;मातरं पितरं वृद्धमाचार्यमतिथिं गुरुम्&#x9;055a&lt;br&gt;&#xA;गुरुवन्नाभ्यनन्दन्त कुमारान्नान्वपालयन्&#x9;055c&lt;br&gt;&#xA;भिक्षां बलिमदत्त्वा च स्वयमन्नानि भुञ्जते&#x9;056a&lt;br&gt;&#xA;अनिष्ट्वा संविभज्याथ पितृदेवातिथीन्गुरून्&#x9;056c&lt;br&gt;&#xA;न शौचमनुरुध्यन्त तेषां सूदजनास्तथा&#x9;057a&lt;br&gt;&#xA;मनसा कर्मणा वाचा भक्तमासीदनावृतम्&#x9;057c&lt;br&gt;&#xA;विप्रकीर्णानि धान्यानि काकमूषकभोजनम्&#x9;058a&lt;br&gt;&#xA;अपावृतं पयोऽतिष्ठदुच्छिष्टाश्चास्पृशन्घृतम्&#x9;058c&lt;br&gt;&#xA;कुद्दालपाटीपिटकं प्रकीर्णं कांस्यभाजनम्&#x9;059a&lt;br&gt;&#xA;द्रव्योपकरणं सर्वं नान्ववैक्षत्कुटुम्बिनी&#x9;059c&lt;br&gt;&#xA;प्राकारागारविध्वंसान्न स्म ते प्रतिकुर्वते&#x9;060a&lt;br&gt;&#xA;नाद्रियन्ते पशून्बद्ध्वा यवसेनोदकेन च&#x9;060c&lt;br&gt;&#xA;बालानां प्रेक्षमाणानां स्वयं भक्षानभक्षयन्&#x9;061a&lt;br&gt;&#xA;तथा भृत्यजनं सर्वं पर्यश्नन्ति च दानवाः&#x9;061c&lt;br&gt;&#xA;पायसं कृसरं मांसमपूपानथ शष्कुलीः&#x9;062a&lt;br&gt;&#xA;अपाचयन्नात्मनोऽर्थे वृथामांसान्यभक्षयन्&#x9;062c&lt;br&gt;&#xA;उत्सूर्यशायिनश्चासन्सर्वे चासन्प्रगेनिशाः&#x9;063a&lt;br&gt;&#xA;अवर्तन्कलहाश्चात्र दिवारात्रं गृहे गृहे&#x9;063c&lt;br&gt;&#xA;अनार्याश्चार्यमासीनं पर्युपासन्न तत्र ह&#x9;064a&lt;br&gt;&#xA;आश्रमस्थान्विकर्मस्थाः प्रद्विषन्ति परस्परम्&#x9;064c&lt;br&gt;&#xA;सङ्कराश्चाप्यवर्तन्त न च शौचमवर्तत&#x9;064e&lt;br&gt;&#xA;ये च वेदविदो विप्रा विस्पष्टमनृचश्च ये&#x9;065a&lt;br&gt;&#xA;निरन्तरविशेषास्ते बहुमानावमानयोः&#x9;065c&lt;br&gt;&#xA;हावमाभरणं वेषं गतिं स्थितिमवेक्षितुम्&#x9;066a&lt;br&gt;&#xA;असेवन्त भुजिष्या वै दुर्जनाचरितं विधिम्&#x9;066c&lt;br&gt;&#xA;स्त्रियः पुरुषवेषेण पुंसः स्त्रीवेषधारिणः&#x9;067a&lt;br&gt;&#xA;क्रीडारतिविहारेषु परां मुदमवाप्नुवन्&#x9;067c&lt;br&gt;&#xA;प्रभवद्भिः पुरा दायानर्हेभ्यः प्रतिपादितान्&#x9;068a&lt;br&gt;&#xA;नाभ्यवर्तन्त नास्तिक्याद्वर्तन्तः सम्भवेष्वपि&#x9;068c&lt;br&gt;&#xA;मित्रेणाभ्यर्थितं मित्रमर्थे संशयिते क्वचित्&#x9;069a&lt;br&gt;&#xA;वालकोट्यग्रमात्रेण स्वार्थेनाघ्नत तद्वसु&#x9;069c&lt;br&gt;&#xA;परस्वादानरुचयो विपण्यव्यवहारिणः&#x9;070a&lt;br&gt;&#xA;अदृश्यन्तार्यवर्णेषु शूद्राश्चापि तपोधनाः&#x9;070c&lt;br&gt;&#xA;अधीयन्तेऽव्रताः केचिद्वृथाव्रतमथापरे&#x9;071a&lt;br&gt;&#xA;अशुश्रूषुर्गुरोः शिष्यः कश्चिच्छिष्यसखो गुरुः&#x9;071c&lt;br&gt;&#xA;पिता चैव जनित्री च श्रान्तौ वृत्तोत्सवाविव&#x9;072a&lt;br&gt;&#xA;अप्रभुत्वे स्थितौ वृद्धावन्नं प्रार्थयतः सुतान्&#x9;072c&lt;br&gt;&#xA;तत्र वेदविदः प्राज्ञा गाम्भीर्ये सागरोपमाः&#x9;073a&lt;br&gt;&#xA;कृष्यादिष्वभवन्सक्ता मूर्खाः श्राद्धान्यभुञ्जत&#x9;073c&lt;br&gt;&#xA;प्रातः प्रातश्च सुप्रश्नं कल्पनं प्रेषणक्रियाः&#x9;074a&lt;br&gt;&#xA;शिष्यानुप्रहितास्तस्मिन्नकुर्वन्गुरवश्च ह&#x9;074c&lt;br&gt;&#xA;श्वश्रूश्वशुरयोरग्रे वधूः प्रेष्यानशासत&#x9;075a&lt;br&gt;&#xA;अन्वशासच्च भर्तारं समाहूयाभिजल्पती&#x9;075c&lt;br&gt;&#xA;प्रयत्नेनापि चारक्षच्चित्तं पुत्रस्य वै पिता&#x9;076a&lt;br&gt;&#xA;व्यभजंश्चापि संरम्भाद्दुःखवासं तथावसन्&#x9;076c&lt;br&gt;&#xA;अग्निदाहेन चोरैर्वा राजभिर्वा हृतं धनम्&#x9;077a&lt;br&gt;&#xA;दृष्ट्वा द्वेषात्प्राहसन्त सुहृत्सम्भाविता ह्यपि&#x9;077c&lt;br&gt;&#xA;कृतघ्ना नास्तिकाः पापा गुरुदाराभिमर्शिनः&#x9;078a&lt;br&gt;&#xA;अभक्ष्यभक्षणरता निर्मर्यादा हतत्विषः&#x9;078c&lt;br&gt;&#xA;तेष्वेवमादीनाचारानाचरत्सु विपर्यये&#x9;079a&lt;br&gt;&#xA;नाहं देवेन्द्र वत्स्यामि दानवेष्विति मे मतिः&#x9;079c&lt;br&gt;&#xA;तां मां स्वयमनुप्राप्तामभिनन्द शचीपते&#x9;080a&lt;br&gt;&#xA;त्वयार्चितां मां देवेश पुरोधास्यन्ति देवताः&#x9;080c&lt;br&gt;&#xA;यत्राहं तत्र मत्कान्ता मद्विशिष्टा मदर्पणाः&#x9;081a&lt;br&gt;&#xA;सप्त देव्यो मयाष्टम्यो वासं चेष्यन्ति मेऽष्टधा&#x9;081c&lt;br&gt;&#xA;आशा श्रद्धा धृतिः कान्तिर्विजितिः सन्नतिः क्षमा&#x9;082a&lt;br&gt;&#xA;अष्टमी वृत्तिरेतासां पुरोगा पाकशासन&#x9;082c&lt;br&gt;&#xA;ताश्चाहं चासुरांस्त्यक्त्वा युष्मद्विषयमागता&#x9;083a&lt;br&gt;&#xA;त्रिदशेषु निवत्स्यामो धर्मनिष्ठान्तरात्मसु&#x9;083c&lt;br&gt;&#xA;भीष्म उवाच&#x9;084 &lt;br&gt;&#xA;इत्युक्तवचनां देवीमत्यर्थं तौ ननन्दतुः&#x9;084a&lt;br&gt;&#xA;नारदश्च त्रिलोकर्षिर्वृत्रहन्ता च वासवः&#x9;084c&lt;br&gt;&#xA;ततोऽनलसखो वायुः प्रववौ देववेश्मसु&#x9;085a&lt;br&gt;&#xA;इष्टगन्धः सुखस्पर्शः सर्वेन्द्रियसुखावहः&#x9;085c&lt;br&gt;&#xA;शुचौ चाभ्यर्चिते देशे त्रिदशाः प्रायशः स्थिताः&#x9;086a&lt;br&gt;&#xA;लक्ष्म्या सहितमासीनं मघवन्तं दिदृक्षवः&#x9;086c&lt;br&gt;&#xA;ततो दिवं प्राप्य सहस्रलोचनः श्रियोपपन्नः सुहृदा सुरर्षिणा&#x9;087a&lt;br&gt;&#xA;रथेन हर्यश्वयुजा सुरर्षभः सदः सुराणामभिसत्कृतो ययौ&#x9;087c&lt;br&gt;&#xA;अथेङ्गितं वज्रधरस्य नारदः श्रियाश्च देव्या मनसा विचारयन्&#x9;088a&lt;br&gt;&#xA;श्रियै शशंसामरदृष्टपौरुषः शिवेन तत्रागमनं महर्द्धिमत्&#x9;088c&lt;br&gt;&#xA;ततोऽमृतं द्यौः प्रववर्ष भास्वती पितामहस्यायतने स्वयम्भुवः&#x9;089a&lt;br&gt;&#xA;अनाहता दुन्दुभयश्च नेदिरे तथा प्रसन्नाश्च दिशश्चकाशिरे&#x9;089c&lt;br&gt;&#xA;यथर्तु सस्येषु ववर्ष वासवो न धर्ममार्गाद्विचचाल कश्चन&#x9;090a&lt;br&gt;&#xA;अनेकरत्नाकरभूषणा च भूः सुघोषघोषा भुवनौकसां जये&#x9;090c&lt;br&gt;&#xA;क्रियाभिरामा मनुजा यशस्विनो बभुः शुभे पुण्यकृतां पथि स्थिताः&#x9;091a&lt;br&gt;&#xA;नरामराः किन्नरयक्षराक्षसाः समृद्धिमन्तः सुखिनो यशस्विनः&#x9;091c&lt;br&gt;&#xA;न जात्वकाले कुसुमं कुतः फलं पपात वृक्षात्पवनेरितादपि&#x9;092a&lt;br&gt;&#xA;रसप्रदाः कामदुघाश्च धेनवो न दारुणा वाग्विचचार कस्यचित्&#x9;092c&lt;br&gt;&#xA;इमां सपर्यां सह सर्वकामदैः श्रियाश्च शक्रप्रमुखैश्च दैवतैः&#x9;093a&lt;br&gt;&#xA;पठन्ति ये विप्रसदः समागमे समृद्धकामाः श्रियमाप्नुवन्ति ते&#x9;093c&lt;br&gt;&#xA;त्वया कुरूणां वर यत्प्रचोदितं भवाभवस्येह परं निदर्शनम्&#x9;094a&lt;br&gt;&#xA;तदद्य सर्वं परिकीर्तितं मया परीक्ष्य तत्त्वं परिगन्तुमर्हसि&#x9;094c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/222/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/222/</guid>
      <description>&lt;p&gt;युधिष्ठिर उवाच&#x9;001 &lt;br&gt;&#xA;किंशीलः किंसमाचारः किंविद्यः किम्परायणः&#x9;001a&lt;br&gt;&#xA;प्राप्नोति ब्रह्मणः स्थानं यत्परं प्रकृतेर्ध्रुवम्&#x9;001c&lt;br&gt;&#xA;भीष्म उवाच&#x9;002 &lt;br&gt;&#xA;मोक्षधर्मेषु नियतो लघ्वाहारो जितेन्द्रियः&#x9;002a&lt;br&gt;&#xA;प्राप्नोति ब्रह्मणः स्थानं यत्परं प्रकृतेर्ध्रुवम्&#x9;002c&lt;br&gt;&#xA;अत्राप्युदाहरन्तीममितिहासं पुरातनम्&#x9;003a&lt;br&gt;&#xA;जैगीषव्यस्य संवादमसितस्य च भारत&#x9;003c&lt;br&gt;&#xA;जैगीषव्यं महाप्राज्ञं धर्माणामागतागमम्&#x9;004a&lt;br&gt;&#xA;अक्रुध्यन्तमहृष्यन्तमसितो देवलोऽब्रवीत्&#x9;004c&lt;br&gt;&#xA;न प्रीयसे वन्द्यमानो निन्द्यमानो न कुप्यसि&#x9;005a&lt;br&gt;&#xA;का ते प्रज्ञा कुतश्चैषा किं चैतस्याः परायणम्&#x9;005c&lt;br&gt;&#xA;इति तेनानुयुक्तः स तमुवाच महातपाः&#x9;006a&lt;br&gt;&#xA;महद्वाक्यमसन्दिग्धं पुष्कलार्थपदं शुचि&#x9;006c&lt;br&gt;&#xA;या गतिर्या परा निष्ठा या शान्तिः पुण्यकर्मणाम्&#x9;007a&lt;br&gt;&#xA;तां तेऽहं सम्प्रवक्ष्यामि यन्मां पृच्छसि वै द्विज&#x9;007c&lt;br&gt;&#xA;निन्दत्सु च समो नित्यं प्रशंसत्सु च देवल&#x9;008a&lt;br&gt;&#xA;निह्नुवन्ति च ये तेषां समयं सुकृतं च ये&#x9;008c&lt;br&gt;&#xA;उक्ताश्च न विवक्षन्ति वक्तारमहिते रतम्&#x9;009a&lt;br&gt;&#xA;प्रतिहन्तुं न चेच्छन्ति हन्तारं वै मनीषिणः&#x9;009c&lt;br&gt;&#xA;नाप्राप्तमनुशोचन्ति प्राप्तकालानि कुर्वते&#x9;010a&lt;br&gt;&#xA;न चातीतानि शोचन्ति न चैनान्प्रतिजानते&#x9;010c&lt;br&gt;&#xA;सम्प्राप्तानां च पूज्यानां कामादर्थेषु देवल&#x9;011a&lt;br&gt;&#xA;यथोपपत्तिं कुर्वन्ति शक्तिमन्तः कृतव्रताः&#x9;011c&lt;br&gt;&#xA;पक्वविद्या महाप्राज्ञा जितक्रोधा जितेन्द्रियाः&#x9;012a&lt;br&gt;&#xA;मनसा कर्मणा वाचा नापराध्यन्ति कस्यचित्&#x9;012c&lt;br&gt;&#xA;अनीर्षवो न चान्योन्यं विहिंसन्ति कदाचन&#x9;013a&lt;br&gt;&#xA;न च जातूपतप्यन्ते धीराः परसमृद्धिभिः&#x9;013c&lt;br&gt;&#xA;निन्दाप्रशंसे चात्यर्थं न वदन्ति परस्य ये&#x9;014a&lt;br&gt;&#xA;न च निन्दाप्रशंसाभ्यां विक्रियन्ते कदाचन&#x9;014c&lt;br&gt;&#xA;सर्वतश्च प्रशान्ता ये सर्वभूतहिते रताः&#x9;015a&lt;br&gt;&#xA;न क्रुध्यन्ति न हृष्यन्ति नापराध्यन्ति कस्यचित्&#x9;015c&lt;br&gt;&#xA;विमुच्य हृदयग्रन्थींश्चङ्कम्यन्ते यथासुखम्&#x9;015e&lt;br&gt;&#xA;न येषां बान्धवाः सन्ति ये चान्येषां न बान्धवाः&#x9;016a&lt;br&gt;&#xA;अमित्राश्च न सन्त्येषां ये चामित्रा न कस्यचित्&#x9;016c&lt;br&gt;&#xA;य एवं कुर्वते मर्त्याः सुखं जीवन्ति सर्वदा&#x9;017a&lt;br&gt;&#xA;धर्ममेवानुवर्तन्ते धर्मज्ञा द्विजसत्तम&#x9;017c&lt;br&gt;&#xA;ये ह्यतो विच्युता मार्गात्ते हृष्यन्त्युद्विजन्ति च&#x9;017e&lt;br&gt;&#xA;आस्थितस्तमहं मार्गमसूयिष्यामि कं कथम्&#x9;018a&lt;br&gt;&#xA;निन्द्यमानः प्रशस्तो वा हृष्येयं केन हेतुना&#x9;018c&lt;br&gt;&#xA;यद्यदिच्छन्ति तन्मार्गमभिगच्छन्ति मानवाः&#x9;019a&lt;br&gt;&#xA;न मे निन्दाप्रशंसाभ्यां ह्रासवृद्धी भविष्यतः&#x9;019c&lt;br&gt;&#xA;अमृतस्येव सन्तृप्येदवमानस्य तत्त्ववित्&#x9;020a&lt;br&gt;&#xA;विषस्येवोद्विजेन्नित्यं सम्मानस्य विचक्षणः&#x9;020c&lt;br&gt;&#xA;अवज्ञातः सुखं शेते इह चामुत्र चोभयोः&#x9;021a&lt;br&gt;&#xA;विमुक्तः सर्वपापेभ्यो योऽवमन्ता स बध्यते&#x9;021c&lt;br&gt;&#xA;परां गतिं च ये केचित्प्रार्थयन्ति मनीषिणः&#x9;022a&lt;br&gt;&#xA;एतद्व्रतं समाश्रित्य सुखमेधन्ति ते जनाः&#x9;022c&lt;br&gt;&#xA;सर्वतश्च समाहृत्य क्रतून्सर्वाञ्जितेन्द्रियः&#x9;023a&lt;br&gt;&#xA;प्राप्नोति ब्रह्मणः स्थानं यत्परं प्रकृतेर्ध्रुवम्&#x9;023c&lt;br&gt;&#xA;नास्य देवा न गन्धर्वा न पिशाचा न राक्षसाः&#x9;024a&lt;br&gt;&#xA;पदमन्ववरोहन्ति प्राप्तस्य परमां गतिम्&#x9;024c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/223/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/223/</guid>
      <description>&lt;p&gt;युधिष्ठिर उवाच&#x9;001 &lt;br&gt;&#xA;प्रियः सर्वस्य लोकस्य सर्वसत्त्वाभिनन्दिता&#x9;001a&lt;br&gt;&#xA;गुणैः सर्वैरुपेतश्च को न्वस्ति भुवि मानवः&#x9;001c&lt;br&gt;&#xA;भीष्म उवाच&#x9;002 &lt;br&gt;&#xA;अत्र ते वर्तयिष्यामि पृच्छतो भरतर्षभ&#x9;002a&lt;br&gt;&#xA;उग्रसेनस्य संवादं नारदे केशवस्य च&#x9;002c&lt;br&gt;&#xA;उग्रसेन उवाच&#x9;003 &lt;br&gt;&#xA;पश्य सङ्कल्पते लोको नारदस्य प्रकीर्तने&#x9;003a&lt;br&gt;&#xA;मन्ये स गुणसम्पन्नो ब्रूहि तन्मम पृच्छतः&#x9;003c&lt;br&gt;&#xA;वासुदेव उवाच&#x9;004 &lt;br&gt;&#xA;कुकुराधिप यान्मन्ये शृणु तान्मे विवक्षतः&#x9;004a&lt;br&gt;&#xA;नारदस्य गुणान्साधून्सङ्क्षेपेण नराधिप&#x9;004c&lt;br&gt;&#xA;न चारित्रनिमित्तोऽस्याहङ्कारो देहपातनः&#x9;005a&lt;br&gt;&#xA;अभिन्नश्रुतचारित्रस्तस्मात्सर्वत्र पूजितः&#x9;005c&lt;br&gt;&#xA;तपस्वी नारदो बाढं वाचि नास्य व्यतिक्रमः&#x9;006a&lt;br&gt;&#xA;कामाद्वा यदि वा लोभात्तस्मात्सर्वत्र पूजितः&#x9;006c&lt;br&gt;&#xA;अध्यात्मविधितत्त्वज्ञः क्षान्तः शक्तो जितेन्द्रियः&#x9;007a&lt;br&gt;&#xA;ऋजुश्च सत्यवादी च तस्मात्सर्वत्र पूजितः&#x9;007c&lt;br&gt;&#xA;तेजसा यशसा बुद्ध्या नयेन विनयेन च&#x9;008a&lt;br&gt;&#xA;जन्मना तपसा वृद्धस्तस्मात्सर्वत्र पूजितः&#x9;008c&lt;br&gt;&#xA;सुखशीलः सुसम्भोगः सुभोज्यः स्वादरः शुचिः&#x9;009a&lt;br&gt;&#xA;सुवाक्यश्चाप्यनीर्ष्यश्च तस्मात्सर्वत्र पूजितः&#x9;009c&lt;br&gt;&#xA;कल्याणं कुरुते बाढं पापमस्मिन्न विद्यते&#x9;010a&lt;br&gt;&#xA;न प्रीयते परानर्थैस्तस्मात्सर्वत्र पूजितः&#x9;010c&lt;br&gt;&#xA;वेदश्रुतिभिराख्यानैरर्थानभिजिगीषते&#x9;011a&lt;br&gt;&#xA;तितिक्षुरनवज्ञश्च तस्मात्सर्वत्र पूजितः&#x9;011c&lt;br&gt;&#xA;समत्वाद्धि प्रियो नास्ति नाप्रियश्च कथञ्चन&#x9;012a&lt;br&gt;&#xA;मनोनुकूलवादी च तस्मात्सर्वत्र पूजितः&#x9;012c&lt;br&gt;&#xA;बहुश्रुतश्चैत्रकथः पण्डितोऽनलसोऽशठः&#x9;013a&lt;br&gt;&#xA;अदीनोऽक्रोधनोऽलुब्धस्तस्मात्सर्वत्र पूजितः&#x9;013c&lt;br&gt;&#xA;नार्थे न धर्मे कामे वा भूतपूर्वोऽस्य विग्रहः&#x9;014a&lt;br&gt;&#xA;दोषाश्चास्य समुच्छिन्नास्तस्मात्सर्वत्र पूजितः&#x9;014c&lt;br&gt;&#xA;दृढभक्तिरनिन्द्यात्मा श्रुतवाननृशंसवान्&#x9;015a&lt;br&gt;&#xA;वीतसम्मोहदोषश्च तस्मात्सर्वत्र पूजितः&#x9;015c&lt;br&gt;&#xA;असक्तः सर्वसङ्गेषु सक्तात्मेव च लक्ष्यते&#x9;016a&lt;br&gt;&#xA;अदीर्घसंशयो वाग्मी तस्मात्सर्वत्र पूजितः&#x9;016c&lt;br&gt;&#xA;समाधिर्नास्य मानार्थे नात्मानं स्तौति कर्हिचित्&#x9;017a&lt;br&gt;&#xA;अनीर्ष्युर्दृढसम्भाषस्तस्मात्सर्वत्र पूजितः&#x9;017c&lt;br&gt;&#xA;लोकस्य विविधं वृत्तं प्रकृतेश्चाप्यकुत्सयन्&#x9;018a&lt;br&gt;&#xA;संसर्गविद्याकुशलस्तस्मात्सर्वत्र पूजितः&#x9;018c&lt;br&gt;&#xA;नासूयत्यागमं कञ्चित्स्वं तपो नोपजीवति&#x9;019a&lt;br&gt;&#xA;अवन्ध्यकालो वश्यात्मा तस्मात्सर्वत्र पूजितः&#x9;019c&lt;br&gt;&#xA;कृतश्रमः कृतप्रज्ञो न च तृप्तः समाधितः&#x9;020a&lt;br&gt;&#xA;नियमस्थोऽप्रमत्तश्च तस्मात्सर्वत्र पूजितः&#x9;020c&lt;br&gt;&#xA;सापत्रपश्च युक्तश्च सुनेयः श्रेयसे परैः&#x9;021a&lt;br&gt;&#xA;अभेत्ता परगुह्यानां तस्मात्सर्वत्र पूजितः&#x9;021c&lt;br&gt;&#xA;न हृष्यत्यर्थलाभेषु नालाभेषु व्यथत्यपि&#x9;022a&lt;br&gt;&#xA;स्थिरबुद्धिरसक्तात्मा तस्मात्सर्वत्र पूजितः&#x9;022c&lt;br&gt;&#xA;तं सर्वगुणसम्पन्नं दक्षं शुचिमकातरम्&#x9;023a&lt;br&gt;&#xA;कालज्ञं च नयज्ञं च कः प्रियं न करिष्यति&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/224/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/224/</guid>
      <description>&lt;p&gt;युधिष्ठिर उवाच&#x9;001 &lt;br&gt;&#xA;आद्यन्तं सर्वभूतानां श्रोतुमिच्छामि कौरव&#x9;001a&lt;br&gt;&#xA;ध्यानं कर्म च कालं च तथैवायुर्युगे युगे&#x9;001c&lt;br&gt;&#xA;लोकतत्त्वं च कार्त्स्न्येन भूतानामागतिं गतिम्&#x9;002a&lt;br&gt;&#xA;सर्गश्च निधनं चैव कुत एतत्प्रवर्तते&#x9;002c&lt;br&gt;&#xA;यदि तेऽनुग्रहे बुद्धिरस्मास्विह सतां वर&#x9;003a&lt;br&gt;&#xA;एतद्भवन्तं पृच्छामि तद्भवान्प्रब्रवीतु मे&#x9;003c&lt;br&gt;&#xA;पूर्वं हि कथितं श्रुत्वा भृगुभाषितमुत्तमम्&#x9;004a&lt;br&gt;&#xA;भरद्वाजस्य विप्रर्षेस्ततो मे बुद्धिरुत्तमा&#x9;004c&lt;br&gt;&#xA;जाता परमधर्मिष्ठा दिव्यसंस्थानसंस्थिता&#x9;005a&lt;br&gt;&#xA;ततो भूयस्तु पृच्छामि तद्भवान्वक्तुमर्हति&#x9;005c&lt;br&gt;&#xA;भीष्म उवाच&#x9;006 &lt;br&gt;&#xA;अत्र ते वर्तयिष्येऽहमितिहासं पुरातनम्&#x9;006a&lt;br&gt;&#xA;जगौ यद्भगवान्व्यासः पुत्राय परिपृच्छते&#x9;006c&lt;br&gt;&#xA;अधीत्य वेदानखिलान्साङ्गोपनिषदस्तथा&#x9;007a&lt;br&gt;&#xA;अन्विच्छन्नैष्ठिकं कर्म धर्मनैपुणदर्शनात्&#x9;007c&lt;br&gt;&#xA;कृष्णद्वैपायनं व्यासं पुत्रो वैयासकिः शुकः&#x9;008a&lt;br&gt;&#xA;पप्रच्छ सन्देहमिमं छिन्नधर्मार्थसंशयम्&#x9;008c&lt;br&gt;&#xA;भूतग्रामस्य कर्तारं कालज्ञाने च निश्चयम्&#x9;009a&lt;br&gt;&#xA;ब्राह्मणस्य च यत्कृत्यं तद्भवान्वक्तुमर्हति&#x9;009c&lt;br&gt;&#xA;तस्मै प्रोवाच तत्सर्वं पिता पुत्राय पृच्छते&#x9;010a&lt;br&gt;&#xA;अतीतानागते विद्वान्सर्वज्ञः सर्वधर्मवित्&#x9;010c&lt;br&gt;&#xA;अनाद्यन्तमजं दिव्यमजरं ध्रुवमव्ययम्&#x9;011a&lt;br&gt;&#xA;अप्रतर्क्यमविज्ञेयं ब्रह्माग्रे समवर्तत&#x9;011c&lt;br&gt;&#xA;काष्ठा निमेषा दश पञ्च चैव त्रिंशत्तु काष्ठा गणयेत्कलां ताम्&#x9;012a&lt;br&gt;&#xA;त्रिंशत्कलाश्चापि भवेन्मुहूर्तो भागः कलाया दशमश्च यः स्यात्&#x9;012c&lt;br&gt;&#xA;त्रिंशन्मुहूर्तश्च भवेदहश्च रात्रिश्च सङ्ख्या मुनिभिः प्रणीता&#x9;013a&lt;br&gt;&#xA;मासः स्मृतो रात्र्यहनी च त्रिंशत्संवत्सरो द्वादशमास उक्तः&#x9;013c&lt;br&gt;&#xA;संवत्सरं द्वे अयने वदन्ति सङ्ख्याविदो दक्षिणमुत्तरं च&#x9;013e&lt;br&gt;&#xA;अहोरात्रे विभजते सूर्यो मानुषलौकिके&#x9;014a&lt;br&gt;&#xA;रात्रिः स्वप्नाय भूतानां चेष्टायै कर्मणामहः&#x9;014c&lt;br&gt;&#xA;पित्र्ये रात्र्यहनी मासः प्रविभागस्तयोः पुनः&#x9;015a&lt;br&gt;&#xA;कृष्णोऽहः कर्मचेष्टायां शुक्लः स्वप्नाय शर्वरी&#x9;015c&lt;br&gt;&#xA;दैवे रात्र्यहनी वर्षं प्रविभागस्तयोः पुनः&#x9;016a&lt;br&gt;&#xA;अहस्तत्रोदगयनं रात्रिः स्याद्दक्षिणायनम्&#x9;016c&lt;br&gt;&#xA;ये ते रात्र्यहनी पूर्वे कीर्तिते दैवलौकिके&#x9;017a&lt;br&gt;&#xA;तयोः सङ्ख्याय वर्षाग्रं ब्राह्मे वक्ष्याम्यहःक्षपे&#x9;017c&lt;br&gt;&#xA;तेषां संवत्सराग्राणि प्रवक्ष्याम्यनुपूर्वशः&#x9;018a&lt;br&gt;&#xA;कृते त्रेतायुगे चैव द्वापरे च कलौ तथा&#x9;018c&lt;br&gt;&#xA;चत्वार्याहुः सहस्राणि वर्षाणां तत्कृतं युगम्&#x9;019a&lt;br&gt;&#xA;तस्य तावच्छती सन्ध्या सन्ध्यांशश्च तथाविधः&#x9;019c&lt;br&gt;&#xA;इतरेषु ससन्ध्येषु ससन्ध्यांशेषु च त्रिषु&#x9;020a&lt;br&gt;&#xA;एकापायेन संयान्ति सहस्राणि शतानि च&#x9;020c&lt;br&gt;&#xA;एतानि शाश्वताल्ँलोकान्धारयन्ति सनातनान्&#x9;021a&lt;br&gt;&#xA;एतद्ब्रह्मविदां तात विदितं ब्रह्म शाश्वतम्&#x9;021c&lt;br&gt;&#xA;चतुष्पात्सकलो धर्मः सत्यं चैव कृते युगे&#x9;022a&lt;br&gt;&#xA;नाधर्मेणागमः कश्चित्परस्तस्य प्रवर्तते&#x9;022c&lt;br&gt;&#xA;इतरेष्वागमाद्धर्मः पादशस्त्ववरोप्यते&#x9;023a&lt;br&gt;&#xA;चौरिकानृतमायाभिरधर्मश्चोपचीयते&#x9;023c&lt;br&gt;&#xA;अरोगाः सर्वसिद्धार्थाश्चतुर्वर्षशतायुषः&#x9;024a&lt;br&gt;&#xA;कृते त्रेतादिष्वेतेषां पादशो ह्रसते वयः&#x9;024c&lt;br&gt;&#xA;वेदवादाश्चानुयुगं ह्रसन्तीति च नः श्रुतम्&#x9;025a&lt;br&gt;&#xA;आयूंषि चाशिषश्चैव वेदस्यैव च यत्फलम्&#x9;025c&lt;br&gt;&#xA;अन्ये कृतयुगे धर्मास्त्रेतायां द्वापरेऽपरे&#x9;026a&lt;br&gt;&#xA;अन्ये कलियुगे धर्मा यथाशक्तिकृता इव&#x9;026c&lt;br&gt;&#xA;तपः परं कृतयुगे त्रेतायां ज्ञानमुत्तमम्&#x9;027a&lt;br&gt;&#xA;द्वापरे यज्ञमेवाहुर्दानमेव कलौ युगे&#x9;027c&lt;br&gt;&#xA;एतां द्वादशसाहस्रीं युगाख्यां कवयो विदुः&#x9;028a&lt;br&gt;&#xA;सहस्रं परिवृत्तं तद्ब्राह्मं दिवसमुच्यते&#x9;028c&lt;br&gt;&#xA;रात्रिस्तावत्तिथी ब्राह्मी तदादौ विश्वमीश्वरः&#x9;029a&lt;br&gt;&#xA;प्रलयेऽध्यात्ममाविश्य सुप्त्वा सोऽन्ते विबुध्यते&#x9;029c&lt;br&gt;&#xA;सहस्रयुगपर्यन्तमहर्यद्ब्रह्मणो विदुः&#x9;030a&lt;br&gt;&#xA;रात्रिं युगसहस्रान्तां तेऽहोरात्रविदो जनाः&#x9;030c&lt;br&gt;&#xA;प्रतिबुद्धो विकुरुते ब्रह्माक्षय्यं क्षपाक्षये&#x9;031a&lt;br&gt;&#xA;सृजते च महद्भूतं तस्माद्व्यक्तात्मकं मनः&#x9;031c&lt;br&gt;&#xA;ब्रह्म तेजोमयं शुक्रं यस्य सर्वमिदं जगत्&#x9;032a&lt;br&gt;&#xA;एकस्य भूतं भूतस्य द्वयं स्थावरजङ्गमम्&#x9;032c&lt;br&gt;&#xA;अहर्मुखे विबुद्धः सन्सृजते विद्यया जगत्&#x9;033a&lt;br&gt;&#xA;अग्र एव महाभूतमाशु व्यक्तात्मकं मनः&#x9;033c&lt;br&gt;&#xA;अभिभूयेह चार्चिष्मद्व्यसृजत्सप्त मानसान्&#x9;034a&lt;br&gt;&#xA;दूरगं बहुधागामि प्रार्थनासंशयात्मकम्&#x9;034c&lt;br&gt;&#xA;मनः सृष्टिं विकुरुते चोद्यमानं सिसृक्षया&#x9;035a&lt;br&gt;&#xA;आकाशं जायते तस्मात्तस्य शब्दो गुणो मतः&#x9;035c&lt;br&gt;&#xA;आकाशात्तु विकुर्वाणात्सर्वगन्धवहः शुचिः&#x9;036a&lt;br&gt;&#xA;बलवाञ्जायते वायुस्तस्य स्पर्शो गुणो मतः&#x9;036c&lt;br&gt;&#xA;वायोरपि विकुर्वाणाज्ज्योतिर्भूतं तमोनुदम्&#x9;037a&lt;br&gt;&#xA;रोचिष्णु जायते तत्र तद्रूपगुणमुच्यते&#x9;037c&lt;br&gt;&#xA;ज्योतिषोऽपि विकुर्वाणाद्भवन्त्यापो रसात्मिकाः&#x9;038a&lt;br&gt;&#xA;अद्भ्यो गन्धगुणा भूमिः पूर्वैषा सृष्टिरुच्यते&#x9;038c&lt;br&gt;&#xA;गुणाः पूर्वस्य पूर्वस्य प्राप्नुवन्त्युत्तरोत्तरम्&#x9;039a&lt;br&gt;&#xA;तेषां यावत्तिथं यद्यत्तत्तत्तावद्गुणं स्मृतम्&#x9;039c&lt;br&gt;&#xA;उपलभ्याप्सु चेद्गन्धं केचिद्ब्रूयुरनैपुणात्&#x9;040a&lt;br&gt;&#xA;पृथिव्यामेव तं विद्यादापो वायुं च संश्रितम्&#x9;040c&lt;br&gt;&#xA;एते तु सप्त पुरुषा नानाविर्याः पृथक्पृथक्&#x9;041a&lt;br&gt;&#xA;नाशक्नुवन्प्रजाः स्रष्टुमसमागम्य सर्वतः&#x9;041c&lt;br&gt;&#xA;ते समेत्य महात्मानमन्योन्यमभिसंश्रिताः&#x9;042a&lt;br&gt;&#xA;शरीराश्रयणं प्राप्तास्ततः पुरुष उच्यते&#x9;042c&lt;br&gt;&#xA;श्रयणाच्छरीरं भवति मूर्तिमत्षोडशात्मकम्&#x9;043a&lt;br&gt;&#xA;तदाविशन्ति भूतानि महान्ति सह कर्मणा&#x9;043c&lt;br&gt;&#xA;सर्वभूतानि चादाय तपसश्चरणाय च&#x9;044a&lt;br&gt;&#xA;आदिकर्ता महाभूतं तमेवाहुः प्रजापतिम्&#x9;044c&lt;br&gt;&#xA;स वै सृजति भूतानि स एव पुरुषः परः&#x9;045a&lt;br&gt;&#xA;अजो जनयते ब्रह्मा देवर्षिपितृमानवान्&#x9;045c&lt;br&gt;&#xA;लोकान्नदीः समुद्रांश्च दिशः शैलान्वनस्पतीन्&#x9;046a&lt;br&gt;&#xA;नरकिन्नररक्षांसि वयःपशुमृगोरगान्&#x9;046c&lt;br&gt;&#xA;अव्ययं च व्ययं चैव द्वयं स्थावरजङ्गमम्&#x9;046e&lt;br&gt;&#xA;तेषां ये यानि कर्माणि प्राक्सृष्ट्यां प्रतिपेदिरे&#x9;047a&lt;br&gt;&#xA;तान्येव प्रतिपद्यन्ते सृज्यमानाः पुनः पुनः&#x9;047c&lt;br&gt;&#xA;हिंस्राहिंस्रे मृदुक्रूरे धर्माधर्मे ऋतानृते&#x9;048a&lt;br&gt;&#xA;अतो यन्मन्यते धाता तस्मात्तत्तस्य रोचते&#x9;048c&lt;br&gt;&#xA;महाभूतेषु नानात्वमिन्द्रियार्थेषु मूर्तिषु&#x9;049a&lt;br&gt;&#xA;विनियोगं च भूतानां धातैव विदधात्युत&#x9;049c&lt;br&gt;&#xA;केचित्पुरुषकारं तु प्राहुः कर्मविदो जनाः&#x9;050a&lt;br&gt;&#xA;दैवमित्यपरे विप्राः स्वभावं भूतचिन्तकाः&#x9;050c&lt;br&gt;&#xA;पौरुषं कर्म दैवं च फलवृत्तिस्वभावतः&#x9;051a&lt;br&gt;&#xA;त्रय एतेऽपृथग्भूता नविवेकं तु केचन&#x9;051c&lt;br&gt;&#xA;एवमेतच्च नैवं च यद्भूतं सृजते जगत्&#x9;052a&lt;br&gt;&#xA;कर्मस्था विषमं ब्रूयुः सत्त्वस्थाः समदर्शिनः&#x9;052c&lt;br&gt;&#xA;तपो निःश्रेयसं जन्तोस्तस्य मूलं दमः शमः&#x9;053a&lt;br&gt;&#xA;तेन सर्वानवाप्नोति यान्कामान्मनसेच्छति&#x9;053c&lt;br&gt;&#xA;तपसा तदवाप्नोति यद्भूतं सृजते जगत्&#x9;054a&lt;br&gt;&#xA;स तद्भूतश्च सर्वेषां भूतानां भवति प्रभुः&#x9;054c&lt;br&gt;&#xA;ऋषयस्तपसा वेदानध्यैषन्त दिवानिशम्&#x9;055a&lt;br&gt;&#xA;अनादिनिधना नित्या वागुत्सृष्टा स्वयम्भुवा&#x9;055c&lt;br&gt;&#xA;ऋषीणां नामधेयानि याश्च वेदेषु सृष्टयः&#x9;056a&lt;br&gt;&#xA;शर्वर्यन्तेषु जातानां तान्येवैभ्यो ददाति सः&#x9;056c&lt;br&gt;&#xA;नामभेदस्तपःकर्मयज्ञाख्या लोकसिद्धयः&#x9;057a&lt;br&gt;&#xA;आत्मसिद्धिस्तु वेदेषु प्रोच्यते दशभिः क्रमैः&#x9;057c&lt;br&gt;&#xA;यदुक्तं वेदवादेषु गहनं वेददृष्टिभिः&#x9;058a&lt;br&gt;&#xA;तदन्तेषु यथायुक्तं क्रमयोगेन लक्ष्यते&#x9;058c&lt;br&gt;&#xA;कर्मजोऽयं पृथग्भावो द्वन्द्वयुक्तो वियोगिनः&#x9;059a&lt;br&gt;&#xA;आत्मसिद्धिस्तु विज्ञाता जहाति प्रायशो बलम्&#x9;059c&lt;br&gt;&#xA;द्वे ब्रह्मणी वेदितव्ये शब्दब्रह्म परं च यत्&#x9;060a&lt;br&gt;&#xA;शब्दब्रह्मणि निष्णातः परं ब्रह्माधिगच्छति&#x9;060c&lt;br&gt;&#xA;आरम्भयज्ञाः क्षत्रस्य हविर्यज्ञा विशस्तथा&#x9;061a&lt;br&gt;&#xA;परिचारयज्ञाः शूद्रास्तु तपोयज्ञा द्विजातयः&#x9;061c&lt;br&gt;&#xA;त्रेतायुगे विधिस्त्वेषां यज्ञानां न कृते युगे&#x9;062a&lt;br&gt;&#xA;द्वापरे विप्लवं यान्ति यज्ञाः कलियुगे तथा&#x9;062c&lt;br&gt;&#xA;अपृथग्धर्मिणो मर्त्या ऋक्सामानि यजूंषि च&#x9;063a&lt;br&gt;&#xA;काम्यां पुष्टिं पृथग्दृष्ट्वा तपोभिस्तप एव च&#x9;063c&lt;br&gt;&#xA;त्रेतायां तु समस्तास्ते प्रादुरासन्महाबलाः&#x9;064a&lt;br&gt;&#xA;संयन्तारः स्थावराणां जङ्गमानां च सर्वशः&#x9;064c&lt;br&gt;&#xA;त्रेतायां संहता ह्येते यज्ञा वर्णास्तथैव च&#x9;065a&lt;br&gt;&#xA;संरोधादायुषस्त्वेते व्यस्यन्ते द्वापरे युगे&#x9;065c&lt;br&gt;&#xA;दृश्यन्ते नापि दृश्यन्ते वेदाः कलियुगेऽखिलाः&#x9;066a&lt;br&gt;&#xA;उत्सीदन्ते सयज्ञाश्च केवला धर्मसेतवः&#x9;066c&lt;br&gt;&#xA;कृते युगे यस्तु धर्मो ब्राह्मणेषु प्रदृश्यते&#x9;067a&lt;br&gt;&#xA;आत्मवत्सु तपोवत्सु श्रुतवत्सु प्रतिष्ठितः&#x9;067c&lt;br&gt;&#xA;अधर्मव्रतसंयोगं यथाधर्मं युगे युगे&#x9;068a&lt;br&gt;&#xA;विक्रियन्ते स्वधर्मस्था वेदवादा यथायुगम्&#x9;068c&lt;br&gt;&#xA;यथा विश्वानि भूतानि वृष्ट्या भूयांसि प्रावृषि&#x9;069a&lt;br&gt;&#xA;सृज्यन्ते जङ्गमस्थानि तथा धर्मा युगे युगे&#x9;069c&lt;br&gt;&#xA;यथर्तुष्वृतुलिङ्गानि नानारूपाणि पर्यये&#x9;070a&lt;br&gt;&#xA;दृश्यन्ते तानि तान्येव तथा ब्रह्माहरात्रिषु&#x9;070c&lt;br&gt;&#xA;विहितं कालनानात्वमनादिनिधनं तथा&#x9;071a&lt;br&gt;&#xA;कीर्तितं यत्पुरस्तात्ते तत्सूते चात्ति च प्रजाः&#x9;071c&lt;br&gt;&#xA;दधाति प्रभवे स्थानं भूतानां संयमो यमः&#x9;072a&lt;br&gt;&#xA;स्वभावेनैव वर्तन्ते द्वन्द्वयुक्तानि भूरिशः&#x9;072c&lt;br&gt;&#xA;सर्गः कालः क्रिया वेदाः कर्ता कार्यं क्रिया फलम्&#x9;073a&lt;br&gt;&#xA;प्रोक्तं ते पुत्र सर्वं वै यन्मां त्वं परिपृच्छसि&#x9;073c&lt;br&gt;&#xA;प्रत्याहारं तु वक्ष्यामि शर्वर्यादौ गतेऽहनि&#x9;074a&lt;br&gt;&#xA;यथेदं कुरुतेऽध्यात्मं सुसूक्ष्मं विश्वमीश्वरः&#x9;074c&lt;br&gt;&#xA;दिवि सूर्यास्तथा सप्त दहन्ति शिखिनोऽर्चिषा&#x9;075a&lt;br&gt;&#xA;सर्वमेतत्तदार्चिर्भिः पूर्णं जाज्वल्यते जगत्&#x9;075c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/225/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/225/</guid>
      <description>&lt;p&gt;व्यास उवाच&#x9;001 &lt;br&gt;&#xA;पृथिव्यां यानि भूतानि जङ्गमानि ध्रुवाणि च&#x9;001a&lt;br&gt;&#xA;तान्येवाग्रे प्रलीयन्ते भूमित्वमुपयान्ति च&#x9;001c&lt;br&gt;&#xA;ततः प्रलीने सर्वस्मिन्स्थावरे जङ्गमे तथा&#x9;002a&lt;br&gt;&#xA;अकाष्ठा निस्तृणा भूमिर्दृश्यते कूर्मपृष्ठवत्&#x9;002c&lt;br&gt;&#xA;भूमेरपि गुणं गन्धमाप आददते यदा&#x9;003a&lt;br&gt;&#xA;आत्तगन्धा तदा भूमिः प्रलयत्वाय कल्पते&#x9;003c&lt;br&gt;&#xA;आपस्ततः प्रतिष्ठन्ति ऊर्मिमत्यो महास्वनाः&#x9;004a&lt;br&gt;&#xA;सर्वमेवेदमापूर्य तिष्ठन्ति च चरन्ति च&#x9;004c&lt;br&gt;&#xA;अपामपि गुणांस्तात ज्योतिराददते यदा&#x9;005a&lt;br&gt;&#xA;आपस्तदा आत्तगुणा ज्योतिष्युपरमन्ति च&#x9;005c&lt;br&gt;&#xA;यदादित्यं स्थितं मध्ये गूहन्ति शिखिनोऽर्चिषः&#x9;006a&lt;br&gt;&#xA;सर्वमेवेदमर्चिर्भिः पूर्णं जाज्वल्यते नभः&#x9;006c&lt;br&gt;&#xA;ज्योतिषोऽपि गुणं रूपं वायुराददते यदा&#x9;007a&lt;br&gt;&#xA;प्रशाम्यति तदा ज्योतिर्वायुर्दोधूयते महान्&#x9;007c&lt;br&gt;&#xA;ततस्तु मूलमासाद्य वायुः सम्भवमात्मनः&#x9;008a&lt;br&gt;&#xA;अधश्चोर्ध्वं च तिर्यक्च दोधवीति दिशो दश&#x9;008c&lt;br&gt;&#xA;वायोरपि गुणं स्पर्शमाकाशं ग्रसते यदा&#x9;009a&lt;br&gt;&#xA;प्रशाम्यति तदा वायुः खं तु तिष्ठति नानदत्&#x9;009c&lt;br&gt;&#xA;आकाशस्य गुणं शब्दमभिव्यक्तात्मकं मनः&#x9;010a&lt;br&gt;&#xA;मनसो व्यक्तमव्यक्तं ब्राह्मः स प्रतिसञ्चरः&#x9;010c&lt;br&gt;&#xA;तदात्मगुणमाविश्य मनो ग्रसति चन्द्रमाः&#x9;011a&lt;br&gt;&#xA;मनस्युपरतेऽध्यात्मा चन्द्रमस्यवतिष्ठते&#x9;011c&lt;br&gt;&#xA;तं तु कालेन महता सङ्कल्पः कुरुते वशे&#x9;012a&lt;br&gt;&#xA;चित्तं ग्रसति सङ्कल्पस्तच्च ज्ञानमनुत्तमम्&#x9;012c&lt;br&gt;&#xA;कालो गिरति विज्ञानं कालो बलमिति श्रुतिः&#x9;013a&lt;br&gt;&#xA;बलं कालो ग्रसति तु तं विद्वान्कुरुते वशे&#x9;013c&lt;br&gt;&#xA;आकाशस्य तदा घोषं तं विद्वान्कुरुतेऽऽत्मनि&#x9;014a&lt;br&gt;&#xA;तदव्यक्तं परं ब्रह्म तच्छाश्वतमनुत्तमम्&#x9;014c&lt;br&gt;&#xA;एवं सर्वाणि भूतानि ब्रह्मैव प्रतिसञ्चरः&#x9;014e&lt;br&gt;&#xA;यथावत्कीर्तितं सम्यगेवमेतदसंशयम्&#x9;015a&lt;br&gt;&#xA;बोध्यं विद्यामयं दृष्ट्वा योगिभिः परमात्मभिः&#x9;015c&lt;br&gt;&#xA;एवं विस्तारसङ्क्षेपौ ब्रह्माव्यक्ते पुनः पुनः&#x9;016a&lt;br&gt;&#xA;युगसाहस्रयोरादावह्नो रात्र्यास्तथैव च&#x9;016c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/226/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/226/</guid>
      <description>&lt;p&gt;व्यास उवाच&#x9;001 &lt;br&gt;&#xA;भूतग्रामे नियुक्तं यत्तदेतत्कीर्तितं मया&#x9;001a&lt;br&gt;&#xA;ब्राह्मणस्य तु यत्कृत्यं तत्ते वक्ष्यामि पृच्छते&#x9;001c&lt;br&gt;&#xA;जातकर्मप्रभृत्यस्य कर्मणां दक्षिणावताम्&#x9;002a&lt;br&gt;&#xA;क्रिया स्यादा समावृत्तेराचार्ये वेदपारगे&#x9;002c&lt;br&gt;&#xA;अधीत्य वेदानखिलान्गुरुशुश्रूषणे रतः&#x9;003a&lt;br&gt;&#xA;गुरूणामनृणो भूत्वा समावर्तेत यज्ञवित्&#x9;003c&lt;br&gt;&#xA;आचार्येणाभ्यनुज्ञातश्चतुर्णामेकमाश्रमम्&#x9;004a&lt;br&gt;&#xA;आ विमोक्षाच्छरीरस्य सोऽनुतिष्ठेद्यथाविधि&#x9;004c&lt;br&gt;&#xA;प्रजासर्गेण दारैश्च ब्रह्मचर्येण वा पुनः&#x9;005a&lt;br&gt;&#xA;वने गुरुसकाशे वा यतिधर्मेण वा पुनः&#x9;005c&lt;br&gt;&#xA;गृहस्थस्त्वेव सर्वेषां चतुर्णां मूलमुच्यते&#x9;006a&lt;br&gt;&#xA;तत्र पक्वकषायो हि दान्तः सर्वत्र सिध्यति&#x9;006c&lt;br&gt;&#xA;प्रजावाञ्श्रोत्रियो यज्वा मुक्तो दिव्यैस्त्रिभिरृणैः&#x9;007a&lt;br&gt;&#xA;अथान्यानाश्रमान्पश्चात्पूतो गच्छति कर्मभिः&#x9;007c&lt;br&gt;&#xA;यत्पृथिव्यां पुण्यतमं विद्यास्थानं तदावसेत्&#x9;008a&lt;br&gt;&#xA;यतेत तस्मिन्प्रामाण्यं गन्तुं यशसि चोत्तमे&#x9;008c&lt;br&gt;&#xA;तपसा वा सुमहता विद्यानां पारणेन वा&#x9;009a&lt;br&gt;&#xA;इज्यया वा प्रदानैर्वा विप्राणां वर्धते यशः&#x9;009c&lt;br&gt;&#xA;यावदस्य भवत्यस्मिल्ँलोके कीर्तिर्यशस्करी&#x9;010a&lt;br&gt;&#xA;तावत्पुण्यकृताल्ँलोकाननन्तान्पुरुषोऽश्नुते&#x9;010c&lt;br&gt;&#xA;अध्यापयेदधीयीत याजयेत यजेत च&#x9;011a&lt;br&gt;&#xA;न वृथा प्रतिगृह्णीयान्न च दद्यात्कथञ्चन&#x9;011c&lt;br&gt;&#xA;याज्यतः शिष्यतो वापि कन्यया वा धनं महत्&#x9;012a&lt;br&gt;&#xA;यद्यागच्छेद्यजेद्दद्यान्नैकोऽश्नीयात्कथञ्चन&#x9;012c&lt;br&gt;&#xA;गृहमावसतो ह्यस्य नान्यत्तीर्थं प्रतिग्रहात्&#x9;013a&lt;br&gt;&#xA;देवर्षिपितृगुर्वर्थं वृद्धातुरबुभुक्षताम्&#x9;013c&lt;br&gt;&#xA;अन्तर्हिताभितप्तानां यथाशक्ति बुभूषताम्&#x9;014a&lt;br&gt;&#xA;द्रव्याणामतिशक्त्यापि देयमेषां कृतादपि&#x9;014c&lt;br&gt;&#xA;अर्हतामनुरूपाणां नादेयं ह्यस्ति किञ्चन&#x9;015a&lt;br&gt;&#xA;उच्चैःश्रवसमप्यश्वं प्रापणीयं सतां विदुः&#x9;015c&lt;br&gt;&#xA;अनुनीय तथा काव्यः सत्यसन्धो महाव्रतः&#x9;016a&lt;br&gt;&#xA;स्वैः प्राणैर्ब्राह्मणप्राणान्परित्राय दिवं गतः&#x9;016c&lt;br&gt;&#xA;रन्तिदेवश्च साङ्कृत्यो वसिष्ठाय महात्मने&#x9;017a&lt;br&gt;&#xA;अपः प्रदाय शीतोष्णा नाकपृष्ठे महीयते&#x9;017c&lt;br&gt;&#xA;आत्रेयश्चन्द्रदमयोरर्हतोर्विविधं धनम्&#x9;018a&lt;br&gt;&#xA;दत्त्वा लोकान्ययौ धीमाननन्तान्स महीपतिः&#x9;018c&lt;br&gt;&#xA;शिबिरौशीनरोऽङ्गानि सुतं च प्रियमौरसम्&#x9;019a&lt;br&gt;&#xA;ब्राह्मणार्थमुपाकृत्य नाकपृष्ठमितो गतः&#x9;019c&lt;br&gt;&#xA;प्रतर्दनः काशिपतिः प्रदाय नयने स्वके&#x9;020a&lt;br&gt;&#xA;ब्राह्मणायातुलां कीर्तिमिह चामुत्र चाश्नुते&#x9;020c&lt;br&gt;&#xA;दिव्यं मृष्टशलाकं तु सौवर्णं परमर्द्धिमत्&#x9;021a&lt;br&gt;&#xA;छत्रं देवावृधो दत्त्वा सराष्ट्रोऽभ्यपतद्दिवम्&#x9;021c&lt;br&gt;&#xA;साङ्कृतिश्च तथात्रेयः शिष्येभ्यो ब्रह्म निर्गुणम्&#x9;022a&lt;br&gt;&#xA;उपदिश्य महातेजा गतो लोकाननुत्तमान्&#x9;022c&lt;br&gt;&#xA;अम्बरीषो गवां दत्त्वा ब्राह्मणेभ्यः प्रतापवान्&#x9;023a&lt;br&gt;&#xA;अर्बुदानि दशैकं च सराष्ट्रोऽभ्यपतद्दिवम्&#x9;023c&lt;br&gt;&#xA;सावित्री कुण्डले दिव्ये शरीरं जनमेजयः&#x9;024a&lt;br&gt;&#xA;ब्राह्मणार्थे परित्यज्य जग्मतुर्लोकमुत्तमम्&#x9;024c&lt;br&gt;&#xA;सर्वरत्नं वृषादर्भो युवनाश्वः प्रियाः स्त्रियः&#x9;025a&lt;br&gt;&#xA;रम्यमावसथं चैव दत्त्वामुं लोकमास्थितः&#x9;025c&lt;br&gt;&#xA;निमी राष्ट्रं च वैदेहो जामदग्न्यो वसुन्धराम्&#x9;026a&lt;br&gt;&#xA;ब्राह्मणेभ्यो ददौ चापि गयश्चोर्वीं सपत्तनाम्&#x9;026c&lt;br&gt;&#xA;अवर्षति च पर्जन्ये सर्वभूतानि चासकृत्&#x9;027a&lt;br&gt;&#xA;वसिष्ठो जीवयामास प्रजापतिरिव प्रजाः&#x9;027c&lt;br&gt;&#xA;करन्धमस्य पुत्रस्तु मरुत्तो नृपतिस्तथा&#x9;028a&lt;br&gt;&#xA;कन्यामङ्गिरसे दत्त्वा दिवमाशु जगाम ह&#x9;028c&lt;br&gt;&#xA;ब्रह्मदत्तश्च पाञ्चाल्यो राजा बुद्धिमतां वरः&#x9;029a&lt;br&gt;&#xA;निधिं शङ्खं द्विजाग्र्येभ्यो दत्त्वा लोकानवाप्तवान्&#x9;029c&lt;br&gt;&#xA;राजा मित्रसहश्चापि वसिष्ठाय महात्मने&#x9;030a&lt;br&gt;&#xA;मदयन्तीं प्रियां दत्त्वा तया सह दिवं गतः&#x9;030c&lt;br&gt;&#xA;सहस्रजिच्च राजर्षिः प्राणानिष्टान्महायशाः&#x9;031a&lt;br&gt;&#xA;ब्राह्मणार्थे परित्यज्य गतो लोकाननुत्तमान्&#x9;031c&lt;br&gt;&#xA;सर्वकामैश्च सम्पूर्णं दत्त्वा वेश्म हिरण्मयम्&#x9;032a&lt;br&gt;&#xA;मुद्गलाय गतः स्वर्गं शतद्युम्नो महीपतिः&#x9;032c&lt;br&gt;&#xA;नाम्ना च द्युतिमान्नाम शाल्वराजः प्रतापवान्&#x9;033a&lt;br&gt;&#xA;दत्त्वा राज्यमृचीकाय गतो लोकाननुत्तमान्&#x9;033c&lt;br&gt;&#xA;मदिराश्वश्च राजर्षिर्दत्त्वा कन्यां सुमध्यमाम्&#x9;034a&lt;br&gt;&#xA;हिरण्यहस्ताय गतो लोकान्देवैरभिष्टुतान्&#x9;034c&lt;br&gt;&#xA;लोमपादश्च राजर्षिः शान्तां दत्त्वा सुतां प्रभुः&#x9;035a&lt;br&gt;&#xA;ऋश्यशृङ्गाय विपुलैः सर्वकामैरयुज्यत&#x9;035c&lt;br&gt;&#xA;दत्त्वा शतसहस्रं तु गवां राजा प्रसेनजित्&#x9;036a&lt;br&gt;&#xA;सवत्सानां महातेजा गतो लोकाननुत्तमान्&#x9;036c&lt;br&gt;&#xA;एते चान्ये च बहवो दानेन तपसा च ह&#x9;037a&lt;br&gt;&#xA;महात्मानो गताः स्वर्गं शिष्टात्मानो जितेन्द्रियाः&#x9;037c&lt;br&gt;&#xA;तेषां प्रतिष्ठिता कीर्तिर्यावत्स्थास्यति मेदिनी&#x9;038a&lt;br&gt;&#xA;दानयज्ञप्रजासर्गैरेते हि दिवमाप्नुवन्&#x9;038c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/227/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/227/</guid>
      <description>&lt;p&gt;व्यास उवाच&#x9;001 &lt;br&gt;&#xA;त्रयीविद्यामवेक्षेत वेदेषूक्तामथाङ्गतः&#x9;001a&lt;br&gt;&#xA;ऋक्सामवर्णाक्षरतो यजुषोऽथर्वणस्तथा&#x9;001c&lt;br&gt;&#xA;वेदवादेषु कुशला ह्यध्यात्मकुशलाश्च ये&#x9;002a&lt;br&gt;&#xA;सत्त्ववन्तो महाभागाः पश्यन्ति प्रभवाप्ययौ&#x9;002c&lt;br&gt;&#xA;एवं धर्मेण वर्तेत क्रियाः शिष्टवदाचरेत्&#x9;003a&lt;br&gt;&#xA;असंरोधेन भूतानां वृत्तिं लिप्सेत वै द्विजः&#x9;003c&lt;br&gt;&#xA;सद्भ्य आगतविज्ञानः शिष्टः शास्त्रविचक्षणः&#x9;004a&lt;br&gt;&#xA;स्वधर्मेण क्रिया लोके कुर्वाणः सत्यसङ्गरः&#x9;004c&lt;br&gt;&#xA;तिष्ठत्येतेषु गृहवान्षट्सु कर्मसु स द्विजः&#x9;005a&lt;br&gt;&#xA;पञ्चभिः सततं यज्ञैः श्रद्दधानो यजेत च&#x9;005c&lt;br&gt;&#xA;धृतिमानप्रमत्तश्च दान्तो धर्मविदात्मवान्&#x9;006a&lt;br&gt;&#xA;वीतहर्षभयक्रोधो ब्राह्मणो नावसीदति&#x9;006c&lt;br&gt;&#xA;दानमध्ययनं यज्ञस्तपो ह्रीरार्जवं दमः&#x9;007a&lt;br&gt;&#xA;एतैर्वर्धयते तेजः पाप्मानं चापकर्षति&#x9;007c&lt;br&gt;&#xA;धूतपाप्मा तु मेधावी लघ्वाहारो जितेन्द्रियः&#x9;008a&lt;br&gt;&#xA;कामक्रोधौ वशे कृत्वा निनीषेद्ब्रह्मणः पदम्&#x9;008c&lt;br&gt;&#xA;अग्नींश्च ब्राह्मणांश्चार्चेद्देवताः प्रणमेत च&#x9;009a&lt;br&gt;&#xA;वर्जयेद्रुषतीं वाचं हिंसां चाधर्मसंहिताम्&#x9;009c&lt;br&gt;&#xA;एषा पूर्वतरा वृत्तिर्ब्राह्मणस्य विधीयते&#x9;010a&lt;br&gt;&#xA;ज्ञानागमेन कर्माणि कुर्वन्कर्मसु सिध्यति&#x9;010c&lt;br&gt;&#xA;पञ्चेन्द्रियजलां घोरां लोभकूलां सुदुस्तराम्&#x9;011a&lt;br&gt;&#xA;मन्युपङ्कामनाधृष्यां नदीं तरति बुद्धिमान्&#x9;011c&lt;br&gt;&#xA;काममन्यूद्धतं यत्स्यान्नित्यमत्यन्तमोहितम्&#x9;012a&lt;br&gt;&#xA;महता विधिदृष्टेन बलेनाप्रतिघातिना&#x9;012c&lt;br&gt;&#xA;स्वभावस्रोतसा वृत्तमुह्यते सततं जगत्&#x9;012e&lt;br&gt;&#xA;कालोदकेन महता वर्षावर्तेन सन्ततम्&#x9;013a&lt;br&gt;&#xA;मासोर्मिणर्तुवेगेन पक्षोलपतृणेन च&#x9;013c&lt;br&gt;&#xA;निमेषोन्मेषफेनेन अहोरात्रजवेन च&#x9;014a&lt;br&gt;&#xA;कामग्राहेण घोरेण वेदयज्ञप्लवेन च&#x9;014c&lt;br&gt;&#xA;धर्मद्वीपेन भूतानां चार्थकामरवेण च&#x9;015a&lt;br&gt;&#xA;ऋतसोपानतीरेण विहिंसातरुवाहिना&#x9;015c&lt;br&gt;&#xA;युगह्रदौघमध्येन ब्रह्मप्रायभवेन च&#x9;016a&lt;br&gt;&#xA;धात्रा सृष्टानि भूतानि कृष्यन्ते यमसादनम्&#x9;016c&lt;br&gt;&#xA;एतत्प्रज्ञामयैर्धीरा निस्तरन्ति मनीषिणः&#x9;017a&lt;br&gt;&#xA;प्लवैरप्लववन्तो हि किं करिष्यन्त्यचेतसः&#x9;017c&lt;br&gt;&#xA;उपपन्नं हि यत्प्राज्ञो निस्तरेन्नेतरो जनः&#x9;018a&lt;br&gt;&#xA;दूरतो गुणदोषौ हि प्राज्ञः सर्वत्र पश्यति&#x9;018c&lt;br&gt;&#xA;संशयात्मा स कामात्मा चलचित्तोऽल्पचेतनः&#x9;019a&lt;br&gt;&#xA;अप्राज्ञो न तरत्येव यो ह्यास्ते न स गच्छति&#x9;019c&lt;br&gt;&#xA;अप्लवो हि महादोषमुह्यमानोऽधिगच्छति&#x9;020a&lt;br&gt;&#xA;कामग्राहगृहीतस्य ज्ञानमप्यस्य न प्लवः&#x9;020c&lt;br&gt;&#xA;तस्मादुन्मज्जनस्यार्थे प्रयतेत विचक्षणः&#x9;021a&lt;br&gt;&#xA;एतदुन्मज्जनं तस्य यदयं ब्राह्मणो भवेत्&#x9;021c&lt;br&gt;&#xA;त्र्यवदाते कुले जातस्त्रिसन्देहस्त्रिकर्मकृत्&#x9;022a&lt;br&gt;&#xA;तस्मादुन्मज्जनस्तिष्ठेन्निस्तरेत्प्रज्ञया यथा&#x9;022c&lt;br&gt;&#xA;संस्कृतस्य हि दान्तस्य नियतस्य कृतात्मनः&#x9;023a&lt;br&gt;&#xA;प्राज्ञस्यानन्तरा सिद्धिरिह लोके परत्र च&#x9;023c&lt;br&gt;&#xA;वर्तते तेषु गृहवानक्रुध्यन्ननसूयकः&#x9;024a&lt;br&gt;&#xA;पञ्चभिः सततं यज्ञैर्विघसाशी यजेत च&#x9;024c&lt;br&gt;&#xA;सतां वृत्तेन वर्तेत क्रियाः शिष्टवदाचरेत्&#x9;025a&lt;br&gt;&#xA;असंरोधेन धर्मस्य वृत्तिं लिप्सेदगर्हिताम्&#x9;025c&lt;br&gt;&#xA;श्रुतिविज्ञानतत्त्वज्ञः शिष्टाचारो विचक्षणः&#x9;026a&lt;br&gt;&#xA;स्वधर्मेण क्रियावांश्च कर्मणा सोऽप्यसङ्करः&#x9;026c&lt;br&gt;&#xA;क्रियावाञ्श्रद्दधानश्च दाता प्राज्ञोऽनसूयकः&#x9;027a&lt;br&gt;&#xA;धर्माधर्मविशेषज्ञः सर्वं तरति दुस्तरम्&#x9;027c&lt;br&gt;&#xA;धृतिमानप्रमत्तश्च दान्तो धर्मविदात्मवान्&#x9;028a&lt;br&gt;&#xA;वीतहर्षभयक्रोधो ब्राह्मणो नावसीदति&#x9;028c&lt;br&gt;&#xA;एषा पूर्वतरा वृत्तिर्ब्राह्मणस्य विधीयते&#x9;029a&lt;br&gt;&#xA;ज्ञानवित्त्वेन कर्माणि कुर्वन्सर्वत्र सिध्यति&#x9;029c&lt;br&gt;&#xA;अधर्मं धर्मकामो हि करोतीहाविचक्षणः&#x9;030a&lt;br&gt;&#xA;धर्मं चाधर्मसङ्काशं शोचन्निव करोति सः&#x9;030c&lt;br&gt;&#xA;धर्मं करोमीति करोत्यधर्ममधर्मकामश्च करोति धर्मम्&#x9;031a&lt;br&gt;&#xA;उभे बालः कर्मणी न प्रजानन्स जायते म्रियते चापि देही&#x9;031c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/228/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/228/</guid>
      <description>&lt;p&gt;व्यास उवाच&#x9;001 &lt;br&gt;&#xA;अथ चेद्रोचयेदेतद्द्रुह्येत मनसा तथा&#x9;001a&lt;br&gt;&#xA;उन्मज्जंश्च निमज्जंश्च ज्ञानवान्प्लववान्भवेत्&#x9;001c&lt;br&gt;&#xA;प्रज्ञया निर्मितैर्धीरास्तारयन्त्यबुधान्प्लवैः&#x9;002a&lt;br&gt;&#xA;नाबुधास्तारयन्त्यन्यानात्मानं वा कथञ्चन&#x9;002c&lt;br&gt;&#xA;छिन्नदोषो मुनिर्योगान्युक्तो युञ्जीत द्वादश&#x9;003a&lt;br&gt;&#xA;दशकर्मसुखानर्थानुपायापायनिर्भयः&#x9;003c&lt;br&gt;&#xA;चक्षुराचारवित्प्राज्ञो मनसा दर्शनेन च&#x9;004a&lt;br&gt;&#xA;यच्छेद्वाङ्मनसी बुद्ध्या य इच्छेज्ज्ञानमुत्तमम्&#x9;004c&lt;br&gt;&#xA;ज्ञानेन यच्छेदात्मानं य इच्छेच्छान्तिमात्मनः&#x9;004e&lt;br&gt;&#xA;एतेषां चेदनुद्रष्टा पुरुषोऽपि सुदारुणः&#x9;005a&lt;br&gt;&#xA;यदि वा सर्ववेदज्ञो यदि वाप्यनृचोऽजपः&#x9;005c&lt;br&gt;&#xA;यदि वा धार्मिको यज्वा यदि वा पापकृत्तमः&#x9;006a&lt;br&gt;&#xA;यदि वा पुरुषव्याघ्रो यदि वा क्लैब्यधारिता&#x9;006c&lt;br&gt;&#xA;तरत्येव महादुर्गं जरामरणसागरम्&#x9;007a&lt;br&gt;&#xA;एवं ह्येतेन योगेन युञ्जानोऽप्येकमन्ततः&#x9;007c&lt;br&gt;&#xA;अपि जिज्ञासमानो हि शब्दब्रह्मातिवर्तते&#x9;007e&lt;br&gt;&#xA;धर्मोपस्थो ह्रीवरूथ उपायापायकूबरः&#x9;008a&lt;br&gt;&#xA;अपानाक्षः प्राणयुगः प्रज्ञायुर्जीवबन्धनः&#x9;008c&lt;br&gt;&#xA;चेतनाबन्धुरश्चारुराचारग्रहनेमिवान्&#x9;009a&lt;br&gt;&#xA;दर्शनस्पर्शनवहो घ्राणश्रवणवाहनः&#x9;009c&lt;br&gt;&#xA;प्रज्ञानाभिः सर्वतन्त्रप्रतोदो ज्ञानसारथिः&#x9;010a&lt;br&gt;&#xA;क्षेत्रज्ञाधिष्ठितो धीरः श्रद्धादमपुरःसरः&#x9;010c&lt;br&gt;&#xA;त्यागवर्त्मानुगः क्षेम्यः शौचगो ध्यानगोचरः&#x9;011a&lt;br&gt;&#xA;जीवयुक्तो रथो दिव्यो ब्रह्मलोके विराजते&#x9;011c&lt;br&gt;&#xA;अथ सन्त्वरमाणस्य रथमेतं युयुक्षतः&#x9;012a&lt;br&gt;&#xA;अक्षरं गन्तुमनसो विधिं वक्ष्यामि शीघ्रगम्&#x9;012c&lt;br&gt;&#xA;सप्त यो धारणाः कृत्स्ना वाग्यतः प्रतिपद्यते&#x9;013a&lt;br&gt;&#xA;पृष्ठतः पार्श्वतश्चान्या यावत्यस्ताः प्रधारणाः&#x9;013c&lt;br&gt;&#xA;क्रमशः पार्थिवं यच्च वायव्यं खं तथा पयः&#x9;014a&lt;br&gt;&#xA;ज्योतिषो यत्तदैश्वर्यमहङ्कारस्य बुद्धितः&#x9;014c&lt;br&gt;&#xA;अव्यक्तस्य तथैश्वर्यं क्रमशः प्रतिपद्यते&#x9;015a&lt;br&gt;&#xA;विक्रमाश्चापि यस्यैते तथा युङ्क्ते स योगतः&#x9;015c&lt;br&gt;&#xA;अथास्य योगयुक्तस्य सिद्धिमात्मनि पश्यतः&#x9;016a&lt;br&gt;&#xA;निर्मथ्यमानः सूक्ष्मत्वाद्रूपाणीमानि दर्शयेत्&#x9;016c&lt;br&gt;&#xA;शैशिरस्तु यथा धूमः सूक्ष्मः संश्रयते नभः&#x9;017a&lt;br&gt;&#xA;तथा देहाद्विमुक्तस्य पूर्वरूपं भवत्युत&#x9;017c&lt;br&gt;&#xA;अथ धूमस्य विरमे द्वितीयं रूपदर्शनम्&#x9;018a&lt;br&gt;&#xA;जलरूपमिवाकाशे तत्रैवात्मनि पश्यति&#x9;018c&lt;br&gt;&#xA;अपां व्यतिक्रमे चापि वह्निरूपं प्रकाशते&#x9;019a&lt;br&gt;&#xA;तस्मिन्नुपरते चास्य पीतवस्त्रवदिष्यते&#x9;019c&lt;br&gt;&#xA;ऊर्णारूपसवर्णं च तस्य रूपं प्रकाशते&#x9;019e&lt;br&gt;&#xA;अथ श्वेतां गतिं गत्वा वायव्यं सूक्ष्ममप्यजः&#x9;020a&lt;br&gt;&#xA;अशुक्लं चेतसः सौक्ष्म्यमव्यक्तं ब्रह्मणोऽस्य वै&#x9;020c&lt;br&gt;&#xA;एतेष्वपि हि जातेषु फलजातानि मे शृणु&#x9;021a&lt;br&gt;&#xA;जातस्य पार्थिवैश्वर्ये सृष्टिरिष्टा विधीयते&#x9;021c&lt;br&gt;&#xA;प्रजापतिरिवाक्षोभ्यः शरीरात्सृजति प्रजाः&#x9;022a&lt;br&gt;&#xA;अङ्गुल्यङ्गुष्ठमात्रेण हस्तपादेन वा तथा&#x9;022c&lt;br&gt;&#xA;पृथिवीं कम्पयत्येको गुणो वायोरिति स्मृतः&#x9;023a&lt;br&gt;&#xA;आकाशभूतश्चाकाशे सवर्णत्वात्प्रणश्यति&#x9;023c&lt;br&gt;&#xA;वर्णतो गृह्यते चापि कामात्पिबति चाशयान्&#x9;024a&lt;br&gt;&#xA;न चास्य तेजसा रूपं दृश्यते शाम्यते तथा&#x9;024c&lt;br&gt;&#xA;अहङ्कारस्य विजितेः पञ्चैते स्युर्वशानुगाः&#x9;025a&lt;br&gt;&#xA;षण्णामात्मनि बुद्धौ च जितायां प्रभवत्यथ&#x9;025c&lt;br&gt;&#xA;निर्दोषा प्रतिभा ह्येनं कृत्स्ना समभिवर्तते&#x9;026a&lt;br&gt;&#xA;तथैव व्यक्तमात्मानमव्यक्तं प्रतिपद्यते&#x9;026c&lt;br&gt;&#xA;यतो निःसरते लोको भवति व्यक्तसञ्ज्ञकः&#x9;027a&lt;br&gt;&#xA;तत्राव्यक्तमयीं व्याख्यां शृणु त्वं विस्तरेण मे&#x9;027c&lt;br&gt;&#xA;तथा व्यक्तमयीं चैव सङ्ख्यां पूर्वं निबोध मे&#x9;027e&lt;br&gt;&#xA;पञ्चविंशतितत्त्वानि तुल्यान्युभयतः समम्&#x9;028a&lt;br&gt;&#xA;योगे साङ्ख्येऽपि च तथा विशेषांस्तत्र मे शृणु&#x9;028c&lt;br&gt;&#xA;प्रोक्तं तद्व्यक्तमित्येव जायते वर्धते च यत्&#x9;029a&lt;br&gt;&#xA;जीर्यते म्रियते चैव चतुर्भिर्लक्षणैर्युतम्&#x9;029c&lt;br&gt;&#xA;विपरीतमतो यत्तु तदव्यक्तमुदाहृतम्&#x9;030a&lt;br&gt;&#xA;द्वावात्मानौ च वेदेषु सिद्धान्तेष्वप्युदाहृतौ&#x9;030c&lt;br&gt;&#xA;चतुर्लक्षणजं त्वन्यं चतुर्वर्गं प्रचक्षते&#x9;031a&lt;br&gt;&#xA;व्यक्तमव्यक्तजं चैव तथा बुद्धमथेतरत्&#x9;031c&lt;br&gt;&#xA;सत्त्वं क्षेत्रज्ञ इत्येतद्द्वयमप्यनुदर्शितम्&#x9;031e&lt;br&gt;&#xA;द्वावात्मानौ च वेदेषु विषयेषु च रज्यतः&#x9;032a&lt;br&gt;&#xA;विषयात्प्रतिसंहारः साङ्ख्यानां सिद्धिलक्षणम्&#x9;032c&lt;br&gt;&#xA;निर्ममश्चानहङ्कारो निर्द्वन्द्वश्छिन्नसंशयः&#x9;033a&lt;br&gt;&#xA;नैव क्रुध्यति न द्वेष्टि नानृता भाषते गिरः&#x9;033c&lt;br&gt;&#xA;आक्रुष्टस्ताडितश्चैव मैत्रेण ध्याति नाशुभम्&#x9;034a&lt;br&gt;&#xA;वाग्दण्डकर्ममनसां त्रयाणां च निवर्तकः&#x9;034c&lt;br&gt;&#xA;समः सर्वेषु भूतेषु ब्रह्माणमभिवर्तते&#x9;035a&lt;br&gt;&#xA;नैवेच्छति न चानिच्छो यात्रामात्रव्यवस्थितः&#x9;035c&lt;br&gt;&#xA;अलोलुपोऽव्यथो दान्तो न कृती न निराकृतिः&#x9;036a&lt;br&gt;&#xA;नास्येन्द्रियमनेकाग्रं नातिक्षिप्तमनोरथः&#x9;036c&lt;br&gt;&#xA;अहिंस्रः सर्वभूतानामीदृक्साङ्ख्यो विमुच्यते&#x9;036e&lt;br&gt;&#xA;अथ योगाद्विमुच्यन्ते कारणैर्यैर्निबोध मे&#x9;037a&lt;br&gt;&#xA;योगैश्वर्यमतिक्रान्तो योऽतिक्रामति मुच्यते&#x9;037c&lt;br&gt;&#xA;इत्येषा भावजा बुद्धिः कथिता ते न संशयः&#x9;038a&lt;br&gt;&#xA;एवं भवति निर्द्वन्द्वो ब्रह्माणं चाधिगच्छति&#x9;038c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/229/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/229/</guid>
      <description>&lt;p&gt;व्यास उवाच&#x9;001 &lt;br&gt;&#xA;अथ ज्ञानप्लवं धीरो गृहीत्वा शान्तिमास्थितः&#x9;001a&lt;br&gt;&#xA;उन्मज्जंश्च निमज्जंश्च ज्ञानमेवाभिसंश्रयेत्&#x9;001c&lt;br&gt;&#xA;शुक उवाच&#x9;002 &lt;br&gt;&#xA;किं तज्ज्ञानमथो विद्या यया निस्तरति द्वयम्&#x9;002a&lt;br&gt;&#xA;प्रवृत्तिलक्षणो धर्मो निवृत्तिरिति चैव हि&#x9;002c&lt;br&gt;&#xA;व्यास उवाच&#x9;003 &lt;br&gt;&#xA;यस्तु पश्येत्स्वभावेन विना भावमचेतनः&#x9;003a&lt;br&gt;&#xA;पुष्यते च पुनः सर्वान्प्रज्ञया मुक्तहेतुकः&#x9;003c&lt;br&gt;&#xA;येषां चैकान्तभावेन स्वभावः कारणं मतम्&#x9;004a&lt;br&gt;&#xA;पूत्वा तृणबुसीकां वै ते लभन्ते न किञ्चन&#x9;004c&lt;br&gt;&#xA;ये चैनं पक्षमाश्रित्य वर्तयन्त्यल्पचेतसः&#x9;005a&lt;br&gt;&#xA;स्वभावं कारणं ज्ञात्वा न श्रेयः प्राप्नुवन्ति ते&#x9;005c&lt;br&gt;&#xA;स्वभावो हि विनाशाय मोहकर्ममनोभवः&#x9;006a&lt;br&gt;&#xA;निरुक्तमेतयोरेतत्स्वभावपरभावयोः&#x9;006c&lt;br&gt;&#xA;कृष्यादीनि हि कर्माणि सस्यसंहरणानि च&#x9;007a&lt;br&gt;&#xA;प्रज्ञावद्भिः प्रकॢप्तानि यानासनगृहाणि च&#x9;007c&lt;br&gt;&#xA;आक्रीडानां गृहाणां च गदानामगदस्य च&#x9;008a&lt;br&gt;&#xA;प्रज्ञावन्तः प्रवक्तारो ज्ञानवद्भिरनुष्ठिताः&#x9;008c&lt;br&gt;&#xA;प्रज्ञा संयोजयत्यर्थैः प्रज्ञा श्रेयोऽधिगच्छति&#x9;009a&lt;br&gt;&#xA;राजानो भुञ्जते राज्यं प्रज्ञया तुल्यलक्षणाः&#x9;009c&lt;br&gt;&#xA;पारावर्यं तु भूतानां ज्ञानेनैवोपलभ्यते&#x9;010a&lt;br&gt;&#xA;विद्यया तात सृष्टानां विद्यैव परमा गतिः&#x9;010c&lt;br&gt;&#xA;भूतानां जन्म सर्वेषां विविधानां चतुर्विधम्&#x9;011a&lt;br&gt;&#xA;जराय्वण्डमथोद्भेदं स्वेदं चाप्युपलक्षयेत्&#x9;011c&lt;br&gt;&#xA;स्थावरेभ्यो विशिष्टानि जङ्गमान्युपलक्षयेत्&#x9;012a&lt;br&gt;&#xA;उपपन्नं हि यच्चेष्टा विशिष्येत विशेष्ययोः&#x9;012c&lt;br&gt;&#xA;आहुर्द्विबहुपादानि जङ्गमानि द्वयानि च&#x9;013a&lt;br&gt;&#xA;बहुपाद्भ्यो विशिष्टानि द्विपादानि बहून्यपि&#x9;013c&lt;br&gt;&#xA;द्विपदानि द्वयान्याहुः पार्थिवानीतराणि च&#x9;014a&lt;br&gt;&#xA;पार्थिवानि विशिष्टानि तानि ह्यन्नानि भुञ्जते&#x9;014c&lt;br&gt;&#xA;पार्थिवानि द्वयान्याहुर्मध्यमान्युत्तमानि च&#x9;015a&lt;br&gt;&#xA;मध्यमानि विशिष्टानि जातिधर्मोपधारणात्&#x9;015c&lt;br&gt;&#xA;मध्यमानि द्वयान्याहुर्धर्मज्ञानीतराणि च&#x9;016a&lt;br&gt;&#xA;धर्मज्ञानि विशिष्टानि कार्याकार्योपधारणात्&#x9;016c&lt;br&gt;&#xA;धर्मज्ञानि द्वयान्याहुर्वेदज्ञानीतराणि च&#x9;017a&lt;br&gt;&#xA;वेदज्ञानि विशिष्टानि वेदो ह्येषु प्रतिष्ठितः&#x9;017c&lt;br&gt;&#xA;वेदज्ञानि द्वयान्याहुः प्रवक्तॄणीतराणि च&#x9;018a&lt;br&gt;&#xA;प्रवक्तॄणि विशिष्टानि सर्वधर्मोपधारणात्&#x9;018c&lt;br&gt;&#xA;विज्ञायन्ते हि यैर्वेदाः सर्वधर्मक्रियाफलाः&#x9;019a&lt;br&gt;&#xA;सयज्ञाः सखिला वेदाः प्रवक्तृभ्यो विनिःसृताः&#x9;019c&lt;br&gt;&#xA;प्रवक्तॄणि द्वयान्याहुरात्मज्ञानीतराणि च&#x9;020a&lt;br&gt;&#xA;आत्मज्ञानि विशिष्टानि जन्माजन्मोपधारणात्&#x9;020c&lt;br&gt;&#xA;धर्मद्वयं हि यो वेद स सर्वः सर्वधर्मविद्&#x9;021a&lt;br&gt;&#xA;स त्यागी सत्यसङ्कल्पः स तु क्षान्तः स ईश्वरः&#x9;021c&lt;br&gt;&#xA;धर्मज्ञानप्रतिष्ठं हि तं देवा ब्राह्मणं विदुः&#x9;022a&lt;br&gt;&#xA;शब्दब्रह्मणि निष्णातं परे च कृतनिश्चयम्&#x9;022c&lt;br&gt;&#xA;अन्तःस्थं च बहिष्ठं च येऽऽधियज्ञाधिदैवतम्&#x9;023a&lt;br&gt;&#xA;जानन्ति तान्नमस्यामस्ते देवास्तात ते द्विजाः&#x9;023c&lt;br&gt;&#xA;तेषु विश्वमिदं भूतं साग्रं च जगदाहितम्&#x9;024a&lt;br&gt;&#xA;तेषां माहात्म्यभावस्य सदृशं नास्ति किञ्चन&#x9;024c&lt;br&gt;&#xA;आदिं ते निधनं चैव कर्म चातीत्य सर्वशः&#x9;025a&lt;br&gt;&#xA;चतुर्विधस्य भूतस्य सर्वस्येशाः स्वयम्भुवः&#x9;025c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/230/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/230/</guid>
      <description>&lt;p&gt;व्यास उवाच&#x9;001 &lt;br&gt;&#xA;एषा पूर्वतरा वृत्तिर्ब्राह्मणस्य विधीयते&#x9;001a&lt;br&gt;&#xA;ज्ञानवानेव कर्माणि कुर्वन्सर्वत्र सिध्यति&#x9;001c&lt;br&gt;&#xA;तत्र चेन्न भवेदेवं संशयः कर्मनिश्चये&#x9;002a&lt;br&gt;&#xA;किं नु कर्म स्वभावोऽयं ज्ञानं कर्मेति वा पुनः&#x9;002c&lt;br&gt;&#xA;तत्र चेह विवित्सा स्याज्ज्ञानं चेत्पुरुषं प्रति&#x9;003a&lt;br&gt;&#xA;उपपत्त्युपलब्धिभ्यां वर्णयिष्यामि तच्छृणु&#x9;003c&lt;br&gt;&#xA;पौरुषं कारणं केचिदाहुः कर्मसु मानवाः&#x9;004a&lt;br&gt;&#xA;दैवमेके प्रशंसन्ति स्वभावं चापरे जनाः&#x9;004c&lt;br&gt;&#xA;पौरुषं कर्म दैवं च फलवृत्तिस्वभावतः&#x9;005a&lt;br&gt;&#xA;त्रयमेतत्पृथग्भूतमविवेकं तु केचन&#x9;005c&lt;br&gt;&#xA;एवमेतन्न चाप्येवमुभे चापि न चाप्युभे&#x9;006a&lt;br&gt;&#xA;कर्मस्था विषमं ब्रूयुः सत्त्वस्थाः समदर्शिनः&#x9;006c&lt;br&gt;&#xA;त्रेतायां द्वापरे चैव कलिजाश्च ससंशयाः&#x9;007a&lt;br&gt;&#xA;तपस्विनः प्रशान्ताश्च सत्त्वस्थाश्च कृते युगे&#x9;007c&lt;br&gt;&#xA;अपृथग्दर्शिनः सर्वे ऋक्सामसु यजुःषु च&#x9;008a&lt;br&gt;&#xA;कामद्वेषौ पृथग्दृष्ट्वा तपः कृत उपासते&#x9;008c&lt;br&gt;&#xA;तपोधर्मेण संयुक्तस्तपोनित्यः सुसंशितः&#x9;009a&lt;br&gt;&#xA;तेन सर्वानवाप्नोति कामान्यान्मनसेच्छति&#x9;009c&lt;br&gt;&#xA;तपसा तदवाप्नोति यद्भूत्वा सृजते जगत्&#x9;010a&lt;br&gt;&#xA;तद्भूतश्च ततः सर्वो भूतानां भवति प्रभुः&#x9;010c&lt;br&gt;&#xA;तदुक्तं वेदवादेषु गहनं वेददर्शिभिः&#x9;011a&lt;br&gt;&#xA;वेदान्तेषु पुनर्व्यक्तं क्रमयोगेन लक्ष्यते&#x9;011c&lt;br&gt;&#xA;आरम्भयज्ञाः क्षत्रस्य हविर्यज्ञा विशः स्मृताः&#x9;012a&lt;br&gt;&#xA;परिचारयज्ञाः शूद्राश्च जपयज्ञा द्विजातयः&#x9;012c&lt;br&gt;&#xA;परिनिष्ठितकार्यो हि स्वाध्यायेन द्विजो भवेत्&#x9;013a&lt;br&gt;&#xA;कुर्यादन्यन्न वा कुर्यान्मैत्रो ब्राह्मण उच्यते&#x9;013c&lt;br&gt;&#xA;त्रेतादौ सकला वेदा यज्ञा वर्णाश्रमास्तथा&#x9;014a&lt;br&gt;&#xA;संरोधादायुषस्त्वेते व्यस्यन्ते द्वापरे युगे&#x9;014c&lt;br&gt;&#xA;द्वापरे विप्लवं यान्ति वेदाः कलियुगे तथा&#x9;015a&lt;br&gt;&#xA;दृश्यन्ते नापि दृश्यन्ते कलेरन्ते पुनः पुनः&#x9;015c&lt;br&gt;&#xA;उत्सीदन्ति स्वधर्माश्च तत्राधर्मेण पीडिताः&#x9;016a&lt;br&gt;&#xA;गवां भूमेश्च ये चापामोषधीनां च ये रसाः&#x9;016c&lt;br&gt;&#xA;अधर्मान्तर्हिता वेदा वेदधर्मास्तथाश्रमाः&#x9;017a&lt;br&gt;&#xA;विक्रियन्ते स्वधर्मस्थाः स्थावराणि चराणि च&#x9;017c&lt;br&gt;&#xA;यथा सर्वाणि भूतानि वृष्टिर्भौमानि वर्षति&#x9;018a&lt;br&gt;&#xA;सृजते सर्वतोऽङ्गानि तथा वेदा युगे युगे&#x9;018c&lt;br&gt;&#xA;विसृतं कालनानात्वमनादिनिधनं च यत्&#x9;019a&lt;br&gt;&#xA;कीर्तितं तत्पुरस्तान्मे यतः संयान्ति यान्ति च&#x9;019c&lt;br&gt;&#xA;धातेदं प्रभवस्थानं भूतानां संयमो यमः&#x9;020a&lt;br&gt;&#xA;स्वभावेन प्रवर्तन्ते द्वन्द्वसृष्टानि भूरिशः&#x9;020c&lt;br&gt;&#xA;सर्गः कालो धृतिर्वेदाः कर्ता कार्यं क्रिया फलम्&#x9;021a&lt;br&gt;&#xA;एतत्ते कथितं तात यन्मां त्वं परिपृच्छसि&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/231/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/231/</guid>
      <description>&lt;p&gt;001  भीष्म उवाच&#xA;001a इत्युक्तोऽभिप्रशस्यैतत्परमर्षेस्तु शासनम्&#xA;001c मोक्षधर्मार्थसंयुक्तमिदं प्रष्टुं प्रचक्रमे&#xA;002  शुक उवाच&#xA;002a प्रजावाञ्श्रोत्रियो यज्वा वृद्धः प्रज्ञोऽनसूयकः&#xA;002c अनागतमनैतिह्यं कथं ब्रह्माधिगच्छति&#xA;003a तपसा ब्रह्मचर्येण सर्वत्यागेन मेधया&#xA;003c साङ्ख्ये वा यदि वा योगे एतत्पृष्टोऽभिधत्स्व मे&#xA;004a मनसश्चेन्द्रियाणां चाप्यैकाग्र्यं समवाप्यते&#xA;004c येनोपायेन पुरुषैस्तच्च व्याख्यातुमर्हसि&#xA;005  व्यास उवाच&#xA;005a नान्यत्र विद्यातपसोर्नान्यत्रेन्द्रियनिग्रहात्&#xA;005c नान्यत्र सर्वसन्त्यागात्सिद्धिं विन्दति कश्चन&#xA;006a महाभूतानि सर्वाणि पूर्वसृष्टिः स्वयम्भुवः&#xA;006c भूयिष्ठं प्राणभृद्ग्रामे निविष्टानि शरीरिषु&#xA;007a भूमेर्देहो जलात्सारो ज्योतिषश्चक्षुषी स्मृते&#xA;007c प्राणापानाश्रयो वायुः खेष्वाकाशं शरीरिणाम्&#xA;008a क्रान्ते विष्णुर्बले शक्रः कोष्ठेऽग्निर्भुक्तमर्छति&#xA;008c कर्णयोः प्रदिशः श्रोत्रे जिह्वायां वाक्सरस्वती&#xA;009a कर्णौ त्वक्चक्षुषी जिह्वा नासिका चैव पञ्चमी&#xA;009c दर्शनानीन्द्रियोक्तानि द्वाराण्याहारसिद्धये&#xA;010a शब्दं स्पर्शं तथा रूपं रसं गन्धं च पञ्चमम्&#xA;010c इन्द्रियाणि पृथक्त्वर्थान्मनसो दर्शयन्त्युत&#xA;011a इन्द्रियाणि मनो युङ्क्ते वश्यान्यन्तेव वाजिनः&#xA;011c मनश्चापि सदा युङ्क्ते भूतात्मा हृदयाश्रितः&#xA;012a इन्द्रियाणां तथैवेषां सर्वेषामीश्वरं मनः&#xA;012c नियमे च विसर्गे च भूतात्मा मनसस्तथा&#xA;013a इन्द्रियाणीन्द्रियार्थाश्च स्वभावश्चेतना मनः&#xA;013c प्राणापानौ च जीवश्च नित्यं देहेषु देहिनाम्&#xA;014a आश्रयो नास्ति सत्त्वस्य गुणशब्दो न चेतना&#xA;014c सत्त्वं हि तेजः सृजति न गुणान्वै कदाचन&#xA;015a एवं सप्तदशं देहे वृतं षोडशभिर्गुणैः&#xA;015c मनीषी मनसा विप्रः पश्यत्यात्मानमात्मनि&#xA;016a न ह्ययं चक्षुषा दृश्यो न च सर्वैरपीन्द्रियैः&#xA;016c मनसा सम्प्रदीप्तेन महानात्मा प्रकाशते&#xA;017a अशब्दस्पर्शरूपं तदरसागन्धमव्ययम्&#xA;017c अशरीरं शरीरे स्वे निरीक्षेत निरिन्द्रियम्&#xA;018a अव्यक्तं व्यक्तदेहेषु मर्त्येष्वमरमाश्रितम्&#xA;018c योऽनुपश्यति स प्रेत्य कल्पते ब्रह्मभूयसे&#xA;019a विद्याभिजनसम्पन्ने ब्राह्मणे गवि हस्तिनि&#xA;019c शुनि चैव श्वपाके च पण्डिताः समदर्शिनः&#xA;020a स हि सर्वेषु भूतेषु जङ्गमेषु ध्रुवेषु च&#xA;020c वसत्येको महानात्मा येन सर्वमिदं ततम्&#xA;021a सर्वभूतेषु चात्मानं सर्वभूतानि चात्मनि&#xA;021c यदा पश्यति भूतात्मा ब्रह्म सम्पद्यते तदा&#xA;022a यावानात्मनि वेदात्मा तावानात्मा परात्मनि&#xA;022c य एवं सततं वेद सोऽमृतत्वाय कल्पते&#xA;023a सर्वभूतात्मभूतस्य सर्वभूतहितस्य च&#xA;023c देवापि मार्गे मुह्यन्ति अपदस्य पदैषिणः&#xA;024a शकुनीनामिवाकाशे जले वारिचरस्य वा&#xA;024c यथा गतिर्न दृश्येत तथैव सुमहात्मनः&#xA;025a कालः पचति भूतानि सर्वाण्येवात्मनात्मनि&#xA;025c यस्मिंस्तु पच्यते कालस्तं न वेदेह कश्चन&#xA;026a न तदूर्ध्वं न तिर्यक्च नाधो न च तिरः पुनः&#xA;026c न मध्ये प्रतिगृह्णीते नैव कश्चित्कुतश्चन&#xA;027a सर्वेऽन्तःस्था इमे लोका बाह्यमेषां न किञ्चन&#xA;027c यः सहस्रं समागच्छेद्यथा बाणो गुणच्युतः&#xA;028a नैवान्तं कारणस्येयाद्यद्यपि स्यान्मनोजवः&#xA;028c तस्मात्सूक्ष्मात्सूक्ष्मतरं नास्ति स्थूलतरं ततः&#xA;029a सर्वतःपाणिपादान्तं सर्वतोक्षिशिरोमुखम्&#xA;029c सर्वतःश्रुतिमल्लोके सर्वमावृत्य तिष्ठति&#xA;030a तदेवाणोरणुतरं तन्महद्भ्यो महत्तरम्&#xA;030c तदन्तः सर्वभूतानां ध्रुवं तिष्ठन्न दृश्यते&#xA;031a अक्षरं च क्षरं चैव द्वैधीभावोऽयमात्मनः&#xA;031c क्षरः सर्वेषु भूतेषु दिव्यं ह्यमृतमक्षरम्&#xA;032a नवद्वारं पुरं गत्वा हंसो हि नियतो वशी&#xA;032c ईशः सर्वस्य भूतस्य स्थावरस्य चरस्य च&#xA;033a हानिभङ्गविकल्पानां नवानां संश्रयेण च&#xA;033c शरीराणामजस्याहुर्हंसत्वं पारदर्शिनः&#xA;034a हंसोक्तं चाक्षरं चैव कूटस्थं यत्तदक्षरम्&#xA;034c तद्विद्वानक्षरं प्राप्य जहाति प्राणजन्मनी&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/232/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/232/</guid>
      <description>&lt;p&gt;व्यास उवाच&#x9;001 &lt;br&gt;&#xA;पृच्छतस्तव सत्पुत्र यथावदिह तत्त्वतः&#x9;001a&lt;br&gt;&#xA;साङ्ख्यन्यायेन संयुक्तं यदेतत्कीर्तितं मया&#x9;001c&lt;br&gt;&#xA;योगकृत्यं तु ते कृत्स्नं वर्तयिष्यामि तच्छृणु&#x9;002a&lt;br&gt;&#xA;एकत्वं बुद्धिमनसोरिन्द्रियाणां च सर्वशः&#x9;002c&lt;br&gt;&#xA;आत्मनो ध्यायिनस्तात ज्ञानमेतदनुत्तमम्&#x9;002e&lt;br&gt;&#xA;तदेतदुपशान्तेन दान्तेनाध्यात्मशीलिना&#x9;003a&lt;br&gt;&#xA;आत्मारामेण बुद्धेन बोद्धव्यं शुचिकर्मणा&#x9;003c&lt;br&gt;&#xA;योगदोषान्समुच्छिद्य पञ्च यान्कवयो विदुः&#x9;004a&lt;br&gt;&#xA;कामं क्रोधं च लोभं च भयं स्वप्नं च पञ्चमम्&#x9;004c&lt;br&gt;&#xA;क्रोधं शमेन जयति कामं सङ्कल्पवर्जनात्&#x9;005a&lt;br&gt;&#xA;सत्त्वसंसेवनाद्धीरो निद्रामुच्छेत्तुमर्हति&#x9;005c&lt;br&gt;&#xA;धृत्या शिश्नोदरं रक्षेत्पाणिपादं च चक्षुषा&#x9;006a&lt;br&gt;&#xA;चक्षुः श्रोत्रे च मनसा मनो वाचं च कर्मणा&#x9;006c&lt;br&gt;&#xA;अप्रमादाद्भयं जह्याल्लोभं प्राज्ञोपसेवनात्&#x9;007a&lt;br&gt;&#xA;एवमेतान्योगदोषाञ्जयेन्नित्यमतन्द्रितः&#x9;007c&lt;br&gt;&#xA;अग्नींश्च ब्राह्मणांश्चार्चेद्देवताः प्रणमेत च&#x9;008a&lt;br&gt;&#xA;वर्जयेद्रुषितां वाचं हिंसायुक्तां मनोनुगाम्&#x9;008c&lt;br&gt;&#xA;ब्रह्म तेजोमयं शुक्रं यस्य सर्वमिदं रसः&#x9;009a&lt;br&gt;&#xA;एकस्य भूतं भूतस्य द्वयं स्थावरजङ्गमम्&#x9;009c&lt;br&gt;&#xA;ध्यानमध्ययनं दानं सत्यं ह्रीरार्जवं क्षमा&#x9;010a&lt;br&gt;&#xA;शौचमाहारसंशुद्धिरिन्द्रियाणां च निग्रहः&#x9;010c&lt;br&gt;&#xA;एतैर्विवर्धते तेजः पाप्मानं चापकर्षति&#x9;011a&lt;br&gt;&#xA;सिध्यन्ति चास्य सर्वार्था विज्ञानं च प्रवर्तते&#x9;011c&lt;br&gt;&#xA;समः सर्वेषु भूतेषु लब्धालब्धेन वर्तयन्&#x9;012a&lt;br&gt;&#xA;धुतपाप्मा तु तेजस्वी लघ्वाहारो जितेन्द्रियः&#x9;012c&lt;br&gt;&#xA;कामक्रोधौ वशे कृत्वा निनीषेद्ब्रह्मणः पदम्&#x9;012e&lt;br&gt;&#xA;मनसश्चेन्द्रियाणां च कृत्वैकाग्र्यं समाहितः&#x9;013a&lt;br&gt;&#xA;प्राग्रात्रापररात्रेषु धारयेन्मन आत्मना&#x9;013c&lt;br&gt;&#xA;जन्तोः पञ्चेन्द्रियस्यास्य यदेकं छिद्रमिन्द्रियम्&#x9;014a&lt;br&gt;&#xA;ततोऽस्य स्रवति प्रज्ञा दृतेः पादादिवोदकम्&#x9;014c&lt;br&gt;&#xA;मनस्तु पूर्वमादद्यात्कुमीनानिव मत्स्यहा&#x9;015a&lt;br&gt;&#xA;ततः श्रोत्रं ततश्चक्षुर्जिह्वां घ्राणं च योगवित्&#x9;015c&lt;br&gt;&#xA;तत एतानि संयम्य मनसि स्थापयेद्यतिः&#x9;016a&lt;br&gt;&#xA;तथैवापोह्य सङ्कल्पान्मनो ह्यात्मनि धारयेत्&#x9;016c&lt;br&gt;&#xA;पञ्च ज्ञानेन सन्धाय मनसि स्थापयेद्यतिः&#x9;017a&lt;br&gt;&#xA;यदैतान्यवतिष्ठन्ते मनःषष्ठानि चात्मनि&#x9;017c&lt;br&gt;&#xA;प्रसीदन्ति च संस्थाय तदा ब्रह्म प्रकाशते&#x9;017e&lt;br&gt;&#xA;विधूम इव दीप्तार्चिरादित्य इव दीप्तिमान्&#x9;018a&lt;br&gt;&#xA;वैद्युतोऽग्निरिवाकाशे पश्यत्यात्मानमात्मना&#x9;018c&lt;br&gt;&#xA;सर्वं च तत्र सर्वत्र व्यापकत्वाच्च दृश्यते&#x9;018e&lt;br&gt;&#xA;तं पश्यन्ति महात्मानो ब्राह्मणा ये मनीषिणः&#x9;019a&lt;br&gt;&#xA;धृतिमन्तो महाप्राज्ञाः सर्वभूतहिते रताः&#x9;019c&lt;br&gt;&#xA;एवं परिमितं कालमाचरन्संशितव्रतः&#x9;020a&lt;br&gt;&#xA;आसीनो हि रहस्येको गच्छेदक्षरसात्म्यताम्&#x9;020c&lt;br&gt;&#xA;प्रमोहो भ्रम आवर्तो घ्राणश्रवणदर्शने&#x9;021a&lt;br&gt;&#xA;अद्भुतानि रसस्पर्शे शीतोष्णे मारुताकृतिः&#x9;021c&lt;br&gt;&#xA;प्रतिभामुपसर्गांश्चाप्युपसङ्गृह्य योगतः&#x9;022a&lt;br&gt;&#xA;तांस्तत्त्वविदनादृत्य स्वात्मनैव निवर्तयेत्&#x9;022c&lt;br&gt;&#xA;कुर्यात्परिचयं योगे त्रैकाल्यं नियतो मुनिः&#x9;023a&lt;br&gt;&#xA;गिरिशृङ्गे तथा चैत्ये वृक्षाग्रेषु च योजजेत्&#x9;023c&lt;br&gt;&#xA;सन्नियम्येन्द्रियग्रामं गोष्ठे भाण्डमना इव&#x9;024a&lt;br&gt;&#xA;एकाग्रश्चिन्तयेन्नित्यं योगान्नोद्वेजयेन्मनः&#x9;024c&lt;br&gt;&#xA;येनोपायेन शक्येत सन्नियन्तुं चलं मनः&#x9;025a&lt;br&gt;&#xA;तं तं युक्तो निषेवेत न चैव विचलेत्ततः&#x9;025c&lt;br&gt;&#xA;शून्या गिरिगुहाश्चैव देवतायतनानि च&#x9;026a&lt;br&gt;&#xA;शून्यागाराणि चैकाग्रो निवासार्थमुपक्रमेत्&#x9;026c&lt;br&gt;&#xA;नाभिष्वजेत्परं वाचा कर्मणा मनसापि वा&#x9;027a&lt;br&gt;&#xA;उपेक्षको यताहारो लब्धालब्धे समो भवेत्&#x9;027c&lt;br&gt;&#xA;यश्चैनमभिनन्देत यश्चैनमपवादयेत्&#x9;028a&lt;br&gt;&#xA;समस्तयोश्चाप्युभयोर्नाभिध्यायेच्छुभाशुभम्&#x9;028c&lt;br&gt;&#xA;न प्रहृष्येत लाभेषु नालाभेषु च चिन्तयेत्&#x9;029a&lt;br&gt;&#xA;समः सर्वेषु भूतेषु सधर्मा मातरिश्वनः&#x9;029c&lt;br&gt;&#xA;एवं सर्वात्मनः साधोः सर्वत्र समदर्शिनः&#x9;030a&lt;br&gt;&#xA;षण्मासान्नित्ययुक्तस्य शब्दब्रह्मातिवर्तते&#x9;030c&lt;br&gt;&#xA;वेदनार्ताः प्रजा दृष्ट्वा समलोष्टाश्मकाञ्चनः&#x9;031a&lt;br&gt;&#xA;एतस्मिन्निरतो मार्गे विरमेन्न विमोहितः&#x9;031c&lt;br&gt;&#xA;अपि वर्णावकृष्टस्तु नारी वा धर्मकाङ्क्षिणी&#x9;032a&lt;br&gt;&#xA;तावप्येतेन मार्गेण गच्छेतां परमां गतिम्&#x9;032c&lt;br&gt;&#xA;अजं पुराणमजरं सनातनं यदिन्द्रियैरुपलभते नरोऽचलः&#x9;033a&lt;br&gt;&#xA;अणोरणीयो महतो महत्तरं तदात्मना पश्यति युक्त आत्मवान्&#x9;033c&lt;br&gt;&#xA;इदं महर्षेर्वचनं महात्मनो यथावदुक्तं मनसानुदृश्य च&#x9;034a&lt;br&gt;&#xA;अवेक्ष्य चेयात्परमेष्ठिसात्म्यतां प्रयान्ति यां भूतगतिं मनीषिणः&#x9;034c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/233/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/233/</guid>
      <description>&lt;p&gt;शुक उवाच&#x9;001 &lt;br&gt;&#xA;यदिदं वेदवचनं कुरु कर्म त्यजेति च&#x9;001a&lt;br&gt;&#xA;कां दिशं विद्यया यान्ति कां च गच्छन्ति कर्मणा&#x9;001c&lt;br&gt;&#xA;एतद्वै श्रोतुमिच्छामि तद्भवान्प्रब्रवीतु मे&#x9;002a&lt;br&gt;&#xA;एतत्त्वन्योन्यवैरूप्ये वर्तते प्रतिकूलतः&#x9;002c&lt;br&gt;&#xA;भीष्म उवाच&#x9;003 &lt;br&gt;&#xA;इत्युक्तः प्रत्युवाचेदं पराशरसुतः सुतम्&#x9;003a&lt;br&gt;&#xA;कर्मविद्यामयावेतौ व्याख्यास्यामि क्षराक्षरौ&#x9;003c&lt;br&gt;&#xA;यां दिशं विद्यया यान्ति यां च गच्छन्ति कर्मणा&#x9;004a&lt;br&gt;&#xA;शृणुष्वैकमनाः पुत्र गह्वरं ह्येतदन्तरम्&#x9;004c&lt;br&gt;&#xA;अस्ति धर्म इति प्रोक्तं नास्तीत्यत्रैव यो वदेत्&#x9;005a&lt;br&gt;&#xA;तस्य पक्षस्य सदृशमिदं मम भवेदथ&#x9;005c&lt;br&gt;&#xA;द्वाविमावथ पन्थानौ यत्र वेदाः प्रतिष्ठिताः&#x9;006a&lt;br&gt;&#xA;प्रवृत्तिलक्षणो धर्मो निवृत्तौ च सुभाषितः&#x9;006c&lt;br&gt;&#xA;कर्मणा बध्यते जन्तुर्विद्यया तु प्रमुच्यते&#x9;007a&lt;br&gt;&#xA;तस्मात्कर्म न कुर्वन्ति यतयः पारदर्शिनः&#x9;007c&lt;br&gt;&#xA;कर्मणा जायते प्रेत्य मूर्तिमान्षोडशात्मकः&#x9;008a&lt;br&gt;&#xA;विद्यया जायते नित्यमव्ययो ह्यव्ययात्मकः&#x9;008c&lt;br&gt;&#xA;कर्म त्वेके प्रशंसन्ति स्वल्पबुद्धितरा नराः&#x9;009a&lt;br&gt;&#xA;तेन ते देहजालानि रमयन्त उपासते&#x9;009c&lt;br&gt;&#xA;ये तु बुद्धिं परां प्राप्ता धर्मनैपुण्यदर्शिनः&#x9;010a&lt;br&gt;&#xA;न ते कर्म प्रशंसन्ति कूपं नद्यां पिबन्निव&#x9;010c&lt;br&gt;&#xA;कर्मणः फलमाप्नोति सुखदुःखे भवाभवौ&#x9;011a&lt;br&gt;&#xA;विद्यया तदवाप्नोति यत्र गत्वा न शोचति&#x9;011c&lt;br&gt;&#xA;यत्र गत्वा न म्रियते यत्र गत्वा न जायते&#x9;012a&lt;br&gt;&#xA;न जीर्यते यत्र गत्वा यत्र गत्वा न वर्धते&#x9;012c&lt;br&gt;&#xA;यत्र तद्ब्रह्म परममव्यक्तमजरं ध्रुवम्&#x9;013a&lt;br&gt;&#xA;अव्याहतमनायासममृतं चावियोगि च&#x9;013c&lt;br&gt;&#xA;द्वन्द्वैर्यत्र न बाध्यन्ते मानसेन च कर्मणा&#x9;014a&lt;br&gt;&#xA;समाः सर्वत्र मैत्राश्च सर्वभूतहिते रताः&#x9;014c&lt;br&gt;&#xA;विद्यामयोऽन्यः पुरुषस्तात कर्ममयोऽपरः&#x9;015a&lt;br&gt;&#xA;विद्धि चन्द्रमसं दर्शे सूक्ष्मया कलया स्थितम्&#x9;015c&lt;br&gt;&#xA;तदेतदृषिणा प्रोक्तं विस्तरेणानुमीयते&#x9;016a&lt;br&gt;&#xA;नवजं शशिनं दृष्ट्वा वक्रं तन्तुमिवाम्बरे&#x9;016c&lt;br&gt;&#xA;एकादशविकारात्मा कलासम्भारसम्भृतः&#x9;017a&lt;br&gt;&#xA;मूर्तिमानिति तं विद्धि तात कर्मगुणात्मकम्&#x9;017c&lt;br&gt;&#xA;देवो यः संश्रितस्तस्मिन्नब्बिन्दुरिव पुष्करे&#x9;018a&lt;br&gt;&#xA;क्षेत्रज्ञं तं विजानीयान्नित्यं त्यागजितात्मकम्&#x9;018c&lt;br&gt;&#xA;तमो रजश्च सत्त्वं च विद्धि जीवगुणानिमान्&#x9;019a&lt;br&gt;&#xA;जीवमात्मगुणं विद्यादात्मानं परमात्मनः&#x9;019c&lt;br&gt;&#xA;सचेतनं जीवगुणं वदन्ति स चेष्टते चेष्टयते च सर्वम्&#x9;020a&lt;br&gt;&#xA;ततः परं क्षेत्रविदो वदन्ति प्रावर्तयद्यो भुवनानि सप्त&#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/234/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/234/</guid>
      <description>&lt;p&gt;शुक उवाच&#x9;001 &lt;br&gt;&#xA;क्षरात्प्रभृति यः सर्गः सगुणानीन्द्रियाणि च&#x9;001a&lt;br&gt;&#xA;बुद्ध्यैश्वर्याभिसर्गार्थं यद्ध्यानं चात्मनः शुभम्&#x9;001c&lt;br&gt;&#xA;भूय एव तु लोकेऽस्मिन्सद्वृत्तिं वृत्तिहैतुकीम्&#x9;002a&lt;br&gt;&#xA;यया सन्तः प्रवर्तन्ते तदिच्छाम्यनुवर्णितम्&#x9;002c&lt;br&gt;&#xA;वेदे वचनमुक्तं तु कुरु कर्म त्यजेति च&#x9;003a&lt;br&gt;&#xA;कथमेतद्विजानीयां तच्च व्याख्यातुमर्हसि&#x9;003c&lt;br&gt;&#xA;लोकवृत्तान्ततत्त्वज्ञः पूतोऽहं गुरुशासनात्&#x9;004a&lt;br&gt;&#xA;कृत्वा बुद्धिं वियुक्तात्मा त्यक्ष्याम्यात्मानमव्यथः&#x9;004c&lt;br&gt;&#xA;व्यास उवाच&#x9;005 &lt;br&gt;&#xA;यैषा वै विहिता वृत्तिः पुरस्ताद्ब्रह्मणा स्वयम्&#x9;005a&lt;br&gt;&#xA;एषा पूर्वतरैः सद्भिराचीर्णा परमर्षिभिः&#x9;005c&lt;br&gt;&#xA;ब्रह्मचर्येण वै लोकाञ्जयन्ति परमर्षयः&#x9;006a&lt;br&gt;&#xA;आत्मनश्च हृदि श्रेयस्त्वन्विच्छ मनसात्मनि&#x9;006c&lt;br&gt;&#xA;वने मूलफलाशी च तप्यन्सुविपुलं तपः&#x9;007a&lt;br&gt;&#xA;पुण्यायतनचारी च भूतानामविहिंसकः&#x9;007c&lt;br&gt;&#xA;विधूमे सन्नमुसले वानप्रस्थप्रतिश्रये&#x9;008a&lt;br&gt;&#xA;काले प्राप्ते चरन्भैक्षं कल्पते ब्रह्मभूयसे&#x9;008c&lt;br&gt;&#xA;निःस्तुतिर्निर्नमस्कारः परित्यज्य शुभाशुभे&#x9;009a&lt;br&gt;&#xA;अरण्ये विचरैकाकी येन केनचिदाशितः&#x9;009c&lt;br&gt;&#xA;शुक उवाच&#x9;010 &lt;br&gt;&#xA;यदिदं वेदवचनं लोकवादे विरुध्यते&#x9;010a&lt;br&gt;&#xA;प्रमाणे चाप्रमाणे च विरुद्धे शास्त्रता कुतः&#x9;010c&lt;br&gt;&#xA;इत्येतच्छ्रोतुमिच्छामि भगवान्प्रब्रवीतु मे&#x9;011a&lt;br&gt;&#xA;कर्मणामविरोधेन कथमेतत्प्रवर्तते&#x9;011c&lt;br&gt;&#xA;भीष्म उवाच&#x9;012 &lt;br&gt;&#xA;इत्युक्तः प्रत्युवाचेदं गन्धवत्याः सुतः सुतम्&#x9;012a&lt;br&gt;&#xA;ऋषिस्तत्पूजयन्वाक्यं पुत्रस्यामिततेजसः&#x9;012c&lt;br&gt;&#xA;गृहस्थो ब्रह्मचारी च वानप्रस्थोऽथ भिक्षुकः&#x9;013a&lt;br&gt;&#xA;यथोक्तकारिणः सर्वे गच्छन्ति परमां गतिम्&#x9;013c&lt;br&gt;&#xA;एको य आश्रमानेताननुतिष्ठेद्यथाविधि&#x9;014a&lt;br&gt;&#xA;अकामद्वेषसंयुक्तः स परत्र महीयते&#x9;014c&lt;br&gt;&#xA;चतुष्पदी हि निःश्रेणी ब्रह्मण्येषा प्रतिष्ठिता&#x9;015a&lt;br&gt;&#xA;एतामाश्रित्य निःश्रेणीं ब्रह्मलोके महीयते&#x9;015c&lt;br&gt;&#xA;आयुषस्तु चतुर्भागं ब्रह्मचार्यनसूयकः&#x9;016a&lt;br&gt;&#xA;गुरौ वा गुरुपुत्रे वा वसेद्धर्मार्थकोविदः&#x9;016c&lt;br&gt;&#xA;कर्मातिरेकेण गुरोरध्येतव्यं बुभूषता&#x9;017a&lt;br&gt;&#xA;दक्षिणो नापवादी स्यादाहूतो गुरुमाश्रयेत्&#x9;017c&lt;br&gt;&#xA;जघन्यशायी पूर्वं स्यादुत्थायी गुरुवेश्मनि&#x9;018a&lt;br&gt;&#xA;यच्च शिष्येण कर्तव्यं कार्यं दासेन वा पुनः&#x9;018c&lt;br&gt;&#xA;कृतमित्येव तत्सर्वं कृत्वा तिष्ठेत पार्श्वतः&#x9;019a&lt;br&gt;&#xA;किङ्करः सर्वकारी च सर्वकर्मसु कोविदः&#x9;019c&lt;br&gt;&#xA;शुचिर्दक्षो गुणोपेतो ब्रूयादिषुरिवात्वरः&#x9;020a&lt;br&gt;&#xA;चक्षुषा गुरुमव्यग्रो निरीक्षेत जितेन्द्रियः&#x9;020c&lt;br&gt;&#xA;नाभुक्तवति चाश्नीयादपीतवति नो पिबेत्&#x9;021a&lt;br&gt;&#xA;न तिष्ठति तथासीत नासुप्ते प्रस्वपेत च&#x9;021c&lt;br&gt;&#xA;उत्तानाभ्यां च पाणिभ्यां पादावस्य मृदु स्पृशेत्&#x9;022a&lt;br&gt;&#xA;दक्षिणं दक्षिणेनैव सव्यं सव्येन पीडयेत्&#x9;022c&lt;br&gt;&#xA;अभिवाद्य गुरुं ब्रूयादधीष्व भगवन्निति&#x9;023a&lt;br&gt;&#xA;इदं करिष्ये भगवन्निदं चापि कृतं मया&#x9;023c&lt;br&gt;&#xA;इति सर्वमनुज्ञाप्य निवेद्य गुरवे धनम्&#x9;024a&lt;br&gt;&#xA;कुर्यात्कृत्वा च तत्सर्वमाख्येयं गुरवे पुनः&#x9;024c&lt;br&gt;&#xA;यांस्तु गन्धान्रसान्वापि ब्रह्मचारी न सेवते&#x9;025a&lt;br&gt;&#xA;सेवेत तान्समावृत्त इति धर्मेषु निश्चयः&#x9;025c&lt;br&gt;&#xA;ये केचिद्विस्तरेणोक्ता नियमा ब्रह्मचारिणः&#x9;026a&lt;br&gt;&#xA;तान्सर्वाननुगृह्णीयाद्भवेच्चानपगो गुरोः&#x9;026c&lt;br&gt;&#xA;स एवं गुरवे प्रीतिमुपहृत्य यथाबलम्&#x9;027a&lt;br&gt;&#xA;आश्रमेष्वाश्रमेष्वेवं शिष्यो वर्तेत कर्मणा&#x9;027c&lt;br&gt;&#xA;वेदव्रतोपवासेन चतुर्थे चायुषो गते&#x9;028a&lt;br&gt;&#xA;गुरवे दक्षिणां दत्त्वा समावर्तेद्यथाविधि&#x9;028c&lt;br&gt;&#xA;धर्मलब्धैर्युतो दारैरग्नीनुत्पाद्य धर्मतः&#x9;029a&lt;br&gt;&#xA;द्वितीयमायुषो भागं गृहमेधिव्रती भवेत्&#x9;029c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/235/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/235/</guid>
      <description>&lt;p&gt;व्यास उवाच&#x9;001 &lt;br&gt;&#xA;द्वितीयमायुषो भागं गृहमेधी गृहे वसेत्&#x9;001a&lt;br&gt;&#xA;धर्मलब्धैर्युतो दारैरग्नीनुत्पाद्य सुव्रतः&#x9;001c&lt;br&gt;&#xA;गृहस्थवृत्तयश्चैव चतस्रः कविभिः स्मृताः&#x9;002a&lt;br&gt;&#xA;कुसूलधान्यः प्रथमः कुम्भीधान्यस्त्वनन्तरम्&#x9;002c&lt;br&gt;&#xA;अश्वस्तनोऽथ कापोतीमाश्रितो वृत्तिमाहरेत्&#x9;003a&lt;br&gt;&#xA;तेषां परः परो ज्यायान्धर्मतो लोकजित्तमः&#x9;003c&lt;br&gt;&#xA;षट्कर्मा वर्तयत्येकस्त्रिभिरन्यः प्रवर्तते&#x9;004a&lt;br&gt;&#xA;द्वाभ्यामेकश्चतुर्थस्तु ब्रह्मसत्रे व्यवस्थितः&#x9;004c&lt;br&gt;&#xA;गृहमेधिव्रतान्यत्र महान्तीह प्रचक्षते&#x9;004e&lt;br&gt;&#xA;नात्मार्थं पाचयेदन्नं न वृथा घातयेत्पशून्&#x9;005a&lt;br&gt;&#xA;प्राणी वा यदि वाप्राणी संस्कारं यजुषार्हति&#x9;005c&lt;br&gt;&#xA;न दिवा प्रस्वपेज्जातु न पूर्वापररात्रयोः&#x9;006a&lt;br&gt;&#xA;न भुञ्जीतान्तराकाले नानृतावाह्वयेत्स्त्रियम्&#x9;006c&lt;br&gt;&#xA;नास्यानश्नन्वसेद्विप्रो गृहे कश्चिदपूजितः&#x9;007a&lt;br&gt;&#xA;तथास्यातिथयः पूज्या हव्यकव्यवहाः सदा&#x9;007c&lt;br&gt;&#xA;वेदविद्याव्रतस्नाताः श्रोत्रिया वेदपारगाः&#x9;008a&lt;br&gt;&#xA;स्वधर्मजीविनो दान्ताः क्रियावन्तस्तपस्विनः&#x9;008c&lt;br&gt;&#xA;तेषां हव्यं च कव्यं चाप्यर्हणार्थं विधीयते&#x9;008e&lt;br&gt;&#xA;न खरैः सम्प्रयातस्य स्वधर्माज्ञानकस्य च&#x9;009a&lt;br&gt;&#xA;अपविद्धाग्निहोत्रस्य गुरोर्वालीककारिणः&#x9;009c&lt;br&gt;&#xA;संविभागोऽत्र भूतानां सर्वेषामेव शिष्यते&#x9;010a&lt;br&gt;&#xA;तथैवापचमानेभ्यः प्रदेयं गृहमेधिना&#x9;010c&lt;br&gt;&#xA;विघसाशी भवेन्नित्यं नित्यं चामृतभोजनः&#x9;011a&lt;br&gt;&#xA;अमृतं यज्ञशेषं स्याद्भोजनं हविषा समम्&#x9;011c&lt;br&gt;&#xA;भृत्यशेषं तु योऽश्नाति तमाहुर्विघसाशिनम्&#x9;011e&lt;br&gt;&#xA;स्वदारनिरतो दान्तो ह्यनसूयुर्जितेन्द्रियः&#x9;012a&lt;br&gt;&#xA;ऋत्विक्पुरोहिताचार्यैर्मातुलातिथिसंश्रितैः&#x9;012c&lt;br&gt;&#xA;वृद्धबालातुरैर्वैद्यैर्ज्ञातिसम्बन्धिबान्धवैः&#x9;013a&lt;br&gt;&#xA;मातापितृभ्यां जामीभिर्भ्रात्रा पुत्रेण भार्यया&#x9;013c&lt;br&gt;&#xA;दुहित्रा दासवर्गेण विवादं न समाचरेत्&#x9;014a&lt;br&gt;&#xA;एतान्विमुच्य संवादान्सर्वपापैः प्रमुच्यते&#x9;014c&lt;br&gt;&#xA;एतैर्जितैस्तु जयति सर्वाल्ँलोकान्न संशयः&#x9;015a&lt;br&gt;&#xA;आचार्यो ब्रह्मलोकेशः प्राजापत्ये पिता प्रभुः&#x9;015c&lt;br&gt;&#xA;अतिथिस्त्विन्द्रलोकेशो देवलोकस्य चर्त्विजः&#x9;016a&lt;br&gt;&#xA;जामयोऽप्सरसां लोके वैश्वदेवे तु ज्ञातयः&#x9;016c&lt;br&gt;&#xA;सम्बन्धिबान्धवा दिक्षु पृथिव्यां मातृमातुलौ&#x9;017a&lt;br&gt;&#xA;वृद्धबालातुरकृशास्त्वाकाशे प्रभविष्णवः&#x9;017c&lt;br&gt;&#xA;भ्राता ज्येष्ठः समः पित्रा भार्या पुत्रः स्वका तनुः&#x9;018a&lt;br&gt;&#xA;छाया स्वा दाशवर्गस्तु दुहिता कृपणं परम्&#x9;018c&lt;br&gt;&#xA;तस्मादेतैरधिक्षिप्तः सहेन्नित्यमसञ्ज्वरः&#x9;019a&lt;br&gt;&#xA;गृहधर्मरतो विद्वान्धर्मनित्यो जितक्लमः&#x9;019c&lt;br&gt;&#xA;न चार्थबद्धः कर्माणि धर्मं वा कञ्चिदाचरेत्&#x9;020a&lt;br&gt;&#xA;गृहस्थवृत्तयस्तिस्रस्तासां निःश्रेयसं परम्&#x9;020c&lt;br&gt;&#xA;परस्परं तथैवाहुश्चातुराश्रम्यमेव तत्&#x9;021a&lt;br&gt;&#xA;ये चोक्ता नियमास्तेषां सर्वं कार्यं बुभूषता&#x9;021c&lt;br&gt;&#xA;कुम्भीधान्यैरुञ्छशिलैः कापोतीं चास्थितैस्तथा&#x9;022a&lt;br&gt;&#xA;यस्मिंश्चैते वसन्त्यर्हास्तद्राष्ट्रमभिवर्धते&#x9;022c&lt;br&gt;&#xA;दश पूर्वान्दश परान्पुनाति च पितामहान्&#x9;023a&lt;br&gt;&#xA;गृहस्थवृत्तयस्त्वेता वर्तयेद्यो गतव्यथः&#x9;023c&lt;br&gt;&#xA;स चक्रचरलोकानां सदृशीं प्राप्नुयाद्गतिम्&#x9;024a&lt;br&gt;&#xA;यतेन्द्रियाणामथ वा गतिरेषा विधीयते&#x9;024c&lt;br&gt;&#xA;स्वर्गलोको गृहस्थानामुदारमनसां हितः&#x9;025a&lt;br&gt;&#xA;स्वर्गो विमानसंयुक्तो वेददृष्टः सुपुष्पितः&#x9;025c&lt;br&gt;&#xA;स्वर्गलोके गृहस्थानां प्रतिष्ठा नियतात्मनाम्&#x9;026a&lt;br&gt;&#xA;ब्रह्मणा विहिता श्रेणिरेषा यस्मात्प्रमुच्यते&#x9;026c&lt;br&gt;&#xA;द्वितीयं क्रमशः प्राप्य स्वर्गलोके महीयते&#x9;026e&lt;br&gt;&#xA;अतः परं परममुदारमाश्रमं तृतीयमाहुस्त्यजतां कलेवरम्&#x9;027a&lt;br&gt;&#xA;वनौकसां गृहपतिनामनुत्तमं शृणुष्वैतत्क्लिष्टशरीरकारिणाम्&#x9;027c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/236/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/236/</guid>
      <description>&lt;p&gt;भीष्म उवाच&#x9;001 &lt;br&gt;&#xA;प्रोक्ता गृहस्थवृत्तिस्ते विहिता या मनीषिणाम्&#x9;001a&lt;br&gt;&#xA;तदनन्तरमुक्तं यत्तन्निबोध युधिष्ठिर&#x9;001c&lt;br&gt;&#xA;क्रमशस्त्ववधूयैनां तृतीयां वृत्तिमुत्तमाम्&#x9;002a&lt;br&gt;&#xA;संयोगव्रतखिन्नानां वानप्रस्थाश्रमौकसाम्&#x9;002c&lt;br&gt;&#xA;श्रूयतां पार्थ भद्रं ते सर्वलोकाश्रयात्मनाम्&#x9;003a&lt;br&gt;&#xA;प्रेक्षापूर्वं प्रवृत्तानां पुण्यदेशनिवासिनाम्&#x9;003c&lt;br&gt;&#xA;व्यास उवाच&#x9;004 &lt;br&gt;&#xA;गृहस्थस्तु यदा पश्येद्वलीपलितमात्मनः&#x9;004a&lt;br&gt;&#xA;अपत्यस्यैव चापत्यं वनमेव तदाश्रयेत्&#x9;004c&lt;br&gt;&#xA;तृतीयमायुषो भागं वानप्रस्थाश्रमे वसेत्&#x9;005a&lt;br&gt;&#xA;तानेवाग्नीन्परिचरेद्यजमानो दिवौकसः&#x9;005c&lt;br&gt;&#xA;नियतो नियताहारः षष्ठभक्तोऽप्रमादवान्&#x9;006a&lt;br&gt;&#xA;तदग्निहोत्रं ता गावो यज्ञाङ्गानि च सर्वशः&#x9;006c&lt;br&gt;&#xA;अकृष्टं वै व्रीहियवं नीवारं विघसानि च&#x9;007a&lt;br&gt;&#xA;हवींषि सम्प्रयच्छेत मखेष्वत्रापि पञ्चसु&#x9;007c&lt;br&gt;&#xA;वानप्रस्थाश्रमेऽप्येताश्चतस्रो वृत्तयः स्मृताः&#x9;008a&lt;br&gt;&#xA;सद्यःप्रक्षालकाः केचित्केचिन्मासिकसञ्चयाः&#x9;008c&lt;br&gt;&#xA;वार्षिकं सञ्चयं केचित्केचिद्द्वादशवार्षिकम्&#x9;009a&lt;br&gt;&#xA;कुर्वन्त्यतिथिपूजार्थं यज्ञतन्त्रार्थसिद्धये&#x9;009c&lt;br&gt;&#xA;अभ्रावकाशा वर्षासु हेमन्ते जलसंश्रयाः&#x9;010a&lt;br&gt;&#xA;ग्रीष्मे च पञ्चतपसः शश्वच्च मितभोजनाः&#x9;010c&lt;br&gt;&#xA;भूमौ विपरिवर्तन्ते तिष्ठेद्वा प्रपदैरपि&#x9;011a&lt;br&gt;&#xA;स्थानासनैर्वर्तयन्ति सवनेष्वभिषिञ्चते&#x9;011c&lt;br&gt;&#xA;दन्तोलूखलिनः केचिदश्मकुट्टास्तथापरे&#x9;012a&lt;br&gt;&#xA;शुक्लपक्षे पिबन्त्येके यवागूं क्वथितां सकृत्&#x9;012c&lt;br&gt;&#xA;कृष्णपक्षे पिबन्त्येके भुञ्जते च यथाक्रमम्&#x9;013a&lt;br&gt;&#xA;मूलैरेके फलैरेके पुष्पैरेके दृढव्रताः&#x9;013c&lt;br&gt;&#xA;वर्तयन्ति यथान्यायं वैखानसमतं श्रिताः&#x9;014a&lt;br&gt;&#xA;एताश्चान्याश्च विविधा दीक्षास्तेषां मनीषिणाम्&#x9;014c&lt;br&gt;&#xA;चतुर्थश्चौपनिषदो धर्मः साधारणः स्मृतः&#x9;015a&lt;br&gt;&#xA;वानप्रस्थो गृहस्थश्च ततोऽन्यः सम्प्रवर्तते&#x9;015c&lt;br&gt;&#xA;अस्मिन्नेव युगे तात विप्रैः सर्वार्थदर्शिभिः&#x9;016a&lt;br&gt;&#xA;अगस्त्यः सप्त ऋषयो मधुच्छन्दोऽघमर्षणः&#x9;016c&lt;br&gt;&#xA;साङ्कृतिः सुदिवा तण्डिर्यवान्नोऽथ कृतश्रमः&#x9;017a&lt;br&gt;&#xA;अहोवीर्यस्तथा काव्यस्ताण्ड्यो मेधातिथिर्बुधः&#x9;017c&lt;br&gt;&#xA;शलो वाकश्च निर्वाकः शून्यपालः कृतश्रमः&#x9;018a&lt;br&gt;&#xA;एवन्धर्मसु विद्वांसस्ततः स्वर्गमुपागमन्&#x9;018c&lt;br&gt;&#xA;तात प्रत्यक्षधर्माणस्तथा यायावरा गणाः&#x9;019a&lt;br&gt;&#xA;ऋषीणामुग्रतपसां धर्मनैपुणदर्शिनाम्&#x9;019c&lt;br&gt;&#xA;अवाच्यापरिमेयाश्च ब्राह्मणा वनमाश्रिताः&#x9;020a&lt;br&gt;&#xA;वैखानसा वालखिल्याः सिकताश्च तथापरे&#x9;020c&lt;br&gt;&#xA;कर्मभिस्ते निरानन्दा धर्मनित्या जितेन्द्रियाः&#x9;021a&lt;br&gt;&#xA;गताः प्रत्यक्षधर्माणस्ते सर्वे वनमाश्रिताः&#x9;021c&lt;br&gt;&#xA;अनक्षत्रा अनाधृष्या दृश्यन्ते ज्योतिषां गणाः&#x9;021e&lt;br&gt;&#xA;जरया च परिद्यूनो व्याधिना च प्रपीडितः&#x9;022a&lt;br&gt;&#xA;चतुर्थे चायुषः शेषे वानप्रस्थाश्रमं त्यजेत्&#x9;022c&lt;br&gt;&#xA;सद्यस्कारां निरूप्येष्टिं सर्ववेदसदक्षिणाम्&#x9;022e&lt;br&gt;&#xA;आत्मयाजी सोऽऽत्मरतिरात्मक्रीडात्मसंश्रयः&#x9;023a&lt;br&gt;&#xA;आत्मन्यग्नीन्समारोप्य त्यक्त्वा सर्वपरिग्रहान्&#x9;023c&lt;br&gt;&#xA;सद्यस्क्रांश्च यजेद्यज्ञानिष्टीश्चैवेह सर्वदा&#x9;024a&lt;br&gt;&#xA;सदैव याजिनां यज्ञादात्मनीज्या निवर्तते&#x9;024c&lt;br&gt;&#xA;त्रींश्चैवाग्नीन्यजेत्सम्यगात्मन्येवात्ममोक्षणात्&#x9;025a&lt;br&gt;&#xA;प्राणेभ्यो यजुषा पञ्च षट्प्राश्नीयादकुत्सयन्&#x9;025c&lt;br&gt;&#xA;केशलोमनखान्वाप्य वानप्रस्थो मुनिस्ततः&#x9;026a&lt;br&gt;&#xA;आश्रमादाश्रमं सद्यः पूतो गच्छति कर्मभिः&#x9;026c&lt;br&gt;&#xA;अभयं सर्वभूतेभ्यो यो दत्त्वा प्रव्रजेद्द्विजः&#x9;027a&lt;br&gt;&#xA;लोकास्तेजोमयास्तस्य प्रेत्य चानन्त्यमश्नुते&#x9;027c&lt;br&gt;&#xA;सुशीलवृत्तो व्यपनीतकल्मषो न चेह नामुत्र च कर्तुमीहते&#x9;028a&lt;br&gt;&#xA;अरोषमोहो गतसन्धिविग्रहो भवेदुदासीनवदात्मविन्नरः&#x9;028c&lt;br&gt;&#xA;यमेषु चैवात्मगतेषु न व्यथेत्स्वशास्त्रसूत्राहुतिमन्त्रविक्रमः&#x9;029a&lt;br&gt;&#xA;भवेद्यथेष्टा गतिरात्मयाजिनो न संशयो धर्मपरे जितेन्द्रिये&#x9;029c&lt;br&gt;&#xA;ततः परं श्रेष्ठमतीव सद्गुणैरधिष्ठितं त्रीनधिवृत्तमुत्तमम्&#x9;030a&lt;br&gt;&#xA;चतुर्थमुक्तं परमाश्रमं शृणु प्रकीर्त्यमानं परमं परायणम्&#x9;030c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/237/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/237/</guid>
      <description>&lt;p&gt;शुक उवाच&#x9;001 &lt;br&gt;&#xA;वर्तमानस्तथैवात्र वानप्रस्थाश्रमे यथा&#x9;001a&lt;br&gt;&#xA;योक्तव्योऽऽत्मा यथा शक्त्या परं वै काङ्क्षता पदम्&#x9;001c&lt;br&gt;&#xA;व्यास उवाच&#x9;002 &lt;br&gt;&#xA;प्राप्य संस्कारमेताभ्यामाश्रमाभ्यां ततः परम्&#x9;002a&lt;br&gt;&#xA;यत्कार्यं परमार्थार्थं तदिहैकमनाः शृणु&#x9;002c&lt;br&gt;&#xA;कषायं पाचयित्वा तु श्रेणिस्थानेषु च त्रिषु&#x9;003a&lt;br&gt;&#xA;प्रव्रजेच्च परं स्थानं परिव्रज्यामनुत्तमाम्&#x9;003c&lt;br&gt;&#xA;तद्भवानेवमभ्यस्य वर्ततां श्रूयतां तथा&#x9;004a&lt;br&gt;&#xA;एक एव चरेन्नित्यं सिद्ध्यर्थमसहायवान्&#x9;004c&lt;br&gt;&#xA;एकश्चरति यः पश्यन्न जहाति न हीयते&#x9;005a&lt;br&gt;&#xA;अनग्निरनिकेतः स्याद्ग्राममन्नार्थमाश्रयेत्&#x9;005c&lt;br&gt;&#xA;अश्वस्तनविधानः स्यान्मुनिर्भावसमन्वितः&#x9;006a&lt;br&gt;&#xA;लघ्वाशी नियताहारः सकृदन्ननिषेविता&#x9;006c&lt;br&gt;&#xA;कपालं वृक्षमूलानि कुचेलमसहायता&#x9;007a&lt;br&gt;&#xA;उपेक्षा सर्वभूतानामेतावद्भिक्षुलक्षणम्&#x9;007c&lt;br&gt;&#xA;यस्मिन्वाचः प्रविशन्ति कूपे प्राप्ताः शिला इव&#x9;008a&lt;br&gt;&#xA;न वक्तारं पुनर्यान्ति स कैवल्याश्रमे वसेत्&#x9;008c&lt;br&gt;&#xA;नैव पश्येन्न शृणुयादवाच्यं जातु कस्यचित्&#x9;009a&lt;br&gt;&#xA;ब्राह्मणानां विशेषेण नैव ब्रूयात्कथञ्चन&#x9;009c&lt;br&gt;&#xA;यद्ब्राह्मणस्य कुशलं तदेव सततं वदेत्&#x9;010a&lt;br&gt;&#xA;तूष्णीमासीत निन्दायां कुर्वन्भेषजमात्मनः&#x9;010c&lt;br&gt;&#xA;येन पूर्णमिवाकाशं भवत्येकेन सर्वदा&#x9;011a&lt;br&gt;&#xA;शून्यं येन जनाकीर्णं तं देवा ब्राह्मणं विदुः&#x9;011c&lt;br&gt;&#xA;येन केनचिदाच्छन्नो येन केनचिदाशितः&#x9;012a&lt;br&gt;&#xA;यत्रक्वचनशायी च तं देवा ब्राह्मणं विदुः&#x9;012c&lt;br&gt;&#xA;अहेरिव गणाद्भीतः सौहित्यान्नरकादिव&#x9;013a&lt;br&gt;&#xA;कुणपादिव च स्त्रीभ्यस्तं देवा ब्राह्मणं विदुः&#x9;013c&lt;br&gt;&#xA;न क्रुध्येन्न प्रहृष्येच्च मानितोऽमानितश्च यः&#x9;014a&lt;br&gt;&#xA;सर्वभूतेष्वभयदस्तं देवा ब्राह्मणं विदुः&#x9;014c&lt;br&gt;&#xA;नाभिनन्देत मरणं नाभिनन्देत जीवितम्&#x9;015a&lt;br&gt;&#xA;कालमेव प्रतीक्षेत निदेशं भृतको यथा&#x9;015c&lt;br&gt;&#xA;अनभ्याहतचित्तः स्यादनभ्याहतवाक्तथा&#x9;016a&lt;br&gt;&#xA;निर्मुक्तः सर्वपापेभ्यो निरमित्रस्य किं भयम्&#x9;016c&lt;br&gt;&#xA;अभयं सर्वभूतेभ्यो भूतानामभयं यतः&#x9;017a&lt;br&gt;&#xA;तस्य देहाद्विमुक्तस्य भयं नास्ति कुतश्चन&#x9;017c&lt;br&gt;&#xA;यथा नागपदेऽन्यानि पदानि पदगामिनाम्&#x9;018a&lt;br&gt;&#xA;सर्वाण्येवापिधीयन्ते पदजातानि कौञ्जरे&#x9;018c&lt;br&gt;&#xA;एवं सर्वमहिंसायां धर्मार्थमपिधीयते&#x9;019a&lt;br&gt;&#xA;अमृतः स नित्यं वसति योऽहिंसां प्रतिपद्यते&#x9;019c&lt;br&gt;&#xA;अहिंसकः समः सत्यो धृतिमान्नियतेन्द्रियः&#x9;020a&lt;br&gt;&#xA;शरण्यः सर्वभूतानां गतिमाप्नोत्यनुत्तमाम्&#x9;020c&lt;br&gt;&#xA;एवं प्रज्ञानतृप्तस्य निर्भयस्य मनीषिणः&#x9;021a&lt;br&gt;&#xA;न मृत्युरतिगो भावः स मृत्युमधिगच्छति&#x9;021c&lt;br&gt;&#xA;विमुक्तं सर्वसङ्गेभ्यो मुनिमाकाशवत्स्थितम्&#x9;022a&lt;br&gt;&#xA;अस्वमेकचरं शान्तं तं देवा ब्राह्मणं विदुः&#x9;022c&lt;br&gt;&#xA;जीवितं यस्य धर्मार्थं धर्मोऽरत्यर्थमेव च&#x9;023a&lt;br&gt;&#xA;अहोरात्राश्च पुण्यार्थं तं देवा ब्राह्मणं विदुः&#x9;023c&lt;br&gt;&#xA;निराशिषमनारम्भं निर्नमस्कारमस्तुतिम्&#x9;024a&lt;br&gt;&#xA;अक्षीणं क्षीणकर्माणं तं देवा ब्राह्मणं विदुः&#x9;024c&lt;br&gt;&#xA;सर्वाणि भूतानि सुखे रमन्ते सर्वाणि दुःखस्य भृशं त्रसन्ति&#x9;025a&lt;br&gt;&#xA;तेषां भयोत्पादनजातखेदः कुर्यान्न कर्माणि हि श्रद्दधानः&#x9;025c&lt;br&gt;&#xA;दानं हि भूताभयदक्षिणायाः सर्वाणि दानान्यधितिष्ठतीह&#x9;026a&lt;br&gt;&#xA;तीक्ष्णां तनुं यः प्रथमं जहाति सोऽनन्तमाप्नोत्यभयं प्रजाभ्यः&#x9;026c&lt;br&gt;&#xA;उत्तान आस्येन हविर्जुहोति लोकस्य नाभिर्जगतः प्रतिष्ठा&#x9;027a&lt;br&gt;&#xA;तस्याङ्गमङ्गानि कृताकृतं च वैश्वानरः सर्वमेव प्रपेदे&#x9;027c&lt;br&gt;&#xA;प्रादेशमात्रे हृदि निश्रितं यत्तस्मिन्प्राणानात्मयाजी जुहोति&#x9;028a&lt;br&gt;&#xA;तस्याग्निहोत्रं हुतमात्मसंस्थं सर्वेषु लोकेषु सदैवतेषु&#x9;028c&lt;br&gt;&#xA;दैवं त्रिधातुं त्रिवृतं सुपर्णं ये विद्युरग्र्यं परमार्थतां च&#x9;029a&lt;br&gt;&#xA;ते सर्वलोकेषु महीयमाना देवाः समर्थाः सुकृतं व्रजन्ति&#x9;029c&lt;br&gt;&#xA;वेदांश्च वेद्यं च विधिं च कृत्स्नमथो निरुक्तं परमार्थतां च&#x9;030a&lt;br&gt;&#xA;सर्वं शरीरात्मनि यः प्रवेद तस्मै स्म देवाः स्पृहयन्ति नित्यम्&#x9;030c&lt;br&gt;&#xA;भूमावसक्तं दिवि चाप्रमेयं हिरण्मयं योऽण्डजमण्डमध्ये&#x9;031a&lt;br&gt;&#xA;पतत्रिणं पक्षिणमन्तरिक्षे यो वेद भोग्यात्मनि दीप्तरश्मिः&#x9;031c&lt;br&gt;&#xA;आवर्तमानमजरं विवर्तनं षण्णेमिकं द्वादशारं सुपर्व&#x9;032a&lt;br&gt;&#xA;यस्येदमास्ये परियाति विश्वं तत्कालचक्रं निहितं गुहायाम्&#x9;032c&lt;br&gt;&#xA;यः सम्प्रसादं जगतः शरीरं सर्वान्स लोकानधिगच्छतीह&#x9;033a&lt;br&gt;&#xA;तस्मिन्हुतं तर्पयतीह देवांस्ते वै तृप्तास्तर्पयन्त्यास्यमस्य&#x9;033c&lt;br&gt;&#xA;तेजोमयो नित्यतनुः पुराणो; लोकाननन्तानभयानुपैति&#x9;034a&lt;br&gt;&#xA;भूतानि यस्मान्न त्रसन्ते कदाचित्स भूतेभ्यो न त्रसते कदाचित्&#x9;034c&lt;br&gt;&#xA;अगर्हणीयो न च गर्हतेऽन्यान्स वै विप्रः परमात्मानमीक्षेत्&#x9;035a&lt;br&gt;&#xA;विनीतमोहो व्यपनीतकल्मषो न चेह नामुत्र च योऽर्थमृच्छति&#x9;035c&lt;br&gt;&#xA;अरोषमोहः समलोष्टकाञ्चनः प्रहीणशोको गतसन्धिविग्रहः&#x9;036a&lt;br&gt;&#xA;अपेतनिन्दास्तुतिरप्रियाप्रियश्चरन्नुदासीनवदेष भिक्षुकः&#x9;036c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/238/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/238/</guid>
      <description>&lt;p&gt;व्यास उवाच&#x9;001 &lt;br&gt;&#xA;प्रकृतेस्तु विकारा ये क्षेत्रज्ञस्तैः परिश्रितः&#x9;001a&lt;br&gt;&#xA;ते चैनं न प्रजानन्ति स तु जानाति तानपि&#x9;001c&lt;br&gt;&#xA;तैश्चैष कुरुते कार्यं मनःषष्ठैरिहेन्द्रियैः&#x9;002a&lt;br&gt;&#xA;सुदान्तैरिव संयन्ता दृढैः परमवाजिभिः&#x9;002c&lt;br&gt;&#xA;इन्द्रियेभ्यः परा ह्यर्था अर्थेभ्यः परमं मनः&#x9;003a&lt;br&gt;&#xA;मनसस्तु परा बुद्धिर्बुद्धेरात्मा महान्परः&#x9;003c&lt;br&gt;&#xA;महतः परमव्यक्तमव्यक्तात्परतोऽमृतम्&#x9;004a&lt;br&gt;&#xA;अमृतान्न परं किञ्चित्सा काष्ठा सा परा गतिः&#x9;004c&lt;br&gt;&#xA;एवं सर्वेषु भूतेषु गूढोऽऽत्मा न प्रकाशते&#x9;005a&lt;br&gt;&#xA;दृश्यते त्वग्र्यया बुद्ध्या सूक्ष्मया तत्त्वदर्शिभिः&#x9;005c&lt;br&gt;&#xA;अन्तरात्मनि संलीय मनःषष्ठानि मेधया&#x9;006a&lt;br&gt;&#xA;इन्द्रियाणीन्द्रियार्थांश्च बहु चिन्त्यमचिन्तयन्&#x9;006c&lt;br&gt;&#xA;ध्यानोपरमणं कृत्वा विद्यासम्पादितं मनः&#x9;007a&lt;br&gt;&#xA;अनीश्वरः प्रशान्तात्म ततोऽर्छत्यमृतं पदम्&#x9;007c&lt;br&gt;&#xA;इन्द्रियाणां तु सर्वेषां वश्यात्मा चलितस्मृतिः&#x9;008a&lt;br&gt;&#xA;आत्मनः सम्प्रदानेन मर्त्यो मृत्युमुपाश्नुते&#x9;008c&lt;br&gt;&#xA;हित्वा तु सर्वसङ्कल्पान्सत्त्वे चित्तं निवेशयेत्&#x9;009a&lt;br&gt;&#xA;सत्त्वे चित्तं समावेश्य ततः कालञ्जरो भवेत्&#x9;009c&lt;br&gt;&#xA;चित्तप्रसादेन यतिर्जहाति हि शुभाशुभम्&#x9;010a&lt;br&gt;&#xA;प्रसन्नात्मात्मनि स्थित्वा सुखमानन्त्यमश्नुते&#x9;010c&lt;br&gt;&#xA;लक्षणं तु प्रसादस्य यथा तृप्तः सुखं स्वपेत्&#x9;011a&lt;br&gt;&#xA;निवाते वा यथा दीपो दीप्यमानो न कम्पते&#x9;011c&lt;br&gt;&#xA;एवं पूर्वापरे रात्रे युञ्जन्नात्मानमात्मना&#x9;012a&lt;br&gt;&#xA;सत्त्वाहारविशुद्धात्मा पश्यत्यात्मानमात्मनि&#x9;012c&lt;br&gt;&#xA;रहस्यं सर्ववेदानामनैतिह्यमनागमम्&#x9;013a&lt;br&gt;&#xA;आत्मप्रत्ययिकं शास्त्रमिदं पुत्रानुशासनम्&#x9;013c&lt;br&gt;&#xA;धर्माख्यानेषु सर्वेषु सत्याख्यानेषु यद्वसु&#x9;014a&lt;br&gt;&#xA;दशेदमृक्सहस्राणि निर्मथ्यामृतमुद्धृतम्&#x9;014c&lt;br&gt;&#xA;नवनीतं यथा दध्नः काष्ठादग्निर्यथैव च&#x9;015a&lt;br&gt;&#xA;तथैव विदुषां ज्ञानं पुत्रहेतोः समुद्धृतम्&#x9;015c&lt;br&gt;&#xA;स्नातकानामिदं शास्त्रं वाच्यं पुत्रानुशासनम्&#x9;015e&lt;br&gt;&#xA;तदिदं नाप्रशान्ताय नादान्तायातपस्विने&#x9;016a&lt;br&gt;&#xA;नावेदविदुषे वाच्यं तथा नानुगताय च&#x9;016c&lt;br&gt;&#xA;नासूयकायानृजवे न चानिर्दिष्टकारिणे&#x9;017a&lt;br&gt;&#xA;न तर्कशास्त्रदग्धाय तथैव पिशुनाय च&#x9;017c&lt;br&gt;&#xA;श्लाघते श्लाघनीयाय प्रशान्ताय तपस्विने&#x9;018a&lt;br&gt;&#xA;इदं प्रियाय पुत्राय शिष्यायानुगताय च&#x9;018c&lt;br&gt;&#xA;रहस्यधर्मं वक्तव्यं नान्यस्मै तु कथञ्चन&#x9;018e&lt;br&gt;&#xA;यद्यप्यस्य महीं दद्याद्रत्नपूर्णामिमां नरः&#x9;019a&lt;br&gt;&#xA;इदमेव ततः श्रेय इति मन्येत तत्त्ववित्&#x9;019c&lt;br&gt;&#xA;अतो गुह्यतरार्थं तदध्यात्ममतिमानुषम्&#x9;020a&lt;br&gt;&#xA;यत्तन्महर्षिभिर्दृष्टं वेदान्तेषु च गीयते&#x9;020c&lt;br&gt;&#xA;तत्तेऽहं सम्प्रवक्ष्यामि यन्मां त्वं परिपृच्छसि&#x9;020e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/239/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/239/</guid>
      <description>&lt;p&gt;शुक उवाच&#x9;001 &lt;br&gt;&#xA;अध्यात्मं विस्तरेणेह पुनरेव वदस्व मे&#x9;001a&lt;br&gt;&#xA;यदध्यात्मं यथा चेदं भगवन्नृषिसत्तम&#x9;001c&lt;br&gt;&#xA;व्यास उवाच&#x9;002 &lt;br&gt;&#xA;अध्यात्मं यदिदं तात पुरुषस्येह विद्यते&#x9;002a&lt;br&gt;&#xA;तत्तेऽहं सम्प्रवक्ष्यामि तस्य व्याख्यामिमां शृणु&#x9;002c&lt;br&gt;&#xA;भूमिरापस्तथा ज्योतिर्वायुराकाशमेव च&#x9;003a&lt;br&gt;&#xA;महाभूतानि भूतानां सागरस्योर्मयो यथा&#x9;003c&lt;br&gt;&#xA;प्रसार्येह यथाङ्गानि कूर्मः संहरते पुनः&#x9;004a&lt;br&gt;&#xA;तद्वन्महान्ति भूतानि यवीयःसु विकुर्वते&#x9;004c&lt;br&gt;&#xA;इति तन्मयमेवेदं सर्वं स्थावरजङ्गमम्&#x9;005a&lt;br&gt;&#xA;सर्गे च प्रलये चैव तस्मान्निर्दिश्यते तथा&#x9;005c&lt;br&gt;&#xA;महाभूतानि पञ्चैव सर्वभूतेषु भूतकृत्&#x9;006a&lt;br&gt;&#xA;अकरोत्तात वैषम्यं यस्मिन्यदनुपश्यति&#x9;006c&lt;br&gt;&#xA;शुक उवाच&#x9;007 &lt;br&gt;&#xA;अकरोद्यच्छरीरेषु कथं तदुपलक्षयेत्&#x9;007a&lt;br&gt;&#xA;इन्द्रियाणि गुणाः केचित्कथं तानुपलक्षयेत्&#x9;007c&lt;br&gt;&#xA;व्यास उवाच&#x9;008 &lt;br&gt;&#xA;एतत्ते वर्तयिष्यामि यथावदिह दर्शनम्&#x9;008a&lt;br&gt;&#xA;शृणु तत्त्वमिहैकाग्रो यथातत्त्वं यथा च तत्&#x9;008c&lt;br&gt;&#xA;शब्दः श्रोत्रं तथा खानि त्रयमाकाशसम्भवम्&#x9;009a&lt;br&gt;&#xA;प्राणश्चेष्टा तथा स्पर्श एते वायुगुणास्त्रयः&#x9;009c&lt;br&gt;&#xA;रूपं चक्षुर्विपाकश्च त्रिधा ज्योतिर्विधीयते&#x9;010a&lt;br&gt;&#xA;रसोऽथ रसनं स्नेहो गुणास्त्वेते त्रयोऽम्भसाम्&#x9;010c&lt;br&gt;&#xA;घ्रेयं घ्राणं शरीरं च भूमेरेते गुणास्त्रयः&#x9;011a&lt;br&gt;&#xA;एतावानिन्द्रियग्रामो व्याख्यातः पाञ्चभौतिकः&#x9;011c&lt;br&gt;&#xA;वायोः स्पर्शो रसोऽद्भ्यश्च ज्योतिषो रूपमुच्यते&#x9;012a&lt;br&gt;&#xA;आकाशप्रभवः शब्दो गन्धो भूमिगुणः स्मृतः&#x9;012c&lt;br&gt;&#xA;मनो बुद्धिश्च भावश्च त्रय एतेऽऽत्मयोनिजाः&#x9;013a&lt;br&gt;&#xA;न गुणानतिवर्तन्ते गुणेभ्यः परमा मताः&#x9;013c&lt;br&gt;&#xA;इन्द्रियाणि नरे पञ्च षष्ठं तु मन उच्यते&#x9;014a&lt;br&gt;&#xA;सप्तमीं बुद्धिमेवाहुः क्षेत्रज्ञं पुनरष्टमम्&#x9;014c&lt;br&gt;&#xA;चक्षुरालोचनायैव संशयं कुरुते मनः&#x9;015a&lt;br&gt;&#xA;बुद्धिरध्यवसानाय साक्षी क्षेत्रज्ञ उच्यते&#x9;015c&lt;br&gt;&#xA;रजस्तमश्च सत्त्वं च त्रय एते स्वयोनिजाः&#x9;016a&lt;br&gt;&#xA;समाः सर्वेषु भूतेषु तद्गुणेषूपलक्षयेत्&#x9;016c&lt;br&gt;&#xA;यथा कूर्म इहाङ्गानि प्रसार्य विनियच्छति&#x9;017a&lt;br&gt;&#xA;एवमेवेन्द्रियग्रामं बुद्धिः सृष्ट्वा नियच्छति&#x9;017c&lt;br&gt;&#xA;यदूर्ध्वं पादतलयोरवाङ्मूर्ध्नश्च पश्यति&#x9;018a&lt;br&gt;&#xA;एतस्मिन्नेव कृत्ये वै वर्तते बुद्धिरुत्तमा&#x9;018c&lt;br&gt;&#xA;गुणान्नेनीयते बुद्धिर्बुद्धिरेवेन्द्रियाण्यपि&#x9;019a&lt;br&gt;&#xA;मनःषष्ठानि सर्वाणि बुद्ध्यभावे कुतो गुणाः&#x9;019c&lt;br&gt;&#xA;तत्र यत्प्रीतिसंयुक्तं किञ्चिदात्मनि लक्षयेत्&#x9;020a&lt;br&gt;&#xA;प्रशान्तमिव संशुद्धं सत्त्वं तदुपधारयेत्&#x9;020c&lt;br&gt;&#xA;यत्तु सन्तापसंयुक्तं काये मनसि वा भवेत्&#x9;021a&lt;br&gt;&#xA;रजः प्रवर्तकं तत्स्यात्सततं हारि देहिनाम्&#x9;021c&lt;br&gt;&#xA;यत्तु सम्मोहसंयुक्तमव्यक्तविषयं भवेत्&#x9;022a&lt;br&gt;&#xA;अप्रतर्क्यमविज्ञेयं तमस्तदुपधार्यताम्&#x9;022c&lt;br&gt;&#xA;प्रहर्षः प्रीतिरानन्दः साम्यं स्वस्थात्मचित्तता&#x9;023a&lt;br&gt;&#xA;अकस्माद्यदि वा कस्माद्वर्तते सात्त्विको गुणः&#x9;023c&lt;br&gt;&#xA;अभिमानो मृषावादो लोभो मोहस्तथाक्षमा&#x9;024a&lt;br&gt;&#xA;लिङ्गानि रजसस्तानि वर्तन्ते हेत्वहेतुतः&#x9;024c&lt;br&gt;&#xA;तथा मोहः प्रमादश्च तन्द्री निद्राप्रबोधिता&#x9;025a&lt;br&gt;&#xA;कथञ्चिदभिवर्तन्ते विज्ञेयास्तामसा गुणाः&#x9;025c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/240/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/240/</guid>
      <description>&lt;p&gt;व्यास उवाच&#x9;001 &lt;br&gt;&#xA;मनः प्रसृजते भावं बुद्धिरध्यवसायिनी&#x9;001a&lt;br&gt;&#xA;हृदयं प्रियाप्रिये वेद त्रिविधा कर्मचोदना&#x9;001c&lt;br&gt;&#xA;इन्द्रियेभ्यः परा ह्यर्था अर्थेभ्यः परमं मनः&#x9;002a&lt;br&gt;&#xA;मनसस्तु परा बुद्धिर्बुद्धेरात्मा परो मतः&#x9;002c&lt;br&gt;&#xA;बुद्धिरात्मा मनुष्यस्य बुद्धिरेवात्मनोऽऽत्मिका&#x9;003a&lt;br&gt;&#xA;यदा विकुरुते भावं तदा भवति सा मनः&#x9;003c&lt;br&gt;&#xA;इन्द्रियाणां पृथग्भावाद्बुद्धिर्विक्रियते ह्यणु&#x9;004a&lt;br&gt;&#xA;शृण्वती भवति श्रोत्रं स्पृशती स्पर्श उच्यते&#x9;004c&lt;br&gt;&#xA;पश्यन्ती भवते दृष्टी रसती रसनं भवेत्&#x9;005a&lt;br&gt;&#xA;जिघ्रती भवति घ्राणं बुद्धिर्विक्रियते पृथक्&#x9;005c&lt;br&gt;&#xA;इन्द्रियाणीति तान्याहुस्तेष्वदृश्याधितिष्ठति&#x9;006a&lt;br&gt;&#xA;तिष्ठती पुरुषे बुद्धिस्त्रिषु भावेषु वर्तते&#x9;006c&lt;br&gt;&#xA;कदाचिल्लभते प्रीतिं कदाचिदपि शोचते&#x9;007a&lt;br&gt;&#xA;न सुखेन न दुःखेन कदाचिदिह युज्यते&#x9;007c&lt;br&gt;&#xA;सेयं भावात्मिका भावांस्त्रीनेतानतिवर्तते&#x9;008a&lt;br&gt;&#xA;सरितां सागरो भर्ता महावेलामिवोर्मिमान्&#x9;008c&lt;br&gt;&#xA;यदा प्रार्थयते किञ्चित्तदा भवति सा मनः&#x9;009a&lt;br&gt;&#xA;अधिष्ठानानि वै बुद्ध्या पृथगेतानि संस्मरेत्&#x9;009c&lt;br&gt;&#xA;इन्द्रियाण्येव मेध्यानि विजेतव्यानि कृत्स्नशः&#x9;009e&lt;br&gt;&#xA;सर्वाण्येवानुपूर्व्येण यद्यन्नानुविधीयते&#x9;010a&lt;br&gt;&#xA;अविभागगता बुद्धिर्भावे मनसि वर्तते&#x9;010c&lt;br&gt;&#xA;प्रवर्तमानं तु रजः सत्त्वमप्यनुवर्तते&#x9;010e&lt;br&gt;&#xA;ये चैव भावा वर्तन्ते सर्व एष्वेव ते त्रिषु&#x9;011a&lt;br&gt;&#xA;अन्वर्थाः सम्प्रवर्तन्ते रथनेमिमरा इव&#x9;011c&lt;br&gt;&#xA;प्रदीपार्थं नरः कुर्यादिन्द्रियैर्बुद्धिसत्तमैः&#x9;012a&lt;br&gt;&#xA;निश्चरद्भिर्यथायोगमुदासीनैर्यदृच्छया&#x9;012c&lt;br&gt;&#xA;एवंस्वभावमेवेदमिति विद्वान्न मुह्यति&#x9;013a&lt;br&gt;&#xA;अशोचन्नप्रहृष्यंश्च नित्यं विगतमत्सरः&#x9;013c&lt;br&gt;&#xA;न ह्यात्मा शक्यते द्रष्टुमिन्द्रियैः कामगोचरैः&#x9;014a&lt;br&gt;&#xA;प्रवर्तमानैरनये दुर्धरैरकृतात्मभिः&#x9;014c&lt;br&gt;&#xA;तेषां तु मनसा रश्मीन्यदा सम्यङ्नियच्छति&#x9;015a&lt;br&gt;&#xA;तदा प्रकाशते ह्यात्मा घटे दीप इव ज्वलन्&#x9;015c&lt;br&gt;&#xA;सर्वेषामेव भूतानां तमस्यपगते यथा&#x9;015e&lt;br&gt;&#xA;यथा वारिचरः पक्षी न लिप्यति जले चरन्&#x9;016a&lt;br&gt;&#xA;एवमेव कृतप्रज्ञो न दोषैर्विषयांश्चरन्&#x9;016c&lt;br&gt;&#xA;असज्जमानः सर्वेषु न कथञ्चन लिप्यते&#x9;016e&lt;br&gt;&#xA;त्यक्त्वा पूर्वकृतं कर्म रतिर्यस्य सदात्मनि&#x9;017a&lt;br&gt;&#xA;सर्वभूतात्मभूतस्य गुणमार्गेष्वसज्जतः&#x9;017c&lt;br&gt;&#xA;सत्त्वमात्मा प्रसवति गुणान्वापि कदा च न&#x9;018a&lt;br&gt;&#xA;न गुणा विदुरात्मानं गुणान्वेद स सर्वदा&#x9;018c&lt;br&gt;&#xA;परिद्रष्टा गुणानां स स्रष्टा चैव यथातथम्&#x9;019a&lt;br&gt;&#xA;सत्त्वक्षेत्रज्ञयोरेतदन्तरं विद्धि सूक्ष्मयोः&#x9;019c&lt;br&gt;&#xA;सृजते तु गुणानेक एको न सृजते गुणान्&#x9;020a&lt;br&gt;&#xA;पृथग्भूतौ प्रकृत्या तौ सम्प्रयुक्तौ च सर्वदा&#x9;020c&lt;br&gt;&#xA;यथा मत्स्योऽद्भिरन्यः सन्सम्प्रयुक्तौ तथैव तौ&#x9;021a&lt;br&gt;&#xA;मशकोदुम्बरौ चापि सम्प्रयुक्तौ यथा सह&#x9;021c&lt;br&gt;&#xA;इषीका वा यथा मुञ्जे पृथक्च सह चैव च&#x9;022a&lt;br&gt;&#xA;तथैव सहितावेतावन्योन्यस्मिन्प्रतिष्ठितौ&#x9;022c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/241/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/241/</guid>
      <description>&lt;p&gt;व्यास उवाच&#x9;001 &lt;br&gt;&#xA;सृजते तु गुणान्सत्त्वं क्षेत्रज्ञस्त्वनुतिष्ठति&#x9;001a&lt;br&gt;&#xA;गुणान्विक्रियतः सर्वानुदासीनवदीश्वरः&#x9;001c&lt;br&gt;&#xA;स्वभावयुक्तं तत्सर्वं यदिमान्सृजते गुणान्&#x9;002a&lt;br&gt;&#xA;ऊर्णनाभिर्यथा सूत्रं सृजते तन्तुवद्गुणान्&#x9;002c&lt;br&gt;&#xA;प्रध्वस्ता न निवर्तन्ते प्रवृत्तिर्नोपलभ्यते&#x9;003a&lt;br&gt;&#xA;एवमेके व्यवस्यन्ति निवृत्तिरिति चापरे&#x9;003c&lt;br&gt;&#xA;उभयं सम्प्रधार्यैतदध्यवस्येद्यथामति&#x9;004a&lt;br&gt;&#xA;अनेनैव विधानेन भवेद्गर्भशयो महान्&#x9;004c&lt;br&gt;&#xA;अनादिनिधनं नित्यमासाद्य विचरेन्नरः&#x9;005a&lt;br&gt;&#xA;अक्रुध्यन्नप्रहृष्यंश्च नित्यं विगतमत्सरः&#x9;005c&lt;br&gt;&#xA;इत्येवं हृदयग्रन्थिं बुद्धिचिन्तामयं दृढम्&#x9;006a&lt;br&gt;&#xA;अतीत्य सुखमासीत अशोचंश्छिन्नसंशयः&#x9;006c&lt;br&gt;&#xA;तप्येयुः प्रच्युताः पृथ्व्या यथा पूर्णां नदीं नराः&#x9;007a&lt;br&gt;&#xA;अवगाढा ह्यविद्वांसो विद्धि लोकमिमं तथा&#x9;007c&lt;br&gt;&#xA;न तु ताम्यति वै विद्वान्स्थले चरति तत्त्ववित्&#x9;008a&lt;br&gt;&#xA;एवं यो विन्दतेऽऽत्मानं केवलं ज्ञानमात्मनः&#x9;008c&lt;br&gt;&#xA;एवं बुद्ध्वा नरः सर्वां भूतानामागतिं गतिम्&#x9;009a&lt;br&gt;&#xA;समवेक्ष्य शनैः सम्यग्लभते शममुत्तमम्&#x9;009c&lt;br&gt;&#xA;एतद्वै जन्मसामर्थ्यं ब्राह्मणस्य विशेषतः&#x9;010a&lt;br&gt;&#xA;आत्मज्ञानं शमश्चैव पर्याप्तं तत्परायणम्&#x9;010c&lt;br&gt;&#xA;एतद्बुद्ध्वा भवेद्बुद्धः किमन्यद्बुद्धलक्षणम्&#x9;011a&lt;br&gt;&#xA;विज्ञायैतद्विमुच्यन्ते कृतकृत्या मनीषिणः&#x9;011c&lt;br&gt;&#xA;न भवति विदुषां महद्भयं यदविदुषां सुमहद्भयं भवेत्&#x9;012a&lt;br&gt;&#xA;न हि गतिरधिकास्ति कस्यचिद्भवति हि या विदुषः सनातनी&#x9;012c&lt;br&gt;&#xA;लोकमातुरमसूयते जनस्तत्तदेव च निरीक्ष्य शोचते&#x9;013a&lt;br&gt;&#xA;तत्र पश्य कुशलानशोचतो ये विदुस्तदुभयं कृताकृतम्&#x9;013c&lt;br&gt;&#xA;यत्करोत्यनभिसन्धिपूर्वकं तच्च निर्णुदति यत्पुरा कृतम्&#x9;014a&lt;br&gt;&#xA;न प्रियं तदुभयं न चाप्रियं तस्य तज्जनयतीह कुर्वतः&#x9;014c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/242/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/242/</guid>
      <description>&lt;p&gt;शुक उवाच&#x9;001 &lt;br&gt;&#xA;यस्माद्धर्मात्परो धर्मो विद्यते नेह कश्चन&#x9;001a&lt;br&gt;&#xA;यो विशिष्टश्च धर्मेभ्यस्तं भवान्प्रब्रवीतु मे&#x9;001c&lt;br&gt;&#xA;व्यास उवाच&#x9;002 &lt;br&gt;&#xA;धर्मं ते सम्प्रवक्ष्यामि पुराणमृषिसंस्तुतम्&#x9;002a&lt;br&gt;&#xA;विशिष्टं सर्वधर्मेभ्यस्तमिहैकमनाः शृणु&#x9;002c&lt;br&gt;&#xA;इन्द्रियाणि प्रमाथीनि बुद्ध्या संयम्य यत्नतः&#x9;003a&lt;br&gt;&#xA;सर्वतो निष्पतिष्णूनि पिता बालानिवात्मजान्&#x9;003c&lt;br&gt;&#xA;मनसश्चेन्द्रियाणां च ह्यैकाग्र्यं परमं तपः&#x9;004a&lt;br&gt;&#xA;तज्ज्यायः सर्वधर्मेभ्यः स धर्मः पर उच्यते&#x9;004c&lt;br&gt;&#xA;तानि सर्वाणि सन्धाय मनःषष्ठानि मेधया&#x9;005a&lt;br&gt;&#xA;आत्मतृप्त इवासीत बहु चिन्त्यमचिन्तयन्&#x9;005c&lt;br&gt;&#xA;गोचरेभ्यो निवृत्तानि यदा स्थास्यन्ति वेश्मनि&#x9;006a&lt;br&gt;&#xA;तदा त्वमात्मनात्मानं परं द्रक्ष्यसि शाश्वतम्&#x9;006c&lt;br&gt;&#xA;सर्वात्मानं महात्मानं विधूममिव पावकम्&#x9;007a&lt;br&gt;&#xA;तं पश्यन्ति महात्मानो ब्राह्मणा ये मनीषिणः&#x9;007c&lt;br&gt;&#xA;यथा पुष्पफलोपेतो बहुशाखो महाद्रुमः&#x9;008a&lt;br&gt;&#xA;आत्मनो नाभिजानीते क्व मे पुष्पं क्व मे फलम्&#x9;008c&lt;br&gt;&#xA;एवमात्मा न जानीते क्व गमिष्ये कुतो न्वहम्&#x9;009a&lt;br&gt;&#xA;अन्यो ह्यत्रान्तरात्मास्ति यः सर्वमनुपश्यति&#x9;009c&lt;br&gt;&#xA;ज्ञानदीपेन दीप्तेन पश्यत्यात्मानमात्मना&#x9;010a&lt;br&gt;&#xA;दृष्ट्वा त्वमात्मनात्मानं निरात्मा भव सर्ववित्&#x9;010c&lt;br&gt;&#xA;विमुक्तः सर्वपापेभ्यो मुक्तत्वच इवोरगः&#x9;011a&lt;br&gt;&#xA;परां बुद्धिमवाप्येह विपाप्मा विगतज्वरः&#x9;011c&lt;br&gt;&#xA;सर्वतःस्रोतसं घोरां नदीं लोकप्रवाहिनीम्&#x9;012a&lt;br&gt;&#xA;पञ्चेन्द्रियग्राहवतीं मनःसङ्कल्परोधसम्&#x9;012c&lt;br&gt;&#xA;लोभमोहतृणच्छन्नां कामक्रोधसरीसृपाम्&#x9;013a&lt;br&gt;&#xA;सत्यतीर्थानृतक्षोभां क्रोधपङ्कां सरिद्वराम्&#x9;013c&lt;br&gt;&#xA;अव्यक्तप्रभवां शीघ्रां दुस्तरामकृतात्मभिः&#x9;014a&lt;br&gt;&#xA;प्रतरस्व नदीं बुद्ध्या कामग्राहसमाकुलाम्&#x9;014c&lt;br&gt;&#xA;संसारसागरगमां योनिपातालदुस्तराम्&#x9;015a&lt;br&gt;&#xA;आत्मजन्मोद्भवां तात जिह्वावर्तां दुरासदाम्&#x9;015c&lt;br&gt;&#xA;यां तरन्ति कृतप्रज्ञा धृतिमन्तो मनीषिणः&#x9;016a&lt;br&gt;&#xA;तां तीर्णः सर्वतोमुक्तो विपूतात्मात्मविच्छुचिः&#x9;016c&lt;br&gt;&#xA;उत्तमां बुद्धिमास्थाय ब्रह्मभूयं गमिष्यसि&#x9;017a&lt;br&gt;&#xA;सन्तीर्णः सर्वसङ्क्लेशान्प्रसन्नात्मा विकल्मषः&#x9;017c&lt;br&gt;&#xA;भूमिष्ठानीव भूतानि पर्वतस्थो निशामय&#x9;018a&lt;br&gt;&#xA;अक्रुध्यन्नप्रहृष्यंश्च ननृशंसमतिस्तथा&#x9;018c&lt;br&gt;&#xA;ततो द्रक्ष्यसि भूतानां सर्वेषां प्रभवाप्ययौ&#x9;018e&lt;br&gt;&#xA;एवं वै सर्वधर्मेभ्यो विशिष्टं मेनिरे बुधाः&#x9;019a&lt;br&gt;&#xA;धर्मं धर्मभृतां श्रेष्ठ मुनयस्तत्त्वदर्शिनः&#x9;019c&lt;br&gt;&#xA;आत्मनोऽव्ययिनो ज्ञात्वा इदं पुत्रानुशासनम्&#x9;020a&lt;br&gt;&#xA;प्रयताय प्रवक्तव्यं हितायानुगताय च&#x9;020c&lt;br&gt;&#xA;आत्मज्ञानमिदं गुह्यं सर्वगुह्यतमं महत्&#x9;021a&lt;br&gt;&#xA;अब्रुवं यदहं तात आत्मसाक्षिकमञ्जसा&#x9;021c&lt;br&gt;&#xA;नैव स्त्री न पुमानेतन्नैव चेदं नपुंसकम्&#x9;022a&lt;br&gt;&#xA;अदुःखमसुखं ब्रह्म भूतभव्यभवात्मकम्&#x9;022c&lt;br&gt;&#xA;नैतज्ज्ञात्वा पुमान्स्त्री वा पुनर्भवमवाप्नुयात्&#x9;023a&lt;br&gt;&#xA;अभवप्रतिपत्त्यर्थमेतद्वर्त्म विधीयते&#x9;023c&lt;br&gt;&#xA;यथा मतानि सर्वाणि न चैतानि यथा तथा&#x9;024a&lt;br&gt;&#xA;कथितानि मया पुत्र भवन्ति न भवन्ति च&#x9;024c&lt;br&gt;&#xA;तत्प्रीतियुक्तेन गुणान्वितेन पुत्रेण सत्पुत्रगुणान्वितेन&#x9;025a&lt;br&gt;&#xA;पृष्टो हीदं प्रीतिमता हितार्थं ब्रूयात्सुतस्येह यदुक्तमेतत्&#x9;025c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/243/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/243/</guid>
      <description>&lt;p&gt;व्यास उवाच&#x9;001 &lt;br&gt;&#xA;गन्धान्रसान्नानुरुन्ध्यात्सुखं वा नालङ्कारांश्चाप्नुयात्तस्य तस्य&#x9;001a&lt;br&gt;&#xA;मानं च कीर्तिं च यशश्च नेच्छेत्स वै प्रचारः पश्यतो ब्राह्मणस्य&#x9;001c&lt;br&gt;&#xA;सर्वान्वेदानधीयीत शुश्रूषुर्ब्रह्मचर्यवान्&#x9;002a&lt;br&gt;&#xA;ऋचो यजूंषि सामानि न तेन न स ब्राह्मणः&#x9;002c&lt;br&gt;&#xA;ज्ञातिवत्सर्वभूतानां सर्ववित्सर्ववेदवित्&#x9;003a&lt;br&gt;&#xA;नाकामो म्रियते जातु न तेन न च ब्राह्मणः&#x9;003c&lt;br&gt;&#xA;इष्टीश्च विविधाः प्राप्य क्रतूंश्चैवाप्तदक्षिणान्&#x9;004a&lt;br&gt;&#xA;नैव प्राप्नोति ब्राह्मण्यमभिध्यानात्कथञ्चन&#x9;004c&lt;br&gt;&#xA;यदा चायं न बिभेति यदा चास्मान्न बिभ्यति&#x9;005a&lt;br&gt;&#xA;यदा नेच्छति न द्वेष्टि ब्रह्म सम्पद्यते तदा&#x9;005c&lt;br&gt;&#xA;यदा न कुरुते भावं सर्वभूतेषु पापकम्&#x9;006a&lt;br&gt;&#xA;कर्मणा मनसा वाचा ब्रह्म सम्पद्यते तदा&#x9;006c&lt;br&gt;&#xA;कामबन्धनमेवैकं नान्यदस्तीह बन्धनम्&#x9;007a&lt;br&gt;&#xA;कामबन्धनमुक्तो हि ब्रह्मभूयाय कल्पते&#x9;007c&lt;br&gt;&#xA;कामतो मुच्यमानस्तु धूम्राभ्रादिव चन्द्रमाः&#x9;008a&lt;br&gt;&#xA;विरजाः कालमाकाङ्क्षन्धीरो धैर्येण वर्तते&#x9;008c&lt;br&gt;&#xA;आपूर्यमाणमचलप्रतिष्ठं समुद्रमापः प्रविशन्ति यद्वत्&#x9;009a&lt;br&gt;&#xA;स कामकान्तो न तु कामकामः स वै लोकात्स्वर्गमुपैति देही&#x9;009c&lt;br&gt;&#xA;वेदस्योपनिषत्सत्यं सत्यस्योपनिषद्दमः&#x9;010a&lt;br&gt;&#xA;दमस्योपनिषद्दानं दानस्योपनिषत्तपः&#x9;010c&lt;br&gt;&#xA;तपसोपनिषत्त्यागस्त्यागस्योपनिषत्सुखम्&#x9;011a&lt;br&gt;&#xA;सुखस्योपनिषत्स्वर्गः स्वर्गस्योपनिषच्छमः&#x9;011c&lt;br&gt;&#xA;क्लेदनं शोकमनसोः सन्तापं तृष्णया सह&#x9;012a&lt;br&gt;&#xA;सत्त्वमिच्छसि सन्तोषाच्छान्तिलक्षणमुत्तमम्&#x9;012c&lt;br&gt;&#xA;विशोको निर्ममः शान्तः प्रसन्नात्मात्मवित्तमः&#x9;013a&lt;br&gt;&#xA;षड्भिर्लक्षणवानेतैः समग्रः पुनरेष्यति&#x9;013c&lt;br&gt;&#xA;षड्भिः सत्त्वगुणोपेतैः प्राज्ञैरधिकमन्त्रिभिः&#x9;014a&lt;br&gt;&#xA;ये विदुः प्रेत्य चात्मानमिहस्थांस्तांस्तथा विदुः&#x9;014c&lt;br&gt;&#xA;अकृत्रिममसंहार्यं प्राकृतं निरुपस्कृतम्&#x9;015a&lt;br&gt;&#xA;अध्यात्मं सुकृतप्रज्ञः सुखमव्ययमश्नुते&#x9;015c&lt;br&gt;&#xA;निष्प्रचारं मनः कृत्वा प्रतिष्ठाप्य च सर्वतः&#x9;016a&lt;br&gt;&#xA;यामयं लभते तुष्टिं सा न शक्यमतोऽन्यथा&#x9;016c&lt;br&gt;&#xA;येन तृप्यत्यभुञ्जानो येन तुष्यत्यवित्तवान्&#x9;017a&lt;br&gt;&#xA;येनास्नेहो बलं धत्ते यस्तं वेद स वेदवित्&#x9;017c&lt;br&gt;&#xA;सङ्गोप्य ह्यात्मनो द्वाराण्यपिधाय विचिन्तयन्&#x9;018a&lt;br&gt;&#xA;यो ह्यास्ते ब्राह्मणः शिष्टः स आत्मरतिरुच्यते&#x9;018c&lt;br&gt;&#xA;समाहितं परे तत्त्वे क्षीणकाममवस्थितम्&#x9;019a&lt;br&gt;&#xA;सर्वतः सुखमन्वेति वपुश्चान्द्रमसं यथा&#x9;019c&lt;br&gt;&#xA;सविशेषाणि भूतानि गुणांश्चाभजतो मुनेः&#x9;020a&lt;br&gt;&#xA;सुखेनापोह्यते दुःखं भास्करेण तमो यथा&#x9;020c&lt;br&gt;&#xA;तमतिक्रान्तकर्माणमतिक्रान्तगुणक्षयम्&#x9;021a&lt;br&gt;&#xA;ब्राह्मणं विषयाश्लिष्टं जरामृत्यू न विन्दतः&#x9;021c&lt;br&gt;&#xA;स यदा सर्वतो मुक्तः समः पर्यवतिष्ठते&#x9;022a&lt;br&gt;&#xA;इन्द्रियाणीन्द्रियार्थांश्च शरीरस्थोऽतिवर्तते&#x9;022c&lt;br&gt;&#xA;कारणं परमं प्राप्य अतिक्रान्तस्य कार्यताम्&#x9;023a&lt;br&gt;&#xA;पुनरावर्तनं नास्ति सम्प्राप्तस्य परात्परम्&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/244/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/244/</guid>
      <description>&lt;p&gt;व्यास उवाच&#x9;001 &lt;br&gt;&#xA;द्वन्द्वानि मोक्षजिज्ञासुरर्थधर्मावनुष्ठितः&#x9;001a&lt;br&gt;&#xA;वक्त्रा गुणवता शिष्यः श्राव्यः पूर्वमिदं महत्&#x9;001c&lt;br&gt;&#xA;आकाशं मारुतो ज्योतिरापः पृथ्वी च पञ्चमी&#x9;002a&lt;br&gt;&#xA;भावाभावौ च कालश्च सर्वभूतेषु पञ्चसु&#x9;002c&lt;br&gt;&#xA;अन्तरात्मकमाकाशं तन्मयं श्रोत्रमिन्द्रियम्&#x9;003a&lt;br&gt;&#xA;तस्य शब्दं गुणं विद्यान्मूर्तिशास्त्रविधानवित्&#x9;003c&lt;br&gt;&#xA;चरणं मारुतात्मेति प्राणापानौ च तन्मयौ&#x9;004a&lt;br&gt;&#xA;स्पर्शनं चेन्द्रियं विद्यात्तथा स्पर्शं च तन्मयम्&#x9;004c&lt;br&gt;&#xA;ततः पाकः प्रकाशश्च ज्योतिश्चक्षुश्च तन्मयम्&#x9;005a&lt;br&gt;&#xA;तस्य रूपं गुणं विद्यात्तमोऽन्ववसितात्मकम्&#x9;005c&lt;br&gt;&#xA;प्रक्लेदः क्षुद्रता स्नेह इत्यापो ह्युपदिश्यते&#x9;006a&lt;br&gt;&#xA;रसनं चेन्द्रियं जिह्वा रसश्चापां गुणो मतः&#x9;006c&lt;br&gt;&#xA;सङ्घातः पार्थिवो धातुरस्थिदन्तनखानि च&#x9;007a&lt;br&gt;&#xA;श्मश्रु लोम च केशाश्च सिराः स्नायु च चर्म च&#x9;007c&lt;br&gt;&#xA;इन्द्रियं घ्राणसञ्ज्ञानं नासिकेत्यभिधीयते&#x9;008a&lt;br&gt;&#xA;गन्धश्चैवेन्द्रियार्थोऽयं विज्ञेयः पृथिवीमयः&#x9;008c&lt;br&gt;&#xA;उत्तरेषु गुणाः सन्ति सर्वे सर्वेषु चोत्तराः&#x9;009a&lt;br&gt;&#xA;पञ्चानां भूतसङ्घानां सन्ततिं मुनयो विदुः&#x9;009c&lt;br&gt;&#xA;मनो नवममेषां तु बुद्धिस्तु दशमी स्मृता&#x9;010a&lt;br&gt;&#xA;एकादशोऽन्तरात्मा च सर्वतः पर उच्यते&#x9;010c&lt;br&gt;&#xA;व्यवसायात्मिका बुद्धिर्मनो व्याकरणात्मकम्&#x9;011a&lt;br&gt;&#xA;कर्मानुमानाद्विज्ञेयः स जीवः क्षेत्रसञ्ज्ञकः&#x9;011c&lt;br&gt;&#xA;एभिः कालाष्टमैर्भावैर्यः सर्वैः सर्वमन्वितम्&#x9;012a&lt;br&gt;&#xA;पश्यत्यकलुषं प्राज्ञः स मोहं नानुवर्तते&#x9;012c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/245/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/245/</guid>
      <description>&lt;p&gt;व्यास उवाच&#x9;001 &lt;br&gt;&#xA;शरीराद्विप्रमुक्तं हि सूक्ष्मभूतं शरीरिणम्&#x9;001a&lt;br&gt;&#xA;कर्मभिः परिपश्यन्ति शास्त्रोक्तैः शास्त्रचेतसः&#x9;001c&lt;br&gt;&#xA;यथा मरीच्यः सहिताश्चरन्ति गच्छन्ति तिष्ठन्ति च दृश्यमानाः&#x9;002a&lt;br&gt;&#xA;देहैर्विमुक्ता विचरन्ति लोकांस्तथैव सत्त्वान्यतिमानुषाणि&#x9;002c&lt;br&gt;&#xA;प्रतिरूपं यथैवाप्सु तापः सूर्यस्य लक्ष्यते&#x9;003a&lt;br&gt;&#xA;सत्त्ववांस्तु तथा सत्त्वं प्रतिरूपं प्रपश्यति&#x9;003c&lt;br&gt;&#xA;तानि सूक्ष्माणि सत्त्वस्था विमुक्तानि शरीरतः&#x9;004a&lt;br&gt;&#xA;स्वेन तत्त्वेन तत्त्वज्ञाः पश्यन्ति नियतेन्द्रियाः&#x9;004c&lt;br&gt;&#xA;स्वपतां जाग्रतां चैव सर्वेषामात्मचिन्तितम्&#x9;005a&lt;br&gt;&#xA;प्रधानद्वैधयुक्तानां जहतां कर्मजं रजः&#x9;005c&lt;br&gt;&#xA;यथाहनि तथा रात्रौ यथा रात्रौ तथाहनि&#x9;006a&lt;br&gt;&#xA;वशे तिष्ठति सत्त्वात्मा सततं योगयोगिनाम्&#x9;006c&lt;br&gt;&#xA;तेषां नित्यं सदानित्यो भूतात्मा सततं गुणैः&#x9;007a&lt;br&gt;&#xA;सप्तभिस्त्वन्वितः सूक्ष्मैश्चरिष्णुरजरामरः&#x9;007c&lt;br&gt;&#xA;मनोबुद्धिपराभूतः स्वदेहपरदेहवित्&#x9;008a&lt;br&gt;&#xA;स्वप्नेष्वपि भवत्येष विज्ञाता सुखदुःखयोः&#x9;008c&lt;br&gt;&#xA;तत्रापि लभते दुःखं तत्रापि लभते सुखम्&#x9;009a&lt;br&gt;&#xA;क्रोधलोभौ तु तत्रापि कृत्वा व्यसनमर्छति&#x9;009c&lt;br&gt;&#xA;प्रीणितश्चापि भवति महतोऽर्थानवाप्य च&#x9;010a&lt;br&gt;&#xA;करोति पुण्यं तत्रापि जाग्रन्निव च पश्यति&#x9;010c&lt;br&gt;&#xA;तमेवमतितेजोंशं भूतात्मानं हृदि स्थितम्&#x9;011a&lt;br&gt;&#xA;तमोरजोभ्यामाविष्टा नानुपश्यन्ति मूर्तिषु&#x9;011c&lt;br&gt;&#xA;शास्त्रयोगपरा भूत्वा स्वमात्मानं परीप्सवः&#x9;012a&lt;br&gt;&#xA;अनुच्छ्वासान्यमूर्तीनि यानि वज्रोपमान्यपि&#x9;012c&lt;br&gt;&#xA;पृथग्भूतेषु सृष्टेषु चतुर्ष्वाश्रमकर्मसु&#x9;013a&lt;br&gt;&#xA;समाधौ योगमेवैतच्छाण्डिल्यः शममब्रवीत्&#x9;013c&lt;br&gt;&#xA;विदित्वा सप्त सूक्ष्माणि षडङ्गं च महेश्वरम्&#x9;014a&lt;br&gt;&#xA;प्रधानविनियोगस्थः परं ब्रह्माधिगच्छति&#x9;014c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/246/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/246/</guid>
      <description>&lt;p&gt;व्यास उवाच&#x9;001 &lt;br&gt;&#xA;हृदि कामद्रुमश्चित्रो मोहसञ्चयसम्भवः&#x9;001a&lt;br&gt;&#xA;क्रोधमानमहास्कन्धो विवित्सापरिमोचनः&#x9;001c&lt;br&gt;&#xA;तस्य चाज्ञानमाधारः प्रमादः परिषेचनम्&#x9;002a&lt;br&gt;&#xA;सोऽभ्यसूयापलाशो हि पुरादुष्कृतसारवान्&#x9;002c&lt;br&gt;&#xA;सम्मोहचिन्ताविटपः शोकशाखो भयङ्करः&#x9;003a&lt;br&gt;&#xA;मोहनीभिः पिपासाभिर्लताभिः परिवेष्टितः&#x9;003c&lt;br&gt;&#xA;उपासते महावृक्षं सुलुब्धास्तं फलेप्सवः&#x9;004a&lt;br&gt;&#xA;आयासैः संयतः पाशैः फलानि परिवेष्टयन्&#x9;004c&lt;br&gt;&#xA;यस्तान्पाशान्वशे कृत्वा तं वृक्षमपकर्षति&#x9;005a&lt;br&gt;&#xA;गतः स दुःखयोरन्तं यतमानस्तयोर्द्वयोः&#x9;005c&lt;br&gt;&#xA;संरोहत्यकृतप्रज्ञः सन्तापेन हि पादपम्&#x9;006a&lt;br&gt;&#xA;स तमेव ततो हन्ति विषं ग्रस्तमिवातुरम्&#x9;006c&lt;br&gt;&#xA;तस्यानुशयमूलस्य मूलमुद्ध्रियते बलात्&#x9;007a&lt;br&gt;&#xA;त्यागाप्रमादाकृतिना साम्येन परमासिना&#x9;007c&lt;br&gt;&#xA;एवं यो वेद कामस्य केवलं परिकर्षणम्&#x9;008a&lt;br&gt;&#xA;वधं वै कामशास्त्रस्य स दुःखान्यतिवर्तते&#x9;008c&lt;br&gt;&#xA;शरीरं पुरमित्याहुः स्वामिनी बुद्धिरिष्यते&#x9;009a&lt;br&gt;&#xA;तत्र बुद्धेः शरीरस्थं मनो नामार्थचिन्तकम्&#x9;009c&lt;br&gt;&#xA;इन्द्रियाणि जनाः पौरास्तदर्थं तु परा कृतिः&#x9;010a&lt;br&gt;&#xA;तत्र द्वौ दारुणौ दोषौ तमो नाम रजस्तथा&#x9;010c&lt;br&gt;&#xA;यदर्थमुपजीवन्ति पौराः सहपुरेश्वराः&#x9;011a&lt;br&gt;&#xA;अद्वारेण तमेवार्थं द्वौ दोषावुपजीवतः&#x9;011c&lt;br&gt;&#xA;तत्र बुद्धिर्हि दुर्धर्षा मनः साधर्म्यमुच्यते&#x9;012a&lt;br&gt;&#xA;पौराश्चापि मनस्त्रस्तास्तेषामपि चला स्थितिः&#x9;012c&lt;br&gt;&#xA;यदर्थं बुद्धिरध्यास्ते न सोऽर्थः परिषीदति&#x9;013a&lt;br&gt;&#xA;यदर्थं पृथगध्यास्ते मनस्तत्परिषीदति&#x9;013c&lt;br&gt;&#xA;पृथग्भूतं यदा बुद्ध्या मनो भवति केवलम्&#x9;014a&lt;br&gt;&#xA;तत्रैनं विवृतं शून्यं रजः पर्यवतिष्ठते&#x9;014c&lt;br&gt;&#xA;तन्मनः कुरुते सख्यं रजसा सह सङ्गतम्&#x9;015a&lt;br&gt;&#xA;तं चादाय जनं पौरं रजसे सम्प्रयच्छति&#x9;015c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/247/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/247/</guid>
      <description>&lt;p&gt;भीष्म उवाच&#x9;001 &lt;br&gt;&#xA;भूतानां गुणसङ्ख्यानं भूयः पुत्र निशामय&#x9;001a&lt;br&gt;&#xA;द्वैपायनमुखाद्भ्रष्टं श्लाघया परयानघ&#x9;001c&lt;br&gt;&#xA;दीप्तानलनिभः प्राह भगवान्धूम्रवर्चसे&#x9;002a&lt;br&gt;&#xA;ततोऽहमपि वक्ष्यामि भूयः पुत्र निदर्शनम्&#x9;002c&lt;br&gt;&#xA;भूमेः स्थैर्यं पृथुत्वं च काठिन्यं प्रसवात्मता&#x9;003a&lt;br&gt;&#xA;गन्धो गुरुत्वं शक्तिश्च सङ्घातः स्थापना धृतिः&#x9;003c&lt;br&gt;&#xA;अपां शैत्यं रसः क्लेदो द्रवत्वं स्नेहसौम्यता&#x9;004a&lt;br&gt;&#xA;जिह्वा विष्यन्दिनी चैव भौमाप्यास्रवणं तथा&#x9;004c&lt;br&gt;&#xA;अग्नेर्दुर्धर्षता तेजस्तापः पाकः प्रकाशनम्&#x9;005a&lt;br&gt;&#xA;शौचं रागो लघुस्तैक्ष्ण्यं दशमं चोर्ध्वभागिता&#x9;005c&lt;br&gt;&#xA;वायोरनियमः स्पर्शो वादस्थानं स्वतन्त्रता&#x9;006a&lt;br&gt;&#xA;बलं शैघ्र्यं च मोहश्च चेष्टा कर्मकृता भवः&#x9;006c&lt;br&gt;&#xA;आकाशस्य गुणः शब्दो व्यापित्वं छिद्रतापि च&#x9;007a&lt;br&gt;&#xA;अनाश्रयमनालम्बमव्यक्तमविकारिता&#x9;007c&lt;br&gt;&#xA;अप्रतीघातता चैव भूतत्वं विकृतानि च&#x9;008a&lt;br&gt;&#xA;गुणाः पञ्चाशतं प्रोक्ताः पञ्चभूतात्मभाविताः&#x9;008c&lt;br&gt;&#xA;चलोपपत्तिर्व्यक्तिश्च विसर्गः कल्पना क्षमा&#x9;009a&lt;br&gt;&#xA;सदसच्चाशुता चैव मनसो नव वै गुणाः&#x9;009c&lt;br&gt;&#xA;इष्टानिष्टविकल्पश्च व्यवसायः समाधिता&#x9;010a&lt;br&gt;&#xA;संशयः प्रतिपत्तिश्च बुद्धौ पञ्चेह ये गुणाः&#x9;010c&lt;br&gt;&#xA;युधिष्ठिर उवाच&#x9;011 &lt;br&gt;&#xA;कथं पञ्चगुणा बुद्धिः कथं पञ्चेन्द्रिया गुणाः&#x9;011a&lt;br&gt;&#xA;एतन्मे सर्वमाचक्ष्व सूक्ष्मज्ञानं पितामह&#x9;011c&lt;br&gt;&#xA;भीष्म उवाच&#x9;012&lt;br&gt;&#xA;आहुः षष्टिं भूतगुणान्वै भूतविशिष्टा नित्यविषक्ताः&#x9;012a&lt;br&gt;&#xA;भूतविषक्ताश्चाक्षरसृष्टाः पुत्र न नित्यं तदिह वदन्ति&#x9;012c&lt;br&gt;&#xA;तत्पुत्र चिन्ताकलितं यदुक्तमनागतं वै तव सम्प्रतीह&#x9;013a&lt;br&gt;&#xA;भूतार्थतत्त्वं तदवाप्य सर्वं भूतप्रभावाद्भव शान्तबुद्धिः&#x9;013c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/248/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/248/</guid>
      <description>&lt;p&gt;युधिष्ठिर उवाच&#x9;001 &lt;br&gt;&#xA;य इमे पृथिवीपालाः शेरते पृथिवीतले&#x9;001a&lt;br&gt;&#xA;पृतनामध्य एते हि गतसत्त्वा महाबलाः&#x9;001c&lt;br&gt;&#xA;एकैकशो भीमबला नागायुतबलास्तथा&#x9;002a&lt;br&gt;&#xA;एते हि निहताः सङ्ख्ये तुल्यतेजोबलैर्नरैः&#x9;002c&lt;br&gt;&#xA;नैषां पश्यामि हन्तारं प्राणिनां संयुगे पुरा&#x9;003a&lt;br&gt;&#xA;विक्रमेणोपसम्पन्नास्तेजोबलसमन्विताः&#x9;003c&lt;br&gt;&#xA;अथ चेमे महाप्राज्ञ शेरते हि गतासवः&#x9;004a&lt;br&gt;&#xA;मृता इति च शब्दोऽयं वर्तत्येषु गतासुषु&#x9;004c&lt;br&gt;&#xA;इमे मृता नृपतयः प्रायशो भीमविक्रमाः&#x9;005a&lt;br&gt;&#xA;तत्र मे संशयो जातः कुतः सञ्ज्ञा मृता इति&#x9;005c&lt;br&gt;&#xA;कस्य मृत्युः कुतो मृत्युः केन मृत्युरिह प्रजाः&#x9;006a&lt;br&gt;&#xA;हरत्यमरसङ्काश तन्मे ब्रूहि पितामह&#x9;006c&lt;br&gt;&#xA;भीष्म उवाच&#x9;007 &lt;br&gt;&#xA;पुरा कृतयुगे तात राजासीदविकम्पकः&#x9;007a&lt;br&gt;&#xA;स शत्रुवशमापन्नः सङ्ग्रामे क्षीणवाहनः&#x9;007c&lt;br&gt;&#xA;तत्र पुत्रो हरिर्नाम नारायणसमो बले&#x9;008a&lt;br&gt;&#xA;स शत्रुभिर्हतः सङ्ख्ये सबलः सपदानुगः&#x9;008c&lt;br&gt;&#xA;स राजा शत्रुवशगः पुत्रशोकसमन्वितः&#x9;009a&lt;br&gt;&#xA;यदृच्छयाशान्तिपरो ददर्श भुवि नारदम्&#x9;009c&lt;br&gt;&#xA;स तस्मै सर्वमाचष्ट यथा वृत्तं जनेश्वरः&#x9;010a&lt;br&gt;&#xA;शत्रुभिर्ग्रहणं सङ्ख्ये पुत्रस्य मरणं तथा&#x9;010c&lt;br&gt;&#xA;तस्य तद्वचनं श्रुत्वा नारदोऽथ तपोधनः&#x9;011a&lt;br&gt;&#xA;आख्यानमिदमाचष्ट पुत्रशोकापहं तदा&#x9;011c&lt;br&gt;&#xA;राजञ्शृणु समाख्यानमद्येदं बहुविस्तरम्&#x9;012a&lt;br&gt;&#xA;यथा वृत्तं श्रुतं चैव मयापि वसुधाधिप&#x9;012c&lt;br&gt;&#xA;प्रजाः सृष्ट्वा महातेजाः प्रजासर्गे पितामहः&#x9;013a&lt;br&gt;&#xA;अतीव वृद्धा बहुला नामृष्यत पुनः प्रजाः&#x9;013c&lt;br&gt;&#xA;न ह्यन्तरमभूत्किञ्चित्क्वचिज्जन्तुभिरच्युत&#x9;014a&lt;br&gt;&#xA;निरुच्छ्वासमिवोन्नद्धं त्रैलोक्यमभवन्नृप&#x9;014c&lt;br&gt;&#xA;तस्य चिन्ता समुत्पन्ना संहारं प्रति भूपते&#x9;015a&lt;br&gt;&#xA;चिन्तयन्नाध्यगच्छच्च संहारे हेतुकारणम्&#x9;015c&lt;br&gt;&#xA;तस्य रोषान्महाराज खेभ्योऽग्निरुदतिष्ठत&#x9;016a&lt;br&gt;&#xA;तेन सर्वा दिशो राजन्ददाह स पितामहः&#x9;016c&lt;br&gt;&#xA;ततो दिवं भुवं खं च जगच्च सचराचरम्&#x9;017a&lt;br&gt;&#xA;ददाह पावको राजन्भगवत्कोपसम्भवः&#x9;017c&lt;br&gt;&#xA;तत्रादह्यन्त भूतानि जङ्गमानि ध्रुवाणि च&#x9;018a&lt;br&gt;&#xA;महता कोपवेगेन कुपिते प्रपितामहे&#x9;018c&lt;br&gt;&#xA;ततो हरिजटः स्थाणुर्वेदाध्वरपतिः शिवः&#x9;019a&lt;br&gt;&#xA;जगाद शरणं देवो ब्रह्माणं परवीरहा&#x9;019c&lt;br&gt;&#xA;तस्मिन्नभिगते स्थाणौ प्रजानां हितकाम्यया&#x9;020a&lt;br&gt;&#xA;अब्रवीद्वरदो देवो ज्वलन्निव तदा शिवम्&#x9;020c&lt;br&gt;&#xA;करवाण्यद्य कं कामं वरार्होऽसि मतो मम&#x9;021a&lt;br&gt;&#xA;कर्ता ह्यस्मि प्रियं शम्भो तव यद्धृदि वर्तते&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/249/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/249/</guid>
      <description>&lt;p&gt;स्थाणुरुवाच&#x9;001 &lt;br&gt;&#xA;प्रजासर्गनिमित्तं मे कार्यवत्तामिमां प्रभो&#x9;001a&lt;br&gt;&#xA;विद्धि सृष्टास्त्वया हीमा मा कुप्यासां पितामह&#x9;001c&lt;br&gt;&#xA;तव तेजोग्निना देव प्रजा दह्यन्ति सर्वशः&#x9;002a&lt;br&gt;&#xA;ता दृष्ट्वा मम कारुण्यं मा कुप्यासां जगत्प्रभो&#x9;002c&lt;br&gt;&#xA;प्रजापतिरुवाच&#x9;003 &lt;br&gt;&#xA;न कुप्ये न च मे कामो न भवेरन्प्रजा इति&#x9;003a&lt;br&gt;&#xA;लाघवार्थं धरण्यास्तु ततः संहार इष्यते&#x9;003c&lt;br&gt;&#xA;इयं हि मां सदा देवी भारार्ता समचोदयत्&#x9;004a&lt;br&gt;&#xA;संहारार्थं महादेव भारेणाप्सु निमज्जति&#x9;004c&lt;br&gt;&#xA;यदाहं नाधिगच्छामि बुद्ध्या बहु विचारयन्&#x9;005a&lt;br&gt;&#xA;संहारमासां वृद्धानां ततो मां क्रोध आविशत्&#x9;005c&lt;br&gt;&#xA;स्थाणुरुवाच&#x9;006 &lt;br&gt;&#xA;संहारान्तं प्रसीदस्व मा क्रुधस्त्रिदशेश्वर&#x9;006a&lt;br&gt;&#xA;मा प्रजाः स्थावरं चैव जङ्गमं च विनीनशः&#x9;006c&lt;br&gt;&#xA;पल्वलानि च सर्वाणि सर्वं चैव तृणोलपम्&#x9;007a&lt;br&gt;&#xA;स्थावरं जङ्गमं चैव भूतग्रामं चतुर्विधम्&#x9;007c&lt;br&gt;&#xA;तदेतद्भस्मसाद्भूतं जगत्सर्वमुपप्लुतम्&#x9;008a&lt;br&gt;&#xA;प्रसीद भगवन्साधो वर एष वृतो मया&#x9;008c&lt;br&gt;&#xA;नष्टा न पुनरेष्यन्ति प्रजा ह्येताः कथञ्चन&#x9;009a&lt;br&gt;&#xA;तस्मान्निवर्त्यतामेतत्तेजः स्वेनैव तेजसा&#x9;009c&lt;br&gt;&#xA;उपायमन्यं सम्पश्य प्रजानां हितकाम्यया&#x9;010a&lt;br&gt;&#xA;यथेमे जन्तवः सर्वे निवर्तेरन्परन्तप&#x9;010c&lt;br&gt;&#xA;अभावमभिगच्छेयुरुत्सन्नप्रजनाः प्रजाः&#x9;011a&lt;br&gt;&#xA;अधिदैवनियुक्तोऽस्मि त्वया लोकेष्विहेश्वर&#x9;011c&lt;br&gt;&#xA;त्वद्भवं हि जगन्नाथ जगत्स्थावरजङ्गमम्&#x9;012a&lt;br&gt;&#xA;प्रसाद्य त्वां महादेव याचाम्यावृत्तिजाः प्रजाः&#x9;012c&lt;br&gt;&#xA;नारद उवाच&#x9;013 &lt;br&gt;&#xA;श्रुत्वा तु वचनं देवः स्थाणोर्नियतवाङ्मनाः&#x9;013a&lt;br&gt;&#xA;तेजस्तत्स्वं निजग्राह पुनरेवान्तरात्मना&#x9;013c&lt;br&gt;&#xA;ततोऽग्निमुपसङ्गृह्य भगवाल्ँलोकपूजितः&#x9;014a&lt;br&gt;&#xA;प्रवृत्तिं च निवृत्तिं च कल्पयामास वै प्रभुः&#x9;014c&lt;br&gt;&#xA;उपसंहरतस्तस्य तमग्निं रोषजं तदा&#x9;015a&lt;br&gt;&#xA;प्रादुर्बभूव विश्वेभ्यः खेभ्यो नारी महात्मनः&#x9;015c&lt;br&gt;&#xA;कृष्णा रक्ताम्बरधरा रक्तनेत्रतलान्तरा&#x9;016a&lt;br&gt;&#xA;दिव्यकुण्डलसम्पन्ना दिव्याभरणभूषिता&#x9;016c&lt;br&gt;&#xA;सा विनिःसृत्य वै खेभ्यो दक्षिणामाश्रिता दिशम्&#x9;017a&lt;br&gt;&#xA;ददृशातेऽथ तौ कन्यां देवौ विश्वेश्वरावुभौ&#x9;017c&lt;br&gt;&#xA;तामाहूय तदा देवो लोकानामादिरीश्वरः&#x9;018a&lt;br&gt;&#xA;मृत्यो इति महीपाल जहि चेमाः प्रजा इति&#x9;018c&lt;br&gt;&#xA;त्वं हि संहारबुद्ध्या मे चिन्तिता रुषितेन च&#x9;019a&lt;br&gt;&#xA;तस्मात्संहर सर्वास्त्वं प्रजाः सजडपण्डिताः&#x9;019c&lt;br&gt;&#xA;अविशेषेण चैव त्वं प्रजाः संहर भामिनि&#x9;020a&lt;br&gt;&#xA;मम त्वं हि नियोगेन श्रेयः परमवाप्स्यसि&#x9;020c&lt;br&gt;&#xA;एवमुक्ता तु सा देवी मृत्युः कमलमालिनी&#x9;021a&lt;br&gt;&#xA;प्रदध्यौ दुःखिता बाला साश्रुपातमतीव हि&#x9;021c&lt;br&gt;&#xA;पाणिभ्यां चैव जग्राह तान्यश्रूणि जनेश्वरः&#x9;022a&lt;br&gt;&#xA;मानवानां हितार्थाय ययाचे पुनरेव च&#x9;022c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/250/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/250/</guid>
      <description>&lt;p&gt;नारद उवाच&#x9;001 &lt;br&gt;&#xA;विनीय दुःखमबला सा त्वतीवायतेक्षणा&#x9;001a&lt;br&gt;&#xA;उवाच प्राञ्जलिर्भूत्वा लतेवावर्जिता तदा&#x9;001c&lt;br&gt;&#xA;त्वया सृष्टा कथं नारी मादृशी वदतां वर&#x9;002a&lt;br&gt;&#xA;रौद्रकर्माभिजायेत सर्वप्राणिभयङ्करी&#x9;002c&lt;br&gt;&#xA;बिभेम्यहमधर्मस्य धर्म्यमादिश कर्म मे&#x9;003a&lt;br&gt;&#xA;त्वं मां भीतामवेक्षस्व शिवेनेश्वर चक्षुषा&#x9;003c&lt;br&gt;&#xA;बालान्वृद्धान्वयःस्थांश्च न हरेयमनागसः&#x9;004a&lt;br&gt;&#xA;प्राणिनः प्राणिनामीश नमस्तेऽभिप्रसीद मे&#x9;004c&lt;br&gt;&#xA;प्रियान्पुत्रान्वयस्यांश्च भ्रातॄन्मातॄः पितॄनपि&#x9;005a&lt;br&gt;&#xA;अपध्यास्यन्ति यद्देव मृतांस्तेषां बिभेम्यहम्&#x9;005c&lt;br&gt;&#xA;कृपणाश्रुपरिक्लेदो दहेन्मां शाश्वतीः समाः&#x9;006a&lt;br&gt;&#xA;तेभ्योऽहं बलवद्भीता शरणं त्वामुपागता&#x9;006c&lt;br&gt;&#xA;यमस्य भवने देव यात्यन्ते पापकर्मिणः&#x9;007a&lt;br&gt;&#xA;प्रसादये त्वा वरद प्रसादं कुरु मे प्रभो&#x9;007c&lt;br&gt;&#xA;एतमिच्छाम्यहं कामं त्वत्तो लोकपितामह&#x9;008a&lt;br&gt;&#xA;इच्छेयं त्वत्प्रसादाच्च तपस्तप्तुं सुरेश्वर&#x9;008c&lt;br&gt;&#xA;पितामह उवाच&#x9;009 &lt;br&gt;&#xA;मृत्यो सङ्कल्पिता मे त्वं प्रजासंहारहेतुना&#x9;009a&lt;br&gt;&#xA;गच्छ संहर सर्वास्त्वं प्रजा मा च विचारय&#x9;009c&lt;br&gt;&#xA;एतदेवमवश्यं हि भविता नैतदन्यथा&#x9;010a&lt;br&gt;&#xA;क्रियतामनवद्याङ्गि यथोक्तं मद्वचोऽनघे&#x9;010c&lt;br&gt;&#xA;नारद उवाच&#x9;011 &lt;br&gt;&#xA;एवमुक्ता महाबाहो मृत्युः परपुरञ्जय&#x9;011a&lt;br&gt;&#xA;न व्याजहार तस्थौ च प्रह्वा भगवदुन्मुखी&#x9;011c&lt;br&gt;&#xA;पुनः पुनरथोक्ता सा गतसत्त्वेव भामिनी&#x9;012a&lt;br&gt;&#xA;तूष्णीमासीत्ततो देवो देवानामीश्वरेश्वरः&#x9;012c&lt;br&gt;&#xA;प्रससाद किल ब्रह्मा स्वयमेवात्मनात्मवान्&#x9;013a&lt;br&gt;&#xA;स्मयमानश्च लोकेशो लोकान्सर्वानवैक्षत&#x9;013c&lt;br&gt;&#xA;निवृत्तरोषे तस्मिंस्तु भगवत्यपराजिते&#x9;014a&lt;br&gt;&#xA;सा कन्यापजगामास्य समीपादिति नः श्रुतम्&#x9;014c&lt;br&gt;&#xA;अपसृत्याप्रतिश्रुत्य प्रजासंहरणं तदा&#x9;015a&lt;br&gt;&#xA;त्वरमाणेव राजेन्द्र मृत्युर्धेनुकमभ्ययात्&#x9;015c&lt;br&gt;&#xA;सा तत्र परमं देवी तपोऽचरत दुश्चरम्&#x9;016a&lt;br&gt;&#xA;समा ह्येकपदे तस्थौ दश पद्मानि पञ्च च&#x9;016c&lt;br&gt;&#xA;तां तथा कुर्वतीं तत्र तपः परमदुश्चरम्&#x9;017a&lt;br&gt;&#xA;पुनरेव महातेजा ब्रह्मा वचनमब्रवीत्&#x9;017c&lt;br&gt;&#xA;कुरुष्व मे वचो मृत्यो तदनादृत्य सत्वरा&#x9;018a&lt;br&gt;&#xA;तथैवैकपदे तात पुनरन्यानि सप्त सा&#x9;018c&lt;br&gt;&#xA;तस्थौ पद्मानि षट्चैव पञ्च द्वे चैव मानद&#x9;019a&lt;br&gt;&#xA;भूयः पद्मायुतं तात मृगैः सह चचार सा&#x9;019c&lt;br&gt;&#xA;पुनर्गत्वा ततो राजन्मौनमातिष्ठदुत्तमम्&#x9;020a&lt;br&gt;&#xA;अप्सु वर्षसहस्राणि सप्त चैकं च पार्थिव&#x9;020c&lt;br&gt;&#xA;ततो जगाम सा कन्या कौशिकीं भरतर्षभ&#x9;021a&lt;br&gt;&#xA;तत्र वायुजलाहारा चचार नियमं पुनः&#x9;021c&lt;br&gt;&#xA;ततो ययौ महाभागा गङ्गां मेरुं च केवलम्&#x9;022a&lt;br&gt;&#xA;तस्थौ दार्विव निश्चेष्टा भूतानां हितकाम्यया&#x9;022c&lt;br&gt;&#xA;ततो हिमवतो मूर्ध्नि यत्र देवाः समीजिरे&#x9;023a&lt;br&gt;&#xA;तत्राङ्गुष्ठेन राजेन्द्र निखर्वमपरं ततः&#x9;023c&lt;br&gt;&#xA;तस्थौ पितामहं चैव तोषयामास यत्नतः&#x9;023e&lt;br&gt;&#xA;ततस्तामब्रवीत्तत्र लोकानां प्रभवाप्ययः&#x9;024a&lt;br&gt;&#xA;किमिदं वर्तते पुत्रि क्रियतां तद्वचो मम&#x9;024c&lt;br&gt;&#xA;ततोऽब्रवीत्पुनर्मृत्युर्भगवन्तं पितामहम्&#x9;025a&lt;br&gt;&#xA;न हरेयं प्रजा देव पुनस्त्वाहं प्रसादये&#x9;025c&lt;br&gt;&#xA;तामधर्मभयत्रस्तां पुनरेव च याचतीम्&#x9;026a&lt;br&gt;&#xA;तदाब्रवीद्देवदेवो निगृह्येदं वचस्ततः&#x9;026c&lt;br&gt;&#xA;अधर्मो नास्ति ते मृत्यो संयच्छेमाः प्रजाः शुभे&#x9;027a&lt;br&gt;&#xA;मया ह्युक्तं मृषा भद्रे भविता नेह किञ्चन&#x9;027c&lt;br&gt;&#xA;धर्मः सनातनश्च त्वामिहैवानुप्रवेक्ष्यते&#x9;028a&lt;br&gt;&#xA;अहं च विबुधाश्चैव त्वद्धिते निरताः सदा&#x9;028c&lt;br&gt;&#xA;इममन्यं च ते कामं ददामि मनसेप्सितम्&#x9;029a&lt;br&gt;&#xA;न त्वा दोषेण यास्यन्ति व्याधिसम्पीडिताः प्रजाः&#x9;029c&lt;br&gt;&#xA;पुरुषेषु च रूपेण पुरुषस्त्वं भविष्यसि&#x9;030a&lt;br&gt;&#xA;स्त्रीषु स्त्रीरूपिणी चैव तृतीयेषु नपुंसकम्&#x9;030c&lt;br&gt;&#xA;सैवमुक्ता महाराज कृताञ्जलिरुवाच ह&#x9;031a&lt;br&gt;&#xA;पुनरेव महात्मानं नेति देवेशमव्ययम्&#x9;031c&lt;br&gt;&#xA;तामब्रवीत्तदा देवो मृत्यो संहर मानवान्&#x9;032a&lt;br&gt;&#xA;अधर्मस्ते न भविता तथा ध्यास्याम्यहं शुभे&#x9;032c&lt;br&gt;&#xA;यानश्रुबिन्दून्पतितानपश्यं ये पाणिभ्यां धारितास्ते पुरस्तात्&#x9;033a&lt;br&gt;&#xA;ते व्याधयो मानवान्घोररूपाः प्राप्ते काले पीडयिष्यन्ति मृत्यो&#x9;033c&lt;br&gt;&#xA;सर्वेषां त्वं प्राणिनामन्तकाले कामक्रोधौ सहितौ योजयेथाः&#x9;034a&lt;br&gt;&#xA;एवं धर्मस्त्वामुपैष्यत्यमेयो न चाधर्मं लप्स्यसे तुल्यवृत्तिः&#x9;034c&lt;br&gt;&#xA;एवं धर्मं पालयिष्यस्यथोक्तं न चात्मानं मज्जयिष्यस्यधर्मे&#x9;035a&lt;br&gt;&#xA;तस्मात्कामं रोचयाभ्यागतं त्वं संयोज्याथो संहरस्वेह जन्तून्&#x9;035c&lt;br&gt;&#xA;सा वै तदा मृत्युसञ्ज्ञापदेशाच्छापाद्भीता बाढमित्यब्रवीत्तम्&#x9;036a&lt;br&gt;&#xA;अथो प्राणान्प्राणिनामन्तकाले कामक्रोधौ प्राप्य निर्मोह्य हन्ति&#x9;036c&lt;br&gt;&#xA;मृत्योर्ये ते व्याधयश्चाश्रुपाता मनुष्याणां रुज्यते यैः शरीरम्&#x9;037a&lt;br&gt;&#xA;सर्वेषां वै प्राणिनां प्राणनान्ते तस्माच्छोकं मा कृथा बुध्य बुद्ध्या&#x9;037c&lt;br&gt;&#xA;सर्वे देवाः प्राणिनां प्राणनान्ते गत्वा वृत्ताः सन्निवृत्तास्तथैव&#x9;038a&lt;br&gt;&#xA;एवं सर्वे मानवाः प्राणनान्ते गत्वावृत्ता देववद्राजसिंह&#x9;038c&lt;br&gt;&#xA;वायुर्भीमो भीमनादो महौजाः सर्वेषां च प्राणिनां प्राणभूतः&#x9;039a&lt;br&gt;&#xA;नानावृत्तिर्देहिनां देहभेदे तस्माद्वायुर्देवदेवो विशिष्टः&#x9;039c&lt;br&gt;&#xA;सर्वे देवा मर्त्यसञ्ज्ञाविशिष्टाः सर्वे मर्त्या देवसञ्ज्ञाविशिष्टाः&#x9;040a&lt;br&gt;&#xA;तस्मात्पुत्रं मा शुचो राजसिंह पुत्रः स्वर्गं प्राप्य ते मोदते ह&#x9;040c&lt;br&gt;&#xA;एवं मृत्युर्देवसृष्टा प्रजानां प्राप्ते काले संहरन्ती यथावत्&#x9;041a&lt;br&gt;&#xA;तस्याश्चैव व्याधयस्तेऽश्रुपाताः प्राप्ते काले संहरन्तीह जन्तून्&#x9;041c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/251/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/251/</guid>
      <description>&lt;p&gt;युधिष्ठिर उवाच&#x9;001 &lt;br&gt;&#xA;इमे वै मानवाः सर्वे धर्मं प्रति विशङ्किताः&#x9;001a&lt;br&gt;&#xA;कोऽयं धर्मः कुतो धर्मस्तन्मे ब्रूहि पितामह&#x9;001c&lt;br&gt;&#xA;धर्मो न्वयमिहार्थः किममुत्रार्थोऽपि वा भवेत्&#x9;002a&lt;br&gt;&#xA;उभयार्थोऽपि वा धर्मस्तन्मे ब्रूहि पितामह&#x9;002c&lt;br&gt;&#xA;भीष्म उवाच&#x9;003 &lt;br&gt;&#xA;सदाचारः स्मृतिर्वेदास्त्रिविधं धर्मलक्षणम्&#x9;003a&lt;br&gt;&#xA;चतुर्थमर्थमित्याहुः कवयो धर्मलक्षणम्&#x9;003c&lt;br&gt;&#xA;अपि ह्युक्तानि कर्माणि व्यवस्यन्त्युत्तरावरे&#x9;004a&lt;br&gt;&#xA;लोकयात्रार्थमेवेह धर्मस्य नियमः कृतः&#x9;004c&lt;br&gt;&#xA;उभयत्र सुखोदर्क इह चैव परत्र च&#x9;004e&lt;br&gt;&#xA;अलब्ध्वा निपुणं धर्मं पापः पापे प्रसज्जति&#x9;005a&lt;br&gt;&#xA;न च पापकृतः पापान्मुच्यन्ते केचिदापदि&#x9;005c&lt;br&gt;&#xA;अपापवादी भवति यदा भवति धर्मवित्&#x9;006a&lt;br&gt;&#xA;धर्मस्य निष्ठा स्वाचारस्तमेवाश्रित्य भोत्स्यसे&#x9;006c&lt;br&gt;&#xA;यदाधर्मसमाविष्टो धनं गृह्णाति तस्करः&#x9;007a&lt;br&gt;&#xA;रमते निर्हरन्स्तेनः परवित्तमराजके&#x9;007c&lt;br&gt;&#xA;यदास्य तद्धरन्त्यन्ये तदा राजानमिच्छति&#x9;008a&lt;br&gt;&#xA;तदा तेषां स्पृहयते ये वै तुष्टाः स्वकैर्धनैः&#x9;008c&lt;br&gt;&#xA;अभीतः शुचिरभ्येति राजद्वारमशङ्कितः&#x9;009a&lt;br&gt;&#xA;न हि दुश्चरितं किञ्चिदन्तरात्मनि पश्यति&#x9;009c&lt;br&gt;&#xA;सत्यस्य वचनं साधु न सत्याद्विद्यते परम्&#x9;010a&lt;br&gt;&#xA;सत्येन विधृतं सर्वं सर्वं सत्ये प्रतिष्ठितम्&#x9;010c&lt;br&gt;&#xA;अपि पापकृतो रौद्राः सत्यं कृत्वा पृथक्पृथक्&#x9;011a&lt;br&gt;&#xA;अद्रोहमविसंवादं प्रवर्तन्ते तदाश्रयाः&#x9;011c&lt;br&gt;&#xA;ते चेन्मिथोऽधृतिं कुर्युर्विनश्येयुरसंशयम्&#x9;011e&lt;br&gt;&#xA;न हर्तव्यं परधनमिति धर्मः सनातनः&#x9;012a&lt;br&gt;&#xA;मन्यन्ते बलवन्तस्तं दुर्बलैः सम्प्रवर्तितम्&#x9;012c&lt;br&gt;&#xA;यदा नियतिदौर्बल्यमथैषामेव रोचते&#x9;012e&lt;br&gt;&#xA;न ह्यत्यन्तं बलयुता भवन्ति सुखिनोऽपि वा&#x9;013a&lt;br&gt;&#xA;तस्मादनार्जवे बुद्धिर्न कार्या ते कथञ्चन&#x9;013c&lt;br&gt;&#xA;असाधुभ्योऽस्य न भयं न चोरेभ्यो न राजतः&#x9;014a&lt;br&gt;&#xA;न किञ्चित्कस्यचित्कुर्वन्निर्भयः शुचिरावसेत्&#x9;014c&lt;br&gt;&#xA;सर्वतः शङ्कते स्तेनो मृगो ग्राममिवेयिवान्&#x9;015a&lt;br&gt;&#xA;बहुधाचरितं पापमन्यत्रैवानुपश्यति&#x9;015c&lt;br&gt;&#xA;मुदितः शुचिरभ्येति सर्वतो निर्भयः सदा&#x9;016a&lt;br&gt;&#xA;न हि दुश्चरितं किञ्चिदात्मनोऽन्येषु पश्यति&#x9;016c&lt;br&gt;&#xA;दातव्यमित्ययं धर्म उक्तो भूतहिते रतैः&#x9;017a&lt;br&gt;&#xA;तं मन्यन्ते धनयुताः कृपणैः सम्प्रवर्तितम्&#x9;017c&lt;br&gt;&#xA;यदा नियतिकार्पण्यमथैषामेव रोचते&#x9;018a&lt;br&gt;&#xA;न ह्यत्यन्तं धनवन्तो भवन्ति सुखिनोऽपि वा&#x9;018c&lt;br&gt;&#xA;यदन्यैर्विहितं नेच्छेदात्मनः कर्म पूरुषः&#x9;019a&lt;br&gt;&#xA;न तत्परेषु कुर्वीत जानन्नप्रियमात्मनः&#x9;019c&lt;br&gt;&#xA;योऽन्यस्य स्यादुपपतिः स कं किं वक्तुमर्हति&#x9;020a&lt;br&gt;&#xA;यदन्यस्तस्य तत्कुर्यान्न मृष्येदिति मे मतिः&#x9;020c&lt;br&gt;&#xA;जीवितुं यः स्वयं चेच्छेत्कथं सोऽन्यं प्रघातयेत्&#x9;021a&lt;br&gt;&#xA;यद्यदात्मन इच्छेत तत्परस्यापि चिन्तयेत्&#x9;021c&lt;br&gt;&#xA;अतिरिक्तैः संविभजेद्भोगैरन्यानकिञ्चनान्&#x9;022a&lt;br&gt;&#xA;एतस्मात्कारणाद्धात्रा कुसीदं सम्प्रवर्तितम्&#x9;022c&lt;br&gt;&#xA;यस्मिंस्तु देवाः समये सन्तिष्ठेरंस्तथा भवेत्&#x9;023a&lt;br&gt;&#xA;अथ चेल्लाभसमये स्थितिर्धर्मेऽपि शोभना&#x9;023c&lt;br&gt;&#xA;सर्वं प्रियाभ्युपगतं धर्ममाहुर्मनीषिणः&#x9;024a&lt;br&gt;&#xA;पश्यैतं लक्षणोद्देशं धर्माधर्मे युधिष्ठिर&#x9;024c&lt;br&gt;&#xA;लोकसङ्ग्रहसंयुक्तं विधात्रा विहितं पुरा&#x9;025a&lt;br&gt;&#xA;सूक्ष्मधर्मार्थनियतं सतां चरितमुत्तमम्&#x9;025c&lt;br&gt;&#xA;धर्मलक्षणमाख्यातमेतत्ते कुरुसत्तम&#x9;026a&lt;br&gt;&#xA;तस्मादनार्जवे बुद्धिर्न कार्या ते कथञ्चन&#x9;026c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/252/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/252/</guid>
      <description>&lt;p&gt;युधिष्ठिर उवाच&#x9;001 &lt;br&gt;&#xA;सूक्ष्मं साधु समादिष्टं भवता धर्मलक्षणम्&#x9;001a&lt;br&gt;&#xA;प्रतिभा त्वस्ति मे काचित्तां ब्रूयामनुमानतः&#x9;001c&lt;br&gt;&#xA;भूयांसो हृदये ये मे प्रश्नास्ते व्याहृतास्त्वया&#x9;002a&lt;br&gt;&#xA;इममन्यं प्रवक्ष्यामि न राजन्विग्रहादिव&#x9;002c&lt;br&gt;&#xA;इमानि हि प्रापयन्ति सृजन्त्युत्तारयन्ति च&#x9;003a&lt;br&gt;&#xA;न धर्मः परिपाठेन शक्यो भारत वेदितुम्&#x9;003c&lt;br&gt;&#xA;अन्यो धर्मः समस्थस्य विषमस्थस्य चापरः&#x9;004a&lt;br&gt;&#xA;आपदस्तु कथं शक्याः परिपाठेन वेदितुम्&#x9;004c&lt;br&gt;&#xA;सदाचारो मतो धर्मः सन्तस्त्वाचारलक्षणाः&#x9;005a&lt;br&gt;&#xA;साध्यासाध्यं कथं शक्यं सदाचारो ह्यलक्षणम्&#x9;005c&lt;br&gt;&#xA;दृश्यते धर्मरूपेण अधर्मं प्राकृतश्चरन्&#x9;006a&lt;br&gt;&#xA;धर्मं चाधर्मरूपेण कश्चिदप्राकृतश्चरन्&#x9;006c&lt;br&gt;&#xA;पुनरस्य प्रमाणं हि निर्दिष्टं शास्त्रकोविदैः&#x9;007a&lt;br&gt;&#xA;वेदवादाश्चानुयुगं ह्रसन्तीति ह नः श्रुतम्&#x9;007c&lt;br&gt;&#xA;अन्ये कृतयुगे धर्मास्त्रेतायां द्वापरेऽपरे&#x9;008a&lt;br&gt;&#xA;अन्ये कलियुगे धर्मा यथाशक्तिकृता इव&#x9;008c&lt;br&gt;&#xA;आम्नायवचनं सत्यमित्ययं लोकसङ्ग्रहः&#x9;009a&lt;br&gt;&#xA;आम्नायेभ्यः परं वेदाः प्रसृता विश्वतोमुखाः&#x9;009c&lt;br&gt;&#xA;ते चेत्सर्वे प्रमाणं वै प्रमाणं तन्न विद्यते&#x9;010a&lt;br&gt;&#xA;प्रमाणे चाप्रमाणे च विरुद्धे शास्त्रता कुतः&#x9;010c&lt;br&gt;&#xA;धर्मस्य ह्रियमाणस्य बलवद्भिर्दुरात्मभिः&#x9;011a&lt;br&gt;&#xA;या या विक्रियते संस्था ततः सापि प्रणश्यति&#x9;011c&lt;br&gt;&#xA;विद्म चैवं न वा विद्म शक्यं वा वेदितुं न वा&#x9;012a&lt;br&gt;&#xA;अणीयान्क्षुरधाराया गरीयान्पर्वतादपि&#x9;012c&lt;br&gt;&#xA;गन्धर्वनगराकारः प्रथमं सम्प्रदृश्यते&#x9;013a&lt;br&gt;&#xA;अन्वीक्ष्यमाणः कविभिः पुनर्गच्छत्यदर्शनम्&#x9;013c&lt;br&gt;&#xA;निपानानीव गोभ्याशे क्षेत्रे कुल्येव भारत&#x9;014a&lt;br&gt;&#xA;स्मृतोऽपि शाश्वतो धर्मो विप्रहीणो न दृश्यते&#x9;014c&lt;br&gt;&#xA;कामादन्ये क्षयादन्ये कारणैरपरैस्तथा&#x9;015a&lt;br&gt;&#xA;असन्तो हि वृथाचारं भजन्ते बहवोऽपरे&#x9;015c&lt;br&gt;&#xA;धर्मो भवति स क्षिप्रं विलीनस्त्वेव साधुषु&#x9;016a&lt;br&gt;&#xA;अन्ये तानाहुरुन्मत्तानपि चावहसन्त्युत&#x9;016c&lt;br&gt;&#xA;महाजना ह्युपावृत्ता राजधर्मं समाश्रिताः&#x9;017a&lt;br&gt;&#xA;न हि सर्वहितः कश्चिदाचारः सम्प्रदृश्यते&#x9;017c&lt;br&gt;&#xA;तेनैवान्यः प्रभवति सोऽपरं बाधते पुनः&#x9;018a&lt;br&gt;&#xA;दृश्यते चैव स पुनस्तुल्यरूपो यदृच्छया&#x9;018c&lt;br&gt;&#xA;येनैवान्यः प्रभवति सोऽपरानपि बाधते&#x9;019a&lt;br&gt;&#xA;आचाराणामनैकाग्र्यं सर्वेषामेव लक्षयेत्&#x9;019c&lt;br&gt;&#xA;चिराभिपन्नः कविभिः पूर्वं धर्म उदाहृतः&#x9;020a&lt;br&gt;&#xA;तेनाचारेण पूर्वेण संस्था भवति शाश्वती&#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/253/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/253/</guid>
      <description>&lt;p&gt;भीष्म उवाच&#x9;001 &lt;br&gt;&#xA;अत्राप्युदाहरन्तीममितिहासं पुरातनम्&#x9;001a&lt;br&gt;&#xA;तुलाधारस्य वाक्यानि धर्मे जाजलिना सह&#x9;001c&lt;br&gt;&#xA;वने वनचरः कश्चिज्जाजलिर्नाम वै द्विजः&#x9;002a&lt;br&gt;&#xA;सागरोद्देशमागम्य तपस्तेपे महातपाः&#x9;002c&lt;br&gt;&#xA;नियतो नियताहारश्चीराजिनजटाधरः&#x9;003a&lt;br&gt;&#xA;मलपङ्कधरो धीमान्बहून्वर्षगणान्मुनिः&#x9;003c&lt;br&gt;&#xA;स कदाचिन्महातेजा जलवासो महीपते&#x9;004a&lt;br&gt;&#xA;चचार लोकान्विप्रर्षिः प्रेक्षमाणो मनोजवः&#x9;004c&lt;br&gt;&#xA;स चिन्तयामास मुनिर्जलमध्ये कदाचन&#x9;005a&lt;br&gt;&#xA;विप्रेक्ष्य सागरान्तां वै महीं सवनकाननाम्&#x9;005c&lt;br&gt;&#xA;न मया सदृशोऽस्तीह लोके स्थावरजङ्गमे&#x9;006a&lt;br&gt;&#xA;अप्सु वैहायसं गच्छेन्मया योऽन्यः सहेति वै&#x9;006c&lt;br&gt;&#xA;स दृश्यमानो रक्षोभिर्जलमध्येऽवदत्ततः&#x9;007a&lt;br&gt;&#xA;अब्रुवंश्च पिशाचास्तं नैवं त्वं वक्तुमर्हसि&#x9;007c&lt;br&gt;&#xA;तुलाधारो वणिग्धर्मा वाराणस्यां महायशाः&#x9;008a&lt;br&gt;&#xA;सोऽप्येवं नार्हते वक्तुं यथा त्वं द्विजसत्तम&#x9;008c&lt;br&gt;&#xA;इत्युक्तो जाजलिर्भूतैः प्रत्युवाच महातपाः&#x9;009a&lt;br&gt;&#xA;पश्येयं तमहं प्राज्ञं तुलाधारं यशस्विनम्&#x9;009c&lt;br&gt;&#xA;इति ब्रुवाणं तमृषिं रक्षांस्युद्धृत्य सागरात्&#x9;010a&lt;br&gt;&#xA;अब्रुवन्गच्छ पन्थानमास्थायेमं द्विजोत्तम&#x9;010c&lt;br&gt;&#xA;इत्युक्तो जाजलिर्भूतैर्जगाम विमनास्तदा&#x9;011a&lt;br&gt;&#xA;वाराणस्यां तुलाधारं समासाद्याब्रवीद्वचः&#x9;011c&lt;br&gt;&#xA;युधिष्ठिर उवाच&#x9;012 &lt;br&gt;&#xA;किं कृतं सुकृतं कर्म तात जाजलिना पुरा&#x9;012a&lt;br&gt;&#xA;येन सिद्धिं परां प्राप्तस्तन्नो व्याख्यातुमर्हसि&#x9;012c&lt;br&gt;&#xA;भीष्म उवाच&#x9;013 &lt;br&gt;&#xA;अतीव तपसा युक्तो घोरेण स बभूव ह&#x9;013a&lt;br&gt;&#xA;नद्युपस्पर्शनरतः सायं प्रातर्महातपाः&#x9;013c&lt;br&gt;&#xA;अग्नीन्परिचरन्सम्यक्स्वाध्यायपरमो द्विजः&#x9;014a&lt;br&gt;&#xA;वानप्रस्थविधानज्ञो जाजलिर्ज्वलितः श्रिया&#x9;014c&lt;br&gt;&#xA;सत्ये तपसि तिष्ठन्स न च धर्ममवैक्षत&#x9;015a&lt;br&gt;&#xA;वर्षास्वाकाशशायी स हेमन्ते जलसंश्रयः&#x9;015c&lt;br&gt;&#xA;वतातपसहो ग्रीष्मे न च धर्ममविन्दत&#x9;016a&lt;br&gt;&#xA;दुःखशय्याश्च विविधा भूमौ च परिवर्तनम्&#x9;016c&lt;br&gt;&#xA;ततः कदाचित्स मुनिर्वर्षास्वाकाशमास्थितः&#x9;017a&lt;br&gt;&#xA;अन्तरिक्षाज्जलं मूर्ध्ना प्रत्यगृह्णान्मुहुर्मुहुः&#x9;017c&lt;br&gt;&#xA;अथ तस्य जटाः क्लिन्ना बभूवुर्ग्रथिताः प्रभो&#x9;018a&lt;br&gt;&#xA;अरण्यगमनान्नित्यं मलिनो मलसंयुताः&#x9;018c&lt;br&gt;&#xA;स कदाचिन्निराहारो वायुभक्षो महातपाः&#x9;019a&lt;br&gt;&#xA;तस्थौ काष्ठवदव्यग्रो न चचाल च कर्हिचित्&#x9;019c&lt;br&gt;&#xA;तस्य स्म स्थाणुभूतस्य निर्विचेष्टस्य भारत&#x9;020a&lt;br&gt;&#xA;कुलिङ्गशकुनौ राजन्नीडं शिरसि चक्रतुः&#x9;020c&lt;br&gt;&#xA;स तौ दयावान्विप्रर्षिरुपप्रैक्षत दम्पती&#x9;021a&lt;br&gt;&#xA;कुर्वाणं नीडकं तत्र जटासु तृणतन्तुभिः&#x9;021c&lt;br&gt;&#xA;यदा स न चलत्येव स्थाणुभूतो महातपाः&#x9;022a&lt;br&gt;&#xA;ततस्तौ परिविश्वस्तौ सुखं तत्रोषतुस्तदा&#x9;022c&lt;br&gt;&#xA;अतीतास्वथ वर्षासु शरत्काल उपस्थिते&#x9;023a&lt;br&gt;&#xA;प्राजापत्येन विधिना विश्वासात्काममोहितौ&#x9;023c&lt;br&gt;&#xA;तत्रापातयतां राजञ्शिरस्यण्डानि खेचरौ&#x9;024a&lt;br&gt;&#xA;तान्यबुध्यत तेजस्वी स विप्रः संशितव्रतः&#x9;024c&lt;br&gt;&#xA;बुद्ध्वा च स महातेजा न चचालैव जाजलिः&#x9;025a&lt;br&gt;&#xA;धर्मे धृतमना नित्यं नाधर्मं स त्वरोचयत्&#x9;025c&lt;br&gt;&#xA;अहन्यहनि चागम्य ततस्तौ तस्य मूर्धनि&#x9;026a&lt;br&gt;&#xA;आश्वासितौ वै वसतः सम्प्रहृष्टौ तदा विभो&#x9;026c&lt;br&gt;&#xA;अण्डेभ्यस्त्वथ पुष्टेभ्यः प्रजायन्त शकुन्तकाः&#x9;027a&lt;br&gt;&#xA;व्यवर्धन्त च तत्रैव न चाकम्पत जाजलिः&#x9;027c&lt;br&gt;&#xA;स रक्षमाणस्त्वण्डानि कुलिङ्गानां यतव्रतः&#x9;028a&lt;br&gt;&#xA;तथैव तस्थौ धर्मात्मा निर्विचेष्टः समाहितः&#x9;028c&lt;br&gt;&#xA;ततस्तु कालसमये बभूवुस्तेऽथ पक्षिणः&#x9;029a&lt;br&gt;&#xA;बुबुधे तांश्च स मुनिर्जातपक्षाञ्शकुन्तकान्&#x9;029c&lt;br&gt;&#xA;ततः कदाचित्तांस्तत्र पश्यन्पक्षीन्यतव्रतः&#x9;030a&lt;br&gt;&#xA;बभूव परमप्रीतस्तदा मतिमतां वरः&#x9;030c&lt;br&gt;&#xA;तथा तानभिसंवृद्धान्दृष्ट्वा चाप्नुवतां मुदम्&#x9;031a&lt;br&gt;&#xA;शकुनौ निर्भयौ तत्र ऊषतुश्चात्मजैः सह&#x9;031c&lt;br&gt;&#xA;जातपक्षांश्च सोऽपश्यदुड्डीनान्पुनरागतान्&#x9;032a&lt;br&gt;&#xA;सायं सायं द्विजान्विप्रो न चाकम्पत जाजलिः&#x9;032c&lt;br&gt;&#xA;कदाचित्पुनरभ्येत्य पुनर्गच्छन्ति सन्ततम्&#x9;033a&lt;br&gt;&#xA;त्यक्ता मातृपितृभ्यां ते न चाकम्पत जाजलिः&#x9;033c&lt;br&gt;&#xA;अथ ते दिवसं चारीं गत्वा सायं पुनर्नृप&#x9;034a&lt;br&gt;&#xA;उपावर्तन्त तत्रैव निवासार्थं शकुन्तकाः&#x9;034c&lt;br&gt;&#xA;कदाचिद्दिवसान्पञ्च समुत्पत्य विहङ्गमाः&#x9;035a&lt;br&gt;&#xA;षष्ठेऽहनि समाजग्मुर्न चाकम्पत जाजलिः&#x9;035c&lt;br&gt;&#xA;क्रमेण च पुनः सर्वे दिवसानि बहून्यपि&#x9;036a&lt;br&gt;&#xA;नोपावर्तन्त शकुना जातप्राणाः स्म ते यदा&#x9;036c&lt;br&gt;&#xA;कदाचिन्मासमात्रेण समुत्पत्य विहङ्गमाः&#x9;037a&lt;br&gt;&#xA;नैवागच्छंस्ततो राजन्प्रातिष्ठत स जाजलिः&#x9;037c&lt;br&gt;&#xA;ततस्तेषु प्रलीनेषु जाजलिर्जातविस्मयः&#x9;038a&lt;br&gt;&#xA;सिद्धोऽस्मीति मतिं चक्रे ततस्तं मान आविशत्&#x9;038c&lt;br&gt;&#xA;स तथा निर्गतान्दृष्ट्वा शकुन्तान्नियतव्रतः&#x9;039a&lt;br&gt;&#xA;सम्भावितात्मा सम्भाव्य भृशं प्रीतस्तदाभवन्&#x9;039c&lt;br&gt;&#xA;स नद्यां समुपस्पृश्य तर्पयित्वा हुताशनम्&#x9;040a&lt;br&gt;&#xA;उदयन्तमथादित्यमभ्यगच्छन्महातपाः&#x9;040c&lt;br&gt;&#xA;सम्भाव्य चटकान्मूर्ध्नि जाजलिर्जपतां वरः&#x9;041a&lt;br&gt;&#xA;आस्फोटयत्तदाकाशे धर्मः प्राप्तो मयेति वै&#x9;041c&lt;br&gt;&#xA;अथान्तरिक्षे वागासीत्तां स शुश्राव जाजलिः&#x9;042a&lt;br&gt;&#xA;धर्मेण न समस्त्वं वै तुलाधारस्य जाजले&#x9;042c&lt;br&gt;&#xA;वाराणस्यां महाप्राज्ञस्तुलाधारः प्रतिष्ठितः&#x9;043a&lt;br&gt;&#xA;सोऽप्येवं नार्हते वक्तुं यथा त्वं भाषसे द्विज&#x9;043c&lt;br&gt;&#xA;सोऽमर्षवशमापन्नस्तुलाधारदिदृक्षया&#x9;044a&lt;br&gt;&#xA;पृथिवीमचरद्राजन्यत्रसायङ्गृहो मुनिः&#x9;044c&lt;br&gt;&#xA;कालेन महतागच्छत्स तु वाराणसीं पुरीम्&#x9;045a&lt;br&gt;&#xA;विक्रीणन्तं च पण्यानि तुलाधारं ददर्श सः&#x9;045c&lt;br&gt;&#xA;सोऽपि दृष्ट्वैव तं विप्रमायान्तं भाण्डजीवनः&#x9;046a&lt;br&gt;&#xA;समुत्थाय सुसंहृष्टः स्वागतेनाभ्यपूजयत्&#x9;046c&lt;br&gt;&#xA;तुलाधार उवाच&#x9;047 &lt;br&gt;&#xA;आयानेवासि विदितो मम ब्रह्मन्न संशयः&#x9;047a&lt;br&gt;&#xA;ब्रवीमि यत्तु वचनं तच्छृणुष्व द्विजोत्तम&#x9;047c&lt;br&gt;&#xA;सागरानूपमाश्रित्य तपस्तप्तं त्वया महत्&#x9;048a&lt;br&gt;&#xA;न च धर्मस्य सञ्ज्ञां त्वं पुरा वेत्थ कथञ्चन&#x9;048c&lt;br&gt;&#xA;ततः सिद्धस्य तपसा तव विप्र शकुन्तकाः&#x9;049a&lt;br&gt;&#xA;क्षिप्रं शिरस्यजायन्त ते च सम्भावितास्त्वया&#x9;049c&lt;br&gt;&#xA;जातपक्षा यदा ते च गताश्चारीमितस्ततः&#x9;050a&lt;br&gt;&#xA;मन्यमानस्ततो धर्मं चटकप्रभवं द्विज&#x9;050c&lt;br&gt;&#xA;खे वाचं त्वमथाश्रौषीर्मां प्रति द्विजसत्तम&#x9;050e&lt;br&gt;&#xA;अमर्षवशमापन्नस्ततः प्राप्तो भवानिह&#x9;051a&lt;br&gt;&#xA;करवाणि प्रियं किं ते तद्ब्रूहि द्विजसत्तम&#x9;051c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/254/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/254/</guid>
      <description>&lt;p&gt;भीष्म उवाच&#x9;001 &lt;br&gt;&#xA;इत्युक्तः स तदा तेन तुलाधारेण धीमता&#x9;001a&lt;br&gt;&#xA;प्रोवाच वचनं धीमाञ्जाजलिर्जपतां वरः&#x9;001c&lt;br&gt;&#xA;विक्रीणानः सर्वरसान्सर्वगन्धांश्च वाणिज&#x9;002a&lt;br&gt;&#xA;वनस्पतीनोषधीश्च तेषां मूलफलानि च&#x9;002c&lt;br&gt;&#xA;अध्यगा नैष्ठिकीं बुद्धिं कुतस्त्वामिदमागतम्&#x9;003a&lt;br&gt;&#xA;एतदाचक्ष्व मे सर्वं निखिलेन महामते&#x9;003c&lt;br&gt;&#xA;एवमुक्तस्तुलाधारो ब्राह्मणेन यशस्विना&#x9;004a&lt;br&gt;&#xA;उवाच धर्मसूक्ष्माणि वैश्यो धर्मार्थतत्त्ववित्&#x9;004c&lt;br&gt;&#xA;जाजलिं कष्टतपसं ज्ञानतृप्तस्तदा नृप&#x9;004e&lt;br&gt;&#xA;वेदाहं जाजले धर्मं सरहस्यं सनातनम्&#x9;005a&lt;br&gt;&#xA;सर्वभूतहितं मैत्रं पुराणं यं जना विदुः&#x9;005c&lt;br&gt;&#xA;अद्रोहेणैव भूतानामल्पद्रोहेण वा पुनः&#x9;006a&lt;br&gt;&#xA;या वृत्तिः स परो धर्मस्तेन जीवामि जाजले&#x9;006c&lt;br&gt;&#xA;परिच्छिन्नैः काष्ठतृणैर्मयेदं शरणं कृतम्&#x9;007a&lt;br&gt;&#xA;अलक्तं पद्मकं तुङ्गं गन्धांश्चोच्चावचांस्तथा&#x9;007c&lt;br&gt;&#xA;रसांश्च तांस्तान्विप्रर्षे मद्यवर्जानहं बहून्&#x9;008a&lt;br&gt;&#xA;क्रीत्वा वै प्रतिविक्रीणे परहस्तादमायया&#x9;008c&lt;br&gt;&#xA;सर्वेषां यः सुहृन्नित्यं सर्वेषां च हिते रतः&#x9;009a&lt;br&gt;&#xA;कर्मणा मनसा वाचा स धर्मं वेद जाजले&#x9;009c&lt;br&gt;&#xA;नाहं परेषां कर्माणि प्रशंसामि शपामि वा&#x9;010a&lt;br&gt;&#xA;आकाशस्येव विप्रर्षे पश्यल्ँलोकस्य चित्रताम्&#x9;010c&lt;br&gt;&#xA;नानुरुध्ये विरुध्ये वा न द्वेष्मि न च कामये&#x9;011a&lt;br&gt;&#xA;समोऽस्मि सर्वभूतेषु पश्य मे जाजले व्रतम्&#x9;011c&lt;br&gt;&#xA;इष्टानिष्टविमुक्तस्य प्रीतिरागबहिष्कृतः&#x9;012a&lt;br&gt;&#xA;तुला मे सर्वभूतेषु समा तिष्ठति जाजले&#x9;012c&lt;br&gt;&#xA;इति मां त्वं विजानीहि सर्वलोकस्य जाजले&#x9;013a&lt;br&gt;&#xA;समं मतिमतां श्रेष्ठ समलोष्टाश्मकाञ्चनम्&#x9;013c&lt;br&gt;&#xA;यथान्धबधिरोन्मत्ता उच्छ्वासपरमाः सदा&#x9;014a&lt;br&gt;&#xA;देवैरपिहितद्वाराः सोपमा पश्यतो मम&#x9;014c&lt;br&gt;&#xA;यथा वृद्धातुरकृशा निःस्पृहा विषयान्प्रति&#x9;015a&lt;br&gt;&#xA;तथार्थकामभोगेषु ममापि विगता स्पृहा&#x9;015c&lt;br&gt;&#xA;यदा चायं न बिभेति यदा चास्मान्न बिभ्यति&#x9;016a&lt;br&gt;&#xA;यदा नेच्छति न द्वेष्टि तदा सिध्यति वै द्विजः&#x9;016c&lt;br&gt;&#xA;यदा न कुरुते भावं सर्वभूतेषु पापकम्&#x9;017a&lt;br&gt;&#xA;कर्मणा मनसा वाचा ब्रह्म सम्पद्यते तदा&#x9;017c&lt;br&gt;&#xA;न भूतो न भविष्यश्च न च धर्मोऽस्ति कश्चन&#x9;018a&lt;br&gt;&#xA;योऽभयः सर्वभूतानां स प्राप्नोत्यभयं पदम्&#x9;018c&lt;br&gt;&#xA;यस्मादुद्विजते लोकः सर्वो मृत्युमुखादिव&#x9;019a&lt;br&gt;&#xA;वाक्क्रूराद्दण्डपारुष्यात्स प्राप्नोति महद्भयम्&#x9;019c&lt;br&gt;&#xA;यथावद्वर्तमानानां वृद्धानां पुत्रपौत्रिणाम्&#x9;020a&lt;br&gt;&#xA;अनुवर्तामहे वृत्तमहिंस्राणां महात्मनाम्&#x9;020c&lt;br&gt;&#xA;प्रनष्टः शाश्वतो धर्मः सदाचारेण मोहितः&#x9;021a&lt;br&gt;&#xA;तेन वैद्यस्तपस्वी वा बलवान्वा विमोह्यते&#x9;021c&lt;br&gt;&#xA;आचाराज्जाजले प्राज्ञः क्षिप्रं धर्ममवाप्नुयात्&#x9;022a&lt;br&gt;&#xA;एवं यः साधुभिर्दान्तश्चरेदद्रोहचेतसा&#x9;022c&lt;br&gt;&#xA;नद्यां यथा चेह काष्ठमुह्यमानं यदृच्छया&#x9;023a&lt;br&gt;&#xA;यदृच्छयैव काष्ठेन सन्धिं गच्छेत केनचित्&#x9;023c&lt;br&gt;&#xA;तत्रापराणि दारूणि संसृज्यन्ते ततस्ततः&#x9;024a&lt;br&gt;&#xA;तृणकाष्ठकरीषाणि कदा चिन्नसमीक्षया&#x9;024c&lt;br&gt;&#xA;एवमेवायमाचारः प्रादुर्भूतो यतस्ततः&#x9;024e&lt;br&gt;&#xA;यस्मान्नोद्विजते भूतं जातु किञ्चित्कथञ्चन&#x9;025a&lt;br&gt;&#xA;अभयं सर्वभूतेभ्यः स प्राप्नोति सदा मुने&#x9;025c&lt;br&gt;&#xA;यस्मादुद्विजते विद्वन्सर्वलोको वृकादिव&#x9;026a&lt;br&gt;&#xA;क्रोशतस्तीरमासाद्य यथा सर्वे जलेचराः&#x9;026c&lt;br&gt;&#xA;सहायवान्द्रव्यवान्यः सुभगोऽन्योऽपरस्तथा&#x9;027a&lt;br&gt;&#xA;ततस्तानेव कवयः शास्त्रेषु प्रवदन्त्युत&#x9;027c&lt;br&gt;&#xA;कीर्त्यर्थमल्पहृल्लेखाः पटवः कृत्स्ननिर्णयाः&#x9;027e&lt;br&gt;&#xA;तपोभिर्यज्ञदानैश्च वाक्यैः प्रज्ञाश्रितैस्तथा&#x9;028a&lt;br&gt;&#xA;प्राप्नोत्यभयदानस्य यद्यत्फलमिहाश्नुते&#x9;028c&lt;br&gt;&#xA;लोके यः सर्वभूतेभ्यो ददात्यभयदक्षिणाम्&#x9;029a&lt;br&gt;&#xA;स सर्वयज्ञैरीजानः प्राप्नोत्यभयदक्षिणाम्&#x9;029c&lt;br&gt;&#xA;न भूतानामहिंसाया ज्यायान्धर्मोऽस्ति कश्चन&#x9;029e&lt;br&gt;&#xA;यस्मान्नोद्विजते भूतं जातु किञ्चित्कथञ्चन&#x9;030a&lt;br&gt;&#xA;सोऽभयं सर्वभूतेभ्यः सम्प्राप्नोति महामुने&#x9;030c&lt;br&gt;&#xA;यस्मादुद्विजते लोकः सर्पाद्वेश्मगतादिव&#x9;031a&lt;br&gt;&#xA;न स धर्ममवाप्नोति इह लोके परत्र च&#x9;031c&lt;br&gt;&#xA;सर्वभूतात्मभूतस्य सम्यग्भूतानि पश्यतः&#x9;032a&lt;br&gt;&#xA;देवापि मार्गे मुह्यन्ति अपदस्य पदैषिणः&#x9;032c&lt;br&gt;&#xA;दानं भूताभयस्याहुः सर्वदानेभ्य उत्तमम्&#x9;033a&lt;br&gt;&#xA;ब्रवीमि ते सत्यमिदं श्रद्दधस्व च जाजले&#x9;033c&lt;br&gt;&#xA;स एव सुभगो भूत्वा पुनर्भवति दुर्भगः&#x9;034a&lt;br&gt;&#xA;व्यापत्तिं कर्मणां दृष्ट्वा जुगुप्सन्ति जनाः सदा&#x9;034c&lt;br&gt;&#xA;अकारणो हि नेहास्ति धर्मः सूक्ष्मोऽपि जाजले&#x9;035a&lt;br&gt;&#xA;भूतभव्यार्थमेवेह धर्मप्रवचनं कृतम्&#x9;035c&lt;br&gt;&#xA;सूक्ष्मत्वान्न स विज्ञातुं शक्यते बहुनिह्नवः&#x9;036a&lt;br&gt;&#xA;उपलभ्यान्तरा चान्यानाचारानवबुध्यते&#x9;036c&lt;br&gt;&#xA;ये च छिन्दन्ति वृषणान्ये च भिन्दन्ति नस्तकान्&#x9;037a&lt;br&gt;&#xA;वहन्ति महतो भारान्बध्नन्ति दमयन्ति च&#x9;037c&lt;br&gt;&#xA;हत्वा सत्त्वानि खादन्ति तान्कथं न विगर्हसे&#x9;038a&lt;br&gt;&#xA;मानुषा मानुषानेव दासभोगेन भुञ्जते&#x9;038c&lt;br&gt;&#xA;वधबन्धविरोधेन कारयन्ति दिवानिशम्&#x9;039a&lt;br&gt;&#xA;आत्मना चापि जानासि यद्दुःखं वधताडने&#x9;039c&lt;br&gt;&#xA;पञ्चेन्द्रियेषु भूतेषु सर्वं वसति दैवतम्&#x9;040a&lt;br&gt;&#xA;आदित्यश्चन्द्रमा वायुर्ब्रह्मा प्राणः क्रतुर्यमः&#x9;040c&lt;br&gt;&#xA;तानि जीवानि विक्रीय का मृतेषु विचारणा&#x9;041a&lt;br&gt;&#xA;का तैले का घृते ब्रह्मन्मधुन्यप्स्वौषधेषु वा&#x9;041c&lt;br&gt;&#xA;अदंशमशके देशे सुखं संवर्धितान्पशून्&#x9;042a&lt;br&gt;&#xA;तांश्च मातुः प्रियाञ्जानन्नाक्रम्य बहुधा नराः&#x9;042c&lt;br&gt;&#xA;बहुदंशकुशान्देशान्नयन्ति बहुकर्दमान्&#x9;042e&lt;br&gt;&#xA;वाहसम्पीडिता धुर्याः सीदन्त्यविधिनापरे&#x9;043a&lt;br&gt;&#xA;न मन्ये भ्रूणहत्यापि विशिष्टा तेन कर्मणा&#x9;043c&lt;br&gt;&#xA;कृषिं साध्विति मन्यन्ते सा च वृत्तिः सुदारुणा&#x9;044a&lt;br&gt;&#xA;भूमिं भूमिशयांश्चैव हन्ति काष्ठमयोमुखम्&#x9;044c&lt;br&gt;&#xA;तथैवानडुहो युक्तान्समवेक्षस्व जाजले&#x9;044e&lt;br&gt;&#xA;अघ्न्या इति गवां नाम क एनान्हन्तुमर्हति&#x9;045a&lt;br&gt;&#xA;महच्चकाराकुशलं पृषध्रो गालभन्निव&#x9;045c&lt;br&gt;&#xA;ऋषयो यतयो ह्येतन्नहुषे प्रत्यवेदयन्&#x9;046a&lt;br&gt;&#xA;गां मातरं चाप्यवधीर्वृषभं च प्रजापतिम्&#x9;046c&lt;br&gt;&#xA;अकार्यं नहुषाकार्षीर्लप्स्यामस्त्वत्कृते भयम्&#x9;046e&lt;br&gt;&#xA;शतं चैकं च रोगाणां सर्वभूतेष्वपातयन्&#x9;047a&lt;br&gt;&#xA;ऋषयस्ते महाभागाः प्रजास्वेव हि जाजले&#x9;047c&lt;br&gt;&#xA;भ्रूणहं नहुषं त्वाहुर्न ते होष्यामहे हविः&#x9;047e&lt;br&gt;&#xA;इत्युक्त्वा ते महात्मानः सर्वे तत्त्वार्थदर्शिनः&#x9;048a&lt;br&gt;&#xA;ऋषयो यतयः शान्तास्तरसा प्रत्यवेदयन्&#x9;048c&lt;br&gt;&#xA;ईदृशानशिवान्घोरानाचारानिह जाजले&#x9;049a&lt;br&gt;&#xA;केवलाचरितत्वात्तु निपुणान्नावबुध्यसे&#x9;049c&lt;br&gt;&#xA;कारणाद्धर्ममन्विच्छेन्न लोकचरितं चरेत्&#x9;050a&lt;br&gt;&#xA;यो हन्याद्यश्च मां स्तौति तत्रापि शृणु जाजले&#x9;050c&lt;br&gt;&#xA;समौ तावपि मे स्यातां न हि मे स्तः प्रियाप्रिये&#x9;051a&lt;br&gt;&#xA;एतदीदृशकं धर्मं प्रशंसन्ति मनीषिणः&#x9;051c&lt;br&gt;&#xA;उपपत्त्या हि सम्पन्नो यतिभिश्चैव सेव्यते&#x9;052a&lt;br&gt;&#xA;सततं धर्मशीलैश्च नैपुण्येनोपलक्षितः&#x9;052c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/255/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/255/</guid>
      <description>&lt;p&gt;जाजलिरुवाच&#x9;001 &lt;br&gt;&#xA;यथा प्रवर्तितो धर्मस्तुलां धारयता त्वया&#x9;001a&lt;br&gt;&#xA;स्वर्गद्वारं च वृत्तिं च भूतानामवरोत्स्यते&#x9;001c&lt;br&gt;&#xA;कृष्या ह्यन्नं प्रभवति ततस्त्वमपि जीवसि&#x9;002a&lt;br&gt;&#xA;पशुभिश्चौषधीभिश्च मर्त्या जीवन्ति वाणिज&#x9;002c&lt;br&gt;&#xA;यतो यज्ञः प्रभवति नास्तिक्यमपि जल्पसि&#x9;003a&lt;br&gt;&#xA;न हि वर्तेदयं लोको वार्तामुत्सृज्य केवलम्&#x9;003c&lt;br&gt;&#xA;तुलाधार उवाच&#x9;004 &lt;br&gt;&#xA;वक्ष्यामि जाजले वृत्तिं नास्मि ब्राह्मण नास्तिकः&#x9;004a&lt;br&gt;&#xA;न च यज्ञं विनिन्दामि यज्ञवित्तु सुदुर्लभः&#x9;004c&lt;br&gt;&#xA;नमो ब्राह्मणयज्ञाय ये च यज्ञविदो जनाः&#x9;005a&lt;br&gt;&#xA;स्वयज्ञं ब्राह्मणा हित्वा क्षात्रं यज्ञमिहास्थिताः&#x9;005c&lt;br&gt;&#xA;लुब्धैर्वित्तपरैर्ब्रह्मन्नास्तिकैः सम्प्रवर्तितम्&#x9;006a&lt;br&gt;&#xA;वेदवादानविज्ञाय सत्याभासमिवानृतम्&#x9;006c&lt;br&gt;&#xA;इदं देयमिदं देयमिति नान्तं चिकीर्षति&#x9;007a&lt;br&gt;&#xA;अतः स्तैन्यं प्रभवति विकर्माणि च जाजले&#x9;007c&lt;br&gt;&#xA;तदेव सुकृतं हव्यं येन तुष्यन्ति देवताः&#x9;007e&lt;br&gt;&#xA;नमस्कारेण हविषा स्वाध्यायैरौषधैस्तथा&#x9;008a&lt;br&gt;&#xA;पूजा स्याद्देवतानां हि यथा शास्त्रनिदर्शनम्&#x9;008c&lt;br&gt;&#xA;इष्टापूर्तादसाधूनां विषमा जायते प्रजा&#x9;009a&lt;br&gt;&#xA;लुब्धेभ्यो जायते लुब्धः समेभ्यो जायते समः&#x9;009c&lt;br&gt;&#xA;यजमानो यथात्मानमृत्विजश्च तथा प्रजाः&#x9;010a&lt;br&gt;&#xA;यज्ञात्प्रजा प्रभवति नभसोऽम्भ इवामलम्&#x9;010c&lt;br&gt;&#xA;अग्नौ प्रास्ताहुतिर्ब्रह्मन्नादित्यमुपतिष्ठति&#x9;011a&lt;br&gt;&#xA;आदित्याज्जायते वृष्टिर्वृष्टेरन्नं ततः प्रजाः&#x9;011c&lt;br&gt;&#xA;तस्मात्स्वनुष्ठितात्पूर्वे सर्वान्कामांश्च लेभिरे&#x9;012a&lt;br&gt;&#xA;अकृष्टपच्या पृथिवी आशीर्भिर्वीरुधोऽभवन्&#x9;012c&lt;br&gt;&#xA;न ते यज्ञेष्वात्मसु वा फलं पश्यन्ति किञ्चन&#x9;012e&lt;br&gt;&#xA;शङ्कमानाः फलं यज्ञे ये यजेरन्कथञ्चन&#x9;013a&lt;br&gt;&#xA;जायन्तेऽसाधवो धूर्ता लुब्धा वित्तप्रयोजनाः&#x9;013c&lt;br&gt;&#xA;स स्म पापकृतां लोकान्गच्छेदशुभकर्मणा&#x9;014a&lt;br&gt;&#xA;प्रमाणमप्रमाणेन यः कुर्यादशुभं नरः&#x9;014c&lt;br&gt;&#xA;पापात्मा सोऽकृतप्रज्ञः सदैवेह द्विजोत्तम&#x9;014e&lt;br&gt;&#xA;कर्तव्यमिति कर्तव्यं वेत्ति यो ब्राह्मणोभयम्&#x9;015a&lt;br&gt;&#xA;ब्रह्मैव वर्तते लोके नैति कर्तव्यतां पुनः&#x9;015c&lt;br&gt;&#xA;विगुणं च पुनः कर्म ज्याय इत्यनुशुश्रुम&#x9;016a&lt;br&gt;&#xA;सर्वभूतोपघातश्च फलभावे च संयमः&#x9;016c&lt;br&gt;&#xA;सत्ययज्ञा दमयज्ञा अलुब्धाश्चात्मतृप्तयः&#x9;017a&lt;br&gt;&#xA;उत्पन्नत्यागिनः सर्वे जना आसन्नमत्सराः&#x9;017c&lt;br&gt;&#xA;क्षेत्रक्षेत्रज्ञतत्त्वज्ञाः स्वयज्ञपरिनिष्ठिताः&#x9;018a&lt;br&gt;&#xA;ब्राह्मं वेदमधीयन्तस्तोषयन्त्यमरानपि&#x9;018c&lt;br&gt;&#xA;अखिलं दैवतं सर्वं ब्रह्म ब्राह्मणसंश्रितम्&#x9;019a&lt;br&gt;&#xA;तृप्यन्ति तृप्यतो देवास्तृप्तास्तृप्तस्य जाजले&#x9;019c&lt;br&gt;&#xA;यथा सर्वरसैस्तृप्तो नाभिनन्दति किञ्चन&#x9;020a&lt;br&gt;&#xA;तथा प्रज्ञानतृप्तस्य नित्यं तृप्तिः सुखोदया&#x9;020c&lt;br&gt;&#xA;धर्मारामा धर्मसुखाः कृत्स्नव्यवसितास्तथा&#x9;021a&lt;br&gt;&#xA;अस्ति नस्तत्त्वतो भूय इति प्रज्ञागवेषिणः&#x9;021c&lt;br&gt;&#xA;ज्ञानविज्ञानिनः केचित्परं पारं तितीर्षवः&#x9;022a&lt;br&gt;&#xA;अतीव तत्सदा पुण्यं पुण्याभिजनसंहितम्&#x9;022c&lt;br&gt;&#xA;यत्र गत्वा न शोचन्ति न च्यवन्ति व्यथन्ति च&#x9;023a&lt;br&gt;&#xA;ते तु तद्ब्रह्मणः स्थानं प्राप्नुवन्तीह सात्त्विकाः&#x9;023c&lt;br&gt;&#xA;नैव ते स्वर्गमिच्छन्ति न यजन्ति यशोधनैः&#x9;024a&lt;br&gt;&#xA;सतां वर्त्मानुवर्तन्ते यथाबलमहिंसया&#x9;024c&lt;br&gt;&#xA;वनस्पतीनोषधीश्च फलमूलं च ते विदुः&#x9;025a&lt;br&gt;&#xA;न चैतानृत्विजो लुब्धा याजयन्ति धनार्थिनः&#x9;025c&lt;br&gt;&#xA;स्वमेव चार्थं कुर्वाणा यज्ञं चक्रुः पुनर्द्विजाः&#x9;026a&lt;br&gt;&#xA;परिनिष्ठितकर्माणः प्रजानुग्रहकाम्यया&#x9;026c&lt;br&gt;&#xA;प्रापयेयुः प्रजाः स्वर्गं स्वधर्मचरणेन वै&#x9;027a&lt;br&gt;&#xA;इति मे वर्तते बुद्धिः समा सर्वत्र जाजले&#x9;027c&lt;br&gt;&#xA;प्रयुञ्जते यानि यज्ञे सदा प्राज्ञा द्विजर्षभ&#x9;028a&lt;br&gt;&#xA;तेन ते देवयानेन पथा यान्ति महामुने&#x9;028c&lt;br&gt;&#xA;आवृत्तिस्तत्र चैकस्य नास्त्यावृत्तिर्मनीषिणाम्&#x9;029a&lt;br&gt;&#xA;उभौ तौ देवयानेन गच्छतो जाजले पथा&#x9;029c&lt;br&gt;&#xA;स्वयं चैषामनडुहो युज्यन्ति च वहन्ति च&#x9;030a&lt;br&gt;&#xA;स्वयमुस्राश्च दुह्यन्ते मनःसङ्कल्पसिद्धिभिः&#x9;030c&lt;br&gt;&#xA;स्वयं यूपानुपादाय यजन्ते स्वाप्तदक्षिणैः&#x9;031a&lt;br&gt;&#xA;यस्तथाभावितात्मा स्यात्स गामालब्धुमर्हति&#x9;031c&lt;br&gt;&#xA;ओषधीभिस्तथा ब्रह्मन्यजेरंस्ते नतादृशाः&#x9;032a&lt;br&gt;&#xA;बुद्धित्यागं पुरस्कृत्य तादृशं प्रब्रवीमि ते&#x9;032c&lt;br&gt;&#xA;निराशिषमनारम्भं निर्नमस्कारमस्तुतिम्&#x9;033a&lt;br&gt;&#xA;अक्षीणं क्षीणकर्माणं तं देवा ब्राह्मणं विदुः&#x9;033c&lt;br&gt;&#xA;नाश्रावयन्न च यजन्न ददद्ब्राह्मणेषु च&#x9;034a&lt;br&gt;&#xA;ग्राम्यां वृत्तिं लिप्समानः कां गतिं याति जाजले&#x9;034c&lt;br&gt;&#xA;इदं तु दैवतं कृत्वा यथा यज्ञमवाप्नुयात्&#x9;034e&lt;br&gt;&#xA;जाजलिरुवाच&#x9;035 &lt;br&gt;&#xA;न वै मुनीनां शृणुमः स्म तत्त्वं पृच्छामि त्वा वाणिज कष्टमेतत्&#x9;035a&lt;br&gt;&#xA;पूर्वे पूर्वे चास्य नावेक्षमाणा नातः परं तमृषयः स्थापयन्ति&#x9;035c&lt;br&gt;&#xA;अस्मिन्नेवात्मतीर्थे न पशवः प्राप्नुयुः सुखम्&#x9;036a&lt;br&gt;&#xA;अथ स्वकर्मणा केन वाणिज प्राप्नुयात्सुखम्&#x9;036c&lt;br&gt;&#xA;शंस मे तन्महाप्राज्ञ भृशं वै श्रद्दधामि ते&#x9;036e&lt;br&gt;&#xA;तुलाधार उवाच&#x9;037 &lt;br&gt;&#xA;उत यज्ञा उतायज्ञा मखं नार्हन्ति ते क्वचित्&#x9;037a&lt;br&gt;&#xA;आज्येन पयसा दध्ना पूर्णाहुत्या विशेषतः&#x9;037c&lt;br&gt;&#xA;वालैः शृङ्गेण पादेन सम्भवत्येव गौर्मखम्&#x9;037e&lt;br&gt;&#xA;पत्नीं चानेन विधिना प्रकरोति नियोजयन्&#x9;038a&lt;br&gt;&#xA;पुरोडाशो हि सर्वेषां पशूनां मेध्य उच्यते&#x9;038c&lt;br&gt;&#xA;सर्वा नद्यः सरस्वत्यः सर्वे पुण्याः शिलोच्चयाः&#x9;039a&lt;br&gt;&#xA;जाजले तीर्थमात्मैव मा स्म देशातिथिर्भव&#x9;039c&lt;br&gt;&#xA;एतानीदृशकान्धर्मानाचरन्निह जाजले&#x9;040a&lt;br&gt;&#xA;कारणैर्धर्ममन्विच्छन्न लोकानाप्नुते शुभान्&#x9;040c&lt;br&gt;&#xA;भीष्म उवाच&#x9;041 &lt;br&gt;&#xA;एतानीदृशकान्धर्मांस्तुलाधारः प्रशंसति&#x9;041a&lt;br&gt;&#xA;उपपत्त्या हि सम्पन्नान्नित्यं सद्भिर्निषेवितान्&#x9;041c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/256/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/256/</guid>
      <description>&lt;p&gt;तुलाधार उवाच&#x9;001 &lt;br&gt;&#xA;सद्भिर्वा यदि वासद्भिरयं पन्थाः समाश्रितः&#x9;001a&lt;br&gt;&#xA;प्रत्यक्षं क्रियतां साधु ततो ज्ञास्यसि तद्यथा&#x9;001c&lt;br&gt;&#xA;एते शकुन्ता बहवः समन्ताद्विचरन्ति हि&#x9;002a&lt;br&gt;&#xA;तवोत्तमाङ्गे सम्भूताः श्येनाश्चान्याश्च जातयः&#x9;002c&lt;br&gt;&#xA;आह्वयैनान्महाब्रह्मन्विशमानांस्ततस्ततः&#x9;003a&lt;br&gt;&#xA;पश्येमान्हस्तपादेषु श्लिष्टान्देहे च सर्वशः&#x9;003c&lt;br&gt;&#xA;सम्भावयन्ति पितरं त्वया सम्भाविताः खगाः&#x9;004a&lt;br&gt;&#xA;असंशयं पिता च त्वं पुत्रानाह्वय जाजले&#x9;004c&lt;br&gt;&#xA;भीष्म उवाच&#x9;005 &lt;br&gt;&#xA;ततो जाजलिना तेन समाहूताः पतत्रिणः&#x9;005a&lt;br&gt;&#xA;वाचमुच्चारयन्दिव्यां धर्मस्य वचनात्किल&#x9;005c&lt;br&gt;&#xA;अहिंसादिकृतं कर्म इह चैव परत्र च&#x9;006a&lt;br&gt;&#xA;स्पर्धा निहन्ति वै ब्रह्मन्साहता हन्ति तं नरम्&#x9;006c&lt;br&gt;&#xA;श्रद्धावृद्धं वाङ्मनसी न यज्ञस्त्रातुमर्हति&#x9;007a&lt;br&gt;&#xA;अत्र गाथा ब्रह्मगीताः कीर्तयन्ति पुराविदः&#x9;007c&lt;br&gt;&#xA;शुचेरश्रद्दधानस्य श्रद्दधानस्य चाशुचेः&#x9;008a&lt;br&gt;&#xA;देवाश्चित्तममन्यन्त सदृशं यज्ञकर्मणि&#x9;008c&lt;br&gt;&#xA;श्रोत्रियस्य कदर्यस्य वदान्यस्य च वार्धुषेः&#x9;009a&lt;br&gt;&#xA;मीमांसित्वोभयं देवाः सममन्नमकल्पयन्&#x9;009c&lt;br&gt;&#xA;प्रजापतिस्तानुवाच विषमं कृतमित्युत&#x9;010a&lt;br&gt;&#xA;श्रद्धापूतं वदान्यस्य हतमश्रद्धयेतरत्&#x9;010c&lt;br&gt;&#xA;भोज्यमन्नं वदान्यस्य कदर्यस्य न वार्धुषेः&#x9;010e&lt;br&gt;&#xA;अश्रद्दधान एवैको देवानां नार्हते हविः&#x9;011a&lt;br&gt;&#xA;तस्यैवान्नं न भोक्तव्यमिति धर्मविदो विदुः&#x9;011c&lt;br&gt;&#xA;अश्रद्धा परमं पापं श्रद्धा पापप्रमोचनी&#x9;012a&lt;br&gt;&#xA;जहाति पापं श्रद्धावान्सर्पो जीर्णामिव त्वचम्&#x9;012c&lt;br&gt;&#xA;ज्यायसी या पवित्राणां निवृत्तिः श्रद्धया सह&#x9;013a&lt;br&gt;&#xA;निवृत्तशीलदोषो यः श्रद्धावान्पूत एव सः&#x9;013c&lt;br&gt;&#xA;किं तस्य तपसा कार्यं किं वृत्तेन किमात्मना&#x9;014a&lt;br&gt;&#xA;श्रद्धामयोऽयं पुरुषो यो यच्छ्रद्धः स एव सः&#x9;014c&lt;br&gt;&#xA;इति धर्मः समाख्यातः सद्भिर्धर्मार्थदर्शिभिः&#x9;015a&lt;br&gt;&#xA;वयं जिज्ञासमानास्त्वा सम्प्राप्ता धर्मदर्शनात्&#x9;015c&lt;br&gt;&#xA;स्पर्धां जहि महाप्राज्ञ ततः प्राप्स्यसि यत्परम्&#x9;016a&lt;br&gt;&#xA;श्रद्धावाञ्श्रद्दधानश्च धर्मांश्चैवेह वाणिजः&#x9;016c&lt;br&gt;&#xA;स्ववर्त्मनि स्थितश्चैव गरीयानेष जाजले&#x9;016e&lt;br&gt;&#xA;एवं बहुमतार्थं च तुलाधारेण भाषितम्&#x9;017a&lt;br&gt;&#xA;सम्यक्चैवमुपालब्धो धर्मश्चोक्तः सनातनः&#x9;017c&lt;br&gt;&#xA;तस्य विख्यातवीर्यस्य श्रुत्वा वाक्यानि स द्विजः&#x9;018a&lt;br&gt;&#xA;तुलाधारस्य कौन्तेय शान्तिमेवान्वपद्यत&#x9;018c&lt;br&gt;&#xA;ततोऽचिरेण कालेन तुलाधारः स एव च&#x9;019a&lt;br&gt;&#xA;दिवं गत्वा महाप्राज्ञौ विहरेतां यथासुखम्&#x9;019c&lt;br&gt;&#xA;स्वं स्वं स्थानमुपागम्य स्वकर्मफलनिर्जितम्&#x9;019e&lt;br&gt;&#xA;समानां श्रद्दधानानां संयतानां सुचेतसाम्&#x9;020a&lt;br&gt;&#xA;कुर्वतां यज्ञ इत्येव न यज्ञो जातु नेष्यते&#x9;020c&lt;br&gt;&#xA;श्रद्धा वै सात्त्विकी देवी सूर्यस्य दुहिता नृप&#x9;021a&lt;br&gt;&#xA;सावित्री प्रसवित्री च जीवविश्वासिनी तथा&#x9;021c&lt;br&gt;&#xA;वाग्वृद्धं त्रायते श्रद्धा मनोवृद्धं च भारत&#x9;022a&lt;br&gt;&#xA;यथौपम्योपदेशेन किं भूयः श्रोतुमिच्छसि&#x9;022c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/257/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/257/</guid>
      <description>&lt;p&gt;भीष्म उवाच&#x9;001 &lt;br&gt;&#xA;अत्राप्युदाहरन्तीममितिहासं पुरातनम्&#x9;001a&lt;br&gt;&#xA;प्रजानामनुकम्पार्थं गीतं राज्ञा विचख्नुना&#x9;001c&lt;br&gt;&#xA;छिन्नस्थूणं वृषं दृष्ट्वा विरावं च गवां भृशम्&#x9;002a&lt;br&gt;&#xA;गोग्रहे यज्ञवाटस्य प्रेक्षमाणः स पार्थिवः&#x9;002c&lt;br&gt;&#xA;स्वस्ति गोभ्योऽस्तु लोकेषु ततो निर्वचनं कृतम्&#x9;003a&lt;br&gt;&#xA;हिंसायां हि प्रवृत्तायामाशीरेषानुकल्पिता&#x9;003c&lt;br&gt;&#xA;अव्यवस्थितमर्यादैर्विमूढैर्नास्तिकैर्नरैः&#x9;004a&lt;br&gt;&#xA;संशयात्मभिरव्यक्तैर्हिंसा समनुकीर्तिता&#x9;004c&lt;br&gt;&#xA;सर्वकर्मस्वहिंसा हि धर्मात्मा मनुरब्रवीत्&#x9;005a&lt;br&gt;&#xA;कामरागाद्विहिंसन्ति बहिर्वेद्यां पशून्नराः&#x9;005c&lt;br&gt;&#xA;तस्मात्प्रमाणतः कार्यो धर्मः सूक्ष्मो विजानता&#x9;006a&lt;br&gt;&#xA;अहिंसैव हि सर्वेभ्यो धर्मेभ्यो ज्यायसी मता&#x9;006c&lt;br&gt;&#xA;उपोष्य संशितो भूत्वा हित्वा वेदकृताः श्रुतीः&#x9;007a&lt;br&gt;&#xA;आचार इत्यनाचाराः कृपणाः फलहेतवः&#x9;007c&lt;br&gt;&#xA;यदि यज्ञांश्च वृक्षांश्च यूपांश्चोद्दिश्य मानवाः&#x9;008a&lt;br&gt;&#xA;वृथा मांसानि खादन्ति नैष धर्मः प्रशस्यते&#x9;008c&lt;br&gt;&#xA;मांसं मधु सुरा मत्स्या आसवं कृसरौदनम्&#x9;009a&lt;br&gt;&#xA;धूर्तैः प्रवर्तितं ह्येतन्नैतद्वेदेषु कल्पितम्&#x9;009c&lt;br&gt;&#xA;कामान्मोहाच्च लोभाच्च लौल्यमेतत्प्रवर्तितम्&#x9;010a&lt;br&gt;&#xA;विष्णुमेवाभिजानन्ति सर्वयज्ञेषु ब्राह्मणाः&#x9;010c&lt;br&gt;&#xA;पायसैः सुमनोभिश्च तस्यापि यजनं स्मृतम्&#x9;010e&lt;br&gt;&#xA;यज्ञियाश्चैव ये वृक्षा वेदेषु परिकल्पिताः&#x9;011a&lt;br&gt;&#xA;यच्चापि किञ्चित्कर्तव्यमन्यच्चोक्षैः सुसंस्कृतम्&#x9;011c&lt;br&gt;&#xA;महासत्त्वैः शुद्धभावैः सर्वं देवार्हमेव तत्&#x9;011e&lt;br&gt;&#xA;युधिष्ठिर उवाच&#x9;012 &lt;br&gt;&#xA;शरीरमापदश्चापि विवदन्त्यविहिंसतः&#x9;012a&lt;br&gt;&#xA;कथं यात्रा शरीरस्य निरारम्भस्य सेत्स्यति&#x9;012c&lt;br&gt;&#xA;भीष्म उवाच&#x9;013 &lt;br&gt;&#xA;यथा शरीरं न ग्लायेन्नेयान्मृत्युवशं यथा&#x9;013a&lt;br&gt;&#xA;तथा कर्मसु वर्तेत समर्थो धर्ममाचरेत्&#x9;013c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/258/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/258/</guid>
      <description>&lt;p&gt;युधिष्ठिर उवाच&#x9;001 &lt;br&gt;&#xA;कथं कार्यं परीक्षेत शीघ्रं वाथ चिरेण वा&#x9;001a&lt;br&gt;&#xA;सर्वथा कार्यदुर्गेऽस्मिन्भवान्नः परमो गुरुः&#x9;001c&lt;br&gt;&#xA;भीष्म उवाच&#x9;002 &lt;br&gt;&#xA;अत्राप्युदाहरन्तीममितिहासं पुरातनम्&#x9;002a&lt;br&gt;&#xA;चिरकारेस्तु यत्पूर्वं वृत्तमाङ्गिरसे कुले&#x9;002c&lt;br&gt;&#xA;चिरकारिक भद्रं ते भद्रं ते चिरकारिक&#x9;003a&lt;br&gt;&#xA;चिरकारी हि मेधावी नापराध्यति कर्मसु&#x9;003c&lt;br&gt;&#xA;चिरकारी महाप्राज्ञो गौतमस्याभवत्सुतः&#x9;004a&lt;br&gt;&#xA;चिरं हि सर्वकार्याणि समेक्षावान्प्रपद्यते&#x9;004c&lt;br&gt;&#xA;चिरं सञ्चिन्तयन्नर्थांश्चिरं जाग्रच्चिरं स्वपन्&#x9;005a&lt;br&gt;&#xA;चिरकार्याभिसम्पत्तेश्चिरकारी तथोच्यते&#x9;005c&lt;br&gt;&#xA;अलसग्रहणं प्राप्तो दुर्मेधावी तथोच्यते&#x9;006a&lt;br&gt;&#xA;बुद्धिलाघवयुक्तेन जनेनादीर्घदर्शिना&#x9;006c&lt;br&gt;&#xA;व्यभिचारे तु कस्मिंश्चिद्व्यतिक्रम्यापरान्सुतान्&#x9;007a&lt;br&gt;&#xA;पित्रोक्तः कुपितेनाथ जहीमां जननीमिति&#x9;007c&lt;br&gt;&#xA;स तथेति चिरेणोक्त्वा स्वभावाच्चिरकारिकः&#x9;008a&lt;br&gt;&#xA;विमृश्य चिरकारित्वाच्चिन्तयामास वै चिरम्&#x9;008c&lt;br&gt;&#xA;पितुराज्ञां कथं कुर्यां न हन्यां मातरं कथम्&#x9;009a&lt;br&gt;&#xA;कथं धर्मच्छले नास्मिन्निमज्जेयमसाधुवत्&#x9;009c&lt;br&gt;&#xA;पितुराज्ञा परो धर्मः स्वधर्मो मातृरक्षणम्&#x9;010a&lt;br&gt;&#xA;अस्वतन्त्रं च पुत्रत्वं किं नु मां नात्र पीडयेत्&#x9;010c&lt;br&gt;&#xA;स्त्रियं हत्वा मातरं च को हि जातु सुखी भवेत्&#x9;011a&lt;br&gt;&#xA;पितरं चाप्यवज्ञाय कः प्रतिष्ठामवाप्नुयात्&#x9;011c&lt;br&gt;&#xA;अनवज्ञा पितुर्युक्ता धारणं मातृरक्षणम्&#x9;012a&lt;br&gt;&#xA;युक्तक्षमावुभावेतौ नातिवर्तेतमां कथम्&#x9;012c&lt;br&gt;&#xA;पिता ह्यात्मानमाधत्ते जायायां जज्ञियामिति&#x9;013a&lt;br&gt;&#xA;शीलचारित्रगोत्रस्य धारणार्थं कुलस्य च&#x9;013c&lt;br&gt;&#xA;सोऽहमात्मा स्वयं पित्रा पुत्रत्वे प्रकृतः पुनः&#x9;014a&lt;br&gt;&#xA;विज्ञानं मे कथं न स्याद्बुबुधे चात्मसम्भवम्&#x9;014c&lt;br&gt;&#xA;जातकर्मणि यत्प्राह पिता यच्चोपकर्मणि&#x9;015a&lt;br&gt;&#xA;पर्याप्तः स दृढीकारः पितुर्गौरवनिश्चये&#x9;015c&lt;br&gt;&#xA;गुरुरग्र्यः परो धर्मः पोषणाध्ययनाद्धितः&#x9;016a&lt;br&gt;&#xA;पिता यदाह धर्मः स वेदेष्वपि सुनिश्चितः&#x9;016c&lt;br&gt;&#xA;प्रीतिमात्रं पितुः पुत्रः सर्वं पुत्रस्य वै पिता&#x9;017a&lt;br&gt;&#xA;शरीरादीनि देयानि पिता त्वेकः प्रयच्छति&#x9;017c&lt;br&gt;&#xA;तस्मात्पितुर्वचः कार्यं न विचार्यं कथञ्चन&#x9;018a&lt;br&gt;&#xA;पातकान्यपि पूयन्ते पितुर्वचनकारिणः&#x9;018c&lt;br&gt;&#xA;भोगे भाग्ये प्रसवने सर्वलोकनिदर्शने&#x9;019a&lt;br&gt;&#xA;भर्त्रा चैव समायोगे सीमन्तोन्नयने तथा&#x9;019c&lt;br&gt;&#xA;पिता स्वर्गः पिता धर्मः पिता परमकं तपः&#x9;020a&lt;br&gt;&#xA;पितरि प्रीतिमापन्ने सर्वाः प्रीयन्ति देवताः&#x9;020c&lt;br&gt;&#xA;आशिषस्ता भजन्त्येनं पुरुषं प्राह याः पिता&#x9;021a&lt;br&gt;&#xA;निष्कृतिः सर्वपापानां पिता यदभिनन्दति&#x9;021c&lt;br&gt;&#xA;मुच्यते बन्धनात्पुष्पं फलं वृन्तात्प्रमुच्यते&#x9;022a&lt;br&gt;&#xA;क्लिश्यन्नपि सुतस्नेहैः पिता स्नेहं न मुञ्चति&#x9;022c&lt;br&gt;&#xA;एतद्विचिन्तितं तावत्पुत्रस्य पितृगौरवम्&#x9;023a&lt;br&gt;&#xA;पिता ह्यल्पतरं स्थानं चिन्तयिष्यामि मातरम्&#x9;023c&lt;br&gt;&#xA;यो ह्ययं मयि सङ्घातो मर्त्यत्वे पाञ्चभौतिकः&#x9;024a&lt;br&gt;&#xA;अस्य मे जननी हेतुः पावकस्य यथारणिः&#x9;024c&lt;br&gt;&#xA;माता देहारणिः पुंसां सर्वस्यार्तस्य निर्वृतिः&#x9;024e&lt;br&gt;&#xA;न च शोचति नाप्येनं स्थाविर्यमपकर्षति&#x9;025a&lt;br&gt;&#xA;श्रिया हीनोऽपि यो गेहे अम्बेति प्रतिपद्यते&#x9;025c&lt;br&gt;&#xA;पुत्रपौत्रसमाकीर्णो जननीं यः समाश्रितः&#x9;026a&lt;br&gt;&#xA;अपि वर्षशतस्यान्ते स द्विहायनवच्चरेत्&#x9;026c&lt;br&gt;&#xA;समर्थं वासमर्थं वा कृशं वाप्यकृशं तथा&#x9;027a&lt;br&gt;&#xA;रक्षत्येव सुतं माता नान्यः पोष्टा विधानतः&#x9;027c&lt;br&gt;&#xA;तदा स वृद्धो भवति यदा भवति दुःखितः&#x9;028a&lt;br&gt;&#xA;तदा शून्यं जगत्तस्य यदा मात्रा वियुज्यते&#x9;028c&lt;br&gt;&#xA;नास्ति मातृसमा छाया नास्ति मातृसमा गतिः&#x9;029a&lt;br&gt;&#xA;नास्ति मातृसमं त्राणं नास्ति मातृसमा प्रपा&#x9;029c&lt;br&gt;&#xA;कुक्षिसन्धारणाद्धात्री जननाज्जननी स्मृता&#x9;030a&lt;br&gt;&#xA;अङ्गानां वर्धनादम्बा वीरसूत्वेन वीरसूः&#x9;030c&lt;br&gt;&#xA;शिशोः शुश्रूषणाच्छुश्रूर्माता देहमनन्तरम्&#x9;031a&lt;br&gt;&#xA;चेतनावान्नरो हन्याद्यस्य नासुषिरं शिरः&#x9;031c&lt;br&gt;&#xA;दम्पत्योः प्राणसंश्लेषे योऽभिसन्धिः कृतः किल&#x9;032a&lt;br&gt;&#xA;तं माता वा पिता वेद भूतार्थो मातरि स्थितः&#x9;032c&lt;br&gt;&#xA;माता जानाति यद्गोत्रं माता जानाति यस्य सः&#x9;033a&lt;br&gt;&#xA;मातुर्भरणमात्रेण प्रीतिः स्नेहः पितुः प्रजाः&#x9;033c&lt;br&gt;&#xA;पाणिबन्धं स्वयं कृत्वा सहधर्ममुपेत्य च&#x9;034a&lt;br&gt;&#xA;यदि याप्यन्ति पुरुषाः स्त्रियो नार्हन्ति याप्यताम्&#x9;034c&lt;br&gt;&#xA;भरणाद्धि स्त्रियो भर्ता पात्याच्चैव स्त्रियाः पतिः&#x9;035a&lt;br&gt;&#xA;गुणस्यास्य निवृत्तौ तु न भर्ता न पतिः पतिः&#x9;035c&lt;br&gt;&#xA;एवं स्त्री नापराध्नोति नर एवापराध्यति&#x9;036a&lt;br&gt;&#xA;व्युच्चरंश्च महादोषं नर एवापराध्यति&#x9;036c&lt;br&gt;&#xA;स्त्रिया हि परमो भर्ता दैवतं परमं स्मृतम्&#x9;037a&lt;br&gt;&#xA;तस्यात्मना तु सदृशमात्मानं परमं ददौ&#x9;037c&lt;br&gt;&#xA;सर्वकार्यापराध्यत्वान्नापराध्यन्ति चाङ्गनाः&#x9;037e&lt;br&gt;&#xA;यश्चनोक्तो हि निर्देशः स्त्रिया मैथुनतृप्तये&#x9;038a&lt;br&gt;&#xA;तस्य स्मारयतो व्यक्तमधर्मो नात्र संशयः&#x9;038c&lt;br&gt;&#xA;यावन्नारीं मातरं च गौरवे चाधिके स्थिताम्&#x9;039a&lt;br&gt;&#xA;अवध्यां तु विजानीयुः पशवोऽप्यविचक्षणाः&#x9;039c&lt;br&gt;&#xA;देवतानां समावायमेकस्थं पितरं विदुः&#x9;040a&lt;br&gt;&#xA;मर्त्यानां देवतानां च स्नेहादभ्येति मातरम्&#x9;040c&lt;br&gt;&#xA;एवं विमृशतस्तस्य चिरकारितया बहु&#x9;041a&lt;br&gt;&#xA;दीर्घः कालो व्यतिक्रान्तस्ततस्तस्यागमत्पिता&#x9;041c&lt;br&gt;&#xA;मेधातिथिर्महाप्राज्ञो गौतमस्तपसि स्थितः&#x9;042a&lt;br&gt;&#xA;विमृश्य तेन कालेन पत्न्याः संस्थाव्यतिक्रमम्&#x9;042c&lt;br&gt;&#xA;सोऽब्रवीद्दुःखसन्तप्तो भृशमश्रूणि वर्तयन्&#x9;043a&lt;br&gt;&#xA;श्रुतधैर्यप्रसादेन पश्चात्तापमुपागतः&#x9;043c&lt;br&gt;&#xA;आश्रमं मम सम्प्राप्तस्त्रिलोकेशः पुरन्दरः&#x9;044a&lt;br&gt;&#xA;अतिथिव्रतमास्थाय ब्राह्मणं रूपमास्थितः&#x9;044c&lt;br&gt;&#xA;समया सान्त्वितो वाग्भिः स्वागतेनाभिपूजितः&#x9;045a&lt;br&gt;&#xA;अर्घ्यं पाद्यं च न्यायेन तयाभिप्रतिपादितः&#x9;045c&lt;br&gt;&#xA;परवत्यस्मि चाप्युक्तः प्रणयिष्ये नयेन च&#x9;046a&lt;br&gt;&#xA;अत्र चाकुशले जाते स्त्रियो नास्ति व्यतिक्रमः&#x9;046c&lt;br&gt;&#xA;एवं न स्त्री न चैवाहं नाध्वगस्त्रिदशेश्वरः&#x9;047a&lt;br&gt;&#xA;अपराध्यति धर्मस्य प्रमादस्त्वपराध्यति&#x9;047c&lt;br&gt;&#xA;ईर्ष्याजं व्यसनं प्राहुस्तेन चैवोर्ध्वरेतसः&#x9;048a&lt;br&gt;&#xA;ईर्ष्यया त्वहमाक्षिप्तो मग्नो दुष्कृतसागरे&#x9;048c&lt;br&gt;&#xA;हत्वा साध्वीं च नारीं च व्यसनित्वाच्च शासिताम्&#x9;049a&lt;br&gt;&#xA;भर्तव्यत्वेन भार्यां च को नु मां तारयिष्यति&#x9;049c&lt;br&gt;&#xA;अन्तरेण मयाज्ञप्तश्चिरकारी ह्युदारधीः&#x9;050a&lt;br&gt;&#xA;यद्यद्य चिरकारी स्यात्स मां त्रायेत पातकात्&#x9;050c&lt;br&gt;&#xA;चिरकारिक भद्रं ते भद्रं ते चिरकारिक&#x9;051a&lt;br&gt;&#xA;यद्यद्य चिरकारी त्वं ततोऽसि चिरकारिकः&#x9;051c&lt;br&gt;&#xA;त्राहि मां मातरं चैव तपो यच्चार्जितं मया&#x9;052a&lt;br&gt;&#xA;आत्मानं पातकेभ्यश्च भवाद्य चिरकारिकः&#x9;052c&lt;br&gt;&#xA;सहजं चिरकारित्वं चिरप्राज्ञतया तव&#x9;053a&lt;br&gt;&#xA;सफलं तत्तवाद्यास्तु भवाद्य चिरकारिकः&#x9;053c&lt;br&gt;&#xA;चिरमाशंसितो मात्रा चिरं गर्भेण धारितः&#x9;054a&lt;br&gt;&#xA;सफलं चिरकारित्वं कुरु त्वं चिरकारिक&#x9;054c&lt;br&gt;&#xA;चिरायते च सन्तापाच्चिरं स्वपिति वारितः&#x9;055a&lt;br&gt;&#xA;आवयोश्चिरसन्तापादवेक्ष्य चिरकारिक&#x9;055c&lt;br&gt;&#xA;एवं स दुःखितो राजन्महर्षिर्गौतमस्तदा&#x9;056a&lt;br&gt;&#xA;चिरकारिं ददर्शाथ पुत्रं स्थितमथान्तिके&#x9;056c&lt;br&gt;&#xA;चिरकारी तु पितरं दृष्ट्वा परमदुःखितः&#x9;057a&lt;br&gt;&#xA;शस्त्रं त्यक्त्वा ततो मूर्ध्ना प्रसादायोपचक्रमे&#x9;057c&lt;br&gt;&#xA;गौतमस्तु सुतं दृष्ट्वा शिरसा पतितं भुवि&#x9;058a&lt;br&gt;&#xA;पत्नीं चैव निराकारां परामभ्यगमन्मुदम्&#x9;058c&lt;br&gt;&#xA;न हि सा तेन सम्भेदं पत्नी नीता महात्मना&#x9;059a&lt;br&gt;&#xA;विजने चाश्रमस्थेन पुत्रश्चापि समाहितः&#x9;059c&lt;br&gt;&#xA;हन्यात्त्वनपवादेन शस्त्रपाणौ सुते स्थिते&#x9;060a&lt;br&gt;&#xA;विनीतं प्रश्नयित्वा च व्यवस्येदात्मकर्मसु&#x9;060c&lt;br&gt;&#xA;बुद्धिश्चासीत्सुतं दृष्ट्वा पितुश्चरणयोर्नतम्&#x9;061a&lt;br&gt;&#xA;शस्त्रग्रहणचापल्यं संवृणोति भयादिति&#x9;061c&lt;br&gt;&#xA;ततः पित्रा चिरं स्तुत्वा चिरं चाघ्राय मूर्धनि&#x9;062a&lt;br&gt;&#xA;चिरं दोर्भ्यां परिष्वज्य चिरं जीवेत्युदाहृतः&#x9;062c&lt;br&gt;&#xA;एवं स गौतमः पुत्रं प्रीतिहर्षसमन्वितः&#x9;063a&lt;br&gt;&#xA;अभिनन्द्य महाप्राज्ञ इदं वचनमब्रवीत्&#x9;063c&lt;br&gt;&#xA;चिरकारिक भद्रं ते चिरकारी चिरं भव&#x9;064a&lt;br&gt;&#xA;चिरायमाणे त्वयि च चिरमस्मि सुदुःखितः&#x9;064c&lt;br&gt;&#xA;गाथाश्चाप्यब्रवीद्विद्वान्गौतमो मुनिसत्तमः&#x9;065a&lt;br&gt;&#xA;चिरकारिषु धीरेषु गुणोद्देशसमाश्रयात्&#x9;065c&lt;br&gt;&#xA;चिरेण मित्रं बध्नीयाच्चिरेण च कृतं त्यजेत्&#x9;066a&lt;br&gt;&#xA;चिरेण हि कृतं मित्रं चिरं धारणमर्हति&#x9;066c&lt;br&gt;&#xA;रागे दर्पे च माने च द्रोहे पापे च कर्मणि&#x9;067a&lt;br&gt;&#xA;अप्रिये चैव कर्तव्ये चिरकारी प्रशस्यते&#x9;067c&lt;br&gt;&#xA;बन्धूनां सुहृदां चैव भृत्यानां स्त्रीजनस्य च&#x9;068a&lt;br&gt;&#xA;अव्यक्तेष्वपराधेषु चिरकारी प्रशस्यते&#x9;068c&lt;br&gt;&#xA;एवं स गौतमस्तस्य प्रीतः पुत्रस्य भारत&#x9;069a&lt;br&gt;&#xA;कर्मणा तेन कौरव्य चिरकारितया तया&#x9;069c&lt;br&gt;&#xA;एवं सर्वेषु कार्येषु विमृश्य पुरुषस्ततः&#x9;070a&lt;br&gt;&#xA;चिरेण निश्चयं कृत्वा चिरं न परितप्यते&#x9;070c&lt;br&gt;&#xA;चिरं धारयते रोषं चिरं कर्म नियच्छति&#x9;071a&lt;br&gt;&#xA;पश्चात्तापकरं कर्म न किञ्चिदुपपद्यते&#x9;071c&lt;br&gt;&#xA;चिरं वृद्धानुपासीत चिरमन्वास्य पूजयेत्&#x9;072a&lt;br&gt;&#xA;चिरं धर्मान्निषेवेत कुर्याच्चान्वेषणं चिरम्&#x9;072c&lt;br&gt;&#xA;चिरमन्वास्य विदुषश्चिरं शिष्टान्निषेव्य च&#x9;073a&lt;br&gt;&#xA;चिरं विनीय चात्मानं चिरं यात्यनवज्ञताम्&#x9;073c&lt;br&gt;&#xA;ब्रुवतश्च परस्यापि वाक्यं धर्मोपसंहितम्&#x9;074a&lt;br&gt;&#xA;चिरं पृच्छेच्चिरं ब्रूयाच्चिरं न परिभूयते&#x9;074c&lt;br&gt;&#xA;उपास्य बहुलास्तस्मिन्नाश्रमे सुमहातपाः&#x9;075a&lt;br&gt;&#xA;समाः स्वर्गं गतो विप्रः पुत्रेण सहितस्तदा&#x9;075c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/259/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/259/</guid>
      <description>&lt;p&gt;युधिष्ठिर उवाच&#x9;001 &lt;br&gt;&#xA;कथं राजा प्रजा रक्षेन्न च किञ्चित्प्रतापयेत्&#x9;001a&lt;br&gt;&#xA;पृच्छामि त्वां सतां श्रेष्ठ तन्मे ब्रूहि पितामह&#x9;001c&lt;br&gt;&#xA;भीष्म उवाच&#x9;002 &lt;br&gt;&#xA;अत्राप्युदाहरन्तीममितिहासं पुरातनम्&#x9;002a&lt;br&gt;&#xA;द्युमत्सेनस्य संवादं राज्ञा सत्यवता सह&#x9;002c&lt;br&gt;&#xA;अव्याहृतं व्याजहार सत्यवानिति नः श्रुतम्&#x9;003a&lt;br&gt;&#xA;वधाय नीयमानेषु पितुरेवानुशासनात्&#x9;003c&lt;br&gt;&#xA;अधर्मतां याति धर्मो यात्यधर्मश्च धर्मताम्&#x9;004a&lt;br&gt;&#xA;वधो नाम भवेद्धर्मो नैतद्भवितुमर्हति&#x9;004c&lt;br&gt;&#xA;द्युमत्सेन उवाच&#x9;005 &lt;br&gt;&#xA;अथ चेदवधो धर्मो धर्मः को जातु चिद्भवेत्&#x9;005a&lt;br&gt;&#xA;दस्यवश्चेन्न हन्येरन्सत्यवन्सङ्करो भवेत्&#x9;005c&lt;br&gt;&#xA;ममेदमिति नास्यैतत्प्रवर्तेत कलौ युगे&#x9;006a&lt;br&gt;&#xA;लोकयात्रा न चैव स्यादथ चेद्वेत्थ शंस नः&#x9;006c&lt;br&gt;&#xA;सत्यवानुवाच&#x9;007 &lt;br&gt;&#xA;सर्व एव त्रयो वर्णाः कार्या ब्राह्मणबन्धनाः&#x9;007a&lt;br&gt;&#xA;धर्मपाशनिबद्धानामल्पो व्यपचरिष्यति&#x9;007c&lt;br&gt;&#xA;यो यस्तेषामपचरेत्तमाचक्षीत वै द्विजः&#x9;008a&lt;br&gt;&#xA;अयं मे न शृणोतीति तस्मिन्राजा प्रधारयेत्&#x9;008c&lt;br&gt;&#xA;तत्त्वाभेदेन यच्छास्त्रं तत्कार्यं नान्यथा वधः&#x9;009a&lt;br&gt;&#xA;असमीक्ष्यैव कर्माणि नीतिशास्त्रं यथाविधि&#x9;009c&lt;br&gt;&#xA;दस्यून्हिनस्ति वै राजा भूयसो वाप्यनागसः&#x9;010a&lt;br&gt;&#xA;भार्या माता पिता पुत्रो हन्यते पुरुषे हते&#x9;010c&lt;br&gt;&#xA;परेणापकृते राजा तस्मात्सम्यक्प्रधारयेत्&#x9;010e&lt;br&gt;&#xA;असाधुश्चैव पुरुषो लभते शीलमेकदा&#x9;011a&lt;br&gt;&#xA;साधोश्चापि ह्यसाधुभ्यो जायतेऽशोभना प्रजा&#x9;011c&lt;br&gt;&#xA;न मूलघातः कर्तव्यो नैष धर्मः सनातनः&#x9;012a&lt;br&gt;&#xA;अपि खल्ववधेनैव प्रायश्चित्तं विधीयते&#x9;012c&lt;br&gt;&#xA;उद्वेजनेन बन्धेन विरूपकरणेन च&#x9;013a&lt;br&gt;&#xA;वधदण्डेन ते क्लेश्या न पुरोऽहितसम्पदा&#x9;013c&lt;br&gt;&#xA;यदा पुरोहितं वा ते पर्येयुः शरणैषिणः&#x9;014a&lt;br&gt;&#xA;करिष्यामः पुनर्ब्रह्मन्न पापमिति वादिनः&#x9;014c&lt;br&gt;&#xA;तदा विसर्गमर्हाः स्युरितीदं नृपशासनम्&#x9;015a&lt;br&gt;&#xA;बिभ्रद्दण्डाजिनं मुण्डो ब्राह्मणोऽर्हति वासनम्&#x9;015c&lt;br&gt;&#xA;गरीयांसो गरीयांसमपराधे पुनः पुनः&#x9;016a&lt;br&gt;&#xA;तथा विसर्गमर्हन्ति न यथा प्रथमे तथा&#x9;016c&lt;br&gt;&#xA;द्युमत्सेन उवाच&#x9;017 &lt;br&gt;&#xA;यत्र यत्रैव शक्येरन्संयन्तुं समये प्रजाः&#x9;017a&lt;br&gt;&#xA;स तावत्प्रोच्यते धर्मो यावन्न प्रतिलङ्घ्यते&#x9;017c&lt;br&gt;&#xA;अहन्यमानेषु पुनः सर्वमेव पराभवेत्&#x9;018a&lt;br&gt;&#xA;पूर्वे पूर्वतरे चैव सुशास्या अभवञ्जनाः&#x9;018c&lt;br&gt;&#xA;मृदवः सत्यभूयिष्ठा अल्पद्रोहाल्पमन्यवः&#x9;019a&lt;br&gt;&#xA;पुरा धिग्दण्ड एवासीद्वाग्दण्डस्तदनन्तरम्&#x9;019c&lt;br&gt;&#xA;आसीदादानदण्डोऽपि वधदण्डोऽद्य वर्तते&#x9;020a&lt;br&gt;&#xA;वधेनापि न शक्यन्ते नियन्तुमपरे जनाः&#x9;020c&lt;br&gt;&#xA;नैव दस्युर्मनुष्याणां न देवानामिति श्रुतिः&#x9;021a&lt;br&gt;&#xA;न गन्धर्वपितॄणां च कः कस्येह न कश्चन&#x9;021c&lt;br&gt;&#xA;पद्मं श्मशानादादत्ते पिशाचाच्चापि दैवतम्&#x9;022a&lt;br&gt;&#xA;तेषु यः समयं कुर्यादज्ञेषु हतबुद्धिषु&#x9;022c&lt;br&gt;&#xA;सत्यवानुवाच&#x9;023 &lt;br&gt;&#xA;तान्न शक्नोषि चेत्साधून्परित्रातुमहिंसया&#x9;023a&lt;br&gt;&#xA;कस्यचिद्भूतभव्यस्य लाभेनान्तं तथा कुरु&#x9;023c&lt;br&gt;&#xA;द्युमत्सेन उवाच&#x9;024 &lt;br&gt;&#xA;राजानो लोकयात्रार्थं तप्यन्ते परमं तपः&#x9;024a&lt;br&gt;&#xA;अपत्रपन्ति तादृग्भ्यस्तथावृत्ता भवन्ति च&#x9;024c&lt;br&gt;&#xA;वित्रास्यमानाः सुकृतो न कामाद्घ्नन्ति दुष्कृतीन्&#x9;025a&lt;br&gt;&#xA;सुकृतेनैव राजानो भूयिष्ठं शासते प्रजाः&#x9;025c&lt;br&gt;&#xA;श्रेयसः श्रेयसीमेवं वृत्तिं लोकोऽनुवर्तते&#x9;026a&lt;br&gt;&#xA;सदैव हि गुरोर्वृत्तमनुवर्तन्ति मानवाः&#x9;026c&lt;br&gt;&#xA;आत्मानमसमाधाय समाधित्सति यः परान्&#x9;027a&lt;br&gt;&#xA;विषयेष्विन्द्रियवशं मानवाः प्रहसन्ति तम्&#x9;027c&lt;br&gt;&#xA;यो राज्ञो दम्भमोहेन किञ्चित्कुर्यादसाम्प्रतम्&#x9;028a&lt;br&gt;&#xA;सर्वोपायैर्नियम्यः स तथा पापान्निवर्तते&#x9;028c&lt;br&gt;&#xA;आत्मैवादौ नियन्तव्यो दुष्कृतं सन्नियच्छता&#x9;029a&lt;br&gt;&#xA;दण्डयेच्च महादण्डैरपि बन्धूननन्तरान्&#x9;029c&lt;br&gt;&#xA;यत्र वै पापकृत्क्लेश्यो न महद्दुःखमर्छति&#x9;030a&lt;br&gt;&#xA;वर्धन्ते तत्र पापानि धर्मो ह्रसति च ध्रुवम्&#x9;030c&lt;br&gt;&#xA;इति कारुण्यशीलस्तु विद्वान्वै ब्राह्मणोऽन्वशात्&#x9;030e&lt;br&gt;&#xA;इति चैवानुशिष्टोऽस्मि पूर्वैस्तात पितामहैः&#x9;031a&lt;br&gt;&#xA;आश्वासयद्भिः सुभृशमनुक्रोशात्तथैव च&#x9;031c&lt;br&gt;&#xA;एतत्प्रथमकल्पेन राजा कृतयुगेऽभजत्&#x9;032a&lt;br&gt;&#xA;पादोनेनापि धर्मेण गच्छेत्त्रेतायुगे तथा&#x9;032c&lt;br&gt;&#xA;द्वापरे तु द्विपादेन पादेन त्वपरे युगे&#x9;032e&lt;br&gt;&#xA;तथा कलियुगे प्राप्ते राज्ञां दुश्चरितेन ह&#x9;033a&lt;br&gt;&#xA;भवेत्कालविशेषेण कला धर्मस्य षोडशी&#x9;033c&lt;br&gt;&#xA;अथ प्रथमकल्पेन सत्यवन्सङ्करो भवेत्&#x9;034a&lt;br&gt;&#xA;आयुः शक्तिं च कालं च निर्दिश्य तप आदिशेत्&#x9;034c&lt;br&gt;&#xA;सत्याय हि यथा नेह जह्याद्धर्मफलं महत्&#x9;035a&lt;br&gt;&#xA;भूतानामनुकम्पार्थं मनुः स्वायम्भुवोऽब्रवीत्&#x9;035c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/260/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/260/</guid>
      <description>&lt;p&gt;युधिष्ठिर उवाच&#x9;001 &lt;br&gt;&#xA;अविरोधेन भूतानां त्यागः षाड्गुण्यकारकः&#x9;001a&lt;br&gt;&#xA;यः स्यादुभयभाग्धर्मस्तन्मे ब्रूहि पितामह&#x9;001c&lt;br&gt;&#xA;गार्हस्थ्यस्य च धर्मस्य त्यागधर्मस्य चोभयोः&#x9;002a&lt;br&gt;&#xA;अदूरसम्प्रस्थितयोः किं स्विच्छ्रेयः पितामह&#x9;002c&lt;br&gt;&#xA;भीष्म उवाच&#x9;003 &lt;br&gt;&#xA;उभौ धर्मौ महाभागावुभौ परमदुश्चरौ&#x9;003a&lt;br&gt;&#xA;उभौ महाफलौ तात सद्भिराचरितावुभौ&#x9;003c&lt;br&gt;&#xA;अत्र ते वर्तयिष्यामि प्रामाण्यमुभयोस्तयोः&#x9;004a&lt;br&gt;&#xA;शृणुष्वैकमनाः पार्थ छिन्नधर्मार्थसंशयम्&#x9;004c&lt;br&gt;&#xA;अत्राप्युदाहरन्तीममितिहासं पुरातनम्&#x9;005a&lt;br&gt;&#xA;कपिलस्य गोश्च संवादं तन्निबोध युधिष्ठिर&#x9;005c&lt;br&gt;&#xA;आम्नायमनुपश्यन्हि पुराणं शाश्वतं ध्रुवम्&#x9;006a&lt;br&gt;&#xA;नहुषः पूर्वमालेभे त्वष्टुर्गामिति नः श्रुतम्&#x9;006c&lt;br&gt;&#xA;तां नियुक्तामदीनात्मा सत्त्वस्थः समये रतः&#x9;007a&lt;br&gt;&#xA;ज्ञानवान्नियताहारो ददर्श कपिलस्तदा&#x9;007c&lt;br&gt;&#xA;स बुद्धिमुत्तमां प्राप्तो नैष्ठिकीमकुतोभयाम्&#x9;008a&lt;br&gt;&#xA;स्मरामि शिथिलं सत्यं वेदा इत्यब्रवीत्सकृत्&#x9;008c&lt;br&gt;&#xA;तां गामृषिः स्यूमरश्मिः प्रविश्य यतिमब्रवीत्&#x9;009a&lt;br&gt;&#xA;हंहो वेदा यदि मता धर्माः केनापरे मताः&#x9;009c&lt;br&gt;&#xA;तपस्विनो धृतिमतः श्रुतिविज्ञानचक्षुषः&#x9;010a&lt;br&gt;&#xA;सर्वमार्षं हि मन्यन्ते व्याहृतं विदितात्मनः&#x9;010c&lt;br&gt;&#xA;तस्यैवं गततृष्णस्य विज्वरस्य निराशिषः&#x9;011a&lt;br&gt;&#xA;का विवक्षास्ति वेदेषु निरारम्भस्य सर्वशः&#x9;011c&lt;br&gt;&#xA;कपिल उवाच&#x9;012 &lt;br&gt;&#xA;नाहं वेदान्विनिन्दामि न विवक्षामि कर्हिचित्&#x9;012a&lt;br&gt;&#xA;पृथगाश्रमिणां कर्माण्येकार्थानीति नः श्रुतम्&#x9;012c&lt;br&gt;&#xA;गच्छत्येव परित्यागी वानप्रस्थश्च गच्छति&#x9;013a&lt;br&gt;&#xA;गृहस्थो ब्रह्मचारी च उभौ तावपि गच्छतः&#x9;013c&lt;br&gt;&#xA;देवयाना हि पन्थानश्चत्वारः शाश्वता मताः&#x9;014a&lt;br&gt;&#xA;तेषां ज्यायःकनीयस्त्वं फलेषूक्तं बलाबलम्&#x9;014c&lt;br&gt;&#xA;एवं विदित्वा सर्वार्थानारभेदिति वैदिकम्&#x9;015a&lt;br&gt;&#xA;नारभेदिति चान्यत्र नैष्ठिकी श्रूयते श्रुतिः&#x9;015c&lt;br&gt;&#xA;अनारम्भे ह्यदोषः स्यादारम्भेऽदोष उत्तमः&#x9;016a&lt;br&gt;&#xA;एवं स्थितस्य शास्त्रस्य दुर्विज्ञेयं बलाबलम्&#x9;016c&lt;br&gt;&#xA;यद्यत्र किञ्चित्प्रत्यक्षमहिंसायाः परं मतम्&#x9;017a&lt;br&gt;&#xA;ऋते त्वागमशास्त्रेभ्यो ब्रूहि तद्यदि पश्यसि&#x9;017c&lt;br&gt;&#xA;स्यूमरश्मिरुवाच&#x9;018 &lt;br&gt;&#xA;स्वर्गकामो यजेतेति सततं श्रूयते श्रुतिः&#x9;018a&lt;br&gt;&#xA;फलं प्रकल्प्य पूर्वं हि ततो यज्ञः प्रतायते&#x9;018c&lt;br&gt;&#xA;अजश्चाश्वश्च मेषश्च गौश्च पक्षिगणाश्च ये&#x9;019a&lt;br&gt;&#xA;ग्राम्यारण्या ओषधयः प्राणस्यान्नमिति श्रुतिः&#x9;019c&lt;br&gt;&#xA;तथैवान्नं ह्यहरहः सायं प्रातर्निरुप्यते&#x9;020a&lt;br&gt;&#xA;पशवश्चाथ धान्यं च यज्ञस्याङ्गमिति श्रुतिः&#x9;020c&lt;br&gt;&#xA;एतानि सह यज्ञेन प्रजापतिरकल्पयत्&#x9;021a&lt;br&gt;&#xA;तेन प्रजापतिर्देवान्यज्ञेनायजत प्रभुः&#x9;021c&lt;br&gt;&#xA;ते स्मान्योन्यञ्चराः सर्वे प्राणिनः सप्त सप्त च&#x9;022a&lt;br&gt;&#xA;यज्ञेषूपाकृतं विश्वं प्राहुरुत्तमसञ्ज्ञितम्&#x9;022c&lt;br&gt;&#xA;एतच्चैवाभ्यनुज्ञातं पूर्वैः पूर्वतरैस्तथा&#x9;023a&lt;br&gt;&#xA;को जातु न विचिन्वीत विद्वान्स्वां शक्तिमात्मनः&#x9;023c&lt;br&gt;&#xA;पशवश्च मनुष्याश्च द्रुमाश्चौषधिभिः सह&#x9;024a&lt;br&gt;&#xA;स्वर्गमेवाभिकाङ्क्षन्ते न च स्वर्गस्त्वृते मखम्&#x9;024c&lt;br&gt;&#xA;ओषध्यः पशवो वृक्षा वीरुदाज्यं पयो दधि&#x9;025a&lt;br&gt;&#xA;हविर्भूमिर्दिशः श्रद्धा कालश्चैतानि द्वादश&#x9;025c&lt;br&gt;&#xA;ऋचो यजूंषि सामानि यजमानश्च षोडशः&#x9;026a&lt;br&gt;&#xA;अग्निर्ज्ञेयो गृहपतिः स सप्तदश उच्यते&#x9;026c&lt;br&gt;&#xA;अङ्गान्येतानि यज्ञस्य यज्ञो मूलमिति श्रुतिः&#x9;026e&lt;br&gt;&#xA;आज्येन पयसा दध्ना शकृतामिक्षया त्वचा&#x9;027a&lt;br&gt;&#xA;वालैः शृङ्गेण पादेन सम्भवत्येव गौर्मखम्&#x9;027c&lt;br&gt;&#xA;एवं प्रत्येकशः सर्वं यद्यदस्य विधीयते&#x9;027e&lt;br&gt;&#xA;यज्ञं वहन्ति सम्भूय सहर्त्विग्भिः सदक्षिणैः&#x9;028a&lt;br&gt;&#xA;संहत्यैतानि सर्वाणि यज्ञं निर्वर्तयन्त्युत&#x9;028c&lt;br&gt;&#xA;यज्ञार्थानि हि सृष्टानि यथा वै श्रूयते श्रुतिः&#x9;029a&lt;br&gt;&#xA;एवं पूर्वे पूर्वतराः प्रवृत्ताश्चैव मानवाः&#x9;029c&lt;br&gt;&#xA;न हिनस्ति ह्यारभते नाभिद्रुह्यति किञ्चन&#x9;030a&lt;br&gt;&#xA;यज्ञो यष्टव्य इत्येव यो यजत्यफलेप्सया&#x9;030c&lt;br&gt;&#xA;यज्ञाङ्गान्यपि चैतानि यथोक्तानि नसंशयः&#x9;031a&lt;br&gt;&#xA;विधिना विधियुक्तानि तारयन्ति परस्परम्&#x9;031c&lt;br&gt;&#xA;आम्नायमार्षं पश्यामि यस्मिन्वेदाः प्रतिष्ठिताः&#x9;032a&lt;br&gt;&#xA;तं विद्वांसोऽनुपश्यन्ति ब्राह्मणस्यानुदर्शनात्&#x9;032c&lt;br&gt;&#xA;ब्राह्मणप्रभवो यज्ञो ब्राह्मणार्पण एव च&#x9;033a&lt;br&gt;&#xA;अनु यज्ञं जगत्सर्वं यज्ञश्चानु जगत्सदा&#x9;033c&lt;br&gt;&#xA;ओमिति ब्रह्मणो योनिर्नमः स्वाहा स्वधा वषट्&#x9;034a&lt;br&gt;&#xA;यस्यैतानि प्रयुज्यन्ते यथाशक्ति कृतान्यपि&#x9;034c&lt;br&gt;&#xA;न तस्य त्रिषु लोकेषु परलोकभयं विदुः&#x9;035a&lt;br&gt;&#xA;इति वेदा वदन्तीह सिद्धाश्च परमर्षयः&#x9;035c&lt;br&gt;&#xA;ऋचो यजूंषि सामानि स्तोभाश्च विधिचोदिताः&#x9;036a&lt;br&gt;&#xA;यस्मिन्नेतानि सर्वाणि बहिरेव स वै द्विजः&#x9;036c&lt;br&gt;&#xA;अग्न्याधेये यद्भवति यच्च सोमे सुते द्विज&#x9;037a&lt;br&gt;&#xA;यच्चेतरैर्महायज्ञैर्वेद तद्भगवान्स्वतः&#x9;037c&lt;br&gt;&#xA;तस्माद्ब्रह्मन्यजेतैव याजयेच्चाविचारयन्&#x9;038a&lt;br&gt;&#xA;यजतः स्वर्गविधिना प्रेत्य स्वर्गफलं महत्&#x9;038c&lt;br&gt;&#xA;नायं लोकोऽस्त्ययज्ञानां परश्चेति विनिश्चयः&#x9;039a&lt;br&gt;&#xA;वेदवादविदश्चैव प्रमाणमुभयं तदा&#x9;039c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/261/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/261/</guid>
      <description>&lt;p&gt;कपिल उवाच&#x9;001 &lt;br&gt;&#xA;एतावदनुपश्यन्तो यतयो यान्ति मार्गगाः&#x9;001a&lt;br&gt;&#xA;नैषां सर्वेषु लोकेषु कश्चिदस्ति व्यतिक्रमः&#x9;001c&lt;br&gt;&#xA;निर्द्वन्द्वा निर्नमस्कारा निराशीर्बन्धना बुधाः&#x9;002a&lt;br&gt;&#xA;विमुक्ताः सर्वपापेभ्यश्चरन्ति शुचयोऽमलाः&#x9;002c&lt;br&gt;&#xA;अपवर्गेऽथ सन्त्यागे बुद्धौ च कृतनिश्चयाः&#x9;003a&lt;br&gt;&#xA;ब्रह्मिष्ठा ब्रह्मभूताश्च ब्रह्मण्येव कृतालयाः&#x9;003c&lt;br&gt;&#xA;विशोका नष्टरजसस्तेषां लोकाः सनातनाः&#x9;004a&lt;br&gt;&#xA;तेषां गतिं परां प्राप्य गार्हस्थ्ये किं प्रयोजनम्&#x9;004c&lt;br&gt;&#xA;स्यूमरश्मिरुवाच&#x9;005 &lt;br&gt;&#xA;यद्येषा परमा निष्ठा यद्येषा परमा गतिः&#x9;005a&lt;br&gt;&#xA;गृहस्थानव्यपाश्रित्य नाश्रमोऽन्यः प्रवर्तते&#x9;005c&lt;br&gt;&#xA;यथा मातरमाश्रित्य सर्वे जीवन्ति जन्तवः&#x9;006a&lt;br&gt;&#xA;एवं गृहस्थमाश्रित्य वर्तन्त इतरेऽऽश्रमाः&#x9;006c&lt;br&gt;&#xA;गृहस्थ एव यजते गृहस्थस्तप्यते तपः&#x9;007a&lt;br&gt;&#xA;गार्हस्थ्यमस्य धर्मस्य मूलं यत्किञ्चिदेजते&#x9;007c&lt;br&gt;&#xA;प्रजनाद्ध्यभिनिर्वृत्ताः सर्वे प्राणभृतो मुने&#x9;008a&lt;br&gt;&#xA;प्रजनं चाप्युतान्यत्र न कथञ्चन विद्यते&#x9;008c&lt;br&gt;&#xA;यास्ताः स्युर्बहिरोषध्यो बह्वरण्यास्तथा द्विज&#x9;009a&lt;br&gt;&#xA;ओषधिभ्यो बहिर्यस्मात्प्राणी कश्चिन्न विद्यते&#x9;009c&lt;br&gt;&#xA;कस्यैषा वाग्भवेत्सत्या मोक्षो नास्ति गृहादिति&#x9;009e&lt;br&gt;&#xA;अश्रद्दधानैरप्राज्ञैः सूक्ष्मदर्शनवर्जितैः&#x9;010a&lt;br&gt;&#xA;निराशैरलसैः श्रान्तैस्तप्यमानैः स्वकर्मभिः&#x9;010c&lt;br&gt;&#xA;श्रमस्योपरमो दृष्टः प्रव्रज्या नाम पण्डितैः&#x9;010e&lt;br&gt;&#xA;त्रैलोक्यस्यैव हेतुर्हि मर्यादा शाश्वती ध्रुवा&#x9;011a&lt;br&gt;&#xA;ब्राह्मणो नाम भगवाञ्जन्मप्रभृति पूज्यते&#x9;011c&lt;br&gt;&#xA;प्राग्गर्भाधानान्मन्त्रा हि प्रवर्तन्ते द्विजातिषु&#x9;012a&lt;br&gt;&#xA;अविश्रम्भेषु वर्तन्ते विश्रम्भेष्वप्यसंशयम्&#x9;012c&lt;br&gt;&#xA;दाहः पुनः संश्रयणे संस्थिते पात्रभोजनम्&#x9;013a&lt;br&gt;&#xA;दानं गवां पशूनां वा पिण्डानां चाप्सु मज्जनम्&#x9;013c&lt;br&gt;&#xA;अर्चिष्मन्तो बर्हिषदः क्रव्यादाः पितरः स्मृताः&#x9;014a&lt;br&gt;&#xA;मृतस्याप्यनुमन्यन्ते मन्त्रा मन्त्राश्च कारणम्&#x9;014c&lt;br&gt;&#xA;एवं क्रोशत्सु वेदेषु कुतो मोक्षोऽस्ति कस्यचित्&#x9;015a&lt;br&gt;&#xA;ऋणवन्तो यदा मर्त्याः पितृदेवद्विजातिषु&#x9;015c&lt;br&gt;&#xA;श्रिया विहीनैरलसैः पण्डितैरपलापितम्&#x9;016a&lt;br&gt;&#xA;वेदवादापरिज्ञानं सत्याभासमिवानृतम्&#x9;016c&lt;br&gt;&#xA;न वै पापैर्ह्रियते कृष्यते वा यो ब्राह्मणो यजते वेदशास्त्रैः&#x9;017a&lt;br&gt;&#xA;ऊर्ध्वं यज्ञः पशुभिः सार्धमेति सन्तर्पितस्तर्पयते च कामैः&#x9;017c&lt;br&gt;&#xA;न वेदानां परिभवान्न शाठ्येन न मायया&#x9;018a&lt;br&gt;&#xA;महत्प्राप्नोति पुरुषो ब्रह्म ब्रह्मणि विन्दति&#x9;018c&lt;br&gt;&#xA;कपिल उवाच&#x9;019 &lt;br&gt;&#xA;दर्शं च पौर्णमासं च अग्निहोत्रं च धीमताम्&#x9;019a&lt;br&gt;&#xA;चातुर्मास्यानि चैवासंस्तेषु यज्ञः सनातनः&#x9;019c&lt;br&gt;&#xA;अनारम्भाः सुधृतयः शुचयो ब्रह्मसंश्रिताः&#x9;020a&lt;br&gt;&#xA;ब्रह्मणैव स्म ते देवांस्तर्पयन्त्यमृतैषिणः&#x9;020c&lt;br&gt;&#xA;सर्वभूतात्मभूतस्य सर्वभूतानि पश्यतः&#x9;021a&lt;br&gt;&#xA;देवापि मार्गे मुह्यन्ति अपदस्य पदैषिणः&#x9;021c&lt;br&gt;&#xA;चतुर्द्वारं पुरुषं चतुर्मुखं; चतुर्धा चैनमुपयाति निन्दा&#x9;022a&lt;br&gt;&#xA;बाहुभ्यां वाच उदरादुपस्थात्तेषां द्वारं द्वारपालो बुभूषेत्&#x9;022c&lt;br&gt;&#xA;नाक्षैर्दीव्येन्नाददीतान्यवित्तं न वायोनीयस्य शृतं प्रगृह्णेत्&#x9;023a&lt;br&gt;&#xA;क्रुद्धो न चैव प्रहरेत धीमांस्तथास्य तत्पाणिपादं सुगुप्तम्&#x9;023c&lt;br&gt;&#xA;नाक्रोशमर्छेन्न मृषा वदेच्च न पैशुनं जनवादं च कुर्यात्&#x9;024a&lt;br&gt;&#xA;सत्यव्रतो मितभाषोऽप्रमत्तस्तथास्य वाग्द्वारमथो सुगुप्तम्&#x9;024c&lt;br&gt;&#xA;नानाशनः स्यान्न महाशनः स्यादलोलुपः साधुभिरागतः स्यात्&#x9;025a&lt;br&gt;&#xA;यात्रार्थमाहारमिहाददीत तथास्य स्याज्जाठरी द्वारगुप्तिः&#x9;025c&lt;br&gt;&#xA;न वीरपत्नीं विहरेत नारीं न चापि नारीमनृतावाह्वयीत&#x9;026a&lt;br&gt;&#xA;भार्याव्रतं ह्यात्मनि धारयीत तथास्योपस्थद्वारगुप्तिर्भवेत&#x9;026c&lt;br&gt;&#xA;द्वाराणि यस्य सर्वाणि सुगुप्तानि मनीषिणः&#x9;027a&lt;br&gt;&#xA;उपस्थमुदरं बाहू वाक्चतुर्थी स वै द्विजः&#x9;027c&lt;br&gt;&#xA;मोघान्यगुप्तद्वारस्य सर्वाण्येव भवन्त्युत&#x9;028a&lt;br&gt;&#xA;किं तस्य तपसा कार्यं किं यज्ञेन किमात्मना&#x9;028c&lt;br&gt;&#xA;अनुत्तरीयवसनमनुपस्तीर्णशायिनम्&#x9;029a&lt;br&gt;&#xA;बाहूपधानं शाम्यन्तं तं देवा ब्राह्मणं विदुः&#x9;029c&lt;br&gt;&#xA;द्वन्द्वारामेषु सर्वेषु य एको रमते मुनिः&#x9;030a&lt;br&gt;&#xA;परेषामननुध्यायंस्तं देवा ब्राह्मणं विदुः&#x9;030c&lt;br&gt;&#xA;येन सर्वमिदं बुद्धं प्रकृतिर्विकृतिश्च या&#x9;031a&lt;br&gt;&#xA;गतिज्ञः सर्वभूतानां तं देवा ब्राह्मणं विदुः&#x9;031c&lt;br&gt;&#xA;अभयं सर्वभूतेभ्यः सर्वेषामभयं यतः&#x9;032a&lt;br&gt;&#xA;सर्वभूतात्मभूतो यस्तं देवा ब्राह्मणं विदुः&#x9;032c&lt;br&gt;&#xA;नान्तरेणानुजानन्ति वेदानां यत्क्रियाफलम्&#x9;033a&lt;br&gt;&#xA;अनुज्ञाय च तत्सर्वमन्यद्रोचयतेऽफलम्&#x9;033c&lt;br&gt;&#xA;फलवन्ति च कर्माणि व्युष्टिमन्ति ध्रुवाणि च&#x9;034a&lt;br&gt;&#xA;विगुणानि च पश्यन्ति तथानैकान्तिकानि च&#x9;034c&lt;br&gt;&#xA;गुणाश्चात्र सुदुर्ज्ञेया ज्ञाताश्चापि सुदुष्कराः&#x9;035a&lt;br&gt;&#xA;अनुष्ठिताश्चान्तवन्त इति त्वमनुपश्यसि&#x9;035c&lt;br&gt;&#xA;स्यूमरश्मिरुवाच&#x9;036 &lt;br&gt;&#xA;यथा च वेदप्रामाण्यं त्यागश्च सफलो यथा&#x9;036a&lt;br&gt;&#xA;तौ पन्थानावुभौ व्यक्तौ भगवंस्तद्ब्रवीहि मे&#x9;036c&lt;br&gt;&#xA;कपिल उवाच&#x9;037 &lt;br&gt;&#xA;प्रत्यक्षमिह पश्यन्ति भवन्तः सत्पथे स्थिताः&#x9;037a&lt;br&gt;&#xA;प्रत्यक्षं तु किमत्रास्ति यद्भवन्त उपासते&#x9;037c&lt;br&gt;&#xA;स्यूमरश्मिरुवाच&#x9;038 &lt;br&gt;&#xA;स्यूमरश्मिरहं ब्रह्मञ्जिज्ञासार्थमिहागतः&#x9;038a&lt;br&gt;&#xA;श्रेयस्कामः प्रत्यवोचमार्जवान्न विवक्षया&#x9;038c&lt;br&gt;&#xA;इमं च संशयं घोरं भगवान्प्रब्रवीतु मे&#x9;038e&lt;br&gt;&#xA;प्रत्यक्षमिह पश्यन्तो भवन्तः सत्पथे स्थिताः&#x9;039a&lt;br&gt;&#xA;किमत्र प्रत्यक्षतमं भवन्तो यदुपासते&#x9;039c&lt;br&gt;&#xA;अन्यत्र तर्कशास्त्रेभ्य आगमाच्च यथागमम्&#x9;039e&lt;br&gt;&#xA;आगमो वेदवादस्तु तर्कशास्त्राणि चागमः&#x9;040a&lt;br&gt;&#xA;यथागममुपासीत आगमस्तत्र सिध्यति&#x9;040c&lt;br&gt;&#xA;सिद्धिः प्रत्यक्षरूपा च दृश्यत्यागमनिश्चयात्&#x9;040e&lt;br&gt;&#xA;नौर्नावीव निबद्धा हि स्रोतसा सनिबन्धना&#x9;041a&lt;br&gt;&#xA;ह्रियमाणा कथं विप्र कुबुद्धींस्तारयिष्यति&#x9;041c&lt;br&gt;&#xA;एतद्ब्रवीतु भगवानुपपन्नोऽस्म्यधीहि भोः&#x9;041e&lt;br&gt;&#xA;नैव त्यागी न सन्तुष्टो नाशोको न निरामयः&#x9;042a&lt;br&gt;&#xA;न निर्विवित्सो नावृत्तो नापवृत्तोऽस्ति कश्चन&#x9;042c&lt;br&gt;&#xA;भवन्तोऽपि च हृष्यन्ति शोचन्ति च यथा वयम्&#x9;043a&lt;br&gt;&#xA;इन्द्रियार्थाश्च भवतां समानाः सर्वजन्तुषु&#x9;043c&lt;br&gt;&#xA;एवं चतुर्णां वर्णानामाश्रमाणां प्रवृत्तिषु&#x9;044a&lt;br&gt;&#xA;एकमालम्बमानानां निर्णये किं निरामयम्&#x9;044c&lt;br&gt;&#xA;कपिल उवाच&#x9;045 &lt;br&gt;&#xA;यद्यदाचरते शास्त्रमथ सर्वप्रवृत्तिषु&#x9;045a&lt;br&gt;&#xA;यस्य यत्र ह्यनुष्ठानं तत्र तत्र निरामयम्&#x9;045c&lt;br&gt;&#xA;सर्वं पावयते ज्ञानं यो ज्ञानं ह्यनुवर्तते&#x9;046a&lt;br&gt;&#xA;ज्ञानादपेत्य या वृत्तिः सा विनाशयति प्रजाः&#x9;046c&lt;br&gt;&#xA;भवन्तो ज्ञानिनो नित्यं सर्वतश्च निरागमाः&#x9;047a&lt;br&gt;&#xA;ऐकात्म्यं नाम कश्चिद्धि कदाचिदभिपद्यते&#x9;047c&lt;br&gt;&#xA;शास्त्रं ह्यबुद्ध्वा तत्त्वेन केचिद्वादबला जनाः&#x9;048a&lt;br&gt;&#xA;कामद्वेषाभिभूतत्वादहङ्कारवशं गताः&#x9;048c&lt;br&gt;&#xA;याथातथ्यमविज्ञाय शास्त्राणां शास्त्रदस्यवः&#x9;049a&lt;br&gt;&#xA;ब्रह्मस्तेना निरारम्भा अपक्वमतयोऽशिवाः&#x9;049c&lt;br&gt;&#xA;वैगुण्यमेव पश्यन्ति न गुणाननुयुञ्जते&#x9;050a&lt;br&gt;&#xA;तेषां तमःशरीराणां तम एव परायणम्&#x9;050c&lt;br&gt;&#xA;यो यथाप्रकृतिर्जन्तुः प्रकृतेः स्याद्वशानुगः&#x9;051a&lt;br&gt;&#xA;तस्य द्वेषश्च कामश्च क्रोधो दम्भोऽनृतं मदः&#x9;051c&lt;br&gt;&#xA;नित्यमेवाभिवर्तन्ते गुणाः प्रकृतिसम्भवाः&#x9;051e&lt;br&gt;&#xA;एतद्बुद्ध्यानुपश्यन्तः सन्त्यजेयुः शुभाशुभम्&#x9;052a&lt;br&gt;&#xA;परां गतिमभीप्सन्तो यतयः संयमे रताः&#x9;052c&lt;br&gt;&#xA;स्यूमरश्मिरुवाच&#x9;053 &lt;br&gt;&#xA;सर्वमेतन्मया ब्रह्मञ्शास्त्रतः परिकीर्तितम्&#x9;053a&lt;br&gt;&#xA;न ह्यविज्ञाय शास्त्रार्थं प्रवर्तन्ते प्रवृत्तयः&#x9;053c&lt;br&gt;&#xA;यः कश्चिन्न्याय्य आचारः सर्वं शास्त्रमिति श्रुतिः&#x9;054a&lt;br&gt;&#xA;यदन्याय्यमशास्त्रं तदित्येषा श्रूयते श्रुतिः&#x9;054c&lt;br&gt;&#xA;न प्रवृत्तिरृते शास्त्रात्काचिदस्तीति निश्चयः&#x9;055a&lt;br&gt;&#xA;यदन्यद्वेदवादेभ्यस्तदशास्त्रमिति श्रुतिः&#x9;055c&lt;br&gt;&#xA;शास्त्रादपेतं पश्यन्ति बहवो व्यक्तमानिनः&#x9;056a&lt;br&gt;&#xA;शास्त्रदोषान्न पश्यन्ति इह चामुत्र चापरे&#x9;056c&lt;br&gt;&#xA;अविज्ञानहतप्रज्ञा हीनप्रज्ञास्तमोवृताः&#x9;056e&lt;br&gt;&#xA;शक्यं त्वेकेन मुक्तेन कृतकृत्येन सर्वशः&#x9;057a&lt;br&gt;&#xA;पिण्डमात्रं व्यपाश्रित्य चरितुं सर्वतोदिशम्&#x9;057c&lt;br&gt;&#xA;वेदवादं व्यपाश्रित्य मोक्षोऽस्तीति प्रभाषितुम्&#x9;057e&lt;br&gt;&#xA;इदं तु दुष्करं कर्म कुटुम्बमभिसंश्रितम्&#x9;058a&lt;br&gt;&#xA;दानमध्ययनं यज्ञः प्रजासन्तानमार्जवम्&#x9;058c&lt;br&gt;&#xA;यद्येतदेवं कृत्वापि न विमोक्षोऽस्ति कस्यचित्&#x9;059a&lt;br&gt;&#xA;धिक्कर्तारं च कार्यं च श्रमश्चायं निरर्थकः&#x9;059c&lt;br&gt;&#xA;नास्तिक्यमन्यथा च स्याद्वेदानां पृष्ठतःक्रिया&#x9;060a&lt;br&gt;&#xA;एतस्यानन्त्यमिच्छामि भगवञ्श्रोतुमञ्जसा&#x9;060c&lt;br&gt;&#xA;तथ्यं वदस्व मे ब्रह्मन्नुपसन्नोऽस्म्यधीहि भोः&#x9;061a&lt;br&gt;&#xA;यथा ते विदितो मोक्षस्तथेच्छाम्युपशिक्षितुम्&#x9;061c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/262/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/262/</guid>
      <description>&lt;p&gt;कपिल उवाच&#x9;001 &lt;br&gt;&#xA;वेदाः प्रमाणं लोकानां न वेदाः पृष्ठतःकृताः&#x9;001a&lt;br&gt;&#xA;द्वे ब्रह्मणी वेदितव्ये शब्दब्रह्म परं च यत्&#x9;001c&lt;br&gt;&#xA;शब्दब्रह्मणि निष्णातः परं ब्रह्माधिगच्छति&#x9;001e&lt;br&gt;&#xA;शरीरमेतत्कुरुते यद्वेदे कुरुते तनुम्&#x9;002a&lt;br&gt;&#xA;कृतशुद्धशरीरो हि पात्रं भवति ब्राह्मणः&#x9;002c&lt;br&gt;&#xA;आनन्त्यमनुयुङ्क्ते यः कर्मणा तद्ब्रवीमि ते&#x9;003a&lt;br&gt;&#xA;निरागममनैतिह्यं प्रत्यक्षं लोकसाक्षिकम्&#x9;003c&lt;br&gt;&#xA;धर्म इत्येव ये यज्ञान्वितन्वन्ति निराशिषः&#x9;004a&lt;br&gt;&#xA;उत्पन्नत्यागिनोऽलुब्धाः कृपासूयाविवर्जिताः&#x9;004c&lt;br&gt;&#xA;धनानामेष वै पन्थास्तीर्थेषु प्रतिपादनम्&#x9;004e&lt;br&gt;&#xA;अनाश्रिताः पापकृत्याः कदाचित्कर्मयोनितः&#x9;005a&lt;br&gt;&#xA;मनःसङ्कल्पसंसिद्धा विशुद्धज्ञाननिश्चयाः&#x9;005c&lt;br&gt;&#xA;अक्रुध्यन्तोऽनसूयन्तो निरहङ्कारमत्सराः&#x9;006a&lt;br&gt;&#xA;ज्ञाननिष्ठास्त्रिशुक्लाश्च सर्वभूतहिते रताः&#x9;006c&lt;br&gt;&#xA;आसन्गृहस्था भूयिष्ठमव्युत्क्रान्ताः स्वकर्मसु&#x9;007a&lt;br&gt;&#xA;राजानश्च तथा युक्ता ब्राह्मणाश्च यथाविधि&#x9;007c&lt;br&gt;&#xA;समा ह्यार्जवसम्पन्नाः सन्तुष्टा ज्ञाननिश्चयाः&#x9;008a&lt;br&gt;&#xA;प्रत्यक्षधर्माः शुचयः श्रद्दधानाः परावरे&#x9;008c&lt;br&gt;&#xA;पुरस्ताद्भावितात्मानो यथावच्चरितव्रताः&#x9;009a&lt;br&gt;&#xA;चरन्ति धर्मं कृच्छ्रेऽपि दुर्गे चैवाधिसंहताः&#x9;009c&lt;br&gt;&#xA;संहत्य धर्मं चरतां पुरासीत्सुखमेव तत्&#x9;010a&lt;br&gt;&#xA;तेषां नासीद्विधातव्यं प्रायश्चित्तं कदाचन&#x9;010c&lt;br&gt;&#xA;सत्यं हि धर्ममास्थाय दुराधर्षतमा मताः&#x9;011a&lt;br&gt;&#xA;न मात्रामनुरुध्यन्ते न धर्मच्छलमन्ततः&#x9;011c&lt;br&gt;&#xA;य एव प्रथमः कल्पस्तमेवाभ्याचरन्सह&#x9;012a&lt;br&gt;&#xA;अस्यां स्थितौ स्थितानां हि प्रायश्चित्तं न विद्यते&#x9;012c&lt;br&gt;&#xA;दुर्बलात्मन उत्पन्नं प्रायश्चित्तमिति श्रुतिः&#x9;012e&lt;br&gt;&#xA;यत एवंविधा विप्राः पुराणा यज्ञवाहनाः&#x9;013a&lt;br&gt;&#xA;त्रैविद्यवृद्धाः शुचयो वृत्तवन्तो यशस्विनः&#x9;013c&lt;br&gt;&#xA;यजन्तोऽहरहर्यज्ञैर्निराशीर्बन्धना बुधाः&#x9;013e&lt;br&gt;&#xA;तेषां यज्ञाश्च वेदाश्च कर्माणि च यथागमम्&#x9;014a&lt;br&gt;&#xA;आगमाश्च यथाकालं सङ्कल्पाश्च यथाव्रतम्&#x9;014c&lt;br&gt;&#xA;अपेतकामक्रोधानां प्रकृत्या संशितात्मनाम्&#x9;015a&lt;br&gt;&#xA;ऋजूनां शमनित्यानां स्थितानां स्वेषु कर्मसु&#x9;015c&lt;br&gt;&#xA;सर्वमानन्त्यमेवासीदिति नः शाश्वती श्रुतिः&#x9;015e&lt;br&gt;&#xA;तेषामदीनसत्त्वानां दुश्चराचारकर्मणाम्&#x9;016a&lt;br&gt;&#xA;स्वकर्मभिः संवृतानां तपो घोरत्वमागतम्&#x9;016c&lt;br&gt;&#xA;तं सदाचारमाश्चर्यं पुराणं शाश्वतं ध्रुवम्&#x9;017a&lt;br&gt;&#xA;अशक्नुवद्भिश्चरितुं किञ्चिद्धर्मेषु सूचितम्&#x9;017c&lt;br&gt;&#xA;निरापद्धर्म आचारस्त्वप्रमादोऽपराभवः&#x9;018a&lt;br&gt;&#xA;सर्ववर्णेषु यत्तेषु नासीत्कश्चिद्व्यतिक्रमः&#x9;018c&lt;br&gt;&#xA;धर्ममेकं चतुष्पादमाश्रितास्ते नरर्षभाः&#x9;019a&lt;br&gt;&#xA;तं सन्तो विधिवत्प्राप्य गच्छन्ति परमां गतिम्&#x9;019c&lt;br&gt;&#xA;गृहेभ्य एव निष्क्रम्य वनमन्ये समाश्रिताः&#x9;020a&lt;br&gt;&#xA;गृहमेवाभिसंश्रित्य ततोऽन्ये ब्रह्मचारिणः&#x9;020c&lt;br&gt;&#xA;धर्ममेतं चतुष्पादमाश्रमं ब्राह्मणा विदुः&#x9;021a&lt;br&gt;&#xA;आनन्त्यं ब्रह्मणः स्थानं ब्राह्मणा नाम निश्चयः&#x9;021c&lt;br&gt;&#xA;अत एवंविधा विप्राः पुराणा धर्मचारिणः&#x9;022a&lt;br&gt;&#xA;त एते दिवि दृश्यन्ते ज्योतिर्भूता द्विजातयः&#x9;022c&lt;br&gt;&#xA;नक्षत्राणीव धिष्ण्येषु बहवस्तारकागणाः&#x9;023a&lt;br&gt;&#xA;आनन्त्यमुपसम्प्राप्ताः सन्तोषादिति वैदिकम्&#x9;023c&lt;br&gt;&#xA;यद्यागच्छन्ति संसारं पुनर्योनिषु तादृशाः&#x9;024a&lt;br&gt;&#xA;न लिप्यन्ते पापकृत्यैः कदाचित्कर्मयोनितः&#x9;024c&lt;br&gt;&#xA;एवं युक्तो ब्राह्मणः स्यादन्यो ब्राह्मणको भवेत्&#x9;025a&lt;br&gt;&#xA;कर्मैव पुरुषस्याह शुभं वा यदि वाशुभम्&#x9;025c&lt;br&gt;&#xA;एवं पक्वकषायाणामानन्त्येन श्रुतेन च&#x9;026a&lt;br&gt;&#xA;सर्वमानन्त्यमेवासीदेवं नः शाश्वती श्रुतिः&#x9;026c&lt;br&gt;&#xA;तेषामपेततृष्णानां निर्णिक्तानां शुभात्मनाम्&#x9;027a&lt;br&gt;&#xA;चतुर्थ औपनिषदो धर्मः साधारणः स्मृतः&#x9;027c&lt;br&gt;&#xA;स सिद्धैः साध्यते नित्यं ब्राह्मणैर्नियतात्मभिः&#x9;028a&lt;br&gt;&#xA;सन्तोषमूलस्त्यागात्मा ज्ञानाधिष्ठानमुच्यते&#x9;028c&lt;br&gt;&#xA;अपवर्गगतिर्नित्यो यतिधर्मः सनातनः&#x9;029a&lt;br&gt;&#xA;साधारणः केवलो वा यथाबलमुपास्यते&#x9;029c&lt;br&gt;&#xA;गच्छतो गच्छतः क्षेमं दुर्बलोऽत्रावसीदति&#x9;030a&lt;br&gt;&#xA;ब्रह्मणः पदमन्विच्छन्संसारान्मुच्यते शुचिः&#x9;030c&lt;br&gt;&#xA;स्यूमरश्मिरुवाच&#x9;031 &lt;br&gt;&#xA;ये भुञ्जते ये ददते यजन्तेऽधीयते च ये&#x9;031a&lt;br&gt;&#xA;मात्राभिर्धर्मलब्धाभिर्ये वा त्यागं समाश्रिताः&#x9;031c&lt;br&gt;&#xA;एतेषां प्रेत्यभावे तु कतमः स्वर्गजित्तमः&#x9;032a&lt;br&gt;&#xA;एतदाचक्ष्व मे ब्रह्मन्यथातथ्येन पृच्छतः&#x9;032c&lt;br&gt;&#xA;कपिल उवाच&#x9;033 &lt;br&gt;&#xA;परिग्रहाः शुभाः सर्वे गुणतोऽभ्युदयाश्च ये&#x9;033a&lt;br&gt;&#xA;न तु त्यागसुखं प्राप्ता एतत्त्वमपि पश्यसि&#x9;033c&lt;br&gt;&#xA;स्यूमरश्मिरुवाच&#x9;034 &lt;br&gt;&#xA;भवन्तो ज्ञाननिष्ठा वै गृहस्थाः कर्मनिश्चयाः&#x9;034a&lt;br&gt;&#xA;आश्रमाणां च सर्वेषां निष्ठायामैक्यमुच्यते&#x9;034c&lt;br&gt;&#xA;एकत्वे च पृथक्त्वे च विशेषो नान्य उच्यते&#x9;035a&lt;br&gt;&#xA;तद्यथावद्यथान्यायं भगवान्प्रब्रवीतु मे&#x9;035c&lt;br&gt;&#xA;कपिल उवाच&#x9;036 &lt;br&gt;&#xA;शरीरपक्तिः कर्माणि ज्ञानं तु परमा गतिः&#x9;036a&lt;br&gt;&#xA;पक्वे कषाये वमनै रसज्ञाने न तिष्ठति&#x9;036c&lt;br&gt;&#xA;आनृशंस्यं क्षमा शान्तिरहिंसा सत्यमार्जवम्&#x9;037a&lt;br&gt;&#xA;अद्रोहो नाभिमानश्च ह्रीस्तितिक्षा शमस्तथा&#x9;037c&lt;br&gt;&#xA;पन्थानो ब्रह्मणस्त्वेते एतैः प्राप्नोति यत्परम्&#x9;038a&lt;br&gt;&#xA;तद्विद्वाननुबुध्येत मनसा कर्मनिश्चयम्&#x9;038c&lt;br&gt;&#xA;यां विप्राः सर्वतः शान्ता विशुद्धा ज्ञाननिश्चयाः&#x9;039a&lt;br&gt;&#xA;गतिं गच्छन्ति सन्तुष्टास्तामाहुः परमां गतिम्&#x9;039c&lt;br&gt;&#xA;वेदांश्च वेदितव्यं च विदित्वा च यथास्थिति&#x9;040a&lt;br&gt;&#xA;एवं वेदविदित्याहुरतोऽन्यो वातरेटकः&#x9;040c&lt;br&gt;&#xA;सर्वं विदुर्वेदविदो वेदे सर्वं प्रतिष्ठितम्&#x9;041a&lt;br&gt;&#xA;वेदे हि निष्ठा सर्वस्य यद्यदस्ति च नास्ति च&#x9;041c&lt;br&gt;&#xA;एषैव निष्ठा सर्वस्य यद्यदस्ति च नास्ति च&#x9;042a&lt;br&gt;&#xA;एतदन्तं च मध्यं च सच्चासच्च विजानतः&#x9;042c&lt;br&gt;&#xA;समस्तत्याग इत्येव शम इत्येव निष्ठितः&#x9;043a&lt;br&gt;&#xA;सन्तोष इत्यत्र शुभमपवर्गे प्रतिष्ठितम्&#x9;043c&lt;br&gt;&#xA;ऋतं सत्यं विदितं वेदितव्यं सर्वस्यात्मा जङ्गमं स्थावरं च&#x9;044a&lt;br&gt;&#xA;सर्वं सुखं यच्छिवमुत्तमं च ब्रह्माव्यक्तं प्रभवश्चाव्ययश्च&#x9;044c&lt;br&gt;&#xA;तेजः क्षमा शान्तिरनामयं शुभं तथाविधं व्योम सनातनं ध्रुवम्&#x9;045a&lt;br&gt;&#xA;एतैः शब्दैर्गम्यते बुद्धिनेत्रैस्तस्मै नमो ब्रह्मणे ब्राह्मणाय&#x9;045c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/263/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/263/</guid>
      <description>&lt;p&gt;युधिष्ठिर उवाच&#x9;001 &lt;br&gt;&#xA;धर्ममर्थं च कामं च वेदाः शंसन्ति भारत&#x9;001a&lt;br&gt;&#xA;कस्य लाभो विशिष्टोऽत्र तन्मे ब्रूहि पितामह&#x9;001c&lt;br&gt;&#xA;भीष्म उवाच&#x9;002 &lt;br&gt;&#xA;अत्र ते वर्तयिष्यामि इतिहासं पुरातनम्&#x9;002a&lt;br&gt;&#xA;कुण्डधारेण यत्प्रीत्या भक्तायोपकृतं पुरा&#x9;002c&lt;br&gt;&#xA;अधनो ब्राह्मणः कश्चित्कामाद्धर्ममवैक्षत&#x9;003a&lt;br&gt;&#xA;यज्ञार्थं स ततोऽर्थार्थी तपोऽतप्यत दारुणम्&#x9;003c&lt;br&gt;&#xA;स निश्चयमथो कृत्वा पूजयामास देवताः&#x9;004a&lt;br&gt;&#xA;भक्त्या न चैवाध्यगच्छद्धनं सम्पूज्य देवताः&#x9;004c&lt;br&gt;&#xA;ततश्चिन्तां पुनः प्राप्तः कतमद्दैवतं नु तत्&#x9;005a&lt;br&gt;&#xA;यन्मे द्रुतं प्रसीदेत मानुषैरजडीकृतम्&#x9;005c&lt;br&gt;&#xA;अथ सौम्येन वपुषा देवानुचरमन्तिके&#x9;006a&lt;br&gt;&#xA;प्रत्यपश्यज्जलधरं कुण्डधारमवस्थितम्&#x9;006c&lt;br&gt;&#xA;दृष्ट्वैव तं महात्मानं तस्य भक्तिरजायत&#x9;007a&lt;br&gt;&#xA;अयं मे धास्यति श्रेयो वपुरेतद्धि तादृशम्&#x9;007c&lt;br&gt;&#xA;सन्निकृष्टश्च देवस्य न चान्यैर्मानुषैर्वृतः&#x9;008a&lt;br&gt;&#xA;एष मे दास्यति धनं प्रभूतं शीघ्रमेव च&#x9;008c&lt;br&gt;&#xA;ततो धूपैश्च गन्धैश्च माल्यैरुच्चावचैरपि&#x9;009a&lt;br&gt;&#xA;बलिभिर्विविधैश्चापि पूजयामास तं द्विजः&#x9;009c&lt;br&gt;&#xA;ततः स्वल्पेन कालेन तुष्टो जलधरस्तदा&#x9;010a&lt;br&gt;&#xA;तस्योपकारे नियतामिमां वाचमुवाच ह&#x9;010c&lt;br&gt;&#xA;ब्रह्मघ्ने च सुरापे च चोरे भग्नव्रते तथा&#x9;011a&lt;br&gt;&#xA;निष्कृतिर्विहिता सद्भिः कृतघ्ने नास्ति निष्कृतिः&#x9;011c&lt;br&gt;&#xA;आशायास्तनयोऽधर्मः क्रोधोऽसूयासुतः स्मृतः&#x9;012a&lt;br&gt;&#xA;पुत्रो लोभो निकृत्यास्तु कृतघ्नो नार्हति प्रजाम्&#x9;012c&lt;br&gt;&#xA;ततः स ब्राह्मणः स्वप्ने कुण्डधारस्य तेजसा&#x9;013a&lt;br&gt;&#xA;अपश्यत्सर्वभूतानि कुशेषु शयितस्तदा&#x9;013c&lt;br&gt;&#xA;शमेन तपसा चैव भक्त्या च निरुपस्कृतः&#x9;014a&lt;br&gt;&#xA;शुद्धात्मा ब्राह्मणो रात्रौ निदर्शनमपश्यत&#x9;014c&lt;br&gt;&#xA;मणिभद्रं स तत्रस्थं देवतानां महाद्युतिम्&#x9;015a&lt;br&gt;&#xA;अपश्यत महात्मानं व्यादिशन्तं युधिष्ठिर&#x9;015c&lt;br&gt;&#xA;तत्र देवाः प्रयच्छन्ति राज्यानि च धनानि च&#x9;016a&lt;br&gt;&#xA;शुभैः कर्मभिरारब्धाः प्रच्छिदन्त्यशुभेषु च&#x9;016c&lt;br&gt;&#xA;पश्यतामथ यक्षाणां कुण्डधारो महाद्युतिः&#x9;017a&lt;br&gt;&#xA;निष्पत्य पतितो भूमौ देवानां भरतर्षभ&#x9;017c&lt;br&gt;&#xA;ततस्तु देववचनान्मणिभद्रो महायशाः&#x9;018a&lt;br&gt;&#xA;उवाच पतितं भूमौ कुण्डधार किमिष्यते&#x9;018c&lt;br&gt;&#xA;कुण्डधार उवाच&#x9;019 &lt;br&gt;&#xA;यदि प्रसन्ना देवा मे भक्तोऽयं ब्राह्मणो मम&#x9;019a&lt;br&gt;&#xA;अस्यानुग्रहमिच्छामि कृतं किञ्चित्सुखोदयम्&#x9;019c&lt;br&gt;&#xA;भीष्म उवाच&#x9;020 &lt;br&gt;&#xA;ततस्तं मणिभद्रस्तु पुनर्वचनमब्रवीत्&#x9;020a&lt;br&gt;&#xA;देवानामेव वचनात्कुण्डधारं महाद्युतिम्&#x9;020c&lt;br&gt;&#xA;उत्तिष्ठोत्तिष्ठ भद्रं ते कृतकार्यः सुखी भव&#x9;021a&lt;br&gt;&#xA;यावद्धनं प्रार्थयते ब्राह्मणोऽयं सखा तव&#x9;021c&lt;br&gt;&#xA;देवानां शासनात्तावदसङ्ख्येयं ददाम्यहम्&#x9;021e&lt;br&gt;&#xA;विचार्य कुण्डधारस्तु मानुष्यं चलमध्रुवम्&#x9;022a&lt;br&gt;&#xA;तपसे मतिमाधत्त ब्राह्मणस्य यशस्विनः&#x9;022c&lt;br&gt;&#xA;कुण्डधार उवाच&#x9;023 &lt;br&gt;&#xA;नाहं धनानि याचामि ब्राह्मणाय धनप्रद&#x9;023a&lt;br&gt;&#xA;अन्यमेवाहमिच्छामि भक्तायानुग्रहं कृतम्&#x9;023c&lt;br&gt;&#xA;पृथिवीं रत्नपूर्णां वा महद्वा धनसञ्चयम्&#x9;024a&lt;br&gt;&#xA;भक्ताय नाहमिच्छामि भवेदेष तु धार्मिकः&#x9;024c&lt;br&gt;&#xA;धर्मेऽस्य रमतां बुद्धिर्धर्मं चैवोपजीवतु&#x9;025a&lt;br&gt;&#xA;धर्मप्रधानो भवतु ममैषोऽनुग्रहो मतः&#x9;025c&lt;br&gt;&#xA;मणिभद्र उवाच&#x9;026 &lt;br&gt;&#xA;यदा धर्मफलं राज्यं सुखानि विविधानि च&#x9;026a&lt;br&gt;&#xA;फलान्येवायमश्नातु कायक्लेशविवर्जितः&#x9;026c&lt;br&gt;&#xA;भीष्म उवाच&#x9;027 &lt;br&gt;&#xA;ततस्तदेव बहुशः कुण्डधारो महायशाः&#x9;027a&lt;br&gt;&#xA;अभ्यासमकरोद्धर्मे ततस्तुष्टास्य देवताः&#x9;027c&lt;br&gt;&#xA;मणिभद्र उवाच&#x9;028 &lt;br&gt;&#xA;प्रीतास्ते देवताः सर्वा द्विजस्यास्य तथैव च&#x9;028a&lt;br&gt;&#xA;भविष्यत्येष धर्मात्मा धर्मे चाधास्यते मतिः&#x9;028c&lt;br&gt;&#xA;भीष्म उवाच&#x9;029 &lt;br&gt;&#xA;ततः प्रीतो जलधरः कृतकार्यो युधिष्ठिर&#x9;029a&lt;br&gt;&#xA;ईप्सितं मनसो लब्ध्वा वरमन्यैः सुदुर्लभम्&#x9;029c&lt;br&gt;&#xA;ततोऽपश्यत चीराणि सूक्ष्माणि द्विजसत्तमः&#x9;030a&lt;br&gt;&#xA;पार्श्वतोऽभ्यागतो न्यस्तान्यथ निर्वेदमागतः&#x9;030c&lt;br&gt;&#xA;ब्राह्मण उवाच&#x9;031 &lt;br&gt;&#xA;अयं न सुकृतं वेत्ति को न्वन्यो वेत्स्यते कृतम्&#x9;031a&lt;br&gt;&#xA;गच्छामि वनमेवाहं वरं धर्मेण जीवितुम्&#x9;031c&lt;br&gt;&#xA;भीष्म उवाच&#x9;032 &lt;br&gt;&#xA;निर्वेदाद्देवतानां च प्रसादात्स द्विजोत्तमः&#x9;032a&lt;br&gt;&#xA;वनं प्रविश्य सुमहत्तप आरब्धवांस्तदा&#x9;032c&lt;br&gt;&#xA;देवतातिथिशेषेण फलमूलाशनो द्विजः&#x9;033a&lt;br&gt;&#xA;धर्मे चापि महाराज रतिरस्याभ्यजायत&#x9;033c&lt;br&gt;&#xA;त्यक्त्वा मूलफलं सर्वं पर्णाहारोऽभवद्द्विजः&#x9;034a&lt;br&gt;&#xA;पर्णं त्यक्त्वा जलाहारस्तदासीद्द्विजसत्तमः&#x9;034c&lt;br&gt;&#xA;वायुभक्षस्ततः पश्चाद्बहून्वर्षगणानभूत्&#x9;035a&lt;br&gt;&#xA;न चास्य क्षीयते प्राणस्तदद्भुतमिवाभवत्&#x9;035c&lt;br&gt;&#xA;धर्मे च श्रद्दधानस्य तपस्युग्रे च वर्ततः&#x9;036a&lt;br&gt;&#xA;कालेन महता तस्य दिव्या दृष्टिरजायत&#x9;036c&lt;br&gt;&#xA;तस्य बुद्धिः प्रादुरासीद्यदि दद्यां महद्धनम्&#x9;037a&lt;br&gt;&#xA;तुष्टः कस्मैचिदेवाहं न मिथ्या वाग्भवेन्मम&#x9;037c&lt;br&gt;&#xA;ततः प्रहृष्टवदनो भूय आरब्धवांस्तपः&#x9;038a&lt;br&gt;&#xA;भूयश्चाचिन्तयत्सिद्धो यत्परं सोऽभ्यपद्यत&#x9;038c&lt;br&gt;&#xA;यदि दद्यामहं राज्यं तुष्टो वै यस्य कस्यचित्&#x9;039a&lt;br&gt;&#xA;स भवेदचिराद्राजा न मिथ्या वाग्भवेन्मम&#x9;039c&lt;br&gt;&#xA;तस्य साक्षात्कुण्डधारो दर्शयामास भारत&#x9;040a&lt;br&gt;&#xA;ब्राह्मणस्य तपोयोगात्सौहृदेनाभिचोदितः&#x9;040c&lt;br&gt;&#xA;समागम्य स तेनाथ पूजां चक्रे यथाविधि&#x9;041a&lt;br&gt;&#xA;ब्राह्मणः कुण्डधारस्य विस्मितश्चाभवन्नृप&#x9;041c&lt;br&gt;&#xA;ततोऽब्रवीत्कुण्डधारो दिव्यं ते चक्षुरुत्तमम्&#x9;042a&lt;br&gt;&#xA;पश्य राज्ञां गतिं विप्र लोकांश्चावेक्ष चक्षुषा&#x9;042c&lt;br&gt;&#xA;ततो राज्ञां सहस्राणि मग्नानि निरये तदा&#x9;043a&lt;br&gt;&#xA;दूरादपश्यद्विप्रः स दिव्ययुक्तेन चक्षुषा&#x9;043c&lt;br&gt;&#xA;कुण्डधार उवाच&#x9;044 &lt;br&gt;&#xA;मां पूजयित्वा भावेन यदि त्वं दुःखमाप्नुयाः&#x9;044a&lt;br&gt;&#xA;कृतं मया भवेत्किं ते कश्च तेऽनुग्रहो भवेत्&#x9;044c&lt;br&gt;&#xA;पश्य पश्य च भूयस्त्वं कामानिच्छेत्कथं नरः&#x9;045a&lt;br&gt;&#xA;स्वर्गद्वारं हि संरुद्धं मानुषेषु विशेषतः&#x9;045c&lt;br&gt;&#xA;भीष्म उवाच&#x9;046 &lt;br&gt;&#xA;ततोऽपश्यत्स कामं च क्रोधं लोभं भयं मदम्&#x9;046a&lt;br&gt;&#xA;निद्रां तन्द्रीं तथालस्यमावृत्य पुरुषान्स्थितान्&#x9;046c&lt;br&gt;&#xA;कुण्डधार उवाच&#x9;047 &lt;br&gt;&#xA;एतैर्लोकाः सुसंरुद्धा देवानां मानुषाद्भयम्&#x9;047a&lt;br&gt;&#xA;तथैव देववचनाद्विघ्नं कुर्वन्ति सर्वशः&#x9;047c&lt;br&gt;&#xA;न देवैरननुज्ञातः कश्चिद्भवति धार्मिकः&#x9;048a&lt;br&gt;&#xA;एष शक्तोऽसि तपसा राज्यं दातुं धनानि च&#x9;048c&lt;br&gt;&#xA;भीष्म उवाच&#x9;049 &lt;br&gt;&#xA;ततः पपात शिरसा ब्राह्मणस्तोयधारिणे&#x9;049a&lt;br&gt;&#xA;उवाच चैनं धर्मात्मा महान्मेऽनुग्रहः कृतः&#x9;049c&lt;br&gt;&#xA;कामलोभानुबन्धेन पुरा ते यदसूयितम्&#x9;050a&lt;br&gt;&#xA;मया स्नेहमविज्ञाय तत्र मे क्षन्तुमर्हसि&#x9;050c&lt;br&gt;&#xA;क्षान्तमेव मयेत्युक्त्वा कुण्डधारो द्विजर्षभम्&#x9;051a&lt;br&gt;&#xA;सम्परिष्वज्य बाहुभ्यां तत्रैवान्तरधीयत&#x9;051c&lt;br&gt;&#xA;ततः सर्वानिमाल्ँलोकान्ब्राह्मणोऽनुचचार ह&#x9;052a&lt;br&gt;&#xA;कुण्डधारप्रसादेन तपसा योजितः पुरा&#x9;052c&lt;br&gt;&#xA;विहायसा च गमनं तथा सङ्कल्पितार्थता&#x9;053a&lt;br&gt;&#xA;धर्माच्छक्त्या तथा योगाद्या चैव परमा गतिः&#x9;053c&lt;br&gt;&#xA;देवता ब्राह्मणाः सन्तो यक्षा मानुषचारणाः&#x9;054a&lt;br&gt;&#xA;धार्मिकान्पूजयन्तीह न धनाढ्यान्न कामिनः&#x9;054c&lt;br&gt;&#xA;सुप्रसन्ना हि ते देवा यत्ते धर्मे रता मतिः&#x9;055a&lt;br&gt;&#xA;धने सुखकला काचिद्धर्मे तु परमं सुखम्&#x9;055c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/264/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/264/</guid>
      <description>&lt;p&gt;युधिष्ठिर उवाच&#x9;001 &lt;br&gt;&#xA;बहूनां यज्ञतपसामेकार्थानां पितामह&#x9;001a&lt;br&gt;&#xA;धर्मार्थं न सुखार्थार्थं कथं यज्ञः समाहितः&#x9;001c&lt;br&gt;&#xA;भीष्म उवाच&#x9;002 &lt;br&gt;&#xA;अत्र ते वर्तयिष्यामि नारदेनानुकीर्तितम्&#x9;002a&lt;br&gt;&#xA;उञ्छवृत्तेः पुरावृत्तं यज्ञार्थे ब्राह्मणस्य ह&#x9;002c&lt;br&gt;&#xA;राष्ट्रे धर्मोत्तरे श्रेष्ठे विदर्भेष्वभवद्द्विजः&#x9;003a&lt;br&gt;&#xA;उञ्छवृत्तिरृषिः कश्चिद्यज्ञे यज्ञं समादधे&#x9;003c&lt;br&gt;&#xA;श्यामाकमशनं तत्र सूर्यपत्नी सुवर्चला&#x9;004a&lt;br&gt;&#xA;तिक्तं च विरसं शाकं तपसा स्वादुतां गतम्&#x9;004c&lt;br&gt;&#xA;उपगम्य वने पृथ्वीं सर्वभूतविहिंसया&#x9;005a&lt;br&gt;&#xA;अपि मूलफलैरिज्यो यज्ञः स्वर्ग्यः परन्तप&#x9;005c&lt;br&gt;&#xA;तस्य भार्या व्रतकृशा शुचिः पुष्करचारिणी&#x9;006a&lt;br&gt;&#xA;यज्ञपत्नीत्वमानीता सत्येनानुविधीयते&#x9;006c&lt;br&gt;&#xA;सा तु शापपरित्रस्ता न स्वभावानुवर्तिनी&#x9;006e&lt;br&gt;&#xA;मयूरजीर्णपर्णानां वस्त्रं तस्याश्च पर्णिनाम्&#x9;007a&lt;br&gt;&#xA;अकामायाः कृतं तत्र यज्ञे होत्रानुमार्गतः&#x9;007c&lt;br&gt;&#xA;शुक्रस्य पुनराजातिरपध्यानादधर्मवित्&#x9;008a&lt;br&gt;&#xA;तस्मिन्वने समीपस्थो मृगोऽभूत्सहचारिकः&#x9;008c&lt;br&gt;&#xA;वचोभिरब्रवीत्सत्यं त्वया दुष्कृतकं कृतम्&#x9;008e&lt;br&gt;&#xA;यदि मन्त्राङ्गहीनोऽयं यज्ञो भवति वैकृतः&#x9;009a&lt;br&gt;&#xA;मां भोः प्रक्षिप होत्रे त्वं गच्छ स्वर्गमतन्द्रितः&#x9;009c&lt;br&gt;&#xA;ततस्तु यज्ञे सावित्री साक्षात्तं सन्न्यमन्त्रयत्&#x9;010a&lt;br&gt;&#xA;निमन्त्रयन्ती प्रत्युक्ता न हन्यां सहवासिनम्&#x9;010c&lt;br&gt;&#xA;एवमुक्ता निवृत्ता सा प्रविष्टा यज्ञपावकम्&#x9;011a&lt;br&gt;&#xA;किं नु दुश्चरितं यज्ञे दिदृक्षुः सा रसातलम्&#x9;011c&lt;br&gt;&#xA;सा तु बद्धाञ्जलिं सत्यमयाचद्धरिणं पुनः&#x9;012a&lt;br&gt;&#xA;सत्येन सम्परिष्वज्य सन्दिष्टो गम्यतामिति&#x9;012c&lt;br&gt;&#xA;ततः स हरिणो गत्वा पदान्यष्टौ न्यवर्तत&#x9;013a&lt;br&gt;&#xA;साधु हिंसय मां सत्य हतो यास्यामि सद्गतिम्&#x9;013c&lt;br&gt;&#xA;पश्य ह्यप्सरसो दिव्या मया दत्तेन चक्षुषा&#x9;014a&lt;br&gt;&#xA;विमानानि विचित्राणि गन्धर्वाणां महात्मनाम्&#x9;014c&lt;br&gt;&#xA;ततः सुरुचिरं दृष्ट्वा स्पृहालग्नेन चक्षुषा&#x9;015a&lt;br&gt;&#xA;मृगमालोक्य हिंसायां स्वर्गवासं समर्थयत्&#x9;015c&lt;br&gt;&#xA;स तु धर्मो मृगो भूत्वा बहुवर्षोषितो वने&#x9;016a&lt;br&gt;&#xA;तस्य निष्कृतिमाधत्त न ह्यसौ यज्ञसंविधिः&#x9;016c&lt;br&gt;&#xA;तस्य तेन तु भावेन मृगहिंसात्मनस्तदा&#x9;017a&lt;br&gt;&#xA;तपो महत्समुच्छिन्नं तस्माद्धिंसा न यज्ञिया&#x9;017c&lt;br&gt;&#xA;ततस्तं भगवान्धर्मो यज्ञं याजयत स्वयम्&#x9;018a&lt;br&gt;&#xA;समाधानं च भार्याया लेभे स तपसा परम्&#x9;018c&lt;br&gt;&#xA;अहिंसा सकलो धर्मो हिंसा यज्ञेऽसमाहिता&#x9;019a&lt;br&gt;&#xA;सत्यं तेऽहं प्रवक्ष्यामि यो धर्मः सत्यवादिनाम्&#x9;019c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/265/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/265/</guid>
      <description>&lt;p&gt;युधिष्ठिर उवाच&#x9; 001 &lt;br&gt;&#xA;कथं भवति पापात्मा कथं धर्मं करोति वा&#x9;001a&lt;br&gt;&#xA;केन निर्वेदमादत्ते मोक्षं वा केन गच्छति&#x9;001c&lt;br&gt;&#xA;भीष्म उवाच&#x9;002 &lt;br&gt;&#xA;विदिताः सर्वधर्मास्ते स्थित्यर्थमनुपृच्छसि&#x9;002a&lt;br&gt;&#xA;शृणु मोक्षं सनिर्वेदं पापं धर्मं च मूलतः&#x9;002c&lt;br&gt;&#xA;विज्ञानार्थं हि पञ्चानामिच्छा पूर्वं प्रवर्तते&#x9;003a&lt;br&gt;&#xA;प्राप्य ताञ्जायते कामो द्वेषो वा भरतर्षभ&#x9;003c&lt;br&gt;&#xA;ततस्तदर्थं यतते कर्म चारभते पुनः&#x9;004a&lt;br&gt;&#xA;इष्टानां रूपगन्धानामभ्यासं च चिकीर्षति&#x9;004c&lt;br&gt;&#xA;ततो रागः प्रभवति द्वेषश्च तदनन्तरम्&#x9;005a&lt;br&gt;&#xA;ततो लोभः प्रभवति मोहश्च तदनन्तरम्&#x9;005c&lt;br&gt;&#xA;लोभमोहाभिभूतस्य रागद्वेषान्वितस्य च&#x9;006a&lt;br&gt;&#xA;न धर्मे जायते बुद्धिर्व्याजाद्धर्मं करोति च&#x9;006c&lt;br&gt;&#xA;व्याजेन चरतो धर्ममर्थव्याजोऽपि रोचते&#x9;007a&lt;br&gt;&#xA;व्याजेन सिध्यमानेषु धनेषु कुरुनन्दन&#x9;007c&lt;br&gt;&#xA;तत्रैव कुरुते बुद्धिं ततः पापं चिकीर्षति&#x9;008a&lt;br&gt;&#xA;सुहृद्भिर्वार्यमाणोऽपि पण्डितैश्चापि भारत&#x9;008c&lt;br&gt;&#xA;उत्तरं न्यायसम्बद्धं ब्रवीति विधियोजितम्&#x9;009a&lt;br&gt;&#xA;अधर्मस्त्रिविधस्तस्य वर्धते रागमोहजः&#x9;009c&lt;br&gt;&#xA;पापं चिन्तयते चैव प्रब्रवीति करोति च&#x9;010a&lt;br&gt;&#xA;तस्याधर्मप्रवृत्तस्य दोषान्पश्यन्ति साधवः&#x9;010c&lt;br&gt;&#xA;एकशीलाश्च मित्रत्वं भजन्ते पापकर्मिणः&#x9;011a&lt;br&gt;&#xA;स नेह सुखमाप्नोति कुत एव परत्र वै&#x9;011c&lt;br&gt;&#xA;एवं भवति पापात्मा धर्मात्मानं तु मे शृणु&#x9;012a&lt;br&gt;&#xA;यथा कुशलधर्मा स कुशलं प्रतिपद्यते&#x9;012c&lt;br&gt;&#xA;य एतान्प्रज्ञया दोषान्पूर्वमेवानुपश्यति&#x9;013a&lt;br&gt;&#xA;कुशलः सुखदुःखानां साधूंश्चाप्युपसेवते&#x9;013c&lt;br&gt;&#xA;तस्य साधुसमाचारादभ्यासाच्चैव वर्धते&#x9;014a&lt;br&gt;&#xA;प्रज्ञा धर्मे च रमते धर्मं चैवोपजीवति&#x9;014c&lt;br&gt;&#xA;सोऽथ धर्मादवाप्तेषु धनेषु कुरुते मनः&#x9;015a&lt;br&gt;&#xA;तस्यैव सिञ्चते मूलं गुणान्पश्यति यत्र वै&#x9;015c&lt;br&gt;&#xA;धर्मात्मा भवति ह्येवं मित्रं च लभते शुभम्&#x9;016a&lt;br&gt;&#xA;स मित्रधनलाभात्तु प्रेत्य चेह च नन्दति&#x9;016c&lt;br&gt;&#xA;शब्दे स्पर्शे तथा रूपे रसे गन्धे च भारत&#x9;017a&lt;br&gt;&#xA;प्रभुत्वं लभते जन्तुर्धर्मस्यैतत्फलं विदुः&#x9;017c&lt;br&gt;&#xA;स धर्मस्य फलं लब्ध्वा न तृप्यति युधिष्ठिर&#x9;018a&lt;br&gt;&#xA;अतृप्यमाणो निर्वेदमादत्ते ज्ञानचक्षुषा&#x9;018c&lt;br&gt;&#xA;प्रज्ञाचक्षुर्यदा कामे दोषमेवानुपश्यति&#x9;019a&lt;br&gt;&#xA;विरज्यते तदा कामान्न च धर्मं विमुञ्चति&#x9;019c&lt;br&gt;&#xA;सर्वत्यागे च यतते दृष्ट्वा लोकं क्षयात्मकम्&#x9;020a&lt;br&gt;&#xA;ततो मोक्षाय यतते नानुपायादुपायतः&#x9;020c&lt;br&gt;&#xA;शनैर्निर्वेदमादत्ते पापं कर्म जहाति च&#x9;021a&lt;br&gt;&#xA;धर्मात्मा चैव भवति मोक्षं च लभते परम्&#x9;021c&lt;br&gt;&#xA;एतत्ते कथितं तात यन्मां त्वं परिपृच्छसि&#x9;022a&lt;br&gt;&#xA;पापं धर्मं तथा मोक्षं निर्वेदं चैव भारत&#x9;022c&lt;br&gt;&#xA;तस्माद्धर्मे प्रवर्तेथाः सर्वावस्थं युधिष्ठिर&#x9;023a&lt;br&gt;&#xA;धर्मे स्थितानां कौन्तेय सिद्धिर्भवति शाश्वती&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/266/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/266/</guid>
      <description>&lt;p&gt;युधिष्ठिर उवाच&#x9;001 &lt;br&gt;&#xA;मोक्षः पितामहेनोक्त उपायान्नानुपायतः&#x9;001a&lt;br&gt;&#xA;तमुपायं यथान्यायं श्रोतुमिच्छामि भारत&#x9;001c&lt;br&gt;&#xA;भीष्म उवाच&#x9;002 &lt;br&gt;&#xA;त्वय्येवैतन्महाप्राज्ञ युक्तं निपुणदर्शनम्&#x9;002a&lt;br&gt;&#xA;यदुपायेन सर्वार्थान्नित्यं मृगयसेऽनघ&#x9;002c&lt;br&gt;&#xA;करणे घटस्य या बुद्धिर्घटोत्पत्तौ न सानघ&#x9;003a&lt;br&gt;&#xA;एवं धर्माभ्युपायेषु नान्यद्धर्मेषु कारणम्&#x9;003c&lt;br&gt;&#xA;पूर्वे समुद्रे यः पन्था न स गच्छति पश्चिमम्&#x9;004a&lt;br&gt;&#xA;एकः पन्था हि मोक्षस्य तन्मे विस्तरतः शृणु&#x9;004c&lt;br&gt;&#xA;क्षमया क्रोधमुच्छिन्द्यात्कामं सङ्कल्पवर्जनात्&#x9;005a&lt;br&gt;&#xA;सत्त्वसंसेवनाद्धीरो निद्रामुच्छेतुमर्हति&#x9;005c&lt;br&gt;&#xA;अप्रमादाद्भयं रक्षेच्छ्वासं क्षेत्रज्ञशीलनात्&#x9;006a&lt;br&gt;&#xA;इच्छां द्वेषं च कामं च धैर्येण विनिवर्तयेत्&#x9;006c&lt;br&gt;&#xA;भ्रमं प्रमोहमावर्तमभ्यासाद्विनिवर्तयेत्&#x9;007a&lt;br&gt;&#xA;निद्रां च प्रतिभां चैव ज्ञानाभ्यासेन तत्त्ववित्&#x9;007c&lt;br&gt;&#xA;उपद्रवांस्तथा रोगान्हितजीर्णमिताशनात्&#x9;008a&lt;br&gt;&#xA;लोभं मोहं च सन्तोषाद्विषयांस्तत्त्वदर्शनात्&#x9;008c&lt;br&gt;&#xA;अनुक्रोशादधर्मं च जयेद्धर्ममुपेक्षया&#x9;009a&lt;br&gt;&#xA;आयत्या च जयेदाशामर्थं सङ्गविवर्जनात्&#x9;009c&lt;br&gt;&#xA;अनित्यत्वेन च स्नेहं क्षुधं योगेन पण्डितः&#x9;010a&lt;br&gt;&#xA;कारुण्येनात्मनो मानं तृष्णां च परितोषतः&#x9;010c&lt;br&gt;&#xA;उत्थानेन जयेत्तन्द्रीं वितर्कं निश्चयाज्जयेत्&#x9;011a&lt;br&gt;&#xA;मौनेन बहुभाष्यं च शौर्येण च भयं जयेत्&#x9;011c&lt;br&gt;&#xA;यच्छेद्वाङ्मनसी बुद्ध्या तां यच्छेज्ज्ञानचक्षुषा&#x9;012a&lt;br&gt;&#xA;ज्ञानमात्मा महान्यच्छेत्तं यच्छेच्छान्तिरात्मनः&#x9;012c&lt;br&gt;&#xA;तदेतदुपशान्तेन बोद्धव्यं शुचिकर्मणा&#x9;013a&lt;br&gt;&#xA;योगदोषान्समुच्छिद्य पञ्च यान्कवयो विदुः&#x9;013c&lt;br&gt;&#xA;कामं क्रोधं च लोभं च भयं स्वप्नं च पञ्चमम्&#x9;014a&lt;br&gt;&#xA;परित्यज्य निषेवेत तथेमान्योगसाधनान्&#x9;014c&lt;br&gt;&#xA;ध्यानमध्ययनं दानं सत्यं ह्रीरार्जवं क्षमा&#x9;015a&lt;br&gt;&#xA;शौचमाहारतः शुद्धिरिन्द्रियाणां च संयमः&#x9;015c&lt;br&gt;&#xA;एतैर्विवर्धते तेजः पाप्मानमपहन्ति च&#x9;016a&lt;br&gt;&#xA;सिध्यन्ति चास्य सङ्कल्पा विज्ञानं च प्रवर्तते&#x9;016c&lt;br&gt;&#xA;धूतपापः स तेजस्वी लघ्वाहारो जितेन्द्रियः&#x9;017a&lt;br&gt;&#xA;कामक्रोधौ वशे कृत्वा निनीषेद्ब्रह्मणः पदम्&#x9;017c&lt;br&gt;&#xA;अमूढत्वमसङ्गित्वं कामक्रोधविवर्जनम्&#x9;018a&lt;br&gt;&#xA;अदैन्यमनुदीर्णत्वमनुद्वेगो व्यवस्थितिः&#x9;018c&lt;br&gt;&#xA;एष मार्गो हि मोक्षस्य प्रसन्नो विमलः शुचिः&#x9;019a&lt;br&gt;&#xA;तथा वाक्कायमनसां नियमः कामतोऽन्यथा&#x9;019c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/267/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/267/</guid>
      <description>&lt;p&gt;भीष्म उवाच&#x9;001 &lt;br&gt;&#xA;अत्रैवोदाहरन्तीममितिहासं पुरातनम्&#x9;001a&lt;br&gt;&#xA;नारदस्य च संवादं देवलस्यासितस्य च&#x9;001c&lt;br&gt;&#xA;आसीनं देवलं वृद्धं बुद्ध्वा बुद्धिमतां वरः&#x9;002a&lt;br&gt;&#xA;नारदः परिपप्रच्छ भूतानां प्रभवाप्ययम्&#x9;002c&lt;br&gt;&#xA;कुतः सृष्टमिदं विश्वं ब्रह्मन्स्थावरजङ्गमम्&#x9;003a&lt;br&gt;&#xA;प्रलये च कमभ्येति तद्भवान्प्रब्रवीतु मे&#x9;003c&lt;br&gt;&#xA;असित उवाच&#x9;004 &lt;br&gt;&#xA;येभ्यः सृजति भूतानि कालो भावप्रचोदितः&#x9;004a&lt;br&gt;&#xA;महाभूतानि पञ्चेति तान्याहुर्भूतचिन्तकाः&#x9;004c&lt;br&gt;&#xA;तेभ्यः सृजति भूतानि काल आत्मप्रचोदितः&#x9;005a&lt;br&gt;&#xA;एतेभ्यो यः परं ब्रूयादसद्ब्रूयादसंशयम्&#x9;005c&lt;br&gt;&#xA;विद्धि नारद पञ्चैताञ्शाश्वतानचलान्ध्रुवान्&#x9;006a&lt;br&gt;&#xA;महतस्तेजसो राशीन्कालषष्ठान्स्वभावतः&#x9;006c&lt;br&gt;&#xA;आपश्चैवान्तरिक्षं च पृथिवी वायुपावकौ&#x9;007a&lt;br&gt;&#xA;असिद्धिः परमेतेभ्यो भूतेभ्यो मुक्तसंशयम्&#x9;007c&lt;br&gt;&#xA;नोपपत्त्या न वा युक्त्या त्वसद्ब्रूयादसंशयम्&#x9;008a&lt;br&gt;&#xA;वेत्थ तानभिनिर्वृत्तान्षडेते यस्य राशयः&#x9;008c&lt;br&gt;&#xA;पञ्चैव तानि कालश्च भावाभावौ च केवलौ&#x9;009a&lt;br&gt;&#xA;अष्टौ भूतानि भूतानां शाश्वतानि भवाप्ययौ&#x9;009c&lt;br&gt;&#xA;अभावाद्भावितेष्वेव तेभ्यश्च प्रभवन्त्यपि&#x9;010a&lt;br&gt;&#xA;विनष्टोऽपि च तान्येव जन्तुर्भवति पञ्चधा&#x9;010c&lt;br&gt;&#xA;तस्य भूमिमयो देहः श्रोत्रमाकाशसम्भवम्&#x9;011a&lt;br&gt;&#xA;सूर्यश्चक्षुरसुर्वायुरद्भ्यस्तु खलु शोणितम्&#x9;011c&lt;br&gt;&#xA;चक्षुषी नासिकाकर्णौ त्वग्जिह्वेति च पञ्चमी&#x9;012a&lt;br&gt;&#xA;इन्द्रियाणीन्द्रियार्थानां ज्ञानानि कवयो विदुः&#x9;012c&lt;br&gt;&#xA;दर्शनं श्रवणं घ्राणं स्पर्शनं रसनं तथा&#x9;013a&lt;br&gt;&#xA;उपपत्त्या गुणान्विद्धि पञ्च पञ्चसु पञ्चधा&#x9;013c&lt;br&gt;&#xA;रूपं गन्धो रसः स्पर्शः शब्दश्चैवाथ तद्गुणाः&#x9;014a&lt;br&gt;&#xA;इन्द्रियैरुपलभ्यन्ते पञ्चधा पञ्च पञ्चभिः&#x9;014c&lt;br&gt;&#xA;रूपं गन्धं रसं स्पर्शं शब्दं चैतांस्तु तद्गुणान्&#x9;015a&lt;br&gt;&#xA;इन्द्रियाणि न बुध्यन्ते क्षेत्रज्ञस्तैस्तु बुध्यते&#x9;015c&lt;br&gt;&#xA;चित्तमिन्द्रियसङ्घातात्परं तस्मात्परं मनः&#x9;016a&lt;br&gt;&#xA;मनसस्तु परा बुद्धिः क्षेत्रज्ञो बुद्धितः परः&#x9;016c&lt;br&gt;&#xA;पूर्वं चेतयते जन्तुरिन्द्रियैर्विषयान्पृथक्&#x9;017a&lt;br&gt;&#xA;विचार्य मनसा पश्चादथ बुद्ध्या व्यवस्यति&#x9;017c&lt;br&gt;&#xA;इन्द्रियैरुपलब्धार्थान्सर्वान्यस्त्वध्यवस्यति&#x9;017e&lt;br&gt;&#xA;चित्तमिन्द्रियसङ्घातं मनो बुद्धिं तथाष्टमीम्&#x9;018a&lt;br&gt;&#xA;अष्टौ ज्ञानेन्द्रियाण्याहुरेतान्यध्यात्मचिन्तकाः&#x9;018c&lt;br&gt;&#xA;पाणिपादं च पायुश्च मेहनं पञ्चमं मुखम्&#x9;019a&lt;br&gt;&#xA;इति संशब्द्यमानानि शृणु कर्मेन्द्रियाण्यपि&#x9;019c&lt;br&gt;&#xA;जल्पनाभ्यवहारार्थं मुखमिन्द्रियमुच्यते&#x9;020a&lt;br&gt;&#xA;गमनेन्द्रियं तथा पादौ कर्मणः करणे करौ&#x9;020c&lt;br&gt;&#xA;पायूपस्थौ विसर्गार्थमिन्द्रिये तुल्यकर्मणी&#x9;021a&lt;br&gt;&#xA;विसर्गे च पुरीषस्य विसर्गे चाभिकामिके&#x9;021c&lt;br&gt;&#xA;बलं षष्ठं षडेतानि वाचा सम्यग्यथागमम्&#x9;022a&lt;br&gt;&#xA;ज्ञानचेष्टेन्द्रियगुणाः सर्वे संशब्दिता मया&#x9;022c&lt;br&gt;&#xA;इन्द्रियाणां स्वकर्मभ्यः श्रमादुपरमो यदा&#x9;023a&lt;br&gt;&#xA;भवतीन्द्रियसन्न्यासादथ स्वपिति वै नरः&#x9;023c&lt;br&gt;&#xA;इन्द्रियाणां व्युपरमे मनोऽनुपरतं यदि&#x9;024a&lt;br&gt;&#xA;सेवते विषयानेव तद्विद्यात्स्वप्नदर्शनम्&#x9;024c&lt;br&gt;&#xA;सात्त्विकाश्चैव ये भावास्तथा राजसतामसाः&#x9;025a&lt;br&gt;&#xA;कर्मयुक्तान्प्रशंसन्ति सात्त्विकानितरांस्तथा&#x9;025c&lt;br&gt;&#xA;आनन्दः कर्मणां सिद्धिः प्रतिपत्तिः परा गतिः&#x9;026a&lt;br&gt;&#xA;सात्त्विकस्य निमित्तानि भावान्संश्रयते स्मृतिः&#x9;026c&lt;br&gt;&#xA;जन्तुष्वेकतमेष्वेवं भावा ये विधिमास्थिताः&#x9;027a&lt;br&gt;&#xA;भावयोरीप्सितं नित्यं प्रत्यक्षगमनं द्वयोः&#x9;027c&lt;br&gt;&#xA;इन्द्रियाणि च भावाश्च गुणाः सप्तदश स्मृताः&#x9;028a&lt;br&gt;&#xA;तेषामष्टादशो देही यः शरीरे स शाश्वतः&#x9;028c&lt;br&gt;&#xA;अथ वा सशरीरास्ते गुणाः सर्वे शरीरिणाम्&#x9;029a&lt;br&gt;&#xA;संश्रितास्तद्वियोगे हि सशरीरा न सन्ति ते&#x9;029c&lt;br&gt;&#xA;अथ वा सन्निपातोऽयं शरीरं पाञ्चभौतिकम्&#x9;030a&lt;br&gt;&#xA;एकश्च दश चाष्टौ च गुणाः सह शरीरिणाम्&#x9;030c&lt;br&gt;&#xA;ऊष्मणा सह विंशो वा सङ्घातः पाञ्चभौतिकः&#x9;030e&lt;br&gt;&#xA;महान्सन्धारयत्येतच्छरीरं वायुना सह&#x9;031a&lt;br&gt;&#xA;तस्यास्य भावयुक्तस्य निमित्तं देहभेदने&#x9;031c&lt;br&gt;&#xA;यथैवोत्पद्यते किञ्चित्पञ्चत्वं गच्छते तथा&#x9;032a&lt;br&gt;&#xA;पुण्यपापविनाशान्ते पुण्यपापसमीरितम्&#x9;032c&lt;br&gt;&#xA;देहं विशति कालेन ततोऽयं कर्मसम्भवम्&#x9;032e&lt;br&gt;&#xA;हित्वा हित्वा ह्ययं प्रैति देहाद्देहं कृताश्रयः&#x9;033a&lt;br&gt;&#xA;कालसञ्चोदितः क्षेत्री विशीर्णाद्वा गृहाद्गृहम्&#x9;033c&lt;br&gt;&#xA;तत्र नैवानुतप्यन्ते प्राज्ञा निश्चितनिश्चयाः&#x9;034a&lt;br&gt;&#xA;कृपणास्त्वनुतप्यन्ते जनाः सम्बन्धिमानिनः&#x9;034c&lt;br&gt;&#xA;न ह्ययं कस्यचित्कश्चिन्नास्य कश्चन विद्यते&#x9;035a&lt;br&gt;&#xA;भवत्येको ह्ययं नित्यं शरीरे सुखदुःखभाक्&#x9;035c&lt;br&gt;&#xA;नैव सञ्जायते जन्तुर्न च जातु विपद्यते&#x9;036a&lt;br&gt;&#xA;याति देहमयं भुक्त्वा कदाचित्परमां गतिम्&#x9;036c&lt;br&gt;&#xA;पुण्यपापमयं देहं क्षपयन्कर्मसञ्चयात्&#x9;037a&lt;br&gt;&#xA;क्षीणदेहः पुनर्देही ब्रह्मत्वमुपगच्छति&#x9;037c&lt;br&gt;&#xA;पुण्यपापक्षयार्थं च साङ्ख्यं ज्ञानं विधीयते&#x9;038a&lt;br&gt;&#xA;तत्क्षये ह्यस्य पश्यन्ति ब्रह्मभावे परां गतिम्&#x9;038c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/268/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/268/</guid>
      <description>&lt;p&gt;युधिष्ठिर उवाच&#x9;001 &lt;br&gt;&#xA;भ्रातरः पितरः पुत्रा ज्ञातयः सुहृदस्तथा&#x9;001a&lt;br&gt;&#xA;अर्थहेतोर्हताः क्रूरैरस्माभिः पापबुद्धिभिः&#x9;001c&lt;br&gt;&#xA;येयमर्थोद्भवा तृष्णा कथमेतां पितामह&#x9;002a&lt;br&gt;&#xA;निवर्तयेम पापं हि तृष्णया कारिता वयम्&#x9;002c&lt;br&gt;&#xA;भीष्म उवाच&#x9;003 &lt;br&gt;&#xA;अत्राप्युदाहरन्तीममितिहासं पुरातनम्&#x9;003a&lt;br&gt;&#xA;गीतं विदेहराजेन माण्डव्यायानुपृच्छते&#x9;003c&lt;br&gt;&#xA;सुसुखं बत जीवामि यस्य मे नास्ति किञ्चन&#x9;004a&lt;br&gt;&#xA;मिथिलायां प्रदीप्तायां न मे दह्यति किञ्चन&#x9;004c&lt;br&gt;&#xA;अर्थाः खलु समृद्धा हि बाढं दुःखं विजानताम्&#x9;005a&lt;br&gt;&#xA;असमृद्धास्त्वपि सदा मोहयन्त्यविचक्षणान्&#x9;005c&lt;br&gt;&#xA;यच्च कामसुखं लोके यच्च दिव्यं महत्सुखम्&#x9;006a&lt;br&gt;&#xA;तृष्णाक्षयसुखस्यैते नार्हतः षोडशीं कलाम्&#x9;006c&lt;br&gt;&#xA;यथैव शृङ्गं गोः काले वर्धमानस्य वर्धते&#x9;007a&lt;br&gt;&#xA;तथैव तृष्णा वित्तेन वर्धमानेन वर्धते&#x9;007c&lt;br&gt;&#xA;किञ्चिदेव ममत्वेन यदा भवति कल्पितम्&#x9;008a&lt;br&gt;&#xA;तदेव परितापाय नाशे सम्पद्यते पुनः&#x9;008c&lt;br&gt;&#xA;न कामाननुरुध्येत दुःखं कामेषु वै रतिः&#x9;009a&lt;br&gt;&#xA;प्राप्यार्थमुपयुञ्जीत धर्मे कामं विवर्जयेत्&#x9;009c&lt;br&gt;&#xA;विद्वान्सर्वेषु भूतेषु व्याघ्रमांसोपमो भवेत्&#x9;010a&lt;br&gt;&#xA;कृतकृत्यो विशुद्धात्मा सर्वं त्यजति वै सह&#x9;010c&lt;br&gt;&#xA;उभे सत्यानृते त्यक्त्वा शोकानन्दौ प्रियाप्रिये&#x9;011a&lt;br&gt;&#xA;भयाभये च सन्त्यज्य सम्प्रशान्तो निरामयः&#x9;011c&lt;br&gt;&#xA;या दुस्त्यजा दुर्मतिभिर्या न जीर्यति जीर्यतः&#x9;012a&lt;br&gt;&#xA;योऽसौ प्राणान्तिको रोगस्तां तृष्णां त्यजतः सुखम्&#x9;012c&lt;br&gt;&#xA;चारित्रमात्मनः पश्यंश्चन्द्रशुद्धमनामयम्&#x9;013a&lt;br&gt;&#xA;धर्मात्मा लभते कीर्तिं प्रेत्य चेह यथासुखम्&#x9;013c&lt;br&gt;&#xA;राज्ञस्तद्वचनं श्रुत्वा प्रीतिमानभवद्द्विजः&#x9;014a&lt;br&gt;&#xA;पूजयित्वा च तद्वाक्यं माण्डव्यो मोक्षमाश्रितः&#x9;014c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/269/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/269/</guid>
      <description>&lt;p&gt;युधिष्ठिर उवाच&#x9;001 &lt;br&gt;&#xA;किंशीलः किंसमाचारः किंविद्यः किम्परायणः&#x9;001a&lt;br&gt;&#xA;प्राप्नोति ब्रह्मणः स्थानं यत्परं प्रकृतेर्ध्रुवम्&#x9;001c&lt;br&gt;&#xA;भीष्म उवाच&#x9;002 &lt;br&gt;&#xA;मोक्षधर्मेषु निरतो लघ्वाहारो जितेन्द्रियः&#x9;002a&lt;br&gt;&#xA;प्राप्नोति परमं स्थानं यत्परं प्रकृतेर्ध्रुवम्&#x9;002c&lt;br&gt;&#xA;स्वगृहादभिनिःसृत्य लाभालाभे समो मुनिः&#x9;003a&lt;br&gt;&#xA;समुपोढेषु कामेषु निरपेक्षः परिव्रजेत्&#x9;003c&lt;br&gt;&#xA;न चक्षुषा न मनसा न वाचा दूषयेदपि&#x9;004a&lt;br&gt;&#xA;न प्रत्यक्षं परोक्षं वा दूषणं व्याहरेत्क्वचित्&#x9;004c&lt;br&gt;&#xA;न हिंस्यात्सर्वभूतानि मैत्रायणगतिश्चरेत्&#x9;005a&lt;br&gt;&#xA;नेदं जीवितमासाद्य वैरं कुर्वीत केनचित्&#x9;005c&lt;br&gt;&#xA;अतिवादांस्तितिक्षेत नाभिमन्येत्कथञ्चन&#x9;006a&lt;br&gt;&#xA;क्रोध्यमानः प्रियं ब्रूयादाक्रुष्टः कुशलं वदेत्&#x9;006c&lt;br&gt;&#xA;प्रदक्षिणं प्रसव्यं च ग्राममध्ये न चाचरेत्&#x9;007a&lt;br&gt;&#xA;भैक्षचर्यामनापन्नो न गच्छेत्पूर्वकेतितः&#x9;007c&lt;br&gt;&#xA;अवकीर्णः सुगुप्तश्च न वाचा ह्यप्रियं वदेत्&#x9;008a&lt;br&gt;&#xA;मृदुः स्यादप्रतिक्रूरो विस्रब्धः स्यादरोषणः&#x9;008c&lt;br&gt;&#xA;विधूमे न्यस्तमुसले व्यङ्गारे भुक्तवज्जने&#x9;009a&lt;br&gt;&#xA;अतीते पात्रसञ्चारे भिक्षां लिप्सेत वै मुनिः&#x9;009c&lt;br&gt;&#xA;अनुयात्रिकमर्थस्य मात्रालाभेष्वनादृतः&#x9;010a&lt;br&gt;&#xA;अलाभे न विहन्येत लाभश्चैनं न हर्षयेत्&#x9;010c&lt;br&gt;&#xA;लाभं साधारणं नेच्छेन्न भुञ्जीताभिपूजितः&#x9;011a&lt;br&gt;&#xA;अभिपूजितलाभं हि जुगुप्सेतैव तादृशः&#x9;011c&lt;br&gt;&#xA;न चान्नदोषान्निन्देत न गुणानभिपूजयेत्&#x9;012a&lt;br&gt;&#xA;शय्यासने विविक्ते च नित्यमेवाभिपूजयेत्&#x9;012c&lt;br&gt;&#xA;शून्यागारं वृक्षमूलमरण्यमथ वा गुहाम्&#x9;013a&lt;br&gt;&#xA;अज्ञातचर्यां गत्वान्यां ततोऽन्यत्रैव संविशेत्&#x9;013c&lt;br&gt;&#xA;अनुरोधविरोधाभ्यां समः स्यादचलो ध्रुवः&#x9;014a&lt;br&gt;&#xA;सुकृतं दुष्कृतं चोभे नानुरुध्येत कर्मणि&#x9;014c&lt;br&gt;&#xA;वाचो वेगं मनसः क्रोधवेगं विवित्सावेगमुदरोपस्थवेगम्&#x9;015a&lt;br&gt;&#xA;एतान्वेगान्विनयेद्वै तपस्वी निन्दा चास्य हृदयं नोपहन्यात्&#x9;015c&lt;br&gt;&#xA;मध्यस्थ एव तिष्ठेत प्रशंसानिन्दयोः समः&#x9;016a&lt;br&gt;&#xA;एतत्पवित्रं परमं परिव्राजक आश्रमे&#x9;016c&lt;br&gt;&#xA;महात्मा सुव्रतो दान्तः सर्वत्रैवानपाश्रितः&#x9;017a&lt;br&gt;&#xA;अपूर्वचारकः सौम्यो अनिकेतः समाहितः&#x9;017c&lt;br&gt;&#xA;वानप्रस्थगृहस्थाभ्यां न संसृज्येत कर्हिचित्&#x9;018a&lt;br&gt;&#xA;अज्ञातलिप्सां लिप्सेत न चैनं हर्ष आविशेत्&#x9;018c&lt;br&gt;&#xA;विजानतां मोक्ष एष श्रमः स्यादविजानताम्&#x9;019a&lt;br&gt;&#xA;मोक्षयानमिदं कृत्स्नं विदुषां हारितोऽब्रवीत्&#x9;019c&lt;br&gt;&#xA;अभयं सर्वभूतेभ्यो दत्त्वा यः प्रव्रजेद्गृहात्&#x9;020a&lt;br&gt;&#xA;लोकास्तेजोमयास्तस्य तथानन्त्याय कल्पते&#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/270/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/270/</guid>
      <description>&lt;p&gt;युधिष्ठिर उवाच&#x9;001 &lt;br&gt;&#xA;धन्या धन्या इति जनाः सर्वेऽस्मान्प्रवदन्त्युत&#x9;001a&lt;br&gt;&#xA;न दुःखिततरः कश्चित्पुमानस्माभिरस्ति ह&#x9;001c&lt;br&gt;&#xA;लोकसम्भावितैर्दुःखं यत्प्राप्तं कुरुसत्तम&#x9;002a&lt;br&gt;&#xA;प्राप्य जातिं मनुष्येषु देवैरपि पितामह&#x9;002c&lt;br&gt;&#xA;कदा वयं करिष्यामः सन्न्यासं दुःखसञ्ज्ञकम्&#x9;003a&lt;br&gt;&#xA;दुःखमेतच्छरीराणां धारणं कुरुसत्तम&#x9;003c&lt;br&gt;&#xA;विमुक्ताः सप्तदशभिर्हेतुभूतैश्च पञ्चभिः&#x9;004a&lt;br&gt;&#xA;इन्द्रियार्थैर्गुणैश्चैव अष्टाभिः प्रपितामह&#x9;004c&lt;br&gt;&#xA;न गच्छन्ति पुनर्भावं मुनयः संशितव्रताः&#x9;005a&lt;br&gt;&#xA;कदा वयं भविष्यामो राज्यं हित्वा परन्तप&#x9;005c&lt;br&gt;&#xA;भीष्म उवाच&#x9;006 &lt;br&gt;&#xA;नास्त्यनन्तं महाराज सर्वं सङ्ख्यानगोचरम्&#x9;006a&lt;br&gt;&#xA;पुनर्भावोऽपि सङ्ख्यातो नास्ति किञ्चिदिहाचलम्&#x9;006c&lt;br&gt;&#xA;न चापि गम्यते राजन्नैष दोषः प्रसङ्गतः&#x9;007a&lt;br&gt;&#xA;उद्योगादेव धर्मज्ञ कालेनैव गमिष्यथ&#x9;007c&lt;br&gt;&#xA;ईशोऽयं सततं देही नृपते पुण्यपापयोः&#x9;008a&lt;br&gt;&#xA;तत एव समुत्थेन तमसा रुध्यतेऽपि च&#x9;008c&lt;br&gt;&#xA;यथाञ्जनमयो वायुः पुनर्मानःशिलं रजः&#x9;009a&lt;br&gt;&#xA;अनुप्रविश्य तद्वर्णो दृश्यते रञ्जयन्दिशः&#x9;009c&lt;br&gt;&#xA;तथा कर्मफलैर्देही रञ्जितस्तमसावृतः&#x9;010a&lt;br&gt;&#xA;विवर्णो वर्णमाश्रित्य देहेषु परिवर्तते&#x9;010c&lt;br&gt;&#xA;ज्ञानेन हि यदा जन्तुरज्ञानप्रभवं तमः&#x9;011a&lt;br&gt;&#xA;व्यपोहति तदा ब्रह्म प्रकाशेत सनातनम्&#x9;011c&lt;br&gt;&#xA;अयत्नसाध्यं मुनयो वदन्ति ये चापि मुक्तास्त उपासितव्याः&#x9;012a&lt;br&gt;&#xA;त्वया च लोकेन च सामरेण तस्मान्न शाम्यन्ति महर्षिसङ्घाः&#x9;012c&lt;br&gt;&#xA;अस्मिन्नर्थे पुरा गीतं शृणुष्वैकमना नृप&#x9;013a&lt;br&gt;&#xA;यथा दैत्येन वृत्रेण भ्रष्टैश्वर्येण चेष्टितम्&#x9;013c&lt;br&gt;&#xA;निर्जितेनासहायेन हृतराज्येन भारत&#x9;014a&lt;br&gt;&#xA;अशोचता शत्रुमध्ये बुद्धिमास्थाय केवलाम्&#x9;014c&lt;br&gt;&#xA;भ्रष्टैश्वर्यं पुरा वृत्रमुशना वाक्यमब्रवीत्&#x9;015a&lt;br&gt;&#xA;कच्चित्पराजितस्याद्य न व्यथा तेऽस्ति दानव&#x9;015c&lt;br&gt;&#xA;वृत्र उवाच&#x9;016 &lt;br&gt;&#xA;सत्येन तपसा चैव विदित्वा सङ्क्षयं ह्यहम्&#x9;016a&lt;br&gt;&#xA;न शोचामि न हृष्यामि भूतानामागतिं गतिम्&#x9;016c&lt;br&gt;&#xA;कालसञ्चोदिता जीवा मज्जन्ति नरकेऽवशाः&#x9;017a&lt;br&gt;&#xA;परिदृष्टानि सर्वाणि दिव्यान्याहुर्मनीषिणः&#x9;017c&lt;br&gt;&#xA;क्षपयित्वा तु तं कालं गणितं कालचोदिताः&#x9;018a&lt;br&gt;&#xA;सावशेषेण कालेन सम्भवन्ति पुनः पुनः&#x9;018c&lt;br&gt;&#xA;तिर्यग्योनिसहस्राणि गत्वा नरकमेव च&#x9;019a&lt;br&gt;&#xA;निर्गच्छन्त्यवशा जीवाः कालबन्धनबन्धनाः&#x9;019c&lt;br&gt;&#xA;एवं संसरमाणानि जीवान्यहमदृष्टवान्&#x9;020a&lt;br&gt;&#xA;यथा कर्म तथा लाभ इति शास्त्रनिदर्शनम्&#x9;020c&lt;br&gt;&#xA;तिर्यग्गच्छन्ति नरकं मानुष्यं दैवमेव च&#x9;021a&lt;br&gt;&#xA;सुखदुःखे प्रियद्वेष्ये चरित्वा पूर्वमेव च&#x9;021c&lt;br&gt;&#xA;कृतान्तविधिसंयुक्तं सर्वलोकः प्रपद्यते&#x9;022a&lt;br&gt;&#xA;गतं गच्छन्ति चाध्वानं सर्वभूतानि सर्वदा&#x9;022c&lt;br&gt;&#xA;भीष्म उवाच&#x9;023 &lt;br&gt;&#xA;कालसङ्ख्यानसङ्ख्यातं सृष्टिस्थितिपरायणम्&#x9;023a&lt;br&gt;&#xA;तं भाषमाणं भगवानुशना प्रत्यभाषत&#x9;023c&lt;br&gt;&#xA;भीमान्दुष्टप्रलापांस्त्वं तात कस्मात्प्रभाषसे&#x9;023e&lt;br&gt;&#xA;वृत्र उवाच&#x9;024 &lt;br&gt;&#xA;प्रत्यक्षमेतद्भवतस्तथान्येषां मनीषिणाम्&#x9;024a&lt;br&gt;&#xA;मया यज्जयलुब्धेन पुरा तप्तं महत्तपः&#x9;024c&lt;br&gt;&#xA;गन्धानादाय भूतानां रसांश्च विविधानपि&#x9;025a&lt;br&gt;&#xA;अवर्धं त्रीन्समाक्रम्य लोकान्वै स्वेन तेजसा&#x9;025c&lt;br&gt;&#xA;ज्वालामालापरिक्षिप्तो वैहायसचरस्तथा&#x9;026a&lt;br&gt;&#xA;अजेयः सर्वभूतानामासं नित्यमपेतभीः&#x9;026c&lt;br&gt;&#xA;ऐश्वर्यं तपसा प्राप्तं भ्रष्टं तच्च स्वकर्मभिः&#x9;027a&lt;br&gt;&#xA;धृतिमास्थाय भगवन्न शोचामि ततस्त्वहम्&#x9;027c&lt;br&gt;&#xA;युयुत्सता महेन्द्रेण पुरा सार्धं महात्मना&#x9;028a&lt;br&gt;&#xA;ततो मे भगवान्दृष्टो हरिर्नारायणः प्रभुः&#x9;028c&lt;br&gt;&#xA;वैकुण्ठः पुरुषो विष्णुः शुक्लोऽनन्तः सनातनः&#x9;029a&lt;br&gt;&#xA;मुञ्जकेशो हरिश्मश्रुः सर्वभूतपितामहः&#x9;029c&lt;br&gt;&#xA;नूनं तु तस्य तपसः सावशेषं ममास्ति वै&#x9;030a&lt;br&gt;&#xA;यदहं प्रष्टुमिच्छामि भवन्तं कर्मणः फलम्&#x9;030c&lt;br&gt;&#xA;ऐश्वर्यं वै महद्ब्रह्मन्कस्मिन्वर्णे प्रतिष्ठितम्&#x9;031a&lt;br&gt;&#xA;निवर्तते चापि पुनः कथमैश्वर्यमुत्तमम्&#x9;031c&lt;br&gt;&#xA;कस्माद्भूतानि जीवन्ति प्रवर्तन्तेऽथ वा पुनः&#x9;032a&lt;br&gt;&#xA;किं वा फलं परं प्राप्य जीवस्तिष्ठति शाश्वतः&#x9;032c&lt;br&gt;&#xA;केन वा कर्मणा शक्यमथ ज्ञानेन केन वा&#x9;033a&lt;br&gt;&#xA;ब्रह्मर्षे तत्फलं प्राप्तुं तन्मे व्याख्यातुमर्हसि&#x9;033c&lt;br&gt;&#xA;इतीदमुक्तः स मुनिस्तदानीं प्रत्याह यत्तच्छृणु राजसिंह&#x9;034a&lt;br&gt;&#xA;मयोच्यमानं पुरुषर्षभ त्वमनन्यचित्तः सह सोदरीयैः&#x9;034c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/271/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/271/</guid>
      <description>&lt;p&gt;उशनोवाच&#x9;001&lt;br&gt;&#xA;नमस्तस्मै भगवते देवाय प्रभविष्णवे&#x9;001a&lt;br&gt;&#xA;यस्य पृथ्वीतलं तात साकाशं बाहुगोचरम्&#x9;001c&lt;br&gt;&#xA;मूर्धा यस्य त्वनन्तं च स्थानं दानवसत्तम&#x9;002a&lt;br&gt;&#xA;तस्याहं ते प्रवक्ष्यामि विष्णोर्माहात्म्यमुत्तमम्&#x9;002c&lt;br&gt;&#xA;भीष्म उवाच&#x9;003&lt;br&gt;&#xA;तयोः संवदतोरेवमाजगाम महामुनिः&#x9;003a&lt;br&gt;&#xA;सनत्कुमारो धर्मात्मा संशयच्छेदनाय वै&#x9;003c&lt;br&gt;&#xA;स पूजितोऽसुरेन्द्रेण मुनिनोशनसा तथा&#x9;004a&lt;br&gt;&#xA;निषसादासने राजन्महार्हे मुनिपुङ्गवः&#x9;004c&lt;br&gt;&#xA;तमासीनं महाप्राज्ञमुशना वाक्यमब्रवीत्&#x9;005a&lt;br&gt;&#xA;ब्रूह्यस्मै दानवेन्द्राय विष्णोर्माहात्म्यमुत्तमम्&#x9;005c&lt;br&gt;&#xA;सनत्कुमारस्तु ततः श्रुत्वा प्राह वचोऽर्थवत्&#x9;006a&lt;br&gt;&#xA;विष्णोर्माहात्म्यसंयुक्तं दानवेन्द्राय धीमते&#x9;006c&lt;br&gt;&#xA;शृणु सर्वमिदं दैत्य विष्णोर्माहात्म्यमुत्तमम्&#x9;007a&lt;br&gt;&#xA;विष्णौ जगत्स्थितं सर्वमिति विद्धि परन्तप&#x9;007c&lt;br&gt;&#xA;सृजत्येष महाबाहो भूतग्रामं चराचरम्&#x9;008a&lt;br&gt;&#xA;एष चाक्षिपते काले काले विसृजते पुनः&#x9;008c&lt;br&gt;&#xA;अस्मिन्गच्छन्ति विलयमस्माच्च प्रभवन्त्युत&#x9;008e&lt;br&gt;&#xA;नैष दानवता शक्यस्तपसा नैव चेज्यया&#x9;009a&lt;br&gt;&#xA;सम्प्राप्तुमिन्द्रियाणां तु संयमेनैव शक्यते&#x9;009c&lt;br&gt;&#xA;बाह्ये चाभ्यन्तरे चैव कर्मणा मनसि स्थितः&#x9;010a&lt;br&gt;&#xA;निर्मलीकुरुते बुद्ध्या सोऽमुत्रानन्त्यमश्नुते&#x9;010c&lt;br&gt;&#xA;यथा हिरण्यकर्ता वै रूप्यमग्नौ विशोधयेत्&#x9;011a&lt;br&gt;&#xA;बहुशोऽतिप्रयत्नेन महतात्मकृतेन ह&#x9;011c&lt;br&gt;&#xA;तद्वज्जातिशतैर्जीवः शुध्यतेऽल्पेन कर्मणा&#x9;012a&lt;br&gt;&#xA;यत्नेन महता चैवाप्येकजातौ विशुध्यते&#x9;012c&lt;br&gt;&#xA;लीलयाल्पं यथा गात्रात्प्रमृज्यादात्मनो रजः&#x9;013a&lt;br&gt;&#xA;बहु यत्नेन महता दोषनिर्हरणं तथा&#x9;013c&lt;br&gt;&#xA;यथा चाल्पेन माल्येन वासितं तिलसर्षपम्&#x9;014a&lt;br&gt;&#xA;न मुञ्चति स्वकं गन्धं तद्वत्सूक्ष्मस्य दर्शनम्&#x9;014c&lt;br&gt;&#xA;तदेव बहुभिर्माल्यैर्वास्यमानं पुनः पुनः&#x9;015a&lt;br&gt;&#xA;विमुञ्चति स्वकं गन्धं माल्यगन्धेऽवतिष्ठति&#x9;015c&lt;br&gt;&#xA;एवं जातिशतैर्युक्तो गुणैरेव प्रसङ्गिषु&#x9;016a&lt;br&gt;&#xA;बुद्ध्या निवर्तते दोषो यत्नेनाभ्यासजेन वै&#x9;016c&lt;br&gt;&#xA;कर्मणा स्वेन रक्तानि विरक्तानि च दानव&#x9;017a&lt;br&gt;&#xA;यथा कर्मविशेषांश्च प्राप्नुवन्ति तथा शृणु&#x9;017c&lt;br&gt;&#xA;यथा च सम्प्रवर्तन्ते यस्मिंस्तिष्ठन्ति वा विभो&#x9;018a&lt;br&gt;&#xA;तत्तेऽनुपूर्व्या व्याख्यास्ये तदिहैकमनाः शृणु&#x9;018c&lt;br&gt;&#xA;अनादिनिधनः श्रीमान्हरिर्नारायणः प्रभुः&#x9;019a&lt;br&gt;&#xA;स वै सृजति भूतानि स्थावराणि चराणि च&#x9;019c&lt;br&gt;&#xA;एष सर्वेषु भूतेषु क्षरश्चाक्षर एव च&#x9;020a&lt;br&gt;&#xA;एकादशविकारात्मा जगत्पिबति रश्मिभिः&#x9;020c&lt;br&gt;&#xA;पादौ तस्य महीं विद्धि मूर्धानं दिवमेव च&#x9;021a&lt;br&gt;&#xA;बाहवस्तु दिशो दैत्य श्रोत्रमाकाशमेव च&#x9;021c&lt;br&gt;&#xA;तस्य तेजोमयः सूर्यो मनश्चन्द्रमसि स्थितम्&#x9;022a&lt;br&gt;&#xA;बुद्धिर्ज्ञानगता नित्यं रसस्त्वप्सु प्रवर्तते&#x9;022c&lt;br&gt;&#xA;भ्रुवोरनन्तरास्तस्य ग्रहा दानवसत्तम&#x9;023a&lt;br&gt;&#xA;नक्षत्रचक्रं नेत्राभ्यां पादयोर्भूश्च दानव&#x9;023c&lt;br&gt;&#xA;रजस्तमश्च सत्त्वं च विद्धि नारायणात्मकम्&#x9;024a&lt;br&gt;&#xA;सोऽऽश्रमाणां मुखं तात कर्मणस्तत्फलं विदुः&#x9;024c&lt;br&gt;&#xA;अकर्मणः फलं चैव स एव परमव्ययः&#x9;025a&lt;br&gt;&#xA;छन्दांसि तस्य रोमाणि अक्षरं च सरस्वती&#x9;025c&lt;br&gt;&#xA;बह्वाश्रयो बहुमुखो धर्मो हृदि समाश्रितः&#x9;026a&lt;br&gt;&#xA;स ब्रह्मपरमो धर्मस्तपश्च सदसच्च सः&#x9;026c&lt;br&gt;&#xA;श्रुतिशास्त्रग्रहोपेतः षोडशर्त्विक्क्रतुश्च सः&#x9;027a&lt;br&gt;&#xA;पितामहश्च विष्णुश्च सोऽश्विनौ स पुरन्दरः&#x9;027c&lt;br&gt;&#xA;मित्रश्च वरुणश्चैव यमोऽथ धनदस्तथा&#x9;028a&lt;br&gt;&#xA;ते पृथग्दर्शनास्तस्य संविदन्ति तथैकताम्&#x9;028c&lt;br&gt;&#xA;एकस्य विद्धि देवस्य सर्वं जगदिदं वशे&#x9;028e&lt;br&gt;&#xA;नानाभूतस्य दैत्येन्द्र तस्यैकत्वं वदत्ययम्&#x9;029a&lt;br&gt;&#xA;जन्तुः पश्यति ज्ञानेन ततः सत्त्वं प्रकाशते&#x9;029c&lt;br&gt;&#xA;संहारविक्षेपसहस्रकोटीस्तिष्ठन्ति जीवाः प्रचरन्ति चान्ये&#x9;030a&lt;br&gt;&#xA;प्रजाविसर्गस्य च पारिमाण्यं वापीसहस्राणि बहूनि दैत्य&#x9;030c&lt;br&gt;&#xA;वाप्यः पुनर्योजनविस्तृतास्ताः क्रोशं च गम्भीरतयावगाढाः&#x9;031a&lt;br&gt;&#xA;आयामतः पञ्चशताश्च सर्वाः प्रत्येकशो योजनतः प्रवृद्धाः&#x9;031c&lt;br&gt;&#xA;वाप्या जलं क्षिप्यति वालकोट्या त्वह्ना सकृच्चाप्यथ न द्वितीयम्&#x9;032a&lt;br&gt;&#xA;तासां क्षये विद्धि कृतं विसर्गं संहारमेकं च तथा प्रजानाम्&#x9;032c&lt;br&gt;&#xA;षड्जीववर्णाः परमं प्रमाणं कृष्णो धूम्रो नीलमथास्य मध्यम्&#x9;033a&lt;br&gt;&#xA;रक्तं पुनः सह्यतरं सुखं तु हारिद्रवर्णं सुसुखं च शुक्लम्&#x9;033c&lt;br&gt;&#xA;परं तु शुक्लं विमलं विशोकं गतक्लमं सिध्यति दानवेन्द्र&#x9;034a&lt;br&gt;&#xA;गत्वा तु योनिप्रभवानि दैत्य सहस्रशः सिद्धिमुपैति जीवः&#x9;034c&lt;br&gt;&#xA;गतिं च यां दर्शनमाह देवो गत्वा शुभं दर्शनमेव चाह&#x9;035a&lt;br&gt;&#xA;गतिः पुनर्वर्णकृता प्रजानां वर्णस्तथा कालकृतोऽसुरेन्द्र&#x9;035c&lt;br&gt;&#xA;शतं सहस्राणि चतुर्दशेह परा गतिर्जीवगुणस्य दैत्य&#x9;036a&lt;br&gt;&#xA;आरोहणं तत्कृतमेव विद्धि स्थानं तथा निःसरणं च तेषाम्&#x9;036c&lt;br&gt;&#xA;कृष्णस्य वर्णस्य गतिर्निकृष्टा स मज्जते नरके पच्यमानः&#x9;037a&lt;br&gt;&#xA;स्थानं तथा दुर्गतिभिस्तु तस्य प्रजाविसर्गान्सुबहून्वदन्ति&#x9;037c&lt;br&gt;&#xA;शतं सहस्राणि ततश्चरित्वा प्राप्नोति वर्णं हरितं तु पश्चात्&#x9;038a&lt;br&gt;&#xA;स चैव तस्मिन्निवसत्यनीशो युगक्षये तमसा संवृतात्मा&#x9;038c&lt;br&gt;&#xA;स वै यदा सत्त्वगुणेन युक्तस्तमो व्यपोहन्घटते स्वबुद्ध्या&#x9;039a&lt;br&gt;&#xA;स लोहितं वर्णमुपैति नीलो मनुष्यलोके परिवर्तते च&#x9;039c&lt;br&gt;&#xA;स तत्र संहारविसर्गमेव स्वकर्मजैर्बन्धनैः क्लिश्यमानः&#x9;040a&lt;br&gt;&#xA;ततः स हारिद्रमुपैति वर्णं संहारविक्षेपशते व्यतीते&#x9;040c&lt;br&gt;&#xA;हारिद्रवर्णस्तु प्रजाविसर्गान्सहस्रशस्तिष्ठति सञ्चरन्वै&#x9;041a&lt;br&gt;&#xA;अविप्रमुक्तो निरये च दैत्य ततः सहस्राणि दशापराणि&#x9;041c&lt;br&gt;&#xA;गतीः सहस्राणि च पञ्च तस्य चत्वारि संवर्तकृतानि चैव&#x9;042a&lt;br&gt;&#xA;विमुक्तमेनं निरयाच्च विद्धि सर्वेषु चान्येषु च सम्भवेषु&#x9;042c&lt;br&gt;&#xA;स देवलोके विहरत्यभीक्ष्णं ततश्च्युतो मानुषतामुपैति&#x9;043a&lt;br&gt;&#xA;संहारविक्षेपशतानि चाष्टौ मर्त्येषु तिष्ठन्नमृतत्वमेति&#x9;043c&lt;br&gt;&#xA;सोऽस्मादथ भ्रश्यति कालयोगात्कृष्णे तले तिष्ठति सर्वकष्टे&#x9;044a&lt;br&gt;&#xA;यथा त्वयं सिध्यति जीवलोकस्तत्तेऽभिधास्याम्यसुरप्रवीर&#x9;044c&lt;br&gt;&#xA;दैवानि स व्यूहशतानि सप्त रक्तो हरिद्रोऽथ तथैव शुक्लः&#x9;045a&lt;br&gt;&#xA;संश्रित्य सन्धावति शुक्लमेतमष्टापरानर्च्यतमान्स लोकान्&#x9;045c&lt;br&gt;&#xA;अष्टौ च षष्टिं च शतानि यानि मनोविरुद्धानि महाद्युतीनाम्&#x9;046a&lt;br&gt;&#xA;शुक्लस्य वर्णस्य परा गतिर्या त्रीण्येव रुद्धानि महानुभाव&#x9;046c&lt;br&gt;&#xA;संहारविक्षेपमनिष्टमेकं चत्वारि चान्यानि वसत्यनीशः&#x9;047a&lt;br&gt;&#xA;षष्ठस्य वर्णस्य परा गतिर्या सिद्धा विशिष्टस्य गतक्लमस्य&#x9;047c&lt;br&gt;&#xA;सप्तोत्तरं तेषु वसत्यनीशः संहारविक्षेपशतं सशेषम्&#x9;048a&lt;br&gt;&#xA;तस्मादुपावृत्य मनुष्यलोके; ततो महान्मानुषतामुपैति&#x9;048c&lt;br&gt;&#xA;तस्मादुपावृत्य ततः क्रमेण सोऽग्रे स्म सन्तिष्ठति भूतसर्गम्&#x9;049a&lt;br&gt;&#xA;स सप्तकृत्वश्च परैति लोकान्संहारविक्षेपकृतप्रवासः&#x9;049c&lt;br&gt;&#xA;सप्तैव संहारमुपप्लवानि सम्भाव्य सन्तिष्ठति सिद्धलोके&#x9;050a&lt;br&gt;&#xA;ततोऽव्ययं स्थानमनन्तमेति देवस्य विष्णोरथ ब्रह्मणश्च&#x9;050c&lt;br&gt;&#xA;शेषस्य चैवाथ नरस्य चैव; देवस्य विष्णोः परमस्य चैव&#x9;050e&lt;br&gt;&#xA;संहारकाले परिदग्धकाया ब्रह्माणमायान्ति सदा प्रजा हि&#x9;051a&lt;br&gt;&#xA;चेष्टात्मनो देवगणाश्च सर्वे ये ब्रह्मलोकादमराः स्म तेऽपि&#x9;051c&lt;br&gt;&#xA;प्रजाविसर्गं तु सशेषकालं स्थानानि स्वान्येव सरन्ति जीवाः&#x9;052a&lt;br&gt;&#xA;निःशेषाणां तत्पदं यान्ति चान्ते सर्वापदा ये सदृशा मनुष्याः&#x9;052c&lt;br&gt;&#xA;ये तु च्युताः सिद्धलोकात्क्रमेण तेषां गतिं यान्ति तथानुपूर्व्या&#x9;053a&lt;br&gt;&#xA;जीवाः परे तद्बलवेषरूपा विधिं स्वकं यान्ति विपर्ययेण&#x9;053c&lt;br&gt;&#xA;स यावदेवास्ति सशेषभुक्ते प्रजाश्च देव्यौ च तथैव शुक्ले&#x9;054a&lt;br&gt;&#xA;तावत्तदा तेषु विशुद्धभावः संयम्य पञ्चेन्द्रियरूपमेतत्&#x9;054c&lt;br&gt;&#xA;शुद्धां गतिं तां परमां परैति शुद्धेन नित्यं मनसा विचिन्वन्&#x9;055a&lt;br&gt;&#xA;ततोऽव्ययं स्थानमुपैति ब्रह्म दुष्प्रापमभ्येति स शाश्वतं वै&#x9;055c&lt;br&gt;&#xA;इत्येतदाख्यातमहीनसत्त्व नारायणस्येह बलं मया ते&#x9;055e&lt;br&gt;&#xA;वृत्र उवाच&#x9;056&lt;br&gt;&#xA;एवं गते मे न विषादोऽस्ति कश्चित्सम्यक्च पश्यामि वचस्तवैतत्&#x9;056a&lt;br&gt;&#xA;श्रुत्वा च ते वाचमदीनसत्त्व विकल्मषोऽस्म्यद्य तथा विपाप्मा&#x9;056c&lt;br&gt;&#xA;प्रवृत्तमेतद्भगवन्महर्षे महाद्युतेश्चक्रमनन्तवीर्यम्&#x9;057a&lt;br&gt;&#xA;विष्णोरनन्तस्य सनातनं तत्स्थानं सर्गा यत्र सर्वे प्रवृत्ताः&#x9;057c&lt;br&gt;&#xA;स वै महात्मा पुरुषोत्तमो वै तस्मिञ्जगत्सर्वमिदं प्रतिष्ठितम्&#x9;057e&lt;br&gt;&#xA;भीष्म उवाच&#x9;058&lt;br&gt;&#xA;एवमुक्त्वा स कौन्तेय वृत्रः प्राणानवासृजत्&#x9;058a&lt;br&gt;&#xA;योजयित्वा तथात्मानं परं स्थानमवाप्तवान्&#x9;058c&lt;br&gt;&#xA;युधिष्ठिर उवाच&#x9;059&lt;br&gt;&#xA;अयं स भगवान्देवः पितामह जनार्दनः&#x9;059a&lt;br&gt;&#xA;सनत्कुमारो वृत्राय यत्तदाख्यातवान्पुरा&#x9;059c&lt;br&gt;&#xA;भीष्म उवाच&#x9;060&lt;br&gt;&#xA;मूलस्थायी स भगवान्स्वेनानन्तेन तेजसा&#x9;060a&lt;br&gt;&#xA;तत्स्थः सृजति तान्भावान्नानारूपान्महातपाः&#x9;060c&lt;br&gt;&#xA;तुरीयार्धेन तस्येमं विद्धि केशवमच्युतम्&#x9;061a&lt;br&gt;&#xA;तुरीयार्धेन लोकांस्त्रीन्भावयत्येष बुद्धिमान्&#x9;061c&lt;br&gt;&#xA;अर्वाक्स्थितस्तु यः स्थायी कल्पान्ते परिवर्तते&#x9;062a&lt;br&gt;&#xA;स शेते भगवानप्सु योऽसावतिबलः प्रभुः&#x9;062c&lt;br&gt;&#xA;तान्विधाता प्रसन्नात्मा लोकांश्चरति शाश्वतान्&#x9;062e&lt;br&gt;&#xA;सर्वाण्यशून्यानि करोत्यनन्तः सनत्कुमारः सञ्चरते च लोकान्&#x9;063a&lt;br&gt;&#xA;स चानिरुद्धः सृजते महात्मा तत्स्थं जगत्सर्वमिदं विचित्रम्&#x9;063c&lt;br&gt;&#xA;युधिष्ठिर उवाच&#x9;064&lt;br&gt;&#xA;वृत्रेण परमार्थज्ञ दृष्टा मन्येऽऽत्मनो गतिः&#x9;064a&lt;br&gt;&#xA;शुभा तस्मात्स सुखितो न शोचति पितामह&#x9;064c&lt;br&gt;&#xA;शुक्लः शुक्लाभिजातीयः साध्यो नावर्ततेऽनघ&#x9;065a&lt;br&gt;&#xA;तिर्यग्गतेश्च निर्मुक्तो निरयाच्च पितामह&#x9;065c&lt;br&gt;&#xA;हारिद्रवर्णे रक्ते वा वर्तमानस्तु पार्थिव&#x9;066a&lt;br&gt;&#xA;तिर्यगेवानुपश्येत कर्मभिस्तामसैर्वृतः&#x9;066c&lt;br&gt;&#xA;वयं तु भृशमापन्ना रक्ताः कष्टमुखेऽसुखे&#x9;067a&lt;br&gt;&#xA;कां गतिं प्रतिपत्स्यामो नीलां कृष्णाधमामथ&#x9;067c&lt;br&gt;&#xA;भीष्म उवाच&#x9;068&lt;br&gt;&#xA;शुद्धाभिजनसम्पन्नाः पाण्डवाः संशितव्रताः&#x9;068a&lt;br&gt;&#xA;विहृत्य देवलोकेषु पुनर्मानुष्यमेष्यथ&#x9;068c&lt;br&gt;&#xA;प्रजाविसर्गं च सुखेन काले प्रत्येत्य देवेषु सुखानि भुक्त्वा&#x9;069a&lt;br&gt;&#xA;सुखेन संयास्यथ सिद्धसङ्ख्यां मा वो भयं भूद्विमलाः स्थ सर्वे&#x9;069c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/272/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/272/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;अहो धर्मिष्ठता तात वृत्रस्यामिततेजसः&#x9;001a&lt;br&gt;&#xA;यस्य विज्ञानमतुलं विष्णोर्भक्तिश्च तादृशी&#x9;001c&lt;br&gt;&#xA;दुर्विज्ञेयमिदं तात विष्णोरमिततेजसः&#x9;002a&lt;br&gt;&#xA;कथं वा राजशार्दूल पदं तज्ज्ञातवानसौ&#x9;002c&lt;br&gt;&#xA;भवता कथितं ह्येतच्छ्रद्दधे चाहमच्युत&#x9;003a&lt;br&gt;&#xA;भूयस्तु मे समुत्पन्ना बुद्धिरव्यक्तदर्शनात्&#x9;003c&lt;br&gt;&#xA;कथं विनिहतो वृत्रः शक्रेण भरतर्षभ&#x9;004a&lt;br&gt;&#xA;धर्मिष्ठो विष्णुभक्तश्च तत्त्वज्ञश्च पदान्वये&#x9;004c&lt;br&gt;&#xA;एतन्मे संशयं ब्रूहि पृच्छतो भरतर्षभ&#x9;005a&lt;br&gt;&#xA;वृत्रस्तु राजशार्दूल यथा शक्रेण निर्जितः&#x9;005c&lt;br&gt;&#xA;यथा चैवाभवद्युद्धं तच्चाचक्ष्व पितामह&#x9;006a&lt;br&gt;&#xA;विस्तरेण महाबाहो परं कौतूहलं हि मे&#x9;006c&lt;br&gt;&#xA;भीष्म उवाच&#x9;007&lt;br&gt;&#xA;रथेनेन्द्रः प्रयातो वै सार्धं सुरगणैः पुरा&#x9;007a&lt;br&gt;&#xA;ददर्शाथाग्रतो वृत्रं विष्ठितं पर्वतोपमम्&#x9;007c&lt;br&gt;&#xA;योजनानां शतान्यूर्ध्वं पञ्चोच्छ्रितमरिन्दम&#x9;008a&lt;br&gt;&#xA;शतानि विस्तरेणाथ त्रीण्येवाभ्यधिकानि तु&#x9;008c&lt;br&gt;&#xA;तत्प्रेक्ष्य तादृशं रूपं त्रैलोक्येनापि दुर्जयम्&#x9;009a&lt;br&gt;&#xA;वृत्रस्य देवाः सन्त्रस्ता न शान्तिमुपलेभिरे&#x9;009c&lt;br&gt;&#xA;शक्रस्य तु तदा राजन्नूरुस्तम्भो व्यजायत&#x9;010a&lt;br&gt;&#xA;भयाद्वृत्रस्य सहसा दृष्ट्वा तद्रूपमुत्तमम्&#x9;010c&lt;br&gt;&#xA;ततो नादः समभवद्वादित्राणां च निस्वनः&#x9;011a&lt;br&gt;&#xA;देवासुराणां सर्वेषां तस्मिन्युद्ध उपस्थिते&#x9;011c&lt;br&gt;&#xA;अथ वृत्रस्य कौरव्य दृष्ट्वा शक्रमुपस्थितम्&#x9;012a&lt;br&gt;&#xA;न सम्भ्रमो न भीः काचिदास्था वा समजायत&#x9;012c&lt;br&gt;&#xA;ततः समभवद्युद्धं त्रैलोक्यस्य भयङ्करम्&#x9;013a&lt;br&gt;&#xA;शक्रस्य च सुरेन्द्रस्य वृत्रस्य च महात्मनः&#x9;013c&lt;br&gt;&#xA;असिभिः पट्टिशैः शूलैः शक्तितोमरमुद्गरैः&#x9;014a&lt;br&gt;&#xA;शिलाभिर्विविधाभिश्च कार्मुकैश्च महास्वनैः&#x9;014c&lt;br&gt;&#xA;अस्त्रैश्च विविधैर्दिव्यैः पावकोल्काभिरेव च&#x9;015a&lt;br&gt;&#xA;देवासुरैस्ततः सैन्यैः सर्वमासीत्समाकुलम्&#x9;015c&lt;br&gt;&#xA;पितामहपुरोगाश्च सर्वे देवगणास्तथा&#x9;016a&lt;br&gt;&#xA;ऋषयश्च महाभागास्तद्युद्धं द्रष्टुमागमन्&#x9;016c&lt;br&gt;&#xA;विमानाग्र्यैर्महाराज सिद्धाश्च भरतर्षभ&#x9;017a&lt;br&gt;&#xA;गन्धर्वाश्च विमानाग्र्यैरप्सरोभिः समागमन्&#x9;017c&lt;br&gt;&#xA;ततोऽन्तरिक्षमावृत्य वृत्रो धर्मभृतां वरः&#x9;018a&lt;br&gt;&#xA;अश्मवर्षेण देवेन्द्रं पर्वतात्समवाकिरत्&#x9;018c&lt;br&gt;&#xA;ततो देवगणाः क्रुद्धाः सर्वतः शस्त्रवृष्टिभिः&#x9;019a&lt;br&gt;&#xA;अश्मवर्षमपोहन्त वृत्रप्रेरितमाहवे&#x9;019c&lt;br&gt;&#xA;वृत्रश्च कुरुशार्दूल महामायो महाबलः&#x9;020a&lt;br&gt;&#xA;मोहयामास देवेन्द्रं मायायुद्धेन सर्वतः&#x9;020c&lt;br&gt;&#xA;तस्य वृत्रार्दितस्याथ मोह आसीच्छतक्रतोः&#x9;021a&lt;br&gt;&#xA;रथन्तरेण तं तत्र वसिष्ठः समबोधयत्&#x9;021c&lt;br&gt;&#xA;वसिष्ठ उवाच&#x9;022&lt;br&gt;&#xA;देवश्रेष्ठोऽसि देवेन्द्र सुरारिविनिबर्हण&#x9;022a&lt;br&gt;&#xA;त्रैलोक्यबलसंयुक्तः कस्माच्छक्र विषीदसि&#x9;022c&lt;br&gt;&#xA;एष ब्रह्मा च विष्णुश्च शिवश्चैव जगत्प्रभुः&#x9;023a&lt;br&gt;&#xA;सोमश्च भगवान्देवः सर्वे च परमर्षयः&#x9;023c&lt;br&gt;&#xA;मा कार्षीः कश्मलं शक्र कश्चिदेवेतरो यथा&#x9;024a&lt;br&gt;&#xA;आर्यां युद्धे मतिं कृत्वा जहि शत्रुं सुरेश्वर&#x9;024c&lt;br&gt;&#xA;एष लोकगुरुस्त्र्यक्षः सर्वलोकनमस्कृतः&#x9;025a&lt;br&gt;&#xA;निरीक्षते त्वां भगवांस्त्यज मोहं सुरेश्वर&#x9;025c&lt;br&gt;&#xA;एते ब्रह्मर्षयश्चैव बृहस्पतिपुरोगमाः&#x9;026a&lt;br&gt;&#xA;स्तवेन शक्र दिव्येन स्तुवन्ति त्वां जयाय वै&#x9;026c&lt;br&gt;&#xA;भीष्म उवाच&#x9;027&lt;br&gt;&#xA;एवं सम्बोध्यमानस्य वसिष्ठेन महात्मना&#x9;027a&lt;br&gt;&#xA;अतीव वासवस्यासीद्बलमुत्तमतेजसः&#x9;027c&lt;br&gt;&#xA;ततो बुद्धिमुपागम्य भगवान्पाकशासनः&#x9;028a&lt;br&gt;&#xA;योगेन महता युक्तस्तां मायां व्यपकर्षत&#x9;028c&lt;br&gt;&#xA;ततोऽङ्गिरःसुतः श्रीमांस्ते चैव परमर्षयः&#x9;029a&lt;br&gt;&#xA;दृष्ट्वा वृत्रस्य विक्रान्तमुपगम्य महेश्वरम्&#x9;029c&lt;br&gt;&#xA;ऊचुर्वृत्रविनाशार्थं लोकानां हितकाम्यया&#x9;029e&lt;br&gt;&#xA;ततो भगवतस्तेजो ज्वरो भूत्वा जगत्पतेः&#x9;030a&lt;br&gt;&#xA;समाविशन्महारौद्रं वृत्रं दैत्यवरं तदा&#x9;030c&lt;br&gt;&#xA;विष्णुश्च भगवान्देवः सर्वलोकाभिपूजितः&#x9;031a&lt;br&gt;&#xA;ऐन्द्रं समाविशद्वज्रं लोकसंरक्षणे रतः&#x9;031c&lt;br&gt;&#xA;ततो बृहस्पतिर्धीमानुपागम्य शतक्रतुम्&#x9;032a&lt;br&gt;&#xA;वसिष्ठश्च महातेजाः सर्वे च परमर्षयः&#x9;032c&lt;br&gt;&#xA;ते समासाद्य वरदं वासवं लोकपूजितम्&#x9;033a&lt;br&gt;&#xA;ऊचुरेकाग्रमनसो जहि वृत्रमिति प्रभो&#x9;033c&lt;br&gt;&#xA;महेश्वर उवाच&#x9;034&lt;br&gt;&#xA;एष वृत्रो महाञ्शक्र बलेन महता वृतः&#x9;034a&lt;br&gt;&#xA;विश्वात्मा सर्वगश्चैव बहुमायश्च विश्रुतः&#x9;034c&lt;br&gt;&#xA;तदेनमसुरश्रेष्ठं त्रैलोक्येनापि दुर्जयम्&#x9;035a&lt;br&gt;&#xA;जहि त्वं योगमास्थाय मावमंस्थाः सुरेश्वर&#x9;035c&lt;br&gt;&#xA;अनेन हि तपस्तप्तं बलार्थममराधिप&#x9;036a&lt;br&gt;&#xA;षष्टिं वर्षसहस्राणि ब्रह्मा चास्मै वरं ददौ&#x9;036c&lt;br&gt;&#xA;महत्त्वं योगिनां चैव महामायत्वमेव च&#x9;037a&lt;br&gt;&#xA;महाबलत्वं च तथा तेजश्चाग्र्यं सुरेश्वर&#x9;037c&lt;br&gt;&#xA;एतद्वै मामकं तेजः समाविशति वासव&#x9;038a&lt;br&gt;&#xA;वृत्रमेनं त्वमप्येवं जहि वज्रेण दानवम्&#x9;038c&lt;br&gt;&#xA;शक्र उवाच&#x9;039&lt;br&gt;&#xA;भगवंस्त्वत्प्रसादेन दितिजं सुदुरासदम्&#x9;039a&lt;br&gt;&#xA;वज्रेण निहनिष्यामि पश्यतस्ते सुरर्षभ&#x9;039c&lt;br&gt;&#xA;भीष्म उवाच&#x9;040&lt;br&gt;&#xA;आविश्यमाने दैत्ये तु ज्वरेणाथ महासुरे&#x9;040a&lt;br&gt;&#xA;देवतानामृषीणां च हर्षान्नादो महानभूत्&#x9;040c&lt;br&gt;&#xA;ततो दुन्दुभयश्चैव शङ्खाश्च सुमहास्वनाः&#x9;041a&lt;br&gt;&#xA;मुरजा डिण्डिमाश्चैव प्रावाद्यन्त सहस्रशः&#x9;041c&lt;br&gt;&#xA;असुराणां तु सर्वेषां स्मृतिलोपोऽभवन्महान्&#x9;042a&lt;br&gt;&#xA;प्रज्ञानाशश्च बलवान्क्षणेन समपद्यत&#x9;042c&lt;br&gt;&#xA;तमाविष्टमथो ज्ञात्वा ऋषयो देवतास्तथा&#x9;043a&lt;br&gt;&#xA;स्तुवन्तः शक्रमीशानं तथा प्राचोदयन्नपि&#x9;043c&lt;br&gt;&#xA;रथस्थस्य हि शक्रस्य युद्धकाले महात्मनः&#x9;044a&lt;br&gt;&#xA;ऋषिभिः स्तूयमानस्य रूपमासीत्सुदुर्दृशम्&#x9;044c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/273/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/273/</guid>
      <description>&lt;p&gt;भीष्म उवाच&#x9;12273001&lt;br&gt;&#xA;वृत्रस्य तु महाराज ज्वराविष्टस्य सर्वशः&#x9;12273001a&lt;br&gt;&#xA;अभवन्यानि लिङ्गानि शरीरे तानि मे शृणु&#x9;12273001c&lt;br&gt;&#xA;ज्वलितास्योऽभवद्घोरो वैवर्ण्यं चागमत्परम्&#x9;12273002a&lt;br&gt;&#xA;गात्रकम्पश्च सुमहाञ्श्वासश्चाप्यभवन्महान्&#x9;12273002c&lt;br&gt;&#xA;रोमहर्षश्च तीव्रोऽभून्निःश्वासश्च महान्नृप&#x9;12273002e&lt;br&gt;&#xA;शिवा चाशिवसङ्काशा तस्य वक्त्रात्सुदारुणा&#x9;12273003a&lt;br&gt;&#xA;निष्पपात महाघोरा स्मृतिः सा तस्य भारत&#x9;12273003c&lt;br&gt;&#xA;उल्काश्च ज्वलितास्तस्य दीप्ताः पार्श्वे प्रपेदिरे&#x9;12273003e&lt;br&gt;&#xA;गृध्रकङ्कवडाश्चैव वाचोऽमुञ्चन्सुदारुणाः&#x9;12273004a&lt;br&gt;&#xA;वृत्रस्योपरि संहृष्टाश्चक्रवत्परिबभ्रमुः&#x9;12273004c&lt;br&gt;&#xA;ततस्तं रथमास्थाय देवाप्यायितमाहवे&#x9;12273005a&lt;br&gt;&#xA;वज्रोद्यतकरः शक्रस्तं दैत्यं प्रत्यवैक्षत&#x9;12273005c&lt;br&gt;&#xA;अमानुषमथो नादं स मुमोच महासुरः&#x9;12273006a&lt;br&gt;&#xA;व्यजृम्भत च राजेन्द्र तीव्रज्वरसमन्वितः&#x9;12273006c&lt;br&gt;&#xA;अथास्य जृम्भतः शक्रस्ततो वज्रमवासृजत्&#x9;12273006e&lt;br&gt;&#xA;स वज्रः सुमहातेजाः कालाग्निसदृशोपमः&#x9;12273007a&lt;br&gt;&#xA;क्षिप्रमेव महाकायं वृत्रं दैत्यमपातयत्&#x9;12273007c&lt;br&gt;&#xA;ततो नादः समभवत्पुनरेव समन्ततः&#x9;12273008a&lt;br&gt;&#xA;वृत्रं विनिहतं दृष्ट्वा देवानां भरतर्षभ&#x9;12273008c&lt;br&gt;&#xA;वृत्रं तु हत्वा भगवान्दानवारिर्महायशाः&#x9;12273009a&lt;br&gt;&#xA;वज्रेण विष्णुयुक्तेन दिवमेव समाविशत्&#x9;12273009c&lt;br&gt;&#xA;अथ वृत्रस्य कौरव्य शरीरादभिनिःसृता&#x9;12273010a&lt;br&gt;&#xA;ब्रह्महत्या महाघोरा रौद्रा लोकभयावहा&#x9;12273010c&lt;br&gt;&#xA;करालदशना भीमा विकृता कृष्णपिङ्गला&#x9;12273011a&lt;br&gt;&#xA;प्रकीर्णमूर्धजा चैव घोरनेत्रा च भारत&#x9;12273011c&lt;br&gt;&#xA;कपालमालिनी चैव कृशा च भरतर्षभ&#x9;12273012a&lt;br&gt;&#xA;रुधिरार्द्रा च धर्मज्ञ चीरवस्त्रनिवासिनी&#x9;12273012c&lt;br&gt;&#xA;साभिनिष्क्रम्य राजेन्द्र तादृग्रूपा भयावहा&#x9;12273013a&lt;br&gt;&#xA;वज्रिणं मृगयामास तदा भरतसत्तम&#x9;12273013c&lt;br&gt;&#xA;कस्यचित्त्वथ कालस्य वृत्रहा कुरुनन्दन&#x9;12273014a&lt;br&gt;&#xA;स्वर्गायाभिमुखः प्रायाल्लोकानां हितकाम्यया&#x9;12273014c&lt;br&gt;&#xA;बिसान्निःसरमाणं तु दृष्ट्वा शक्रं महौजसम्&#x9;12273015a&lt;br&gt;&#xA;कण्ठे जग्राह देवेन्द्रं सुलग्ना चाभवत्तदा&#x9;12273015c&lt;br&gt;&#xA;स हि तस्मिन्समुत्पन्ने ब्रह्महत्याकृते भये&#x9;12273016a&lt;br&gt;&#xA;नलिन्यां बिसमध्यस्थो बभूवाब्दगणान्बहून्&#x9;12273016c&lt;br&gt;&#xA;अनुसृत्य तु यत्नात्स तया वै ब्रह्महत्यया&#x9;12273017a&lt;br&gt;&#xA;तदा गृहीतः कौरव्य निश्चेष्टः समपद्यत&#x9;12273017c&lt;br&gt;&#xA;तस्या व्यपोहने शक्रः परं यत्नं चकार ह&#x9;12273018a&lt;br&gt;&#xA;न चाशकत्तां देवेन्द्रो ब्रह्महत्यां व्यपोहितुम्&#x9;12273018c&lt;br&gt;&#xA;गृहीत एव तु तया देवेन्द्रो भरतर्षभ&#x9;12273019a&lt;br&gt;&#xA;पितामहमुपागम्य शिरसा प्रत्यपूजयत्&#x9;12273019c&lt;br&gt;&#xA;ज्ञात्वा गृहीतं शक्रं तु द्विजप्रवरहत्यया&#x9;12273020a&lt;br&gt;&#xA;ब्रह्मा सञ्चिन्तयामास तदा भरतसत्तम&#x9;12273020c&lt;br&gt;&#xA;तामुवाच महाबाहो ब्रह्महत्यां पितामहः&#x9;12273021a&lt;br&gt;&#xA;स्वरेण मधुरेणाथ सान्त्वयन्निव भारत&#x9;12273021c&lt;br&gt;&#xA;मुच्यतां त्रिदशेन्द्रोऽयं मत्प्रियं कुरु भामिनि&#x9;12273022a&lt;br&gt;&#xA;ब्रूहि किं ते करोम्यद्य कामं कं त्वमिहेच्छसि&#x9;12273022c&lt;br&gt;&#xA;ब्रह्महत्योवाच&#x9;12273023&lt;br&gt;&#xA;त्रिलोकपूजिते देवे प्रीते त्रैलोक्यकर्तरि&#x9;12273023a&lt;br&gt;&#xA;कृतमेवेह मन्येऽहं निवासं तु विधत्स्व मे&#x9;12273023c&lt;br&gt;&#xA;त्वया कृतेयं मर्यादा लोकसंरक्षणार्थिना&#x9;12273024a&lt;br&gt;&#xA;स्थापना वै सुमहती त्वया देव प्रवर्तिता&#x9;12273024c&lt;br&gt;&#xA;प्रीते तु त्वयि धर्मज्ञ सर्वलोकेश्वरे प्रभो&#x9;12273025a&lt;br&gt;&#xA;शक्रादपगमिष्यामि निवासं तु विधत्स्व मे&#x9;12273025c&lt;br&gt;&#xA;भीष्म उवाच&#x9;12273026&lt;br&gt;&#xA;तथेति तां प्राह तदा ब्रह्महत्यां पितामहः&#x9;12273026a&lt;br&gt;&#xA;उपायतः स शक्रस्य ब्रह्महत्यां व्यपोहत&#x9;12273026c&lt;br&gt;&#xA;ततः स्वयम्भुवा ध्यातस्तत्र वह्निर्महात्मना&#x9;12273027a&lt;br&gt;&#xA;ब्रह्माणमुपसङ्गम्य ततो वचनमब्रवीत्&#x9;12273027c&lt;br&gt;&#xA;प्राप्तोऽस्मि भगवन्देव त्वत्सकाशमरिन्दम&#x9;12273028a&lt;br&gt;&#xA;यत्कर्तव्यं मया देव तद्भवान्वक्तुमर्हति&#x9;12273028c&lt;br&gt;&#xA;ब्रह्मोवाच&#x9;12273029&lt;br&gt;&#xA;बहुधा विभजिष्यामि ब्रह्महत्यामिमामहम्&#x9;12273029a&lt;br&gt;&#xA;शक्रस्याद्य विमोक्षार्थं चतुर्भागं प्रतीच्छ मे&#x9;12273029c&lt;br&gt;&#xA;अग्निरुवाच&#x9;12273030&lt;br&gt;&#xA;मम मोक्षस्य कोऽन्तो वै ब्रह्मन्ध्यायस्व वै प्रभो&#x9;12273030a&lt;br&gt;&#xA;एतदिच्छामि विज्ञातुं तत्त्वतो लोकपूजित&#x9;12273030c&lt;br&gt;&#xA;ब्रह्मोवाच&#x9;12273031&lt;br&gt;&#xA;यस्त्वां ज्वलन्तमासाद्य स्वयं वै मानवः क्वचित्&#x9;12273031a&lt;br&gt;&#xA;बीजौषधिरसैर्वह्ने न यक्ष्यति तमोवृतः&#x9;12273031c&lt;br&gt;&#xA;तमेषा यास्यति क्षिप्रं तत्रैव च निवत्स्यति&#x9;12273032a&lt;br&gt;&#xA;ब्रह्महत्या हव्यवाह व्येतु ते मानसो ज्वरः&#x9;12273032c&lt;br&gt;&#xA;भीष्म उवाच&#x9;12273033&lt;br&gt;&#xA;इत्युक्तः प्रतिजग्राह तद्वचो हव्यकव्यभुक्&#x9;12273033a&lt;br&gt;&#xA;पितामहस्य भगवांस्तथा च तदभूत्प्रभो&#x9;12273033c&lt;br&gt;&#xA;ततो वृक्षौषधितृणं समाहूय पितामहः&#x9;12273034a&lt;br&gt;&#xA;इममर्थं महाराज वक्तुं समुपचक्रमे&#x9;12273034c&lt;br&gt;&#xA;ततो वृक्षौषधितृणं तथैवोक्तं यथातथम्&#x9;12273035a&lt;br&gt;&#xA;व्यथितं वह्निवद्राजन्ब्रह्माणमिदमब्रवीत्&#x9;12273035c&lt;br&gt;&#xA;अस्माकं ब्रह्महत्यातो कोऽन्तो लोकपितामह&#x9;12273036a&lt;br&gt;&#xA;स्वभावनिहतानस्मान्न पुनर्हन्तुमर्हसि&#x9;12273036c&lt;br&gt;&#xA;वयमग्निं तथा शीतं वर्षं च पवनेरितम्&#x9;12273037a&lt;br&gt;&#xA;सहामः सततं देव तथा छेदनभेदनम्&#x9;12273037c&lt;br&gt;&#xA;ब्रह्महत्यामिमामद्य भवतः शासनाद्वयम्&#x9;12273038a&lt;br&gt;&#xA;ग्रहीष्यामस्त्रिलोकेश मोक्षं चिन्तयतां भवान्&#x9;12273038c&lt;br&gt;&#xA;ब्रह्मोवाच&#x9;12273039&lt;br&gt;&#xA;पर्वकाले तु सम्प्राप्ते यो वै छेदनभेदनम्&#x9;12273039a&lt;br&gt;&#xA;करिष्यति नरो मोहात्तमेषानुगमिष्यति&#x9;12273039c&lt;br&gt;&#xA;भीष्म उवाच&#x9;12273040&lt;br&gt;&#xA;ततो वृक्षौषधितृणमेवमुक्तं महात्मना&#x9;12273040a&lt;br&gt;&#xA;ब्रह्माणमभिसम्पूज्य जगामाशु यथागतम्&#x9;12273040c&lt;br&gt;&#xA;आहूयाप्सरसो देवस्ततो लोकपितामहः&#x9;12273041a&lt;br&gt;&#xA;वाचा मधुरया प्राह सान्त्वयन्निव भारत&#x9;12273041c&lt;br&gt;&#xA;इयमिन्द्रादनुप्राप्ता ब्रह्महत्या वराङ्गनाः&#x9;12273042a&lt;br&gt;&#xA;चतुर्थमस्या भागं हि मयोक्ताः सम्प्रतीच्छत&#x9;12273042c&lt;br&gt;&#xA;अप्सरस ऊचुः&#x9;12273043&lt;br&gt;&#xA;ग्रहणे कृतबुद्धीनां देवेश तव शासनात्&#x9;12273043a&lt;br&gt;&#xA;मोक्षं समयतोऽस्माकं चिन्तयस्व पितामह&#x9;12273043c&lt;br&gt;&#xA;ब्रह्मोवाच&#x9;12273044&lt;br&gt;&#xA;रजस्वलासु नारीषु यो वै मैथुनमाचरेत्&#x9;12273044a&lt;br&gt;&#xA;तमेषा यास्यति क्षिप्रं व्येतु वो मानसो ज्वरः&#x9;12273044c&lt;br&gt;&#xA;भीष्म उवाच&#x9;12273045&lt;br&gt;&#xA;तथेति हृष्टमनस उक्त्वाथाप्सरसां गणाः&#x9;12273045a&lt;br&gt;&#xA;स्वानि स्थानानि सम्प्राप्य रेमिरे भरतर्षभ&#x9;12273045c&lt;br&gt;&#xA;ततस्त्रिलोककृद्देवः पुनरेव महातपाः&#x9;12273046a&lt;br&gt;&#xA;अपः सञ्चिन्तयामास ध्यातास्ताश्चाप्यथागमन्&#x9;12273046c&lt;br&gt;&#xA;तास्तु सर्वाः समागम्य ब्रह्माणममितौजसम्&#x9;12273047a&lt;br&gt;&#xA;इदमूचुर्वचो राजन्प्रणिपत्य पितामहम्&#x9;12273047c&lt;br&gt;&#xA;इमाः स्म देव सम्प्राप्तास्त्वत्सकाशमरिन्दम&#x9;12273048a&lt;br&gt;&#xA;शासनात्तव देवेश समाज्ञापय नो विभो&#x9;12273048c&lt;br&gt;&#xA;ब्रह्मोवाच&#x9;12273049&lt;br&gt;&#xA;इयं वृत्रादनुप्राप्ता पुरुहूतं महाभया&#x9;12273049a&lt;br&gt;&#xA;ब्रह्महत्या चतुर्थांशमस्या यूयं प्रतीच्छत&#x9;12273049c&lt;br&gt;&#xA;आप ऊचुः&#x9;12273050&lt;br&gt;&#xA;एवं भवतु लोकेश यथा वदसि नः प्रभो&#x9;12273050a&lt;br&gt;&#xA;मोक्षं समयतोऽस्माकं सञ्चिन्तयितुमर्हसि&#x9;12273050c&lt;br&gt;&#xA;त्वं हि देवेश सर्वस्य जगतः परमो गुरुः&#x9;12273051a&lt;br&gt;&#xA;कोऽन्यः प्रसादो हि भवेद्यः कृच्छ्रान्नः समुद्धरेत्&#x9;12273051c&lt;br&gt;&#xA;ब्रह्मोवाच&#x9;12273052&lt;br&gt;&#xA;अल्पा इति मतिं कृत्वा यो नरो बुद्धिमोहितः&#x9;12273052a&lt;br&gt;&#xA;श्लेष्ममूत्रपुरीषाणि युष्मासु प्रतिमोक्ष्यति&#x9;12273052c&lt;br&gt;&#xA;तमेषा यास्यति क्षिप्रं तत्रैव च निवत्स्यति&#x9;12273053a&lt;br&gt;&#xA;तथा वो भविता मोक्ष इति सत्यं ब्रवीमि वः&#x9;12273053c&lt;br&gt;&#xA;भीष्म उवाच&#x9;12273054&lt;br&gt;&#xA;ततो विमुच्य देवेन्द्रं ब्रह्महत्या युधिष्ठिर&#x9;12273054a&lt;br&gt;&#xA;यथानिसृष्टं तं देशमगच्छद्देवशासनात्&#x9;12273054c&lt;br&gt;&#xA;एवं शक्रेण सम्प्राप्ता ब्रह्महत्या जनाधिप&#x9;12273055a&lt;br&gt;&#xA;पितामहमनुज्ञाप्य सोऽश्वमेधमकल्पयत्&#x9;12273055c&lt;br&gt;&#xA;श्रूयते हि महाराज सम्प्राप्ता वासवेन वै&#x9;12273056a&lt;br&gt;&#xA;ब्रह्महत्या ततः शुद्धिं हयमेधेन लब्धवान्&#x9;12273056c&lt;br&gt;&#xA;समवाप्य श्रियं देवो हत्वारींश्च सहस्रशः&#x9;12273057a&lt;br&gt;&#xA;प्रहर्षमतुलं लेभे वासवः पृथिवीपते&#x9;12273057c&lt;br&gt;&#xA;वृत्रस्य रुधिराच्चैव खुखुण्डाः पार्थ जज्ञिरे&#x9;12273058a&lt;br&gt;&#xA;द्विजातिभिरभक्ष्यास्ते दीक्षितैश्च तपोधनैः&#x9;12273058c&lt;br&gt;&#xA;सर्वावस्थं त्वमप्येषां द्विजातीनां प्रियं कुरु&#x9;12273059a&lt;br&gt;&#xA;इमे हि भूतले देवाः प्रथिताः कुरुनन्दन&#x9;12273059c&lt;br&gt;&#xA;एवं शक्रेण कौरव्य बुद्धिसौक्ष्म्यान्महासुरः&#x9;12273060a&lt;br&gt;&#xA;उपायपूर्वं निहतो वृत्रोऽथामिततेजसा&#x9;12273060c&lt;br&gt;&#xA;एवं त्वमपि कौरव्य पृथिव्यामपराजितः&#x9;12273061a&lt;br&gt;&#xA;भविष्यसि यथा देवः शतक्रतुरमित्रहा&#x9;12273061c&lt;br&gt;&#xA;ये तु शक्रकथां दिव्यामिमां पर्वसु पर्वसु&#x9;12273062a&lt;br&gt;&#xA;विप्रमध्ये पठिष्यन्ति न ते प्राप्स्यन्ति किल्बिषम्&#x9;12273062c&lt;br&gt;&#xA;इत्येतद्वृत्रमाश्रित्य शक्रस्यात्यद्भुतं महत्&#x9;12273063a&lt;br&gt;&#xA;कथितं कर्म ते तात किं भूयः श्रोतुमिच्छसि&#x9;12273063c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/274/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/274/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;पितामह महाप्राज्ञ सर्वशास्त्रविशारद&#x9;001a&lt;br&gt;&#xA;अस्ति वृत्रवधादेव विवक्षा मम जायते&#x9;001c&lt;br&gt;&#xA;ज्वरेण मोहितो वृत्रः कथितस्ते जनाधिप&#x9;002a&lt;br&gt;&#xA;निहतो वासवेनेह वज्रेणेति ममानघ&#x9;002c&lt;br&gt;&#xA;कथमेष महाप्राज्ञ ज्वरः प्रादुरभूत्कुतः&#x9;003a&lt;br&gt;&#xA;ज्वरोत्पत्तिं निपुणतः श्रोतुमिच्छाम्यहं प्रभो&#x9;003c&lt;br&gt;&#xA;भीष्म उवाच&#x9;004&lt;br&gt;&#xA;शृणु राजञ्ज्वरस्येह सम्भवं लोकविश्रुतम्&#x9;004a&lt;br&gt;&#xA;विस्तरं चास्य वक्ष्यामि यादृशं चैव भारत&#x9;004c&lt;br&gt;&#xA;पुरा मेरोर्महाराज शृङ्गं त्रैलोक्यविश्रुतम्&#x9;005a&lt;br&gt;&#xA;ज्योतिष्कं नाम सावित्रं सर्वरत्नविभूषितम्&#x9;005c&lt;br&gt;&#xA;अप्रमेयमनाधृष्यं सर्वलोकेषु भारत&#x9;005e&lt;br&gt;&#xA;तत्र देवो गिरितटे हेमधातुविभूषिते&#x9;006a&lt;br&gt;&#xA;पर्यङ्क इव विभ्राजन्नुपविष्टो बभूव ह&#x9;006c&lt;br&gt;&#xA;शैलराजसुता चास्य नित्यं पार्श्वे स्थिता बभौ&#x9;007a&lt;br&gt;&#xA;तथा देवा महात्मानो वसवश्च महौजसः&#x9;007c&lt;br&gt;&#xA;तथैव च महात्मानावश्विनौ भिषजां वरौ&#x9;008a&lt;br&gt;&#xA;तथा वैश्रवणो राजा गुह्यकैरभिसंवृतः&#x9;008c&lt;br&gt;&#xA;यक्षाणामधिपः श्रीमान्कैलासनिलयः प्रभुः&#x9;009a&lt;br&gt;&#xA;अङ्गिरःप्रमुखाश्चैव तथा देवर्षयोऽपरे&#x9;009c&lt;br&gt;&#xA;विश्वावसुश्च गन्धर्वस्तथा नारदपर्वतौ&#x9;010a&lt;br&gt;&#xA;अप्सरोगणसङ्घाश्च समाजग्मुरनेकशः&#x9;010c&lt;br&gt;&#xA;ववौ शिवः सुखो वायुर्नानागन्धवहः शुचिः&#x9;011a&lt;br&gt;&#xA;सर्वर्तुकुसुमोपेताः पुष्पवन्तो महाद्रुमाः&#x9;011c&lt;br&gt;&#xA;तथा विद्याधराश्चैव सिद्धाश्चैव तपोधनाः&#x9;012a&lt;br&gt;&#xA;महादेवं पशुपतिं पर्युपासन्त भारत&#x9;012c&lt;br&gt;&#xA;भूतानि च महाराज नानारूपधराण्यथ&#x9;013a&lt;br&gt;&#xA;राक्षसाश्च महारौद्राः पिशाचाश्च महाबलाः&#x9;013c&lt;br&gt;&#xA;बहुरूपधरा हृष्टा नानाप्रहरणोद्यताः&#x9;014a&lt;br&gt;&#xA;देवस्यानुचरास्तत्र तस्थिरे चानलोपमाः&#x9;014c&lt;br&gt;&#xA;नन्दी च भगवांस्तत्र देवस्यानुमते स्थितः&#x9;015a&lt;br&gt;&#xA;प्रगृह्य ज्वलितं शूलं दीप्यमानं स्वतेजसा&#x9;015c&lt;br&gt;&#xA;गङ्गा च सरितां श्रेष्ठा सर्वतीर्थजलोद्भवा&#x9;016a&lt;br&gt;&#xA;पर्युपासत तं देवं रूपिणी कुरुनन्दन&#x9;016c&lt;br&gt;&#xA;एवं स भगवांस्तत्र पूज्यमानः सुरर्षिभिः&#x9;017a&lt;br&gt;&#xA;देवैश्च सुमहाभागैर्महादेवो व्यतिष्ठत&#x9;017c&lt;br&gt;&#xA;कस्यचित्त्वथ कालस्य दक्षो नाम प्रजापतिः&#x9;018a&lt;br&gt;&#xA;पूर्वोक्तेन विधानेन यक्ष्यमाणोऽन्वपद्यत&#x9;018c&lt;br&gt;&#xA;ततस्तस्य मखं देवाः सर्वे शक्रपुरोगमाः&#x9;019a&lt;br&gt;&#xA;गमनाय समागम्य बुद्धिमापेदिरे तदा&#x9;019c&lt;br&gt;&#xA;ते विमानैर्महात्मानो ज्वलितैर्ज्वलनप्रभाः&#x9;020a&lt;br&gt;&#xA;देवस्यानुमतेऽगच्छन्गङ्गाद्वारमिति श्रुतिः&#x9;020c&lt;br&gt;&#xA;प्रस्थिता देवता दृष्ट्वा शैलराजसुता तदा&#x9;021a&lt;br&gt;&#xA;उवाच वचनं साध्वी देवं पशुपतिं पतिम्&#x9;021c&lt;br&gt;&#xA;भगवन्क्व नु यान्त्येते देवाः शक्रपुरोगमाः&#x9;022a&lt;br&gt;&#xA;ब्रूहि तत्त्वेन तत्त्वज्ञ संशयो मे महानयम्&#x9;022c&lt;br&gt;&#xA;महेश्वर उवाच&#x9;023&lt;br&gt;&#xA;दक्षो नाम महाभागे प्रजानां पतिरुत्तमः&#x9;023a&lt;br&gt;&#xA;हयमेधेन यजते तत्र यान्ति दिवौकसः&#x9;023c&lt;br&gt;&#xA;उमा उवाच&#x9;024&lt;br&gt;&#xA;यज्ञमेतं महाभाग किमर्थं नाभिगच्छसि&#x9;024a&lt;br&gt;&#xA;केन वा प्रतिषेधेन गमनं ते न विद्यते&#x9;024c&lt;br&gt;&#xA;महेश्वर उवाच&#x9;025&lt;br&gt;&#xA;सुरैरेव महाभागे सर्वमेतदनुष्ठितम्&#x9;025a&lt;br&gt;&#xA;यज्ञेषु सर्वेषु मम न भाग उपकल्पितः&#x9;025c&lt;br&gt;&#xA;पूर्वोपायोपपन्नेन मार्गेण वरवर्णिनि&#x9;026a&lt;br&gt;&#xA;न मे सुराः प्रयच्छन्ति भागं यज्ञस्य धर्मतः&#x9;026c&lt;br&gt;&#xA;उमा उवाच&#x9;027&lt;br&gt;&#xA;भगवन्सर्वभूतेषु प्रभवाभ्यधिको गुणैः&#x9;027a&lt;br&gt;&#xA;अजेयश्चाप्रधृष्यश्च तेजसा यशसा श्रिया&#x9;027c&lt;br&gt;&#xA;अनेन ते महाभाग प्रतिषेधेन भागतः&#x9;028a&lt;br&gt;&#xA;अतीव दुःखमुत्पन्नं वेपथुश्च ममानघ&#x9;028c&lt;br&gt;&#xA;भीष्म उवाच&#x9;029&lt;br&gt;&#xA;एवमुक्त्वा तु सा देवी देवं पशुपतिं पतिम्&#x9;029a&lt;br&gt;&#xA;तूष्णीम्भूताभवद्राजन्दह्यमानेन चेतसा&#x9;029c&lt;br&gt;&#xA;अथ देव्या मतं ज्ञात्वा हृद्गतं यच्चिकीर्षितम्&#x9;030a&lt;br&gt;&#xA;स समाज्ञापयामास तिष्ठ त्वमिति नन्दिनम्&#x9;030c&lt;br&gt;&#xA;ततो योगबलं कृत्वा सर्वयोगेश्वरेश्वरः&#x9;031a&lt;br&gt;&#xA;तं यज्ञं सुमहातेजा भीमैरनुचरैस्तदा&#x9;031c&lt;br&gt;&#xA;सहसा घातयामास देवदेवः पिनाकधृक्&#x9;031e&lt;br&gt;&#xA;केचिन्नादानमुञ्चन्त केचिद्धासांश्च चक्रिरे&#x9;032a&lt;br&gt;&#xA;रुधिरेणापरे राजंस्तत्राग्निं समवाकिरन्&#x9;032c&lt;br&gt;&#xA;केचिद्यूपान्समुत्पाट्य बभ्रमुर्विकृताननाः&#x9;033a&lt;br&gt;&#xA;आस्यैरन्ये चाग्रसन्त तथैव परिचारकान्&#x9;033c&lt;br&gt;&#xA;ततः स यज्ञो नृपते वध्यमानः समन्ततः&#x9;034a&lt;br&gt;&#xA;आस्थाय मृगरूपं वै खमेवाभ्यपतत्तदा&#x9;034c&lt;br&gt;&#xA;तं तु यज्ञं तथारूपं गच्छन्तमुपलभ्य सः&#x9;035a&lt;br&gt;&#xA;धनुरादाय बाणं च तदान्वसरत प्रभुः&#x9;035c&lt;br&gt;&#xA;ततस्तस्य सुरेशस्य क्रोधादमिततेजसः&#x9;036a&lt;br&gt;&#xA;ललाटात्प्रसृतो घोरः स्वेदबिन्दुर्बभूव ह&#x9;036c&lt;br&gt;&#xA;तस्मिन्पतितमात्रे तु स्वेदबिन्दौ तथा भुवि&#x9;037a&lt;br&gt;&#xA;प्रादुर्बभूव सुमहानग्निः कालानलोपमः&#x9;037c&lt;br&gt;&#xA;तत्र चाजायत तदा पुरुषः पुरुषर्षभ&#x9;038a&lt;br&gt;&#xA;ह्रस्वोऽतिमात्ररक्ताक्षो हरिश्मश्रुर्विभीषणः&#x9;038c&lt;br&gt;&#xA;ऊर्ध्वकेशोऽतिलोमाङ्गः श्येनोलूकस्तथैव च&#x9;039a&lt;br&gt;&#xA;करालः कृष्णवर्णश्च रक्तवासास्तथैव च&#x9;039c&lt;br&gt;&#xA;तं यज्ञं स महासत्त्वोऽदहत्कक्षमिवानलः&#x9;040a&lt;br&gt;&#xA;देवाश्चाप्यद्रवन्सर्वे ततो भीता दिशो दश&#x9;040c&lt;br&gt;&#xA;तेन तस्मिन्विचरता पुरुषेण विशाम्पते&#x9;041a&lt;br&gt;&#xA;पृथिवी व्यचलद्राजन्नतीव भरतर्षभ&#x9;041c&lt;br&gt;&#xA;हाहाभूते प्रवृत्ते तु नादे लोकभयङ्करे&#x9;042a&lt;br&gt;&#xA;पितामहो महादेवं दर्शयन्प्रत्यभाषत&#x9;042c&lt;br&gt;&#xA;भवतोऽपि सुराः सर्वे भागं दास्यन्ति वै प्रभो&#x9;043a&lt;br&gt;&#xA;क्रियतां प्रतिसंहारः सर्वदेवेश्वर त्वया&#x9;043c&lt;br&gt;&#xA;इमा हि देवताः सर्वा ऋषयश्च परन्तप&#x9;044a&lt;br&gt;&#xA;तव क्रोधान्महादेव न शान्तिमुपलेभिरे&#x9;044c&lt;br&gt;&#xA;यश्चैष पुरुषो जातः स्वेदात्ते विबुधोत्तम&#x9;045a&lt;br&gt;&#xA;ज्वरो नामैष धर्मज्ञ लोकेषु प्रचरिष्यति&#x9;045c&lt;br&gt;&#xA;एकीभूतस्य न ह्यस्य धारणे तेजसः प्रभो&#x9;046a&lt;br&gt;&#xA;समर्था सकला पृथ्वी बहुधा सृज्यतामयम्&#x9;046c&lt;br&gt;&#xA;इत्युक्तो ब्रह्मणा देवो भागे चापि प्रकल्पिते&#x9;047a&lt;br&gt;&#xA;भगवन्तं तथेत्याह ब्रह्माणममितौजसम्&#x9;047c&lt;br&gt;&#xA;परां च प्रीतिमगमदुत्स्मयंश्च पिनाकधृक्&#x9;048a&lt;br&gt;&#xA;अवाप च तदा भागं यथोक्तं ब्रह्मणा भवः&#x9;048c&lt;br&gt;&#xA;ज्वरं च सर्वधर्मज्ञो बहुधा व्यसृजत्तदा&#x9;049a&lt;br&gt;&#xA;शान्त्यर्थं सर्वभूतानां शृणु तच्चापि पुत्रक&#x9;049c&lt;br&gt;&#xA;शीर्षाभितापो नागानां पर्वतानां शिलाजतुः&#x9;050a&lt;br&gt;&#xA;अपां तु नीलिकां विद्यान्निर्मोकं भुजगेषु च&#x9;050c&lt;br&gt;&#xA;खोरकः सौरभेयाणामूषरं पृथिवीतले&#x9;051a&lt;br&gt;&#xA;पशूनामपि धर्मज्ञ दृष्टिप्रत्यवरोधनम्&#x9;051c&lt;br&gt;&#xA;रन्ध्रागतमथाश्वानां शिखोद्भेदश्च बर्हिणाम्&#x9;052a&lt;br&gt;&#xA;नेत्ररोगः कोकिलानां ज्वरः प्रोक्तो महात्मना&#x9;052c&lt;br&gt;&#xA;अब्जानां पित्तभेदश्च सर्वेषामिति नः श्रुतम्&#x9;053a&lt;br&gt;&#xA;शुकानामपि सर्वेषां हिक्किका प्रोच्यते ज्वरः&#x9;053c&lt;br&gt;&#xA;शार्दूलेष्वथ धर्मज्ञ श्रमो ज्वर इहोच्यते&#x9;054a&lt;br&gt;&#xA;मानुषेषु तु धर्मज्ञ ज्वरो नामैष विश्रुतः&#x9;054c&lt;br&gt;&#xA;मरणे जन्मनि तथा मध्ये चाविशते नरम्&#x9;054e&lt;br&gt;&#xA;एतन्माहेश्वरं तेजो ज्वरो नाम सुदारुणः&#x9;055a&lt;br&gt;&#xA;नमस्यश्चैव मान्यश्च सर्वप्राणिभिरीश्वरः&#x9;055c&lt;br&gt;&#xA;अनेन हि समाविष्टो वृत्रो धर्मभृतां वरः&#x9;056a&lt;br&gt;&#xA;व्यजृम्भत ततः शक्रस्तस्मै वज्रमवासृजत्&#x9;056c&lt;br&gt;&#xA;प्रविश्य वज्रो वृत्रं तु दारयामास भारत&#x9;057a&lt;br&gt;&#xA;दारितश्च स वज्रेण महायोगी महासुरः&#x9;057c&lt;br&gt;&#xA;जगाम परमं स्थानं विष्णोरमिततेजसः&#x9;057e&lt;br&gt;&#xA;विष्णुभक्त्या हि तेनेदं जगद्व्याप्तमभूत्पुरा&#x9;058a&lt;br&gt;&#xA;तस्माच्च निहतो युद्धे विष्णोः स्थानमवाप्तवान्&#x9;058c&lt;br&gt;&#xA;इत्येष वृत्रमाश्रित्य ज्वरस्य महतो मया&#x9;059a&lt;br&gt;&#xA;विस्तरः कथितः पुत्र किमन्यत्प्रब्रवीमि ते&#x9;059c&lt;br&gt;&#xA;इमां ज्वरोत्पत्तिमदीनमानसः पठेत्सदा यः सुसमाहितो नरः&#x9;060a&lt;br&gt;&#xA;विमुक्तरोगः स सुखी मुदा युतो लभेत कामान्स यथामनीषितान्&#x9;060c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/275/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/275/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;शोकाद्दुःखाच्च मृत्योश्च त्रस्यन्ति प्राणिनः सदा&#x9;001a&lt;br&gt;&#xA;उभयं मे यथा न स्यात्तन्मे ब्रूहि पितामह&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;अत्रैवोदाहरन्तीममितिहासं पुरातनम्&#x9;002a&lt;br&gt;&#xA;नारदस्य च संवादं समङ्गस्य च भारत&#x9;002c&lt;br&gt;&#xA;नारद उवाच&#x9;003&lt;br&gt;&#xA;उरसेव प्रणमसे बाहुभ्यां तरसीव च&#x9;003a&lt;br&gt;&#xA;सम्प्रहृष्टमना नित्यं विशोक इव लक्ष्यसे&#x9;003c&lt;br&gt;&#xA;उद्वेगं नेह ते किञ्चित्सुसूक्ष्ममपि लक्षये&#x9;004a&lt;br&gt;&#xA;नित्यतृप्त इव स्वस्थो बालवच्च विचेष्टसे&#x9;004c&lt;br&gt;&#xA;समङ्ग उवाच&#x9;005&lt;br&gt;&#xA;भूतं भव्यं भविष्यच्च सर्वं सत्त्वेषु मानद&#x9;005a&lt;br&gt;&#xA;तेषां तत्त्वानि जानामि ततो न विमना ह्यहम्&#x9;005c&lt;br&gt;&#xA;उपक्रमानहं वेद पुनरेव फलोदयान्&#x9;006a&lt;br&gt;&#xA;लोके फलानि चित्राणि ततो न विमना ह्यहम्&#x9;006c&lt;br&gt;&#xA;अगाधाश्चाप्रतिष्ठाश्च गतिमन्तश्च नारद&#x9;007a&lt;br&gt;&#xA;अन्धा जडाश्च जीवन्ति पश्यास्मानपि जीवतः&#x9;007c&lt;br&gt;&#xA;विहितेनैव जीवन्ति अरोगाङ्गा दिवौकसः&#x9;008a&lt;br&gt;&#xA;बलवन्तोऽबलाश्चैव तद्वदस्मान्सभाजय&#x9;008c&lt;br&gt;&#xA;सहस्रिणश्च जीवन्ति जीवन्ति शतिनस्तथा&#x9;009a&lt;br&gt;&#xA;शाकेन चान्ये जीवन्ति पश्यास्मानपि जीवतः&#x9;009c&lt;br&gt;&#xA;यदा न शोचेमहि किं नु न स्याद्धर्मेण वा नारद कर्मणा वा&#x9;010a&lt;br&gt;&#xA;कृतान्तवश्यानि यदा सुखानि दुःखानि वा यन्न विधर्षयन्ति&#x9;010c&lt;br&gt;&#xA;यस्मै प्रज्ञां कथयन्ते मनुष्याः प्रज्ञामूलो हीन्द्रियाणां प्रसादः&#x9;011a&lt;br&gt;&#xA;मुह्यन्ति शोचन्ति यदेन्द्रियाणि प्रज्ञालाभो नास्ति मूढेन्द्रियस्य&#x9;011c&lt;br&gt;&#xA;मूढस्य दर्पः स पुनर्मोह एव मूढस्य नायं न परोऽस्ति लोकः&#x9;012a&lt;br&gt;&#xA;न ह्येव दुःखानि सदा भवन्ति सुखस्य वा नित्यशो लाभ एव&#x9;012c&lt;br&gt;&#xA;भावात्मकं सम्परिवर्तमानं न मादृशः सञ्ज्वरं जातु कुर्यात्&#x9;013a&lt;br&gt;&#xA;इष्टान्भोगान्नानुरुध्येत्सुखं वा न चिन्तयेद्दुःखमभ्यागतं वा&#x9;013c&lt;br&gt;&#xA;समाहितो न स्पृहयेत्परेषां नानागतं नाभिनन्देत लाभम्&#x9;014a&lt;br&gt;&#xA;न चापि हृष्येद्विपुलेऽर्थलाभे तथार्थनाशे च न वै विषीदेत्&#x9;014c&lt;br&gt;&#xA;न बान्धवा न च वित्तं न कौली न च श्रुतं न च मन्त्रा न वीर्यम्&#x9;015a&lt;br&gt;&#xA;दुःखात्त्रातुं सर्व एवोत्सहन्ते परत्र शीले न तु यान्ति शान्तिम्&#x9;015c&lt;br&gt;&#xA;नास्ति बुद्धिरयुक्तस्य नायोगाद्विद्यते सुखम्&#x9;016a&lt;br&gt;&#xA;धृतिश्च दुःखत्यागश्चाप्युभयं नः सुखोदयम्&#x9;016c&lt;br&gt;&#xA;प्रियं हि हर्षजननं हर्ष उत्सेकवर्धनः&#x9;017a&lt;br&gt;&#xA;उत्सेको नरकायैव तस्मात्तं सन्त्यजाम्यहम्&#x9;017c&lt;br&gt;&#xA;एताञ्शोकभयोत्सेकान्मोहनान्सुखदुःखयोः&#x9;018a&lt;br&gt;&#xA;पश्यामि साक्षिवल्लोके देहस्यास्य विचेष्टनात्&#x9;018c&lt;br&gt;&#xA;अर्थकामौ परित्यज्य विशोको विगतज्वरः&#x9;019a&lt;br&gt;&#xA;तृष्णामोहौ तु सन्त्यज्य चरामि पृथिवीमिमाम्&#x9;019c&lt;br&gt;&#xA;न मृत्युतो न चाधर्मान्न लोभान्न कुतश्चन&#x9;020a&lt;br&gt;&#xA;पीतामृतस्येवात्यन्तमिह चामुत्र वा भयम्&#x9;020c&lt;br&gt;&#xA;एतद्ब्रह्मन्विजानामि महत्कृत्वा तपोऽव्ययम्&#x9;021a&lt;br&gt;&#xA;तेन नारद सम्प्राप्तो न मां शोकः प्रबाधते&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/276/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/276/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;अतत्त्वज्ञस्य शास्त्राणां सततं संशयात्मनः&#x9;001a&lt;br&gt;&#xA;अकृतव्यवसायस्य श्रेयो ब्रूहि पितामह&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;गुरुपूजा च सततं वृद्धानां पर्युपासनम्&#x9;002a&lt;br&gt;&#xA;श्रवणं चैव विद्यानां कूटस्थं श्रेय उच्यते&#x9;002c&lt;br&gt;&#xA;अत्राप्युदाहरन्तीममितिहासं पुरातनम्&#x9;003a&lt;br&gt;&#xA;गालवस्य च संवादं देवर्षेर्नारदस्य च&#x9;003c&lt;br&gt;&#xA;वीतमोहक्लमं विप्रं ज्ञानतृप्तं जितेन्द्रियम्&#x9;004a&lt;br&gt;&#xA;श्रेयस्कामं जितात्मानं नारदं गालवोऽब्रवीत्&#x9;004c&lt;br&gt;&#xA;यैः कैश्चित्सम्मतो लोके गुणैस्तु पुरुषो नृषु&#x9;005a&lt;br&gt;&#xA;भवत्यनपगान्सर्वांस्तान्गुणाल्ँलक्षयाम्यहम्&#x9;005c&lt;br&gt;&#xA;भवानेवंविधोऽस्माकं संशयं छेत्तुमर्हति&#x9;006a&lt;br&gt;&#xA;अमूढश्चिरमूढानां लोकतत्त्वमजानताम्&#x9;006c&lt;br&gt;&#xA;ज्ञाने ह्येवं प्रवृत्तिः स्यात्कार्याकार्ये विजानतः&#x9;007a&lt;br&gt;&#xA;यत्कार्यं न व्यवस्यामस्तद्भवान्वक्तुमर्हति&#x9;007c&lt;br&gt;&#xA;भगवन्नाश्रमाः सर्वे पृथगाचारदर्शिनः&#x9;008a&lt;br&gt;&#xA;इदं श्रेय इदं श्रेय इति नानाप्रधाविताः&#x9;008c&lt;br&gt;&#xA;तांस्तु विप्रस्थितान्दृष्ट्वा शास्त्रैः शास्त्राभिनन्दिनः&#x9;009a&lt;br&gt;&#xA;स्वशास्त्रैः परितुष्टांश्च श्रेयो नोपलभामहे&#x9;009c&lt;br&gt;&#xA;शास्त्रं यदि भवेदेकं व्यक्तं श्रेयो भवेत्तदा&#x9;010a&lt;br&gt;&#xA;शास्त्रैश्च बहुभिर्भूयः श्रेयो गुह्यं प्रवेशितम्&#x9;010c&lt;br&gt;&#xA;एतस्मात्कारणाच्छ्रेयः कलिलं प्रतिभाति माम्&#x9;011a&lt;br&gt;&#xA;ब्रवीतु भगवांस्तन्मे उपसन्नोऽस्म्यधीहि भोः&#x9;011c&lt;br&gt;&#xA;नारद उवाच&#x9;012&lt;br&gt;&#xA;आश्रमास्तात चत्वारो यथासङ्कल्पिताः पृथक्&#x9;012a&lt;br&gt;&#xA;तान्सर्वाननुपश्य त्वं समाश्रित्यैव गालव&#x9;012c&lt;br&gt;&#xA;तेषां तेषां तथा हि त्वमाश्रमाणां ततस्ततः&#x9;013a&lt;br&gt;&#xA;नानारूपगुणोद्देशं पश्य विप्रस्थितं पृथक्&#x9;013c&lt;br&gt;&#xA;नयन्ति चैव ते सम्यगभिप्रेतमसंशयम्&#x9;013e&lt;br&gt;&#xA;ऋजु पश्यंस्तथा सम्यगाश्रमाणां परां गतिम्&#x9;014a&lt;br&gt;&#xA;यत्तु निःश्रेयसं सम्यक्तच्चैवासंशयात्मकम्&#x9;014c&lt;br&gt;&#xA;अनुग्रहं च मित्राणाममित्राणां च निग्रहम्&#x9;015a&lt;br&gt;&#xA;सङ्ग्रहं च त्रिवर्गस्य श्रेय आहुर्मनीषिणः&#x9;015c&lt;br&gt;&#xA;निवृत्तिः कर्मणः पापात्सततं पुण्यशीलता&#x9;016a&lt;br&gt;&#xA;सद्भिश्च समुदाचारः श्रेय एतदसंशयम्&#x9;016c&lt;br&gt;&#xA;मार्दवं सर्वभूतेषु व्यवहारेषु चार्जवम्&#x9;017a&lt;br&gt;&#xA;वाक्चैव मधुरा प्रोक्ता श्रेय एतदसंशयम्&#x9;017c&lt;br&gt;&#xA;देवताभ्यः पितृभ्यश्च संविभागोऽतिथिष्वपि&#x9;018a&lt;br&gt;&#xA;असन्त्यागश्च भृत्यानां श्रेय एतदसंशयम्&#x9;018c&lt;br&gt;&#xA;सत्यस्य वचनं श्रेयः सत्यज्ञानं तु दुष्करम्&#x9;019a&lt;br&gt;&#xA;यद्भूतहितमत्यन्तमेतत्सत्यं ब्रवीम्यहम्&#x9;019c&lt;br&gt;&#xA;अहङ्कारस्य च त्यागः प्रणयस्य च निग्रहः&#x9;020a&lt;br&gt;&#xA;सन्तोषश्चैकचर्या च कूटस्थं श्रेय उच्यते&#x9;020c&lt;br&gt;&#xA;धर्मेण वेदाध्ययनं वेदाङ्गानां तथैव च&#x9;021a&lt;br&gt;&#xA;विद्यार्थानां च जिज्ञासा श्रेय एतदसंशयम्&#x9;021c&lt;br&gt;&#xA;शब्दरूपरसस्पर्शान्सह गन्धेन केवलान्&#x9;022a&lt;br&gt;&#xA;नात्यर्थमुपसेवेत श्रेयसोऽर्थी परन्तप&#x9;022c&lt;br&gt;&#xA;नक्तञ्चर्या दिवास्वप्नमालस्यं पैशुनं मदम्&#x9;023a&lt;br&gt;&#xA;अतियोगमयोगं च श्रेयसोऽर्थी परित्यजेत्&#x9;023c&lt;br&gt;&#xA;कर्मोत्कर्षं न मार्गेत परेषां परिनिन्दया&#x9;024a&lt;br&gt;&#xA;स्वगुणैरेव मार्गेत विप्रकर्षं पृथग्जनात्&#x9;024c&lt;br&gt;&#xA;निर्गुणास्त्वेव भूयिष्ठमात्मसम्भाविनो नराः&#x9;025a&lt;br&gt;&#xA;दोषैरन्यान्गुणवतः क्षिपन्त्यात्मगुणक्षयात्&#x9;025c&lt;br&gt;&#xA;अनुच्यमानाश्च पुनस्ते मन्यन्ते महाजनात्&#x9;026a&lt;br&gt;&#xA;गुणवत्तरमात्मानं स्वेन मानेन दर्पिताः&#x9;026c&lt;br&gt;&#xA;अब्रुवन्कस्यचिन्निन्दामात्मपूजामवर्णयन्&#x9;027a&lt;br&gt;&#xA;विपश्चिद्गुणसम्पन्नः प्राप्नोत्येव महद्यशः&#x9;027c&lt;br&gt;&#xA;अब्रुवन्वाति सुरभिर्गन्धः सुमनसां शुचिः&#x9;028a&lt;br&gt;&#xA;तथैवाव्याहरन्भाति विमलो भानुरम्बरे&#x9;028c&lt;br&gt;&#xA;एवमादीनि चान्यानि परित्यक्तानि मेधया&#x9;029a&lt;br&gt;&#xA;ज्वलन्ति यशसा लोके यानि न व्याहरन्ति च&#x9;029c&lt;br&gt;&#xA;न लोके दीप्यते मूर्खः केवलात्मप्रशंसया&#x9;030a&lt;br&gt;&#xA;अपि चापिहितः श्वभ्रे कृतविद्यः प्रकाशते&#x9;030c&lt;br&gt;&#xA;असन्नुच्चैरपि प्रोक्तः शब्दः समुपशाम्यति&#x9;031a&lt;br&gt;&#xA;दीप्यते त्वेव लोकेषु शनैरपि सुभाषितम्&#x9;031c&lt;br&gt;&#xA;मूढानामवलिप्तानामसारं भाषितं बहु&#x9;032a&lt;br&gt;&#xA;दर्शयत्यन्तरात्मानं दिवा रूपमिवांशुमान्&#x9;032c&lt;br&gt;&#xA;एतस्मात्कारणात्प्रज्ञां मृगयन्ते पृथग्विधाम्&#x9;033a&lt;br&gt;&#xA;प्रज्ञालाभो हि भूतानामुत्तमः प्रतिभाति माम्&#x9;033c&lt;br&gt;&#xA;नापृष्टः कस्यचिद्ब्रूयान्न चान्यायेन पृच्छतः&#x9;034a&lt;br&gt;&#xA;ज्ञानवानपि मेधावी जडवल्लोकमाचरेत्&#x9;034c&lt;br&gt;&#xA;ततो वासं परीक्षेत धर्मनित्येषु साधुषु&#x9;035a&lt;br&gt;&#xA;मनुष्येषु वदान्येषु स्वधर्मनिरतेषु च&#x9;035c&lt;br&gt;&#xA;चतुर्णां यत्र वर्णानां धर्मव्यतिकरो भवेत्&#x9;036a&lt;br&gt;&#xA;न तत्र वासं कुर्वीत श्रेयोर्थी वै कथञ्चन&#x9;036c&lt;br&gt;&#xA;निरारम्भोऽप्ययमिह यथालब्धोपजीवनः&#x9;037a&lt;br&gt;&#xA;पुण्यं पुण्येषु विमलं पापं पापेषु चाप्नुयात्&#x9;037c&lt;br&gt;&#xA;अपामग्नेस्तथेन्दोश्च स्पर्शं वेदयते यथा&#x9;038a&lt;br&gt;&#xA;तथा पश्यामहे स्पर्शमुभयोः पापपुण्ययोः&#x9;038c&lt;br&gt;&#xA;अपश्यन्तोऽन्नविषयं भुञ्जते विघसाशिनः&#x9;039a&lt;br&gt;&#xA;भुञ्जानं चान्नविषयान्विषयं विद्धि कर्मणाम्&#x9;039c&lt;br&gt;&#xA;यत्रागमयमानानामसत्कारेण पृच्छताम्&#x9;040a&lt;br&gt;&#xA;प्रब्रूयाद्ब्रह्मणो धर्मं त्यजेत्तं देशमात्मवान्&#x9;040c&lt;br&gt;&#xA;शिष्योपाध्यायिका वृत्तिर्यत्र स्यात्सुसमाहिता&#x9;041a&lt;br&gt;&#xA;यथावच्छास्त्रसम्पन्ना कस्तं देशं परित्यजेत्&#x9;041c&lt;br&gt;&#xA;आकाशस्था ध्रुवं यत्र दोषं ब्रूयुर्विपश्चिताम्&#x9;042a&lt;br&gt;&#xA;आत्मपूजाभिकामा वै को वसेत्तत्र पण्डितः&#x9;042c&lt;br&gt;&#xA;यत्र संलोडिता लुब्धैः प्रायशो धर्मसेतवः&#x9;043a&lt;br&gt;&#xA;प्रदीप्तमिव शैलान्तं कस्तं देशं न सन्त्यजेत्&#x9;043c&lt;br&gt;&#xA;यत्र धर्ममनाशङ्काश्चरेयुर्वीतमत्सराः&#x9;044a&lt;br&gt;&#xA;चरेत्तत्र वसेच्चैव पुण्यशीलेषु साधुषु&#x9;044c&lt;br&gt;&#xA;धर्ममर्थनिमित्तं तु चरेयुर्यत्र मानवाः&#x9;045a&lt;br&gt;&#xA;न ताननुवसेज्जातु ते हि पापकृतो जनाः&#x9;045c&lt;br&gt;&#xA;कर्मणा यत्र पापेन वर्तन्ते जीवितेस्पवः&#x9;046a&lt;br&gt;&#xA;व्यवधावेत्ततस्तूर्णं ससर्पाच्छरणादिव&#x9;046c&lt;br&gt;&#xA;येन खट्वां समारूढः कर्मणानुशयी भवेत्&#x9;047a&lt;br&gt;&#xA;आदितस्तन्न कर्तव्यमिच्छता भवमात्मनः&#x9;047c&lt;br&gt;&#xA;यत्र राजा च राज्ञश्च पुरुषाः प्रत्यनन्तराः&#x9;048a&lt;br&gt;&#xA;कुटुम्बिनामग्रभुजस्त्यजेत्तद्राष्ट्रमात्मवान्&#x9;048c&lt;br&gt;&#xA;श्रोत्रियास्त्वग्रभोक्तारो धर्मनित्याः सनातनाः&#x9;049a&lt;br&gt;&#xA;याजनाध्यापने युक्ता यत्र तद्राष्ट्रमावसेत्&#x9;049c&lt;br&gt;&#xA;स्वाहास्वधावषट्कारा यत्र सम्यगनुष्ठिताः&#x9;050a&lt;br&gt;&#xA;अजस्रं चैव वर्तन्ते वसेत्तत्राविचारयन्&#x9;050c&lt;br&gt;&#xA;अशुचीन्यत्र पश्येत ब्राह्मणान्वृत्तिकर्शितान्&#x9;051a&lt;br&gt;&#xA;त्यजेत्तद्राष्ट्रमासन्नमुपसृष्टमिवामिषम्&#x9;051c&lt;br&gt;&#xA;प्रीयमाणा नरा यत्र प्रयच्छेयुरयाचिताः&#x9;052a&lt;br&gt;&#xA;स्वस्थचित्तो वसेत्तत्र कृतकृत्य इवात्मवान्&#x9;052c&lt;br&gt;&#xA;दण्डो यत्राविनीतेषु सत्कारश्च कृतात्मसु&#x9;053a&lt;br&gt;&#xA;चरेत्तत्र वसेच्चैव पुण्यशीलेषु साधुषु&#x9;053c&lt;br&gt;&#xA;उपसृष्टेष्वदान्तेषु दुराचारेष्वसाधुषु&#x9;054a&lt;br&gt;&#xA;अविनीतेषु लुब्धेषु सुमहद्दण्डधारणम्&#x9;054c&lt;br&gt;&#xA;यत्र राजा धर्मनित्यो राज्यं वै पर्युपासिता&#x9;055a&lt;br&gt;&#xA;अपास्य कामान्कामेशो वसेत्तत्राविचारयन्&#x9;055c&lt;br&gt;&#xA;तथाशीला हि राजानः सर्वान्विषयवासिनः&#x9;056a&lt;br&gt;&#xA;श्रेयसा योजयन्त्याशु श्रेयसि प्रत्युपस्थिते&#x9;056c&lt;br&gt;&#xA;पृच्छतस्ते मया तात श्रेय एतदुदाहृतम्&#x9;057a&lt;br&gt;&#xA;न हि शक्यं प्रधानेन श्रेयः सङ्ख्यातुमात्मनः&#x9;057c&lt;br&gt;&#xA;एवं प्रवर्तमानस्य वृत्तिं प्रणिहितात्मनः&#x9;058a&lt;br&gt;&#xA;तपसैवेह बहुलं श्रेयो व्यक्तं भविष्यति&#x9;058c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/277/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/277/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;कथं नु मुक्तः पृथिवीं चरेदस्मद्विधो नृपः&#x9;001a&lt;br&gt;&#xA;नित्यं कैश्च गुणैर्युक्तः सङ्गपाशाद्विमुच्यते&#x9;001c&lt;br&gt;&#xA;भीष्म उवाच&#x9;002&lt;br&gt;&#xA;अत्र ते वर्तयिष्यामि इतिहासं पुरातनम्&#x9;002a&lt;br&gt;&#xA;अरिष्टनेमिना प्रोक्तं सगरायानुपृच्छते&#x9;002c&lt;br&gt;&#xA;सगर उवाच&#x9;003&lt;br&gt;&#xA;किं श्रेयः परमं ब्रह्मन्कृत्वेह सुखमश्नुते&#x9;003a&lt;br&gt;&#xA;कथं न शोचेन्न क्षुभ्येदेतदिच्छामि वेदितुम्&#x9;003c&lt;br&gt;&#xA;भीष्म उवाच&#x9;004&lt;br&gt;&#xA;एवमुक्तस्तदा तार्क्ष्यः सर्वशास्त्रविशारदः&#x9;004a&lt;br&gt;&#xA;विबुध्य सम्पदं चाग्र्यां सद्वाक्यमिदमब्रवीत्&#x9;004c&lt;br&gt;&#xA;सुखं मोक्षसुखं लोके न च लोकोऽवगच्छति&#x9;005a&lt;br&gt;&#xA;प्रसक्तः पुत्रपशुषु धनधान्यसमाकुलः&#x9;005c&lt;br&gt;&#xA;सक्तबुद्धिरशान्तात्मा न स शक्यश्चिकित्सितुम्&#x9;006a&lt;br&gt;&#xA;स्नेहपाशसितो मूढो न स मोक्षाय कल्पते&#x9;006c&lt;br&gt;&#xA;स्नेहजानिह ते पाशान्वक्ष्यामि शृणु तान्मम&#x9;007a&lt;br&gt;&#xA;सकर्णकेन शिरसा शक्याश्छेत्तुं विजानता&#x9;007c&lt;br&gt;&#xA;सम्भाव्य पुत्रान्कालेन यौवनस्थान्निवेश्य च&#x9;008a&lt;br&gt;&#xA;समर्थाञ्जीवने ज्ञात्वा मुक्तश्चर यथासुखम्&#x9;008c&lt;br&gt;&#xA;भार्यां पुत्रवतीं वृद्धां लालितां पुत्रवत्सलाम्&#x9;009a&lt;br&gt;&#xA;ज्ञात्वा प्रजहि काले त्वं परार्थमनुदृश्य च&#x9;009c&lt;br&gt;&#xA;सापत्यो निरपत्यो वा मुक्तश्चर यथासुखम्&#x9;010a&lt;br&gt;&#xA;इन्द्रियैरिन्द्रियार्थांस्त्वमनुभूय यथाविधि&#x9;010c&lt;br&gt;&#xA;कृतकौतूहलस्तेषु मुक्तश्चर यथासुखम्&#x9;011a&lt;br&gt;&#xA;उपपत्त्योपलब्धेषु लाभेषु च समो भव&#x9;011c&lt;br&gt;&#xA;एष तावत्समासेन तव सङ्कीर्तितो मया&#x9;012a&lt;br&gt;&#xA;मोक्षार्थो विस्तरेणापि भूयो वक्ष्यामि तच्छृणु&#x9;012c&lt;br&gt;&#xA;मुक्ता वीतभया लोके चरन्ति सुखिनो नराः&#x9;013a&lt;br&gt;&#xA;सक्तभावा विनश्यन्ति नरास्तत्र न संशयः&#x9;013c&lt;br&gt;&#xA;आहारसञ्चयाश्चैव तथा कीटपिपीलिकाः&#x9;014a&lt;br&gt;&#xA;असक्ताः सुखिनो लोके सक्ताश्चैव विनाशिनः&#x9;014c&lt;br&gt;&#xA;स्वजने न च ते चिन्ता कर्तव्या मोक्षबुद्धिना&#x9;015a&lt;br&gt;&#xA;इमे मया विनाभूता भविष्यन्ति कथं त्विति&#x9;015c&lt;br&gt;&#xA;स्वयमुत्पद्यते जन्तुः स्वयमेव विवर्धते&#x9;016a&lt;br&gt;&#xA;सुखदुःखे तथा मृत्युं स्वयमेवाधिगच्छति&#x9;016c&lt;br&gt;&#xA;भोजनाच्छादने चैव मात्रा पित्रा च सङ्ग्रहम्&#x9;017a&lt;br&gt;&#xA;स्वकृतेनाधिगच्छन्ति लोके नास्त्यकृतं पुरा&#x9;017c&lt;br&gt;&#xA;धात्रा विहितभक्ष्याणि सर्वभूतानि मेदिनीम्&#x9;018a&lt;br&gt;&#xA;लोके विपरिधावन्ति रक्षितानि स्वकर्मभिः&#x9;018c&lt;br&gt;&#xA;स्वयं मृत्पिण्डभूतस्य परतन्त्रस्य सर्वदा&#x9;019a&lt;br&gt;&#xA;को हेतुः स्वजनं पोष्टुं रक्षितुं वादृढात्मनः&#x9;019c&lt;br&gt;&#xA;स्वजनं हि यदा मृत्युर्हन्त्येव तव पश्यतः&#x9;020a&lt;br&gt;&#xA;कृतेऽपि यत्ने महति तत्र बोद्धव्यमात्मना&#x9;020c&lt;br&gt;&#xA;जीवन्तमपि चैवैनं भरणे रक्षणे तथा&#x9;021a&lt;br&gt;&#xA;असमाप्ते परित्यज्य पश्चादपि मरिष्यसि&#x9;021c&lt;br&gt;&#xA;यदा मृतश्च स्वजनं न ज्ञास्यसि कथञ्चन&#x9;022a&lt;br&gt;&#xA;सुखितं दुःखितं वापि ननु बोद्धव्यमात्मना&#x9;022c&lt;br&gt;&#xA;मृते वा त्वयि जीवे वा यदि भोक्ष्यति वै जनः&#x9;023a&lt;br&gt;&#xA;स्वकृतं ननु बुद्ध्वैवं कर्तव्यं हितमात्मनः&#x9;023c&lt;br&gt;&#xA;एवं विजानल्ँलोकेऽस्मिन्कः कस्येत्यभिनिश्चितः&#x9;024a&lt;br&gt;&#xA;मोक्षे निवेशय मनो भूयश्चाप्युपधारय&#x9;024c&lt;br&gt;&#xA;क्षुत्पिपासादयो भावा जिता यस्येह देहिनः&#x9;025a&lt;br&gt;&#xA;क्रोधो लोभस्तथा मोहः सत्त्ववान्मुक्त एव सः&#x9;025c&lt;br&gt;&#xA;द्यूते पाने तथा स्त्रीषु मृगयायां च यो नरः&#x9;026a&lt;br&gt;&#xA;न प्रमाद्यति सम्मोहात्सततं मुक्त एव सः&#x9;026c&lt;br&gt;&#xA;दिवसे दिवसे नाम रात्रौ रात्रौ सदा सदा&#x9;027a&lt;br&gt;&#xA;भोक्तव्यमिति यः खिन्नो दोषबुद्धिः स उच्यते&#x9;027c&lt;br&gt;&#xA;आत्मभावं तथा स्त्रीषु मुक्तमेव पुनः पुनः&#x9;028a&lt;br&gt;&#xA;यः पश्यति सदा युक्तो यथावन्मुक्त एव सः&#x9;028c&lt;br&gt;&#xA;सम्भवं च विनाशं च भूतानां चेष्टितं तथा&#x9;029a&lt;br&gt;&#xA;यस्तत्त्वतो विजानाति लोकेऽस्मिन्मुक्त एव सः&#x9;029c&lt;br&gt;&#xA;प्रस्थं वाहसहस्रेषु यात्रार्थं चैव कोटिषु&#x9;030a&lt;br&gt;&#xA;प्रासादे मञ्चकस्थानं यः पश्यति स मुच्यते&#x9;030c&lt;br&gt;&#xA;मृत्युनाभ्याहतं लोकं व्याधिभिश्चोपपीडितम्&#x9;031a&lt;br&gt;&#xA;अवृत्तिकर्शितं चैव यः पश्यति स मुच्यते&#x9;031c&lt;br&gt;&#xA;यः पश्यति सुखी तुष्टो नपश्यंश्च विहन्यते&#x9;032a&lt;br&gt;&#xA;यश्चाप्यल्पेन सन्तुष्टो लोकेऽस्मिन्मुक्त एव सः&#x9;032c&lt;br&gt;&#xA;अग्नीषोमाविदं सर्वमिति यश्चानुपश्यति&#x9;033a&lt;br&gt;&#xA;न च संस्पृश्यते भावैरद्भुतैर्मुक्त एव सः&#x9;033c&lt;br&gt;&#xA;पर्यङ्कशय्या भूमिश्च समाने यस्य देहिनः&#x9;034a&lt;br&gt;&#xA;शालयश्च कदन्नं च यस्य स्यान्मुक्त एव सः&#x9;034c&lt;br&gt;&#xA;क्षौमं च कुशचीरं च कौशेयं वल्कलानि च&#x9;035a&lt;br&gt;&#xA;आविकं चर्म च समं यस्य स्यान्मुक्त एव सः&#x9;035c&lt;br&gt;&#xA;पञ्चभूतसमुद्भूतं लोकं यश्चानुपश्यति&#x9;036a&lt;br&gt;&#xA;तथा च वर्तते दृष्ट्वा लोकेऽस्मिन्मुक्त एव सः&#x9;036c&lt;br&gt;&#xA;सुखदुःखे समे यस्य लाभालाभौ जयाजयौ&#x9;037a&lt;br&gt;&#xA;इच्छाद्वेषौ भयोद्वेगौ सर्वथा मुक्त एव सः&#x9;037c&lt;br&gt;&#xA;रक्तमूत्रपुरीषाणां दोषाणां सञ्चयं तथा&#x9;038a&lt;br&gt;&#xA;शरीरं दोषबहुलं दृष्ट्वा चेदं विमुच्यते&#x9;038c&lt;br&gt;&#xA;वलीपलितसंयोगं कार्श्यं वैवर्ण्यमेव च&#x9;039a&lt;br&gt;&#xA;कुब्जभावं च जरया यः पश्यति स मुच्यते&#x9;039c&lt;br&gt;&#xA;पुंस्त्वोपघातं कालेन दर्शनोपरमं तथा&#x9;040a&lt;br&gt;&#xA;बाधिर्यं प्राणमन्दत्वं यः पश्यति स मुच्यते&#x9;040c&lt;br&gt;&#xA;गतानृषींस्तथा देवानसुरांश्च तथा गतान्&#x9;041a&lt;br&gt;&#xA;लोकादस्मात्परं लोकं यः पश्यति स मुच्यते&#x9;041c&lt;br&gt;&#xA;प्रभावैरन्वितास्तैस्तैः पार्थिवेन्द्राः सहस्रशः&#x9;042a&lt;br&gt;&#xA;ये गताः पृथिवीं त्यक्त्वा इति ज्ञात्वा विमुच्यते&#x9;042c&lt;br&gt;&#xA;अर्थांश्च दुर्लभाल्ँलोके क्लेशांश्च सुलभांस्तथा&#x9;043a&lt;br&gt;&#xA;दुःखं चैव कुटुम्बार्थे यः पश्यति स मुच्यते&#x9;043c&lt;br&gt;&#xA;अपत्यानां च वैगुण्यं जनं विगुणमेव च&#x9;044a&lt;br&gt;&#xA;पश्यन्भूयिष्ठशो लोके को मोक्षं नाभिपूजयेत्&#x9;044c&lt;br&gt;&#xA;शास्त्राल्लोकाच्च यो बुद्धः सर्वं पश्यति मानवः&#x9;045a&lt;br&gt;&#xA;असारमिव मानुष्यं सर्वथा मुक्त एव सः&#x9;045c&lt;br&gt;&#xA;एतच्छ्रुत्वा मम वचो भवांश्चरतु मुक्तवत्&#x9;046a&lt;br&gt;&#xA;गार्हस्थ्ये यदि ते मोक्षे कृता बुद्धिरविक्लवा&#x9;046c&lt;br&gt;&#xA;तत्तस्य वचनं श्रुत्वा सम्यक्स पृथिवीपतिः&#x9;047a&lt;br&gt;&#xA;मोक्षजैश्च गुणैर्युक्तः पालयामास च प्रजाः&#x9;047c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/278/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/278/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;तिष्ठते मे सदा तात कौतूहलमिदं हृदि&#x9;001a&lt;br&gt;&#xA;तदहं श्रोतुमिच्छामि त्वत्तः कुरुपितामह&#x9;001c&lt;br&gt;&#xA;कथं देवर्षिरुशना सदा काव्यो महामतिः&#x9;002a&lt;br&gt;&#xA;असुराणां प्रियकरः सुराणामप्रिये रतः&#x9;002c&lt;br&gt;&#xA;वर्धयामास तेजश्च किमर्थममितौजसाम्&#x9;003a&lt;br&gt;&#xA;नित्यं वैरनिबद्धाश्च दानवाः सुरसत्तमैः&#x9;003c&lt;br&gt;&#xA;कथं चाप्युशना प्राप शुक्रत्वममरद्युतिः&#x9;004a&lt;br&gt;&#xA;ऋद्धिं च स कथं प्राप्तः सर्वमेतद्ब्रवीहि मे&#x9;004c&lt;br&gt;&#xA;न याति च स तेजस्वी मध्येन नभसः कथम्&#x9;005a&lt;br&gt;&#xA;एतदिच्छामि विज्ञातुं निखिलेन पितामह&#x9;005c&lt;br&gt;&#xA;भीष्म उवाच&#x9;006&lt;br&gt;&#xA;शृणु राजन्नवहितः सर्वमेतद्यथातथम्&#x9;006a&lt;br&gt;&#xA;यथामति यथा चैतच्छ्रुतपूर्वं मयानघ&#x9;006c&lt;br&gt;&#xA;एष भार्गवदायादो मुनिः सत्यो दृढव्रतः&#x9;007a&lt;br&gt;&#xA;असुराणां प्रियकरो निमित्ते करुणात्मके&#x9;007c&lt;br&gt;&#xA;इन्द्रोऽथ धनदो राजा यक्षरक्षोधिपः स च&#x9;008a&lt;br&gt;&#xA;प्रभविष्णुश्च कोशस्य जगतश्च तथा प्रभुः&#x9;008c&lt;br&gt;&#xA;तस्यात्मानमथाविश्य योगसिद्धो महामुनिः&#x9;009a&lt;br&gt;&#xA;रुद्ध्वा धनपतिं देवं योगेन हृतवान्वसु&#x9;009c&lt;br&gt;&#xA;हृते धने ततः शर्म न लेभे धनदस्तथा&#x9;010a&lt;br&gt;&#xA;आपन्नमन्युः संविग्नः सोऽभ्यगात्सुरसत्तमम्&#x9;010c&lt;br&gt;&#xA;निवेदयामास तदा शिवायामिततेजसे&#x9;011a&lt;br&gt;&#xA;देवश्रेष्ठाय रुद्राय सौम्याय बहुरूपिणे&#x9;011c&lt;br&gt;&#xA;कुबेर उवाच&#x9;012&lt;br&gt;&#xA;योगात्मकेनोशनसा रुद्ध्वा मम हृतं वसु&#x9;012a&lt;br&gt;&#xA;योगेनात्मगतिं कृत्वा निःसृतश्च महातपाः&#x9;012c&lt;br&gt;&#xA;भीष्म उवाच&#x9;013&lt;br&gt;&#xA;एतच्छ्रुत्वा ततः क्रुद्धो महायोगी महेश्वरः&#x9;013a&lt;br&gt;&#xA;संरक्तनयनो राजञ्शूलमादाय तस्थिवान्&#x9;013c&lt;br&gt;&#xA;क्वास्वौ क्वासाविति प्राह गृहीत्वा परमायुधम्&#x9;014a&lt;br&gt;&#xA;उशना दूरतस्तस्य बभौ ज्ञात्वा चिकीर्षितम्&#x9;014c&lt;br&gt;&#xA;स महायोगिनो बुद्ध्वा तं रोषं वै महात्मनः&#x9;015a&lt;br&gt;&#xA;गतिमागमनं वेत्ति स्थानं वेत्ति ततः प्रभुः&#x9;015c&lt;br&gt;&#xA;सञ्चिन्त्योग्रेण तपसा महात्मानं महेश्वरम्&#x9;016a&lt;br&gt;&#xA;उशना योगसिद्धात्मा शूलाग्रे प्रत्यदृश्यत&#x9;016c&lt;br&gt;&#xA;विज्ञातरूपः स तदा तपःसिद्धेन धन्विना&#x9;017a&lt;br&gt;&#xA;ज्ञात्वा शूलं च देवेशः पाणिना समनामयत्&#x9;017c&lt;br&gt;&#xA;आनतेनाथ शूलेन पाणिनामिततेजसा&#x9;018a&lt;br&gt;&#xA;पिनाकमिति चोवाच शूलमुग्रायुधः प्रभुः&#x9;018c&lt;br&gt;&#xA;पाणिमध्यगतं दृष्ट्वा भार्गवं तमुमापतिः&#x9;019a&lt;br&gt;&#xA;आस्यं विवृत्य ककुदी पाणिं सम्प्राक्षिपच्छनैः&#x9;019c&lt;br&gt;&#xA;स तु प्रविष्ट उशना कोष्ठं माहेश्वरं प्रभुः&#x9;020a&lt;br&gt;&#xA;व्यचरच्चापि तत्रासौ महात्मा भृगुनन्दनः&#x9;020c&lt;br&gt;&#xA;युधिष्ठिर उवाच&#x9;021&lt;br&gt;&#xA;किमर्थं व्यचरद्राजन्नुशना तस्य धीमतः&#x9;021a&lt;br&gt;&#xA;जठरे देवदेवस्य किं चाकार्षीन्महाद्युतिः&#x9;021c&lt;br&gt;&#xA;भीष्म उवाच&#x9;022&lt;br&gt;&#xA;पुरा सोऽन्तर्जलगतः स्थाणुभूतो महाव्रतः&#x9;022a&lt;br&gt;&#xA;वर्षाणामभवद्राजन्प्रयुतान्यर्बुदानि च&#x9;022c&lt;br&gt;&#xA;उदतिष्ठत्तपस्तप्त्वा दुश्चरं स महाह्रदात्&#x9;023a&lt;br&gt;&#xA;ततो देवातिदेवस्तं ब्रह्मा समुपसर्पत&#x9;023c&lt;br&gt;&#xA;तपोवृद्धिमपृच्छच्च कुशलं चैनमव्ययम्&#x9;024a&lt;br&gt;&#xA;तपः सुचीर्णमिति च प्रोवाच वृषभध्वजः&#x9;024c&lt;br&gt;&#xA;तत्संयोगेन वृद्धिं चाप्यपश्यत्स तु शङ्करः&#x9;025a&lt;br&gt;&#xA;महामतिरचिन्त्यात्मा सत्यधर्मरतः सदा&#x9;025c&lt;br&gt;&#xA;स तेनाढ्यो महायोगी तपसा च धनेन च&#x9;026a&lt;br&gt;&#xA;व्यराजत महाराज त्रिषु लोकेषु वीर्यवान्&#x9;026c&lt;br&gt;&#xA;ततः पिनाकी योगात्मा ध्यानयोगं समाविशत्&#x9;027a&lt;br&gt;&#xA;उशना तु समुद्विग्नो निलिल्ये जठरे ततः&#x9;027c&lt;br&gt;&#xA;तुष्टाव च महायोगी देवं तत्रस्थ एव च&#x9;028a&lt;br&gt;&#xA;निःसारं काङ्क्षमाणस्तु तेजसा प्रत्यहन्यत&#x9;028c&lt;br&gt;&#xA;उशना तु तदोवाच जठरस्थो महामुनिः&#x9;029a&lt;br&gt;&#xA;प्रसादं मे कुरुष्वेति पुनः पुनररिन्दम&#x9;029c&lt;br&gt;&#xA;तमुवाच महादेवो गच्छ शिश्नेन मोक्षणम्&#x9;030a&lt;br&gt;&#xA;इति स्रोतांसि सर्वाणि रुद्ध्वा त्रिदशपुङ्गवः&#x9;030c&lt;br&gt;&#xA;अपश्यमानः स द्वारं सर्वतःपिहितो मुनिः&#x9;031a&lt;br&gt;&#xA;पर्यक्रामद्दह्यमान इतश्चेतश्च तेजसा&#x9;031c&lt;br&gt;&#xA;स विनिष्क्रम्य शिश्नेन शुक्रत्वमभिपेदिवान्&#x9;032a&lt;br&gt;&#xA;कार्येण तेन नभसो नागच्छत च मध्यतः&#x9;032c&lt;br&gt;&#xA;निष्क्रान्तमथ तं दृष्ट्वा ज्वलन्तमिव तेजसा&#x9;033a&lt;br&gt;&#xA;भवो रोषसमाविष्टः शूलोद्यतकरः स्थितः&#x9;033c&lt;br&gt;&#xA;न्यवारयत तं देवी क्रुद्धं पशुपतिं पतिम्&#x9;034a&lt;br&gt;&#xA;पुत्रत्वमगमद्देव्या वारिते शङ्करे च सः&#x9;034c&lt;br&gt;&#xA;देव्युवाच&#x9;035&lt;br&gt;&#xA;हिंसनीयस्त्वया नैष मम पुत्रत्वमागतः&#x9;035a&lt;br&gt;&#xA;न हि देवोदरात्कश्चिन्निःसृतो नाशमर्छति&#x9;035c&lt;br&gt;&#xA;भीष्म उवाच&#x9;036&lt;br&gt;&#xA;ततः प्रीतोऽभवद्देव्याः प्रहसंश्चेदमब्रवीत्&#x9;036a&lt;br&gt;&#xA;गच्छत्वेष यथाकाममिति राजन्पुनः पुनः&#x9;036c&lt;br&gt;&#xA;ततः प्रणम्य वरदं देवं देवीमुमां तथा&#x9;037a&lt;br&gt;&#xA;उशना प्राप तद्धीमान्गतिमिष्टां महामुनिः&#x9;037c&lt;br&gt;&#xA;एतत्ते कथितं तात भार्गवस्य महात्मनः&#x9;038a&lt;br&gt;&#xA;चरितं भरतश्रेष्ठ यन्मां त्वं परिपृच्छसि&#x9;038c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/279/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/279/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;अतः परं महाबाहो यच्छ्रेयस्तद्वदस्व मे&#x9;001a&lt;br&gt;&#xA;न तृप्याम्यमृतस्येव वचसस्ते पितामह&#x9;001c&lt;br&gt;&#xA;किं कर्म पुरुषः कृत्वा शुभं पुरुषसत्तम&#x9;002a&lt;br&gt;&#xA;श्रेयः परमवाप्नोति प्रेत्य चेह च तद्वद&#x9;002c&lt;br&gt;&#xA;भीष्म उवाच&#x9;003&lt;br&gt;&#xA;अत्र ते वर्तयिष्यामि यथा पूर्वं महायशाः&#x9;003a&lt;br&gt;&#xA;पराशरं महात्मानं पप्रच्छ जनको नृपः&#x9;003c&lt;br&gt;&#xA;किं श्रेयः सर्वभूतानामस्मिल्ँलोके परत्र च&#x9;004a&lt;br&gt;&#xA;यद्भवेत्प्रतिपत्तव्यं तद्भवान्प्रब्रवीतु मे&#x9;004c&lt;br&gt;&#xA;ततः स तपसा युक्तः सर्वधर्मविधानवित्&#x9;005a&lt;br&gt;&#xA;नृपायानुग्रहमना मुनिर्वाक्यमथाब्रवीत्&#x9;005c&lt;br&gt;&#xA;धर्म एव कृतः श्रेयानिह लोके परत्र च&#x9;006a&lt;br&gt;&#xA;तस्माद्धि परमं नास्ति यथा प्राहुर्मनीषिणः&#x9;006c&lt;br&gt;&#xA;प्रतिपद्य नरो धर्मं स्वर्गलोके महीयते&#x9;007a&lt;br&gt;&#xA;धर्मात्मकः कर्मविधिर्देहिनां नृपसत्तम&#x9;007c&lt;br&gt;&#xA;तस्मिन्नाश्रमिणः सन्तः स्वकर्माणीह कुर्वते&#x9;007e&lt;br&gt;&#xA;चतुर्विधा हि लोकस्य यात्रा तात विधीयते&#x9;008a&lt;br&gt;&#xA;मर्त्या यत्रावतिष्ठन्ते सा च कामात्प्रवर्तते&#x9;008c&lt;br&gt;&#xA;सुकृतासुकृतं कर्म निषेव्य विविधैः क्रमैः&#x9;009a&lt;br&gt;&#xA;दशार्धप्रविभक्तानां भूतानां बहुधा गतिः&#x9;009c&lt;br&gt;&#xA;सौवर्णं राजतं वापि यथा भाण्डं निषिच्यते&#x9;010a&lt;br&gt;&#xA;तथा निषिच्यते जन्तुः पूर्वकर्मवशानुगः&#x9;010c&lt;br&gt;&#xA;नाबीजाज्जायते किञ्चिन्नाकृत्वा सुखमेधते&#x9;011a&lt;br&gt;&#xA;सुकृती विन्दति सुखं प्राप्य देहक्षयं नरः&#x9;011c&lt;br&gt;&#xA;दैवं तात न पश्यामि नास्ति दैवस्य साधनम्&#x9;012a&lt;br&gt;&#xA;स्वभावतो हि संसिद्धा देवगन्धर्वदानवाः&#x9;012c&lt;br&gt;&#xA;प्रेत्य जातिकृतं कर्म न स्मरन्ति सदा जनाः&#x9;013a&lt;br&gt;&#xA;ते वै तस्य फलप्राप्तौ कर्म चापि चतुर्विधम्&#x9;013c&lt;br&gt;&#xA;लोकयात्राश्रयश्चैव शब्दो वेदाश्रयः कृतः&#x9;014a&lt;br&gt;&#xA;शान्त्यर्थं मनसस्तात नैतद्वृद्धानुशासनम्&#x9;014c&lt;br&gt;&#xA;चक्षुषा मनसा वाचा कर्मणा च चतुर्विधम्&#x9;015a&lt;br&gt;&#xA;कुरुते यादृशं कर्म तादृशं प्रतिपद्यते&#x9;015c&lt;br&gt;&#xA;निरन्तरं च मिश्रं च फलते कर्म पार्थिव&#x9;016a&lt;br&gt;&#xA;कल्याणं यदि वा पापं न तु नाशोऽस्य विद्यते&#x9;016c&lt;br&gt;&#xA;कदाचित्सुकृतं तात कूटस्थमिव तिष्ठति&#x9;017a&lt;br&gt;&#xA;मज्जमानस्य संसारे यावद्दुःखाद्विमुच्यते&#x9;017c&lt;br&gt;&#xA;ततो दुःखक्षयं कृत्वा सुकृतं कर्म सेवते&#x9;018a&lt;br&gt;&#xA;सुकृतक्षयाद्दुष्कृतं च तद्विद्धि मनुजाधिप&#x9;018c&lt;br&gt;&#xA;दमः क्षमा धृतिस्तेजः सन्तोषः सत्यवादिता&#x9;019a&lt;br&gt;&#xA;ह्रीरहिंसाव्यसनिता दाक्ष्यं चेति सुखावहाः&#x9;019c&lt;br&gt;&#xA;दुष्कृते सुकृते वापि न जन्तुरयतो भवेत्&#x9;020a&lt;br&gt;&#xA;नित्यं मनःसमाधाने प्रयतेत विचक्षणः&#x9;020c&lt;br&gt;&#xA;नायं परस्य सुकृतं दुष्कृतं वापि सेवते&#x9;021a&lt;br&gt;&#xA;करोति यादृशं कर्म तादृशं प्रतिपद्यते&#x9;021c&lt;br&gt;&#xA;सुखदुःखे समाधाय पुमानन्येन गच्छति&#x9;022a&lt;br&gt;&#xA;अन्येनैव जनः सर्वः सङ्गतो यश्च पार्थिव&#x9;022c&lt;br&gt;&#xA;परेषां यदसूयेत न तत्कुर्यात्स्वयं नरः&#x9;023a&lt;br&gt;&#xA;यो ह्यसूयुस्तथायुक्तः सोऽवहासं नियच्छति&#x9;023c&lt;br&gt;&#xA;भीरू राजन्यो ब्राह्मणः सर्वभक्षो वैश्योऽनीहावान्हीनवर्णोऽलसश्च&#x9;024a&lt;br&gt;&#xA;विद्वांश्चाशीलो वृत्तहीनः कुलीनः सत्याद्भ्रष्टो ब्राह्मणः स्त्री च दुष्टा&#x9;024c&lt;br&gt;&#xA;रागी मुक्तः पचमानोऽऽत्महेतोर्मूर्खो वक्ता नृपहीनं च राष्ट्रम्&#x9;025a&lt;br&gt;&#xA;एते सर्वे शोच्यतां यान्ति राजन्यश्चायुक्तः स्नेहहीनः प्रजासु&#x9;025c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/280/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/280/</guid>
      <description>&lt;p&gt;पराशर उवाच&#x9;001&lt;br&gt;&#xA;मनोरथरथं प्राप्य इन्द्रियार्थहयं नरः&#x9;001a&lt;br&gt;&#xA;रश्मिभिर्ज्ञानसम्भूतैर्यो गच्छति स बुद्धिमान्&#x9;001c&lt;br&gt;&#xA;सेवाश्रितेन मनसा वृत्तिहीनस्य शस्यते&#x9;002a&lt;br&gt;&#xA;द्विजातिहस्तान्निर्वृत्ता न तु तुल्यात्परस्परम्&#x9;002c&lt;br&gt;&#xA;आयुर्नसुलभं लब्ध्वा नावकर्षेद्विशाम्पते&#x9;003a&lt;br&gt;&#xA;उत्कर्षार्थं प्रयतते नरः पुण्येन कर्मणा&#x9;003c&lt;br&gt;&#xA;वर्णेभ्योऽपि परिभ्रष्टः स वै सम्मानमर्हति&#x9;004a&lt;br&gt;&#xA;न तु यः सत्क्रियां प्राप्य राजसं कर्म सेवते&#x9;004c&lt;br&gt;&#xA;वर्णोत्कर्षमवाप्नोति नरः पुण्येन कर्मणा&#x9;005a&lt;br&gt;&#xA;दुर्लभं तमलब्धा हि हन्यात्पापेन कर्मणा&#x9;005c&lt;br&gt;&#xA;अज्ञानाद्धि कृतं पापं तपसैवाभिनिर्णुदेत्&#x9;006a&lt;br&gt;&#xA;पापं हि कर्म फलति पापमेव स्वयं कृतम्&#x9;006c&lt;br&gt;&#xA;तस्मात्पापं न सेवेत कर्म दुःखफलोदयम्&#x9;006e&lt;br&gt;&#xA;पापानुबन्धं यत्कर्म यद्यपि स्यान्महाफलम्&#x9;007a&lt;br&gt;&#xA;न तत्सेवेत मेधावी शुचिः कुसलिलं यथा&#x9;007c&lt;br&gt;&#xA;किङ्कष्टमनुपश्यामि फलं पापस्य कर्मणः&#x9;008a&lt;br&gt;&#xA;प्रत्यापन्नस्य हि सतो नात्मा तावद्विरोचते&#x9;008c&lt;br&gt;&#xA;प्रत्यापत्तिश्च यस्येह बालिशस्य न जायते&#x9;009a&lt;br&gt;&#xA;तस्यापि सुमहांस्तापः प्रस्थितस्योपजायते&#x9;009c&lt;br&gt;&#xA;विरक्तं शोध्यते वस्त्रं न तु कृष्णोपसंहितम्&#x9;010a&lt;br&gt;&#xA;प्रयत्नेन मनुष्येन्द्र पापमेवं निबोध मे&#x9;010c&lt;br&gt;&#xA;स्वयं कृत्वा तु यः पापं शुभमेवानुतिष्ठति&#x9;011a&lt;br&gt;&#xA;प्रायश्चित्तं नरः कर्तुमुभयं सोऽश्नुते पृथक्&#x9;011c&lt;br&gt;&#xA;अज्ञानात्तु कृतां हिंसामहिंसा व्यपकर्षति&#x9;012a&lt;br&gt;&#xA;ब्राह्मणाः शास्त्रनिर्देशादित्याहुर्ब्रह्मवादिनः&#x9;012c&lt;br&gt;&#xA;तथा कामकृतं चास्य विहिंसैवापकर्षति&#x9;013a&lt;br&gt;&#xA;इत्याहुर्धर्मशास्त्रज्ञा ब्राह्मणा वेदपारगाः&#x9;013c&lt;br&gt;&#xA;अहं तु तावत्पश्यामि कर्म यद्वर्तते कृतम्&#x9;014a&lt;br&gt;&#xA;गुणयुक्तं प्रकाशं च पापेनानुपसंहितम्&#x9;014c&lt;br&gt;&#xA;यथा सूक्ष्माणि कर्माणि फलन्तीह यथातथम्&#x9;015a&lt;br&gt;&#xA;बुद्धियुक्तानि तानीह कृतानि मनसा सह&#x9;015c&lt;br&gt;&#xA;भवत्यल्पफलं कर्म सेवितं नित्यमुल्बणम्&#x9;016a&lt;br&gt;&#xA;अबुद्धिपूर्वं धर्मज्ञ कृतमुग्रेण कर्मणा&#x9;016c&lt;br&gt;&#xA;कृतानि यानि कर्माणि दैवतैर्मुनिभिस्तथा&#x9;017a&lt;br&gt;&#xA;नाचरेत्तानि धर्मात्मा श्रुत्वा चापि न कुत्सयेत्&#x9;017c&lt;br&gt;&#xA;सञ्चिन्त्य मनसा राजन्विदित्वा शक्तिमात्मनः&#x9;018a&lt;br&gt;&#xA;करोति यः शुभं कर्म स वै भद्राणि पश्यति&#x9;018c&lt;br&gt;&#xA;नवे कपाले सलिलं सन्न्यस्तं हीयते यथा&#x9;019a&lt;br&gt;&#xA;नवेतरे तथाभावं प्राप्नोति सुखभावितम्&#x9;019c&lt;br&gt;&#xA;सतोयेऽन्यत्तु यत्तोयं तस्मिन्नेव प्रसिच्यते&#x9;020a&lt;br&gt;&#xA;वृद्धे वृद्धिमवाप्नोति सलिले सलिलं यथा&#x9;020c&lt;br&gt;&#xA;एवं कर्माणि यानीह बुद्धियुक्तानि भूपते&#x9;021a&lt;br&gt;&#xA;न समानीह हीनानि तानि पुण्यतमान्यपि&#x9;021c&lt;br&gt;&#xA;राज्ञा जेतव्याः सायुधाश्चोन्नताश्च सम्यक्कर्तव्यं पालनं च प्रजानाम्&#x9;022a&lt;br&gt;&#xA;अग्निश्चेयो बहुभिश्चापि यज्ञैरन्ते मध्ये वा वनमाश्रित्य स्थेयम्&#x9;022c&lt;br&gt;&#xA;दमान्वितः पुरुषो धर्मशीलो भूतानि चात्मानमिवानुपश्येत्&#x9;023a&lt;br&gt;&#xA;गरीयसः पूजयेदात्मशक्त्या सत्येन शीलेन सुखं नरेन्द्र&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/281/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/281/</guid>
      <description>&lt;p&gt;पराशर उवाच&#x9;001 &lt;br&gt;&#xA;कः कस्य चोपकुरुते कश्च कस्मै प्रयच्छति&#x9;001a&lt;br&gt;&#xA;प्राणी करोत्ययं कर्म सर्वमात्मार्थमात्मना&#x9;001c&lt;br&gt;&#xA;गौरवेण परित्यक्तं निःस्नेहं परिवर्जयेत्&#x9;002a&lt;br&gt;&#xA;सोदर्यं भ्रातरमपि किमुतान्यं पृथग्जनम्&#x9;002c&lt;br&gt;&#xA;विशिष्टस्य विशिष्टाच्च तुल्यौ दानप्रतिग्रहौ&#x9;003a&lt;br&gt;&#xA;तयोः पुण्यतरं दानं तद्द्विजस्य प्रयच्छतः&#x9;003c&lt;br&gt;&#xA;न्यायागतं धनं वर्णैर्न्यायेनैव विवर्धितम्&#x9;004a&lt;br&gt;&#xA;संरक्ष्यं यत्नमास्थाय धर्मार्थमिति निश्चयः&#x9;004c&lt;br&gt;&#xA;न धर्मार्थी नृशंसेन कर्मणा धनमर्जयेत्&#x9;005a&lt;br&gt;&#xA;शक्तितः सर्वकार्याणि कुर्यान्नर्द्धिमनुस्मरेत्&#x9;005c&lt;br&gt;&#xA;अपो हि प्रयतः शीतास्तापिता ज्वलनेन वा&#x9;006a&lt;br&gt;&#xA;शक्तितोऽतिथये दत्त्वा क्षुधार्तायाश्नुते फलम्&#x9;006c&lt;br&gt;&#xA;रन्तिदेवेन लोकेष्टा सिद्धिः प्राप्ता महात्मना&#x9;007a&lt;br&gt;&#xA;फलपत्रैरथो मूलैर्मुनीनर्चितवानसौ&#x9;007c&lt;br&gt;&#xA;तैरेव फलपत्रैश्च स माठरमतोषयत्&#x9;008a&lt;br&gt;&#xA;तस्माल्लेभे परं स्थानं शैब्योऽपि पृथिवीपतिः&#x9;008c&lt;br&gt;&#xA;देवतातिथिभृत्येभ्यः पितृभ्योऽथात्मनस्तथा&#x9;009a&lt;br&gt;&#xA;ऋणवाञ्जायते मर्त्यस्तस्मादनृणतां व्रजेत्&#x9;009c&lt;br&gt;&#xA;स्वाध्यायेन महर्षिभ्यो देवेभ्यो यज्ञकर्मणा&#x9;010a&lt;br&gt;&#xA;पितृभ्यः श्राद्धदानेन नृणामभ्यर्चनेन च&#x9;010c&lt;br&gt;&#xA;वाचः शेषावहार्येण पालनेनात्मनोऽपि च&#x9;011a&lt;br&gt;&#xA;यथावद्भृत्यवर्गस्य चिकीर्षेद्धर्ममादितः&#x9;011c&lt;br&gt;&#xA;प्रयत्नेन च संसिद्धा धनैरपि विवर्जिताः&#x9;012a&lt;br&gt;&#xA;सम्यग्घुत्वा हुतवहं मुनयः सिद्धिमागताः&#x9;012c&lt;br&gt;&#xA;विश्वामित्रस्य पुत्रत्वमृचीकतनयोऽगमत्&#x9;013a&lt;br&gt;&#xA;ऋग्भिः स्तुत्वा महाभागो देवान्वै यज्ञभागिनः&#x9;013c&lt;br&gt;&#xA;गतः शुक्रत्वमुशना देवदेवप्रसादनात्&#x9;014a&lt;br&gt;&#xA;देवीं स्तुत्वा तु गगने मोदते तेजसा वृतः&#x9;014c&lt;br&gt;&#xA;असितो देवलश्चैव तथा नारदपर्वतौ&#x9;015a&lt;br&gt;&#xA;कक्षीवाञ्जामदग्न्यश्च रामस्ताण्ड्यस्तथांशुमान्&#x9;015c&lt;br&gt;&#xA;वसिष्ठो जमदग्निश्च विश्वामित्रोऽत्रिरेव च&#x9;016a&lt;br&gt;&#xA;भरद्वाजो हरिश्मश्रुः कुण्डधारः श्रुतश्रवाः&#x9;016c&lt;br&gt;&#xA;एते महर्षयः स्तुत्वा विष्णुमृग्भिः समाहिताः&#x9;017a&lt;br&gt;&#xA;लेभिरे तपसा सिद्धिं प्रसादात्तस्य धीमतः&#x9;017c&lt;br&gt;&#xA;अनर्हाश्चार्हतां प्राप्ताः सन्तः स्तुत्वा तमेव ह&#x9;018a&lt;br&gt;&#xA;न तु वृद्धिमिहान्विच्छेत्कर्म कृत्वा जुगुप्सितम्&#x9;018c&lt;br&gt;&#xA;येऽर्था धर्मेण ते सत्या येऽधर्मेण धिगस्तु तान्&#x9;019a&lt;br&gt;&#xA;धर्मं वै शाश्वतं लोके न जह्याद्धनकाङ्क्षया&#x9;019c&lt;br&gt;&#xA;आहिताग्निर्हि धर्मात्मा यः स पुण्यकृदुत्तमः&#x9;020a&lt;br&gt;&#xA;वेदा हि सर्वे राजेन्द्र स्थितास्त्रिष्वग्निषु प्रभो&#x9;020c&lt;br&gt;&#xA;स चाप्यग्न्याहितो विप्रः क्रिया यस्य न हीयते&#x9;021a&lt;br&gt;&#xA;श्रेयो ह्यनाहिताग्नित्वमग्निहोत्रं न निष्क्रियम्&#x9;021c&lt;br&gt;&#xA;अग्निरात्मा च माता च पिता जनयिता तथा&#x9;022a&lt;br&gt;&#xA;गुरुश्च नरशार्दूल परिचर्या यथातथम्&#x9;022c&lt;br&gt;&#xA;मानं त्यक्त्वा यो नरो वृद्धसेवी विद्वान्क्लीबः पश्यति प्रीतियोगात्&#x9;023a&lt;br&gt;&#xA;दाक्ष्येणाहीनो धर्मयुक्तो नदान्तो लोकेऽस्मिन्वै पूज्यते सद्भिरार्यः&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/282/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/282/</guid>
      <description>&lt;p&gt;पराशर उवाच&#x9;001&lt;br&gt;&#xA;वृत्तिः सकाशाद्वर्णेभ्यस्त्रिभ्यो हीनस्य शोभना&#x9;001a&lt;br&gt;&#xA;प्रीत्योपनीता निर्दिष्टा धर्मिष्ठान्कुरुते सदा&#x9;001c&lt;br&gt;&#xA;वृत्तिश्चेन्नास्ति शूद्रस्य पितृपैतामही ध्रुवा&#x9;002a&lt;br&gt;&#xA;न वृत्तिं परतो मार्गेच्छुश्रूषां तु प्रयोजयेत्&#x9;002c&lt;br&gt;&#xA;सद्भिस्तु सह संसर्गः शोभते धर्मदर्शिभिः&#x9;003a&lt;br&gt;&#xA;नित्यं सर्वास्ववस्थासु नासद्भिरिति मे मतिः&#x9;003c&lt;br&gt;&#xA;यथोदयगिरौ द्रव्यं सन्निकर्षेण दीप्यते&#x9;004a&lt;br&gt;&#xA;तथा सत्सन्निकर्षेण हीनवर्णोऽपि दीप्यते&#x9;004c&lt;br&gt;&#xA;यादृशेन हि वर्णेन भाव्यते शुक्लमम्बरम्&#x9;005a&lt;br&gt;&#xA;तादृशं कुरुते रूपमेतदेवमवैहि मे&#x9;005c&lt;br&gt;&#xA;तस्माद्गुणेषु रज्येथा मा दोषेषु कदाचन&#x9;006a&lt;br&gt;&#xA;अनित्यमिह मर्त्यानां जीवितं हि चलाचलम्&#x9;006c&lt;br&gt;&#xA;सुखे वा यदि वा दुःखे वर्तमानो विचक्षणः&#x9;007a&lt;br&gt;&#xA;यश्चिनोति शुभान्येव स भद्राणीह पश्यति&#x9;007c&lt;br&gt;&#xA;धर्मादपेतं यत्कर्म यद्यपि स्यान्महाफलम्&#x9;008a&lt;br&gt;&#xA;न तत्सेवेत मेधावी न तद्धितमिहोच्यते&#x9;008c&lt;br&gt;&#xA;यो हृत्वा गोसहस्राणि नृपो दद्यादरक्षिता&#x9;009a&lt;br&gt;&#xA;स शब्दमात्रफलभाग्राजा भवति तस्करः&#x9;009c&lt;br&gt;&#xA;स्वयम्भूरसृजच्चाग्रे धातारं लोकपूजितम्&#x9;010a&lt;br&gt;&#xA;धातासृजत्पुत्रमेकं प्रजानां धारणे रतम्&#x9;010c&lt;br&gt;&#xA;तमर्चयित्वा वैश्यस्तु कुर्यादत्यर्थमृद्धिमत्&#x9;011a&lt;br&gt;&#xA;रक्षितव्यं तु राजन्यैरुपयोज्यं द्विजातिभिः&#x9;011c&lt;br&gt;&#xA;अजिह्मैरशठक्रोधैर्हव्यकव्यप्रयोक्तृभिः&#x9;012a&lt;br&gt;&#xA;शूद्रैर्निर्मार्जनं कार्यमेवं धर्मो न नश्यति&#x9;012c&lt;br&gt;&#xA;अप्रनष्टे ततो धर्मे भवन्ति सुखिताः प्रजाः&#x9;013a&lt;br&gt;&#xA;सुखेन तासां राजेन्द्र मोदन्ते दिवि देवताः&#x9;013c&lt;br&gt;&#xA;तस्माद्यो रक्षति नृपः स धर्मेणाभिपूज्यते&#x9;014a&lt;br&gt;&#xA;अधीते चापि यो विप्रो वैश्यो यश्चार्जने रतः&#x9;014c&lt;br&gt;&#xA;यश्च शुश्रूषते शूद्रः सततं नियतेन्द्रियः&#x9;015a&lt;br&gt;&#xA;अतोऽन्यथा मनुष्येन्द्र स्वधर्मात्परिहीयते&#x9;015c&lt;br&gt;&#xA;प्राणसन्तापनिर्दिष्टाः काकिण्योऽपि महाफलाः&#x9;016a&lt;br&gt;&#xA;न्यायेनोपार्जिता दत्ताः किमुतान्याः सहस्रशः&#x9;016c&lt;br&gt;&#xA;सत्कृत्य तु द्विजातिभ्यो यो ददाति नराधिप&#x9;017a&lt;br&gt;&#xA;यादृशं तादृशं नित्यमश्नाति फलमूर्जितम्&#x9;017c&lt;br&gt;&#xA;अभिगम्य दत्तं तुष्ट्या यद्धन्यमाहुरभिष्टुतम्&#x9;018a&lt;br&gt;&#xA;याचितेन तु यद्दत्तं तदाहुर्मध्यमं बुधाः&#x9;018c&lt;br&gt;&#xA;अवज्ञया दीयते यत्तथैवाश्रद्धयापि च&#x9;019a&lt;br&gt;&#xA;तदाहुरधमं दानं मुनयः सत्यवादिनः&#x9;019c&lt;br&gt;&#xA;अतिक्रमे मज्जमानो विविधेन नरः सदा&#x9;020a&lt;br&gt;&#xA;तथा प्रयत्नं कुर्वीत यथा मुच्येत संशयात्&#x9;020c&lt;br&gt;&#xA;दमेन शोभते विप्रः क्षत्रियो विजयेन तु&#x9;021a&lt;br&gt;&#xA;धनेन वैश्यः शूद्रस्तु नित्यं दाक्ष्येण शोभते&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/283/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/283/</guid>
      <description>&lt;p&gt;पराशर उवाच&#x9;001&lt;br&gt;&#xA;प्रतिग्रहागता विप्रे क्षत्रिये शस्त्रनिर्जिताः&#x9;001a&lt;br&gt;&#xA;वैश्ये न्यायार्जिताश्चैव शूद्रे शुश्रूषयार्जिताः&#x9;001c&lt;br&gt;&#xA;स्वल्पाप्यर्थाः प्रशस्यन्ते धर्मस्यार्थे महाफलाः&#x9;001e&lt;br&gt;&#xA;नित्यं त्रयाणां वर्णानां शूद्रः शुश्रूषुरुच्यते&#x9;002a&lt;br&gt;&#xA;क्षत्रधर्मा वैश्यधर्मा नावृत्तिः पतति द्विजः&#x9;002c&lt;br&gt;&#xA;शूद्रकर्मा यदा तु स्यात्तदा पतति वै द्विजः&#x9;002e&lt;br&gt;&#xA;वाणिज्यं पाशुपाल्यं च तथा शिल्पोपजीवनम्&#x9;003a&lt;br&gt;&#xA;शूद्रस्यापि विधीयन्ते यदा वृत्तिर्न जायते&#x9;003c&lt;br&gt;&#xA;रङ्गावतरणं चैव तथा रूपोपजीवनम्&#x9;004a&lt;br&gt;&#xA;मद्यमांसोपजीव्यं च विक्रयो लोहचर्मणोः&#x9;004c&lt;br&gt;&#xA;अपूर्विणा न कर्तव्यं कर्म लोके विगर्हितम्&#x9;005a&lt;br&gt;&#xA;कृतपूर्विणस्तु त्यजतो महान्धर्म इति श्रुतिः&#x9;005c&lt;br&gt;&#xA;संसिद्धः पुरुषो लोके यदाचरति पापकम्&#x9;006a&lt;br&gt;&#xA;मदेनाभिप्लुतमनास्तच्च न ग्राह्यमुच्यते&#x9;006c&lt;br&gt;&#xA;श्रूयन्ते हि पुराणे वै प्रजा धिग्दण्डशासनाः&#x9;007a&lt;br&gt;&#xA;दान्ता धर्मप्रधानाश्च न्यायधर्मानुवर्तकाः&#x9;007c&lt;br&gt;&#xA;धर्म एव सदा नॄणामिह राजन्प्रशस्यते&#x9;008a&lt;br&gt;&#xA;धर्मवृद्धा गुणानेव सेवन्ते हि नरा भुवि&#x9;008c&lt;br&gt;&#xA;तं धर्ममसुरास्तात नामृष्यन्त जनाधिप&#x9;009a&lt;br&gt;&#xA;विवर्धमानाः क्रमशस्तत्र तेऽन्वाविशन्प्रजाः&#x9;009c&lt;br&gt;&#xA;तेषां दर्पः समभवत्प्रजानां धर्मनाशनः&#x9;010a&lt;br&gt;&#xA;दर्पात्मनां ततः क्रोधः पुनस्तेषामजायत&#x9;010c&lt;br&gt;&#xA;ततः क्रोधाभिभूतानां वृत्तं लज्जासमन्वितम्&#x9;011a&lt;br&gt;&#xA;ह्रीश्चैवाप्यनशद्राजंस्ततो मोहो व्यजायत&#x9;011c&lt;br&gt;&#xA;ततो मोहपरीतास्ते नापश्यन्त यथा पुरा&#x9;012a&lt;br&gt;&#xA;परस्परावमर्देन वर्तयन्ति यथासुखम्&#x9;012c&lt;br&gt;&#xA;तान्प्राप्य तु स धिग्दण्डो नकारणमतोऽभवत्&#x9;013a&lt;br&gt;&#xA;ततोऽभ्यगच्छन्देवांश्च ब्राह्मणांश्चावमन्य ह&#x9;013c&lt;br&gt;&#xA;एतस्मिन्नेव काले तु देवा देववरं शिवम्&#x9;014a&lt;br&gt;&#xA;अगच्छञ्शरणं वीरं बहुरूपं गणाधिपम्&#x9;014c&lt;br&gt;&#xA;तेन स्म ते गगनगाः सपुराः पातिताः क्षितौ&#x9;015a&lt;br&gt;&#xA;तिस्रोऽप्येकेन बाणेन देवाप्यायिततेजसा&#x9;015c&lt;br&gt;&#xA;तेषामधिपतिस्त्वासीद्भीमो भीमपराक्रमः&#x9;016a&lt;br&gt;&#xA;देवतानां भयकरः स हतः शूलपाणिना&#x9;016c&lt;br&gt;&#xA;तस्मिन्हतेऽथ स्वं भावं प्रत्यपद्यन्त मानवाः&#x9;017a&lt;br&gt;&#xA;प्रावर्तन्त च वेदा वै शास्त्राणि च यथा पुरा&#x9;017c&lt;br&gt;&#xA;ततोऽभ्यषिञ्चन्राज्येन देवानां दिवि वासवम्&#x9;018a&lt;br&gt;&#xA;सप्तर्षयश्चान्वयुञ्जन्नराणां दण्डधारणे&#x9;018c&lt;br&gt;&#xA;सप्तर्षीणामथोर्ध्वं च विपृथुर्नाम पार्थिवः&#x9;019a&lt;br&gt;&#xA;राजानः क्षत्रियाश्चैव मण्डलेषु पृथक्पृथक्&#x9;019c&lt;br&gt;&#xA;महाकुलेषु ये जाता वृत्ताः पूर्वतराश्च ये&#x9;020a&lt;br&gt;&#xA;तेषामथासुरो भावो हृदयान्नापसर्पति&#x9;020c&lt;br&gt;&#xA;तस्मात्तेनैव भावेन सानुषङ्गेन पार्थिवाः&#x9;021a&lt;br&gt;&#xA;आसुराण्येव कर्माणि न्यषेवन्भीमविक्रमाः&#x9;021c&lt;br&gt;&#xA;प्रत्यतिष्ठंश्च तेष्वेव तान्येव स्थापयन्ति च&#x9;022a&lt;br&gt;&#xA;भजन्ते तानि चाद्यापि ये बालिशतमा नराः&#x9;022c&lt;br&gt;&#xA;तस्मादहं ब्रवीमि त्वां राजन्सञ्चिन्त्य शास्त्रतः&#x9;023a&lt;br&gt;&#xA;संसिद्धाधिगमं कुर्यात्कर्म हिंसात्मकं त्यजेत्&#x9;023c&lt;br&gt;&#xA;न सङ्करेण द्रविणं विचिन्वीत विचक्षणः&#x9;024a&lt;br&gt;&#xA;धर्मार्थं न्यायमुत्सृज्य न तत्कल्याणमुच्यते&#x9;024c&lt;br&gt;&#xA;स त्वमेवंविधो दान्तः क्षत्रियः प्रियबान्धवः&#x9;025a&lt;br&gt;&#xA;प्रजा भृत्यांश्च पुत्रांश्च स्वधर्मेणानुपालय&#x9;025c&lt;br&gt;&#xA;इष्टानिष्टसमायोगो वैरं सौहार्दमेव च&#x9;026a&lt;br&gt;&#xA;अथ जातिसहस्राणि बहूनि परिवर्तते&#x9;026c&lt;br&gt;&#xA;तस्माद्गुणेषु रज्येथा मा दोषेषु कदाचन&#x9;027a&lt;br&gt;&#xA;निर्गुणो यो हि दुर्बुद्धिरात्मनः सोऽरिरुच्यते&#x9;027c&lt;br&gt;&#xA;मानुषेषु महाराज धर्माधर्मौ प्रवर्ततः&#x9;028a&lt;br&gt;&#xA;न तथान्येषु भूतेषु मनुष्यरहितेष्विह&#x9;028c&lt;br&gt;&#xA;धर्मशीलो नरो विद्वानीहकोऽनीहकोऽपि वा&#x9;029a&lt;br&gt;&#xA;आत्मभूतः सदा लोके चरेद्भूतान्यहिंसयन्&#x9;029c&lt;br&gt;&#xA;यदा व्यपेतहृल्लेखं मनो भवति तस्य वै&#x9;030a&lt;br&gt;&#xA;नानृतं चैव भवति तदा कल्याणमृच्छति&#x9;030c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/284/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/284/</guid>
      <description>&lt;p&gt;पराशर उवाच&#x9;001&lt;br&gt;&#xA;एष धर्मविधिस्तात गृहस्थस्य प्रकीर्तितः&#x9;001a&lt;br&gt;&#xA;तपोविधिं तु वक्ष्यामि तन्मे निगदतः शृणु&#x9;001c&lt;br&gt;&#xA;प्रायेण हि गृहस्थस्य ममत्वं नाम जायते&#x9;002a&lt;br&gt;&#xA;सङ्गागतं नरश्रेष्ठ भावैस्तामसराजसैः&#x9;002c&lt;br&gt;&#xA;गृहाण्याश्रित्य गावश्च क्षेत्राणि च धनानि च&#x9;003a&lt;br&gt;&#xA;दाराः पुत्राश्च भृत्याश्च भवन्तीह नरस्य वै&#x9;003c&lt;br&gt;&#xA;एवं तस्य प्रवृत्तस्य नित्यमेवानुपश्यतः&#x9;004a&lt;br&gt;&#xA;रागद्वेषौ विवर्धेते ह्यनित्यत्वमपश्यतः&#x9;004c&lt;br&gt;&#xA;रागद्वेषाभिभूतं च नरं द्रव्यवशानुगम्&#x9;005a&lt;br&gt;&#xA;मोहजाता रतिर्नाम समुपैति नराधिप&#x9;005c&lt;br&gt;&#xA;कृतार्थो भोगतो भूत्वा स वै रतिपरायणः&#x9;006a&lt;br&gt;&#xA;लाभं ग्राम्यसुखादन्यं रतितो नानुपश्यति&#x9;006c&lt;br&gt;&#xA;ततो लोभाभिभूतात्मा सङ्गाद्वर्धयते जनम्&#x9;007a&lt;br&gt;&#xA;पुष्ट्यर्थं चैव तस्येह जनस्यार्थं चिकीर्षति&#x9;007c&lt;br&gt;&#xA;स जानन्नपि चाकार्यमर्थार्थं सेवते नरः&#x9;008a&lt;br&gt;&#xA;बालस्नेहपरीतात्मा तत्क्षयाच्चानुतप्यते&#x9;008c&lt;br&gt;&#xA;ततो मानेन सम्पन्नो रक्षन्नात्मपराजयम्&#x9;009a&lt;br&gt;&#xA;करोति येन भोगी स्यामिति तस्माद्विनश्यति&#x9;009c&lt;br&gt;&#xA;तपो हि बुद्धियुक्तानां शाश्वतं ब्रह्मदर्शनम्&#x9;010a&lt;br&gt;&#xA;अन्विच्छतां शुभं कर्म नराणां त्यजतां सुखम्&#x9;010c&lt;br&gt;&#xA;स्नेहायतननाशाच्च धननाशाच्च पार्थिव&#x9;011a&lt;br&gt;&#xA;आधिव्याधिप्रतापाच्च निर्वेदमुपगच्छति&#x9;011c&lt;br&gt;&#xA;निर्वेदादात्मसम्बोधः सम्बोधाच्छास्त्रदर्शनम्&#x9;012a&lt;br&gt;&#xA;शास्त्रार्थदर्शनाद्राजंस्तप एवानुपश्यति&#x9;012c&lt;br&gt;&#xA;दुर्लभो हि मनुष्येन्द्र नरः प्रत्यवमर्शवान्&#x9;013a&lt;br&gt;&#xA;यो वै प्रियसुखे क्षीणे तपः कर्तुं व्यवस्यति&#x9;013c&lt;br&gt;&#xA;तपः सर्वगतं तात हीनस्यापि विधीयते&#x9;014a&lt;br&gt;&#xA;जितेन्द्रियस्य दान्तस्य स्वर्गमार्गप्रदेशकम्&#x9;014c&lt;br&gt;&#xA;प्रजापतिः प्रजाः पूर्वमसृजत्तपसा विभुः&#x9;015a&lt;br&gt;&#xA;क्वचित्क्वचिद्व्रतपरो व्रतान्यास्थाय पार्थिव&#x9;015c&lt;br&gt;&#xA;आदित्या वसवो रुद्रास्तथैवाग्न्यश्विमारुताः&#x9;016a&lt;br&gt;&#xA;विश्वेदेवास्तथा साध्याः पितरोऽथ मरुद्गणाः&#x9;016c&lt;br&gt;&#xA;यक्षराक्षसगन्धर्वाः सिद्धाश्चान्ये दिवौकसः&#x9;017a&lt;br&gt;&#xA;संसिद्धास्तपसा तात ये चान्ये स्वर्गवासिनः&#x9;017c&lt;br&gt;&#xA;ये चादौ ब्रह्मणा सृष्टा ब्राह्मणास्तपसा पुरा&#x9;018a&lt;br&gt;&#xA;ते भावयन्तः पृथिवीं विचरन्ति दिवं तथा&#x9;018c&lt;br&gt;&#xA;मर्त्यलोके च राजानो ये चान्ये गृहमेधिनः&#x9;019a&lt;br&gt;&#xA;महाकुलेषु दृश्यन्ते तत्सर्वं तपसः फलम्&#x9;019c&lt;br&gt;&#xA;कौशिकानि च वस्त्राणि शुभान्याभरणानि च&#x9;020a&lt;br&gt;&#xA;वाहनासनयानानि सर्वं तत्तपसः फलम्&#x9;020c&lt;br&gt;&#xA;मनोनुकूलाः प्रमदा रूपवत्यः सहस्रशः&#x9;021a&lt;br&gt;&#xA;वासः प्रासादपृष्ठे च तत्सर्वं तपसः फलम्&#x9;021c&lt;br&gt;&#xA;शयनानि च मुख्यानि भोज्यानि विविधानि च&#x9;022a&lt;br&gt;&#xA;अभिप्रेतानि सर्वाणि भवन्ति कृतकर्मणाम्&#x9;022c&lt;br&gt;&#xA;नाप्राप्यं तपसा किञ्चित्त्रैलोक्येऽस्मिन्परन्तप&#x9;023a&lt;br&gt;&#xA;उपभोगपरित्यागः फलान्यकृतकर्मणाम्&#x9;023c&lt;br&gt;&#xA;सुखितो दुःखितो वापि नरो लोभं परित्यजेत्&#x9;024a&lt;br&gt;&#xA;अवेक्ष्य मनसा शास्त्रं बुद्ध्या च नृपसत्तम&#x9;024c&lt;br&gt;&#xA;असन्तोषोऽसुखायैव लोभादिन्द्रियविभ्रमः&#x9;025a&lt;br&gt;&#xA;ततोऽस्य नश्यति प्रज्ञा विद्येवाभ्यासवर्जिता&#x9;025c&lt;br&gt;&#xA;नष्टप्रज्ञो यदा भवति तदा न्यायं न पश्यति&#x9;026a&lt;br&gt;&#xA;तस्मात्सुखक्षये प्राप्ते पुमानुग्रं तपश्चरेत्&#x9;026c&lt;br&gt;&#xA;यदिष्टं तत्सुखं प्राहुर्द्वेष्यं दुःखमिहोच्यते&#x9;027a&lt;br&gt;&#xA;कृताकृतस्य तपसः फलं पश्यस्व यादृशम्&#x9;027c&lt;br&gt;&#xA;नित्यं भद्राणि पश्यन्ति विषयांश्चोपभुञ्जते&#x9;028a&lt;br&gt;&#xA;प्राकाश्यं चैव गच्छन्ति कृत्वा निष्कल्मषं तपः&#x9;028c&lt;br&gt;&#xA;अप्रियाण्यवमानांश्च दुःखं बहुविधात्मकम्&#x9;029a&lt;br&gt;&#xA;फलार्थी सत्पथत्यक्तः प्राप्नोति विषयात्मकम्&#x9;029c&lt;br&gt;&#xA;धर्मे तपसि दाने च विचिकित्सास्य जायते&#x9;030a&lt;br&gt;&#xA;स कृत्वा पापकान्येव निरयं प्रतिपद्यते&#x9;030c&lt;br&gt;&#xA;सुखे तु वर्तमानो वै दुःखे वापि नरोत्तम&#x9;031a&lt;br&gt;&#xA;स्ववृत्ताद्यो न चलति शास्त्रचक्षुः स मानवः&#x9;031c&lt;br&gt;&#xA;इषुप्रपातमात्रं हि स्पर्शयोगे रतिः स्मृता&#x9;032a&lt;br&gt;&#xA;रसने दर्शने घ्राणे श्रवणे च विशाम्पते&#x9;032c&lt;br&gt;&#xA;ततोऽस्य जायते तीव्रा वेदना तत्क्षयात्पुनः&#x9;033a&lt;br&gt;&#xA;बुधा येन प्रशंसन्ति मोक्षं सुखमनुत्तमम्&#x9;033c&lt;br&gt;&#xA;ततः फलार्थं चरति भवन्ति ज्यायसो गुणाः&#x9;034a&lt;br&gt;&#xA;धर्मवृत्त्या च सततं कामार्थाभ्यां न हीयते&#x9;034c&lt;br&gt;&#xA;अप्रयत्नागताः सेव्या गृहस्थैर्विषयाः सदा&#x9;035a&lt;br&gt;&#xA;प्रयत्नेनोपगम्यश्च स्वधर्म इति मे मतिः&#x9;035c&lt;br&gt;&#xA;मानिनां कुलजातानां नित्यं शास्त्रार्थचक्षुषाम्&#x9;036a&lt;br&gt;&#xA;धर्मक्रियावियुक्तानामशक्त्या संवृतात्मनाम्&#x9;036c&lt;br&gt;&#xA;क्रियमाणं यदा कर्म नाशं गच्छति मानुषम्&#x9;037a&lt;br&gt;&#xA;तेषां नान्यदृते लोके तपसः कर्म विद्यते&#x9;037c&lt;br&gt;&#xA;सर्वात्मना तु कुर्वीत गृहस्थः कर्मनिश्चयम्&#x9;038a&lt;br&gt;&#xA;दाक्ष्येण हव्यकव्यार्थं स्वधर्मं विचरेन्नृप&#x9;038c&lt;br&gt;&#xA;यथा नदीनदाः सर्वे सागरे यान्ति संस्थितिम्&#x9;039a&lt;br&gt;&#xA;एवमाश्रमिणः सर्वे गृहस्थे यान्ति संस्थितिम्&#x9;039c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/285/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/285/</guid>
      <description>&lt;p&gt;जनक उवाच&#x9;001&lt;br&gt;&#xA;वर्णो विशेषवर्णानां महर्षे केन जायते&#x9;001a&lt;br&gt;&#xA;एतदिच्छाम्यहं श्रोतुं तद्ब्रूहि वदतां वर&#x9;001c&lt;br&gt;&#xA;यदेतज्जायतेऽपत्यं स एवायमिति श्रुतिः&#x9;002a&lt;br&gt;&#xA;कथं ब्राह्मणतो जातो विशेषग्रहणं गतः&#x9;002c&lt;br&gt;&#xA;पराशर उवाच&#x9;003&lt;br&gt;&#xA;एवमेतन्महाराज येन जातः स एव सः&#x9;003a&lt;br&gt;&#xA;तपसस्त्वपकर्षेण जातिग्रहणतां गतः&#x9;003c&lt;br&gt;&#xA;सुक्षेत्राच्च सुबीजाच्च पुण्यो भवति सम्भवः&#x9;004a&lt;br&gt;&#xA;अतोऽन्यतरतो हीनादवरो नाम जायते&#x9;004c&lt;br&gt;&#xA;वक्त्राद्भुजाभ्यामूरुभ्यां पद्भ्यां चैवाथ जज्ञिरे&#x9;005a&lt;br&gt;&#xA;सृजतः प्रजापतेर्लोकानिति धर्मविदो विदुः&#x9;005c&lt;br&gt;&#xA;मुखजा ब्राह्मणास्तात बाहुजाः क्षत्रबन्धवः&#x9;006a&lt;br&gt;&#xA;ऊरुजा धनिनो राजन्पादजाः परिचारकाः&#x9;006c&lt;br&gt;&#xA;चतुर्णामेव वर्णानामागमः पुरुषर्षभ&#x9;007a&lt;br&gt;&#xA;अतोऽन्ये त्वतिरिक्ता ये ते वै सङ्करजाः स्मृताः&#x9;007c&lt;br&gt;&#xA;क्षत्रजातिरथाम्बष्ठा उग्रा वैदेहकास्तथा&#x9;008a&lt;br&gt;&#xA;श्वपाकाः पुल्कसाः स्तेना निषादाः सूतमागधाः&#x9;008c&lt;br&gt;&#xA;आयोगाः करणा व्रात्याश्चण्डालाश्च नराधिप&#x9;009a&lt;br&gt;&#xA;एते चतुर्भ्यो वर्णेभ्यो जायन्ते वै परस्परम्&#x9;009c&lt;br&gt;&#xA;जनक उवाच&#x9;010&lt;br&gt;&#xA;ब्रह्मणैकेन जातानां नानात्वं गोत्रतः कथम्&#x9;010a&lt;br&gt;&#xA;बहूनीह हि लोके वै गोत्राणि मुनिसत्तम&#x9;010c&lt;br&gt;&#xA;यत्र तत्र कथं जाताः स्वयोनिं मुनयो गताः&#x9;011a&lt;br&gt;&#xA;शूद्रयोनौ समुत्पन्ना वियोनौ च तथापरे&#x9;011c&lt;br&gt;&#xA;पराशर उवाच&#x9;012&lt;br&gt;&#xA;राजन्नैतद्भवेद्ग्राह्यमपकृष्टेन जन्मना&#x9;012a&lt;br&gt;&#xA;महात्मनां समुत्पत्तिस्तपसा भावितात्मनाम्&#x9;012c&lt;br&gt;&#xA;उत्पाद्य पुत्रान्मुनयो नृपते यत्र तत्र ह&#x9;013a&lt;br&gt;&#xA;स्वेनैव तपसा तेषामृषित्वं विदधुः पुनः&#x9;013c&lt;br&gt;&#xA;पितामहश्च मे पूर्वमृश्यशृङ्गश्च काश्यपः&#x9;014a&lt;br&gt;&#xA;वटस्ताण्ड्यः कृपश्चैव कक्षीवान्कमठादयः&#x9;014c&lt;br&gt;&#xA;यवक्रीतश्च नृपते द्रोणश्च वदतां वरः&#x9;015a&lt;br&gt;&#xA;आयुर्मतङ्गो दत्तश्च द्रुपदो मत्स्य एव च&#x9;015c&lt;br&gt;&#xA;एते स्वां प्रकृतिं प्राप्ता वैदेह तपसोऽऽश्रयात्&#x9;016a&lt;br&gt;&#xA;प्रतिष्ठिता वेदविदो दमे तपसि चैव हि&#x9;016c&lt;br&gt;&#xA;मूलगोत्राणि चत्वारि समुत्पन्नानि पार्थिव&#x9;017a&lt;br&gt;&#xA;अङ्गिराः कश्यपश्चैव वसिष्ठो भृगुरेव च&#x9;017c&lt;br&gt;&#xA;कर्मतोऽन्यानि गोत्राणि समुत्पन्नानि पार्थिव&#x9;018a&lt;br&gt;&#xA;नामधेयानि तपसा तानि च ग्रहणं सताम्&#x9;018c&lt;br&gt;&#xA;जनक उवाच&#x9;019&lt;br&gt;&#xA;विशेषधर्मान्वर्णानां प्रब्रूहि भगवन्मम&#x9;019a&lt;br&gt;&#xA;तथा सामान्यधर्मांश्च सर्वत्र कुशलो ह्यसि&#x9;019c&lt;br&gt;&#xA;पराशर उवाच&#x9;020&lt;br&gt;&#xA;प्रतिग्रहो याजनं च तथैवाध्यापनं नृप&#x9;020a&lt;br&gt;&#xA;विशेषधर्मो विप्राणां रक्षा क्षत्रस्य शोभना&#x9;020c&lt;br&gt;&#xA;कृषिश्च पाशुपाल्यं च वाणिज्यं च विशामपि&#x9;021a&lt;br&gt;&#xA;द्विजानां परिचर्या च शूद्रकर्म नराधिप&#x9;021c&lt;br&gt;&#xA;विशेषधर्मा नृपते वर्णानां परिकीर्तिताः&#x9;022a&lt;br&gt;&#xA;धर्मान्साधारणांस्तात विस्तरेण शृणुष्व मे&#x9;022c&lt;br&gt;&#xA;आनृशंस्यमहिंसा चाप्रमादः संविभागिता&#x9;023a&lt;br&gt;&#xA;श्राद्धकर्मातिथेयं च सत्यमक्रोध एव च&#x9;023c&lt;br&gt;&#xA;स्वेषु दारेषु सन्तोषः शौचं नित्यानसूयता&#x9;024a&lt;br&gt;&#xA;आत्मज्ञानं तितिक्षा च धर्माः साधारणा नृप&#x9;024c&lt;br&gt;&#xA;ब्राह्मणाः क्षत्रिया वैश्यास्त्रयो वर्णा द्विजातयः&#x9;025a&lt;br&gt;&#xA;अत्र तेषामधीकारो धर्मेषु द्विपदां वर&#x9;025c&lt;br&gt;&#xA;विकर्मावस्थिता वर्णाः पतन्ति नृपते त्रयः&#x9;026a&lt;br&gt;&#xA;उन्नमन्ति यथासन्तमाश्रित्येह स्वकर्मसु&#x9;026c&lt;br&gt;&#xA;न चापि शूद्रः पततीति निश्चयो न चापि संस्कारमिहार्हतीति वा&#x9;027a&lt;br&gt;&#xA;श्रुतिप्रवृत्तं न च धर्ममाप्नुते न चास्य धर्मे प्रतिषेधनं कृतम्&#x9;027c&lt;br&gt;&#xA;वैदेहकं शूद्रमुदाहरन्ति; द्विजा महाराज श्रुतोपपन्नाः&#x9;028a&lt;br&gt;&#xA;अहं हि पश्यामि नरेन्द्र देवं विश्वस्य विष्णुं जगतः प्रधानम्&#x9;028c&lt;br&gt;&#xA;सतां वृत्तमनुष्ठाय निहीना उज्जिहीर्षवः&#x9;029a&lt;br&gt;&#xA;मन्त्रवर्जं न दुष्यन्ति कुर्वाणाः पौष्टिकीः क्रियाः&#x9;029c&lt;br&gt;&#xA;यथा यथा हि सद्वृत्तमालम्बन्तीतरे जनाः&#x9;030a&lt;br&gt;&#xA;तथा तथा सुखं प्राप्य प्रेत्य चेह च शेरते&#x9;030c&lt;br&gt;&#xA;जनक उवाच&#x9;031&lt;br&gt;&#xA;किं कर्म दूषयत्येनमथ जातिर्महामुने&#x9;031a&lt;br&gt;&#xA;सन्देहो मे समुत्पन्नस्तन्मे व्याख्यातुमर्हसि&#x9;031c&lt;br&gt;&#xA;पराशर उवाच&#x9;032&lt;br&gt;&#xA;असंशयं महाराज उभयं दोषकारकम्&#x9;032a&lt;br&gt;&#xA;कर्म चैव हि जातिश्च विशेषं तु निशामय&#x9;032c&lt;br&gt;&#xA;जात्या च कर्मणा चैव दुष्टं कर्म निषेवते&#x9;033a&lt;br&gt;&#xA;जात्या दुष्टश्च यः पापं न करोति स पूरुषः&#x9;033c&lt;br&gt;&#xA;जात्या प्रधानं पुरुषं कुर्वाणं कर्म धिक्कृतम्&#x9;034a&lt;br&gt;&#xA;कर्म तद्दूषयत्येनं तस्मात्कर्म न शोभनम्&#x9;034c&lt;br&gt;&#xA;जनक उवाच&#x9;035&lt;br&gt;&#xA;कानि कर्माणि धर्म्याणि लोकेऽस्मिन्द्विजसत्तम&#x9;035a&lt;br&gt;&#xA;न हिंसन्तीह भूतानि क्रियमाणानि सर्वदा&#x9;035c&lt;br&gt;&#xA;पराशर उवाच&#x9;036&lt;br&gt;&#xA;शृणु मेऽत्र महाराज यन्मां त्वं परिपृच्छसि&#x9;036a&lt;br&gt;&#xA;यानि कर्माण्यहिंस्राणि नरं त्रायन्ति सर्वदा&#x9;036c&lt;br&gt;&#xA;सन्न्यस्याग्नीनुपासीनाः पश्यन्ति विगतज्वराः&#x9;037a&lt;br&gt;&#xA;नैःश्रेयसं धर्मपथं समारुह्य यथाक्रमम्&#x9;037c&lt;br&gt;&#xA;प्रश्रिता विनयोपेता दमनित्याः सुसंशिताः&#x9;038a&lt;br&gt;&#xA;प्रयान्ति स्थानमजरं सर्वकर्मविवर्जिताः&#x9;038c&lt;br&gt;&#xA;सर्वे वर्णा धर्मकार्याणि सम्यक्कृत्वा राजन्सत्यवाक्यानि चोक्त्वा&#x9;039a&lt;br&gt;&#xA;त्यक्त्वाधर्मं दारुणं जीवलोके यान्ति स्वर्गं नात्र कार्यो विचारः&#x9;039c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/286/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/286/</guid>
      <description>&lt;p&gt;पराशर उवाच&#x9;001&lt;br&gt;&#xA;पिता सखायो गुरवः स्त्रियश्च न निर्गुणा नाम भवन्ति लोके&#x9;001a&lt;br&gt;&#xA;अनन्यभक्ताः प्रियवादिनश्च हिताश्च वश्याश्च तथैव राजन्&#x9;001c&lt;br&gt;&#xA;पिता परं दैवतं मानवानां मातुर्विशिष्टं पितरं वदन्ति&#x9;002a&lt;br&gt;&#xA;ज्ञानस्य लाभं परमं वदन्ति जितेन्द्रियार्थाः परमाप्नुवन्ति&#x9;002c&lt;br&gt;&#xA;रणाजिरे यत्र शराग्निसंस्तरे नृपात्मजो घातमवाप्य दह्यते&#x9;003a&lt;br&gt;&#xA;प्रयाति लोकानमरैः सुदुर्लभान्निषेवते स्वर्गफलं यथासुखम्&#x9;003c&lt;br&gt;&#xA;श्रान्तं भीतं भ्रष्टशस्त्रं रुदन्तं पराङ्मुखं परिबर्हैश्च हीनम्&#x9;004a&lt;br&gt;&#xA;अनुद्यतं रोगिणं याचमानं न वै हिंस्याद्बालवृद्धौ च राजन्&#x9;004c&lt;br&gt;&#xA;परिबर्हैः सुसम्पन्नमुद्यतं तुल्यतां गतम्&#x9;005a&lt;br&gt;&#xA;अतिक्रमेत नृपतिः सङ्ग्रामे क्षत्रियात्मजम्&#x9;005c&lt;br&gt;&#xA;तुल्यादिह वधः श्रेयान्विशिष्टाच्चेति निश्चयः&#x9;006a&lt;br&gt;&#xA;निहीनात्कातराच्चैव नृपाणां गर्हितो वधः&#x9;006c&lt;br&gt;&#xA;पापात्पापसमाचारान्निहीनाच्च नराधिप&#x9;007a&lt;br&gt;&#xA;पाप एव वधः प्रोक्तो नरकायेति निश्चयः&#x9;007c&lt;br&gt;&#xA;न कश्चित्त्राति वै राजन्दिष्टान्तवशमागतम्&#x9;008a&lt;br&gt;&#xA;सावशेषायुषं चापि कश्चिदेवापकर्षति&#x9;008c&lt;br&gt;&#xA;स्निग्धैश्च क्रियमाणानि कर्माणीह निवर्तयेत्&#x9;009a&lt;br&gt;&#xA;हिंसात्मकानि कर्माणि नायुरिच्छेत्परायुषा&#x9;009c&lt;br&gt;&#xA;गृहस्थानां तु सर्वेषां विनाशमभिकाङ्क्षताम्&#x9;010a&lt;br&gt;&#xA;निधनं शोभनं तात पुलिनेषु क्रियावताम्&#x9;010c&lt;br&gt;&#xA;आयुषि क्षयमापन्ने पञ्चत्वमुपगच्छति&#x9;011a&lt;br&gt;&#xA;नाकारणात्तद्भवति कारणैरुपपादितम्&#x9;011c&lt;br&gt;&#xA;तथा शरीरं भवति देहाद्येनोपपादितम्&#x9;012a&lt;br&gt;&#xA;अध्वानं गतकश्चायं प्राप्तश्चायं गृहाद्गृहम्&#x9;012c&lt;br&gt;&#xA;द्वितीयं कारणं तत्र नान्यत्किञ्चन विद्यते&#x9;013a&lt;br&gt;&#xA;तद्देहं देहिनां युक्तं मोक्षभूतेषु वर्तते&#x9;013c&lt;br&gt;&#xA;सिरास्नाय्वस्थिसङ्घातं बीभत्सामेध्यसङ्कुलम्&#x9;014a&lt;br&gt;&#xA;भूतानामिन्द्रियाणां च गुणानां च समागमम्&#x9;014c&lt;br&gt;&#xA;त्वगन्तं देहमित्याहुर्विद्वांसोऽध्यात्मचिन्तकाः&#x9;015a&lt;br&gt;&#xA;गुणैरपि परिक्षीणं शरीरं मर्त्यतां गतम्&#x9;015c&lt;br&gt;&#xA;शरीरिणा परित्यक्तं निश्चेष्टं गतचेतनम्&#x9;016a&lt;br&gt;&#xA;भूतैः प्रकृतिमापन्नैस्ततो भूमौ निमज्जति&#x9;016c&lt;br&gt;&#xA;भावितं कर्मयोगेन जायते तत्र तत्र ह&#x9;017a&lt;br&gt;&#xA;इदं शरीरं वैदेह म्रियते यत्र तत्र ह&#x9;017c&lt;br&gt;&#xA;तत्स्वभावोऽपरो दृष्टो विसर्गः कर्मणस्तथा&#x9;017e&lt;br&gt;&#xA;न जायते तु नृपते कञ्चित्कालमयं पुनः&#x9;018a&lt;br&gt;&#xA;परिभ्रमति भूतात्मा द्यामिवाम्बुधरो महान्&#x9;018c&lt;br&gt;&#xA;स पुनर्जायते राजन्प्राप्येहायतनं नृप&#x9;019a&lt;br&gt;&#xA;मनसः परमो ह्यात्मा इन्द्रियेभ्यः परं मनः&#x9;019c&lt;br&gt;&#xA;द्विविधानां च भूतानां जङ्गमाः परमा नृप&#x9;020a&lt;br&gt;&#xA;जङ्गमानामपि तथा द्विपदाः परमा मताः&#x9;020c&lt;br&gt;&#xA;द्विपदानामपि तथा द्विजा वै परमाः स्मृताः&#x9;020e&lt;br&gt;&#xA;द्विजानामपि राजेन्द्र प्रज्ञावन्तः परा मताः&#x9;021a&lt;br&gt;&#xA;प्राज्ञानामात्मसम्बुद्धाः सम्बुद्धानाममानिनः&#x9;021c&lt;br&gt;&#xA;जातमन्वेति मरणं नृणामिति विनिश्चयः&#x9;022a&lt;br&gt;&#xA;अन्तवन्ति हि कर्माणि सेवन्ते गुणतः प्रजाः&#x9;022c&lt;br&gt;&#xA;आपन्ने तूत्तरां काष्ठां सूर्ये यो निधनं व्रजेत्&#x9;023a&lt;br&gt;&#xA;नक्षत्रे च मुहूर्ते च पुण्ये राजन्स पुण्यकृत्&#x9;023c&lt;br&gt;&#xA;अयोजयित्वा क्लेशेन जनं प्लाव्य च दुष्कृतम्&#x9;024a&lt;br&gt;&#xA;मृत्युनाप्राकृतेनेह कर्म कृत्वात्मशक्तितः&#x9;024c&lt;br&gt;&#xA;विषमुद्बन्धनं दाहो दस्युहस्तात्तथा वधः&#x9;025a&lt;br&gt;&#xA;दंष्ट्रिभ्यश्च पशुभ्यश्च प्राकृतो वध उच्यते&#x9;025c&lt;br&gt;&#xA;न चैभिः पुण्यकर्माणो युज्यन्ते नाभिसन्धिजैः&#x9;026a&lt;br&gt;&#xA;एवंविधैश्च बहुभिरपरैः प्राकृतैरपि&#x9;026c&lt;br&gt;&#xA;ऊर्ध्वं हित्वा प्रतिष्ठन्ते प्राणाः पुण्यकृतां नृप&#x9;027a&lt;br&gt;&#xA;मध्यतो मध्यपुण्यानामधो दुष्कृतकर्मणाम्&#x9;027c&lt;br&gt;&#xA;एकः शत्रुर्न द्वितीयोऽस्ति शत्रुरज्ञानतुल्यः पुरुषस्य राजन्&#x9;028a&lt;br&gt;&#xA;येनावृतः कुरुते सम्प्रयुक्तो घोराणि कर्माणि सुदारुणानि&#x9;028c&lt;br&gt;&#xA;प्रबोधनार्थं श्रुतिधर्मयुक्तं वृद्धानुपास्यं च भवेत यस्य&#x9;029a&lt;br&gt;&#xA;प्रयत्नसाध्यो हि स राजपुत्र प्रज्ञाशरेणोन्मथितः परैति&#x9;029c&lt;br&gt;&#xA;अधीत्य वेदांस्तपसा ब्रह्मचारी यज्ञाञ्शक्त्या सन्निसृज्येह पञ्च&#x9;030a&lt;br&gt;&#xA;वनं गच्छेत्पुरुषो धर्मकामः श्रेयश्चित्वा स्थापयित्वा स्ववंशम्&#x9;030c&lt;br&gt;&#xA;उपभोगैरपि त्यक्तं नात्मानमवसादयेत्&#x9;031a&lt;br&gt;&#xA;चण्डालत्वेऽपि मानुष्यं सर्वथा तात दुर्लभम्&#x9;031c&lt;br&gt;&#xA;इयं हि योनिः प्रथमा यां प्राप्य जगतीपते&#x9;032a&lt;br&gt;&#xA;आत्मा वै शक्यते त्रातुं कर्मभिः शुभलक्षणैः&#x9;032c&lt;br&gt;&#xA;कथं न विप्रणश्येम योनितोऽस्या इति प्रभो&#x9;033a&lt;br&gt;&#xA;कुर्वन्ति धर्मं मनुजाः श्रुतिप्रामाण्यदर्शनात्&#x9;033c&lt;br&gt;&#xA;यो दुर्लभतरं प्राप्य मानुष्यमिह वै नरः&#x9;034a&lt;br&gt;&#xA;धर्मावमन्ता कामात्मा भवेत्स खलु वञ्च्यते&#x9;034c&lt;br&gt;&#xA;यस्तु प्रीतिपुरोगेण चक्षुषा तात पश्यति&#x9;035a&lt;br&gt;&#xA;दीपोपमानि भूतानि यावदर्चिर्न नश्यति&#x9;035c&lt;br&gt;&#xA;सान्त्वेनानुप्रदानेन प्रियवादेन चाप्युत&#x9;036a&lt;br&gt;&#xA;समदुःखसुखो भूत्वा स परत्र महीयते&#x9;036c&lt;br&gt;&#xA;दानं त्यागः शोभना मूर्तिरद्भ्यो भूयः प्लाव्यं तपसा वै शरीरम्&#x9;037a&lt;br&gt;&#xA;सरस्वतीनैमिषपुष्करेषु ये चाप्यन्ये पुण्यदेशाः पृथिव्याम्&#x9;037c&lt;br&gt;&#xA;गृहेषु येषामसवः पतन्ति तेषामथो निर्हरणं प्रशस्तम्&#x9;038a&lt;br&gt;&#xA;यानेन वै प्रापणं च श्मशाने शौचेन नूनं विधिना चैव दाहः&#x9;038c&lt;br&gt;&#xA;इष्टिः पुष्टिर्यजनं याजनं च दानं पुण्यानां कर्मणां च प्रयोगः&#x9;039a&lt;br&gt;&#xA;शक्त्या पित्र्यं यच्च किञ्चित्प्रशस्तं सर्वाण्यात्मार्थे मानवो यः करोति&#x9;039c&lt;br&gt;&#xA;धर्मशास्त्राणि वेदाश्च षडङ्गानि नराधिप&#x9;040a&lt;br&gt;&#xA;श्रेयसोऽर्थे विधीयन्ते नरस्याक्लिष्टकर्मणः&#x9;040c&lt;br&gt;&#xA;भीष्म उवाच&#x9;041&lt;br&gt;&#xA;एतद्वै सर्वमाख्यातं मुनिना सुमहात्मना&#x9;041a&lt;br&gt;&#xA;विदेहराजाय पुरा श्रेयसोऽर्थे नराधिप&#x9;041c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/287/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/287/</guid>
      <description></description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/288/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/288/</guid>
      <description></description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/289/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/289/</guid>
      <description></description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/290/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/290/</guid>
      <description></description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/291/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/291/</guid>
      <description></description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/292/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/292/</guid>
      <description></description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/293/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/293/</guid>
      <description></description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/294/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/294/</guid>
      <description></description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/295/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/295/</guid>
      <description></description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/296/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/296/</guid>
      <description></description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/297/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/297/</guid>
      <description>&lt;p&gt;भीष्म उवाच&#x9;001&lt;br&gt;&#xA;मृगयां विचरन्कश्चिद्विजने जनकात्मजः&#x9;001a&lt;br&gt;&#xA;वने ददर्श विप्रेन्द्रमृषिं वंशधरं भृगोः&#x9;001c&lt;br&gt;&#xA;तमासीनमुपासीनः प्रणम्य शिरसा मुनिम्&#x9;002a&lt;br&gt;&#xA;पश्चादनुमतस्तेन पप्रच्छ वसुमानिदम्&#x9;002c&lt;br&gt;&#xA;भगवन्किमिदं श्रेयः प्रेत्य वापीह वा भवेत्&#x9;003a&lt;br&gt;&#xA;पुरुषस्याध्रुवे देहे कामस्य वशवर्तिनः&#x9;003c&lt;br&gt;&#xA;सत्कृत्य परिपृष्टः सन्सुमहात्मा महातपाः&#x9;004a&lt;br&gt;&#xA;निजगाद ततस्तस्मै श्रेयस्करमिदं वचः&#x9;004c&lt;br&gt;&#xA;मनसोऽप्रतिकूलानि प्रेत्य चेह च वाञ्छसि&#x9;005a&lt;br&gt;&#xA;भूतानां प्रतिकूलेभ्यो निवर्तस्व यतेन्द्रियः&#x9;005c&lt;br&gt;&#xA;धर्मः सतां हितः पुंसां धर्मश्चैवाश्रयः सताम्&#x9;006a&lt;br&gt;&#xA;धर्माल्लोकास्त्रयस्तात प्रवृत्ताः सचराचराः&#x9;006c&lt;br&gt;&#xA;स्वादुकामुक कामानां वैतृष्ण्यं किं न गच्छसि&#x9;007a&lt;br&gt;&#xA;मधु पश्यसि दुर्बुद्धे प्रपातं नानुपश्यसि&#x9;007c&lt;br&gt;&#xA;यथा ज्ञाने परिचयः कर्तव्यस्तत्फलार्थिना&#x9;008a&lt;br&gt;&#xA;तथा धर्मे परिचयः कर्तव्यस्तत्फलार्थिना&#x9;008c&lt;br&gt;&#xA;असता धर्मकामेन विशुद्धं कर्म दुष्करम्&#x9;009a&lt;br&gt;&#xA;सता तु धर्मकामेन सुकरं कर्म दुष्करम्&#x9;009c&lt;br&gt;&#xA;वने ग्राम्यसुखाचारो यथा ग्राम्यस्तथैव सः&#x9;010a&lt;br&gt;&#xA;ग्रामे वनसुखाचारो यथा वनचरस्तथा&#x9;010c&lt;br&gt;&#xA;मनोवाक्कर्मके धर्मे कुरु श्रद्धां समाहितः&#x9;011a&lt;br&gt;&#xA;निवृत्तौ वा प्रवृत्तौ वा सम्प्रधार्य गुणागुणान्&#x9;011c&lt;br&gt;&#xA;नित्यं च बहु दातव्यं साधुभ्यश्चानसूयता&#x9;012a&lt;br&gt;&#xA;प्रार्थितं व्रतशौचाभ्यां सत्कृतं देशकालयोः&#x9;012c&lt;br&gt;&#xA;शुभेन विधिना लब्धमर्हाय प्रतिपादयेत्&#x9;013a&lt;br&gt;&#xA;क्रोधमुत्सृज्य दत्त्वा च नानुतप्येन्न कीर्तयेत्&#x9;013c&lt;br&gt;&#xA;अनृशंसः शुचिर्दान्तः सत्यवागार्जवे स्थितः&#x9;014a&lt;br&gt;&#xA;योनिकर्मविशुद्धश्च पात्रं स्याद्वेदविद्द्विजः&#x9;014c&lt;br&gt;&#xA;सत्कृता चैकपत्नी च जात्या योनिरिहेष्यते&#x9;015a&lt;br&gt;&#xA;ऋग्यजुःसामगो विद्वान्षट्कर्मा पात्रमुच्यते&#x9;015c&lt;br&gt;&#xA;स एव धर्मः सोऽधर्मस्तं तं प्रतिनरं भवेत्&#x9;016a&lt;br&gt;&#xA;पात्रकर्मविशेषेण देशकालाववेक्ष्य च&#x9;016c&lt;br&gt;&#xA;लीलयाल्पं यथा गात्रात्प्रमृज्याद्रजसः पुमान्&#x9;017a&lt;br&gt;&#xA;बहुयत्नेन महता पापनिर्हरणं तथा&#x9;017c&lt;br&gt;&#xA;विरिक्तस्य यथा सम्यग्घृतं भवति भेषजम्&#x9;018a&lt;br&gt;&#xA;तथा निर्हृतदोषस्य प्रेत्यधर्मः सुखावहः&#x9;018c&lt;br&gt;&#xA;मानसं सर्वभूतेषु वर्तते वै शुभाशुभे&#x9;019a&lt;br&gt;&#xA;अशुभेभ्यः समाक्षिप्य शुभेष्वेवावतारयेत्&#x9;019c&lt;br&gt;&#xA;सर्वं सर्वेण सर्वत्र क्रियमाणं च पूजय&#x9;020a&lt;br&gt;&#xA;स्वधर्मे यत्र रागस्ते कामं धर्मो विधीयताम्&#x9;020c&lt;br&gt;&#xA;अधृतात्मन्धृतौ तिष्ठ दुर्बुद्धे बुद्धिमान्भव&#x9;021a&lt;br&gt;&#xA;अप्रशान्त प्रशाम्य त्वमप्राज्ञ प्राज्ञवच्चर&#x9;021c&lt;br&gt;&#xA;तेजसा शक्यते प्राप्तुमुपायसहचारिणा&#x9;022a&lt;br&gt;&#xA;इह च प्रेत्य च श्रेयस्तस्य मूलं धृतिः परा&#x9;022c&lt;br&gt;&#xA;राजर्षिरधृतिः स्वर्गात्पतितो हि महाभिषः&#x9;023a&lt;br&gt;&#xA;ययातिः क्षीणपुण्यश्च धृत्या लोकानवाप्तवान्&#x9;023c&lt;br&gt;&#xA;तपस्विनां धर्मवतां विदुषां चोपसेवनात्&#x9;024a&lt;br&gt;&#xA;प्राप्स्यसे विपुलां बुद्धिं तथा श्रेयोऽभिपत्स्यसे&#x9;024c&lt;br&gt;&#xA;स तु स्वभावसम्पन्नस्तच्छ्रुत्वा मुनिभाषितम्&#x9;025a&lt;br&gt;&#xA;विनिवर्त्य मनः कामाद्धर्मे बुद्धिं चकार ह&#x9;025c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/298/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/298/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;धर्माधर्मविमुक्तं यद्विमुक्तं सर्वसंश्रयात्&#x9;001a&lt;br&gt;&#xA;जन्ममृत्युविमुक्तं च विमुक्तं पुण्यपापयोः&#x9;001c&lt;br&gt;&#xA;यच्छिवं नित्यमभयं नित्यं चाक्षरमव्ययम्&#x9;002a&lt;br&gt;&#xA;शुचि नित्यमनायासं तद्भवान्वक्तुमर्हति&#x9;002c&lt;br&gt;&#xA;भीष्म उवाच&#x9;003&lt;br&gt;&#xA;अत्र ते वर्तयिष्येऽहमितिहासं पुरातनम्&#x9;003a&lt;br&gt;&#xA;याज्ञवल्क्यस्य संवादं जनकस्य च भारत&#x9;003c&lt;br&gt;&#xA;याज्ञवल्क्यमृषिश्रेष्ठं दैवरातिर्महायशाः&#x9;004a&lt;br&gt;&#xA;पप्रच्छ जनको राजा प्रश्नं प्रश्नविदां वरः&#x9;004c&lt;br&gt;&#xA;कतीन्द्रियाणि विप्रर्षे कति प्रकृतयः स्मृताः&#x9;005a&lt;br&gt;&#xA;किमव्यक्तं परं ब्रह्म तस्माच्च परतस्तु किम्&#x9;005c&lt;br&gt;&#xA;प्रभवं चाप्ययं चैव कालसङ्ख्यां तथैव च&#x9;006a&lt;br&gt;&#xA;वक्तुमर्हसि विप्रेन्द्र त्वदनुग्रहकाङ्क्षिणः&#x9;006c&lt;br&gt;&#xA;अज्ञानात्परिपृच्छामि त्वं हि ज्ञानमयो निधिः&#x9;007a&lt;br&gt;&#xA;तदहं श्रोतुमिच्छामि सर्वमेतदसंशयम्&#x9;007c&lt;br&gt;&#xA;याज्ञवल्क्य उवाच&#x9;008&lt;br&gt;&#xA;श्रूयतामवनीपाल यदेतदनुपृच्छसि&#x9;008a&lt;br&gt;&#xA;योगानां परमं ज्ञानं साङ्ख्यानां च विशेषतः&#x9;008c&lt;br&gt;&#xA;न तवाविदितं किञ्चिन्मां तु जिज्ञासते भवान्&#x9;009a&lt;br&gt;&#xA;पृष्टेन चापि वक्तव्यमेष धर्मः सनातनः&#x9;009c&lt;br&gt;&#xA;अष्टौ प्रकृतयः प्रोक्ता विकाराश्चापि षोडश&#x9;010a&lt;br&gt;&#xA;अथ सप्त तु व्यक्तानि प्राहुरध्यात्मचिन्तकाः&#x9;010c&lt;br&gt;&#xA;अव्यक्तं च महांश्चैव तथाहङ्कार एव च&#x9;011a&lt;br&gt;&#xA;पृथिवी वायुराकाशमापो ज्योतिश्च पञ्चमम्&#x9;011c&lt;br&gt;&#xA;एताः प्रकृतयस्त्वष्टौ विकारानपि मे शृणु&#x9;012a&lt;br&gt;&#xA;श्रोत्रं त्वक्चैव चक्षुश्च जिह्वा घ्राणं च पञ्चमम्&#x9;012c&lt;br&gt;&#xA;शब्दस्पर्शौ च रूपं च रसो गन्धस्तथैव च&#x9;013a&lt;br&gt;&#xA;वाक्च हस्तौ च पादौ च पायुर्मेढ्रं तथैव च&#x9;013c&lt;br&gt;&#xA;एते विशेषा राजेन्द्र महाभूतेषु पञ्चसु&#x9;014a&lt;br&gt;&#xA;बुद्धीन्द्रियाण्यथैतानि सविशेषाणि मैथिल&#x9;014c&lt;br&gt;&#xA;मनः षोडशकं प्राहुरध्यात्मगतिचिन्तकाः&#x9;015a&lt;br&gt;&#xA;त्वं चैवान्ये च विद्वांसस्तत्त्वबुद्धिविशारदाः&#x9;015c&lt;br&gt;&#xA;अव्यक्ताच्च महानात्मा समुत्पद्यति पार्थिव&#x9;016a&lt;br&gt;&#xA;प्रथमं सर्गमित्येतदाहुः प्राधानिकं बुधाः&#x9;016c&lt;br&gt;&#xA;महतश्चाप्यहङ्कार उत्पद्यति नराधिप&#x9;017a&lt;br&gt;&#xA;द्वितीयं सर्गमित्याहुरेतद्बुद्ध्यात्मकं स्मृतम्&#x9;017c&lt;br&gt;&#xA;अहङ्काराच्च सम्भूतं मनो भूतगुणात्मकम्&#x9;018a&lt;br&gt;&#xA;तृतीयः सर्ग इत्येष आहङ्कारिक उच्यते&#x9;018c&lt;br&gt;&#xA;मनसस्तु समुद्भूता महाभूता नराधिप&#x9;019a&lt;br&gt;&#xA;चतुर्थं सर्गमित्येतन्मानसं परिचक्षते&#x9;019c&lt;br&gt;&#xA;शब्दः स्पर्शश्च रूपं च रसो गन्धस्तथैव च&#x9;020a&lt;br&gt;&#xA;पञ्चमं सर्गमित्याहुर्भौतिकं भूतचिन्तकाः&#x9;020c&lt;br&gt;&#xA;श्रोत्रं त्वक्चैव चक्षुश्च जिह्वा घ्राणं च पञ्चमम्&#x9;021a&lt;br&gt;&#xA;सर्गं तु षष्ठमित्याहुर्बहुचिन्तात्मकं स्मृतम्&#x9;021c&lt;br&gt;&#xA;अधः श्रोत्रेन्द्रियग्राम उत्पद्यति नराधिप&#x9;022a&lt;br&gt;&#xA;सप्तमं सर्गमित्याहुरेतदैन्द्रियकं स्मृतम्&#x9;022c&lt;br&gt;&#xA;ऊर्ध्वस्रोतस्तथा तिर्यगुत्पद्यति नराधिप&#x9;023a&lt;br&gt;&#xA;अष्टमं सर्गमित्याहुरेतदार्जवकं बुधाः&#x9;023c&lt;br&gt;&#xA;तिर्यक्स्रोतस्त्वधःस्रोत उत्पद्यति नराधिप&#x9;024a&lt;br&gt;&#xA;नवमं सर्गमित्याहुरेतदार्जवकं बुधाः&#x9;024c&lt;br&gt;&#xA;एतानि नव सर्गाणि तत्त्वानि च नराधिप&#x9;025a&lt;br&gt;&#xA;चतुर्विंशतिरुक्तानि यथाश्रुति निदर्शनात्&#x9;025c&lt;br&gt;&#xA;अत ऊर्ध्वं महाराज गुणस्यैतस्य तत्त्वतः&#x9;026a&lt;br&gt;&#xA;महात्मभिरनुप्रोक्तां कालसङ्ख्यां निबोध मे&#x9;026c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/299/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/299/</guid>
      <description>&lt;p&gt;याज्ञवल्क्य उवाच&#x9;001&lt;br&gt;&#xA;अव्यक्तस्य नरश्रेष्ठ कालसङ्ख्यां निबोध मे&#x9;001a&lt;br&gt;&#xA;पञ्च कल्पसहस्राणि द्विगुणान्यहरुच्यते&#x9;001c&lt;br&gt;&#xA;रात्रिरेतावती चास्य प्रतिबुद्धो नराधिप&#x9;002a&lt;br&gt;&#xA;सृजत्योषधिमेवाग्रे जीवनं सर्वदेहिनाम्&#x9;002c&lt;br&gt;&#xA;ततो ब्रह्माणमसृजद्धैरण्याण्डसमुद्भवम्&#x9;003a&lt;br&gt;&#xA;सा मूर्तिः सर्वभूतानामित्येवमनुशुश्रुम&#x9;003c&lt;br&gt;&#xA;संवत्सरमुषित्वाण्डे निष्क्रम्य च महामुनिः&#x9;004a&lt;br&gt;&#xA;सन्दधेऽर्धं महीं कृत्स्नां दिवमर्धं प्रजापतिः&#x9;004c&lt;br&gt;&#xA;द्यावापृथिव्योरित्येष राजन्वेदेषु पठ्यते&#x9;005a&lt;br&gt;&#xA;तयोः शकलयोर्मध्यमाकाशमकरोत्प्रभुः&#x9;005c&lt;br&gt;&#xA;एतस्यापि च सङ्ख्यानं वेदवेदाङ्गपारगैः&#x9;006a&lt;br&gt;&#xA;दश कल्पसहस्राणि पादोनान्यहरुच्यते&#x9;006c&lt;br&gt;&#xA;रात्रिमेतावतीं चास्य प्राहुरध्यात्मचिन्तकाः&#x9;006e&lt;br&gt;&#xA;सृजत्यहङ्कारमृषिर्भूतं दिव्यात्मकं तथा&#x9;007a&lt;br&gt;&#xA;चतुरश्चापरान्पुत्रान्देहात्पूर्वं महानृषिः&#x9;007c&lt;br&gt;&#xA;ते वै पितृभ्यः पितरः श्रूयन्ते राजसत्तम&#x9;007e&lt;br&gt;&#xA;देवाः पितॄणां च सुता देवैर्लोकाः समावृताः&#x9;008a&lt;br&gt;&#xA;चराचरा नरश्रेष्ठ इत्येवमनुशुश्रुम&#x9;008c&lt;br&gt;&#xA;परमेष्ठी त्वहङ्कारोऽसृजद्भूतानि पञ्चधा&#x9;009a&lt;br&gt;&#xA;पृथिवी वायुराकाशमापो ज्योतिश्च पञ्चमम्&#x9;009c&lt;br&gt;&#xA;एतस्यापि निशामाहुस्तृतीयमिह कुर्वतः&#x9;010a&lt;br&gt;&#xA;पञ्च कल्पसहस्राणि तावदेवाहरुच्यते&#x9;010c&lt;br&gt;&#xA;शब्दः स्पर्शश्च रूपं च रसो गन्धश्च पञ्चमः&#x9;011a&lt;br&gt;&#xA;एते विशेषा राजेन्द्र महाभूतेषु पञ्चसु&#x9;011c&lt;br&gt;&#xA;यैराविष्टानि भूतानि अहन्यहनि पार्थिव&#x9;011e&lt;br&gt;&#xA;अन्योन्यं स्पृहयन्त्येते अन्योन्यस्य हिते रताः&#x9;012a&lt;br&gt;&#xA;अन्योन्यमभिमन्यन्ते अन्योन्यस्पर्धिनस्तथा&#x9;012c&lt;br&gt;&#xA;ते वध्यमाना अन्योन्यं गुणैर्हारिभिरव्ययाः&#x9;013a&lt;br&gt;&#xA;इहैव परिवर्तन्ते तिर्यग्योनिप्रवेशिनः&#x9;013c&lt;br&gt;&#xA;त्रीणि कल्पसहस्राणि एतेषामहरुच्यते&#x9;014a&lt;br&gt;&#xA;रात्रिरेतावती चैव मनसश्च नराधिप&#x9;014c&lt;br&gt;&#xA;मनश्चरति राजेन्द्र चरितं सर्वमिन्द्रियैः&#x9;015a&lt;br&gt;&#xA;न चेन्द्रियाणि पश्यन्ति मन एवात्र पश्यति&#x9;015c&lt;br&gt;&#xA;चक्षुः पश्यति रूपाणि मनसा तु न चक्षुषा&#x9;016a&lt;br&gt;&#xA;मनसि व्याकुले चक्षुः पश्यन्नपि न पश्यति&#x9;016c&lt;br&gt;&#xA;तथेन्द्रियाणि सर्वाणि पश्यन्तीत्यभिचक्षते&#x9;016e&lt;br&gt;&#xA;मनस्युपरते राजन्निन्द्रियोपरमो भवेत्&#x9;017a&lt;br&gt;&#xA;न चेन्द्रियव्युपरमे मनस्युपरमो भवेत्&#x9;017c&lt;br&gt;&#xA;एवं मनःप्रधानानि इन्द्रियाणि विभावयेत्&#x9;017e&lt;br&gt;&#xA;इन्द्रियाणां हि सर्वेषामीश्वरं मन उच्यते&#x9;018a&lt;br&gt;&#xA;एतद्विशन्ति भूतानि सर्वाणीह महायशाः&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/300/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/300/</guid>
      <description>&lt;p&gt;याज्ञवल्क्य उवाच&#x9;001&lt;br&gt;&#xA;तत्त्वानां सर्गसङ्ख्या च कालसङ्ख्या तथैव च&#x9;001a&lt;br&gt;&#xA;मया प्रोक्तानुपूर्व्येण संहारमपि मे शृणु&#x9;001c&lt;br&gt;&#xA;यथा संहरते जन्तून्ससर्ज च पुनः पुनः&#x9;002a&lt;br&gt;&#xA;अनादिनिधनो ब्रह्मा नित्यश्चाक्षर एव च&#x9;002c&lt;br&gt;&#xA;अहःक्षयमथो बुद्ध्वा निशि स्वप्नमनास्तथा&#x9;003a&lt;br&gt;&#xA;चोदयामास भगवानव्यक्तोऽहङ्कृतं नरम्&#x9;003c&lt;br&gt;&#xA;ततः शतसहस्रांशुरव्यक्तेनाभिचोदितः&#x9;004a&lt;br&gt;&#xA;कृत्वा द्वादशधात्मानमादित्यो ज्वलदग्निवत्&#x9;004c&lt;br&gt;&#xA;चतुर्विधं प्रजाजालं निर्दहत्याशु तेजसा&#x9;005a&lt;br&gt;&#xA;जराय्वण्डस्वेदजातमुद्भिज्जं च नराधिप&#x9;005c&lt;br&gt;&#xA;एतदुन्मेषमात्रेण विनिष्टं स्थाणुजङ्गमम्&#x9;006a&lt;br&gt;&#xA;कूर्मपृष्ठसमा भूमिर्भवत्यथ समन्ततः&#x9;006c&lt;br&gt;&#xA;जगद्दग्ध्वामितबलः केवलं जगतीं ततः&#x9;007a&lt;br&gt;&#xA;अम्भसा बलिना क्षिप्रमापूर्यत समन्ततः&#x9;007c&lt;br&gt;&#xA;ततः कालाग्निमासाद्य तदम्भो याति सङ्क्षयम्&#x9;008a&lt;br&gt;&#xA;विनष्टेऽम्भसि राजेन्द्र जाज्वलीत्यनलो महान्&#x9;008c&lt;br&gt;&#xA;तमप्रमेयोऽतिबलं ज्वलमानं विभावसुम्&#x9;009a&lt;br&gt;&#xA;ऊष्माणं सर्वभूतानां सप्तार्चिषमथाञ्जसा&#x9;009c&lt;br&gt;&#xA;भक्षयामास बलवान्वायुरष्टात्मको बली&#x9;010a&lt;br&gt;&#xA;विचरन्नमितप्राणस्तिर्यगूर्ध्वमधस्तथा&#x9;010c&lt;br&gt;&#xA;तमप्रतिबलं भीममाकाशं ग्रसतेऽऽत्मना&#x9;011a&lt;br&gt;&#xA;आकाशमप्यतिनदन्मनो ग्रसति चारिकम्&#x9;011c&lt;br&gt;&#xA;मनो ग्रसति सर्वात्मा सोऽहङ्कारः प्रजापतिः&#x9;012a&lt;br&gt;&#xA;अहङ्कारं महानात्मा भूतभव्यभविष्यवित्&#x9;012c&lt;br&gt;&#xA;तमप्यनुपमात्मानं विश्वं शम्भुः प्रजापतिः&#x9;013a&lt;br&gt;&#xA;अणिमा लघिमा प्राप्तिरीशानो ज्योतिरव्ययः&#x9;013c&lt;br&gt;&#xA;सर्वतःपाणिपादान्तः सर्वतोक्षिशिरोमुखः&#x9;014a&lt;br&gt;&#xA;सर्वतःश्रुतिमाल्ँलोके सर्वमावृत्य तिष्ठति&#x9;014c&lt;br&gt;&#xA;हृदयं सर्वभूतानां पर्वणोऽङ्गुष्ठमात्रकः&#x9;015a&lt;br&gt;&#xA;अनुग्रसत्यनन्तं हि महात्मा विश्वमीश्वरः&#x9;015c&lt;br&gt;&#xA;ततः समभवत्सर्वमक्षयाव्ययमव्रणम्&#x9;016a&lt;br&gt;&#xA;भूतभव्यमनुष्याणां स्रष्टारमनघं तथा&#x9;016c&lt;br&gt;&#xA;एषोऽप्ययस्ते राजेन्द्र यथावत्परिभाषितः&#x9;017a&lt;br&gt;&#xA;अध्यात्ममधिभूतं च अधिदैवं च श्रूयताम्&#x9;017c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/301/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/301/</guid>
      <description>&lt;p&gt;याज्ञवल्क्य उवाच&#x9;001 &lt;br&gt;&#xA;पादावध्यात्ममित्याहुर्ब्राह्मणास्तत्त्वदर्शिनः&#x9;001a&lt;br&gt;&#xA;गन्तव्यमधिभूतं च विष्णुस्तत्राधिदैवतम्&#x9;001c&lt;br&gt;&#xA;पायुरध्यात्ममित्याहुर्यथातत्त्वार्थदर्शिनः&#x9;002a&lt;br&gt;&#xA;विसर्गमधिभूतं च मित्रस्तत्राधिदैवतम्&#x9;002c&lt;br&gt;&#xA;उपस्थोऽध्यात्ममित्याहुर्यथायोगनिदर्शनम्&#x9;003a&lt;br&gt;&#xA;अधिभूतं तथानन्दो दैवतं च प्रजापतिः&#x9;003c&lt;br&gt;&#xA;हस्तावध्यात्ममित्याहुर्यथासाङ्ख्यनिदर्शनम्&#x9;004a&lt;br&gt;&#xA;कर्तव्यमधिभूतं तु इन्द्रस्तत्राधिदैवतम्&#x9;004c&lt;br&gt;&#xA;वागध्यात्ममिति प्राहुर्यथाश्रुतिनिदर्शनम्&#x9;005a&lt;br&gt;&#xA;वक्तव्यमधिभूतं तु वह्निस्तत्राधिदैवतम्&#x9;005c&lt;br&gt;&#xA;चक्षुरध्यात्ममित्याहुर्यथाश्रुतिनिदर्शनम्&#x9;006a&lt;br&gt;&#xA;रूपमत्राधिभूतं तु सूर्यस्तत्राधिदैवतम्&#x9;006c&lt;br&gt;&#xA;श्रोत्रमध्यात्ममित्याहुर्यथाश्रुतिनिदर्शनम्&#x9;007a&lt;br&gt;&#xA;शब्दस्तत्राधिभूतं तु दिशस्तत्राधिदैवतम्&#x9;007c&lt;br&gt;&#xA;जिह्वामध्यात्ममित्याहुर्यथातत्त्वनिदर्शनम्&#x9;008a&lt;br&gt;&#xA;रस एवाधिभूतं तु आपस्तत्राधिदैवतम्&#x9;008c&lt;br&gt;&#xA;घ्राणमध्यात्ममित्याहुर्यथाश्रुतिनिदर्शनम्&#x9;009a&lt;br&gt;&#xA;गन्ध एवाधिभूतं तु पृथिवी चाधिदैवतम्&#x9;009c&lt;br&gt;&#xA;त्वगध्यात्ममिति प्राहुस्तत्त्वबुद्धिविशारदाः&#x9;010a&lt;br&gt;&#xA;स्पर्श एवाधिभूतं तु पवनश्चाधिदैवतम्&#x9;010c&lt;br&gt;&#xA;मनोऽध्यात्ममिति प्राहुर्यथाश्रुतिनिदर्शनम्&#x9;011a&lt;br&gt;&#xA;मन्तव्यमधिभूतं तु चन्द्रमाश्चाधिदैवतम्&#x9;011c&lt;br&gt;&#xA;अहङ्कारिकमध्यात्ममाहुस्तत्त्वनिदर्शनम्&#x9;012a&lt;br&gt;&#xA;अभिमानोऽधिभूतं तु भवस्तत्राधिदैवतम्&#x9;012c&lt;br&gt;&#xA;बुद्धिरध्यात्ममित्याहुर्यथावेदनिदर्शनम्&#x9;013a&lt;br&gt;&#xA;बोद्धव्यमधिभूतं तु क्षेत्रज्ञोऽत्राधिदैवतम्&#x9;013c&lt;br&gt;&#xA;एषा ते व्यक्ततो राजन्विभूतिरनुवर्णिता&#x9;014a&lt;br&gt;&#xA;आदौ मध्ये तथा चान्ते यथातत्त्वेन तत्त्ववित्&#x9;014c&lt;br&gt;&#xA;प्रकृतिर्गुणान्विकुरुते स्वच्छन्देनात्मकाम्यया&#x9;015a&lt;br&gt;&#xA;क्रीडार्थं तु महाराज शतशोऽथ सहस्रशः&#x9;015c&lt;br&gt;&#xA;यथा दीपसहस्राणि दीपान्मर्त्याः प्रकुर्वते&#x9;016a&lt;br&gt;&#xA;प्रकृतिस्तथा विकुरुते पुरुषस्य गुणान्बहून्&#x9;016c&lt;br&gt;&#xA;सत्त्वमानन्द उद्रेकः प्रीतिः प्राकाश्यमेव च&#x9;017a&lt;br&gt;&#xA;सुखं शुद्धित्वमारोग्यं सन्तोषः श्रद्दधानता&#x9;017c&lt;br&gt;&#xA;अकार्पण्यमसंरम्भः क्षमा धृतिरहिंसता&#x9;018a&lt;br&gt;&#xA;समता सत्यमानृण्यं मार्दवं ह्रीरचापलम्&#x9;018c&lt;br&gt;&#xA;शौचमार्जवमाचारमलौल्यं हृद्यसम्भ्रमः&#x9;019a&lt;br&gt;&#xA;इष्टानिष्टवियोगानां कृतानामविकत्थनम्&#x9;019c&lt;br&gt;&#xA;दानेन चानुग्रहणमस्पृहार्थे परार्थता&#x9;020a&lt;br&gt;&#xA;सर्वभूतदया चैव सत्त्वस्यैते गुणाः स्मृताः&#x9;020c&lt;br&gt;&#xA;रजोगुणानां सङ्घातो रूपमैश्वर्यविग्रहे&#x9;021a&lt;br&gt;&#xA;अत्याशित्वमकारुण्यं सुखदुःखोपसेवनम्&#x9;021c&lt;br&gt;&#xA;परापवादेषु रतिर्विवादानां च सेवनम्&#x9;022a&lt;br&gt;&#xA;अहङ्कारस्त्वसत्कारश्चिन्ता वैरोपसेवनम्&#x9;022c&lt;br&gt;&#xA;परितापोऽपहरणं ह्रीनाशोऽनार्जवं तथा&#x9;023a&lt;br&gt;&#xA;भेदः परुषता चैव कामक्रोधौ मदस्तथा&#x9;023c&lt;br&gt;&#xA;दर्पो द्वेषोऽतिवादश्च एते प्रोक्ता रजोगुणाः&#x9;023e&lt;br&gt;&#xA;तामसानां तु सङ्घातं प्रवक्ष्याम्युपधार्यताम्&#x9;024a&lt;br&gt;&#xA;मोहोऽप्रकाशस्तामिस्रमन्धतामिस्रसञ्ज्ञितम्&#x9;024c&lt;br&gt;&#xA;मरणं चान्धतामिस्रं तामिस्रं क्रोध उच्यते&#x9;025a&lt;br&gt;&#xA;तमसो लक्षणानीह भक्षाणामभिरोचनम्&#x9;025c&lt;br&gt;&#xA;भोजनानामपर्याप्तिस्तथा पेयेष्वतृप्तता&#x9;026a&lt;br&gt;&#xA;गन्धवासो विहारेषु शयनेष्वासनेषु च&#x9;026c&lt;br&gt;&#xA;दिवास्वप्ने विवादे च प्रमादेषु च वै रतिः&#x9;027a&lt;br&gt;&#xA;नृत्यवादित्रगीतानामज्ञानाच्छ्रद्दधानता&#x9;027c&lt;br&gt;&#xA;द्वेषो धर्मविशेषाणामेते वै तामसा गुणाः&#x9;027e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/302/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/302/</guid>
      <description>&lt;p&gt;याज्ञवल्क्य उवाच&#x9;001 &lt;br&gt;&#xA;एते प्रधानस्य गुणास्त्रयः पुरुषसत्तम&#x9;001a&lt;br&gt;&#xA;कृत्स्नस्य चैव जगतस्तिष्ठन्त्यनपगाः सदा&#x9;001c&lt;br&gt;&#xA;शतधा सहस्रधा चैव तथा शतसहस्रधा&#x9;002a&lt;br&gt;&#xA;कोटिशश्च करोत्येष प्रत्यगात्मानमात्मना&#x9;002c&lt;br&gt;&#xA;सात्त्विकस्योत्तमं स्थानं राजसस्येह मध्यमम्&#x9;003a&lt;br&gt;&#xA;तामसस्याधमं स्थानं प्राहुरध्यात्मचिन्तकाः&#x9;003c&lt;br&gt;&#xA;केवलेनेह पुण्येन गतिमूर्ध्वामवाप्नुयात्&#x9;004a&lt;br&gt;&#xA;पुण्यपापेन मानुष्यमधर्मेणाप्यधोगतिम्&#x9;004c&lt;br&gt;&#xA;द्वन्द्वमेषां त्रयाणां तु सन्निपातं च तत्त्वतः&#x9;005a&lt;br&gt;&#xA;सत्त्वस्य रजसश्चैव तमसश्च शृणुष्व मे&#x9;005c&lt;br&gt;&#xA;सत्त्वस्य तु रजो दृष्टं रजसश्च तमस्तथा&#x9;006a&lt;br&gt;&#xA;तमसश्च तथा सत्त्वं सत्त्वस्याव्यक्तमेव च&#x9;006c&lt;br&gt;&#xA;अव्यक्तसत्त्वसंयुक्तो देवलोकमवाप्नुयात्&#x9;007a&lt;br&gt;&#xA;रजःसत्त्वसमायुक्तो मनुष्येषूपपद्यते&#x9;007c&lt;br&gt;&#xA;रजस्तमोभ्यां संयुक्तस्तिर्यग्योनिषु जायते&#x9;008a&lt;br&gt;&#xA;रजस्तामससत्त्वैश्च युक्तो मानुष्यमाप्नुयात्&#x9;008c&lt;br&gt;&#xA;पुण्यपापवियुक्तानां स्थानमाहुर्मनीषिणाम्&#x9;009a&lt;br&gt;&#xA;शास्वतं चाव्ययं चैव अक्षरं चाभयं च यत्&#x9;009c&lt;br&gt;&#xA;ज्ञानिनां सम्भवं श्रेष्ठं स्थानमव्रणमच्युतम्&#x9;010a&lt;br&gt;&#xA;अतीन्द्रियमबीजं च जन्ममृत्युतमोनुदम्&#x9;010c&lt;br&gt;&#xA;अव्यक्तस्थं परं यत्तत्पृष्टस्तेऽहं नराधिप&#x9;011a&lt;br&gt;&#xA;स एष प्रकृतिष्ठो हि तस्थुरित्यभिधीयते&#x9;011c&lt;br&gt;&#xA;अचेतनश्चैष मतः प्रकृतिस्थश्च पार्थिव&#x9;012a&lt;br&gt;&#xA;एतेनाधिष्ठितश्चैव सृजते संहरत्यपि&#x9;012c&lt;br&gt;&#xA;जनक उवाच&#x9;013 &lt;br&gt;&#xA;अनादिनिधनावेतावुभावेव महामुने&#x9;013a&lt;br&gt;&#xA;अमूर्तिमन्तावचलावप्रकम्प्यौ च निर्व्रणौ&#x9;013c&lt;br&gt;&#xA;अग्राह्यावृषिशार्दूल कथमेको ह्यचेतनः&#x9;014a&lt;br&gt;&#xA;चेतनावांस्तथा चैकः क्षेत्रज्ञ इति भाषितः&#x9;014c&lt;br&gt;&#xA;त्वं हि विप्रेन्द्र कार्त्स्न्येन मोक्षधर्ममुपाससे&#x9;015a&lt;br&gt;&#xA;साकल्यं मोक्षधर्मस्य श्रोतुमिच्छामि तत्त्वतः&#x9;015c&lt;br&gt;&#xA;अस्तित्वं केवलत्वं च विनाभावं तथैव च&#x9;016a&lt;br&gt;&#xA;तथैवोत्क्रमणस्थानं देहिनोऽपि वियुज्यतः&#x9;016c&lt;br&gt;&#xA;कालेन यद्धि प्राप्नोति स्थानं तद्ब्रूहि मे द्विज&#x9;017a&lt;br&gt;&#xA;साङ्ख्यज्ञानं च तत्त्वेन पृथग्योगं तथैव च&#x9;017c&lt;br&gt;&#xA;अरिष्टानि च तत्त्वेन वक्तुमर्हसि सत्तम&#x9;018a&lt;br&gt;&#xA;विदितं सर्वमेतत्ते पाणावामलकं यथा&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/303/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/303/</guid>
      <description>&lt;p&gt;याज्ञवल्क्य उवाच&#x9;001 &lt;br&gt;&#xA;न शक्यो निर्गुणस्तात गुणीकर्तुं विशां पते&#x9;001a&lt;br&gt;&#xA;गुणवांश्चाप्यगुणवान्यथातत्त्वं निबोध मे&#x9;001c&lt;br&gt;&#xA;गुणैर्हि गुणवानेव निर्गुणश्चागुणस्तथा&#x9;002a&lt;br&gt;&#xA;प्राहुरेवं महात्मानो मुनयस्तत्त्वदर्शिनः&#x9;002c&lt;br&gt;&#xA;गुणस्वभावस्त्वव्यक्तो गुणानेवाभिवर्तते&#x9;003a&lt;br&gt;&#xA;उपयुङ्क्ते च तानेव स चैवाज्ञः स्वभावतः&#x9;003c&lt;br&gt;&#xA;अव्यक्तस्तु न जानीते पुरुषो ज्ञः स्वभावतः&#x9;004a&lt;br&gt;&#xA;न मत्तः परमस्तीति नित्यमेवाभिमन्यते&#x9;004c&lt;br&gt;&#xA;अनेन कारणेनैतदव्यक्तं स्यादचेतनम्&#x9;005a&lt;br&gt;&#xA;नित्यत्वादक्षरत्वाच्च क्षराणां तत्त्वतोऽन्यथा&#x9;005c&lt;br&gt;&#xA;यदाज्ञानेन कुर्वीत गुणसर्गं पुनः पुनः&#x9;006a&lt;br&gt;&#xA;यदात्मानं न जानीते तदाव्यक्तमिहोच्यते&#x9;006c&lt;br&gt;&#xA;कर्तृत्वाच्चापि तत्त्वानां तत्त्वधर्मी तथोच्यते&#x9;007a&lt;br&gt;&#xA;कर्तृत्वाच्चैव योनीनां योनिधर्मा तथोच्यते&#x9;007c&lt;br&gt;&#xA;कर्तृत्वात्प्रकृतीनां तु तथा प्रकृतिधर्मिता&#x9;008a&lt;br&gt;&#xA;कर्तृत्वाच्चापि बीजानां बीजधर्मी तथोच्यते&#x9;008c&lt;br&gt;&#xA;गुणानां प्रसवत्वाच्च तथा प्रसवधर्मवान्&#x9;009a&lt;br&gt;&#xA;कर्तृत्वात्प्रलयानां च तथा प्रलयधर्मिता&#x9;009c&lt;br&gt;&#xA;बीजत्वात्प्रकृतित्वाच्च प्रलयत्वात्तथैव च&#x9;010a&lt;br&gt;&#xA;उपेक्षकत्वादन्यत्वादभिमानाच्च केवलम्&#x9;010c&lt;br&gt;&#xA;मन्यन्ते यतयः शुद्धा अध्यात्मविगतज्वराः&#x9;011a&lt;br&gt;&#xA;अनित्यं नित्यमव्यक्तमेवमेतद्धि शुश्रुम&#x9;011c&lt;br&gt;&#xA;अव्यक्तैकत्वमित्याहुर्नानात्वं पुरुषस्तथा&#x9;012a&lt;br&gt;&#xA;सर्वभूतदयावन्तः केवलं ज्ञानमास्थिताः&#x9;012c&lt;br&gt;&#xA;अन्यः स पुरुषोऽव्यक्तस्त्वध्रुवो ध्रुवसञ्ज्ञकः&#x9;013a&lt;br&gt;&#xA;यथा मुञ्ज इषीकायास्तथैवैतद्धि जायते&#x9;013c&lt;br&gt;&#xA;अन्यं च मशकं विद्यादन्यच्चोदुम्बरं तथा&#x9;014a&lt;br&gt;&#xA;न चोदुम्बरसंयोगैर्मशकस्तत्र लिप्यते&#x9;014c&lt;br&gt;&#xA;अन्य एव तथा मत्स्यस्तथान्यदुदकं स्मृतम्&#x9;015a&lt;br&gt;&#xA;न चोदकस्य स्पर्शेन मत्स्यो लिप्यति सर्वशः&#x9;015c&lt;br&gt;&#xA;अन्यो ह्यग्निरुखाप्यन्या नित्यमेवमवैहि भोः&#x9;016a&lt;br&gt;&#xA;न चोपलिप्यते सोऽग्निरुखासंस्पर्शनेन वै&#x9;016c&lt;br&gt;&#xA;पुष्करं त्वन्यदेवात्र तथान्यदुदकं स्मृतम्&#x9;017a&lt;br&gt;&#xA;न चोदकस्य स्पर्शेन लिप्यते तत्र पुष्करम्&#x9;017c&lt;br&gt;&#xA;एतेषां सह संवासं विवासं चैव नित्यशः&#x9;018a&lt;br&gt;&#xA;यथा तथैनं पश्यन्ति न नित्यं प्राकृता जनाः&#x9;018c&lt;br&gt;&#xA;ये त्वन्यथैव पश्यन्ति न सम्यक्तेषु दर्शनम्&#x9;019a&lt;br&gt;&#xA;ते व्यक्तं निरयं घोरं प्रविशन्ति पुनः पुनः&#x9;019c&lt;br&gt;&#xA;साङ्ख्यदर्शनमेतत्ते परिसङ्ख्यातमुत्तमम्&#x9;020a&lt;br&gt;&#xA;एवं हि परिसङ्ख्याय साङ्ख्याः केवलतां गताः&#x9;020c&lt;br&gt;&#xA;ये त्वन्ये तत्त्वकुशलास्तेषामेतन्निदर्शनम्&#x9;021a&lt;br&gt;&#xA;अतः परं प्रवक्ष्यामि योगानामपि दर्शनम्&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/304/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/304/</guid>
      <description>&lt;p&gt;याज्ञवल्क्य उवाच&#x9;001 &lt;br&gt;&#xA;साङ्ख्यज्ञानं मया प्रोक्तं योगज्ञानं निबोध मे&#x9;001a&lt;br&gt;&#xA;यथाश्रुतं यथादृष्टं तत्त्वेन नृपसत्तम&#x9;001c&lt;br&gt;&#xA;नास्ति साङ्ख्यसमं ज्ञानं नास्ति योगसमं बलम्&#x9;002a&lt;br&gt;&#xA;तावुभावेकचर्यौ तु उभावनिधनौ स्मृतौ&#x9;002c&lt;br&gt;&#xA;पृथक्पृथक्तु पश्यन्ति येऽल्पबुद्धिरता नराः&#x9;003a&lt;br&gt;&#xA;वयं तु राजन्पश्याम एकमेव तु निश्चयात्&#x9;003c&lt;br&gt;&#xA;यदेव योगाः पश्यन्ति तत्साङ्ख्यैरपि दृश्यते&#x9;004a&lt;br&gt;&#xA;एकं साङ्ख्यं च योगं च यः पश्यति स तत्त्ववित्&#x9;004c&lt;br&gt;&#xA;रुद्रप्रधानानपरान्विद्धि योगान्परन्तप&#x9;005a&lt;br&gt;&#xA;तेनैव चाथ देहेन विचरन्ति दिशो दश&#x9;005c&lt;br&gt;&#xA;यावद्धि प्रलयस्तात सूक्ष्मेणाष्टगुणेन वै&#x9;006a&lt;br&gt;&#xA;योगेन लोकान्विचरन्सुखं सन्न्यस्य चानघ&#x9;006c&lt;br&gt;&#xA;वेदेषु चाष्टगुणितं योगमाहुर्मनीषिणः&#x9;007a&lt;br&gt;&#xA;सूक्ष्ममष्टगुणं प्राहुर्नेतरं नृपसत्तम&#x9;007c&lt;br&gt;&#xA;द्विगुणं योगकृत्यं तु योगानां प्राहुरुत्तमम्&#x9;008a&lt;br&gt;&#xA;सगुणं निर्गुणं चैव यथाशास्त्रनिदर्शनम्&#x9;008c&lt;br&gt;&#xA;धारणा चैव मनसः प्राणायामश्च पार्थिव&#x9;009a&lt;br&gt;&#xA;प्राणायामो हि सगुणो निर्गुणं धारणं मनः&#x9;009c&lt;br&gt;&#xA;यत्र दृश्येत मुञ्चन्वै प्राणान्मैथिलसत्तम&#x9;010a&lt;br&gt;&#xA;वाताधिक्यं भवत्येव तस्माद्धि न समाचरेत्&#x9;010c&lt;br&gt;&#xA;निशायाः प्रथमे यामे चोदना द्वादश स्मृताः&#x9;011a&lt;br&gt;&#xA;मध्ये सुप्त्वा परे यामे द्वादशैव तु चोदनाः&#x9;011c&lt;br&gt;&#xA;तदेवमुपशान्तेन दान्तेनैकान्तशीलिना&#x9;012a&lt;br&gt;&#xA;आत्मारामेण बुद्धेन योक्तव्योऽऽत्मा न संशयः&#x9;012c&lt;br&gt;&#xA;पञ्चानामिन्द्रियाणां तु दोषानाक्षिप्य पञ्चधा&#x9;013a&lt;br&gt;&#xA;शब्दं स्पर्शं तथा रूपं रसं गन्धं तथैव च&#x9;013c&lt;br&gt;&#xA;प्रतिभामपवर्गं च प्रतिसंहृत्य मैथिल&#x9;014a&lt;br&gt;&#xA;इन्द्रियग्राममखिलं मनस्यभिनिवेश्य ह&#x9;014c&lt;br&gt;&#xA;मनस्तथैवाहङ्कारे प्रतिष्ठाप्य नराधिप&#x9;015a&lt;br&gt;&#xA;अहङ्कारं तथा बुद्धौ बुद्धिं च प्रकृतावपि&#x9;015c&lt;br&gt;&#xA;एवं हि परिसङ्ख्याय ततो ध्यायेत केवलम्&#x9;016a&lt;br&gt;&#xA;विरजस्कमलं नित्यमनन्तं शुद्धमव्रणम्&#x9;016c&lt;br&gt;&#xA;तस्थुषं पुरुषं सत्त्वमभेद्यमजरामरम्&#x9;017a&lt;br&gt;&#xA;शाश्वतं चाव्ययं चैव ईशानं ब्रह्म चाव्ययम्&#x9;017c&lt;br&gt;&#xA;युक्तस्य तु महाराज लक्षणान्युपधारयेत्&#x9;018a&lt;br&gt;&#xA;लक्षणं तु प्रसादस्य यथा तृप्तः सुखं स्वपेत्&#x9;018c&lt;br&gt;&#xA;निवाते तु यथा दीपो ज्वलेत्स्नेहसमन्वितः&#x9;019a&lt;br&gt;&#xA;निश्चलोर्ध्वशिखस्तद्वद्युक्तमाहुर्मनीषिणः&#x9;019c&lt;br&gt;&#xA;पाषाण इव मेघोत्थैर्यथा बिन्दुभिराहतः&#x9;020a&lt;br&gt;&#xA;नालं चालयितुं शक्यस्तथा युक्तस्य लक्षणम्&#x9;020c&lt;br&gt;&#xA;शङ्खदुन्दुभिनिर्घोषैर्विविधैर्गीतवादितैः&#x9;021a&lt;br&gt;&#xA;क्रियमाणैर्न कम्पेत युक्तस्यैतन्निदर्शनम्&#x9;021c&lt;br&gt;&#xA;तैलपात्रं यथा पूर्णं कराभ्यां गृह्य पूरुषः&#x9;022a&lt;br&gt;&#xA;सोपानमारुहेद्भीतस्तर्ज्यमानोऽसिपाणिभिः&#x9;022c&lt;br&gt;&#xA;संयतात्मा भयात्तेषां न पात्राद्बिन्दुमुत्सृजेत्&#x9;023a&lt;br&gt;&#xA;तथैवोत्तरमाणस्य एकाग्रमनसस्तथा&#x9;023c&lt;br&gt;&#xA;स्थिरत्वादिन्द्रियाणां तु निश्चलत्वात्तथैव च&#x9;024a&lt;br&gt;&#xA;एवं युक्तस्य तु मुनेर्लक्षणान्युपधारयेत्&#x9;024c&lt;br&gt;&#xA;स युक्तः पश्यति ब्रह्म यत्तत्परममव्ययम्&#x9;025a&lt;br&gt;&#xA;महतस्तमसो मध्ये स्थितं ज्वलनसन्निभम्&#x9;025c&lt;br&gt;&#xA;एतेन केवलं याति त्यक्त्वा देहमसाक्षिकम्&#x9;026a&lt;br&gt;&#xA;कालेन महता राजञ्श्रुतिरेषा सनातनी&#x9;026c&lt;br&gt;&#xA;एतद्धि योगं योगानां किमन्यद्योगलक्षणम्&#x9;027a&lt;br&gt;&#xA;विज्ञाय तद्धि मन्यन्ते कृतकृत्या मनीषिणः&#x9;027c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/305/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/305/</guid>
      <description>&lt;p&gt;याज्ञवल्क्य उवाच&#x9;001 &lt;br&gt;&#xA;तथैवोत्क्रममाणं तु शृणुष्वावहितो नृप&#x9;001a&lt;br&gt;&#xA;पद्भ्यामुत्क्रममाणस्य वैष्णवं स्थानमुच्यते&#x9;001c&lt;br&gt;&#xA;जङ्घाभ्यां तु वसून्देवानाप्नुयादिति नः श्रुतम्&#x9;002a&lt;br&gt;&#xA;जानुभ्यां च महाभागान्देवान्साध्यानवाप्नुयात्&#x9;002c&lt;br&gt;&#xA;पायुनोत्क्रममाणस्तु मैत्रं स्थानमवाप्नुयात्&#x9;003a&lt;br&gt;&#xA;पृथिवीं जघनेनाथ ऊरुभ्यां तु प्रजापतिम्&#x9;003c&lt;br&gt;&#xA;पार्श्वाभ्यां मरुतो देवान्नासाभ्यामिन्दुमेव च&#x9;004a&lt;br&gt;&#xA;बाहुभ्यामिन्द्रमित्याहुरुरसा रुद्रमेव च&#x9;004c&lt;br&gt;&#xA;ग्रीवायास्तमृषिश्रेष्ठं नरमाप्नोत्यनुत्तमम्&#x9;005a&lt;br&gt;&#xA;विश्वेदेवान्मुखेनाथ दिशः श्रोत्रेण चाप्नुयात्&#x9;005c&lt;br&gt;&#xA;घ्राणेन गन्धवहनं नेत्राभ्यां सूर्यमेव च&#x9;006a&lt;br&gt;&#xA;भ्रूभ्यां चैवाश्विनौ देवौ ललाटेन पितॄनथ&#x9;006c&lt;br&gt;&#xA;ब्रह्माणमाप्नोति विभुं मूर्ध्ना देवाग्रजं तथा&#x9;007a&lt;br&gt;&#xA;एतान्युत्क्रमणस्थानान्युक्तानि मिथिलेश्वर&#x9;007c&lt;br&gt;&#xA;अरिष्टानि तु वक्ष्यामि विहितानि मनीषिभिः&#x9;008a&lt;br&gt;&#xA;संवत्सरवियोगस्य सम्भवेयुः शरीरिणः&#x9;008c&lt;br&gt;&#xA;योऽरुन्धतीं न पश्येत दृष्टपूर्वां कदाचन&#x9;009a&lt;br&gt;&#xA;तथैव ध्रुवमित्याहुः पूर्णेन्दुं दीपमेव च&#x9;009c&lt;br&gt;&#xA;परचक्षुषि चात्मानं ये न पश्यन्ति पार्थिव&#x9;010a&lt;br&gt;&#xA;आत्मच्छायाकृतीभूतं तेऽपि संवत्सरायुषः&#x9;010c&lt;br&gt;&#xA;अतिद्युतिरतिप्रज्ञा अप्रज्ञा चाद्युतिस्तथा&#x9;011a&lt;br&gt;&#xA;प्रकृतेर्विक्रियापत्तिः षण्मासान्मृत्युलक्षणम्&#x9;011c&lt;br&gt;&#xA;दैवतान्यवजानाति ब्राह्मणैश्च विरुध्यते&#x9;012a&lt;br&gt;&#xA;कृष्णश्यावच्छविच्छायः षण्मासान्मृत्युलक्षणम्&#x9;012c&lt;br&gt;&#xA;शीर्णनाभि यथा चक्रं छिद्रं सोमं प्रपश्यति&#x9;013a&lt;br&gt;&#xA;तथैव च सहस्रांशुं सप्तरात्रेण मृत्युभाक्&#x9;013c&lt;br&gt;&#xA;शवगन्धमुपाघ्राति सुरभिं प्राप्य यो नरः&#x9;014a&lt;br&gt;&#xA;देवतायतनस्थस्तु षड्रात्रेण स मृत्युभाक्&#x9;014c&lt;br&gt;&#xA;कर्णनासावनमनं दन्तदृष्टिविरागिता&#x9;015a&lt;br&gt;&#xA;सञ्ज्ञालोपो निरूष्मत्वं सद्योमृत्युनिदर्शनम्&#x9;015c&lt;br&gt;&#xA;अकस्माच्च स्रवेद्यस्य वाममक्षि नराधिप&#x9;016a&lt;br&gt;&#xA;मूर्धतश्चोत्पतेद्धूमः सद्योमृत्युनिदर्शनम्&#x9;016c&lt;br&gt;&#xA;एतावन्ति त्वरिष्टानि विदित्वा मानवोऽऽत्मवान्&#x9;017a&lt;br&gt;&#xA;निशि चाहनि चात्मानं योजयेत्परमात्मनि&#x9;017c&lt;br&gt;&#xA;प्रतीक्षमाणस्तत्कालं यत्कालं प्रति तद्भवेत्&#x9;018a&lt;br&gt;&#xA;अथास्य नेष्टं मरणं स्थातुमिच्छेदिमां क्रियाम्&#x9;018c&lt;br&gt;&#xA;सर्वगन्धान्रसांश्चैव धारयेत समाहितः&#x9;019a&lt;br&gt;&#xA;तथा हि मृत्युं जयति तत्परेणान्तरात्मना&#x9;019c&lt;br&gt;&#xA;ससाङ्ख्यधारणं चैव विदित्वा मनुजर्षभ&#x9;020a&lt;br&gt;&#xA;जयेच्च मृत्युं योगेन तत्परेणान्तरात्मना&#x9;020c&lt;br&gt;&#xA;गच्छेत्प्राप्याक्षयं कृत्स्नमजन्म शिवमव्ययम्&#x9;021a&lt;br&gt;&#xA;शाश्वतं स्थानमचलं दुष्प्रापमकृतात्मभिः&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/306/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/306/</guid>
      <description>&lt;p&gt;याज्ञवल्क्य उवाच&#x9;001 &lt;br&gt;&#xA;अव्यक्तस्थं परं यत्तत्पृष्टस्तेऽहं नराधिप&#x9;001a&lt;br&gt;&#xA;परं गुह्यमिमं प्रश्नं शृणुष्वावहितो नृप&#x9;001c&lt;br&gt;&#xA;यथार्षेणेह विधिना चरतावमतेन ह&#x9;002a&lt;br&gt;&#xA;मयादित्यादवाप्तानि यजूंषि मिथिलाधिप&#x9;002c&lt;br&gt;&#xA;महता तपसा देवस्तपिष्ठः सेवितो मया&#x9;003a&lt;br&gt;&#xA;प्रीतेन चाहं विभुना सूर्येणोक्तस्तदानघ&#x9;003c&lt;br&gt;&#xA;वरं वृणीष्व विप्रर्षे यदिष्टं ते सुदुर्लभम्&#x9;004a&lt;br&gt;&#xA;तत्ते दास्यामि प्रीतात्मा मत्प्रसादो हि दुर्लभः&#x9;004c&lt;br&gt;&#xA;ततः प्रणम्य शिरसा मयोक्तस्तपतां वरः&#x9;005a&lt;br&gt;&#xA;यजूंषि नोपयुक्तानि क्षिप्रमिच्छामि वेदितुम्&#x9;005c&lt;br&gt;&#xA;ततो मां भगवानाह वितरिष्यामि ते द्विज&#x9;006a&lt;br&gt;&#xA;सरस्वतीह वाग्भूता शरीरं ते प्रवेक्ष्यति&#x9;006c&lt;br&gt;&#xA;ततो मामाह भगवानास्यं स्वं विवृतं कुरु&#x9;007a&lt;br&gt;&#xA;विवृतं च ततो मेऽऽस्यं प्रविष्टा च सरस्वती&#x9;007c&lt;br&gt;&#xA;ततो विदह्यमानोऽहं प्रविष्टोऽम्भस्तदानघ&#x9;008a&lt;br&gt;&#xA;अविज्ञानादमर्षाच्च भास्करस्य महात्मनः&#x9;008c&lt;br&gt;&#xA;ततो विदह्यमानं मामुवाच भगवान्रविः&#x9;009a&lt;br&gt;&#xA;मुहूर्तं सह्यतां दाहस्ततः शीतीभविष्यसि&#x9;009c&lt;br&gt;&#xA;शीतीभूतं च मां दृष्ट्वा भगवानाह भास्करः&#x9;010a&lt;br&gt;&#xA;प्रतिष्ठास्यति ते वेदः सोत्तरः सखिलो द्विज&#x9;010c&lt;br&gt;&#xA;कृत्स्नं शतपथं चैव प्रणेष्यसि द्विजर्षभ&#x9;011a&lt;br&gt;&#xA;तस्यान्ते चापुनर्भावे बुद्धिस्तव भविष्यति&#x9;011c&lt;br&gt;&#xA;प्राप्स्यसे च यदिष्टं तत्साङ्ख्ययोगेप्सितं पदम्&#x9;012a&lt;br&gt;&#xA;एतावदुक्त्वा भगवानस्तमेवाभ्यवर्तत&#x9;012c&lt;br&gt;&#xA;ततोऽनुव्याहृतं श्रुत्वा गते देवे विभावसौ&#x9;013a&lt;br&gt;&#xA;गृहमागत्य संहृष्टोऽचिन्तयं वै सरस्वतीम्&#x9;013c&lt;br&gt;&#xA;ततः प्रवृत्तातिशुभा स्वरव्यञ्जनभूषिता&#x9;014a&lt;br&gt;&#xA;ओङ्कारमादितः कृत्वा मम देवी सरस्वती&#x9;014c&lt;br&gt;&#xA;ततोऽहमर्घ्यं विधिवत्सरस्वत्यै न्यवेदयम्&#x9;015a&lt;br&gt;&#xA;तपतां च वरिष्ठाय निषण्णस्तत्परायणः&#x9;015c&lt;br&gt;&#xA;ततः शतपथं कृत्स्नं सरहस्यं ससङ्ग्रहम्&#x9;016a&lt;br&gt;&#xA;चक्रे सपरिशेषं च हर्षेण परमेण ह&#x9;016c&lt;br&gt;&#xA;कृत्वा चाध्ययनं तेषां शिष्याणां शतमुत्तमम्&#x9;017a&lt;br&gt;&#xA;विप्रियार्थं सशिष्यस्य मातुलस्य महात्मनः&#x9;017c&lt;br&gt;&#xA;ततः सशिष्येण मया सूर्येणेव गभस्तिभिः&#x9;018a&lt;br&gt;&#xA;व्याप्तो यज्ञो महाराज पितुस्तव महात्मनः&#x9;018c&lt;br&gt;&#xA;मिषतो देवलस्यापि ततोऽर्धं हृतवानहम्&#x9;019a&lt;br&gt;&#xA;स्ववेददक्षिणायाथ विमर्दे मातुलेन ह&#x9;019c&lt;br&gt;&#xA;सुमन्तुनाथ पैलेन तथा जैमिनिना च वै&#x9;020a&lt;br&gt;&#xA;पित्रा ते मुनिभिश्चैव ततोऽहमनुमानितः&#x9;020c&lt;br&gt;&#xA;दश पञ्च च प्राप्तानि यजूंष्यर्कान्मयानघ&#x9;021a&lt;br&gt;&#xA;तथैव लोमहर्षाच्च पुराणमवधारितम्&#x9;021c&lt;br&gt;&#xA;बीजमेतत्पुरस्कृत्य देवीं चैव सरस्वतीम्&#x9;022a&lt;br&gt;&#xA;सूर्यस्य चानुभावेन प्रवृत्तोऽहं नराधिप&#x9;022c&lt;br&gt;&#xA;कर्तुं शतपथं वेदमपूर्वं कारितं च मे&#x9;023a&lt;br&gt;&#xA;यथाभिलषितं मार्गं तथा तच्चोपपादितम्&#x9;023c&lt;br&gt;&#xA;शिष्याणामखिलं कृत्स्नमनुज्ञातं ससङ्ग्रहम्&#x9;024a&lt;br&gt;&#xA;सर्वे च शिष्याः शुचयो गताः परमहर्षिताः&#x9;024c&lt;br&gt;&#xA;शाखाः पञ्चदशेमास्तु विद्या भास्करदर्शिताः&#x9;025a&lt;br&gt;&#xA;प्रतिष्ठाप्य यथाकामं वेद्यं तदनुचिन्तयम्&#x9;025c&lt;br&gt;&#xA;किमत्र ब्रह्मण्यमृतं किं च वेद्यमनुत्तमम्&#x9;026a&lt;br&gt;&#xA;चिन्तये तत्र चागत्य गन्धर्वो मामपृच्छत&#x9;026c&lt;br&gt;&#xA;विश्वावसुस्ततो राजन्वेदान्तज्ञानकोविदः&#x9;027a&lt;br&gt;&#xA;चतुर्विंशतिकान्प्रश्नान्पृष्ट्वा वेदस्य पार्थिव&#x9;027c&lt;br&gt;&#xA;पञ्चविंशतिमं प्रश्नं पप्रच्छान्वीक्षिकीं तथा&#x9;027e&lt;br&gt;&#xA;विश्वाविश्वं तथाश्वाश्वं मित्रं वरुणमेव च&#x9;028a&lt;br&gt;&#xA;ज्ञानं ज्ञेयं तथाज्ञो ज्ञः कस्तपा अतपास्तथा&#x9;028c&lt;br&gt;&#xA;सूर्यादः सूर्य इति च विद्याविद्ये तथैव च&#x9;028e&lt;br&gt;&#xA;वेद्यावेद्यं तथा राजन्नचलं चलमेव च&#x9;029a&lt;br&gt;&#xA;अपूर्वमक्षयं क्षय्यमेतत्प्रश्नमनुत्तमम्&#x9;029c&lt;br&gt;&#xA;अथोक्तश्च मया राजन्राजा गन्धर्वसत्तमः&#x9;030a&lt;br&gt;&#xA;पृष्टवाननुपूर्वेण प्रश्नमुत्तममर्थवत्&#x9;030c&lt;br&gt;&#xA;मुहूर्तं मृष्यतां तावद्यावदेनं विचिन्तये&#x9;031a&lt;br&gt;&#xA;बाढमित्येव कृत्वा स तूष्णीं गन्धर्व आस्थितः&#x9;031c&lt;br&gt;&#xA;ततोऽन्वचिन्तयमहं भूयो देवीं सरस्वतीम्&#x9;032a&lt;br&gt;&#xA;मनसा स च मे प्रश्नो दध्नो घृतमिवोद्धृतम्&#x9;032c&lt;br&gt;&#xA;तत्रोपनिषदं चैव परिशेषं च पार्थिव&#x9;033a&lt;br&gt;&#xA;मथ्नामि मनसा तात दृष्ट्वा चान्वीक्षिकीं पराम्&#x9;033c&lt;br&gt;&#xA;चतुर्थी राजशार्दूल विद्यैषा साम्परायिकी&#x9;034a&lt;br&gt;&#xA;उदीरिता मया तुभ्यं पञ्चविंशेऽधि धिष्ठिता&#x9;034c&lt;br&gt;&#xA;अथोक्तस्तु मया राजन्राजा विश्वावसुस्तदा&#x9;035a&lt;br&gt;&#xA;श्रूयतां यद्भवानस्मान्प्रश्नं सम्पृष्टवानिह&#x9;035c&lt;br&gt;&#xA;विश्वाविश्वेति यदिदं गन्धर्वेन्द्रानुपृच्छसि&#x9;036a&lt;br&gt;&#xA;विश्वाव्यक्तं परं विद्याद्भूतभव्यभयङ्करम्&#x9;036c&lt;br&gt;&#xA;त्रिगुणं गुणकर्तृत्वादविश्वो निष्कलस्तथा&#x9;037a&lt;br&gt;&#xA;अश्वस्तथैव मिथुनमेवमेवानुदृश्यते&#x9;037c&lt;br&gt;&#xA;अव्यक्तं प्रकृतिं प्राहुः पुरुषेति च निर्गुणम्&#x9;038a&lt;br&gt;&#xA;तथैव मित्रं पुरुषं वरुणं प्रकृतिं तथा&#x9;038c&lt;br&gt;&#xA;ज्ञानं तु प्रकृतिं प्राहुर्ज्ञेयं निष्कलमेव च&#x9;039a&lt;br&gt;&#xA;अज्ञश्च ज्ञश्च पुरुषस्तस्मान्निष्कल उच्यते&#x9;039c&lt;br&gt;&#xA;कस्तपा अतपाः प्रोक्तः कोऽसौ पुरुष उच्यते&#x9;040a&lt;br&gt;&#xA;तपाः प्रकृतिरित्याहुरतपा निष्कलः स्मृतः&#x9;040c&lt;br&gt;&#xA;तथैवावेद्यमव्यक्तं वेद्यः पुरुष उच्यते&#x9;041a&lt;br&gt;&#xA;चलाचलमिति प्रोक्तं त्वया तदपि मे शृणु&#x9;041c&lt;br&gt;&#xA;चलां तु प्रकृतिं प्राहुः कारणं क्षेपसर्गयोः&#x9;042a&lt;br&gt;&#xA;अक्षेपसर्गयोःकर्ता निश्चलः पुरुषः स्मृतः&#x9;042c&lt;br&gt;&#xA;अजावुभावप्रजौ च अक्षयौ चाप्युभावपि&#x9;043a&lt;br&gt;&#xA;अजौ नित्यावुभौ प्राहुरध्यात्मगतिनिश्चयाः&#x9;043c&lt;br&gt;&#xA;अक्षयत्वात्प्रजनने अजमत्राहुरव्ययम्&#x9;044a&lt;br&gt;&#xA;अक्षयं पुरुषं प्राहुः क्षयो ह्यस्य न विद्यते&#x9;044c&lt;br&gt;&#xA;गुणक्षयत्वात्प्रकृतिः कर्तृत्वादक्षयं बुधाः&#x9;045a&lt;br&gt;&#xA;एषा तेऽऽन्वीक्षिकी विद्या चतुर्थी साम्परायिकी&#x9;045c&lt;br&gt;&#xA;विद्योपेतं धनं कृत्वा कर्मणा नित्यकर्मणि&#x9;046a&lt;br&gt;&#xA;एकान्तदर्शना वेदाः सर्वे विश्वावसो स्मृताः&#x9;046c&lt;br&gt;&#xA;जायन्ते च म्रियन्ते च यस्मिन्नेते यतश्च्युताः&#x9;047a&lt;br&gt;&#xA;वेदार्थं ये न जानन्ति वेद्यं गन्धर्वसत्तम&#x9;047c&lt;br&gt;&#xA;साङ्गोपाङ्गानपि यदि पञ्च वेदानधीयते&#x9;048a&lt;br&gt;&#xA;वेदवेद्यं न जानीते वेदभारवहो हि सः&#x9;048c&lt;br&gt;&#xA;यो घृतार्थी खरीक्षीरं मथेद्गन्धर्वसत्तम&#x9;049a&lt;br&gt;&#xA;विष्ठां तत्रानुपश्येत न मण्डं नापि वा घृतम्&#x9;049c&lt;br&gt;&#xA;तथा वेद्यमवेद्यं च वेदविद्यो न विन्दति&#x9;050a&lt;br&gt;&#xA;स केवलं मूढमतिर्ज्ञानभारवहः स्मृतः&#x9;050c&lt;br&gt;&#xA;द्रष्टव्यौ नित्यमेवैतौ तत्परेणान्तरात्मना&#x9;051a&lt;br&gt;&#xA;यथास्य जन्मनिधने न भवेतां पुनः पुनः&#x9;051c&lt;br&gt;&#xA;अजस्रं जन्मनिधनं चिन्तयित्वा त्रयीमिमाम्&#x9;052a&lt;br&gt;&#xA;परित्यज्य क्षयमिह अक्षयं धर्ममास्थितः&#x9;052c&lt;br&gt;&#xA;यदा तु पश्यतेऽत्यन्तमहन्यहनि काश्यप&#x9;053a&lt;br&gt;&#xA;तदा स केवलीभूतः षड्विंशमनुपश्यति&#x9;053c&lt;br&gt;&#xA;अन्यश्च शश्वदव्यक्तस्तथान्यः पञ्चविंशकः&#x9;054a&lt;br&gt;&#xA;तस्य द्वावनुपश्येत तमेकमिति साधवः&#x9;054c&lt;br&gt;&#xA;तेनैतन्नाभिजानन्ति पञ्चविंशकमच्युतम्&#x9;055a&lt;br&gt;&#xA;जन्ममृत्युभयाद्योगाः साङ्ख्याश्च परमैषिणः&#x9;055c&lt;br&gt;&#xA;विश्वावसुरुवाच&#x9;056 &lt;br&gt;&#xA;पञ्चविंशं यदेतत्ते प्रोक्तं ब्राह्मणसत्तम&#x9;056a&lt;br&gt;&#xA;तथा तन्न तथा वेति तद्भवान्वक्तुमर्हति&#x9;056c&lt;br&gt;&#xA;जैगीषव्यस्यासितस्य देवलस्य च मे श्रुतम्&#x9;057a&lt;br&gt;&#xA;पराशरस्य विप्रर्षेर्वार्षगण्यस्य धीमतः&#x9;057c&lt;br&gt;&#xA;भिक्षोः पञ्चशिखस्याथ कपिलस्य शुकस्य च&#x9;058a&lt;br&gt;&#xA;गौतमस्यार्ष्टिषेणस्य गर्गस्य च महात्मनः&#x9;058c&lt;br&gt;&#xA;नारदस्यासुरेश्चैव पुलस्त्यस्य च धीमतः&#x9;059a&lt;br&gt;&#xA;सनत्कुमारस्य ततः शुक्रस्य च महात्मनः&#x9;059c&lt;br&gt;&#xA;कश्यपस्य पितुश्चैव पूर्वमेव मया श्रुतम्&#x9;060a&lt;br&gt;&#xA;तदनन्तरं च रुद्रस्य विश्वरूपस्य धीमतः&#x9;060c&lt;br&gt;&#xA;दैवतेभ्यः पितृभ्यश्च दैत्येभ्यश्च ततस्ततः&#x9;061a&lt;br&gt;&#xA;प्राप्तमेतन्मया कृत्स्नं वेद्यं नित्यं वदन्त्युत&#x9;061c&lt;br&gt;&#xA;तस्मात्तद्वै भवद्बुद्ध्या श्रोतुमिच्छामि ब्राह्मण&#x9;062a&lt;br&gt;&#xA;भवान्प्रबर्हः शास्त्राणां प्रगल्भश्चातिबुद्धिमान्&#x9;062c&lt;br&gt;&#xA;न तवाविदितं किञ्चिद्भवाञ्श्रुतिनिधिः स्मृतः&#x9;063a&lt;br&gt;&#xA;कथ्यते देवलोके च पितृलोके च ब्राह्मण&#x9;063c&lt;br&gt;&#xA;ब्रह्मलोकगताश्चैव कथयन्ति महर्षयः&#x9;064a&lt;br&gt;&#xA;पतिश्च तपतां शश्वदादित्यस्तव भाषते&#x9;064c&lt;br&gt;&#xA;साङ्ख्यज्ञानं त्वया ब्रह्मन्नवाप्तं कृत्स्नमेव च&#x9;065a&lt;br&gt;&#xA;तथैव योगज्ञानं च याज्ञवल्क्य विशेषतः&#x9;065c&lt;br&gt;&#xA;निःसन्दिग्धं प्रबुद्धस्त्वं बुध्यमानश्चराचरम्&#x9;066a&lt;br&gt;&#xA;श्रोतुमिच्छामि तज्ज्ञानं घृतं मण्डमयं यथा&#x9;066c&lt;br&gt;&#xA;याज्ञवल्क्य उवाच&#x9;067 &lt;br&gt;&#xA;कृत्स्नधारिणमेव त्वां मन्ये गन्धर्वसत्तम&#x9;067a&lt;br&gt;&#xA;जिज्ञाससि च मां राजंस्तन्निबोध यथाश्रुतम्&#x9;067c&lt;br&gt;&#xA;अबुध्यमानां प्रकृतिं बुध्यते पञ्चविंशकः&#x9;068a&lt;br&gt;&#xA;न तु बुध्यति गन्धर्व प्रकृतिः पञ्चविंशकम्&#x9;068c&lt;br&gt;&#xA;अनेनाप्रतिबोधेन प्रधानं प्रवदन्ति तम्&#x9;069a&lt;br&gt;&#xA;साङ्ख्ययोगाश्च तत्त्वज्ञा यथाश्रुतिनिदर्शनात्&#x9;069c&lt;br&gt;&#xA;पश्यंस्तथैवापश्यंश्च पश्यत्यन्यस्तथानघ&#x9;070a&lt;br&gt;&#xA;षड्विंशः पञ्चविंशं च चतुर्विंशं च पश्यति&#x9;070c&lt;br&gt;&#xA;न तु पश्यति पश्यंस्तु यश्चैनमनुपश्यति&#x9;070e&lt;br&gt;&#xA;पञ्चविंशोऽभिमन्येत नान्योऽस्ति परमो मम&#x9;071a&lt;br&gt;&#xA;न चतुर्विंशकोऽग्राह्यो मनुजैर्ज्ञानदर्शिभिः&#x9;071c&lt;br&gt;&#xA;मत्स्येवोदकमन्वेति प्रवर्तति प्रवर्तनात्&#x9;072a&lt;br&gt;&#xA;यथैव बुध्यते मत्स्यस्तथैषोऽप्यनुबुध्यते&#x9;072c&lt;br&gt;&#xA;सस्नेहः सहवासाच्च साभिमानश्च नित्यशः&#x9;072e&lt;br&gt;&#xA;स निमज्जति कालस्य यदैकत्वं न बुध्यते&#x9;073a&lt;br&gt;&#xA;उन्मज्जति हि कालस्य ममत्वेनाभिसंवृतः&#x9;073c&lt;br&gt;&#xA;यदा तु मन्यतेऽन्योऽहमन्य एष इति द्विजः&#x9;074a&lt;br&gt;&#xA;तदा स केवलीभूतः षड्विंशमनुपश्यति&#x9;074c&lt;br&gt;&#xA;अन्यश्च राजन्नवरस्तथान्यः पञ्चविंशकः&#x9;075a&lt;br&gt;&#xA;तत्स्थत्वादनुपश्यन्ति एक एवेति साधवः&#x9;075c&lt;br&gt;&#xA;तेनैतन्नाभिनन्दन्ति पञ्चविंशकमच्युतम्&#x9;076a&lt;br&gt;&#xA;जन्ममृत्युभयाद्भीता योगाः साङ्ख्याश्च काश्यप&#x9;076c&lt;br&gt;&#xA;षड्विंशमनुपश्यन्ति शुचयस्तत्परायणाः&#x9;076e&lt;br&gt;&#xA;यदा स केवलीभूतः षड्विंशमनुपश्यति&#x9;077a&lt;br&gt;&#xA;तदा स सर्वविद्विद्वान्न पुनर्जन्म विन्दति&#x9;077c&lt;br&gt;&#xA;एवमप्रतिबुद्धश्च बुध्यमानश्च तेऽनघ&#x9;078a&lt;br&gt;&#xA;बुद्धश्चोक्तो यथातत्त्वं मया श्रुतिनिदर्शनात्&#x9;078c&lt;br&gt;&#xA;पश्यापश्यं योऽनुपश्येत्क्षेमं तत्त्वं च काश्यप&#x9;079a&lt;br&gt;&#xA;केवलाकेवलं चाद्यं पञ्चविंशात्परं च यत्&#x9;079c&lt;br&gt;&#xA;विश्वावसुरुवाच&#x9;080 &lt;br&gt;&#xA;तथ्यं शुभं चैतदुक्तं त्वया भोः सम्यक्क्षेम्यं देवताद्यं यथावत्&#x9;080a&lt;br&gt;&#xA;स्वस्त्यक्षयं भवतश्चास्तु नित्यं बुद्ध्या सदा बुद्धियुक्तं नमस्ते&#x9;080c&lt;br&gt;&#xA;याज्ञवल्क्य उवाच&#x9;081 &lt;br&gt;&#xA;एवमुक्त्वा सम्प्रयातो दिवं स विभ्राजन्वै श्रीमता दर्शनेन&#x9;081a&lt;br&gt;&#xA;तुष्टश्च तुष्ट्या परयाभिनन्द्य प्रदक्षिणं मम कृत्वा महात्मा&#x9;081c&lt;br&gt;&#xA;ब्रह्मादीनां खेचराणां क्षितौ च ये चाधस्तात्संवसन्ते नरेन्द्र&#x9;082a&lt;br&gt;&#xA;तत्रैव तद्दर्शनं दर्शयन्वै सम्यक्क्षेम्यं ये पथं संश्रिता वै&#x9;082c&lt;br&gt;&#xA;साङ्ख्याः सर्वे साङ्ख्यधर्मे रताश्च तद्वद्योगा योगधर्मे रताश्च&#x9;083a&lt;br&gt;&#xA;ये चाप्यन्ये मोक्षकामा मनुष्यास्तेषामेतद्दर्शनं ज्ञानदृष्टम्&#x9;083c&lt;br&gt;&#xA;ज्ञानान्मोक्षो जायते पूरुषाणां नास्त्यज्ञानादेवमाहुर्नरेन्द्र&#x9;084a&lt;br&gt;&#xA;तस्माज्ज्ञानं तत्त्वतोऽन्वेषितव्यं येनात्मानं मोक्षयेज्जन्ममृत्योः&#x9;084c&lt;br&gt;&#xA;प्राप्य ज्ञानं ब्राह्मणात्क्षत्रियाद्वा वैश्याच्छूद्रादपि नीचादभीक्ष्णम्&#x9;085a&lt;br&gt;&#xA;श्रद्धातव्यं श्रद्दधानेन नित्यं न श्रद्धिनं जन्ममृत्यू विशेताम्&#x9;085c&lt;br&gt;&#xA;सर्वे वर्णा ब्राह्मणा ब्रह्मजाश्च सर्वे नित्यं व्याहरन्ते च ब्रह्म&#x9;086a&lt;br&gt;&#xA;तत्त्वं शास्त्रं ब्रह्मबुद्ध्या ब्रवीमि सर्वं विश्वं ब्रह्म चैतत्समस्तम्&#x9;086c&lt;br&gt;&#xA;ब्रह्मास्यतो ब्राह्मणाः सम्प्रसूता बाहुभ्यां वै क्षत्रियाः सम्प्रसूताः&#x9;087a&lt;br&gt;&#xA;नाभ्यां वैश्याः पादतश्चापि शूद्राः सर्वे वर्णा नान्यथा वेदितव्याः&#x9;087c&lt;br&gt;&#xA;अज्ञानतः कर्मयोनिं भजन्ते तां तां राजंस्ते यथा यान्त्यभावम्&#x9;088a&lt;br&gt;&#xA;तथा वर्णा ज्ञानहीनाः पतन्ते घोरादज्ञानात्प्राकृतं योनिजालम्&#x9;088c&lt;br&gt;&#xA;तस्माज्ज्ञानं सर्वतो मार्गितव्यं सर्वत्रस्थं चैतदुक्तं मया ते&#x9;089a&lt;br&gt;&#xA;तस्थौ ब्रह्मा तस्थिवांश्चापरो यस्तस्मै नित्यं मोक्षमाहुर्द्विजेन्द्राः&#x9;089c&lt;br&gt;&#xA;यत्ते पृष्टं तन्मया चोपदिष्टं याथातथ्यं तद्विशोको भवस्व&#x9;090a&lt;br&gt;&#xA;राजन्गच्छस्वैतदर्थस्य पारं सम्यक्प्रोक्तं स्वस्ति तेऽस्त्वत्र नित्यम्&#x9;&#x9;090c&lt;br&gt;&#xA;भीष्म उवाच&#x9;091 &lt;br&gt;&#xA;स एवमनुशास्तस्तु याज्ञवल्क्येन धीमता&#x9;091a&lt;br&gt;&#xA;प्रीतिमानभवद्राजा मिथिलाधिपतिस्तदा&#x9;091c&lt;br&gt;&#xA;गते मुनिवरे तस्मिन्कृते चापि प्रदक्षिणे&#x9;092a&lt;br&gt;&#xA;दैवरातिर्नरपतिरासीनस्तत्र मोक्षवित्&#x9;092c&lt;br&gt;&#xA;गोकोटिं स्पर्शयामास हिरण्यस्य तथैव च&#x9;093a&lt;br&gt;&#xA;रत्नाञ्जलिमथैकं च ब्राह्मणेभ्यो ददौ तदा&#x9;093c&lt;br&gt;&#xA;विदेहराज्यं च तथा प्रतिष्ठाप्य सुतस्य वै&#x9;094a&lt;br&gt;&#xA;यतिधर्ममुपासंश्चाप्यवसन्मिथिलाधिपः&#x9;094c&lt;br&gt;&#xA;साङ्ख्यज्ञानमधीयानो योगशास्त्रं च कृत्स्नशः&#x9;095a&lt;br&gt;&#xA;धर्माधर्मौ च राजेन्द्र प्राकृतं परिगर्हयन्&#x9;095c&lt;br&gt;&#xA;अनन्तमिति कृत्वा स नित्यं केवलमेव च&#x9;096a&lt;br&gt;&#xA;धर्माधर्मौ पुण्यपापे सत्यासत्ये तथैव च&#x9;096c&lt;br&gt;&#xA;जन्ममृत्यू च राजेन्द्र प्राकृतं तदचिन्तयत्&#x9;097a&lt;br&gt;&#xA;ब्रह्माव्यक्तस्य कर्मेदमिति नित्यं नराधिप&#x9;097c&lt;br&gt;&#xA;पश्यन्ति योगाः साङ्ख्याश्च स्वशास्त्रकृतलक्षणाः&#x9;098a&lt;br&gt;&#xA;इष्टानिष्टवियुक्तं हि तस्थौ ब्रह्म परात्परम्&#x9;098c&lt;br&gt;&#xA;नित्यं तमाहुर्विद्वांसः शुचिस्तस्माच्छुचिर्भव&#x9;098e&lt;br&gt;&#xA;दीयते यच्च लभते दत्तं यच्चानुमन्यते&#x9;099a&lt;br&gt;&#xA;ददाति च नरश्रेष्ठ प्रतिगृह्णाति यच्च ह&#x9;099c&lt;br&gt;&#xA;ददात्यव्यक्तमेवैतत्प्रतिगृह्णाति तच्च वै&#x9;099e&lt;br&gt;&#xA;आत्मा ह्येवात्मनो ह्येकः कोऽन्यस्त्वत्तोऽधिको भवेत्&#x9;100a&lt;br&gt;&#xA;एवं मन्यस्व सततमन्यथा मा विचिन्तय&#x9;100c&lt;br&gt;&#xA;यस्याव्यक्तं न विदितं सगुणं निर्गुणं पुनः&#x9;101a&lt;br&gt;&#xA;तेन तीर्थानि यज्ञाश्च सेवितव्याविपश्चिता&#x9;101c&lt;br&gt;&#xA;न स्वाध्यायैस्तपोभिर्वा यज्ञैर्वा कुरुनन्दन&#x9;102a&lt;br&gt;&#xA;लभतेऽव्यक्तसंस्थानं ज्ञात्वाव्यक्तं महीपते&#x9;102c&lt;br&gt;&#xA;तथैव महतः स्थानमाहङ्कारिकमेव च&#x9;103a&lt;br&gt;&#xA;अहङ्कारात्परं चापि स्थानानि समवाप्नुयात्&#x9;103c&lt;br&gt;&#xA;ये त्वव्यक्तात्परं नित्यं जानते शास्त्रतत्पराः&#x9;104a&lt;br&gt;&#xA;जन्ममृत्युवियुक्तं च वियुक्तं सदसच्च यत्&#x9;104c&lt;br&gt;&#xA;एतन्मयाप्तं जनकात्पुरस्तात्तेनापि चाप्तं नृप याज्ञवल्क्यात्&#x9;105a&lt;br&gt;&#xA;ज्ञानं विशिष्टं न तथा हि यज्ञा ज्ञानेन दुर्गं तरते न यज्ञैः&#x9;105c&lt;br&gt;&#xA;दुर्गं जन्म निधनं चापि राजन्न भूतिकं ज्ञानविदो वदन्ति&#x9;106a&lt;br&gt;&#xA;यज्ञैस्तपोभिर्नियमैर्व्रतैश्च दिवं समासाद्य पतन्ति भूमौ&#x9;106c&lt;br&gt;&#xA;तस्मादुपासस्व परं महच्छुचि शिवं विमोक्षं विमलं पवित्रम्&#x9;107a&lt;br&gt;&#xA;क्षेत्रज्ञवित्पार्थिव ज्ञानयज्ञमुपास्य वै तत्त्वमृषिर्भविष्यसि&#x9;107c&lt;br&gt;&#xA;उपनिषदमुपाकरोत्तदा वै जनकनृपस्य पुरा हि याज्ञवल्क्यः&#x9;108a&lt;br&gt;&#xA;यदुपगणितशाश्वताव्ययं तच्छुभममृतत्वमशोकमृच्छतीति&#x9;108c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/307/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/307/</guid>
      <description>&lt;p&gt;युधिष्ठिर उवाच&#x9;001 &lt;br&gt;&#xA;ऐश्वर्यं वा महत्प्राप्य धनं वा भरतर्षभ&#x9;001a&lt;br&gt;&#xA;दीर्घमायुरवाप्याथ कथं मृत्युमतिक्रमेत्&#x9;001c&lt;br&gt;&#xA;तपसा वा सुमहता कर्मणा वा श्रुतेन वा&#x9;002a&lt;br&gt;&#xA;रसायनप्रयोगैर्वा कैर्नोपैति जरान्तकौ&#x9;002c&lt;br&gt;&#xA;भीष्म उवाच&#x9;003 &lt;br&gt;&#xA;अत्राप्युदाहरन्तीममितिहासं पुरातनम्&#x9;003a&lt;br&gt;&#xA;भिक्षोः पञ्चशिखस्येह संवादं जनकस्य च&#x9;003c&lt;br&gt;&#xA;वैदेहो जनको राजा महर्षिं वेदवित्तमम्&#x9;004a&lt;br&gt;&#xA;पर्यपृच्छत्पञ्चशिखं छिन्नधर्मार्थसंशयम्&#x9;004c&lt;br&gt;&#xA;केन वृत्तेन भगवन्नतिक्रामेज्जरान्तकौ&#x9;005a&lt;br&gt;&#xA;तपसा वाथ बुद्ध्या वा कर्मणा वा श्रुतेन वा&#x9;005c&lt;br&gt;&#xA;एवमुक्तः स वैदेहं प्रत्युवाच परोक्षवित्&#x9;006a&lt;br&gt;&#xA;निवृत्तिर्नैतयोरस्ति नानिवृत्तिः कथञ्चन&#x9;006c&lt;br&gt;&#xA;न ह्यहानि निवर्तन्ते न मासा न पुनः क्षपाः&#x9;007a&lt;br&gt;&#xA;सोऽयं प्रपद्यतेऽध्वानं चिराय ध्रुवमध्रुवः&#x9;007c&lt;br&gt;&#xA;सर्वभूतसमुच्छेदः स्रोतसेवोह्यते सदा&#x9;008a&lt;br&gt;&#xA;उह्यमानं निमज्जन्तमप्लवे कालसागरे&#x9;008c&lt;br&gt;&#xA;जरामृत्युमहाग्राहे न कश्चिदभिपद्यते&#x9;008e&lt;br&gt;&#xA;नैवास्य भविता कश्चिन्नासौ भवति कस्यचित्&#x9;009a&lt;br&gt;&#xA;पथि सङ्गतमेवेदं दारैरन्यैश्च बन्धुभिः&#x9;009c&lt;br&gt;&#xA;नायमत्यन्तसंवासो लब्धपूर्वो हि केनचित्&#x9;009e&lt;br&gt;&#xA;क्षिप्यन्ते तेन तेनैव निष्टनन्तः पुनः पुनः&#x9;010a&lt;br&gt;&#xA;कालेन जाता जाता हि वायुनेवाभ्रसञ्चयाः&#x9;010c&lt;br&gt;&#xA;जरामृत्यू हि भूतानां खादितारौ वृकाविव&#x9;011a&lt;br&gt;&#xA;बलिनां दुर्बलानां च ह्रस्वानां महतामपि&#x9;011c&lt;br&gt;&#xA;एवम्भूतेषु भूतेषु नित्यभूताध्रुवेषु च&#x9;012a&lt;br&gt;&#xA;कथं हृष्येत जातेषु मृतेषु च कथं ज्वरेत्&#x9;012c&lt;br&gt;&#xA;कुतोऽहमागतः कोऽस्मि क्व गमिष्यामि कस्य वा&#x9;013a&lt;br&gt;&#xA;कस्मिन्स्थितः क्व भविता कस्मात्किमनुशोचसि&#x9;013c&lt;br&gt;&#xA;द्रष्टा स्वर्गस्य न ह्यस्ति तथैव नरकस्य च&#x9;014a&lt;br&gt;&#xA;आगमांस्त्वनतिक्रम्य दद्याच्चैव यजेत च&#x9;014c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/308/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/308/</guid>
      <description>&lt;p&gt;युधिष्ठिर उवाच&#x9;001 &lt;br&gt;&#xA;अपरित्यज्य गार्हस्थ्यं कुरुराजर्षिसत्तम&#x9;001a&lt;br&gt;&#xA;कः प्राप्तो विनयं बुद्ध्या मोक्षतत्त्वं वदस्व मे&#x9;001c&lt;br&gt;&#xA;सन्न्यस्यते यथात्मायं सन्न्यस्तात्मा यथा च यः&#x9;002a&lt;br&gt;&#xA;परं मोक्षस्य यच्चापि तन्मे ब्रूहि पितामह&#x9;002c&lt;br&gt;&#xA;भीष्म उवाच&#x9;003 &lt;br&gt;&#xA;अत्राप्युदाहरन्तीममितिहासं पुरातनम्&#x9;003a&lt;br&gt;&#xA;जनकस्य च संवादं सुलभायाश्च भारत&#x9;003c&lt;br&gt;&#xA;सन्न्यासफलिकः कश्चिद्बभूव नृपतिः पुरा&#x9;004a&lt;br&gt;&#xA;मैथिलो जनको नाम धर्मध्वज इति श्रुतः&#x9;004c&lt;br&gt;&#xA;स वेदे मोक्षशास्त्रे च स्वे च शास्त्रे कृतागमः&#x9;005a&lt;br&gt;&#xA;इन्द्रियाणि समाधाय शशास वसुधामिमाम्&#x9;005c&lt;br&gt;&#xA;तस्य वेदविदः प्राज्ञाः श्रुत्वा तां साधुवृत्तताम्&#x9;006a&lt;br&gt;&#xA;लोकेषु स्पृहयन्त्यन्ये पुरुषाः पुरुषेश्वर&#x9;006c&lt;br&gt;&#xA;अथ धर्मयुगे तस्मिन्योगधर्ममनुष्ठिता&#x9;007a&lt;br&gt;&#xA;महीमनुचचारैका सुलभा नाम भिक्षुकी&#x9;007c&lt;br&gt;&#xA;तया जगदिदं सर्वमटन्त्या मिथिलेश्वरः&#x9;008a&lt;br&gt;&#xA;तत्र तत्र श्रुतो मोक्षे कथ्यमानस्त्रिदण्डिभिः&#x9;008c&lt;br&gt;&#xA;सा सुसूक्ष्मां कथां श्रुत्वा तथ्यं नेति ससंशया&#x9;009a&lt;br&gt;&#xA;दर्शने जातसङ्कल्पा जनकस्य बभूव ह&#x9;009c&lt;br&gt;&#xA;ततः सा विप्रहायाथ पूर्वरूपं हि योगतः&#x9;010a&lt;br&gt;&#xA;अबिभ्रदनवद्याङ्गी रूपमन्यदनुत्तमम्&#x9;010c&lt;br&gt;&#xA;चक्षुर्निमेषमात्रेण लघ्वस्त्रगतिगामिनी&#x9;011a&lt;br&gt;&#xA;विदेहानां पुरीं सुभ्रूर्जगाम कमलेक्षणा&#x9;011c&lt;br&gt;&#xA;सा प्राप्य मिथिलां रम्यां समृद्धजनसङ्कुलाम्&#x9;012a&lt;br&gt;&#xA;भैक्षचर्यापदेशेन ददर्श मिथिलेश्वरम्&#x9;012c&lt;br&gt;&#xA;राजा तस्याः परं दृष्ट्वा सौकुमार्यं वपुस्तथा&#x9;013a&lt;br&gt;&#xA;केयं कस्य कुतो वेति बभूवागतविस्मयः&#x9;013c&lt;br&gt;&#xA;ततोऽस्याः स्वागतं कृत्वा व्यादिश्य च वरासनम्&#x9;014a&lt;br&gt;&#xA;पूजितां पादशौचेन वरान्नेनाप्यतर्पयत्&#x9;014c&lt;br&gt;&#xA;अथ भुक्तवती प्रीता राजानं मन्त्रिभिर्वृतम्&#x9;015a&lt;br&gt;&#xA;सर्वभाष्यविदां मध्ये चोदयामास भिक्षुकी&#x9;015c&lt;br&gt;&#xA;सुलभा त्वस्य धर्मेषु मुक्तो नेति ससंशया&#x9;016a&lt;br&gt;&#xA;सत्त्वं सत्त्वेन योगज्ञा प्रविवेश महीपते&#x9;016c&lt;br&gt;&#xA;नेत्राभ्यां नेत्रयोरस्य रश्मीन्संयोज्य रश्मिभिः&#x9;017a&lt;br&gt;&#xA;सा स्म सञ्चोदयिष्यन्तं योगबन्धैर्बबन्ध ह&#x9;017c&lt;br&gt;&#xA;जनकोऽप्युत्स्मयन्राजा भावमस्या विशेषयन्&#x9;018a&lt;br&gt;&#xA;प्रतिजग्राह भावेन भावमस्या नृपोत्तमः&#x9;018c&lt;br&gt;&#xA;तदेकस्मिन्नधिष्ठाने संवादः श्रूयतामयम्&#x9;019a&lt;br&gt;&#xA;छत्रादिषु विमुक्तस्य मुक्तायाश्च त्रिदण्डके&#x9;019c&lt;br&gt;&#xA;भगवत्याः क्व चर्येयं कृता क्व च गमिष्यसि&#x9;020a&lt;br&gt;&#xA;कस्य च त्वं कुतो वेति पप्रच्छैनां महीपतिः&#x9;020c&lt;br&gt;&#xA;श्रुते वयसि जातौ च सद्भावो नाधिगम्यते&#x9;021a&lt;br&gt;&#xA;एष्वर्थेषूत्तरं तस्मात्प्रवेद्यं सत्समागमे&#x9;021c&lt;br&gt;&#xA;छत्रादिषु विशेषेषु मुक्तं मां विद्धि सर्वशः&#x9;022a&lt;br&gt;&#xA;स त्वां सम्मन्तुमिच्छामि मानार्हासि मता हि मे&#x9;022c&lt;br&gt;&#xA;यस्माच्चैतन्मया प्राप्तं ज्ञानं वैशेषिकं पुरा&#x9;023a&lt;br&gt;&#xA;यस्य नान्यः प्रवक्तास्ति मोक्षे तमपि मे शृणु&#x9;023c&lt;br&gt;&#xA;पाराशर्यसगोत्रस्य वृद्धस्य सुमहात्मनः&#x9;024a&lt;br&gt;&#xA;भिक्षोः पञ्चशिखस्याहं शिष्यः परमसम्मतः&#x9;024c&lt;br&gt;&#xA;साङ्ख्यज्ञाने तथा योगे महीपालविधौ तथा&#x9;025a&lt;br&gt;&#xA;त्रिविधे मोक्षधर्मेऽस्मिन्गताध्वा छिन्नसंशयः&#x9;025c&lt;br&gt;&#xA;स यथाशास्त्रदृष्टेन मार्गेणेह परिव्रजन्&#x9;026a&lt;br&gt;&#xA;वार्षिकांश्चतुरो मासान्पुरा मयि सुखोषितः&#x9;026c&lt;br&gt;&#xA;तेनाहं साङ्ख्यमुख्येन सुदृष्टार्थेन तत्त्वतः&#x9;027a&lt;br&gt;&#xA;श्रावितस्त्रिविधं मोक्षं न च राज्याद्विचालितः&#x9;027c&lt;br&gt;&#xA;सोऽहं तामखिलां वृत्तिं त्रिविधां मोक्षसंहिताम्&#x9;028a&lt;br&gt;&#xA;मुक्तरागश्चराम्येकः पदे परमके स्थितः&#x9;028c&lt;br&gt;&#xA;वैराग्यं पुनरेतस्य मोक्षस्य परमो विधिः&#x9;029a&lt;br&gt;&#xA;ज्ञानादेव च वैराग्यं जायते येन मुच्यते&#x9;029c&lt;br&gt;&#xA;ज्ञानेन कुरुते यत्नं यत्नेन प्राप्यते महत्&#x9;030a&lt;br&gt;&#xA;महद्द्वन्द्वप्रमोक्षाय सा सिद्धिर्या वयोतिगा&#x9;030c&lt;br&gt;&#xA;सेयं परमिका बुद्धिः प्राप्ता निर्द्वन्द्वता मया&#x9;031a&lt;br&gt;&#xA;इहैव गतमोहेन चरता मुक्तसङ्गिना&#x9;031c&lt;br&gt;&#xA;यथा क्षेत्रं मृदूभूतमद्भिराप्लावितं तथा&#x9;032a&lt;br&gt;&#xA;जनयत्यङ्कुरं कर्म नृणां तद्वत्पुनर्भवम्&#x9;032c&lt;br&gt;&#xA;यथा चोत्तापितं बीजं कपाले यत्र तत्र वा&#x9;033a&lt;br&gt;&#xA;प्राप्याप्यङ्कुरहेतुत्वमबीजत्वान्न जायते&#x9;033c&lt;br&gt;&#xA;तद्वद्भगवता तेन शिखाप्रोक्तेन भिक्षुणा&#x9;034a&lt;br&gt;&#xA;ज्ञानं कृतमबीजं मे विषयेषु न जायते&#x9;034c&lt;br&gt;&#xA;नाभिषज्जति कस्मिंश्चिन्नानर्थे न परिग्रहे&#x9;035a&lt;br&gt;&#xA;नाभिरज्यति चैतेषु व्यर्थत्वाद्रागदोषयोः&#x9;035c&lt;br&gt;&#xA;यश्च मे दक्षिणं बाहुं चन्दनेन समुक्षयेत्&#x9;036a&lt;br&gt;&#xA;सव्यं वास्या च यस्तक्षेत्समावेतावुभौ मम&#x9;036c&lt;br&gt;&#xA;सुखी सोऽहमवाप्तार्थः समलोष्टाश्मकाञ्चनः&#x9;037a&lt;br&gt;&#xA;मुक्तसङ्गः स्थितो राज्ये विशिष्टोऽन्यैस्त्रिदण्डिभिः&#x9;037c&lt;br&gt;&#xA;मोक्षे हि त्रिविधा निष्ठा दृष्टा पूर्वैर्महर्षिभिः&#x9;038a&lt;br&gt;&#xA;ज्ञानं लोकोत्तरं यच्च सर्वत्यागश्च कर्मणाम्&#x9;038c&lt;br&gt;&#xA;ज्ञाननिष्ठां वदन्त्येके मोक्षशास्त्रविदो जनाः&#x9;039a&lt;br&gt;&#xA;कर्मनिष्ठां तथैवान्ये यतयः सूक्ष्मदर्शिनः&#x9;039c&lt;br&gt;&#xA;प्रहायोभयमप्येतज्ज्ञानं कर्म च केवलम्&#x9;040a&lt;br&gt;&#xA;तृतीयेयं समाख्याता निष्ठा तेन महात्मना&#x9;040c&lt;br&gt;&#xA;यमे च नियमे चैव द्वेषे कामे परिग्रहे&#x9;041a&lt;br&gt;&#xA;माने दम्भे तथा स्नेहे सदृशास्ते कुटुम्बिभिः&#x9;041c&lt;br&gt;&#xA;त्रिदण्डादिषु यद्यस्ति मोक्षो ज्ञानेन केनचित्&#x9;042a&lt;br&gt;&#xA;छत्रादिषु कथं न स्यात्तुल्यहेतौ परिग्रहे&#x9;042c&lt;br&gt;&#xA;येन येन हि यस्यार्थः कारणेनेह कस्यचित्&#x9;043a&lt;br&gt;&#xA;तत्तदालम्बते द्रव्यं सर्वः स्वे स्वे परिग्रहे&#x9;043c&lt;br&gt;&#xA;दोषदर्शी तु गार्हस्थ्ये यो व्रजत्याश्रमान्तरम्&#x9;044a&lt;br&gt;&#xA;उत्सृजन्परिगृह्णंश्च सोऽपि सङ्गान्न मुच्यते&#x9;044c&lt;br&gt;&#xA;आधिपत्ये तथा तुल्ये निग्रहानुग्रहात्मनि&#x9;045a&lt;br&gt;&#xA;राजर्षिभिक्षुकाचार्या मुच्यन्ते केन हेतुना&#x9;045c&lt;br&gt;&#xA;अथ सत्याधिपत्येऽपि ज्ञानेनैवेह केवलम्&#x9;046a&lt;br&gt;&#xA;मुच्यन्ते किं न मुच्यन्ते पदे परमके स्थिताः&#x9;046c&lt;br&gt;&#xA;काषायधारणं मौण्ड्यं त्रिविष्टब्धः कमण्डलुः&#x9;047a&lt;br&gt;&#xA;लिङ्गान्यत्यर्थमेतानि न मोक्षायेति मे मतिः&#x9;047c&lt;br&gt;&#xA;यदि सत्यपि लिङ्गेऽस्मिञ्ज्ञानमेवात्र कारणम्&#x9;048a&lt;br&gt;&#xA;निर्मोक्षायेह दुःखस्य लिङ्गमात्रं निरर्थकम्&#x9;048c&lt;br&gt;&#xA;अथ वा दुःखशैथिल्यं वीक्ष्य लिङ्गे कृता मतिः&#x9;049a&lt;br&gt;&#xA;किं तदेवार्थसामान्यं छत्रादिषु न लक्ष्यते&#x9;049c&lt;br&gt;&#xA;आकिञ्चन्ये न मोक्षोऽस्ति कैञ्चन्ये नास्ति बन्धनम्&#x9;050a&lt;br&gt;&#xA;कैञ्चन्ये चेतरे चैव जन्तुर्ज्ञानेन मुच्यते&#x9;050c&lt;br&gt;&#xA;तस्माद्धर्मार्थकामेषु तथा राज्यपरिग्रहे&#x9;051a&lt;br&gt;&#xA;बन्धनायतनेष्वेषु विद्ध्यबन्धे पदे स्थितम्&#x9;051c&lt;br&gt;&#xA;राज्यैश्वर्यमयः पाशः स्नेहायतनबन्धनः&#x9;052a&lt;br&gt;&#xA;मोक्षाश्मनिशितेनेह छिन्नस्त्यागासिना मया&#x9;052c&lt;br&gt;&#xA;सोऽहमेवङ्गतो मुक्तो जातास्थस्त्वयि भिक्षुकि&#x9;053a&lt;br&gt;&#xA;अयथार्थो हि ते वर्णो वक्ष्यामि शृणु तन्मम&#x9;053c&lt;br&gt;&#xA;सौकुमार्यं तथा रूपं वपुरग्र्यं तथा वयः&#x9;054a&lt;br&gt;&#xA;तवैतानि समस्तानि नियमश्चेति संशयः&#x9;054c&lt;br&gt;&#xA;यच्चाप्यननुरूपं ते लिङ्गस्यास्य विचेष्टितम्&#x9;055a&lt;br&gt;&#xA;मुक्तोऽयं स्यान्न वेत्यस्माद्धर्षितो मत्परिग्रहः&#x9;055c&lt;br&gt;&#xA;न च कामसमायुक्ते मुक्तेऽप्यस्ति त्रिदण्डकम्&#x9;056a&lt;br&gt;&#xA;न रक्ष्यते त्वया चेदं न मुक्तस्यास्ति गोपना&#x9;056c&lt;br&gt;&#xA;मत्पक्षसंश्रयाच्चायं शृणु यस्ते व्यतिक्रमः&#x9;057a&lt;br&gt;&#xA;आश्रयन्त्याः स्वभावेन मम पूर्वपरिग्रहम्&#x9;057c&lt;br&gt;&#xA;प्रवेशस्ते कृतः केन मम राष्ट्रे पुरे तथा&#x9;058a&lt;br&gt;&#xA;कस्य वा सन्निसर्गात्त्वं प्रविष्टा हृदयं मम&#x9;058c&lt;br&gt;&#xA;वर्णप्रवरमुख्यासि ब्राह्मणी क्षत्रियो ह्यहम्&#x9;059a&lt;br&gt;&#xA;नावयोरेकयोगोऽस्ति मा कृथा वर्णसङ्करम्&#x9;059c&lt;br&gt;&#xA;वर्तसे मोक्षधर्मेषु गार्हस्थ्ये त्वहमाश्रमे&#x9;060a&lt;br&gt;&#xA;अयं चापि सुकष्टस्ते द्वितीयोऽऽश्रमसङ्करः&#x9;060c&lt;br&gt;&#xA;सगोत्रां वासगोत्रां वा न वेद त्वां न वेत्थ माम्&#x9;061a&lt;br&gt;&#xA;सगोत्रमाविशन्त्यास्ते तृतीयो गोत्रसङ्करः&#x9;061c&lt;br&gt;&#xA;अथ जीवति ते भर्ता प्रोषितोऽप्यथ वा क्वचित्&#x9;062a&lt;br&gt;&#xA;अगम्या परभार्येति चतुर्थो धर्मसङ्करः&#x9;062c&lt;br&gt;&#xA;सा त्वमेतान्यकार्याणि कार्यापेक्षा व्यवस्यसि&#x9;063a&lt;br&gt;&#xA;अविज्ञानेन वा युक्ता मिथ्याज्ञानेन वा पुनः&#x9;063c&lt;br&gt;&#xA;अथ वापि स्वतन्त्रासि स्वदोषेणेह केनचित्&#x9;064a&lt;br&gt;&#xA;यदि किञ्चिच्छ्रुतं तेऽस्ति सर्वं कृतमनर्थकम्&#x9;064c&lt;br&gt;&#xA;इदमन्यत्तृतीयं ते भावस्पर्शविघातकम्&#x9;065a&lt;br&gt;&#xA;दुष्टाया लक्ष्यते लिङ्गं प्रवक्तव्यं प्रकाशितम्&#x9;065c&lt;br&gt;&#xA;न मय्येवाभिसन्धिस्ते जयैषिण्या जये कृतः&#x9;066a&lt;br&gt;&#xA;येयं मत्परिषत्कृत्स्ना जेतुमिच्छसि तामपि&#x9;066c&lt;br&gt;&#xA;तथा ह्येवं पुनश्च त्वं दृष्टिं स्वां प्रतिमुञ्चसि&#x9;067a&lt;br&gt;&#xA;मत्पक्षप्रतिघाताय स्वपक्षोद्भावनाय च&#x9;067c&lt;br&gt;&#xA;सा स्वेनामर्षजेन त्वमृद्धिमोहेन मोहिता&#x9;068a&lt;br&gt;&#xA;भूयः सृजसि योगास्त्रं विषामृतमिवैकधा&#x9;068c&lt;br&gt;&#xA;इच्छतोर्हि द्वयोर्लाभः स्त्रीपुंसोरमृतोपमः&#x9;069a&lt;br&gt;&#xA;अलाभश्चाप्यरक्तस्य सोऽत्र दोषो विषोपमः&#x9;069c&lt;br&gt;&#xA;मा स्प्राक्षीः साधु जानीष्व स्वशास्त्रमनुपालय&#x9;070a&lt;br&gt;&#xA;कृतेयं हि विजिज्ञासा मुक्तो नेति त्वया मम&#x9;070c&lt;br&gt;&#xA;एतत्सर्वं प्रतिच्छन्नं मयि नार्हसि गूहितुम्&#x9;070e&lt;br&gt;&#xA;सा यदि त्वं स्वकार्येण यद्यन्यस्य महीपतेः&#x9;071a&lt;br&gt;&#xA;तत्त्वं सत्रप्रतिच्छन्ना मयि नार्हसि गूहितुम्&#x9;071c&lt;br&gt;&#xA;न राजानं मृषा गच्छेन्न द्विजातिं कथञ्चन&#x9;072a&lt;br&gt;&#xA;न स्त्रियं स्त्रीगुणोपेतां हन्युर्ह्येते मृषागताः&#x9;072c&lt;br&gt;&#xA;राज्ञां हि बलमैश्वर्यं ब्रह्म ब्रह्मविदां बलम्&#x9;073a&lt;br&gt;&#xA;रूपयौवनसौभाग्यं स्त्रीणां बलमनुत्तमम्&#x9;073c&lt;br&gt;&#xA;अत एतैर्बलैरेते बलिनः स्वार्थमिच्छता&#x9;074a&lt;br&gt;&#xA;आर्जवेनाभिगन्तव्या विनाशाय ह्यनार्जवम्&#x9;074c&lt;br&gt;&#xA;सा त्वं जातिं श्रुतं वृत्तं भावं प्रकृतिमात्मनः&#x9;075a&lt;br&gt;&#xA;कृत्यमागमने चैव वक्तुमर्हसि तत्त्वतः&#x9;075c&lt;br&gt;&#xA;इत्येतैरसुखैर्वाक्यैरयुक्तैरसमञ्जसैः&#x9;076a&lt;br&gt;&#xA;प्रत्यादिष्टा नरेन्द्रेण सुलभा न व्यकम्पत&#x9;076c&lt;br&gt;&#xA;उक्तवाक्ये तु नृपतौ सुलभा चारुदर्शना&#x9;077a&lt;br&gt;&#xA;ततश्चारुतरं वाक्यं प्रचक्रामाथ भाषितुम्&#x9;077c&lt;br&gt;&#xA;नवभिर्नवभिश्चैव दोषैर्वाग्बुद्धिदूषणैः&#x9;078a&lt;br&gt;&#xA;अपेतमुपपन्नार्थमष्टादशगुणान्वितम्&#x9;078c&lt;br&gt;&#xA;सौक्ष्म्यं सङ्ख्याक्रमौ चोभौ निर्णयः सप्रयोजनः&#x9;079a&lt;br&gt;&#xA;पञ्चैतान्यर्थजातानि वाक्यमित्युच्यते नृप&#x9;079c&lt;br&gt;&#xA;एषामेकैकशोऽर्थानां सौक्ष्म्यादीनां सुलक्षणम्&#x9;080a&lt;br&gt;&#xA;शृणु संसार्यमाणानां पदार्थैः पदवाक्यतः&#x9;080c&lt;br&gt;&#xA;ज्ञानं ज्ञेयेषु भिन्नेषु यथाभेदेन वर्तते&#x9;081a&lt;br&gt;&#xA;तत्रातिशयिनी बुद्धिस्तत्सौक्ष्म्यमिति वर्तते&#x9;081c&lt;br&gt;&#xA;दोषाणां च गुणानां च प्रमाणं प्रविभागशः&#x9;082a&lt;br&gt;&#xA;कञ्चिदर्थमभिप्रेत्य सा सङ्ख्येत्युपधार्यताम्&#x9;082c&lt;br&gt;&#xA;इदं पूर्वमिदं पश्चाद्वक्तव्यं यद्विवक्षितम्&#x9;083a&lt;br&gt;&#xA;क्रमयोगं तमप्याहुर्वाक्यं वाक्यविदो जनाः&#x9;083c&lt;br&gt;&#xA;धर्मार्थकाममोक्षेषु प्रतिज्ञाय विशेषतः&#x9;084a&lt;br&gt;&#xA;इदं तदिति वाक्यान्ते प्रोच्यते स विनिर्णयः&#x9;084c&lt;br&gt;&#xA;इच्छाद्वेषभवैर्दुःखैः प्रकर्षो यत्र जायते&#x9;085a&lt;br&gt;&#xA;तत्र या नृपते वृत्तिस्तत्प्रयोजनमिष्यते&#x9;085c&lt;br&gt;&#xA;तान्येतानि यथोक्तानि सौक्ष्म्यादीनि जनाधिप&#x9;086a&lt;br&gt;&#xA;एकार्थसमवेतानि वाक्यं मम निशामय&#x9;086c&lt;br&gt;&#xA;उपेतार्थमभिन्नार्थं नापवृत्तं न चाधिकम्&#x9;087a&lt;br&gt;&#xA;नाश्लक्ष्णं न च सन्दिग्धं वक्ष्यामि परमं तव&#x9;087c&lt;br&gt;&#xA;न गुर्वक्षरसम्बद्धं पराङ्मुखमुखं न च&#x9;088a&lt;br&gt;&#xA;नानृतं न त्रिवर्गेण विरुद्धं नाप्यसंस्कृतम्&#x9;088c&lt;br&gt;&#xA;न न्यूनं कष्टशब्दं वा व्युत्क्रमाभिहितं न च&#x9;089a&lt;br&gt;&#xA;न शेषं नानुकल्पेन निष्कारणमहेतुकम्&#x9;089c&lt;br&gt;&#xA;कामात्क्रोधाद्भयाल्लोभाद्दैन्यादानार्यकात्तथा&#x9;090a&lt;br&gt;&#xA;ह्रीतोऽनुक्रोशतो मानान्न वक्ष्यामि कथञ्चन&#x9;090c&lt;br&gt;&#xA;वक्ता श्रोता च वाक्यं च यदा त्वविकलं नृप&#x9;091a&lt;br&gt;&#xA;सममेति विवक्षायां तदा सोऽर्थः प्रकाशते&#x9;091c&lt;br&gt;&#xA;वक्तव्ये तु यदा वक्ता श्रोतारमवमन्यते&#x9;092a&lt;br&gt;&#xA;स्वार्थमाह परार्थं वा तदा वाक्यं न रोहति&#x9;092c&lt;br&gt;&#xA;अथ यः स्वार्थमुत्सृज्य परार्थं प्राह मानवः&#x9;093a&lt;br&gt;&#xA;विशङ्का जायते तस्मिन्वाक्यं तदपि दोषवत्&#x9;093c&lt;br&gt;&#xA;यस्तु वक्ता द्वयोरर्थमविरुद्धं प्रभाषते&#x9;094a&lt;br&gt;&#xA;श्रोतुश्चैवात्मनश्चैव स वक्ता नेतरो नृप&#x9;094c&lt;br&gt;&#xA;तदर्थवदिदं वाक्यमुपेतं वाक्यसम्पदा&#x9;095a&lt;br&gt;&#xA;अविक्षिप्तमना राजन्नेकाग्रः श्रोतुमर्हसि&#x9;095c&lt;br&gt;&#xA;कासि कस्य कुतो वेति त्वयाहमभिचोदिता&#x9;096a&lt;br&gt;&#xA;तत्रोत्तरमिदं वाक्यं राजन्नेकमनाः शृणु&#x9;096c&lt;br&gt;&#xA;यथा जतु च काष्ठं च पांसवश्चोदबिन्दुभिः&#x9;097a&lt;br&gt;&#xA;सुश्लिष्टानि तथा राजन्प्राणिनामिह सम्भवः&#x9;097c&lt;br&gt;&#xA;शब्दः स्पर्शो रसो रूपं गन्धः पञ्चेन्द्रियाणि च&#x9;098a&lt;br&gt;&#xA;पृथगात्मा दशात्मानः संश्लिष्टा जतुकाष्ठवत्&#x9;098c&lt;br&gt;&#xA;न चैषां चोदना काचिदस्तीत्येष विनिश्चयः&#x9;099a&lt;br&gt;&#xA;एकैकस्येह विज्ञानं नास्त्यात्मनि तथा परे&#x9;099c&lt;br&gt;&#xA;न वेद चक्षुश्चक्षुष्ट्वं श्रोत्रं नात्मनि वर्तते&#x9;100a&lt;br&gt;&#xA;तथैव व्यभिचारेण न वर्तन्ते परस्परम्&#x9;100c&lt;br&gt;&#xA;संश्लिष्टा नाभिजायन्ते यथाप इह पांसवः&#x9;100e&lt;br&gt;&#xA;बाह्यानन्यानपेक्षन्ते गुणांस्तानपि मे शृणु&#x9;101a&lt;br&gt;&#xA;रूपं चक्षुः प्रकाशश्च दर्शने हेतवस्त्रयः&#x9;101c&lt;br&gt;&#xA;यथैवात्र तथान्येषु ज्ञानज्ञेयेषु हेतवः&#x9;101e&lt;br&gt;&#xA;ज्ञानज्ञेयान्तरे तस्मिन्मनो नामापरो गुणः&#x9;102a&lt;br&gt;&#xA;विचारयति येनायं निश्चये साध्वसाधुनी&#x9;102c&lt;br&gt;&#xA;द्वादशस्त्वपरस्तत्र बुद्धिर्नाम गुणः स्मृतः&#x9;103a&lt;br&gt;&#xA;येन संशयपूर्वेषु बोद्धव्येषु व्यवस्यति&#x9;103c&lt;br&gt;&#xA;अथ द्वादशके तस्मिन्सत्त्वं नामापरो गुणः&#x9;104a&lt;br&gt;&#xA;महासत्त्वोऽल्पसत्त्वो वा जन्तुर्येनानुमीयते&#x9;104c&lt;br&gt;&#xA;क्षेत्रज्ञ इति चाप्यन्यो गुणस्तत्र चतुर्दशः&#x9;105a&lt;br&gt;&#xA;ममायमिति येनायं मन्यते न च मन्यते&#x9;105c&lt;br&gt;&#xA;अथ पञ्चदशो राजन्गुणस्तत्रापरः स्मृतः&#x9;106a&lt;br&gt;&#xA;पृथक्कलासमूहस्य सामग्र्यं तदिहोच्यते&#x9;106c&lt;br&gt;&#xA;गुणस्त्वेवापरस्तत्र सङ्घात इति षोडशः&#x9;107a&lt;br&gt;&#xA;आकृतिर्व्यक्तिरित्येतौ गुणौ यस्मिन्समाश्रितौ&#x9;107c&lt;br&gt;&#xA;सुखदुःखे जरामृत्यू लाभालाभौ प्रियाप्रिये&#x9;108a&lt;br&gt;&#xA;इति चैकोनविंशोऽयं द्वन्द्वयोग इति स्मृतः&#x9;108c&lt;br&gt;&#xA;ऊर्ध्वमेकोनविंशत्याः कालो नामापरो गुणः&#x9;109a&lt;br&gt;&#xA;इतीमं विद्धि विंशत्या भूतानां प्रभवाप्ययम्&#x9;109c&lt;br&gt;&#xA;विंशकश्चैष सङ्घातो महाभूतानि पञ्च च&#x9;110a&lt;br&gt;&#xA;सदसद्भावयोगौ च गुणावन्यौ प्रकाशकौ&#x9;110c&lt;br&gt;&#xA;इत्येवं विंशतिश्चैव गुणाः सप्त च ये स्मृताः&#x9;111a&lt;br&gt;&#xA;विधिः शुक्रं बलं चेति त्रय एते गुणाः परे&#x9;111c&lt;br&gt;&#xA;एकविंशश्च दश च कलाः सङ्ख्यानतः स्मृताः&#x9;112a&lt;br&gt;&#xA;समग्रा यत्र वर्तन्ते तच्छरीरमिति स्मृतम्&#x9;112c&lt;br&gt;&#xA;अव्यक्तं प्रकृतिं त्वासां कलानां कश्चिदिच्छति&#x9;113a&lt;br&gt;&#xA;व्यक्तं चासां तथैवान्यः स्थूलदर्शी प्रपश्यति&#x9;113c&lt;br&gt;&#xA;अव्यक्तं यदि वा व्यक्तं द्वयीमथ चतुष्टयीम्&#x9;114a&lt;br&gt;&#xA;प्रकृतिं सर्वभूतानां पश्यन्त्यध्यात्मचिन्तकाः&#x9;114c&lt;br&gt;&#xA;सेयं प्रकृतिरव्यक्ता कलाभिर्व्यक्ततां गता&#x9;115a&lt;br&gt;&#xA;अहं च त्वं च राजेन्द्र ये चाप्यन्ये शरीरिणः&#x9;115c&lt;br&gt;&#xA;बिन्दुन्यासादयोऽवस्थाः शुक्रशोणितसम्भवाः&#x9;116a&lt;br&gt;&#xA;यासामेव निपातेन कललं नाम जायते&#x9;116c&lt;br&gt;&#xA;कललादर्बुदोत्पत्तिः पेशी चाप्यर्बुदोद्भवा&#x9;117a&lt;br&gt;&#xA;पेश्यास्त्वङ्गाभिनिर्वृत्तिर्नखरोमाणि चाङ्गतः&#x9;117c&lt;br&gt;&#xA;सम्पूर्णे नवमे मासे जन्तोर्जातस्य मैथिल&#x9;118a&lt;br&gt;&#xA;जायते नामरूपत्वं स्त्री पुमान्वेति लिङ्गतः&#x9;118c&lt;br&gt;&#xA;जातमात्रं तु तद्रूपं दृष्ट्वा ताम्रनखाङ्गुलि&#x9;119a&lt;br&gt;&#xA;कौमाररूपमापन्नं रूपतो नोपलभ्यते&#x9;119c&lt;br&gt;&#xA;कौमाराद्यौवनं चापि स्थाविर्यं चापि यौवनात्&#x9;120a&lt;br&gt;&#xA;अनेन क्रमयोगेन पूर्वं पूर्वं न लभ्यते&#x9;120c&lt;br&gt;&#xA;कलानां पृथगर्थानां प्रतिभेदः क्षणे क्षणे&#x9;121a&lt;br&gt;&#xA;वर्तते सर्वभूतेषु सौक्ष्म्यात्तु न विभाव्यते&#x9;121c&lt;br&gt;&#xA;न चैषामप्ययो राजल्ँलक्ष्यते प्रभवो न च&#x9;122a&lt;br&gt;&#xA;अवस्थायामवस्थायां दीपस्येवार्चिषो गतिः&#x9;122c&lt;br&gt;&#xA;तस्याप्येवम्प्रभावस्य सदश्वस्येव धावतः&#x9;123a&lt;br&gt;&#xA;अजस्रं सर्वलोकस्य कः कुतो वा न वा कुतः&#x9;123c&lt;br&gt;&#xA;कस्येदं कस्य वा नेदं कुतो वेदं न वा कुतः&#x9;124a&lt;br&gt;&#xA;सम्बन्धः कोऽस्ति भूतानां स्वैरप्यवयवैरिह&#x9;124c&lt;br&gt;&#xA;यथादित्यान्मणेश्चैव वीरुद्भ्यश्चैव पावकः&#x9;125a&lt;br&gt;&#xA;भवत्येवं समुदयात्कलानामपि जन्तवः&#x9;125c&lt;br&gt;&#xA;आत्मन्येवात्मनात्मानं यथा त्वमनुपश्यसि&#x9;126a&lt;br&gt;&#xA;एवमेवात्मनात्मानमन्यस्मिन्किं न पश्यसि&#x9;126c&lt;br&gt;&#xA;यद्यात्मनि परस्मिंश्च समतामध्यवस्यसि&#x9;126e&lt;br&gt;&#xA;अथ मां कासि कस्येति किमर्थमनुपृच्छसि&#x9;127a&lt;br&gt;&#xA;इदं मे स्यादिदं नेति द्वन्द्वैर्मुक्तस्य मैथिल&#x9;127c&lt;br&gt;&#xA;कासि कस्य कुतो वेति वचने किं प्रयोजनम्&#x9;127e&lt;br&gt;&#xA;रिपौ मित्रेऽथ मध्यस्थे विजये सन्धिविग्रहे&#x9;128a&lt;br&gt;&#xA;कृतवान्यो महीपाल किं तस्मिन्मुक्तलक्षणम्&#x9;128c&lt;br&gt;&#xA;त्रिवर्गे सप्तधा व्यक्तं यो न वेदेह कर्मसु&#x9;129a&lt;br&gt;&#xA;सङ्गवान्यस्त्रिवर्गे च किं तस्मिन्मुक्तलक्षणम्&#x9;129c&lt;br&gt;&#xA;प्रिये चैवाप्रिये चैव दुर्बले बलवत्यपि&#x9;130a&lt;br&gt;&#xA;यस्य नास्ति समं चक्षुः किं तस्मिन्मुक्तलक्षणम्&#x9;130c&lt;br&gt;&#xA;तदमुक्तस्य ते मोक्षे योऽभिमानो भवेन्नृप&#x9;131a&lt;br&gt;&#xA;सुहृद्भिः स निवार्यस्ते विचित्तस्येव भेषजैः&#x9;131c&lt;br&gt;&#xA;तानि तान्यनुसन्दृश्य सङ्गस्थानान्यरिन्दम&#x9;132a&lt;br&gt;&#xA;आत्मनात्मनि सम्पश्येत्किं तस्मिन्मुक्तलक्षणम्&#x9;132c&lt;br&gt;&#xA;इमान्यन्यानि सूक्ष्माणि मोक्षमाश्रित्य कानिचित्&#x9;133a&lt;br&gt;&#xA;चतुरङ्गप्रवृत्तानि सङ्गस्थानानि मे शृणु&#x9;133c&lt;br&gt;&#xA;य इमां पृथिवीं कृत्स्नामेकच्छत्रां प्रशास्ति ह&#x9;134a&lt;br&gt;&#xA;एकमेव स वै राजा पुरमध्यावसत्युत&#x9;134c&lt;br&gt;&#xA;तत्पुरे चैकमेवास्य गृहं यदधितिष्ठति&#x9;135a&lt;br&gt;&#xA;गृहे शयनमप्येकं निशायां यत्र लीयते&#x9;135c&lt;br&gt;&#xA;शय्यार्धं तस्य चाप्यत्र स्त्रीपूर्वमधितिष्ठति&#x9;136a&lt;br&gt;&#xA;तदनेन प्रसङ्गेन फलेनैवेह युज्यते&#x9;136c&lt;br&gt;&#xA;एवमेवोपभोगेषु भोजनाच्छादनेषु च&#x9;137a&lt;br&gt;&#xA;गुणेषु परिमेयेषु निग्रहानुग्रहौ प्रति&#x9;137c&lt;br&gt;&#xA;परतन्त्रः सदा राजा स्वल्पे सोऽपि प्रसज्जते&#x9;138a&lt;br&gt;&#xA;सन्धिविग्रहयोगे च कुतो राज्ञः स्वतन्त्रता&#x9;138c&lt;br&gt;&#xA;स्त्रीषु क्रीडाविहारेषु नित्यमस्यास्वतन्त्रता&#x9;139a&lt;br&gt;&#xA;मन्त्रे चामात्यसमितौ कुत एव स्वतन्त्रता&#x9;139c&lt;br&gt;&#xA;यदा त्वाज्ञापयत्यन्यांस्तदास्योक्ता स्वतन्त्रता&#x9;140a&lt;br&gt;&#xA;अवशः कार्यते तत्र तस्मिंस्तस्मिन्गुणे स्थितः&#x9;140c&lt;br&gt;&#xA;स्वप्तुकामो न लभते स्वप्तुं कार्यार्थिभिर्जनैः&#x9;141a&lt;br&gt;&#xA;शयने चाप्यनुज्ञातः सुप्त उत्थाप्यतेऽवशः&#x9;141c&lt;br&gt;&#xA;स्नाह्यालभ पिब प्राश जुहुध्यग्नीन्यजेति च&#x9;142a&lt;br&gt;&#xA;वदस्व शृणु चापीति विवशः कार्यते परैः&#x9;142c&lt;br&gt;&#xA;अभिगम्याभिगम्यैनं याचन्ते सततं नराः&#x9;143a&lt;br&gt;&#xA;न चाप्युत्सहते दातुं वित्तरक्षी महाजनात्&#x9;143c&lt;br&gt;&#xA;दाने कोशक्षयो ह्यस्य वैरं चाप्यप्रयच्छतः&#x9;144a&lt;br&gt;&#xA;क्षणेनास्योपवर्तन्ते दोषा वैराग्यकारकाः&#x9;144c&lt;br&gt;&#xA;प्राज्ञाञ्शूरांस्तथैवाढ्यानेकस्थानेऽपि शङ्कते&#x9;145a&lt;br&gt;&#xA;भयमप्यभये राज्ञो यैश्च नित्यमुपास्यते&#x9;145c&lt;br&gt;&#xA;यदा चैते प्रदुष्यन्ति राजन्ये कीर्तिता मया&#x9;146a&lt;br&gt;&#xA;तदैवास्य भयं तेभ्यो जायते पश्य यादृशम्&#x9;146c&lt;br&gt;&#xA;सर्वः स्वे स्वे गृहे राजा सर्वः स्वे स्वे गृहे गृही&#x9;147a&lt;br&gt;&#xA;निग्रहानुग्रहौ कुर्वंस्तुल्यो जनक राजभिः&#x9;147c&lt;br&gt;&#xA;पुत्रा दारास्तथैवात्मा कोशो मित्राणि सञ्चयः&#x9;148a&lt;br&gt;&#xA;परैः साधारणा ह्येते तैस्तैरेवास्य हेतुभिः&#x9;148c&lt;br&gt;&#xA;हतो देशः पुरं दग्धं प्रधानः कुञ्जरो मृतः&#x9;149a&lt;br&gt;&#xA;लोकसाधारणेष्वेषु मिथ्याज्ञानेन तप्यते&#x9;149c&lt;br&gt;&#xA;अमुक्तो मानसैर्दुःखैरिच्छाद्वेषप्रियोद्भवैः&#x9;150a&lt;br&gt;&#xA;शिरोरोगादिभी रोगैस्तथैव विनिपातिभिः&#x9;150c&lt;br&gt;&#xA;द्वन्द्वैस्तैस्तैरुपहतः सर्वतः परिशङ्कितः&#x9;151a&lt;br&gt;&#xA;बहुप्रत्यर्थिकं राज्यमुपास्ते गणयन्निशाः&#x9;151c&lt;br&gt;&#xA;तदल्पसुखमत्यर्थं बहुदुःखमसारवत्&#x9;152a&lt;br&gt;&#xA;को राज्यमभिपद्येत प्राप्य चोपशमं लभेत्&#x9;152c&lt;br&gt;&#xA;ममेदमिति यच्चेदं पुरं राष्ट्रं च मन्यसे&#x9;153a&lt;br&gt;&#xA;बलं कोशममात्यांश्च कस्यैतानि न वा नृप&#x9;153c&lt;br&gt;&#xA;मित्रामात्यं पुरं राष्ट्रं दण्डः कोशो महीपतिः&#x9;154a&lt;br&gt;&#xA;सप्ताङ्गश्चक्रसङ्घातो राज्यमित्युच्यते नृप&#x9;154c&lt;br&gt;&#xA;सप्ताङ्गस्यास्य राज्यस्य त्रिदण्डस्येव तिष्ठतः&#x9;155a&lt;br&gt;&#xA;अन्योन्यगुणयुक्तस्य कः केन गुणतोऽधिकः&#x9;155c&lt;br&gt;&#xA;तेषु तेषु हि कालेषु तत्तदङ्गं विशिष्यते&#x9;156a&lt;br&gt;&#xA;येन यत्सिध्यते कार्यं तत्प्राधान्याय कल्पते&#x9;156c&lt;br&gt;&#xA;सप्ताङ्गश्चापि सङ्घातस्त्रयश्चान्ये नृपोत्तम&#x9;157a&lt;br&gt;&#xA;सम्भूय दशवर्गोऽयं भुङ्क्ते राज्यं हि राजवत्&#x9;157c&lt;br&gt;&#xA;यश्च राजा महोत्साहः क्षत्रधर्मरतो भवेत्&#x9;158a&lt;br&gt;&#xA;स तुष्येद्दशभागेन ततस्त्वन्यो दशावरैः&#x9;158c&lt;br&gt;&#xA;नास्त्यसाधारणो राजा नास्ति राज्यमराजकम्&#x9;159a&lt;br&gt;&#xA;राज्येऽसति कुतो धर्मो धर्मेऽसति कुतः परम्&#x9;159c&lt;br&gt;&#xA;योऽप्यत्र परमो धर्मः पवित्रं राजराज्ययोः&#x9;160a&lt;br&gt;&#xA;पृथिवी दक्षिणा यस्य सोऽश्वमेधो न विद्यते&#x9;160c&lt;br&gt;&#xA;साहमेतानि कर्माणि राज्यदुःखानि मैथिल&#x9;161a&lt;br&gt;&#xA;समर्था शतशो वक्तुमथ वापि सहस्रशः&#x9;161c&lt;br&gt;&#xA;स्वदेहे नाभिषङ्गो मे कुतः परपरिग्रहे&#x9;162a&lt;br&gt;&#xA;न मामेवंविधां मुक्तामीदृशं वक्तुमर्हसि&#x9;162c&lt;br&gt;&#xA;ननु नाम त्वया मोक्षः कृत्स्नः पञ्चशिखाच्छ्रुतः&#x9;163a&lt;br&gt;&#xA;सोपायः सोपनिषदः सोपासङ्गः सनिश्चयः&#x9;163c&lt;br&gt;&#xA;तस्य ते मुक्तसङ्गस्य पाशानाक्रम्य तिष्ठतः&#x9;164a&lt;br&gt;&#xA;छत्रादिषु विशेषेषु कथं सङ्गः पुनर्नृप&#x9;164c&lt;br&gt;&#xA;श्रुतं ते न श्रुतं मन्ये मिथ्या वापि श्रुतं श्रुतम्&#x9;165a&lt;br&gt;&#xA;अथ वा श्रुतसङ्काशं श्रुतमन्यच्छ्रुतं त्वया&#x9;165c&lt;br&gt;&#xA;अथापीमासु सञ्ज्ञासु लौकिकीषु प्रतिष्ठसि&#x9;166a&lt;br&gt;&#xA;अभिषङ्गावरोधाभ्यां बद्धस्त्वं प्राकृतो मया&#x9;166c&lt;br&gt;&#xA;सत्त्वेनानुप्रवेशो हि योऽयं त्वयि कृतो मया&#x9;167a&lt;br&gt;&#xA;किं तवापकृतं तत्र यदि मुक्तोऽसि सर्वतः&#x9;167c&lt;br&gt;&#xA;नियमो ह्येष धर्मेषु यतीनां शून्यवासिता&#x9;168a&lt;br&gt;&#xA;शून्यमावासयन्त्या च मया किं कस्य दूषितम्&#x9;168c&lt;br&gt;&#xA;न पाणिभ्यां न बाहुभ्यां पादोरुभ्यां न चानघ&#x9;169a&lt;br&gt;&#xA;न गात्रावयवैरन्यैः स्पृशामि त्वा नराधिप&#x9;169c&lt;br&gt;&#xA;कुले महति जातेन ह्रीमता दीर्घदर्शिना&#x9;170a&lt;br&gt;&#xA;नैतत्सदसि वक्तव्यं सद्वासद्वा मिथः कृतम्&#x9;170c&lt;br&gt;&#xA;ब्राह्मणा गुरवश्चेमे तथामात्या गुरूत्तमाः&#x9;171a&lt;br&gt;&#xA;त्वं चाथ गुरुरप्येषामेवमन्योन्यगौरवम्&#x9;171c&lt;br&gt;&#xA;तदेवमनुसन्दृश्य वाच्यावाच्यं परीक्षता&#x9;172a&lt;br&gt;&#xA;स्त्रीपुंसोः समवायोऽयं त्वया वाच्यो न संसदि&#x9;172c&lt;br&gt;&#xA;यथा पुष्करपर्णस्थं जलं तत्पर्णसंस्थितम्&#x9;173a&lt;br&gt;&#xA;तिष्ठत्यस्पृशती तद्वत्त्वयि वत्स्यामि मैथिल&#x9;173c&lt;br&gt;&#xA;यदि वाप्यस्पृशन्त्या मे स्पर्शं जानासि कञ्चन&#x9;174a&lt;br&gt;&#xA;ज्ञानं कृतमबीजं ते कथं तेनेह भिक्षुणा&#x9;174c&lt;br&gt;&#xA;स गार्हस्थ्याच्च्युतश्च त्वं मोक्षं नावाप्य दुर्विदम्&#x9;175a&lt;br&gt;&#xA;उभयोरन्तराले च वर्तसे मोक्षवातिकः&#x9;175c&lt;br&gt;&#xA;न हि मुक्तस्य मुक्तेन ज्ञस्यैकत्वपृथक्त्वयोः&#x9;176a&lt;br&gt;&#xA;भावाभावसमायोगे जायते वर्णसङ्करः&#x9;176c&lt;br&gt;&#xA;वर्णाश्रमपृथक्त्वे च दृष्टार्थस्यापृथक्त्विनः&#x9;177a&lt;br&gt;&#xA;नान्यदन्यदिति ज्ञात्वा नान्यदन्यत्प्रवर्तते&#x9;177c&lt;br&gt;&#xA;पाणौ कुण्डं तथा कुण्डे पयः पयसि मक्षिकाः&#x9;178a&lt;br&gt;&#xA;आश्रिताश्रययोगेन पृथक्त्वेनाश्रया वयम्&#x9;178c&lt;br&gt;&#xA;न तु कुण्डे पयोभावः पयश्चापि न मक्षिकाः&#x9;179a&lt;br&gt;&#xA;स्वयमेवाश्रयन्त्येते भावा न तु पराश्रयम्&#x9;179c&lt;br&gt;&#xA;पृथक्त्वादाश्रमाणां च वर्णान्यत्वे तथैव च&#x9;180a&lt;br&gt;&#xA;परस्परपृथक्त्वाच्च कथं ते वर्णसङ्करः&#x9;180c&lt;br&gt;&#xA;नास्मि वर्णोत्तमा जात्या न वैश्या नावरा तथा&#x9;181a&lt;br&gt;&#xA;तव राजन्सवर्णास्मि शुद्धयोनिरविप्लुता&#x9;181c&lt;br&gt;&#xA;प्रधानो नाम राजर्षिर्व्यक्तं ते श्रोत्रमागतः&#x9;182a&lt;br&gt;&#xA;कुले तस्य समुत्पन्नां सुलभां नाम विद्धि माम्&#x9;182c&lt;br&gt;&#xA;द्रोणश्च शतशृङ्गश्च वक्रद्वारश्च पर्वतः&#x9;183a&lt;br&gt;&#xA;मम सत्रेषु पूर्वेषां चिता मघवता सह&#x9;183c&lt;br&gt;&#xA;साहं तस्मिन्कुले जाता भर्तर्यसति मद्विधे&#x9;184a&lt;br&gt;&#xA;विनीता मोक्षधर्मेषु चराम्येका मुनिव्रतम्&#x9;184c&lt;br&gt;&#xA;नास्मि सत्रप्रतिच्छन्ना न परस्वाभिमानिनी&#x9;185a&lt;br&gt;&#xA;न धर्मसङ्करकरी स्वधर्मेऽस्मि धृतव्रता&#x9;185c&lt;br&gt;&#xA;नास्थिरा स्वप्रतिज्ञायां नासमीक्ष्यप्रवादिनी&#x9;186a&lt;br&gt;&#xA;नासमीक्ष्यागता चाहं त्वत्सकाशं जनाधिप&#x9;186c&lt;br&gt;&#xA;मोक्षे ते भावितां बुद्धिं श्रुत्वाहं कुशलैषिणी&#x9;187a&lt;br&gt;&#xA;तव मोक्षस्य चाप्यस्य जिज्ञासार्थमिहागता&#x9;187c&lt;br&gt;&#xA;न वर्गस्था ब्रवीम्येतत्स्वपक्षपरपक्षयोः&#x9;188a&lt;br&gt;&#xA;मुक्तो न मुच्यते यश्च शान्तो यश्च न शाम्यति&#x9;188c&lt;br&gt;&#xA;यथा शून्ये पुरागारे भिक्षुरेकां निशां वसेत्&#x9;189a&lt;br&gt;&#xA;तथा हि त्वच्छरीरेऽस्मिन्निमां वत्स्यामि शर्वरीम्&#x9;189c&lt;br&gt;&#xA;साहमासनदानेन वागातिथ्येन चार्चिता&#x9;190a&lt;br&gt;&#xA;सुप्ता सुशरणा प्रीता श्वो गमिष्यामि मैथिल&#x9;190c&lt;br&gt;&#xA;इत्येतानि स वाक्यानि हेतुमन्त्यर्थवन्ति च&#x9;191a&lt;br&gt;&#xA;श्रुत्वा नाधिजगौ राजा किञ्चिदन्यदतः परम्&#x9;191c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/309/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/309/</guid>
      <description>&lt;p&gt;युधिष्ठिर उवाच&#x9;001 &lt;br&gt;&#xA;कथं निर्वेदमापन्नः शुको वैयासकिः पुरा&#x9;001a&lt;br&gt;&#xA;एतदिच्छामि कौरव्य श्रोतुं कौतूहलं हि मे&#x9;001c&lt;br&gt;&#xA;भीष्म उवाच&#x9;002 &lt;br&gt;&#xA;प्राकृतेन सुवृत्तेन चरन्तमकुतोभयम्&#x9;002a&lt;br&gt;&#xA;अध्याप्य कृत्स्नं स्वाध्यायमन्वशाद्वै पिता सुतम्&#x9;002c&lt;br&gt;&#xA;धर्मं पुत्र निषेवस्व सुतीक्ष्णौ हि हिमातपौ&#x9;003a&lt;br&gt;&#xA;क्षुत्पिपासे च वायुं च जय नित्यं जितेन्द्रियः&#x9;003c&lt;br&gt;&#xA;सत्यमार्जवमक्रोधमनसूयां दमं तपः&#x9;004a&lt;br&gt;&#xA;अहिंसां चानृशंस्यं च विधिवत्परिपालय&#x9;004c&lt;br&gt;&#xA;सत्ये तिष्ठ रतो धर्मे हित्वा सर्वमनार्जवम्&#x9;005a&lt;br&gt;&#xA;देवतातिथिशेषेण यात्रां प्राणस्य संश्रय&#x9;005c&lt;br&gt;&#xA;फेनपात्रोपमे देहे जीवे शकुनिवत्स्थिते&#x9;006a&lt;br&gt;&#xA;अनित्ये प्रियसंवासे कथं स्वपिषि पुत्रक&#x9;006c&lt;br&gt;&#xA;अप्रमत्तेषु जाग्रत्सु नित्ययुक्तेषु शत्रुषु&#x9;007a&lt;br&gt;&#xA;अन्तरं लिप्समानेषु बालस्त्वं नावबुध्यसे&#x9;007c&lt;br&gt;&#xA;गण्यमानेषु वर्षेषु क्षीयमाणे तथायुषि&#x9;008a&lt;br&gt;&#xA;जीविते शिष्यमाणे च किमुत्थाय न धावसि&#x9;008c&lt;br&gt;&#xA;ऐहलौकिकमीहन्ते मांसशोणितवर्धनम्&#x9;009a&lt;br&gt;&#xA;पारलौकिककार्येषु प्रसुप्ता भृशनास्तिकाः&#x9;009c&lt;br&gt;&#xA;धर्माय येऽभ्यसूयन्ति बुद्धिमोहान्विता नराः&#x9;010a&lt;br&gt;&#xA;अपथा गच्छतां तेषामनुयातापि पीड्यते&#x9;010c&lt;br&gt;&#xA;ये तु तुष्टाः सुनियताः सत्यागमपरायणाः&#x9;011a&lt;br&gt;&#xA;धर्म्यं पन्थानमारूढास्तानुपास्स्व च पृच्छ च&#x9;011c&lt;br&gt;&#xA;उपधार्य मतं तेषां वृद्धानां धर्मदर्शिनाम्&#x9;012a&lt;br&gt;&#xA;नियच्छ परया बुद्ध्या चित्तमुत्पथगामि वै&#x9;012c&lt;br&gt;&#xA;अद्यकालिकया बुद्ध्या दूरे श्व इति निर्भयाः&#x9;013a&lt;br&gt;&#xA;सर्वभक्षा न पश्यन्ति कर्मभूमिं विचेतसः&#x9;013c&lt;br&gt;&#xA;धर्मनिःश्रेणिमास्थाय किञ्चित्किञ्चित्समारुह&#x9;014a&lt;br&gt;&#xA;कोशकारवदात्मानं वेष्टयन्नावबुध्यसे&#x9;014c&lt;br&gt;&#xA;नास्तिकं भिन्नमर्यादं कूलपातमिवास्थिरम्&#x9;015a&lt;br&gt;&#xA;वामतः कुरु विस्रब्धो नरं वेणुमिवोद्धतम्&#x9;015c&lt;br&gt;&#xA;कामं क्रोधं च मृत्युं च पञ्चेन्द्रियजलां नदीम्&#x9;016a&lt;br&gt;&#xA;नावं धृतिमयीं कृत्वा जन्मदुर्गाणि सन्तर&#x9;016c&lt;br&gt;&#xA;मृत्युनाभ्याहते लोके जरया परिपीडिते&#x9;017a&lt;br&gt;&#xA;अमोघासु पतन्तीषु धर्मयानेन सन्तर&#x9;017c&lt;br&gt;&#xA;तिष्ठन्तं च शयानं च मृत्युरन्वेषते यदा&#x9;018a&lt;br&gt;&#xA;निर्वृतिं लभसे कस्मादकस्मान्मृत्युनाशितः&#x9;018c&lt;br&gt;&#xA;सञ्चिन्वानकमेवैनं कामानामवितृप्तकम्&#x9;019a&lt;br&gt;&#xA;वृकीवोरणमासाद्य मृत्युरादाय गच्छति&#x9;019c&lt;br&gt;&#xA;क्रमशः सञ्चितशिखो धर्मबुद्धिमयो महान्&#x9;020a&lt;br&gt;&#xA;अन्धकारे प्रवेष्टव्ये दीपो यत्नेन धार्यताम्&#x9;020c&lt;br&gt;&#xA;सम्पतन्देहजालानि कदाचिदिह मानुषे&#x9;021a&lt;br&gt;&#xA;ब्राह्मण्यं लभते जन्तुस्तत्पुत्र परिपालय&#x9;021c&lt;br&gt;&#xA;ब्राह्मणस्य हि देहोऽयं न कामार्थाय जायते&#x9;022a&lt;br&gt;&#xA;इह क्लेशाय तपसे प्रेत्य त्वनुपमं सुखम्&#x9;022c&lt;br&gt;&#xA;ब्राह्मण्यं बहुभिरवाप्यते तपोभिस्तल्लब्ध्वा न परिपणेन हेडितव्यम्&#x9;023a&lt;br&gt;&#xA;स्वाध्याये तपसि दमे च नित्ययुक्तः क्षेमार्थी कुशलपरः सदा यतस्व&#x9;023c&lt;br&gt;&#xA;अव्यक्तप्रकृतिरयं कलाशरीरः सूक्ष्मात्मा क्षणत्रुटिशो निमेषरोमा&#x9;024a&lt;br&gt;&#xA;ऋत्वास्यः समबलशुक्लकृष्णनेत्रो मांसाङ्गो द्रवति वयोहयो नराणाम्&#x9;024c&lt;br&gt;&#xA;तं दृष्ट्वा प्रसृतमजस्रमुग्रवेगं गच्छन्तं सततमिहाव्यपेक्षमाणम्&#x9;025a&lt;br&gt;&#xA;चक्षुस्ते यदि न परप्रणेतृनेयं धर्मे ते भवतु मनः परं निशम्य&#x9;025c&lt;br&gt;&#xA;येऽमी तु प्रचलितधर्मकामवृत्ताः क्रोशन्तः सततमनिष्टसम्प्रयोगाः&#x9;026a&lt;br&gt;&#xA;क्लिश्यन्ते परिगतवेदनाशरीरा बह्वीभिः सुभृशमधर्मवासनाभिः&#x9;026c&lt;br&gt;&#xA;राजा धर्मपरः सदा शुभगोप्ता समीक्ष्य सुकृतिनां दधाति लोकान्&#x9;027a&lt;br&gt;&#xA;बहुविधमपि चरतः प्रदिशति सुखमनुपगतं निरवद्यम्&#x9;027c&lt;br&gt;&#xA;श्वानो भीषणायोमुखानि वयांसि वडगृध्रकुलपक्षिणां च सङ्घाः&#x9;028a&lt;br&gt;&#xA;नरां कदने रुधिरपा गुरुवचननुदमुपरतं विशसन्ति&#x9;028c&lt;br&gt;&#xA;मर्यादा नियताः स्वयम्भुवा य इहेमाः प्रभिनत्ति दशगुणा मनोनुगत्वात्&#x9;029a&lt;br&gt;&#xA;निवसति भृशमसुखं पितृविषयविपिनमवगाह्य स पापः&#x9;029c&lt;br&gt;&#xA;यो लुब्धः सुभृशं प्रियानृतश्च मनुष्यः सततनिकृतिवञ्चनारतिः स्यात्&#x9;030a&lt;br&gt;&#xA;उपनिधिभिरसुखकृत्स परमनिरयगो भृशमसुखमनुभवति दुष्कृतकर्मा&#x9;030c&lt;br&gt;&#xA;उष्णां वैतरणीं महानदीमवगाढोऽसिपत्रवनभिन्नगात्रः&#x9;031a&lt;br&gt;&#xA;परशुवनशयो निपतितो वसति च महानिरये भृशार्तः+&#x9;031c&lt;br&gt;&#xA;महापदानि कत्थसे न चाप्यवेक्षसे परम्&#x9;032a&lt;br&gt;&#xA;चिरस्य मृत्युकारिकामनागतां न बुध्यसे&#x9;032c&lt;br&gt;&#xA;प्रयास्यतां किमास्यते समुत्थितं महद्भयम्&#x9;033a&lt;br&gt;&#xA;अतिप्रमाथि दारुणं सुखस्य संविधीयताम्&#x9;033c&lt;br&gt;&#xA;पुरा मृतः प्रणीयसे यमस्य मृत्युशासनात्&#x9;034a&lt;br&gt;&#xA;तदन्तिकाय दारुणैः प्रयत्नमार्जवे कुरु&#x9;034c&lt;br&gt;&#xA;पुरा समूलबान्धवं प्रभुर्हरत्यदुःखवित्&#x9;035a&lt;br&gt;&#xA;तवेह जीवितं यमो न चास्ति तस्य वारकः&#x9;035c&lt;br&gt;&#xA;पुरा विवाति मारुतो यमस्य यः पुरःसरः&#x9;036a&lt;br&gt;&#xA;पुरैक एव नीयसे कुरुष्व साम्परायिकम्&#x9;036c&lt;br&gt;&#xA;पुरा सहिक्क एव ते प्रवाति मारुतोऽन्तकः&#x9;037a&lt;br&gt;&#xA;पुरा च विभ्रमन्ति ते दिशो महाभयागमे&#x9;037c&lt;br&gt;&#xA;स्मृतिश्च सन्निरुध्यते पुरा तवेह पुत्रक&#x9;038a&lt;br&gt;&#xA;समाकुलस्य गच्छतः समाधिमुत्तमं कुरु&#x9;038c&lt;br&gt;&#xA;कृताकृते शुभाशुभे प्रमादकर्मविप्लुते&#x9;039a&lt;br&gt;&#xA;स्मरन्पुरा न तप्यसे निधत्स्व केवलं निधिम्&#x9;039c&lt;br&gt;&#xA;पुरा जरा कलेवरं विजर्जरीकरोति ते&#x9;040a&lt;br&gt;&#xA;बलाङ्गरूपहारिणी निधत्स्व केवलं निधिम्&#x9;040c&lt;br&gt;&#xA;पुरा शरीरमन्तको भिनत्ति रोगसायकैः&#x9;041a&lt;br&gt;&#xA;प्रसह्य जीवितक्षये तपो महत्समाचर&#x9;041c&lt;br&gt;&#xA;पुरा वृका भयङ्करा मनुष्यदेहगोचराः&#x9;042a&lt;br&gt;&#xA;अभिद्रवन्ति सर्वतो यतस्व पुण्यशीलने&#x9;042c&lt;br&gt;&#xA;पुरान्धकारमेककोऽनुपश्यसि त्वरस्व वै&#x9;043a&lt;br&gt;&#xA;पुरा हिरण्मयान्नगान्निरीक्षसेऽद्रिमूर्धनि&#x9;043c&lt;br&gt;&#xA;पुरा कुसङ्गतानि ते सुहृन्मुखाश्च शत्रवः&#x9;044a&lt;br&gt;&#xA;विचालयन्ति दर्शनाद्घटस्व पुत्र यत्परम्&#x9;044c&lt;br&gt;&#xA;धनस्य यस्य राजतो भयं न चास्ति चौरतः&#x9;045a&lt;br&gt;&#xA;मृतं च यन्न मुञ्चति समर्जयस्व तद्धनम्&#x9;045c&lt;br&gt;&#xA;न तत्र संविभज्यते स्वकर्मभिः परस्परम्&#x9;046a&lt;br&gt;&#xA;यदेव यस्य यौतकं तदेव तत्र सोऽश्नुते&#x9;046c&lt;br&gt;&#xA;परत्र येन जीव्यते तदेव पुत्र दीयताम्&#x9;047a&lt;br&gt;&#xA;धनं यदक्षयं ध्रुवं समर्जयस्व तत्स्वयम्&#x9;047c&lt;br&gt;&#xA;न यावदेव पच्यते महाजनस्य यावकम्&#x9;048a&lt;br&gt;&#xA;अपक्व एव यावके पुरा प्रणीयसे त्वर&#x9;048c&lt;br&gt;&#xA;न मातृपितृबान्धवा न संस्तुतः प्रियो जनः&#x9;049a&lt;br&gt;&#xA;अनुव्रजन्ति सङ्कटे व्रजन्तमेकपातिनम्&#x9;049c&lt;br&gt;&#xA;यदेव कर्म केवलं स्वयं कृतं शुभाशुभम्&#x9;050a&lt;br&gt;&#xA;तदेव तस्य यौतकं भवत्यमुत्र गच्छतः&#x9;050c&lt;br&gt;&#xA;हिरण्यरत्नसञ्चयाः शुभाशुभेन सञ्चिताः&#x9;051a&lt;br&gt;&#xA;न तस्य देहसङ्क्षये भवन्ति कार्यसाधकाः&#x9;051c&lt;br&gt;&#xA;परत्रगामिकस्य ते कृताकृतस्य कर्मणः&#x9;052a&lt;br&gt;&#xA;न साक्षिरात्मना समो नृणामिहास्ति कश्चन&#x9;052c&lt;br&gt;&#xA;मनुष्यदेहशून्यकं भवत्यमुत्र गच्छतः&#x9;053a&lt;br&gt;&#xA;प्रपश्य बुद्धिचक्षुषा प्रदृश्यते हि सर्वतः&#x9;053c&lt;br&gt;&#xA;इहाग्निसूर्यवायवः शरीरमाश्रितास्त्रयः&#x9;054a&lt;br&gt;&#xA;त एव तस्य साक्षिणो भवन्ति धर्मदर्शिनः&#x9;054c&lt;br&gt;&#xA;यथानिशेषु सर्वतःस्पृशत्सु सर्वदारिषु&#x9;055a&lt;br&gt;&#xA;प्रकाशगूढवृत्तिषु स्वधर्ममेव पालय&#x9;055c&lt;br&gt;&#xA;अनेकपारिपन्थिके विरूपरौद्ररक्षिते&#x9;056a&lt;br&gt;&#xA;स्वमेव कर्म रक्ष्यतां स्वकर्म तत्र गच्छति&#x9;056c&lt;br&gt;&#xA;न तत्र संविभज्यते स्वकर्मणा परस्परम्&#x9;057a&lt;br&gt;&#xA;यथाकृतं स्वकर्मजं तदेव भुज्यते फलम्&#x9;057c&lt;br&gt;&#xA;यथाप्सरोगणाः फलं सुखं महर्षिभिः सह&#x9;058a&lt;br&gt;&#xA;तथाप्नुवन्ति कर्मतो विमानकामगामिनः&#x9;058c&lt;br&gt;&#xA;यथेह यत्कृतं शुभं विपाप्मभिः कृतात्मभिः&#x9;059a&lt;br&gt;&#xA;तदाप्नुवन्ति मानवास्तथा विशुद्धयोनयः&#x9;059c&lt;br&gt;&#xA;प्रजापतेः सलोकतां बृहस्पतेः शतक्रतोः&#x9;060a&lt;br&gt;&#xA;व्रजन्ति ते परां गतिं गृहस्थधर्मसेतुभिः&#x9;060c&lt;br&gt;&#xA;सहस्रशोऽप्यनेकशः प्रवक्तुमुत्सहामहे&#x9;061a&lt;br&gt;&#xA;अबुद्धिमोहनं पुनः प्रभुर्विना न यावकम्&#x9;061c&lt;br&gt;&#xA;गता द्विरष्टवर्षता ध्रुवोऽसि पञ्चविंशकः&#x9;062a&lt;br&gt;&#xA;कुरुष्व धर्मसञ्चयं वयो हि तेऽतिवर्तते&#x9;062c&lt;br&gt;&#xA;पुरा करोति सोऽन्तकः प्रमादगोमुखं दमम्&#x9;063a&lt;br&gt;&#xA;यथागृहीतमुत्थितं त्वरस्व धर्मपालने&#x9;063c&lt;br&gt;&#xA;यदा त्वमेव पृष्ठतस्त्वमग्रतो गमिष्यसि&#x9;064a&lt;br&gt;&#xA;तथा गतिं गमिष्यतः किमात्मना परेण वा&#x9;064c&lt;br&gt;&#xA;यदेकपातिनां सतां भवत्यमुत्र गच्छताम्&#x9;065a&lt;br&gt;&#xA;भयेषु साम्परायिकं निधत्स्व तं महानिधिम्&#x9;065c&lt;br&gt;&#xA;सकूलमूलबान्धवं प्रभुर्हरत्यसङ्गवान्&#x9;066a&lt;br&gt;&#xA;न सन्ति यस्य वारकाः कुरुष्व धर्मसन्निधिम्&#x9;066c&lt;br&gt;&#xA;इदं निदर्शनं मया तवेह पुत्र सम्मतम्&#x9;067a&lt;br&gt;&#xA;स्वदर्शनानुमानतः प्रवर्णितं कुरुष्व तत्&#x9;067c&lt;br&gt;&#xA;दधाति यः स्वकर्मणा धनानि यस्य कस्यचित्&#x9;068a&lt;br&gt;&#xA;अबुद्धिमोहजैर्गुणैः शतैक एव युज्यते&#x9;068c&lt;br&gt;&#xA;श्रुतं समर्थमस्तु ते प्रकुर्वतः शुभाः क्रियाः&#x9;069a&lt;br&gt;&#xA;तदेव तत्र दर्शनं कृतज्ञमर्थसंहितम्&#x9;069c&lt;br&gt;&#xA;निबन्धनी रज्जुरेषा या ग्रामे वसतो रतिः&#x9;070a&lt;br&gt;&#xA;छित्त्वैनां सुकृतो यान्ति नैनां छिन्दन्ति दुष्कृतः&#x9;070c&lt;br&gt;&#xA;किं ते धनेन किं बन्धुभिस्ते किं ते पुत्रैः पुत्रक यो मरिष्यसि&#x9;071a&lt;br&gt;&#xA;आत्मानमन्विच्छ गुहां प्रविष्टं पितामहास्ते क्व गताश्च सर्वे&#x9;071c&lt;br&gt;&#xA;श्वःकार्यमद्य कुर्वीत पूर्वाह्णे चापराह्णिकम्&#x9;072a&lt;br&gt;&#xA;को हि तद्वेद कस्याद्य मृत्युसेना निवेक्ष्यते&#x9;072c&lt;br&gt;&#xA;अनुगम्य श्मशानान्तं निवर्तन्तीह बान्धवाः&#x9;073a&lt;br&gt;&#xA;अग्नौ प्रक्षिप्य पुरुषं ज्ञातयः सुहृदस्तथा&#x9;073c&lt;br&gt;&#xA;नास्तिकान्निरनुक्रोशान्नरान्पापमतौ स्थितान्&#x9;074a&lt;br&gt;&#xA;वामतः कुरु विश्रब्धं परं प्रेप्सुरतन्द्रितः&#x9;074c&lt;br&gt;&#xA;एवमभ्याहते लोके कालेनोपनिपीडिते&#x9;075a&lt;br&gt;&#xA;सुमहद्धैर्यमालम्ब्य धर्मं सर्वात्मना कुरु&#x9;075c&lt;br&gt;&#xA;अथेमं दर्शनोपायं सम्यग्यो वेत्ति मानवः&#x9;076a&lt;br&gt;&#xA;सम्यक्स धर्मं कृत्वेह परत्र सुखमेधते&#x9;076c&lt;br&gt;&#xA;न देहभेदे मरणं विजानतां न च प्रणाशः स्वनुपालिते पथि&#x9;077a&lt;br&gt;&#xA;धर्मं हि यो वर्धयते स पण्डितो य एव धर्माच्च्यवते स मुह्यति&#x9;077c&lt;br&gt;&#xA;प्रयुक्तयोः कर्मपथि स्वकर्मणोः फलं प्रयोक्ता लभते यथाविधि&#x9;078a&lt;br&gt;&#xA;निहीनकर्मा निरयं प्रपद्यते; त्रिविष्टपं गच्छति धर्मपारगः&#x9;078c&lt;br&gt;&#xA;सोपानभूतं स्वर्गस्य मानुष्यं प्राप्य दुर्लभम्&#x9;079a&lt;br&gt;&#xA;तथात्मानं समादध्याद्भ्रश्येत न पुनर्यथा&#x9;079c&lt;br&gt;&#xA;यस्य नोत्क्रामति मतिः स्वर्गमार्गानुसारिणी&#x9;080a&lt;br&gt;&#xA;तमाहुः पुण्यकर्माणमशोच्यं मित्रबान्धवैः&#x9;080c&lt;br&gt;&#xA;यस्य नोपहता बुद्धिर्निश्चयेष्ववलम्बते&#x9;081a&lt;br&gt;&#xA;स्वर्गे कृतावकाशस्य तस्य नास्ति महद्भयम्&#x9;081c&lt;br&gt;&#xA;तपोवनेषु ये जातास्तत्रैव निधनं गताः&#x9;082a&lt;br&gt;&#xA;तेषामल्पतरो धर्मः कामभोगमजानताम्&#x9;082c&lt;br&gt;&#xA;यस्तु भोगान्परित्यज्य शरीरेण तपश्चरेत्&#x9;083a&lt;br&gt;&#xA;न तेन किञ्चिन्न प्राप्तं तन्मे बहुमतं फलम्&#x9;083c&lt;br&gt;&#xA;मातापितृसहस्राणि पुत्रदारशतानि च&#x9;084a&lt;br&gt;&#xA;अनागतान्यतीतानि कस्य ते कस्य वा वयम्&#x9;084c&lt;br&gt;&#xA;न तेषां भवता कार्यं न कार्यं तव तैरपि&#x9;085a&lt;br&gt;&#xA;स्वकृतैस्तानि यातानि भवांश्चैव गमिष्यति&#x9;085c&lt;br&gt;&#xA;इह लोके हि धनिनः परोऽपि स्वजनायते&#x9;086a&lt;br&gt;&#xA;स्वजनस्तु दरिद्राणां जीवतामेव नश्यति&#x9;086c&lt;br&gt;&#xA;सञ्चिनोत्यशुभं कर्म कलत्रापेक्षया नरः&#x9;087a&lt;br&gt;&#xA;ततः क्लेशमवाप्नोति परत्रेह तथैव च&#x9;087c&lt;br&gt;&#xA;पश्य त्वं छिद्रभूतं हि जीवलोकं स्वकर्मणा&#x9;088a&lt;br&gt;&#xA;तत्कुरुष्व तथा पुत्र कृत्स्नं यत्समुदाहृतम्&#x9;088c&lt;br&gt;&#xA;तदेतत्सम्प्रदृश्यैव कर्मभूमिं प्रविश्य ताम्&#x9;089a&lt;br&gt;&#xA;शुभान्याचरितव्यानि परलोकमभीप्सता&#x9;089c&lt;br&gt;&#xA;मासर्तुसञ्ज्ञापरिवर्तकेन सूर्याग्निना रात्रिदिवेन्धनेन&#x9;090a&lt;br&gt;&#xA;स्वकर्मनिष्ठाफलसाक्षिकेण भूतानि कालः पचति प्रसह्य&#x9;090c&lt;br&gt;&#xA;धनेन किं यन्न ददाति नाश्नुते बलेन किं येन रिपून्न बाधते&#x9;091a&lt;br&gt;&#xA;श्रुतेन किं येन न धर्ममाचरेत्किमात्मना यो न जितेन्द्रियो वशी&#x9;091c&lt;br&gt;&#xA;इदं द्वैपायनवचो हितमुक्तं निशम्य तु&#x9;092a&lt;br&gt;&#xA;शुको गतः परित्यज्य पितरं मोक्षदेशिकम्&#x9;092c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/310/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/310/</guid>
      <description>&lt;p&gt;युधिष्ठिर उवाच&#x9;001 &lt;br&gt;&#xA;कथं व्यासस्य धर्मात्मा शुको जज्ञे महातपाः&#x9;001a&lt;br&gt;&#xA;सिद्धिं च परमां प्राप्तस्तन्मे ब्रूहि पितामह&#x9;001c&lt;br&gt;&#xA;कस्यां चोत्पादयामास शुकं व्यासस्तपोधनः&#x9;002a&lt;br&gt;&#xA;न ह्यस्य जननीं विद्म जन्म चाग्र्यं महात्मनः&#x9;002c&lt;br&gt;&#xA;कथं च बालस्य सतः सूक्ष्मज्ञाने गता मतिः&#x9;003a&lt;br&gt;&#xA;यथा नान्यस्य लोकेऽस्मिन्द्वितीयस्येह कस्यचित्&#x9;003c&lt;br&gt;&#xA;एतदिच्छाम्यहं श्रोतुं विस्तरेण महाद्युते&#x9;004a&lt;br&gt;&#xA;न हि मे तृप्तिरस्तीह शृण्वतोऽमृतमुत्तमम्&#x9;004c&lt;br&gt;&#xA;माहात्म्यमात्मयोगं च विज्ञानं च शुकस्य ह&#x9;005a&lt;br&gt;&#xA;यथावदानुपूर्व्येण तन्मे ब्रूहि पितामह&#x9;005c&lt;br&gt;&#xA;भीष्म उवाच&#x9;006 &lt;br&gt;&#xA;न हायनैर्न पलितैर्न वित्तेन न बन्धुभिः&#x9;006a&lt;br&gt;&#xA;ऋषयश्चक्रिरे धर्मं योऽनूचानः स नो महान्&#x9;006c&lt;br&gt;&#xA;तपोमूलमिदं सर्वं यन्मां पृच्छसि पाण्डव&#x9;007a&lt;br&gt;&#xA;तदिन्द्रियाणि संयम्य तपो भवति नान्यथा&#x9;007c&lt;br&gt;&#xA;इन्द्रियाणां प्रसङ्गेन दोषमृच्छत्यसंशयम्&#x9;008a&lt;br&gt;&#xA;सन्नियम्य तु तान्येव सिद्धिं प्राप्नोति मानवः&#x9;008c&lt;br&gt;&#xA;अश्वमेधसहस्रस्य वाजपेयशतस्य च&#x9;009a&lt;br&gt;&#xA;योगस्य कलया तात न तुल्यं विद्यते फलम्&#x9;009c&lt;br&gt;&#xA;अत्र ते वर्तयिष्यामि जन्मयोगफलं यथा&#x9;010a&lt;br&gt;&#xA;शुकस्याग्र्यां गतिं चैव दुर्विदामकृतात्मभिः&#x9;010c&lt;br&gt;&#xA;मेरुशृङ्गे किल पुरा कर्णिकारवनायुते&#x9;011a&lt;br&gt;&#xA;विजहार महादेवो भीमैर्भूतगणैर्वृतः&#x9;011c&lt;br&gt;&#xA;शैलराजसुता चैव देवी तत्राभवत्पुरा&#x9;012a&lt;br&gt;&#xA;तत्र दिव्यं तपस्तेपे कृष्णद्वैपायनः प्रभुः&#x9;012c&lt;br&gt;&#xA;योगेनात्मानमाविश्य योगधर्मपरायणः&#x9;013a&lt;br&gt;&#xA;धारयन्स तपस्तेपे पुत्रार्थं कुरुसत्तम&#x9;013c&lt;br&gt;&#xA;अग्नेर्भूमेरपां वायोरन्तरिक्षस्य चाभिभो&#x9;014a&lt;br&gt;&#xA;वीर्येण सम्मितः पुत्रो मम भूयादिति स्म ह&#x9;014c&lt;br&gt;&#xA;सङ्कल्पेनाथ सोऽनेन दुष्प्रापेणाकृतात्मभिः&#x9;015a&lt;br&gt;&#xA;वरयामास देवेशमास्थितस्तप उत्तमम्&#x9;015c&lt;br&gt;&#xA;अतिष्ठन्मारुताहारः शतं किल समाः प्रभुः&#x9;016a&lt;br&gt;&#xA;आराधयन्महादेवं बहुरूपमुमापतिम्&#x9;016c&lt;br&gt;&#xA;तत्र ब्रह्मर्षयश्चैव सर्वे देवर्षयस्तथा&#x9;017a&lt;br&gt;&#xA;लोकपालाश्च लोकेशं साध्याश्च वसुभिः सह&#x9;017c&lt;br&gt;&#xA;आदित्याश्चैव रुद्राश्च दिवाकरनिशाकरौ&#x9;018a&lt;br&gt;&#xA;मरुतो मारुतश्चैव सागराः सरितस्तथा&#x9;018c&lt;br&gt;&#xA;अश्विनौ देवगन्धर्वास्तथा नारदपर्वतौ&#x9;019a&lt;br&gt;&#xA;विश्वावसुश्च गन्धर्वः सिद्धाश्चाप्सरसां गणाः&#x9;019c&lt;br&gt;&#xA;तत्र रुद्रो महादेवः कर्णिकारमयीं शुभाम्&#x9;020a&lt;br&gt;&#xA;धारयाणः स्रजं भाति ज्योत्स्नामिव निशाकरः&#x9;020c&lt;br&gt;&#xA;तस्मिन्दिव्ये वने रम्ये देवदेवर्षिसङ्कुले&#x9;021a&lt;br&gt;&#xA;आस्थितः परमं योगमृषिः पुत्रार्थमुद्यतः&#x9;021c&lt;br&gt;&#xA;न चास्य हीयते वर्णो न ग्लानिरुपजायते&#x9;022a&lt;br&gt;&#xA;त्रयाणामपि लोकानां तदद्भुतमिवाभवत्&#x9;022c&lt;br&gt;&#xA;जटाश्च तेजसा तस्य वैश्वानरशिखोपमाः&#x9;023a&lt;br&gt;&#xA;प्रज्वलन्त्यः स्म दृश्यन्ते युक्तस्यामिततेजसः&#x9;023c&lt;br&gt;&#xA;मार्कण्डेयो हि भगवानेतदाख्यातवान्मम&#x9;024a&lt;br&gt;&#xA;स देवचरितानीह कथयामास मे सदा&#x9;024c&lt;br&gt;&#xA;ता एताद्यापि कृष्णस्य तपसा तेन दीपिताः&#x9;025a&lt;br&gt;&#xA;अग्निवर्णा जटास्तात प्रकाशन्ते महात्मनः&#x9;025c&lt;br&gt;&#xA;एवंविधेन तपसा तस्य भक्त्या च भारत&#x9;026a&lt;br&gt;&#xA;महेश्वरः प्रसन्नात्मा चकार मनसा मतिम्&#x9;026c&lt;br&gt;&#xA;उवाच चैनं भगवांस्त्र्यम्बकः प्रहसन्निव&#x9;027a&lt;br&gt;&#xA;एवंविधस्ते तनयो द्वैपायन भविष्यति&#x9;027c&lt;br&gt;&#xA;यथा ह्यग्निर्यथा वायुर्यथा भूमिर्यथा जलम्&#x9;028a&lt;br&gt;&#xA;यथा च खं तथा शुद्धो भविष्यति सुतो महान्&#x9;028c&lt;br&gt;&#xA;तद्भावभावी तद्बुद्धिस्तदात्मा तदपाश्रयः&#x9;029a&lt;br&gt;&#xA;तेजसावृत्य लोकांस्त्रीन्यशः प्राप्स्यति केवलम्&#x9;029c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/311/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/311/</guid>
      <description>&lt;p&gt;भीष्म उवाच&#x9;001 &lt;br&gt;&#xA;स लब्ध्वा परमं देवाद्वरं सत्यवतीसुतः&#x9;001a&lt;br&gt;&#xA;अरणीं त्वथ सङ्गृह्य ममन्थाग्निचिकीर्षया&#x9;001c&lt;br&gt;&#xA;अथ रूपं परं राजन्बिभ्रतीं स्वेन तेजसा&#x9;002a&lt;br&gt;&#xA;घृताचीं नामाप्सरसमपश्यद्भगवानृषिः&#x9;002c&lt;br&gt;&#xA;ऋषिरप्सरसं दृष्ट्वा सहसा काममोहितः&#x9;003a&lt;br&gt;&#xA;अभवद्भगवान्व्यासो वने तस्मिन्युधिष्ठिर&#x9;003c&lt;br&gt;&#xA;सा च कृत्वा तदा व्यासं कामसंविग्नमानसम्&#x9;004a&lt;br&gt;&#xA;शुकी भूत्वा महाराज घृताची समुपागमत्&#x9;004c&lt;br&gt;&#xA;स तामप्सरसं दृष्ट्वा रूपेणान्येन संवृताम्&#x9;005a&lt;br&gt;&#xA;शरीरजेनानुगतः सर्वगात्रातिगेन ह&#x9;005c&lt;br&gt;&#xA;स तु धैर्येण महता निगृह्णन्हृच्छयं मुनिः&#x9;006a&lt;br&gt;&#xA;न शशाक नियन्तुं तद्व्यासः प्रविसृतं मनः&#x9;006c&lt;br&gt;&#xA;भावित्वाच्चैव भावस्य घृताच्या वपुषा हृतः&#x9;006e&lt;br&gt;&#xA;यत्नान्नियच्छतस्तस्य मुनेरग्निचिकीर्षया&#x9;007a&lt;br&gt;&#xA;अरण्यामेव सहसा तस्य शुक्रमवापतत्&#x9;007c&lt;br&gt;&#xA;सोऽविशङ्केन मनसा तथैव द्विजसत्तमः&#x9;008a&lt;br&gt;&#xA;अरणीं ममन्थ ब्रह्मर्षिस्तस्यां जज्ञे शुको नृप&#x9;008c&lt;br&gt;&#xA;शुक्रे निर्मथ्यमाने तु शुको जज्ञे महातपाः&#x9;009a&lt;br&gt;&#xA;परमर्षिर्महायोगी अरणीगर्भसम्भवः&#x9;009c&lt;br&gt;&#xA;यथाध्वरे समिद्धोऽग्निर्भाति हव्यमुपात्तवान्&#x9;010a&lt;br&gt;&#xA;तथारूपः शुको जज्ञे प्रज्वलन्निव तेजसा&#x9;010c&lt;br&gt;&#xA;बिभ्रत्पितुश्च कौरव्य रूपवर्णमनुत्तमम्&#x9;011a&lt;br&gt;&#xA;बभौ तदा भावितात्मा विधूमोऽग्निरिव ज्वलन्&#x9;011c&lt;br&gt;&#xA;तं गङ्गा सरितां श्रेष्ठा मेरुपृष्ठे जनेश्वर&#x9;012a&lt;br&gt;&#xA;स्वरूपिणी तदाभ्येत्य स्नापयामास वारिणा&#x9;012c&lt;br&gt;&#xA;अन्तरिक्षाच्च कौरव्य दण्डः कृष्णाजिनं च ह&#x9;013a&lt;br&gt;&#xA;पपात भुवि राजेन्द्र शुकस्यार्थे महात्मनः&#x9;013c&lt;br&gt;&#xA;जेगीयन्ते स्म गन्धर्वा ननृतुश्चाप्सरोगणाः&#x9;014a&lt;br&gt;&#xA;देवदुन्दुभयश्चैव प्रावाद्यन्त महास्वनाः&#x9;014c&lt;br&gt;&#xA;विश्वावसुश्च गन्धर्वस्तथा तुम्बुरुनारदौ&#x9;015a&lt;br&gt;&#xA;हाहाहूहू च गन्धर्वौ तुष्टुवुः शुकसम्भवम्&#x9;015c&lt;br&gt;&#xA;तत्र शक्रपुरोगाश्च लोकपालाः समागताः&#x9;016a&lt;br&gt;&#xA;देवा देवर्षयश्चैव तथा ब्रह्मर्षयोऽपि च&#x9;016c&lt;br&gt;&#xA;दिव्यानि सर्वपुष्पाणि प्रववर्षात्र मारुतः&#x9;017a&lt;br&gt;&#xA;जङ्गमं स्थावरं चैव प्रहृष्टमभवज्जगत्&#x9;017c&lt;br&gt;&#xA;तं महात्मा स्वयं प्रीत्या देव्या सह महाद्युतिः&#x9;018a&lt;br&gt;&#xA;जातमात्रं मुनेः पुत्रं विधिनोपानयत्तदा&#x9;018c&lt;br&gt;&#xA;तस्य देवेश्वरः शक्रो दिव्यमद्भुतदर्शनम्&#x9;019a&lt;br&gt;&#xA;ददौ कमण्डलुं प्रीत्या देववासांसि चाभिभो&#x9;019c&lt;br&gt;&#xA;हंसाश्च शतपत्राश्च सारसाश्च सहस्रशः&#x9;020a&lt;br&gt;&#xA;प्रदक्षिणमवर्तन्त शुकाश्चाषाश्च भारत&#x9;020c&lt;br&gt;&#xA;आरणेयस्तथा दिव्यं प्राप्य जन्म महाद्युतिः&#x9;021a&lt;br&gt;&#xA;तत्रैवोवास मेधावी व्रतचारी समाहितः&#x9;021c&lt;br&gt;&#xA;उत्पन्नमात्रं तं वेदाः सरहस्याः ससङ्ग्रहाः&#x9;022a&lt;br&gt;&#xA;उपतस्थुर्महाराज यथास्य पितरं तथा&#x9;022c&lt;br&gt;&#xA;बृहस्पतिं तु वव्रे स वेदवेदाङ्गभाष्यवित्&#x9;023a&lt;br&gt;&#xA;उपाध्यायं महाराज धर्ममेवानुचिन्तयन्&#x9;023c&lt;br&gt;&#xA;सोऽधीत्य वेदानखिलान्सरहस्यान्ससङ्ग्रहान्&#x9;024a&lt;br&gt;&#xA;इतिहासं च कार्त्स्न्येन राजशास्त्राणि चाभिभो&#x9;024c&lt;br&gt;&#xA;गुरवे दक्षिणां दत्त्वा समावृत्तो महामुनिः&#x9;025a&lt;br&gt;&#xA;उग्रं तपः समारेभे ब्रह्मचारी समाहितः&#x9;025c&lt;br&gt;&#xA;देवतानामृषीणां च बाल्येऽपि स महातपाः&#x9;026a&lt;br&gt;&#xA;सम्मन्त्रणीयो मान्यश्च ज्ञानेन तपसा तथा&#x9;026c&lt;br&gt;&#xA;न त्वस्य रमते बुद्धिराश्रमेषु नराधिप&#x9;027a&lt;br&gt;&#xA;त्रिषु गार्हस्थ्यमूलेषु मोक्षधर्मानुदर्शिनः&#x9;027c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/312/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/312/</guid>
      <description>&lt;p&gt;भीष्म उवाच&#x9;001 &lt;br&gt;&#xA;स मोक्षमनुचिन्त्यैव शुकः पितरमभ्यगात्&#x9;001a&lt;br&gt;&#xA;प्राहाभिवाद्य च गुरुं श्रेयोर्थी विनयान्वितः&#x9;001c&lt;br&gt;&#xA;मोक्षधर्मेषु कुशलो भगवान्प्रब्रवीतु मे&#x9;002a&lt;br&gt;&#xA;यथा मे मनसः शान्तिः परमा सम्भवेत्प्रभो&#x9;002c&lt;br&gt;&#xA;श्रुत्वा पुत्रस्य वचनं परमर्षिरुवाच तम्&#x9;003a&lt;br&gt;&#xA;अधीष्व पुत्र मोक्षं वै धर्मांश्च विविधानपि&#x9;003c&lt;br&gt;&#xA;पितुर्नियोगाज्जग्राह शुको ब्रह्मविदां वरः&#x9;004a&lt;br&gt;&#xA;योगशास्त्रं च निखिलं कापिलं चैव भारत&#x9;004c&lt;br&gt;&#xA;स तं ब्राह्म्या श्रिया युक्तं ब्रह्मतुल्यपराक्रमम्&#x9;005a&lt;br&gt;&#xA;मेने पुत्रं यदा व्यासो मोक्षविद्याविशारदम्&#x9;005c&lt;br&gt;&#xA;उवाच गच्छेति तदा जनकं मिथिलेश्वरम्&#x9;006a&lt;br&gt;&#xA;स ते वक्ष्यति मोक्षार्थं निखिलेन विशेषतः&#x9;006c&lt;br&gt;&#xA;पितुर्नियोगादगमन्मैथिलं जनकं नृपम्&#x9;007a&lt;br&gt;&#xA;प्रष्टुं धर्मस्य निष्ठां वै मोक्षस्य च परायणम्&#x9;007c&lt;br&gt;&#xA;उक्तश्च मानुषेण त्वं पथा गच्छेत्यविस्मितः&#x9;008a&lt;br&gt;&#xA;न प्रभावेण गन्तव्यमन्तरिक्षचरेण वै&#x9;008c&lt;br&gt;&#xA;आर्जवेणैव गन्तव्यं न सुखान्वेषिणा पथा&#x9;009a&lt;br&gt;&#xA;नान्वेष्टव्या विशेषास्तु विशेषा हि प्रसङ्गिनः&#x9;009c&lt;br&gt;&#xA;अहङ्कारो न कर्तव्यो याज्ये तस्मिन्नराधिपे&#x9;010a&lt;br&gt;&#xA;स्थातव्यं च वशे तस्य स ते छेत्स्यति संशयम्&#x9;010c&lt;br&gt;&#xA;स धर्मकुशलो राजा मोक्षशास्त्रविशारदः&#x9;011a&lt;br&gt;&#xA;याज्यो मम स यद्ब्रूयात्तत्कार्यमविशङ्कया&#x9;011c&lt;br&gt;&#xA;एवमुक्तः स धर्मात्मा जगाम मिथिलां मुनिः&#x9;012a&lt;br&gt;&#xA;पद्भ्यां शक्तोऽन्तरिक्षेण क्रान्तुं भूमिं ससागराम्&#x9;012c&lt;br&gt;&#xA;स गिरींश्चाप्यतिक्रम्य नदीस्तीर्त्वा सरांसि च&#x9;013a&lt;br&gt;&#xA;बहुव्यालमृगाकीर्णा विविधाश्चाटवीस्तथा&#x9;013c&lt;br&gt;&#xA;मेरोर्हरेश्च द्वे वर्षे वर्षं हैमवतं तथा&#x9;014a&lt;br&gt;&#xA;क्रमेणैव व्यतिक्रम्य भारतं वर्षमासदत्&#x9;014c&lt;br&gt;&#xA;स देशान्विविधान्पश्यंश्चीनहूणनिषेवितान्&#x9;015a&lt;br&gt;&#xA;आर्यावर्तमिमं देशमाजगाम महामुनिः&#x9;015c&lt;br&gt;&#xA;पितुर्वचनमाज्ञाय तमेवार्थं विचिन्तयन्&#x9;016a&lt;br&gt;&#xA;अध्वानं सोऽतिचक्राम खेऽचरः खे चरन्निव&#x9;016c&lt;br&gt;&#xA;पत्तनानि च रम्याणि स्फीतानि नगराणि च&#x9;017a&lt;br&gt;&#xA;रत्नानि च विचित्राणि शुकः पश्यन्न पश्यति&#x9;017c&lt;br&gt;&#xA;उद्यानानि च रम्याणि तथैवायतनानि च&#x9;018a&lt;br&gt;&#xA;पुण्यानि चैव तीर्थानि सोऽतिक्रम्य तथाध्वनः&#x9;018c&lt;br&gt;&#xA;सोऽचिरेणैव कालेन विदेहानाससाद ह&#x9;019a&lt;br&gt;&#xA;रक्षितान्धर्मराजेन जनकेन महात्मना&#x9;019c&lt;br&gt;&#xA;तत्र ग्रामान्बहून्पश्यन्बह्वन्नरसभोजनान्&#x9;020a&lt;br&gt;&#xA;पल्लीघोषान्समृद्धांश्च बहुगोकुलसङ्कुलान्&#x9;020c&lt;br&gt;&#xA;स्फीतांश्च शालियवसैर्हंससारससेवितान्&#x9;021a&lt;br&gt;&#xA;पद्मिनीभिश्च शतशः श्रीमतीभिरलङ्कृतान्&#x9;021c&lt;br&gt;&#xA;स विदेहानतिक्रम्य समृद्धजनसेवितान्&#x9;022a&lt;br&gt;&#xA;मिथिलोपवनं रम्यमाससाद महर्द्धिमत्&#x9;022c&lt;br&gt;&#xA;हस्त्यश्वरथसङ्कीर्णं नरनारीसमाकुलम्&#x9;023a&lt;br&gt;&#xA;पश्यन्नपश्यन्निव तत्समतिक्रामदच्युतः&#x9;023c&lt;br&gt;&#xA;मनसा तं वहन्भारं तमेवार्थं विचिन्तयन्&#x9;024a&lt;br&gt;&#xA;आत्मारामः प्रसन्नात्मा मिथिलामाससाद ह&#x9;024c&lt;br&gt;&#xA;तस्या द्वारं समासाद्य द्वारपालैर्निवारितः&#x9;025a&lt;br&gt;&#xA;स्थितो ध्यानपरो मुक्तो विदितः प्रविवेश ह&#x9;025c&lt;br&gt;&#xA;स राजमार्गमासाद्य समृद्धजनसङ्कुलम्&#x9;026a&lt;br&gt;&#xA;पार्थिवक्षयमासाद्य निःशङ्कः प्रविवेश ह&#x9;026c&lt;br&gt;&#xA;तत्रापि द्वारपालास्तमुग्रवाचो न्यषेधयन्&#x9;027a&lt;br&gt;&#xA;तथैव च शुकस्तत्र निर्मन्युः समतिष्ठत&#x9;027c&lt;br&gt;&#xA;न चातपाध्वसन्तप्तः क्षुत्पिपासाश्रमान्वितः&#x9;028a&lt;br&gt;&#xA;प्रताम्यति ग्लायति वा नापैति च तथातपात्&#x9;028c&lt;br&gt;&#xA;तेषां तु द्वारपालानामेकः शोकसमन्वितः&#x9;029a&lt;br&gt;&#xA;मध्यङ्गतमिवादित्यं दृष्ट्वा शुकमवस्थितम्&#x9;029c&lt;br&gt;&#xA;पूजयित्वा यथान्यायमभिवाद्य कृताञ्जलिः&#x9;030a&lt;br&gt;&#xA;प्रावेशयत्ततः कक्ष्यां द्वितीयां राजवेश्मनः&#x9;030c&lt;br&gt;&#xA;तत्रासीनः शुकस्तात मोक्षमेवानुचिन्तयन्&#x9;031a&lt;br&gt;&#xA;छायायामातपे चैव समदर्शी महाद्युतिः&#x9;031c&lt;br&gt;&#xA;तं मुहूर्तादिवागम्य राज्ञो मन्त्री कृताञ्जलिः&#x9;032a&lt;br&gt;&#xA;प्रावेशयत्ततः कक्ष्यां तृतीयां राजवेश्मनः&#x9;032c&lt;br&gt;&#xA;तत्रान्तःपुरसम्बद्धं महच्चैत्ररथोपमम्&#x9;033a&lt;br&gt;&#xA;सुविभक्तजलाक्रीडं रम्यं पुष्पितपादपम्&#x9;033c&lt;br&gt;&#xA;तद्दर्शयित्वा स शुकं मन्त्री काननमुत्तमम्&#x9;034a&lt;br&gt;&#xA;अर्हमासनमादिश्य निश्चक्राम ततः पुनः&#x9;034c&lt;br&gt;&#xA;तं चारुवेषाः सुश्रोण्यस्तरुण्यः प्रियदर्शनाः&#x9;035a&lt;br&gt;&#xA;सूक्ष्मरक्ताम्बरधरास्तप्तकाञ्चनभूषणाः&#x9;035c&lt;br&gt;&#xA;संलापोल्लापकुशला नृत्तगीतविशारदाः&#x9;036a&lt;br&gt;&#xA;स्मितपूर्वाभिभाषिण्यो रूपेणाप्सरसां समाः&#x9;036c&lt;br&gt;&#xA;कामोपचारकुशला भावज्ञाः सर्वकोविदाः&#x9;037a&lt;br&gt;&#xA;परं पञ्चाशतो नार्यो वारमुख्याः समाद्रवन्&#x9;037c&lt;br&gt;&#xA;पाद्यादीनि प्रतिग्राह्य पूजया परयार्च्य च&#x9;038a&lt;br&gt;&#xA;देशकालोपपन्नेन साध्वन्नेनाप्यतर्पयन्&#x9;038c&lt;br&gt;&#xA;तस्य भुक्तवतस्तात तदन्तःपुरकाननम्&#x9;039a&lt;br&gt;&#xA;सुरम्यं दर्शयामासुरेकैकश्येन भारत&#x9;039c&lt;br&gt;&#xA;क्रीडन्त्यश्च हसन्त्यश्च गायन्त्यश्चैव ताः शुकम्&#x9;040a&lt;br&gt;&#xA;उदारसत्त्वं सत्त्वज्ञाः सर्वाः पर्यचरंस्तदा&#x9;040c&lt;br&gt;&#xA;आरणेयस्तु शुद्धात्मा त्रिसन्देहस्त्रिकर्मकृत्&#x9;041a&lt;br&gt;&#xA;वश्येन्द्रियो जितक्रोधो न हृष्यति न कुप्यति&#x9;041c&lt;br&gt;&#xA;तस्मै शय्यासनं दिव्यं वरार्हं रत्नभूषितम्&#x9;042a&lt;br&gt;&#xA;स्पर्ध्यास्तरणसंस्तीर्णं ददुस्ताः परमस्त्रियः&#x9;042c&lt;br&gt;&#xA;पादशौचं तु कृत्वैव शुकः सन्ध्यामुपास्य च&#x9;043a&lt;br&gt;&#xA;निषसादासने पुण्ये तमेवार्थं विचिन्तयन्&#x9;043c&lt;br&gt;&#xA;पूर्वरात्रे तु तत्रासौ भूत्वा ध्यानपरायणः&#x9;044a&lt;br&gt;&#xA;मध्यरात्रे यथान्यायं निद्रामाहारयत्प्रभुः&#x9;044c&lt;br&gt;&#xA;ततो मुहूर्तादुत्थाय कृत्वा शौचमनन्तरम्&#x9;045a&lt;br&gt;&#xA;स्त्रीभिः परिवृतो धीमान्ध्यानमेवान्वपद्यत&#x9;045c&lt;br&gt;&#xA;अनेन विधिना कार्ष्णिस्तदहःशेषमच्युतः&#x9;046a&lt;br&gt;&#xA;तां च रात्रिं नृपकुले वर्तयामास भारत&#x9;046c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/313/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/313/</guid>
      <description>&lt;p&gt;भीष्म उवाच&#x9;001 &lt;br&gt;&#xA;ततः स राजा जनको मन्त्रिभिः सह भारत&#x9;001a&lt;br&gt;&#xA;पुरः पुरोहितं कृत्वा सर्वाण्यन्तःपुराणि च&#x9;001c&lt;br&gt;&#xA;आसनं च पुरस्कृत्य रत्नानि विविधानि च&#x9;002a&lt;br&gt;&#xA;शिरसा चार्घ्यमादाय गुरुपुत्रं समभ्यगात्&#x9;002c&lt;br&gt;&#xA;स तदासनमादाय बहुरत्नविभूषितम्&#x9;003a&lt;br&gt;&#xA;स्पर्ध्यास्तरणसंस्तीर्णं सर्वतोभद्रमृद्धिमत्&#x9;003c&lt;br&gt;&#xA;पुरोधसा सङ्गृहीतं हस्तेनालभ्य पार्थिवः&#x9;004a&lt;br&gt;&#xA;प्रददौ गुरुपुत्राय शुकाय परमार्चितम्&#x9;004c&lt;br&gt;&#xA;तत्रोपविष्टं तं कार्ष्णिं शास्त्रतः प्रत्यपूजयत्&#x9;005a&lt;br&gt;&#xA;पाद्यं निवेद्य प्रथममर्घ्यं गां च न्यवेदयत्&#x9;005c&lt;br&gt;&#xA;स च तां मन्त्रवत्पूजां प्रत्यगृह्णाद्यथाविधि&#x9;005e&lt;br&gt;&#xA;प्रतिगृह्य च तां पूजां जनकाद्द्विजसत्तमः&#x9;006a&lt;br&gt;&#xA;गां चैव समनुज्ञाय राजानमनुमान्य च &#x9;006c&lt;br&gt;&#xA;पर्यपृच्छन्महातेजा राज्ञः कुशलमव्ययम्&#x9;007a&lt;br&gt;&#xA;अनामयं च राजेन्द्र शुकः सानुचरस्य ह&#x9;007c&lt;br&gt;&#xA;अनुज्ञातः स तेनाथ निषसाद सहानुगः&#x9;008a&lt;br&gt;&#xA;उदारसत्त्वाभिजनो भूमौ राजा कृताञ्जलिः&#x9;008c&lt;br&gt;&#xA;कुशलं चाव्ययं चैव पृष्ट्वा वैयासकिं नृपः&#x9;009a&lt;br&gt;&#xA;किमागमनमित्येव पर्यपृच्छत पार्थिवः&#x9;009c&lt;br&gt;&#xA;शुक उवाच&#x9;010&lt;br&gt;&#xA;पित्राहमुक्तो भद्रं ते मोक्षधर्मार्थकोविदः&#x9;010a&lt;br&gt;&#xA;विदेहराजो याज्यो मे जनको नाम विश्रुतः&#x9;010c&lt;br&gt;&#xA;तत्र गच्छस्व वै तूर्णं यदि ते हृदि संशयः&#x9;011a&lt;br&gt;&#xA;प्रवृत्तौ वा निवृत्तौ वा स ते छेत्स्यति संशयम्&#x9;011c&lt;br&gt;&#xA;सोऽहं पितुर्नियोगात्त्वामुपप्रष्टुमिहागतः&#x9;012a&lt;br&gt;&#xA;तन्मे धर्मभृतां श्रेष्ठ यथावद्वक्तुमर्हसि&#x9;012c&lt;br&gt;&#xA;किं कार्यं ब्राह्मणेनेह मोक्षार्थश्च किमात्मकः&#x9;013a&lt;br&gt;&#xA;कथं च मोक्षः कर्तव्यो ज्ञानेन तपसापि वा&#x9;013c&lt;br&gt;&#xA;जनक उवाच&#x9;014 &lt;br&gt;&#xA;यत्कार्यं ब्राह्मणेनेह जन्मप्रभृति तच्छृणु&#x9;014a&lt;br&gt;&#xA;कृतोपनयनस्तात भवेद्वेदपरायणः&#x9;014c&lt;br&gt;&#xA;तपसा गुरुवृत्त्या च ब्रह्मचर्येण चाभिभो&#x9;015a&lt;br&gt;&#xA;देवतानां पितॄणां चाप्यनृणश्चानसूयकः&#x9;015c&lt;br&gt;&#xA;वेदानधीत्य नियतो दक्षिणामपवर्ज्य च&#x9;016a&lt;br&gt;&#xA;अभ्यनुज्ञामथ प्राप्य समावर्तेत वै द्विजः&#x9;016c&lt;br&gt;&#xA;समावृत्तस्तु गार्हस्थ्ये सदारो नियतो वसेत्&#x9;017a&lt;br&gt;&#xA;अनसूयुर्यथान्यायमाहिताग्निस्तथैव च&#x9;017c&lt;br&gt;&#xA;उत्पाद्य पुत्रपौत्रं तु वन्याश्रमपदे वसेत्&#x9;018a&lt;br&gt;&#xA;तानेवाग्नीन्यथाशास्त्रमर्चयन्नतिथिप्रियः&#x9;018c&lt;br&gt;&#xA;स वनेऽग्नीन्यथान्यायमात्मन्यारोप्य धर्मवित्&#x9;019a&lt;br&gt;&#xA;निर्द्वन्द्वो वीतरागात्मा ब्रह्माश्रमपदे वसेत्&#x9;019c&lt;br&gt;&#xA;शुक उवाच&#x9;020 &lt;br&gt;&#xA;उत्पन्ने ज्ञानविज्ञाने प्रत्यक्षे हृदि शाश्वते&#x9;020a&lt;br&gt;&#xA;किमवश्यं निवस्तव्यमाश्रमेषु वनेषु च&#x9;020c&lt;br&gt;&#xA;एतद्भवन्तं पृच्छामि तद्भवान्वक्तुमर्हति&#x9;021a&lt;br&gt;&#xA;यथावेदार्थतत्त्वेन ब्रूहि मे त्वं जनाधिप&#x9;021c&lt;br&gt;&#xA;जनक उवाच&#x9;022 &lt;br&gt;&#xA;न विना ज्ञानविज्ञानं मोक्षस्याधिगमो भवेत्&#x9;022a&lt;br&gt;&#xA;न विना गुरुसम्बन्धं ज्ञानस्याधिगमः स्मृतः&#x9;022c&lt;br&gt;&#xA;आचार्यः प्लाविता तस्य ज्ञानं प्लव इहोच्यते&#x9;023a&lt;br&gt;&#xA;विज्ञाय कृतकृत्यस्तु तीर्णस्तदुभयं त्यजेत्&#x9;023c&lt;br&gt;&#xA;अनुच्छेदाय लोकानामनुच्छेदाय कर्मणाम्&#x9;024a&lt;br&gt;&#xA;पूर्वैराचरितो धर्मश्चातुराश्रम्यसङ्कथः&#x9;024c&lt;br&gt;&#xA;अनेन क्रमयोगेन बहुजातिषु कर्मणा&#x9;025a&lt;br&gt;&#xA;कृत्वा शुभाशुभं कर्म मोक्षो नामेह लभ्यते&#x9;025c&lt;br&gt;&#xA;भावितैः कारणैश्चायं बहुसंसारयोनिषु&#x9;026a&lt;br&gt;&#xA;आसादयति शुद्धात्मा मोक्षं वै प्रथमाश्रमे&#x9;026c&lt;br&gt;&#xA;तमासाद्य तु मुक्तस्य दृष्टार्थस्य विपश्चितः&#x9;027a&lt;br&gt;&#xA;त्रिष्वाश्रमेषु को न्वर्थो भवेत्परमभीप्सतः&#x9;027c&lt;br&gt;&#xA;राजसांस्तामसांश्चैव नित्यं दोषान्विवर्जयेत्&#x9;028a&lt;br&gt;&#xA;सात्त्विकं मार्गमास्थाय पश्येदात्मानमात्मना&#x9;028c&lt;br&gt;&#xA;सर्वभूतेषु चात्मानं सर्वभूतानि चात्मनि&#x9;029a&lt;br&gt;&#xA;सम्पश्यन्नोपलिप्येत जले वारिचरो यथा&#x9;029c&lt;br&gt;&#xA;पक्षीव प्लवनादूर्ध्वममुत्रानन्त्यमश्नुते&#x9;030a&lt;br&gt;&#xA;विहाय देहं निर्मुक्तो निर्द्वन्द्वः प्रशमं गतः&#x9;030c&lt;br&gt;&#xA;अत्र गाथाः पुरा गीताः शृणु राज्ञा ययातिना&#x9;031a&lt;br&gt;&#xA;धार्यन्ते या द्विजैस्तात मोक्षशास्त्रविशारदैः&#x9;031c&lt;br&gt;&#xA;ज्योतिरात्मनि नान्यत्र रतं तत्रैव चैव तत्&#x9;032a&lt;br&gt;&#xA;स्वयं च शक्यं तद्द्रष्टुं सुसमाहितचेतसा&#x9;032c&lt;br&gt;&#xA;न बिभेति परो यस्मान्न बिभेति पराच्च यः&#x9;033a&lt;br&gt;&#xA;यश्च नेच्छति न द्वेष्टि ब्रह्म सम्पद्यते तदा&#x9;033c&lt;br&gt;&#xA;यदा भावं न कुरुते सर्वभूतेषु पापकम्&#x9;034a&lt;br&gt;&#xA;कर्मणा मनसा वाचा ब्रह्म सम्पद्यते तदा&#x9;034c&lt;br&gt;&#xA;संयोज्य तपसात्मानमीर्ष्यामुत्सृज्य मोहिनीम्&#x9;035a&lt;br&gt;&#xA;त्यक्त्वा कामं च लोभं च ततो ब्रह्मत्वमश्नुते&#x9;035c&lt;br&gt;&#xA;यदा श्रव्ये च दृश्ये च सर्वभूतेषु चाप्ययम्&#x9;036a&lt;br&gt;&#xA;समो भवति निर्द्वन्द्वो ब्रह्म सम्पद्यते तदा&#x9;036c&lt;br&gt;&#xA;यदा स्तुतिं च निन्दां च समत्वेनैव पश्यति&#x9;037a&lt;br&gt;&#xA;काञ्चनं चायसं चैव सुखदुःखे तथैव च&#x9;037c&lt;br&gt;&#xA;शीतमुष्णं तथैवार्थमनर्थं प्रियमप्रियम्&#x9;038a&lt;br&gt;&#xA;जीवितं मरणं चैव ब्रह्म सम्पद्यते तदा&#x9;038c&lt;br&gt;&#xA;प्रसार्येह यथाङ्गानि कूर्मः संहरते पुनः&#x9;039a&lt;br&gt;&#xA;तथेन्द्रियाणि मनसा संयन्तव्यानि भिक्षुणा&#x9;039c&lt;br&gt;&#xA;तमःपरिगतं वेश्म यथा दीपेन दृश्यते&#x9;040a&lt;br&gt;&#xA;तथा बुद्धिप्रदीपेन शक्य आत्मा निरीक्षितुम्&#x9;040c&lt;br&gt;&#xA;एतत्सर्वं प्रपश्यामि त्वयि बुद्धिमतां वर&#x9;041a&lt;br&gt;&#xA;यच्चान्यदपि वेत्तव्यं तत्त्वतो वेद तद्भवान्&#x9;041c&lt;br&gt;&#xA;ब्रह्मर्षे विदितश्चासि विषयान्तमुपागतः&#x9;042a&lt;br&gt;&#xA;गुरोस्तव प्रसादेन तव चैवोपशिक्षया&#x9;042c&lt;br&gt;&#xA;तस्यैव च प्रसादेन प्रादुर्भूतं महामुने&#x9;043a&lt;br&gt;&#xA;ज्ञानं दिव्यं ममापीदं तेनासि विदितो मम&#x9;043c&lt;br&gt;&#xA;अधिकं तव विज्ञानमधिका च गतिस्तव&#x9;044a&lt;br&gt;&#xA;अधिकं च तवैश्वर्यं तच्च त्वं नावबुध्यसे&#x9;044c&lt;br&gt;&#xA;बाल्याद्वा संशयाद्वापि भयाद्वाप्यविमोक्षजात्&#x9;045a&lt;br&gt;&#xA;उत्पन्ने चापि विज्ञाने नाधिगच्छति तां गतिम्&#x9;045c&lt;br&gt;&#xA;व्यवसायेन शुद्धेन मद्विधैश्छिन्नसंशयः&#x9;046a&lt;br&gt;&#xA;विमुच्य हृदयग्रन्थीनासादयति तां गतिम्&#x9;046c&lt;br&gt;&#xA;भवांश्चोत्पन्नविज्ञानः स्थिरबुद्धिरलोलुपः&#x9;047a&lt;br&gt;&#xA;व्यवसायादृते ब्रह्मन्नासादयति तत्परम्&#x9;047c&lt;br&gt;&#xA;नास्ति ते सुखदुःखेषु विशेषो नास्ति लोलुपा&#x9;048a&lt;br&gt;&#xA;नौत्सुक्यं नृत्तगीतेषु न राग उपजायते&#x9;048c&lt;br&gt;&#xA;न बन्धुषु निबन्धस्ते न भयेष्वस्ति ते भयम्&#x9;049a&lt;br&gt;&#xA;पश्यामि त्वां महाभाग तुल्यलोष्टाश्मकाञ्चनम्&#x9;049c&lt;br&gt;&#xA;अहं च त्वानुपश्यामि ये चाप्यन्ये मनीषिणः&#x9;050a&lt;br&gt;&#xA;आस्थितं परमं मार्गमक्षयं तमनामयम्&#x9;050c&lt;br&gt;&#xA;यत्फलं ब्राह्मणस्येह मोक्षार्थश्च यदात्मकः&#x9;051a&lt;br&gt;&#xA;तस्मिन्वै वर्तसे विप्र किमन्यत्परिपृच्छसि&#x9;051c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/314/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/314/</guid>
      <description>&lt;p&gt;भीष्म उवाच&#x9;001 &lt;br&gt;&#xA;एतच्छ्रुत्वा तु वचनं कृतात्मा कृतनिश्चयः&#x9;001a&lt;br&gt;&#xA;आत्मनात्मानमास्थाय दृष्ट्वा चात्मानमात्मना&#x9;001c&lt;br&gt;&#xA;कृतकार्यः सुखी शान्तस्तूष्णीं प्रायादुदङ्मुखः&#x9;002a&lt;br&gt;&#xA;शैशिरं गिरिमुद्दिश्य सधर्मा मातरिश्वनः&#x9;002c&lt;br&gt;&#xA;एतस्मिन्नेव काले तु देवर्षिर्नारदस्तदा&#x9;003a&lt;br&gt;&#xA;हिमवन्तमियाद्द्रष्टुं सिद्धचारणसेवितम्&#x9;003c&lt;br&gt;&#xA;तमप्सरोगणाकीर्णं गीतस्वननिनादितम्&#x9;004a&lt;br&gt;&#xA;किन्नराणां समूहैश्च भृङ्गराजैस्तथैव च&#x9;004c&lt;br&gt;&#xA;मद्गुभिः खञ्जरीटैश्च विचित्रैर्जीवजीवकैः&#x9;005a&lt;br&gt;&#xA;चित्रवर्णैर्मयूरैश्च केकाशतविराजितैः&#x9;005c&lt;br&gt;&#xA;राजहंससमूहैश्च हृष्टैः परभृतैस्तथा&#x9;005e&lt;br&gt;&#xA;पक्षिराजो गरुत्मांश्च यं नित्यमधिगच्छति&#x9;006a&lt;br&gt;&#xA;चत्वारो लोकपालाश्च देवाः सर्षिगणास्तथा&#x9;006c&lt;br&gt;&#xA;यत्र नित्यं समायान्ति लोकस्य हितकाम्यया&#x9;006e&lt;br&gt;&#xA;विष्णुना यत्र पुत्रार्थे तपस्तप्तं महात्मना&#x9;007a&lt;br&gt;&#xA;यत्रैव च कुमारेण बाल्ये क्षिप्ता दिवौकसः&#x9;007c&lt;br&gt;&#xA;शक्तिर्न्यस्ता क्षितितले त्रैलोक्यमवमन्य वै&#x9;008a&lt;br&gt;&#xA;यत्रोवाच जगत्स्कन्दः क्षिपन्वाक्यमिदं तदा&#x9;008c&lt;br&gt;&#xA;योऽन्योऽस्ति मत्तोऽभ्यधिको विप्रा यस्याधिकं प्रियाः&#x9;009a&lt;br&gt;&#xA;यो ब्रह्मण्यो द्वितीयोऽस्ति त्रिषु लोकेषु वीर्यवान्&#x9;009c&lt;br&gt;&#xA;सोऽभ्युद्धरत्विमां शक्तिमथ वा कम्पयत्विति&#x9;010a&lt;br&gt;&#xA;तच्छ्रुत्वा व्यथिता लोकाः क इमामुद्धरेदिति&#x9;010c&lt;br&gt;&#xA;अथ देवगणं सर्वं सम्भ्रान्तेन्द्रियमानसम्&#x9;011a&lt;br&gt;&#xA;अपश्यद्भगवान्विष्णुः क्षिप्तं सासुरराक्षसम्&#x9;011c&lt;br&gt;&#xA;किं न्वत्र सुकृतं कार्यं भवेदिति विचिन्तयन्&#x9;011e&lt;br&gt;&#xA;स नामृष्यत तं क्षेपमवैक्षत च पावकिम्&#x9;012a&lt;br&gt;&#xA;स प्रहस्य विशुद्धात्मा शक्तिं प्रज्वलितां तदा&#x9;012c&lt;br&gt;&#xA;कम्पयामास सव्येन पाणिना पुरुषोत्तमः&#x9;012e&lt;br&gt;&#xA;शक्त्यां तु कम्पमानायां विष्णुना बलिना तदा&#x9;013a&lt;br&gt;&#xA;मेदिनी कम्पिता सर्वा सशैलवनकानना&#x9;013c&lt;br&gt;&#xA;शक्तेनापि समुद्धर्तुं कम्पिता सा न तूद्धृता&#x9;014a&lt;br&gt;&#xA;रक्षता स्कन्दराजस्य धर्षणां प्रभविष्णुना&#x9;014c&lt;br&gt;&#xA;तां कम्पयित्वा भगवान्प्रह्रादमिदमब्रवीत्&#x9;015a&lt;br&gt;&#xA;पश्य वीर्यं कुमारस्य नैतदन्यः करिष्यति&#x9;015c&lt;br&gt;&#xA;सोऽमृष्यमाणस्तद्वाक्यं समुद्धरणनिश्चितः&#x9;016a&lt;br&gt;&#xA;जग्राह तां तस्य शक्तिं न चैनामप्यकम्पयत्&#x9;016c&lt;br&gt;&#xA;नादं महान्तं मुक्त्वा स मूर्छितो गिरिमूर्धनि&#x9;017a&lt;br&gt;&#xA;विह्वलः प्रापतद्भूमौ हिरण्यकशिपोः सुतः&#x9;017c&lt;br&gt;&#xA;यत्रोत्तरां दिशं गत्वा शैलराजस्य पार्श्वतः&#x9;018a&lt;br&gt;&#xA;तपोऽतप्यत दुर्धर्षस्तात नित्यं वृषध्वजः&#x9;018c&lt;br&gt;&#xA;पावकेन परिक्षिप्तो दीप्यता तस्य चाश्रमः&#x9;019a&lt;br&gt;&#xA;आदित्यबन्धनं नाम दुर्धर्षमकृतात्मभिः&#x9;019c&lt;br&gt;&#xA;न तत्र शक्यते गन्तुं यक्षराक्षसदानवैः&#x9;020a&lt;br&gt;&#xA;दशयोजनविस्तारमग्निज्वालासमावृतम्&#x9;020c&lt;br&gt;&#xA;भगवान्पावकस्तत्र स्वयं तिष्ठति वीर्यवान्&#x9;021a&lt;br&gt;&#xA;सर्वविघ्नान्प्रशमयन्महादेवस्य धीमतः&#x9;021c&lt;br&gt;&#xA;दिव्यं वर्षसहस्रं हि पादेनैकेन तिष्ठतः&#x9;022a&lt;br&gt;&#xA;देवान्सन्तापयंस्तत्र महादेवो धृतव्रतः&#x9;022c&lt;br&gt;&#xA;ऐन्द्रीं तु दिशमास्थाय शैलराजस्य धीमतः&#x9;023a&lt;br&gt;&#xA;विविक्ते पर्वततटे पाराशर्यो महातपाः&#x9;023c&lt;br&gt;&#xA;वेदानध्यापयामास व्यासः शिष्यान्महातपाः&#x9;023e&lt;br&gt;&#xA;सुमन्तुं च महाभागं वैशम्पायनमेव च&#x9;024a&lt;br&gt;&#xA;जैमिनिं च महाप्राज्ञं पैलं चापि तपस्विनम्&#x9;024c&lt;br&gt;&#xA;एभिः शिष्यैः परिवृतो व्यास आस्ते महातपाः&#x9;025a&lt;br&gt;&#xA;तत्राश्रमपदं पुण्यं ददर्श पितुरुत्तमम्&#x9;025c&lt;br&gt;&#xA;आरणेयो विशुद्धात्मा नभसीव दिवाकरः&#x9;025e&lt;br&gt;&#xA;अथ व्यासः परिक्षिप्तं ज्वलन्तमिव पावकम्&#x9;026a&lt;br&gt;&#xA;ददर्श सुतमायान्तं दिवाकरसमप्रभम्&#x9;026c&lt;br&gt;&#xA;असज्जमानं वृक्षेषु शैलेषु विषमेषु च&#x9;027a&lt;br&gt;&#xA;योगयुक्तं महात्मानं यथा बाणं गुणच्युतम्&#x9;027c&lt;br&gt;&#xA;सोऽभिगम्य पितुः पादावगृह्णादरणीसुतः&#x9;028a&lt;br&gt;&#xA;यथोपजोषं तैश्चापि समागच्छन्महामुनिः&#x9;028c&lt;br&gt;&#xA;ततो निवेदयामास पित्रे सर्वमशेषतः&#x9;029a&lt;br&gt;&#xA;शुको जनकराजेन संवादं प्रीतमानसः&#x9;029c&lt;br&gt;&#xA;एवमध्यापयञ्शिष्यान्व्यासः पुत्रं च वीर्यवान्&#x9;030a&lt;br&gt;&#xA;उवास हिमवत्पृष्ठे पाराशर्यो महामुनिः&#x9;030c&lt;br&gt;&#xA;ततः कदाचिच्छिष्यास्तं परिवार्यावतस्थिरे&#x9;031a&lt;br&gt;&#xA;वेदाध्ययनसम्पन्नाः शान्तात्मानो जितेन्द्रियाः&#x9;031c&lt;br&gt;&#xA;वेदेषु निष्ठां सम्प्राप्य साङ्गेष्वतितपस्विनः&#x9;032a&lt;br&gt;&#xA;अथोचुस्ते तदा व्यासं शिष्याः प्राञ्जलयो गुरुम्&#x9;032c&lt;br&gt;&#xA;महता श्रेयसा युक्ता यशसा च स्म वर्धिताः&#x9;033a&lt;br&gt;&#xA;एकं त्विदानीमिच्छामो गुरुणानुग्रहं कृतम्&#x9;033c&lt;br&gt;&#xA;इति तेषां वचः श्रुत्वा ब्रह्मर्षिस्तानुवाच ह&#x9;034a&lt;br&gt;&#xA;उच्यतामिति तद्वत्सा यद्वः कार्यं प्रियं मया&#x9;034c&lt;br&gt;&#xA;एतद्वाक्यं गुरोः श्रुत्वा शिष्यास्ते हृष्टमानसाः&#x9;035a&lt;br&gt;&#xA;पुनः प्राञ्जलयो भूत्वा प्रणम्य शिरसा गुरुम्&#x9;035c&lt;br&gt;&#xA;ऊचुस्ते सहिता राजन्निदं वचनमुत्तमम्&#x9;036a&lt;br&gt;&#xA;यदि प्रीत उपाध्यायो धन्याः स्मो मुनिसत्तम&#x9;036c&lt;br&gt;&#xA;काङ्क्षामस्तु वयं सर्वे वरं दत्तं महर्षिणा&#x9;037a&lt;br&gt;&#xA;षष्ठः शिष्यो न ते ख्यातिं गच्छेदत्र प्रसीद नः&#x9;037c&lt;br&gt;&#xA;चत्वारस्ते वयं शिष्या गुरुपुत्रश्च पञ्चमः&#x9;038a&lt;br&gt;&#xA;इह वेदाः प्रतिष्ठेरन्नेष नः काङ्क्षितो वरः&#x9;038c&lt;br&gt;&#xA;शिष्याणां वचनं श्रुत्वा व्यासो वेदार्थतत्त्ववित्&#x9;039a&lt;br&gt;&#xA;पराशरात्मजो धीमान्परलोकार्थचिन्तकः&#x9;039c&lt;br&gt;&#xA;उवाच शिष्यान्धर्मात्मा धर्म्यं नैःश्रेयसं वचः&#x9;039e&lt;br&gt;&#xA;ब्राह्मणाय सदा देयं ब्रह्म शुश्रूषवे भवेत्&#x9;040a&lt;br&gt;&#xA;ब्रह्मलोके निवासं यो ध्रुवं समभिकाङ्क्षति&#x9;040c&lt;br&gt;&#xA;भवन्तो बहुलाः सन्तु वेदो विस्तार्यतामयम्&#x9;041a&lt;br&gt;&#xA;नाशिष्ये सम्प्रदातव्यो नाव्रते नाकृतात्मनि&#x9;041c&lt;br&gt;&#xA;एते शिष्यगुणाः सर्वे विज्ञातव्या यथार्थतः&#x9;042a&lt;br&gt;&#xA;नापरीक्षितचारित्रे विद्या देया कथञ्चन&#x9;042c&lt;br&gt;&#xA;यथा हि कनकं शुद्धं तापच्छेदनिघर्षणैः&#x9;043a&lt;br&gt;&#xA;परीक्षेत तथा शिष्यानीक्षेत्कुलगुणादिभिः&#x9;043c&lt;br&gt;&#xA;न नियोज्याश्च वः शिष्या अनियोगे महाभये&#x9;044a&lt;br&gt;&#xA;यथामति यथापाठं तथा विद्या फलिष्यति&#x9;044c&lt;br&gt;&#xA;सर्वस्तरतु दुर्गाणि सर्वो भद्राणि पश्यतु&#x9;045a&lt;br&gt;&#xA;श्रावयेच्चतुरो वर्णान्कृत्वा ब्राह्मणमग्रतः&#x9;045c&lt;br&gt;&#xA;वेदस्याध्ययनं हीदं तच्च कार्यं महत्स्मृतम्&#x9;046a&lt;br&gt;&#xA;स्तुत्यर्थमिह देवानां वेदाः सृष्टाः स्वयम्भुवा&#x9;046c&lt;br&gt;&#xA;यो निर्वदेत सम्मोहाद्ब्राह्मणं वेदपारगम्&#x9;047a&lt;br&gt;&#xA;सोऽपध्यानाद्ब्राह्मणस्य पराभूयादसंशयम्&#x9;047c&lt;br&gt;&#xA;यश्चाधर्मेण विब्रूयाद्यश्चाधर्मेण पृच्छति&#x9;048a&lt;br&gt;&#xA;तयोरन्यतरः प्रैति विद्वेषं वाधिगच्छति&#x9;048c&lt;br&gt;&#xA;एतद्वः सर्वमाख्यातं स्वाध्यायस्य विधिं प्रति&#x9;049a&lt;br&gt;&#xA;उपकुर्याच्च शिष्याणामेतच्च हृदि वो भवेत्&#x9;049c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/315/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/315/</guid>
      <description>&lt;p&gt;भीष्म उवाच&#x9;001 &lt;br&gt;&#xA;एतच्छ्रुत्वा गुरोर्वाक्यं व्यासशिष्या महौजसः&#x9;001a&lt;br&gt;&#xA;अन्योन्यं हृष्टमनसः परिषस्वजिरे तदा&#x9;001c&lt;br&gt;&#xA;उक्ताः स्मो यद्भगवता तदात्वायतिसंहितम्&#x9;002a&lt;br&gt;&#xA;तन्नो मनसि संरूढं करिष्यामस्तथा च तत्&#x9;002c&lt;br&gt;&#xA;अन्योन्यं च सभाज्यैवं सुप्रीतमनसः पुनः&#x9;003a&lt;br&gt;&#xA;विज्ञापयन्ति स्म गुरुं पुनर्वाक्यविशारदाः&#x9;003c&lt;br&gt;&#xA;शैलादस्मान्महीं गन्तुं काङ्क्षितं नो महामुने&#x9;004a&lt;br&gt;&#xA;वेदाननेकधा कर्तुं यदि ते रुचितं विभो&#x9;004c&lt;br&gt;&#xA;शिष्याणां वचनं श्रुत्वा पराशरसुतः प्रभुः&#x9;005a&lt;br&gt;&#xA;प्रत्युवाच ततो वाक्यं धर्मार्थसहितं हितम्&#x9;005c&lt;br&gt;&#xA;क्षितिं वा देवलोकं वा गम्यतां यदि रोचते&#x9;006a&lt;br&gt;&#xA;अप्रमादश्च वः कार्यो ब्रह्म हि प्रचुरच्छलम्&#x9;006c&lt;br&gt;&#xA;तेऽनुज्ञातास्ततः सर्वे गुरुणा सत्यवादिना&#x9;007a&lt;br&gt;&#xA;जग्मुः प्रदक्षिणं कृत्वा व्यासं मूर्ध्नाभिवाद्य च&#x9;007c&lt;br&gt;&#xA;अवतीर्य महीं तेऽथ चातुर्होत्रमकल्पयन्&#x9;008a&lt;br&gt;&#xA;संयाजयन्तो विप्रांश्च राजन्यांश्च विशस्तथा&#x9;008c&lt;br&gt;&#xA;पूज्यमाना द्विजैर्नित्यं मोदमाना गृहे रताः&#x9;009a&lt;br&gt;&#xA;याजनाध्यापनरताः श्रीमन्तो लोकविश्रुताः&#x9;009c&lt;br&gt;&#xA;अवतीर्णेषु शिष्येषु व्यासः पुत्रसहायवान्&#x9;010a&lt;br&gt;&#xA;तूष्णीं ध्यानपरो धीमानेकान्ते समुपाविशत्&#x9;010c&lt;br&gt;&#xA;तं ददर्शाश्रमपदे नारदः सुमहातपाः&#x9;011a&lt;br&gt;&#xA;अथैनमब्रवीत्काले मधुराक्षरया गिरा&#x9;011c&lt;br&gt;&#xA;भो भो महर्षे वासिष्ठ ब्रह्मघोषो न वर्तते&#x9;012a&lt;br&gt;&#xA;एको ध्यानपरस्तूष्णीं किमास्से चिन्तयन्निव&#x9;012c&lt;br&gt;&#xA;ब्रह्मघोषैर्विरहितः पर्वतोऽयं न शोभते&#x9;013a&lt;br&gt;&#xA;रजसा तमसा चैव सोमः सोपप्लवो यथा&#x9;013c&lt;br&gt;&#xA;न भ्राजते यथापूर्वं निषादानामिवालयः&#x9;014a&lt;br&gt;&#xA;देवर्षिगणजुष्टोऽपि वेदध्वनिनिराकृतः&#x9;014c&lt;br&gt;&#xA;ऋषयश्च हि देवाश्च गन्धर्वाश्च महौजसः&#x9;015a&lt;br&gt;&#xA;विमुक्ता ब्रह्मघोषेण न भ्राजन्ते यथा पुरा&#x9;015c&lt;br&gt;&#xA;नारदस्य वचः श्रुत्वा कृष्णद्वैपायनोऽब्रवीत्&#x9;016a&lt;br&gt;&#xA;महर्षे यत्त्वया प्रोक्तं वेदवादविचक्षण&#x9;016c&lt;br&gt;&#xA;एतन्मनोनुकूलं मे भवानर्हति भाषितुम्&#x9;017a&lt;br&gt;&#xA;सर्वज्ञः सर्वदर्शी च सर्वत्र च कुतूहली&#x9;017c&lt;br&gt;&#xA;त्रिषु लोकेषु यद्वृत्तं सर्वं तव मते स्थितम्&#x9;018a&lt;br&gt;&#xA;तदाज्ञापय विप्रर्षे ब्रूहि किं करवाणि ते&#x9;018c&lt;br&gt;&#xA;यन्मया समनुष्ठेयं ब्रह्मर्षे तदुदाहर&#x9;019a&lt;br&gt;&#xA;वियुक्तस्येह शिष्यैर्मे नातिहृष्टमिदं मनः&#x9;019c&lt;br&gt;&#xA;नारद उवाच&#x9;020 &lt;br&gt;&#xA;अनाम्नायमला वेदा ब्राह्मणस्याव्रतं मलम्&#x9;020a&lt;br&gt;&#xA;मलं पृथिव्या वाहीकाः स्त्रीणां कौतूहलं मलम्&#x9;020c&lt;br&gt;&#xA;अधीयतां भवान्वेदान्सार्धं पुत्रेण धीमता&#x9;021a&lt;br&gt;&#xA;विधुन्वन्ब्रह्मघोषेण रक्षोभयकृतं तमः&#x9;021c&lt;br&gt;&#xA;भीष्म उवाच&#x9;022 &lt;br&gt;&#xA;नारदस्य वचः श्रुत्वा व्यासः परमधर्मवित्&#x9;022a&lt;br&gt;&#xA;तथेत्युवाच संहृष्टो वेदाभ्यासे दृढव्रतः&#x9;022c&lt;br&gt;&#xA;शुकेन सह पुत्रेण वेदाभ्यासमथाकरोत्&#x9;023a&lt;br&gt;&#xA;स्वरेणोच्चैः स शैक्षेण लोकानापूरयन्निव&#x9;023c&lt;br&gt;&#xA;तयोरभ्यसतोरेवं नानाधर्मप्रवादिनोः&#x9;024a&lt;br&gt;&#xA;वातोऽतिमात्रं प्रववौ समुद्रानिलवेजितः&#x9;024c&lt;br&gt;&#xA;ततोऽनध्याय इति तं व्यासः पुत्रमवारयत्&#x9;025a&lt;br&gt;&#xA;शुको वारितमात्रस्तु कौतूहलसमन्वितः&#x9;025c&lt;br&gt;&#xA;अपृच्छत्पितरं ब्रह्मन्कुतो वायुरभूदयम्&#x9;026a&lt;br&gt;&#xA;आख्यातुमर्हति भवान्वायोः सर्वं विचेष्टितम्&#x9;026c&lt;br&gt;&#xA;शुकस्यैतद्वचः श्रुत्वा व्यासः परमविस्मितः&#x9;027a&lt;br&gt;&#xA;अनध्यायनिमित्तेऽस्मिन्निदं वचनमब्रवीत्&#x9;027c&lt;br&gt;&#xA;दिव्यं ते चक्षुरुत्पन्नं स्वस्थं ते निर्मलं मनः&#x9;028a&lt;br&gt;&#xA;तमसा रजसा चापि त्यक्तः सत्त्वे व्यवस्थितः&#x9;028c&lt;br&gt;&#xA;आदर्शे स्वामिव छायां पश्यस्यात्मानमात्मना&#x9;029a&lt;br&gt;&#xA;न्यस्यात्मनि स्वयं वेदान्बुद्ध्या समनुचिन्तय&#x9;029c&lt;br&gt;&#xA;देवयानचरो विष्णोः पितृयानश्च तामसः&#x9;030a&lt;br&gt;&#xA;द्वावेतौ प्रेत्य पन्थानौ दिवं चाधश्च गच्छतः&#x9;030c&lt;br&gt;&#xA;पृथिव्यामन्तरिक्षे च यत्र संवान्ति वायवः&#x9;031a&lt;br&gt;&#xA;सप्तैते वायुमार्गा वै तान्निबोधानुपूर्वशः&#x9;031c&lt;br&gt;&#xA;तत्र देवगणाः साध्याः समभूवन्महाबलाः&#x9;032a&lt;br&gt;&#xA;तेषामप्यभवत्पुत्रः समानो नाम दुर्जयः&#x9;032c&lt;br&gt;&#xA;उदानस्तस्य पुत्रोऽभूद्व्यानस्तस्याभवत्सुतः&#x9;033a&lt;br&gt;&#xA;अपानश्च ततो ज्ञेयः प्राणश्चापि ततः परम्&#x9;033c&lt;br&gt;&#xA;अनपत्योऽभवत्प्राणो दुर्धर्षः शत्रुतापनः&#x9;034a&lt;br&gt;&#xA;पृथक्कर्माणि तेषां तु प्रवक्ष्यामि यथातथम्&#x9;034c&lt;br&gt;&#xA;प्राणिनां सर्वतो वायुश्चेष्टा वर्तयते पृथक्&#x9;035a&lt;br&gt;&#xA;प्राणनाच्चैव भूतानां प्राण इत्यभिधीयते&#x9;035c&lt;br&gt;&#xA;प्रेरयत्यभ्रसङ्घातान्धूमजांश्चोष्मजांश्च यः&#x9;036a&lt;br&gt;&#xA;प्रथमः प्रथमे मार्गे प्रवहो नाम सोऽनिलः&#x9;036c&lt;br&gt;&#xA;अम्बरे स्नेहमभ्रेभ्यस्तडिद्भ्यश्चोत्तमद्युतिः&#x9;037a&lt;br&gt;&#xA;आवहो नाम संवाति द्वितीयः श्वसनो नदन्&#x9;037c&lt;br&gt;&#xA;उदयं ज्योतिषां शश्वत्सोमादीनां करोति यः&#x9;038a&lt;br&gt;&#xA;अन्तर्देहेषु चोदानं यं वदन्ति महर्षयः&#x9;038c&lt;br&gt;&#xA;यश्चतुर्भ्यः समुद्रेभ्यो वायुर्धारयते जलम्&#x9;039a&lt;br&gt;&#xA;उद्धृत्याददते चापो जीमूतेभ्योऽम्बरेऽनिलः&#x9;039c&lt;br&gt;&#xA;योऽद्भिः संयोज्य जीमूतान्पर्जन्याय प्रयच्छति&#x9;040a&lt;br&gt;&#xA;उद्वहो नाम वर्षिष्ठस्त्रितीयः स सदागतिः&#x9;040c&lt;br&gt;&#xA;समुह्यमाना बहुधा येन नीलाः पृथग्घनाः&#x9;041a&lt;br&gt;&#xA;वर्षमोक्षकृतारम्भास्ते भवन्ति घनाघनाः&#x9;041c&lt;br&gt;&#xA;संहता येन चाविद्धा भवन्ति नदतां नदाः&#x9;042a&lt;br&gt;&#xA;रक्षणार्थाय सम्भूता मेघत्वमुपयान्ति च&#x9;042c&lt;br&gt;&#xA;योऽसौ वहति देवानां विमानानि विहायसा&#x9;043a&lt;br&gt;&#xA;चतुर्थः संवहो नाम वायुः स गिरिमर्दनः&#x9;043c&lt;br&gt;&#xA;येन वेगवता रुग्णा रूक्षेणारुजता रसान्&#x9;044a&lt;br&gt;&#xA;वायुना विहता मेघा न भवन्ति बलाहकाः&#x9;044c&lt;br&gt;&#xA;दारुणोत्पातसञ्चारो नभसः स्तनयित्नुमान्&#x9;045a&lt;br&gt;&#xA;पञ्चमः स महावेगो विवहो नाम मारुतः&#x9;045c&lt;br&gt;&#xA;यस्मिन्पारिप्लवे दिव्या वहन्त्यापो विहायसा&#x9;046a&lt;br&gt;&#xA;पुण्यं चाकाशगङ्गायास्तोयं विष्टभ्य तिष्ठति&#x9;046c&lt;br&gt;&#xA;दूरात्प्रतिहतो यस्मिन्नेकरश्मिर्दिवाकरः&#x9;047a&lt;br&gt;&#xA;योनिरंशुसहस्रस्य येन भाति वसुन्धरा&#x9;047c&lt;br&gt;&#xA;यस्मादाप्यायते सोमो निधिर्दिव्योऽमृतस्य च&#x9;048a&lt;br&gt;&#xA;षष्ठः परिवहो नाम स वायुर्जवतां वरः&#x9;048c&lt;br&gt;&#xA;सर्वप्राणभृतां प्राणान्योऽन्तकाले निरस्यति&#x9;049a&lt;br&gt;&#xA;यस्य वर्त्मानुवर्तेते मृत्युवैवस्वतावुभौ&#x9;049c&lt;br&gt;&#xA;सम्यगन्वीक्षतां बुद्ध्या शान्तयाध्यात्मनित्यया&#x9;050a&lt;br&gt;&#xA;ध्यानाभ्यासाभिरामाणां योऽमृतत्वाय कल्पते&#x9;050c&lt;br&gt;&#xA;यं समासाद्य वेगेन दिशामन्तं प्रपेदिरे&#x9;051a&lt;br&gt;&#xA;दक्षस्य दश पुत्राणां सहस्राणि प्रजापतेः&#x9;051c&lt;br&gt;&#xA;येन सृष्टः पराभूतो यात्येव न निवर्तते&#x9;052a&lt;br&gt;&#xA;परावहो नाम परो वायुः स दुरतिक्रमः&#x9;052c&lt;br&gt;&#xA;एवमेतेऽदितेः पुत्रा मारुताः परमाद्भुताः&#x9;053a&lt;br&gt;&#xA;अनारमन्तः संवान्ति सर्वगाः सर्वधारिणः&#x9;053c&lt;br&gt;&#xA;एतत्तु महदाश्चर्यं यदयं पर्वतोत्तमः&#x9;054a&lt;br&gt;&#xA;कम्पितः सहसा तेन वायुनाभिप्रवायता&#x9;054c&lt;br&gt;&#xA;विष्णोर्निःश्वासवातोऽयं यदा वेगसमीरितः&#x9;055a&lt;br&gt;&#xA;सहसोदीर्यते तात जगत्प्रव्यथते तदा&#x9;055c&lt;br&gt;&#xA;तस्माद्ब्रह्मविदो ब्रह्म नाधीयन्तेऽतिवायति&#x9;056a&lt;br&gt;&#xA;वायोर्वायुभयं ह्युक्तं ब्रह्म तत्पीडितं भवेत्&#x9;056c&lt;br&gt;&#xA;एतावदुक्त्वा वचनं पराशरसुतः प्रभुः&#x9;057a&lt;br&gt;&#xA;उक्त्वा पुत्रमधीष्वेति व्योमगङ्गामयात्तदा&#x9;057c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/316/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/316/</guid>
      <description>&lt;p&gt;भीष्म उवाच&#x9;001&lt;br&gt;&#xA;एतस्मिन्नन्तरे शून्ये नारदः समुपागमत्&#x9;001a&lt;br&gt;&#xA;शुकं स्वाध्यायनिरतं वेदार्थान्वक्तुमीप्सितान्&#x9;001c&lt;br&gt;&#xA;देवर्षिं तु शुको दृष्ट्वा नारदं समुपस्थितम्&#x9;002a&lt;br&gt;&#xA;अर्घ्यपूर्वेण विधिना वेदोक्तेनाभ्यपूजयत्&#x9;002c&lt;br&gt;&#xA;नारदोऽथाब्रवीत्प्रीतो ब्रूहि ब्रह्मविदां वर&#x9;003a&lt;br&gt;&#xA;केन त्वां श्रेयसा तात योजयामीति हृष्टवत्&#x9;003c&lt;br&gt;&#xA;नारदस्य वचः श्रुत्वा शुकः प्रोवाच भारत&#x9;004a&lt;br&gt;&#xA;अस्मिल्ँलोके हितं यत्स्यात्तेन मां योक्तुमर्हसि&#x9;004c&lt;br&gt;&#xA;नारद उवाच&#x9;005&lt;br&gt;&#xA;तत्त्वं जिज्ञासतां पूर्वमृषीणां भावितात्मनाम्&#x9;005a&lt;br&gt;&#xA;सनत्कुमारो भगवानिदं वचनमब्रवीत्&#x9;005c&lt;br&gt;&#xA;नास्ति विद्यासमं चक्षुर्नास्ति विद्यासमं तपः&#x9;006a&lt;br&gt;&#xA;नास्ति रागसमं दुःखं नास्ति त्यागसमं सुखम्&#x9;006c&lt;br&gt;&#xA;निवृत्तिः कर्मणः पापात्सततं पुण्यशीलता&#x9;007a&lt;br&gt;&#xA;सद्वृत्तिः समुदाचारः श्रेय एतदनुत्तमम्&#x9;007c&lt;br&gt;&#xA;मानुष्यमसुखं प्राप्य यः सज्जति स मुह्यति&#x9;008a&lt;br&gt;&#xA;नालं स दुःखमोक्षाय सङ्गो वै दुःखलक्षणम्&#x9;008c&lt;br&gt;&#xA;सक्तस्य बुद्धिश्चलति मोहजालविवर्धिनी&#x9;009a&lt;br&gt;&#xA;मोहजालावृतो दुःखमिह चामुत्र चाश्नुते&#x9;009c&lt;br&gt;&#xA;सर्वोपायेन कामस्य क्रोधस्य च विनिग्रहः&#x9;010a&lt;br&gt;&#xA;कार्यः श्रेयोर्थिना तौ हि श्रेयोघातार्थमुद्यतौ&#x9;010c&lt;br&gt;&#xA;नित्यं क्रोधात्तपो रक्षेच्छ्रियं रक्षेत मत्सरात्&#x9;011a&lt;br&gt;&#xA;विद्यां मानावमानाभ्यामात्मानं तु प्रमादतः&#x9;011c&lt;br&gt;&#xA;आनृशंस्यं परो धर्मः क्षमा च परमं बलम्&#x9;012a&lt;br&gt;&#xA;आत्मज्ञानं परं ज्ञानं न सत्याद्विद्यते परम्&#x9;012c&lt;br&gt;&#xA;सत्यस्य वचनं श्रेयः सत्यादपि हितं भवेत्&#x9;013a&lt;br&gt;&#xA;यद्भूतहितमत्यन्तमेतत्सत्यं मतं मम&#x9;013c&lt;br&gt;&#xA;सर्वारम्भफलत्यागी निराशीर्निष्परिग्रहः&#x9;014a&lt;br&gt;&#xA;येन सर्वं परित्यक्तं स विद्वान्स च पण्डितः&#x9;014c&lt;br&gt;&#xA;इन्द्रियैरिन्द्रियार्थेभ्यश्चरत्यात्मवशैरिह&#x9;015a&lt;br&gt;&#xA;असज्जमानः शान्तात्मा निर्विकारः समाहितः&#x9;015c&lt;br&gt;&#xA;आत्मभूतैरतद्भूतः सह चैव विनैव च&#x9;016a&lt;br&gt;&#xA;स विमुक्तः परं श्रेयो नचिरेणाधिगच्छति&#x9;016c&lt;br&gt;&#xA;अदर्शनमसंस्पर्शस्तथासम्भाषणं सदा&#x9;017a&lt;br&gt;&#xA;यस्य भूतैः सह मुने स श्रेयो विन्दते परम्&#x9;017c&lt;br&gt;&#xA;न हिंस्यात्सर्वभूतानि मैत्रायणगतश्चरेत्&#x9;018a&lt;br&gt;&#xA;नेदं जन्म समासाद्य वैरं कुर्वीत केनचित्&#x9;018c&lt;br&gt;&#xA;आकिञ्चन्यं सुसन्तोषो निराशीष्ट्वमचापलम्&#x9;019a&lt;br&gt;&#xA;एतदाहुः परं श्रेय आत्मज्ञस्य जितात्मनः&#x9;019c&lt;br&gt;&#xA;परिग्रहं परित्यज्य भव तात जितेन्द्रियः&#x9;020a&lt;br&gt;&#xA;अशोकं स्थानमातिष्ठ इह चामुत्र चाभयम्&#x9;020c&lt;br&gt;&#xA;निरामिषा न शोचन्ति त्यजेहामिषमात्मनः&#x9;021a&lt;br&gt;&#xA;परित्यज्यामिषं सौम्य दुःखतापाद्विमोक्ष्यसे&#x9;021c&lt;br&gt;&#xA;तपोनित्येन दान्तेन मुनिना संयतात्मना&#x9;022a&lt;br&gt;&#xA;अजितं जेतुकामेन भाव्यं सङ्गेष्वसङ्गिना&#x9;022c&lt;br&gt;&#xA;गुणसङ्गेष्वनासक्त एकचर्यारतः सदा&#x9;023a&lt;br&gt;&#xA;ब्राह्मणे नचिरादेव सुखमायात्यनुत्तमम्&#x9;023c&lt;br&gt;&#xA;द्वन्द्वारामेषु भूतेषु य एको रमते मुनिः&#x9;024a&lt;br&gt;&#xA;विद्धि प्रज्ञानतृप्तं तं ज्ञानतृप्तो न शोचति&#x9;024c&lt;br&gt;&#xA;शुभैर्लभति देवत्वं व्यामिश्रैर्जन्म मानुषम्&#x9;025a&lt;br&gt;&#xA;अशुभैश्चाप्यधोजन्म कर्मभिर्लभतेऽवशः&#x9;025c&lt;br&gt;&#xA;तत्र मृत्युजरादुःखैः सततं समभिद्रुतः&#x9;026a&lt;br&gt;&#xA;संसारे पच्यते जन्तुस्तत्कथं नावबुध्यसे&#x9;026c&lt;br&gt;&#xA;अहिते हितसञ्ज्ञस्त्वमध्रुवे ध्रुवसञ्ज्ञकः&#x9;027a&lt;br&gt;&#xA;अनर्थे चार्थसञ्ज्ञस्त्वं किमर्थं नावबुध्यसे&#x9;027c&lt;br&gt;&#xA;संवेष्ट्यमानं बहुभिर्मोहतन्तुभिरात्मजैः&#x9;028a&lt;br&gt;&#xA;कोशकारवदात्मानं वेष्टयन्नावबुध्यसे&#x9;028c&lt;br&gt;&#xA;अलं परिग्रहेणेह दोषवान्हि परिग्रहः&#x9;029a&lt;br&gt;&#xA;कृमिर्हि कोशकारस्तु बध्यते स्वपरिग्रहात्&#x9;029c&lt;br&gt;&#xA;पुत्रदारकुटुम्बेषु सक्ताः सीदन्ति जन्तवः&#x9;030a&lt;br&gt;&#xA;सरःपङ्कार्णवे मग्ना जीर्णा वनगजा इव&#x9;030c&lt;br&gt;&#xA;महाजालसमाकृष्टान्स्थले मत्स्यानिवोद्धृतान्&#x9;031a&lt;br&gt;&#xA;स्नेहजालसमाकृष्टान्पश्य जन्तून्सुदुःखितान्&#x9;031c&lt;br&gt;&#xA;कुटुम्बं पुत्रदारं च शरीरं द्रव्यसञ्चयाः&#x9;032a&lt;br&gt;&#xA;पारक्यमध्रुवं सर्वं किं स्वं सुकृतदुष्कृतम्&#x9;032c&lt;br&gt;&#xA;यदा सर्वं परित्यज्य गन्तव्यमवशेन ते&#x9;033a&lt;br&gt;&#xA;अनर्थे किं प्रसक्तस्त्वं स्वमर्थं नानुतिष्ठसि&#x9;033c&lt;br&gt;&#xA;अविश्रान्तमनालम्बमपाथेयमदैशिकम्&#x9;034a&lt;br&gt;&#xA;तमःकान्तारमध्वानं कथमेको गमिष्यसि&#x9;034c&lt;br&gt;&#xA;न हि त्वा प्रस्थितं कश्चित्पृष्ठतोऽनुगमिष्यति&#x9;035a&lt;br&gt;&#xA;सुकृतं दुष्कृतं च त्वा यास्यन्तमनुयास्यति&#x9;035c&lt;br&gt;&#xA;विद्या कर्म च शौर्यं च ज्ञानं च बहुविस्तरम्&#x9;036a&lt;br&gt;&#xA;अर्थार्थमनुसार्यन्ते सिद्धार्थस्तु विमुच्यते&#x9;036c&lt;br&gt;&#xA;निबन्धनी रज्जुरेषा या ग्रामे वसतो रतिः&#x9;037a&lt;br&gt;&#xA;छित्त्वैनां सुकृतो यान्ति नैनां छिन्दन्ति दुष्कृतः&#x9;037c&lt;br&gt;&#xA;रूपकूलां मनःस्रोतां स्पर्शद्वीपां रसावहाम्&#x9;038a&lt;br&gt;&#xA;गन्धपङ्कां शब्दजलां स्वर्गमार्गदुरावहाम्&#x9;038c&lt;br&gt;&#xA;क्षमारित्रां सत्यमयीं धर्मस्थैर्यवटाकराम्&#x9;039a&lt;br&gt;&#xA;त्यागवाताध्वगां शीघ्रां बुद्धिनावा नदीं तरेत्&#x9;039c&lt;br&gt;&#xA;त्यज धर्ममधर्मं च उभे सत्यानृते त्यज&#x9;040a&lt;br&gt;&#xA;उभे सत्यानृते त्यक्त्वा येन त्यजसि तं त्यज&#x9;040c&lt;br&gt;&#xA;त्यज धर्ममसङ्कल्पादधर्मं चाप्यहिंसया&#x9;041a&lt;br&gt;&#xA;उभे सत्यानृते बुद्ध्या बुद्धिं परमनिश्चयात्&#x9;041c&lt;br&gt;&#xA;अस्थिस्थूणं स्नायुयुतं मांसशोणितलेपनम्&#x9;042a&lt;br&gt;&#xA;चर्मावनद्धं दुर्गन्धि पूर्णं मूत्रपुरीषयोः&#x9;042c&lt;br&gt;&#xA;जराशोकसमाविष्टं रोगायतनमातुरम्&#x9;043a&lt;br&gt;&#xA;रजस्वलमनित्यं च भूतावासं समुत्सृज&#x9;043c&lt;br&gt;&#xA;इदं विश्वं जगत्सर्वमजगच्चापि यद्भवेत्&#x9;044a&lt;br&gt;&#xA;महाभूतात्मकं सर्वं महद्यत्परमाणु यत्&#x9;044c&lt;br&gt;&#xA;इन्द्रियाणि च पञ्चैव तमः सत्त्वं रजस्तथा&#x9;045a&lt;br&gt;&#xA;इत्येष सप्तदशको राशिरव्यक्तसञ्ज्ञकः&#x9;045c&lt;br&gt;&#xA;सर्वैरिहेन्द्रियार्थैश्च व्यक्ताव्यक्तैर्हि संहितः&#x9;046a&lt;br&gt;&#xA;पञ्चविंशक इत्येष व्यक्ताव्यक्तमयो गुणः&#x9;046c&lt;br&gt;&#xA;एतैः सर्वैः समायुक्तः पुमानित्यभिधीयते&#x9;047a&lt;br&gt;&#xA;त्रिवर्गोऽत्र सुखं दुःखं जीवितं मरणं तथा&#x9;047c&lt;br&gt;&#xA;य इदं वेद तत्त्वेन स वेद प्रभवाप्ययौ&#x9;048a&lt;br&gt;&#xA;पाराशर्येह बोद्धव्यं ज्ञानानां यच्च किञ्चन&#x9;048c&lt;br&gt;&#xA;इन्द्रियैर्गृह्यते यद्यत्तत्तद्व्यक्तमिति स्थितिः&#x9;049a&lt;br&gt;&#xA;अव्यक्तमिति विज्ञेयं लिङ्गग्राह्यमतीन्द्रियम्&#x9;049c&lt;br&gt;&#xA;इन्द्रियैर्नियतैर्देही धाराभिरिव तर्प्यते&#x9;050a&lt;br&gt;&#xA;लोके विततमात्मानं लोकं चात्मनि पश्यति&#x9;050c&lt;br&gt;&#xA;परावरदृशः शक्तिर्ज्ञानवेलां न पश्यति&#x9;051a&lt;br&gt;&#xA;पश्यतः सर्वभूतानि सर्वावस्थासु सर्वदा&#x9;051c&lt;br&gt;&#xA;ब्रह्मभूतस्य संयोगो नाशुभेनोपपद्यते&#x9;052a&lt;br&gt;&#xA;ज्ञानेन विविधान्क्लेशानतिवृत्तस्य मोहजान्&#x9;052c&lt;br&gt;&#xA;लोके बुद्धिप्रकाशेन लोकमार्गो न रिष्यते&#x9;052e&lt;br&gt;&#xA;अनादिनिधनं जन्तुमात्मनि स्थितमव्ययम्&#x9;053a&lt;br&gt;&#xA;अकर्तारममूर्तं च भगवानाह तीर्थवित्&#x9;053c&lt;br&gt;&#xA;यो जन्तुः स्वकृतैस्तैस्तैः कर्मभिर्नित्यदुःखितः&#x9;054a&lt;br&gt;&#xA;स दुःखप्रतिघातार्थं हन्ति जन्तूननेकधा&#x9;054c&lt;br&gt;&#xA;ततः कर्म समादत्ते पुनरन्यन्नवं बहु&#x9;055a&lt;br&gt;&#xA;तप्यतेऽथ पुनस्तेन भुक्त्वापथ्यमिवातुरः&#x9;055c&lt;br&gt;&#xA;अजस्रमेव मोहार्तो दुःखेषु सुखसञ्ज्ञितः&#x9;056a&lt;br&gt;&#xA;बध्यते मथ्यते चैव कर्मभिर्मन्थवत्सदा&#x9;056c&lt;br&gt;&#xA;ततो निवृत्तो बन्धात्स्वात्कर्मणामुदयादिह&#x9;057a&lt;br&gt;&#xA;परिभ्रमति संसारं चक्रवद्बहुवेदनः&#x9;057c&lt;br&gt;&#xA;स त्वं निवृत्तबन्धस्तु निवृत्तश्चापि कर्मतः&#x9;058a&lt;br&gt;&#xA;सर्ववित्सर्वजित्सिद्धो भव भावविवर्जितः&#x9;058c&lt;br&gt;&#xA;संयमेन नवं बन्धं निवर्त्य तपसो बलात्&#x9;059a&lt;br&gt;&#xA;सम्प्राप्ता बहवः सिद्धिमप्यबाधां सुखोदयाम्&#x9;059c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/317/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/317/</guid>
      <description>&lt;p&gt;नारद उवाच&#x9;001 &lt;br&gt;&#xA;अशोकं शोकनाशार्थं शास्त्रं शान्तिकरं शिवम्&#x9;001a&lt;br&gt;&#xA;निशम्य लभते बुद्धिं तां लब्ध्वा सुखमेधते&#x9;001c&lt;br&gt;&#xA;शोकस्थानसहस्राणि भयस्थानशतानि च&#x9;002a&lt;br&gt;&#xA;दिवसे दिवसे मूढमाविशन्ति न पण्डितम्&#x9;002c&lt;br&gt;&#xA;तस्मादनिष्टनाशार्थमितिहासं निबोध मे&#x9;003a&lt;br&gt;&#xA;तिष्ठते चेद्वशे बुद्धिर्लभते शोकनाशनम्&#x9;003c&lt;br&gt;&#xA;अनिष्टसम्प्रयोगाच्च विप्रयोगात्प्रियस्य च&#x9;004a&lt;br&gt;&#xA;मनुष्या मानसैर्दुःखैर्युज्यन्ते अल्पबुद्धयः&#x9;004c&lt;br&gt;&#xA;द्रव्येषु समतीतेषु ये गुणास्तान्न चिन्तयेत्&#x9;005a&lt;br&gt;&#xA;ताननाद्रियमाणस्य स्नेहबन्धः प्रमुच्यते&#x9;005c&lt;br&gt;&#xA;दोषदर्शी भवेत्तत्र यत्र रागः प्रवर्तते&#x9;006a&lt;br&gt;&#xA;अनिष्टवद्धितं पश्येत्तथा क्षिप्रं विरज्यते&#x9;006c&lt;br&gt;&#xA;नार्थो न धर्मो न यशो योऽतीतमनुशोचति&#x9;007a&lt;br&gt;&#xA;अप्यभावेन युज्येत तच्चास्य न निवर्तते&#x9;007c&lt;br&gt;&#xA;गुणैर्भूतानि युज्यन्ते वियुज्यन्ते तथैव च&#x9;008a&lt;br&gt;&#xA;सर्वाणि नैतदेकस्य शोकस्थानं हि विद्यते&#x9;008c&lt;br&gt;&#xA;मृतं वा यदि वा नष्टं योऽतीतमनुशोचति&#x9;009a&lt;br&gt;&#xA;दुःखेन लभते दुःखं द्वावनर्थौ प्रपद्यते&#x9;009c&lt;br&gt;&#xA;नाश्रु कुर्वन्ति ये बुद्ध्या दृष्ट्वा लोकेषु सन्ततिम्&#x9;010a&lt;br&gt;&#xA;सम्यक्प्रपश्यतः सर्वं नाश्रुकर्मोपपद्यते&#x9;010c&lt;br&gt;&#xA;दुःखोपघाते शारीरे मानसे वाप्युपस्थिते&#x9;011a&lt;br&gt;&#xA;यस्मिन्न शक्यते कर्तुं यत्नस्तन्नानुचिन्तयेत्&#x9;011c&lt;br&gt;&#xA;भैषज्यमेतद्दुःखस्य यदेतन्नानुचिन्तयेत्&#x9;012a&lt;br&gt;&#xA;चिन्त्यमानं हि न व्येति भूयश्चापि प्रवर्धते&#x9;012c&lt;br&gt;&#xA;प्रज्ञया मानसं दुःखं हन्याच्छारीरमौषधैः&#x9;013a&lt;br&gt;&#xA;एतद्विज्ञानसामर्थ्यं न बालैः समतामियात्&#x9;013c&lt;br&gt;&#xA;अनित्यं यौवनं रूपं जीवितं द्रव्यसञ्चयः&#x9;014a&lt;br&gt;&#xA;आरोग्यं प्रियसंवासो गृध्येत्तत्र न पण्डितः&#x9;014c&lt;br&gt;&#xA;न जानपदिकं दुःखमेकः शोचितुमर्हति&#x9;015a&lt;br&gt;&#xA;अशोचन्प्रतिकुर्वीत यदि पश्येदुपक्रमम्&#x9;015c&lt;br&gt;&#xA;सुखाद्बहुतरं दुःखं जीविते नात्र संशयः&#x9;016a&lt;br&gt;&#xA;स्निग्धत्वं चेन्द्रियार्थेषु मोहान्मरणमप्रियम्&#x9;016c&lt;br&gt;&#xA;परित्यजति यो दुःखं सुखं वाप्युभयं नरः&#x9;017a&lt;br&gt;&#xA;अभ्येति ब्रह्म सोऽत्यन्तं न तं शोचन्ति पण्डिताः&#x9;017c&lt;br&gt;&#xA;दुःखमर्था हि त्यज्यन्ते पालने न च ते सुखाः&#x9;018a&lt;br&gt;&#xA;दुःखेन चाधिगम्यन्ते नाशमेषां न चिन्तयेत्&#x9;018c&lt;br&gt;&#xA;अन्यामन्यां धनावस्थां प्राप्य वैशेषिकीं नराः&#x9;019a&lt;br&gt;&#xA;अतृप्ता यान्ति विध्वंसं सन्तोषं यान्ति पण्डिताः&#x9;019c&lt;br&gt;&#xA;सर्वे क्षयान्ता निचयाः पतनान्ताः समुच्छ्रयाः&#x9;020a&lt;br&gt;&#xA;संयोगा विप्रयोगान्ता मरणान्तं हि जीवितम्&#x9;020c&lt;br&gt;&#xA;अन्तो नास्ति पिपासायास्तुष्टिस्तु परमं सुखम्&#x9;021a&lt;br&gt;&#xA;तस्मात्सन्तोषमेवेह धनं पश्यन्ति पण्डिताः&#x9;021c&lt;br&gt;&#xA;निमेषमात्रमपि हि वयो गच्छन्न तिष्ठति&#x9;022a&lt;br&gt;&#xA;स्वशरीरेष्वनित्येषु नित्यं किमनुचिन्तयेत्&#x9;022c&lt;br&gt;&#xA;भूतेष्वभावं सञ्चिन्त्य ये बुद्ध्वा तमसः परम्&#x9;023a&lt;br&gt;&#xA;न शोचन्ति गताध्वानः पश्यन्तः परमां गतिम्&#x9;023c&lt;br&gt;&#xA;सञ्चिन्वानकमेवैनं कामानामवितृप्तकम्&#x9;024a&lt;br&gt;&#xA;व्याघ्रः पशुमिवासाद्य मृत्युरादाय गच्छति&#x9;024c&lt;br&gt;&#xA;अथाप्युपायं सम्पश्येद्दुःखस्य परिमोक्षणे&#x9;025a&lt;br&gt;&#xA;अशोचन्नारभेतैव युक्तश्चाव्यसनी भवेत्&#x9;025c&lt;br&gt;&#xA;शब्दे स्पर्शे च रूपे च गन्धेषु च रसेषु च&#x9;026a&lt;br&gt;&#xA;नोपभोगात्परं किञ्चिद्धनिनो वाधनस्य वा&#x9;026c&lt;br&gt;&#xA;प्राक्सम्प्रयोगाद्भूतानां नास्ति दुःखमनामयम्&#x9;027a&lt;br&gt;&#xA;विप्रयोगात्तु सर्वस्य न शोचेत्प्रकृतिस्थितः&#x9;027c&lt;br&gt;&#xA;धृत्या शिश्नोदरं रक्षेत्पाणिपादं च चक्षुषा&#x9;028a&lt;br&gt;&#xA;चक्षुःश्रोत्रे च मनसा मनो वाचं च विद्यया&#x9;028c&lt;br&gt;&#xA;प्रणयं प्रतिसंहृत्य संस्तुतेष्वितरेषु च&#x9;029a&lt;br&gt;&#xA;विचरेदसमुन्नद्धः स सुखी स च पण्डितः&#x9;029c&lt;br&gt;&#xA;अध्यात्मरतिरासीनो निरपेक्षो निरामिषः&#x9;030a&lt;br&gt;&#xA;आत्मनैव सहायेन यश्चरेत्स सुखी भवेत्&#x9;030c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/318/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/318/</guid>
      <description>&lt;p&gt;नारद उवाच&#x9;001 &lt;br&gt;&#xA;सुखदुःखविपर्यासो यदा समुपपद्यते&#x9;001a&lt;br&gt;&#xA;नैनं प्रज्ञा सुनीतं वा त्रायते नापि पौरुषम्&#x9;001c&lt;br&gt;&#xA;स्वभावाद्यत्नमातिष्ठेद्यत्नवान्नावसीदति&#x9;002a&lt;br&gt;&#xA;जरामरणरोगेभ्यः प्रियमात्मानमुद्धरेत्&#x9;002c&lt;br&gt;&#xA;रुजन्ति हि शरीराणि रोगाः शारीरमानसाः&#x9;003a&lt;br&gt;&#xA;सायका इव तीक्ष्णाग्राः प्रयुक्ता दृढधन्विभिः&#x9;003c&lt;br&gt;&#xA;व्याधितस्य विवित्साभिस्त्रस्यतो जीवितैषिणः&#x9;004a&lt;br&gt;&#xA;अवशस्य विनाशाय शरीरमपकृष्यते&#x9;004c&lt;br&gt;&#xA;स्रवन्ति न निवर्तन्ते स्रोतांसि सरितामिव&#x9;005a&lt;br&gt;&#xA;आयुरादाय मर्त्यानां रात्र्यहानि पुनः पुनः&#x9;005c&lt;br&gt;&#xA;व्यत्ययो ह्ययमत्यन्तं पक्षयोः शुक्लकृष्णयोः&#x9;006a&lt;br&gt;&#xA;जातं मर्त्यं जरयति निमेषं नावतिष्ठते&#x9;006c&lt;br&gt;&#xA;सुखदुःखानि भूतानामजरो जरयन्नसौ&#x9;007a&lt;br&gt;&#xA;आदित्यो ह्यस्तमभ्येति पुनः पुनरुदेति च&#x9;007c&lt;br&gt;&#xA;अदृष्टपूर्वानादाय भावानपरिशङ्कितान्&#x9;008a&lt;br&gt;&#xA;इष्टानिष्टान्मनुष्याणामस्तं गच्छन्ति रात्रयः&#x9;008c&lt;br&gt;&#xA;यो यमिच्छेद्यथाकामं कामानां तत्तदाप्नुयात्&#x9;009a&lt;br&gt;&#xA;यदि स्यान्न पराधीनं पुरुषस्य क्रियाफलम्&#x9;009c&lt;br&gt;&#xA;संयताश्च हि दक्षाश्च मतिमन्तश्च मानवाः&#x9;010a&lt;br&gt;&#xA;दृश्यन्ते निष्फलाः सन्तः प्रहीणाश्च स्वकर्मभिः&#x9;010c&lt;br&gt;&#xA;अपरे बालिशाः सन्तो निर्गुणाः पुरुषाधमाः&#x9;011a&lt;br&gt;&#xA;आशीर्भिरप्यसंयुक्ता दृश्यन्ते सर्वकामिनः&#x9;011c&lt;br&gt;&#xA;भूतानामपरः कश्चिद्धिंसायां सततोत्थितः&#x9;012a&lt;br&gt;&#xA;वञ्चनायां च लोकस्य स सुखेष्वेव जीर्यते&#x9;012c&lt;br&gt;&#xA;अचेष्टमानमासीनं श्रीः कञ्चिदुपतिष्ठति&#x9;013a&lt;br&gt;&#xA;कश्चित्कर्मानुसृत्यान्यो न प्राप्यमधिगच्छति&#x9;013c&lt;br&gt;&#xA;अपराधं समाचक्ष्व पुरुषस्य स्वभावतः&#x9;014a&lt;br&gt;&#xA;शुक्रमन्यत्र सम्भूतं पुनरन्यत्र गच्छति&#x9;014c&lt;br&gt;&#xA;तस्य योनौ प्रसक्तस्य गर्भो भवति वा न वा&#x9;015a&lt;br&gt;&#xA;आम्रपुष्पोपमा यस्य निवृत्तिरुपलभ्यते&#x9;015c&lt;br&gt;&#xA;केषाञ्चित्पुत्रकामानामनुसन्तानमिच्छताम्&#x9;016a&lt;br&gt;&#xA;सिद्धौ प्रयतमानानां नैवाण्डमुपजायते&#x9;016c&lt;br&gt;&#xA;गर्भाच्चोद्विजमानानां क्रुद्धादाशीविषादिव&#x9;017a&lt;br&gt;&#xA;आयुष्माञ्जायते पुत्रः कथं प्रेतः पितैव सः&#x9;017c&lt;br&gt;&#xA;देवानिष्ट्वा तपस्तप्त्वा कृपणैः पुत्रगृद्धिभिः&#x9;018a&lt;br&gt;&#xA;दश मासान्परिधृता जायन्ते कुलपांसनाः&#x9;018c&lt;br&gt;&#xA;अपरे धनधान्यानि भोगांश्च पितृसञ्चितान्&#x9;019a&lt;br&gt;&#xA;विपुलानभिजायन्ते लब्धास्तैरेव मङ्गलैः&#x9;019c&lt;br&gt;&#xA;अन्योन्यं समभिप्रेत्य मैथुनस्य समागमे&#x9;020a&lt;br&gt;&#xA;उपद्रव इवाविष्टो योनिं गर्भः प्रपद्यते&#x9;020c&lt;br&gt;&#xA;शीर्णं परशरीरेण निच्छवीकं शरीरिणम्&#x9;021a&lt;br&gt;&#xA;प्राणिनां प्राणसंरोधे मांसश्लेष्मविचेष्टितम्&#x9;021c&lt;br&gt;&#xA;निर्दग्धं परदेहेन परदेहं चलाचलम्&#x9;022a&lt;br&gt;&#xA;विनश्यन्तं विनाशान्ते नावि नावमिवाहितम्&#x9;022c&lt;br&gt;&#xA;सङ्गत्या जठरे न्यस्तं रेतोबिन्दुमचेतनम्&#x9;023a&lt;br&gt;&#xA;केन यत्नेन जीवन्तं गर्भं त्वमिह पश्यसि&#x9;023c&lt;br&gt;&#xA;अन्नपानानि जीर्यन्ते यत्र भक्षाश्च भक्षिताः&#x9;024a&lt;br&gt;&#xA;तस्मिन्नेवोदरे गर्भः किं नान्नमिव जीर्यते&#x9;024c&lt;br&gt;&#xA;गर्भमूत्रपुरीषाणां स्वभावनियता गतिः&#x9;025a&lt;br&gt;&#xA;धारणे वा विसर्गे वा न कर्तुर्विद्यते वशः&#x9;025c&lt;br&gt;&#xA;स्रवन्ति ह्युदराद्गर्भा जायमानास्तथापरे&#x9;026a&lt;br&gt;&#xA;आगमेन सहान्येषां विनाश उपपद्यते&#x9;026c&lt;br&gt;&#xA;एतस्माद्योनिसम्बन्धाद्यो जीवन्परिमुच्यते&#x9;027a&lt;br&gt;&#xA;प्रजां च लभते काञ्चित्पुनर्द्वन्द्वेषु मज्जति&#x9;027c&lt;br&gt;&#xA;शतस्य सहजातस्य सप्तमीं दशमीं दशाम्&#x9;028a&lt;br&gt;&#xA;प्राप्नुवन्ति ततः पञ्च न भवन्ति शतायुषः&#x9;028c&lt;br&gt;&#xA;नाभ्युत्थाने मनुष्याणां योगाः स्युर्नात्र संशयः&#x9;029a&lt;br&gt;&#xA;व्याधिभिश्च विमथ्यन्ते व्यालैः क्षुद्रमृगा इव&#x9;029c&lt;br&gt;&#xA;व्याधिभिर्भक्ष्यमाणानां त्यजतां विपुलं धनम्&#x9;030a&lt;br&gt;&#xA;वेदनां नापकर्षन्ति यतमानाश्चिकित्सकाः&#x9;030c&lt;br&gt;&#xA;ते चापि निपुणा वैद्याः कुशलाः सम्भृतौषधाः&#x9;031a&lt;br&gt;&#xA;व्याधिभिः परिकृष्यन्ते मृगा व्याधैरिवार्दिताः&#x9;031c&lt;br&gt;&#xA;ते पिबन्तः कषायांश्च सर्पींषि विविधानि च&#x9;032a&lt;br&gt;&#xA;दृश्यन्ते जरया भग्ना नागा नागैरिवोत्तमैः&#x9;032c&lt;br&gt;&#xA;के वा भुवि चिकित्सन्ते रोगार्तान्मृगपक्षिणः&#x9;033a&lt;br&gt;&#xA;श्वापदानि दरिद्रांश्च प्रायो नार्ता भवन्ति ते&#x9;033c&lt;br&gt;&#xA;घोरानपि दुराधर्षान्नृपतीनुग्रतेजसः&#x9;034a&lt;br&gt;&#xA;आक्रम्य रोग आदत्ते पशून्पशुपचो यथा&#x9;034c&lt;br&gt;&#xA;इति लोकमनाक्रन्दं मोहशोकपरिप्लुतम्&#x9;035a&lt;br&gt;&#xA;स्रोतसा सहसा क्षिप्तं ह्रियमाणं बलीयसा&#x9;035c&lt;br&gt;&#xA;न धनेन न राज्येन नोग्रेण तपसा तथा&#x9;036a&lt;br&gt;&#xA;स्वभावा व्यतिवर्तन्ते ये नियुक्ताः शरीरिषु&#x9;036c&lt;br&gt;&#xA;न म्रियेरन्न जीर्येरन्सर्वे स्युः सर्वकामिकाः&#x9;037a&lt;br&gt;&#xA;नाप्रियं प्रतिपश्येयुरुत्थानस्य फलं प्रति&#x9;037c&lt;br&gt;&#xA;उपर्युपरि लोकस्य सर्वो भवितुमिच्छति&#x9;038a&lt;br&gt;&#xA;यतते च यथाशक्ति न च तद्वर्तते तथा&#x9;038c&lt;br&gt;&#xA;ऐश्वर्यमदमत्तांश्च मत्तान्मद्यमदेन च&#x9;039a&lt;br&gt;&#xA;अप्रमत्ताः शठाः क्रूरा विक्रान्ताः पर्युपासते&#x9;039c&lt;br&gt;&#xA;क्लेशाः प्रतिनिवर्तन्ते केषाञ्चिदसमीक्षिताः&#x9;040a&lt;br&gt;&#xA;स्वं स्वं च पुनरन्येषां न किञ्चिदभिगम्यते&#x9;040c&lt;br&gt;&#xA;महच्च फलवैषम्यं दृश्यते कर्मसन्धिषु&#x9;041a&lt;br&gt;&#xA;वहन्ति शिबिकामन्ये यान्त्यन्ये शिबिकागताः&#x9;041c&lt;br&gt;&#xA;सर्वेषामृद्धिकामानामन्ये रथपुरःसराः&#x9;042a&lt;br&gt;&#xA;मनुजाश्च शतस्त्रीकाः शतशो विधवाः स्त्रियः&#x9;042c&lt;br&gt;&#xA;द्वन्द्वारामेषु भूतेषु गच्छन्त्येकैकशो नराः&#x9;043a&lt;br&gt;&#xA;इदमन्यत्परं पश्य मात्र मोहं करिष्यसि&#x9;043c&lt;br&gt;&#xA;त्यज धर्ममधर्मं च उभे सत्यानृते त्यज&#x9;044a&lt;br&gt;&#xA;उभे सत्यानृते त्यक्त्वा येन त्यजसि तं त्यज&#x9;044c&lt;br&gt;&#xA;एतत्ते परमं गुह्यमाख्यातमृषिसत्तम&#x9;045a&lt;br&gt;&#xA;येन देवाः परित्यज्य मर्त्यलोकं दिवं गताः&#x9;045c&lt;br&gt;&#xA;भीष्म उवाच&#x9;046 &lt;br&gt;&#xA;नारदस्य वचः श्रुत्वा शुकः परमबुद्धिमान्&#x9;046a&lt;br&gt;&#xA;सञ्चिन्त्य मनसा धीरो निश्चयं नाध्यगच्छत&#x9;046c&lt;br&gt;&#xA;पुत्रदारैर्महान्क्लेशो विद्याम्नाये महाञ्श्रमः&#x9;047a&lt;br&gt;&#xA;किं नु स्याच्छाश्वतं स्थानमल्पक्लेशं महोदयम्&#x9;047c&lt;br&gt;&#xA;ततो मुहूर्तं सञ्चिन्त्य निश्चितां गतिमात्मनः&#x9;048a&lt;br&gt;&#xA;परावरज्ञो धर्मस्य परां नैःश्रेयसीं गतिम्&#x9;048c&lt;br&gt;&#xA;कथं त्वहमसङ्क्लिष्टो गच्छेयं परमां गतिम्&#x9;049a&lt;br&gt;&#xA;नावर्तेयं यथा भूयो योनिसंसारसागरे&#x9;049c&lt;br&gt;&#xA;परं भावं हि काङ्क्षामि यत्र नावर्तते पुनः&#x9;050a&lt;br&gt;&#xA;सर्वसङ्गान्परित्यज्य निश्चितां मनसो गतिम्&#x9;050c&lt;br&gt;&#xA;तत्र यास्यामि यत्रात्मा शमं मेऽधिगमिष्यति&#x9;051a&lt;br&gt;&#xA;अक्षयश्चाव्ययश्चैव यत्र स्थास्यामि शाश्वतः&#x9;051c&lt;br&gt;&#xA;न तु योगमृते शक्या प्राप्तुं सा परमा गतिः&#x9;052a&lt;br&gt;&#xA;अवबन्धो हि मुक्तस्य कर्मभिर्नोपपद्यते&#x9;052c&lt;br&gt;&#xA;तस्माद्योगं समास्थाय त्यक्त्वा गृहकलेवरम्&#x9;053a&lt;br&gt;&#xA;वायुभूतः प्रवेक्ष्यामि तेजोराशिं दिवाकरम्&#x9;053c&lt;br&gt;&#xA;न ह्येष क्षयमाप्नोति सोमः सुरगणैर्यथा&#x9;054a&lt;br&gt;&#xA;कम्पितः पतते भूमिं पुनश्चैवाधिरोहति&#x9;054c&lt;br&gt;&#xA;क्षीयते हि सदा सोमः पुनश्चैवाभिपूर्यते&#x9;054e&lt;br&gt;&#xA;रविस्तु सन्तापयति लोकान्रश्मिभिरुल्बणैः&#x9;055a&lt;br&gt;&#xA;सर्वतस्तेज आदत्ते नित्यमक्षयमण्डलः&#x9;055c&lt;br&gt;&#xA;अतो मे रोचते गन्तुमादित्यं दीप्ततेजसम्&#x9;056a&lt;br&gt;&#xA;अत्र वत्स्यामि दुर्धर्षो निःसङ्गेनान्तरात्मना&#x9;056c&lt;br&gt;&#xA;सूर्यस्य सदने चाहं निक्षिप्येदं कलेवरम्&#x9;057a&lt;br&gt;&#xA;ऋषिभिः सह यास्यामि सौरं तेजोऽतिदुःसहम्&#x9;057c&lt;br&gt;&#xA;आपृच्छामि नगान्नागान्गिरीनुर्वीं दिशो दिवम्&#x9;058a&lt;br&gt;&#xA;देवदानवगन्धर्वान्पिशाचोरगराक्षसान्&#x9;058c&lt;br&gt;&#xA;लोकेषु सर्वभूतानि प्रवेक्ष्यामि नसंशयः&#x9;059a&lt;br&gt;&#xA;पश्यन्तु योगवीर्यं मे सर्वे देवाः सहर्षिभिः&#x9;059c&lt;br&gt;&#xA;अथानुज्ञाप्य तमृषिं नारदं लोकविश्रुतम्&#x9;060a&lt;br&gt;&#xA;तस्मादनुज्ञां सम्प्राप्य जगाम पितरं प्रति&#x9;060c&lt;br&gt;&#xA;सोऽभिवाद्य महात्मानमृषिं द्वैपायनं मुनिम्&#x9;061a&lt;br&gt;&#xA;शुकः प्रदक्षिणीकृत्य कृष्णमापृष्टवान्मुनिः&#x9;061c&lt;br&gt;&#xA;श्रुत्वा ऋषिस्तद्वचनं शुकस्य प्रीतो महात्मा पुनराह चैनम्&#x9;062a&lt;br&gt;&#xA;भो भोः पुत्र स्थीयतां तावदद्य यावच्चक्षुः प्रीणयामि त्वदर्थम्&#x9;062c&lt;br&gt;&#xA;निरपेक्षः शुको भूत्वा निःस्नेहो मुक्तबन्धनः&#x9;063a&lt;br&gt;&#xA;मोक्षमेवानुसञ्चिन्त्य गमनाय मनो दधे&#x9;063c&lt;br&gt;&#xA;पितरं सम्परित्यज्य जगाम द्विजसत्तमः&#x9;063e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/319/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/319/</guid>
      <description>&lt;p&gt;भीष्म उवाच&#x9;001 &lt;br&gt;&#xA;गिरिपृष्ठं समारुह्य सुतो व्यासस्य भारत&#x9;001a&lt;br&gt;&#xA;समे देशे विविक्ते च निःशलाक उपाविशत्&#x9;001c&lt;br&gt;&#xA;धारयामास चात्मानं यथाशास्त्रं महामुनिः&#x9;002a&lt;br&gt;&#xA;पादात्प्रभृतिगात्रेषु क्रमेण क्रमयोगवित्&#x9;002c&lt;br&gt;&#xA;ततः स प्राङ्मुखो विद्वानादित्ये नचिरोदिते&#x9;003a&lt;br&gt;&#xA;पाणिपादं समाधाय विनीतवदुपाविशत्&#x9;003c&lt;br&gt;&#xA;न तत्र पक्षिसङ्घातो न शब्दो नापि दर्शनम्&#x9;004a&lt;br&gt;&#xA;यत्र वैयासकिर्धीमान्योक्तुं समुपचक्रमे&#x9;004c&lt;br&gt;&#xA;स ददर्श तदात्मानं सर्वसङ्गविनिःसृतम्&#x9;005a&lt;br&gt;&#xA;प्रजहास ततो हासं शुकः सम्प्रेक्ष्य भास्करम्&#x9;005c&lt;br&gt;&#xA;स पुनर्योगमास्थाय मोक्षमार्गोपलब्धये&#x9;006a&lt;br&gt;&#xA;महायोगीश्वरो भूत्वा सोऽत्यक्रामद्विहायसम्&#x9;006c&lt;br&gt;&#xA;ततः प्रदक्षिणं कृत्वा देवर्षिं नारदं तदा&#x9;007a&lt;br&gt;&#xA;निवेदयामास तदा स्वं योगं परमर्षये &#x9;007c&lt;br&gt;&#xA;दृष्टो मार्गः प्रवृत्तोऽस्मि स्वस्ति तेऽस्तु तपोधन&#x9;008a&lt;br&gt;&#xA;त्वत्प्रसादाद्गमिष्यामि गतिमिष्टां महाद्युते&#x9;008c&lt;br&gt;&#xA;नारदेनाभ्यनुज्ञातस्ततो द्वैपायनात्मजः&#x9;009a&lt;br&gt;&#xA;अभिवाद्य पुनर्योगमास्थायाकाशमाविशत्&#x9;009c&lt;br&gt;&#xA;कैलासपृष्ठादुत्पत्य स पपात दिवं तदा&#x9;010a&lt;br&gt;&#xA;अन्तरिक्षचरः श्रीमान्व्यासपुत्रः सुनिश्चितः&#x9;010c&lt;br&gt;&#xA;तमुद्यन्तं द्विजश्रेष्ठं वैनतेयसमद्युतिम्&#x9;011a&lt;br&gt;&#xA;ददृशुः सर्वभूतानि मनोमारुतरंहसम्&#x9;011c&lt;br&gt;&#xA;व्यवसायेन लोकांस्त्रीन्सर्वान्सोऽथ विचिन्तयन्&#x9;012a&lt;br&gt;&#xA;आस्थितो दिव्यमध्वानं पावकार्कसमप्रभः&#x9;012c&lt;br&gt;&#xA;तमेकमनसं यान्तमव्यग्रमकुतोभयम्&#x9;013a&lt;br&gt;&#xA;ददृशुः सर्वभूतानि जङ्गमानीतराणि च&#x9;013c&lt;br&gt;&#xA;यथाशक्ति यथान्यायं पूजयां चक्रिरे तदा&#x9;014a&lt;br&gt;&#xA;पुष्पवर्षैश्च दिव्यैस्तमवचक्रुर्दिवौकसः&#x9;014c&lt;br&gt;&#xA;तं दृष्ट्वा विस्मिताः सर्वे गन्धर्वाप्सरसां गणाः&#x9;015a&lt;br&gt;&#xA;ऋषयश्चैव संसिद्धाः परं विस्मयमागताः&#x9;015c&lt;br&gt;&#xA;अन्तरिक्षचरः कोऽयं तपसा सिद्धिमागतः&#x9;016a&lt;br&gt;&#xA;अधःकायोर्ध्ववक्त्रश्च नेत्रैः समभिवाह्यते&#x9;016c&lt;br&gt;&#xA;ततः परमधीरात्मा त्रिषु लोकेषु विश्रुतः&#x9;017a&lt;br&gt;&#xA;भास्करं समुदीक्षन्स प्राङ्मुखो वाग्यतोऽगमत्&#x9;017c&lt;br&gt;&#xA;शब्देनाकाशमखिलं पूरयन्निव सर्वतः&#x9;017e&lt;br&gt;&#xA;तमापतन्तं सहसा दृष्ट्वा सर्वाप्सरोगणाः&#x9;018a&lt;br&gt;&#xA;सम्भ्रान्तमनसो राजन्नासन्परमविस्मिताः&#x9;018c&lt;br&gt;&#xA;पञ्चचूडाप्रभृतयो भृशमुत्फुल्ललोचनाः&#x9;018e&lt;br&gt;&#xA;दैवतं कतमं ह्येतदुत्तमां गतिमास्थितम्&#x9;019a&lt;br&gt;&#xA;सुनिश्चितमिहायाति विमुक्तमिव निःस्पृहम्&#x9;019c&lt;br&gt;&#xA;ततः समतिचक्राम मलयं नाम पर्वतम्&#x9;020a&lt;br&gt;&#xA;उर्वशी पूर्वचित्तिश्च यं नित्यमुपसेवते&#x9;020c&lt;br&gt;&#xA;ते स्म ब्रह्मर्षिपुत्रस्य विस्मयं ययतुः परम्&#x9;020e&lt;br&gt;&#xA;अहो बुद्धिसमाधानं वेदाभ्यासरते द्विजे&#x9;021a&lt;br&gt;&#xA;अचिरेणैव कालेन नभश्चरति चन्द्रवत्&#x9;021c&lt;br&gt;&#xA;पितृशुश्रूषया सिद्धिं सम्प्राप्तोऽयमनुत्तमाम्&#x9;021e&lt;br&gt;&#xA;पितृभक्तो दृढतपाः पितुः सुदयितः सुतः&#x9;022a&lt;br&gt;&#xA;अनन्यमनसा तेन कथं पित्रा विवर्जितः&#x9;022c&lt;br&gt;&#xA;उर्वश्या वचनं श्रुत्वा शुकः परमधर्मवित्&#x9;023a&lt;br&gt;&#xA;उदैक्षत दिशः सर्वा वचने गतमानसः&#x9;023c&lt;br&gt;&#xA;सोऽन्तरिक्षं महीं चैव सशैलवनकाननाम्&#x9;024a&lt;br&gt;&#xA;आलोकयामास तदा सरांसि सरितस्तथा&#x9;024c&lt;br&gt;&#xA;ततो द्वैपायनसुतं बहुमानपुरःसरम्&#x9;025a&lt;br&gt;&#xA;कृताञ्जलिपुटाः सर्वा निरीक्षन्ते स्म देवताः&#x9;025c&lt;br&gt;&#xA;अब्रवीत्तास्तदा वाक्यं शुकः परमधर्मवित्&#x9;026a&lt;br&gt;&#xA;पिता यद्यनुगच्छेन्मां क्रोशमानः शुकेति वै&#x9;026c&lt;br&gt;&#xA;ततः प्रतिवचो देयं सर्वैरेव समाहितैः&#x9;027a&lt;br&gt;&#xA;एतन्मे स्नेहतः सर्वे वचनं कर्तुमर्हथ&#x9;027c&lt;br&gt;&#xA;शुकस्य वचनं श्रुत्वा दिशः सवनकाननाः&#x9;028a&lt;br&gt;&#xA;समुद्राः सरितः शैलाः प्रत्यूचुस्तं समन्ततः&#x9;028c&lt;br&gt;&#xA;यथाज्ञापयसे विप्र बाढमेवं भविष्यति&#x9;029a&lt;br&gt;&#xA;ऋषेर्व्याहरतो वाक्यं प्रतिवक्ष्यामहे वयम्&#x9;029c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/320/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/320/</guid>
      <description>&lt;p&gt;भीष्म उवाच&#x9;001 &lt;br&gt;&#xA;इत्येवमुक्त्वा वचनं ब्रह्मर्षिः सुमहातपाः&#x9;001a&lt;br&gt;&#xA;प्रातिष्ठत शुकः सिद्धिं हित्वा लोकांश्चतुर्विधान्&#x9;001c&lt;br&gt;&#xA;तमो ह्यष्टविधं हित्वा जहौ पञ्चविधं रजः&#x9;002a&lt;br&gt;&#xA;ततः सत्त्वं जहौ धीमांस्तदद्भुतमिवाभवत्&#x9;002c&lt;br&gt;&#xA;ततस्तस्मिन्पदे नित्ये निर्गुणे लिङ्गवर्जिते&#x9;003a&lt;br&gt;&#xA;ब्रह्मणि प्रत्यतिष्ठत्स विधूमोऽग्निरिव ज्वलन्&#x9;003c&lt;br&gt;&#xA;उल्कापाता दिशां दाहा भूमिकम्पास्तथैव च&#x9;004a&lt;br&gt;&#xA;प्रादुर्भूताः क्षणे तस्मिंस्तदद्भुतमिवाभवत्&#x9;004c&lt;br&gt;&#xA;द्रुमाः शाखाश्च मुमुचुः शिखराणि च पर्वताः&#x9;005a&lt;br&gt;&#xA;निर्घातशब्दैश्च गिरिर्हिमवान्दीर्यतीव ह&#x9;005c&lt;br&gt;&#xA;न बभासे सहस्रांशुर्न जज्वाल च पावकः&#x9;006a&lt;br&gt;&#xA;ह्रदाश्च सरितश्चैव चुक्षुभुः सागरास्तथा&#x9;006c&lt;br&gt;&#xA;ववर्ष वासवस्तोयं रसवच्च सुगन्धि च&#x9;007a&lt;br&gt;&#xA;ववौ समीरणश्चापि दिव्यगन्धवहः शुचिः&#x9;007c&lt;br&gt;&#xA;स शृङ्गेऽप्रतिमे दिव्ये हिमवन्मेरुसम्भवे&#x9;008a&lt;br&gt;&#xA;संश्लिष्टे श्वेतपीते द्वे रुक्मरूप्यमये शुभे&#x9;008c&lt;br&gt;&#xA;शतयोजनविस्तारे तिर्यगूर्ध्वं च भारत&#x9;009a&lt;br&gt;&#xA;उदीचीं दिशमाश्रित्य रुचिरे सन्ददर्श ह&#x9;009c&lt;br&gt;&#xA;सोऽविशङ्केन मनसा तथैवाभ्यपतच्छुकः&#x9;010a&lt;br&gt;&#xA;ततः पर्वतशृङ्गे द्वे सहसैव द्विधाकृते&#x9;010c&lt;br&gt;&#xA;अदृश्येतां महाराज तदद्भुतमिवाभवत्&#x9;010e&lt;br&gt;&#xA;ततः पर्वतशृङ्गाभ्यां सहसैव विनिःसृतः&#x9;011a&lt;br&gt;&#xA;न च प्रतिजघानास्य स गतिं पर्वतोत्तमः&#x9;011c&lt;br&gt;&#xA;ततो महानभूच्छब्दो दिवि सर्वदिवौकसाम्&#x9;012a&lt;br&gt;&#xA;गन्धर्वाणामृषीणां च ये च शैलनिवासिनः&#x9;012c&lt;br&gt;&#xA;दृष्ट्वा शुकमतिक्रान्तं पर्वतं च द्विधाकृतम्&#x9;013a&lt;br&gt;&#xA;साधु साध्विति तत्रासीन्नादः सर्वत्र भारत&#x9;013c&lt;br&gt;&#xA;स पूज्यमानो देवैश्च गन्धर्वैर्ॠषिभिस्तथा&#x9;014a&lt;br&gt;&#xA;यक्षराक्षससङ्घैश्च विद्याधरगणैस्तथा&#x9;014c&lt;br&gt;&#xA;दिव्यैः पुष्पैः समाकीर्णमन्तरिक्षं समन्ततः&#x9;015a&lt;br&gt;&#xA;आसीत्किल महाराज शुकाभिपतने तदा&#x9;015c&lt;br&gt;&#xA;ततो मन्दाकिनीं रम्यामुपरिष्टादभिव्रजन्&#x9;016a&lt;br&gt;&#xA;शुको ददर्श धर्मात्मा पुष्पितद्रुमकाननाम्&#x9;016c&lt;br&gt;&#xA;तस्यां क्रीडन्त्यभिरताः स्नान्ति चैवाप्सरोगणाः&#x9;017a&lt;br&gt;&#xA;शून्याकारं निराकाराः शुकं दृष्ट्वा विवाससः&#x9;017c&lt;br&gt;&#xA;तं प्रक्रमन्तमाज्ञाय पिता स्नेहसमन्वितः&#x9;018a&lt;br&gt;&#xA;उत्तमां गतिमास्थाय पृष्ठतोऽनुससार ह&#x9;018c&lt;br&gt;&#xA;शुकस्तु मारुतादूर्ध्वं गतिं कृत्वान्तरिक्षगाम्&#x9;019a&lt;br&gt;&#xA;दर्शयित्वा प्रभावं स्वं सर्वभूतोऽभवत्तदा&#x9;019c&lt;br&gt;&#xA;महायोगगतिं त्वग्र्यां व्यासोत्थाय महातपाः&#x9;020a&lt;br&gt;&#xA;निमेषान्तरमात्रेण शुकाभिपतनं ययौ&#x9;020c&lt;br&gt;&#xA;स ददर्श द्विधा कृत्वा पर्वताग्रं शुकं गतम्&#x9;021a&lt;br&gt;&#xA;शशंसुर्ॠषयस्तस्मै कर्म पुत्रस्य तत्तदा&#x9;021c&lt;br&gt;&#xA;ततः शुकेति दीर्घेण शैक्षेणाक्रन्दितस्तदा&#x9;022a&lt;br&gt;&#xA;स्वयं पित्रा स्वरेणोच्चैस्त्रील्ँलोकाननुनाद्य वै&#x9;022c&lt;br&gt;&#xA;शुकः सर्वगतो भूत्वा सर्वात्मा सर्वतोमुखः&#x9;023a&lt;br&gt;&#xA;प्रत्यभाषत धर्मात्मा भोःशब्देनानुनादयन्&#x9;023c&lt;br&gt;&#xA;तत एकाक्षरं नादं भो इत्येव समीरयन्&#x9;024a&lt;br&gt;&#xA;प्रत्याहरज्जगत्सर्वमुच्चैः स्थावरजङ्गमम्&#x9;024c&lt;br&gt;&#xA;ततः प्रभृति चाद्यापि शब्दानुच्चारितान्पृथक्&#x9;025a&lt;br&gt;&#xA;गिरिगह्वरपृष्ठेषु व्याजहार शुकं प्रति&#x9;025c&lt;br&gt;&#xA;अन्तर्हितः प्रभावं तु दर्शयित्वा शुकस्तदा&#x9;026a&lt;br&gt;&#xA;गुणान्सन्त्यज्य शब्दादीन्पदमध्यगमत्परम्&#x9;026c&lt;br&gt;&#xA;महिमानं तु तं दृष्ट्वा पुत्रस्यामिततेजसः&#x9;027a&lt;br&gt;&#xA;निषसाद गिरिप्रस्थे पुत्रमेवानुचिन्तयन्&#x9;027c&lt;br&gt;&#xA;ततो मन्दाकिनीतीरे क्रीडन्तोऽप्सरसां गणाः&#x9;028a&lt;br&gt;&#xA;आसाद्य तमृषिं सर्वाः सम्भ्रान्ता गतचेतसः&#x9;028c&lt;br&gt;&#xA;जले निलिल्यिरे काश्चित्काश्चिद्गुल्मान्प्रपेदिरे&#x9;029a&lt;br&gt;&#xA;वसनान्याददुः काश्चिद्दृष्ट्वा तं मुनिसत्तमम्&#x9;029c&lt;br&gt;&#xA;तां मुक्ततां तु विज्ञाय मुनिः पुत्रस्य वै तदा&#x9;030a&lt;br&gt;&#xA;सक्ततामात्मनश्चैव प्रीतोऽभूद्व्रीडितश्च ह&#x9;030c&lt;br&gt;&#xA;तं देवगन्धर्ववृतो महर्षिगणपूजितः&#x9;031a&lt;br&gt;&#xA;पिनाकहस्तो भगवानभ्यागच्छत शङ्करः&#x9;031c&lt;br&gt;&#xA;तमुवाच महादेवः सान्त्वपूर्वमिदं वचः&#x9;032a&lt;br&gt;&#xA;पुत्रशोकाभिसन्तप्तं कृष्णद्वैपायनं तदा&#x9;032c&lt;br&gt;&#xA;अग्नेर्भूमेरपां वायोरन्तरिक्षस्य चैव ह&#x9;033a&lt;br&gt;&#xA;वीर्येण सदृशः पुत्रस्त्वया मत्तः पुरा वृतः&#x9;033c&lt;br&gt;&#xA;स तथालक्षणो जातस्तपसा तव सम्भृतः&#x9;034a&lt;br&gt;&#xA;मम चैव प्रभावेन ब्रह्मतेजोमयः शुचिः&#x9;034c&lt;br&gt;&#xA;स गतिं परमां प्राप्तो दुष्प्रापामजितेन्द्रियैः&#x9;035a&lt;br&gt;&#xA;दैवतैरपि विप्रर्षे तं त्वं किमनुशोचसि&#x9;035c&lt;br&gt;&#xA;यावत्स्थास्यन्ति गिरयो यावत्स्थास्यन्ति सागराः&#x9;036a&lt;br&gt;&#xA;तावत्तवाक्षया कीर्तिः सपुत्रस्य भविष्यति&#x9;036c&lt;br&gt;&#xA;छायां स्वपुत्रसदृशीं सर्वतोऽनपगां सदा&#x9;037a&lt;br&gt;&#xA;द्रक्ष्यसे त्वं च लोकेऽस्मिन्मत्प्रसादान्महामुने&#x9;037c&lt;br&gt;&#xA;सोऽनुनीतो भगवता स्वयं रुद्रेण भारत&#x9;038a&lt;br&gt;&#xA;छायां पश्यन्समावृत्तः स मुनिः परया मुदा&#x9;038c&lt;br&gt;&#xA;इति जन्म गतिश्चैव शुकस्य भरतर्षभ&#x9;039a&lt;br&gt;&#xA;विस्तरेण मयाख्यातं यन्मां त्वं परिपृच्छसि&#x9;039c&lt;br&gt;&#xA;एतदाचष्ट मे राजन्देवर्षिर्नारदः पुरा&#x9;040a&lt;br&gt;&#xA;व्यासश्चैव महायोगी सञ्जल्पेषु पदे पदे&#x9;040c&lt;br&gt;&#xA;इतिहासमिमं पुण्यं मोक्षधर्मार्थसंहितम्&#x9;041a&lt;br&gt;&#xA;धारयेद्यः शमपरः स गच्छेत्परमां गतिम्&#x9;041c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/321/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/321/</guid>
      <description>&lt;p&gt;युधिष्ठिर उवाच&#x9;001 &lt;br&gt;&#xA;गृहस्थो ब्रह्मचारी वा वानप्रस्थोऽथ भिक्षुकः&#x9;001a&lt;br&gt;&#xA;य इच्छेत्सिद्धिमास्थातुं देवतां कां यजेत सः&#x9;001c&lt;br&gt;&#xA;कुतो ह्यस्य ध्रुवः स्वर्गः कुतो निःश्रेयसं परम्&#x9;002a&lt;br&gt;&#xA;विधिना केन जुहुयाद्दैवं पित्र्यं तथैव च&#x9;002c&lt;br&gt;&#xA;मुक्तश्च कां गतिं गच्छेन्मोक्षश्चैव किमात्मकः&#x9;003a&lt;br&gt;&#xA;स्वर्गतश्चैव किं कुर्याद्येन न च्यवते दिवः&#x9;003c&lt;br&gt;&#xA;देवतानां च को देवः पितॄणां च तथा पिता&#x9;004a&lt;br&gt;&#xA;तस्मात्परतरं यच्च तन्मे ब्रूहि पितामह&#x9;004c&lt;br&gt;&#xA;भीष्म उवाच&#x9;005 &lt;br&gt;&#xA;गूढं मां प्रश्नवित्प्रश्नं पृच्छसे त्वमिहानघ&#x9;005a&lt;br&gt;&#xA;न ह्येष तर्कया शक्यो वक्तुं वर्षशतैरपि&#x9;005c&lt;br&gt;&#xA;ऋते देवप्रसादाद्वा राजञ्ज्ञानागमेन वा&#x9;006a&lt;br&gt;&#xA;गहनं ह्येतदाख्यानं व्याख्यातव्यं तवारिहन्&#x9;006c&lt;br&gt;&#xA;अत्राप्युदाहरन्तीममितिहासं पुरातनम्&#x9;007a&lt;br&gt;&#xA;नारदस्य च संवादमृषेर्नारायणस्य च&#x9;007c&lt;br&gt;&#xA;नारायणो हि विश्वात्मा चतुर्मूर्तिः सनातनः&#x9;008a&lt;br&gt;&#xA;धर्मात्मजः सम्बभूव पितैवं मेऽभ्यभाषत&#x9;008c&lt;br&gt;&#xA;कृते युगे महाराज पुरा स्वायम्भुवेऽन्तरे&#x9;009a&lt;br&gt;&#xA;नरो नारायणश्चैव हरिः कृष्णस्तथैव च&#x9;009c&lt;br&gt;&#xA;तेभ्यो नारायणनरौ तपस्तेपतुरव्ययौ&#x9;010a&lt;br&gt;&#xA;बदर्याश्रममासाद्य शकटे कनकामये&#x9;010c&lt;br&gt;&#xA;अष्टचक्रं हि तद्यानं भूतयुक्तं मनोरमम्&#x9;011a&lt;br&gt;&#xA;तत्राद्यौ लोकनाथौ तौ कृशौ धमनिसन्ततौ&#x9;011c&lt;br&gt;&#xA;तपसा तेजसा चैव दुर्निरीक्षौ सुरैरपि&#x9;012a&lt;br&gt;&#xA;यस्य प्रसादं कुर्वाते स देवौ द्रष्टुमर्हति&#x9;012c&lt;br&gt;&#xA;नूनं तयोरनुमते हृदि हृच्छयचोदितः&#x9;013a&lt;br&gt;&#xA;महामेरोर्गिरेः शृङ्गात्प्रच्युतो गन्धमादनम्&#x9;013c&lt;br&gt;&#xA;नारदः सुमहद्भूतं लोकान्सर्वानचीचरत्&#x9;014a&lt;br&gt;&#xA;तं देशमगमद्राजन्बदर्याश्रममाशुगः&#x9;014c&lt;br&gt;&#xA;तयोराह्निकवेलायां तस्य कौतूहलं त्वभूत्&#x9;015a&lt;br&gt;&#xA;इदं तदास्पदं कृत्स्नं यस्मिल्ँलोकाः प्रतिष्ठिताः&#x9;015c&lt;br&gt;&#xA;सदेवासुरगन्धर्वाः सर्षिकिन्नरलेलिहाः&#x9;016a&lt;br&gt;&#xA;एका मूर्तिरियं पूर्वं जाता भूयश्चतुर्विधा&#x9;016c&lt;br&gt;&#xA;धर्मस्य कुलसन्तानो महानेभिर्विवर्धितः&#x9;017a&lt;br&gt;&#xA;अहो ह्यनुगृहीतोऽद्य धर्म एभिः सुरैरिह&#x9;017c&lt;br&gt;&#xA;नरनारायणाभ्यां च कृष्णेन हरिणा तथा&#x9;017e&lt;br&gt;&#xA;तत्र कृष्णो हरिश्चैव कस्मिंश्चित्कारणान्तरे&#x9;018a&lt;br&gt;&#xA;स्थितौ धर्मोत्तरौ ह्येतौ तथा तपसि धिष्ठितौ&#x9;018c&lt;br&gt;&#xA;एतौ हि परमं धाम कानयोराह्निकक्रिया&#x9;019a&lt;br&gt;&#xA;पितरौ सर्वभूतानां दैवतं च यशस्विनौ&#x9;019c&lt;br&gt;&#xA;कां देवतां नु यजतः पितॄन्वा कान्महामती&#x9;019e&lt;br&gt;&#xA;इति सञ्चिन्त्य मनसा भक्त्या नारायणस्य ह&#x9;020a&lt;br&gt;&#xA;सहसा प्रादुरभवत्समीपे देवयोस्तदा&#x9;020c&lt;br&gt;&#xA;कृते दैवे च पित्र्ये च ततस्ताभ्यां निरीक्षितः&#x9;021a&lt;br&gt;&#xA;पूजितश्चैव विधिना यथाप्रोक्तेन शास्त्रतः&#x9;021c&lt;br&gt;&#xA;तं दृष्ट्वा महदाश्चर्यमपूर्वं विधिविस्तरम्&#x9;022a&lt;br&gt;&#xA;उपोपविष्टः सुप्रीतो नारदो भगवानृषिः&#x9;022c&lt;br&gt;&#xA;नारायणं सन्निरीक्ष्य प्रसन्नेनान्तरात्मना&#x9;023a&lt;br&gt;&#xA;नमस्कृत्वा महादेवमिदं वचनमब्रवीत्&#x9;023c&lt;br&gt;&#xA;वेदेषु सपुराणेषु साङ्गोपाङ्गेषु गीयसे&#x9;024a&lt;br&gt;&#xA;त्वमजः शाश्वतो धाता मतोऽमृतमनुत्तमम्&#x9;024c&lt;br&gt;&#xA;प्रतिष्ठितं भूतभव्यं त्वयि सर्वमिदं जगत्&#x9;024e&lt;br&gt;&#xA;चत्वारो ह्याश्रमा देव सर्वे गार्हस्थ्यमूलकाः&#x9;025a&lt;br&gt;&#xA;यजन्ते त्वामहरहर्नानामूर्तिसमास्थितम्&#x9;025c&lt;br&gt;&#xA;पिता माता च सर्वस्य जगतः शाश्वतो गुरुः&#x9;026a&lt;br&gt;&#xA;कं त्वद्य यजसे देवं पितरं कं न विद्महे&#x9;026c&lt;br&gt;&#xA;श्रीभगवानुवाच&#x9;027 &lt;br&gt;&#xA;अवाच्यमेतद्वक्तव्यमात्मगुह्यं सनातनम्&#x9;027a&lt;br&gt;&#xA;तव भक्तिमतो ब्रह्मन्वक्ष्यामि तु यथातथम्&#x9;027c&lt;br&gt;&#xA;यत्तत्सूक्ष्ममविज्ञेयमव्यक्तमचलं ध्रुवम्&#x9;028a&lt;br&gt;&#xA;इन्द्रियैरिन्द्रियार्थैश्च सर्वभूतैश्च वर्जितम्&#x9;028c&lt;br&gt;&#xA;स ह्यन्तरात्मा भूतानां क्षेत्रज्ञश्चेति कथ्यते&#x9;029a&lt;br&gt;&#xA;त्रिगुणव्यतिरिक्तोऽसौ पुरुषश्चेति कल्पितः&#x9;029c&lt;br&gt;&#xA;तस्मादव्यक्तमुत्पन्नं त्रिगुणं द्विजसत्तम&#x9;029e&lt;br&gt;&#xA;अव्यक्ता व्यक्तभावस्था या सा प्रकृतिरव्यया&#x9;030a&lt;br&gt;&#xA;तां योनिमावयोर्विद्धि योऽसौ सदसदात्मकः&#x9;030c&lt;br&gt;&#xA;आवाभ्यां पूज्यतेऽसौ हि दैवे पित्र्ये च कल्पिते&#x9;030e&lt;br&gt;&#xA;नास्ति तस्मात्परोऽन्यो हि पिता देवोऽथ वा द्विजः&#x9;031a&lt;br&gt;&#xA;आत्मा हि नौ स विज्ञेयस्ततस्तं पूजयावहे&#x9;031c&lt;br&gt;&#xA;तेनैषा प्रथिता ब्रह्मन्मर्यादा लोकभाविनी&#x9;032a&lt;br&gt;&#xA;दैवं पित्र्यं च कर्तव्यमिति तस्यानुशासनम्&#x9;032c&lt;br&gt;&#xA;ब्रह्मा स्थाणुर्मनुर्दक्षो भृगुर्धर्मस्तपो दमः&#x9;033a&lt;br&gt;&#xA;मरीचिरङ्गिरात्रिश्च पुलस्त्यः पुलहः क्रतुः&#x9;033c&lt;br&gt;&#xA;वसिष्ठः परमेष्ठी च विवस्वान्सोम एव च&#x9;034a&lt;br&gt;&#xA;कर्दमश्चापि यः प्रोक्तः क्रोधो विक्रीत एव च&#x9;034c&lt;br&gt;&#xA;एकविंशतिरुत्पन्नास्ते प्रजापतयः स्मृताः&#x9;035a&lt;br&gt;&#xA;तस्य देवस्य मर्यादां पूजयन्ति सनातनीम्&#x9;035c&lt;br&gt;&#xA;दैवं पित्र्यं च सततं तस्य विज्ञाय तत्त्वतः&#x9;036a&lt;br&gt;&#xA;आत्मप्राप्तानि च ततो जानन्ति द्विजसत्तमाः&#x9;036c&lt;br&gt;&#xA;स्वर्गस्था अपि ये केचित्तं नमस्यन्ति देहिनः&#x9;037a&lt;br&gt;&#xA;ते तत्प्रसादाद्गच्छन्ति तेनादिष्टफलां गतिम्&#x9;037c&lt;br&gt;&#xA;ये हीनाः सप्तदशभिर्गुणैः कर्मभिरेव च&#x9;038a&lt;br&gt;&#xA;कलाः पञ्चदश त्यक्त्वा ते मुक्ता इति निश्चयः&#x9;038c&lt;br&gt;&#xA;मुक्तानां तु गतिर्ब्रह्मन्क्षेत्रज्ञ इति कल्पितः&#x9;039a&lt;br&gt;&#xA;स हि सर्वगतश्चैव निर्गुणश्चैव कथ्यते&#x9;039c&lt;br&gt;&#xA;दृश्यते ज्ञानयोगेन आवां च प्रसृतौ ततः&#x9;040a&lt;br&gt;&#xA;एवं ज्ञात्वा तमात्मानं पूजयावः सनातनम्&#x9;040c&lt;br&gt;&#xA;तं वेदाश्चाश्रमाश्चैव नानातनुसमास्थिताः&#x9;041a&lt;br&gt;&#xA;भक्त्या सम्पूजयन्त्याद्यं गतिं चैषां ददाति सः&#x9;041c&lt;br&gt;&#xA;ये तु तद्भाविता लोके एकान्तित्वं समास्थिताः&#x9;042a&lt;br&gt;&#xA;एतदभ्यधिकं तेषां यत्ते तं प्रविशन्त्युत&#x9;042c&lt;br&gt;&#xA;इति गुह्यसमुद्देशस्तव नारद कीर्तितः&#x9;043a&lt;br&gt;&#xA;भक्त्या प्रेम्णा च विप्रर्षे अस्मद्भक्त्या च ते श्रुतः&#x9;043c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/322/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/322/</guid>
      <description>&lt;p&gt;भीष्म उवाच&#x9;001 &lt;br&gt;&#xA;स एवमुक्तो द्विपदां वरिष्ठो नारायणेनोत्तमपूरुषेण&#x9;001a&lt;br&gt;&#xA;जगाद वाक्यं द्विपदां वरिष्ठं नारायणं लोकहिताधिवासम्&#x9;001c&lt;br&gt;&#xA;यदर्थमात्मप्रभवेह जन्म तवोत्तमं धर्मगृहे चतुर्धा&#x9;002a&lt;br&gt;&#xA;तत्साध्यतां लोकहितार्थमद्य गच्छामि द्रष्टुं प्रकृतिं तवाद्याम्&#x9;002c&lt;br&gt;&#xA;वेदाः स्वधीता मम लोकनाथ तप्तं तपो नानृतमुक्तपूर्वम्&#x9;003a&lt;br&gt;&#xA;पूजां गुरूणां सततं करोमि परस्य गुह्यं न च भिन्नपूर्वम्&#x9;003c&lt;br&gt;&#xA;गुप्तानि चत्वारि यथागमं मे शत्रौ च मित्रे च समोऽस्मि नित्यम्&#x9;004a&lt;br&gt;&#xA;तं चादिदेवं सततं प्रपन्न एकान्तभावेन वृणोम्यजस्रम्&#x9;004c&lt;br&gt;&#xA;एभिर्विशेषैः परिशुद्धसत्त्वः कस्मान्न पश्येयमनन्तमीशम्&#x9;004e&lt;br&gt;&#xA;तत्पारमेष्ठ्यस्य वचो निशम्य नारायणः सात्वतधर्मगोप्ता&#x9;005a&lt;br&gt;&#xA;गच्छेति तं नारदमुक्तवान्स सम्पूजयित्वात्मविधिक्रियाभिः&#x9;005c&lt;br&gt;&#xA;ततो विसृष्टः परमेष्ठिपुत्रः सोऽभ्यर्चयित्वा तमृषिं पुराणम्&#x9;006a&lt;br&gt;&#xA;खमुत्पपातोत्तमवेगयुक्तस्ततोऽधिमेरौ सहसा निलिल्ये&#x9;006c&lt;br&gt;&#xA;तत्रावतस्थे च मुनिर्मुहूर्तमेकान्तमासाद्य गिरेः स शृङ्गे&#x9;007a&lt;br&gt;&#xA;आलोकयन्नुत्तरपश्चिमेन ददर्श चात्यद्भुतरूपयुक्तम्&#x9;007c&lt;br&gt;&#xA;क्षीरोदधेरुत्तरतो हि द्वीपः श्वेतः स नाम्ना प्रथितो विशालः&#x9;008a&lt;br&gt;&#xA;मेरोः सहस्रैः स हि योजनानां; द्वात्रिंशतोर्ध्वं कविभिर्निरुक्तः&#x9;008c&lt;br&gt;&#xA;अतीन्द्रियाश्चानशनाश्च तत्र निष्पन्दहीनाः सुसुगन्धिनश्च&#x9;009a&lt;br&gt;&#xA;श्वेताः पुमांसो गतसर्वपापाश्चक्षुर्मुषः पापकृतां नराणाम्&#x9;009c&lt;br&gt;&#xA;वज्रास्थिकायाः सममानोन्माना दिव्यान्वयरूपाः शुभसारोपेताः&#x9;010a&lt;br&gt;&#xA;छत्राकृतिशीर्षा मेघौघनिनादाः सत्पुष्करचतुष्का राजीवशतपादाः&#x9;010c&lt;br&gt;&#xA;षष्ट्या दन्तैर्युक्ताः शुक्लैरष्टाभिर्दंष्ट्राभिर्ये&#x9;011a&lt;br&gt;&#xA;जिह्वाभिर्ये विष्वग्वक्त्रं लेलिह्यन्ते सूर्यप्रख्यम्&#x9;011c&lt;br&gt;&#xA;भक्त्या देवं विश्वोत्पन्नं यस्मात्सर्वे लोकाः सूताः&#x9;012a&lt;br&gt;&#xA;वेदा धर्मा मुनयः शान्ता देवाः सर्वे तस्य विसर्गाः&#x9;012c&lt;br&gt;&#xA;युधिष्ठिर उवाच&#x9;013 &lt;br&gt;&#xA;अतीन्द्रिया निराहारा अनिष्पन्दाः सुगन्धिनः&#x9;013a&lt;br&gt;&#xA;कथं ते पुरुषा जाताः का तेषां गतिरुत्तमा&#x9;013c&lt;br&gt;&#xA;ये विमुक्ता भवन्तीह नरा भरतसत्तम&#x9;014a&lt;br&gt;&#xA;तेषां लक्षणमेतद्धि यच्छ्वेतद्वीपवासिनाम्&#x9;014c&lt;br&gt;&#xA;तस्मान्मे संशयं छिन्धि परं कौतूहलं हि मे&#x9;015a&lt;br&gt;&#xA;त्वं हि सर्वकथारामस्त्वां चैवोपाश्रिता वयम्&#x9;015c&lt;br&gt;&#xA;भीष्म उवाच&#x9;016 &lt;br&gt;&#xA;विस्तीर्णैषा कथा राजञ्श्रुता मे पितृसन्निधौ&#x9;016a&lt;br&gt;&#xA;सैषा तव हि वक्तव्या कथासारो हि स स्मृतः&#x9;016c&lt;br&gt;&#xA;राजोपरिचरो नाम बभूवाधिपतिर्भुवः&#x9;017a&lt;br&gt;&#xA;आखण्डलसखः ख्यातो भक्तो नारायणं हरिम्&#x9;017c&lt;br&gt;&#xA;धार्मिको नित्यभक्तश्च पितॄन्नित्यमतन्द्रितः&#x9;018a&lt;br&gt;&#xA;साम्राज्यं तेन सम्प्राप्तं नारायणवरात्पुरा&#x9;018c&lt;br&gt;&#xA;सात्वतं विधिमास्थाय प्राक्सूर्यमुखनिःसृतम्&#x9;019a&lt;br&gt;&#xA;पूजयामास देवेशं तच्छेषेण पितामहान्&#x9;019c&lt;br&gt;&#xA;पितृशेषेण विप्रांश्च संविभज्याश्रितांश्च सः&#x9;020a&lt;br&gt;&#xA;शेषान्नभुक्सत्यपरः सर्वभूतेष्वहिंसकः&#x9;020c&lt;br&gt;&#xA;सर्वभावेन भक्तः स देवदेवं जनार्दनम्&#x9;020e&lt;br&gt;&#xA;तस्य नारायणे भक्तिं वहतोऽमित्रकर्शन&#x9;021a&lt;br&gt;&#xA;एकशय्यासनं शक्रो दत्तवान्देवराट्स्वयम्&#x9;021c&lt;br&gt;&#xA;आत्मा राज्यं धनं चैव कलत्रं वाहनानि च&#x9;022a&lt;br&gt;&#xA;एतद्भगवते सर्वमिति तत्प्रेक्षितं सदा&#x9;022c&lt;br&gt;&#xA;काम्यनैमित्तिकाजस्रं यज्ञियाः परमक्रियाः&#x9;023a&lt;br&gt;&#xA;सर्वाः सात्वतमास्थाय विधिं चक्रे समाहितः&#x9;023c&lt;br&gt;&#xA;पञ्चरात्रविदो मुख्यास्तस्य गेहे महात्मनः&#x9;024a&lt;br&gt;&#xA;प्रायणं भगवत्प्रोक्तं भुञ्जते चाग्रभोजनम्&#x9;024c&lt;br&gt;&#xA;तस्य प्रशासतो राज्यं धर्मेणामित्रघातिनः&#x9;025a&lt;br&gt;&#xA;नानृता वाक्समभवन्मनो दुष्टं न चाभवत्&#x9;025c&lt;br&gt;&#xA;न च कायेन कृतवान्स पापं परमण्वपि&#x9;025e&lt;br&gt;&#xA;ये हि ते मुनयः ख्याताः सप्त चित्रशिखण्डिनः&#x9;026a&lt;br&gt;&#xA;तैरेकमतिभिर्भूत्वा यत्प्रोक्तं शास्त्रमुत्तमम्&#x9;026c&lt;br&gt;&#xA;मरीचिरत्र्यङ्गिरसौ पुलस्त्यः पुलहः क्रतुः&#x9;027a&lt;br&gt;&#xA;वसिष्ठश्च महातेजा एते चित्रशिखण्डिनः&#x9;027c&lt;br&gt;&#xA;सप्त प्रकृतयो ह्येतास्तथा स्वायम्भुवोऽष्टमः&#x9;028a&lt;br&gt;&#xA;एताभिर्धार्यते लोकस्ताभ्यः शास्त्रं विनिःसृतम्&#x9;028c&lt;br&gt;&#xA;एकाग्रमनसो दान्ता मुनयः संयमे रताः&#x9;029a&lt;br&gt;&#xA;इदं श्रेय इदं ब्रह्म इदं हितमनुत्तमम्&#x9;029c&lt;br&gt;&#xA;लोकान्सञ्चिन्त्य मनसा ततः शास्त्रं प्रचक्रिरे&#x9;029e&lt;br&gt;&#xA;तत्र धर्मार्थकामा हि मोक्षः पश्चाच्च कीर्तितः&#x9;030a&lt;br&gt;&#xA;मर्यादा विविधाश्चैव दिवि भूमौ च संस्थिताः&#x9;030c&lt;br&gt;&#xA;आराध्य तपसा देवं हरिं नारायणं प्रभुम्&#x9;031a&lt;br&gt;&#xA;दिव्यं वर्षसहस्रं वै सर्वे ते ऋषिभिः सह&#x9;031c&lt;br&gt;&#xA;नारायणानुशास्ता हि तदा देवी सरस्वती&#x9;032a&lt;br&gt;&#xA;विवेश तानृषीन्सर्वाल्ँलोकानां हितकाम्यया&#x9;032c&lt;br&gt;&#xA;ततः प्रवर्तिता सम्यक्तपोविद्भिर्द्विजातिभिः&#x9;033a&lt;br&gt;&#xA;शब्दे चार्थे च हेतौ च एषा प्रथमसर्गजा&#x9;033c&lt;br&gt;&#xA;आदावेव हि तच्छास्त्रमोङ्कारस्वरभूषितम्&#x9;034a&lt;br&gt;&#xA;ऋषिभिर्भावितं तत्र यत्र कारुणिको ह्यसौ&#x9;034c&lt;br&gt;&#xA;ततः प्रसन्नो भगवाननिर्दिष्टशरीरगः&#x9;035a&lt;br&gt;&#xA;ऋषीनुवाच तान्सर्वानदृश्यः पुरुषोत्तमः&#x9;035c&lt;br&gt;&#xA;कृतं शतसहस्रं हि श्लोकानामिदमुत्तमम्&#x9;036a&lt;br&gt;&#xA;लोकतन्त्रस्य कृत्स्नस्य यस्माद्धर्मः प्रवर्तते&#x9;036c&lt;br&gt;&#xA;प्रवृत्तौ च निवृत्तौ च योनिरेतद्भविष्यति&#x9;037a&lt;br&gt;&#xA;ऋग्यजुःसामभिर्जुष्टमथर्वाङ्गिरसैस्तथा&#x9;037c&lt;br&gt;&#xA;तथा प्रमाणं हि मया कृतो ब्रह्मा प्रसादजः&#x9;038a&lt;br&gt;&#xA;रुद्रश्च क्रोधजो विप्रा यूयं प्रकृतयस्तथा&#x9;038c&lt;br&gt;&#xA;सूर्याचन्द्रमसौ वायुर्भूमिरापोऽग्निरेव च&#x9;039a&lt;br&gt;&#xA;सर्वे च नक्षत्रगणा यच्च भूताभिशब्दितम्&#x9;039c&lt;br&gt;&#xA;अधिकारेषु वर्तन्ते यथास्वं ब्रह्मवादिनः&#x9;040a&lt;br&gt;&#xA;सर्वे प्रमाणं हि यथा तथैतच्छास्त्रमुत्तमम्&#x9;040c&lt;br&gt;&#xA;भविष्यति प्रमाणं वै एतन्मदनुशासनम्&#x9;041a&lt;br&gt;&#xA;अस्मात्प्रवक्ष्यते धर्मान्मनुः स्वायम्भुवः स्वयम्&#x9;041c&lt;br&gt;&#xA;उशना बृहस्पतिश्चैव यदोत्पन्नौ भविष्यतः&#x9;042a&lt;br&gt;&#xA;तदा प्रवक्ष्यतः शास्त्रं युष्मन्मतिभिरुद्धृतम्&#x9;042c&lt;br&gt;&#xA;स्वायम्भुवेषु धर्मेषु शास्त्रे चोशनसा कृते&#x9;043a&lt;br&gt;&#xA;बृहस्पतिमते चैव लोकेषु प्रविचारिते&#x9;043c&lt;br&gt;&#xA;युष्मत्कृतमिदं शास्त्रं प्रजापालो वसुस्ततः&#x9;044a&lt;br&gt;&#xA;बृहस्पतिसकाशाद्वै प्राप्स्यते द्विजसत्तमाः&#x9;044c&lt;br&gt;&#xA;स हि मद्भावितो राजा मद्भक्तश्च भविष्यति&#x9;045a&lt;br&gt;&#xA;तेन शास्त्रेण लोकेषु क्रियाः सर्वाः करिष्यति&#x9;045c&lt;br&gt;&#xA;एतद्धि सर्वशास्त्राणां शास्त्रमुत्तमसञ्ज्ञितम्&#x9;046a&lt;br&gt;&#xA;एतदर्थ्यं च धर्म्यं च यशस्यं चैतदुत्तमम्&#x9;046c&lt;br&gt;&#xA;अस्य प्रवर्तनाच्चैव प्रजावन्तो भविष्यथ&#x9;047a&lt;br&gt;&#xA;स च राजा श्रिया युक्तो भविष्यति महान्वसुः&#x9;047c&lt;br&gt;&#xA;संस्थिते तु नृपे तस्मिञ्शास्त्रमेतत्सनातनम्&#x9;048a&lt;br&gt;&#xA;अन्तर्धास्यति तत्सत्यमेतद्वः कथितं मया&#x9;048c&lt;br&gt;&#xA;एतावदुक्त्वा वचनमदृश्यः पुरुषोत्तमः&#x9;049a&lt;br&gt;&#xA;विसृज्य तानृषीन्सर्वान्कामपि प्रस्थितो दिशम्&#x9;049c&lt;br&gt;&#xA;ततस्ते लोकपितरः सर्वलोकार्थचिन्तकाः&#x9;050a&lt;br&gt;&#xA;प्रावर्तयन्त तच्छास्त्रं धर्मयोनिं सनातनम्&#x9;050c&lt;br&gt;&#xA;उत्पन्नेऽऽङ्गिरसे चैव युगे प्रथमकल्पिते&#x9;051a&lt;br&gt;&#xA;साङ्गोपनिषदं शास्त्रं स्थापयित्वा बृहस्पतौ&#x9;051c&lt;br&gt;&#xA;जग्मुर्यथेप्सितं देशं तपसे कृतनिश्चयाः&#x9;052a&lt;br&gt;&#xA;धारणात्सर्वलोकानां सर्वधर्मप्रवर्तकाः&#x9;052c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/323/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/323/</guid>
      <description>&lt;p&gt;भीष्म उवाच&#x9;001 &lt;br&gt;&#xA;ततोऽतीते महाकल्पे उत्पन्नेऽङ्गिरसः सुते&#x9;001a&lt;br&gt;&#xA;बभूवुर्निर्वृता देवा जाते देवपुरोहिते&#x9;001c&lt;br&gt;&#xA;बृहद्ब्रह्म महच्चेति शब्दाः पर्यायवाचकाः&#x9;002a&lt;br&gt;&#xA;एभिः समन्वितो राजन्गुणैर्विद्वान्बृहस्पतिः&#x9;002c&lt;br&gt;&#xA;तस्य शिष्यो बभूवाग्र्यो राजोपरिचरो वसुः&#x9;003a&lt;br&gt;&#xA;अधीतवांस्तदा शास्त्रं सम्यक्चित्रशिखण्डिजम्&#x9;003c&lt;br&gt;&#xA;स राजा भावितः पूर्वं दैवेन विधिना वसुः&#x9;004a&lt;br&gt;&#xA;पालयामास पृथिवीं दिवमाखण्डलो यथा&#x9;004c&lt;br&gt;&#xA;तस्य यज्ञो महानासीदश्वमेधो महात्मनः&#x9;005a&lt;br&gt;&#xA;बृहस्पतिरुपाध्यायस्तत्र होता बभूव ह&#x9;005c&lt;br&gt;&#xA;प्रजापतिसुताश्चात्र सदस्यास्त्वभवंस्त्रयः&#x9;006a&lt;br&gt;&#xA;एकतश्च द्वितश्चैव त्रितश्चैव महर्षयः&#x9;006c&lt;br&gt;&#xA;धनुषाक्षोऽथ रैभ्यश्च अर्वावसुपरावसू&#x9;007a&lt;br&gt;&#xA;ऋषिर्मेधातिथिश्चैव ताण्ड्यश्चैव महानृषिः&#x9;007c&lt;br&gt;&#xA;ऋषिः शक्तिर्महाभागस्तथा वेदशिराश्च यः&#x9;008a&lt;br&gt;&#xA;कपिलश्च ऋषिश्रेष्ठः शालिहोत्रपितामहः&#x9;008c&lt;br&gt;&#xA;आद्यः कठस्तैत्तिरिश्च वैशम्पायनपूर्वजः&#x9;009a&lt;br&gt;&#xA;कण्वोऽथ देवहोत्रश्च एते षोडश कीर्तिताः&#x9;009c&lt;br&gt;&#xA;सम्भृताः सर्वसम्भारास्तस्मिन्राजन्महाक्रतौ&#x9;009e&lt;br&gt;&#xA;न तत्र पशुघातोऽभूत्स राजैवं स्थितोऽभवत्&#x9;010a&lt;br&gt;&#xA;अहिंस्रः शुचिरक्षुद्रो निराशीः कर्मसंस्तुतः&#x9;010c&lt;br&gt;&#xA;आरण्यकपदोद्गीता भागास्तत्रोपकल्पिताः&#x9;010e&lt;br&gt;&#xA;प्रीतस्ततोऽस्य भगवान्देवदेवः पुरातनः&#x9;011a&lt;br&gt;&#xA;साक्षात्तं दर्शयामास सोऽदृश्योऽन्येन केनचित्&#x9;011c&lt;br&gt;&#xA;स्वयं भागमुपाघ्राय पुरोडाशं गृहीतवान्&#x9;012a&lt;br&gt;&#xA;अदृश्येन हृतो भागो देवेन हरिमेधसा&#x9;012c&lt;br&gt;&#xA;बृहस्पतिस्ततः क्रुद्धः स्रुवमुद्यम्य वेगितः&#x9;013a&lt;br&gt;&#xA;आकाशं घ्नन्स्रुवः पातै रोषादश्रूण्यवर्तयत्&#x9;013c&lt;br&gt;&#xA;उवाच चोपरिचरं मया भागोऽयमुद्यतः&#x9;014a&lt;br&gt;&#xA;ग्राह्यः स्वयं हि देवेन मत्प्रत्यक्षं न संशयः&#x9;014c&lt;br&gt;&#xA;उद्यता यज्ञभागा हि साक्षात्प्राप्ताः सुरैरिह&#x9;015a&lt;br&gt;&#xA;किमर्थमिह न प्राप्तो दर्शनं स हरिर्विभुः&#x9;015c&lt;br&gt;&#xA;ततः स तं समुद्धूतं भूमिपालो महान्वसुः&#x9;016a&lt;br&gt;&#xA;प्रसादयामास मुनिं सदस्यास्ते च सर्वशः&#x9;016c&lt;br&gt;&#xA;ऊचुश्चैनमसम्भ्रान्ता न रोषं कर्तुमर्हसि&#x9;017a&lt;br&gt;&#xA;नैष धर्मः कृतयुगे यस्त्वं रोषमचीकृथाः&#x9;017c&lt;br&gt;&#xA;अरोषणो ह्यसौ देवो यस्य भागोऽयमुद्यतः&#x9;018a&lt;br&gt;&#xA;न स शक्यस्त्वया द्रष्टुमस्माभिर्वा बृहस्पते&#x9;018c&lt;br&gt;&#xA;यस्य प्रसादं कुरुते स वै तं द्रष्टुमर्हति&#x9;018e&lt;br&gt;&#xA;एकतद्वितत्रिता ऊचुः&#x9;019 &lt;br&gt;&#xA;वयं हि ब्रह्मणः पुत्रा मानसाः परिकीर्तिताः&#x9;019a&lt;br&gt;&#xA;गता निःश्रेयसार्थं हि कदाचिद्दिशमुत्तराम्&#x9;019c&lt;br&gt;&#xA;तप्त्वा वर्षसहस्राणि चत्वारि तप उत्तमम्&#x9;020a&lt;br&gt;&#xA;एकपादस्थिताः सम्यक्काष्ठभूताः समाहिताः&#x9;020c&lt;br&gt;&#xA;मेरोरुत्तरभागे तु क्षीरोदस्यानुकूलतः&#x9;021a&lt;br&gt;&#xA;स देशो यत्र नस्तप्तं तपः परमदारुणम्&#x9;021c&lt;br&gt;&#xA;कथं पश्येमहि वयं देवं नारायणं त्विति&#x9;021e&lt;br&gt;&#xA;ततो व्रतस्यावभृथे वागुवाचाशरीरिणी&#x9;022a&lt;br&gt;&#xA;सुतप्तं वस्तपो विप्राः प्रसन्नेनान्तरात्मना&#x9;022c&lt;br&gt;&#xA;यूयं जिज्ञासवो भक्ताः कथं द्रक्ष्यथ तं प्रभुम्&#x9;023a&lt;br&gt;&#xA;क्षीरोदधेरुत्तरतः श्वेतद्वीपो महाप्रभः&#x9;023c&lt;br&gt;&#xA;तत्र नारायणपरा मानवाश्चन्द्रवर्चसः&#x9;024a&lt;br&gt;&#xA;एकान्तभावोपगतास्ते भक्ताः पुरुषोत्तमम्&#x9;024c&lt;br&gt;&#xA;ते सहस्रार्चिषं देवं प्रविशन्ति सनातनम्&#x9;025a&lt;br&gt;&#xA;अतीन्द्रिया निराहारा अनिष्पन्दाः सुगन्धिनः&#x9;025c&lt;br&gt;&#xA;एकान्तिनस्ते पुरुषाः श्वेतद्वीपनिवासिनः&#x9;026a&lt;br&gt;&#xA;गच्छध्वं तत्र मुनयस्तत्रात्मा मे प्रकाशितः&#x9;026c&lt;br&gt;&#xA;अथ श्रुत्वा वयं सर्वे वाचं तामशरीरिणीम्&#x9;027a&lt;br&gt;&#xA;यथाख्यातेन मार्गेण तं देशं प्रतिपेदिरे&#x9;027c&lt;br&gt;&#xA;प्राप्य श्वेतं महाद्वीपं तच्चित्तास्तद्दिदृक्षवः&#x9;028a&lt;br&gt;&#xA;ततो नो दृष्टिविषयस्तदा प्रतिहतोऽभवत्&#x9;028c&lt;br&gt;&#xA;न च पश्याम पुरुषं तत्तेजोहृतदर्शनाः&#x9;029a&lt;br&gt;&#xA;ततो नः प्रादुरभवद्विज्ञानं देवयोगजम्&#x9;029c&lt;br&gt;&#xA;न किलातप्ततपसा शक्यते द्रष्टुमञ्जसा&#x9;030a&lt;br&gt;&#xA;ततः पुनर्वर्षशतं तप्त्वा तात्कालिकं महत्&#x9;030c&lt;br&gt;&#xA;व्रतावसाने सुशुभान्नरान्ददृशिरे वयम्&#x9;031a&lt;br&gt;&#xA;श्वेतांश्चन्द्रप्रतीकाशान्सर्वलक्षणलक्षितान्&#x9;031c&lt;br&gt;&#xA;नित्याञ्जलिकृतान्ब्रह्म जपतः प्रागुदङ्मुखान्&#x9;032a&lt;br&gt;&#xA;मानसो नाम स जपो जप्यते तैर्महात्मभिः&#x9;032c&lt;br&gt;&#xA;तेनैकाग्रमनस्त्वेन प्रीतो भवति वै हरिः&#x9;032e&lt;br&gt;&#xA;या भवेन्मुनिशार्दूल भाः सूर्यस्य युगक्षये&#x9;033a&lt;br&gt;&#xA;एकैकस्य प्रभा तादृक्साभवन्मानवस्य ह&#x9;033c&lt;br&gt;&#xA;तेजोनिवासः स द्वीप इति वै मेनिरे वयम्&#x9;034a&lt;br&gt;&#xA;न तत्राभ्यधिकः कश्चित्सर्वे ते समतेजसः&#x9;034c&lt;br&gt;&#xA;अथ सूर्यसहस्रस्य प्रभां युगपदुत्थिताम्&#x9;035a&lt;br&gt;&#xA;सहसा दृष्टवन्तः स्म पुनरेव बृहस्पते&#x9;035c&lt;br&gt;&#xA;सहिताश्चाभ्यधावन्त ततस्ते मानवा द्रुतम्&#x9;036a&lt;br&gt;&#xA;कृताञ्जलिपुटा हृष्टा नम इत्येव वादिनः&#x9;036c&lt;br&gt;&#xA;ततोऽभिवदतां तेषामश्रौष्म विपुलं ध्वनिम्&#x9;037a&lt;br&gt;&#xA;बलिः किलोपह्रियते तस्य देवस्य तैर्नरैः&#x9;037c&lt;br&gt;&#xA;वयं तु तेजसा तस्य सहसा हृतचेतसः&#x9;038a&lt;br&gt;&#xA;न किञ्चिदपि पश्यामो हृतदृष्टिबलेन्द्रियाः&#x9;038c&lt;br&gt;&#xA;एकस्तु शब्दोऽविरतः श्रुतोऽस्माभिरुदीरितः&#x9;039a&lt;br&gt;&#xA;जितं ते पुण्डरीकाक्ष नमस्ते विश्वभावन&#x9;039c&lt;br&gt;&#xA;नमस्तेऽस्तु हृषीकेश महापुरुषपूर्वज&#x9;040a&lt;br&gt;&#xA;इति शब्दः श्रुतोऽस्माभिः शिक्षाक्षरसमीरितः&#x9;040c&lt;br&gt;&#xA;एतस्मिन्नन्तरे वायुः सर्वगन्धवहः शुचिः&#x9;041a&lt;br&gt;&#xA;दिव्यान्युवाह पुष्पाणि कर्मण्याश्चौषधीस्तथा&#x9;041c&lt;br&gt;&#xA;तैरिष्टः पञ्चकालज्ञैर्हरिरेकान्तिभिर्नरैः&#x9;042a&lt;br&gt;&#xA;नूनं तत्रागतो देवो यथा तैर्वागुदीरिता&#x9;042c&lt;br&gt;&#xA;वयं त्वेनं न पश्यामो मोहितास्तस्य मायया&#x9;042e&lt;br&gt;&#xA;मारुते सन्निवृत्ते च बलौ च प्रतिपादिते&#x9;043a&lt;br&gt;&#xA;चिन्ताव्याकुलितात्मानो जाताः स्मोऽङ्गिरसां वर&#x9;043c&lt;br&gt;&#xA;मानवानां सहस्रेषु तेषु वै शुद्धयोनिषु&#x9;044a&lt;br&gt;&#xA;अस्मान्न कश्चिन्मनसा चक्षुषा वाप्यपूजयत्&#x9;044c&lt;br&gt;&#xA;तेऽपि स्वस्था मुनिगणा एकभावमनुव्रताः&#x9;045a&lt;br&gt;&#xA;नास्मासु दधिरे भावं ब्रह्मभावमनुष्ठिताः&#x9;045c&lt;br&gt;&#xA;ततोऽस्मान्सुपरिश्रान्तांस्तपसा चापि कर्शितान्&#x9;046a&lt;br&gt;&#xA;उवाच खस्थं किमपि भूतं तत्राशरीरकम्&#x9;046c&lt;br&gt;&#xA;दृष्टा वः पुरुषाः श्वेताः सर्वेन्द्रियविवर्जिताः&#x9;047a&lt;br&gt;&#xA;दृष्टो भवति देवेश एभिर्दृष्टैर्द्विजोत्तमाः&#x9;047c&lt;br&gt;&#xA;गच्छध्वं मुनयः सर्वे यथागतमितोऽचिरात्&#x9;048a&lt;br&gt;&#xA;न स शक्यो अभक्तेन द्रष्टुं देवः कथञ्चन&#x9;048c&lt;br&gt;&#xA;कामं कालेन महता एकान्तित्वं समागतैः&#x9;049a&lt;br&gt;&#xA;शक्यो द्रष्टुं स भगवान्प्रभामण्डलदुर्दृशः&#x9;049c&lt;br&gt;&#xA;महत्कार्यं तु कर्तव्यं युष्माभिर्द्विजसत्तमाः&#x9;050a&lt;br&gt;&#xA;इतः कृतयुगेऽतीते विपर्यासं गतेऽपि च&#x9;050c&lt;br&gt;&#xA;वैवस्वतेऽन्तरे विप्राः प्राप्ते त्रेतायुगे ततः&#x9;051a&lt;br&gt;&#xA;सुराणां कार्यसिद्ध्यर्थं सहाया वै भविष्यथ&#x9;051c&lt;br&gt;&#xA;ततस्तदद्भुतं वाक्यं निशम्यैवं स्म सोमप&#x9;052a&lt;br&gt;&#xA;तस्य प्रसादात्प्राप्ताः स्मो देशमीप्सितमञ्जसा&#x9;052c&lt;br&gt;&#xA;एवं सुतपसा चैव हव्यकव्यैस्तथैव च&#x9;053a&lt;br&gt;&#xA;देवोऽस्माभिर्न दृष्टः स कथं त्वं द्रष्टुमर्हसि&#x9;053c&lt;br&gt;&#xA;नारायणो महद्भूतं विश्वसृग्घव्यकव्यभुक्&#x9;053e&lt;br&gt;&#xA;भीष्म उवाच&#x9;054 &lt;br&gt;&#xA;एवमेकतवाक्येन द्वितत्रितमतेन च&#x9;054a&lt;br&gt;&#xA;अनुनीतः सदस्यैश्च बृहस्पतिरुदारधीः&#x9;054c&lt;br&gt;&#xA;समानीय ततो यज्ञं दैवतं समपूजयत्&#x9;054e&lt;br&gt;&#xA;समाप्तयज्ञो राजापि प्रजाः पालितवान्वसुः&#x9;055a&lt;br&gt;&#xA;ब्रह्मशापाद्दिवो भ्रष्टः प्रविवेश महीं ततः&#x9;055c&lt;br&gt;&#xA;अन्तर्भूमिगतश्चैव सततं धर्मवत्सलः&#x9;056a&lt;br&gt;&#xA;नारायणपरो भूत्वा नारायणपदं जगौ&#x9;056c&lt;br&gt;&#xA;तस्यैव च प्रसादेन पुनरेवोत्थितस्तु सः&#x9;057a&lt;br&gt;&#xA;महीतलाद्गतः स्थानं ब्रह्मणः समनन्तरम्&#x9;057c&lt;br&gt;&#xA;परां गतिमनुप्राप्त इति नैष्ठिकमञ्जसा&#x9;057e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/324/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/324/</guid>
      <description>&lt;p&gt;युधिष्ठिर उवाच&#x9;001 &lt;br&gt;&#xA;यदा भक्तो भगवत आसीद्राजा महावसुः&#x9;001a&lt;br&gt;&#xA;किमर्थं स परिभ्रष्टो विवेश विवरं भुवः&#x9;001c&lt;br&gt;&#xA;भीष्म उवाच&#x9;002 &lt;br&gt;&#xA;अत्राप्युदाहरन्तीममितिहासं पुरातनम्&#x9;002a&lt;br&gt;&#xA;ऋषीणां चैव संवादं त्रिदशानां च भारत&#x9;002c&lt;br&gt;&#xA;अजेन यष्टव्यमिति देवाः प्राहुर्द्विजोत्तमान्&#x9;003a&lt;br&gt;&#xA;स च छागो ह्यजो ज्ञेयो नान्यः पशुरिति स्थितिः&#x9;003c&lt;br&gt;&#xA;ऋषय ऊचुः&#x9;004 &lt;br&gt;&#xA;बीजैर्यज्ञेषु यष्टव्यमिति वै वैदिकी श्रुतिः&#x9;004a&lt;br&gt;&#xA;अजसञ्ज्ञानि बीजानि छागं न घ्नन्तुमर्हथ&#x9;004c&lt;br&gt;&#xA;नैष धर्मः सतां देवा यत्र वध्येत वै पशुः&#x9;005a&lt;br&gt;&#xA;इदं कृतयुगं श्रेष्ठं कथं वध्येत वै पशुः&#x9;005c&lt;br&gt;&#xA;भीष्म उवाच&#x9;006 &lt;br&gt;&#xA;तेषां संवदतामेवमृषीणां विबुधैः सह&#x9;006a&lt;br&gt;&#xA;मार्गागतो नृपश्रेष्ठस्तं देशं प्राप्तवान्वसुः&#x9;006c&lt;br&gt;&#xA;अन्तरिक्षचरः श्रीमान्समग्रबलवाहनः&#x9;006e&lt;br&gt;&#xA;तं दृष्ट्वा सहसायान्तं वसुं ते त्वन्तरिक्षगम्&#x9;007a&lt;br&gt;&#xA;ऊचुर्द्विजातयो देवानेष छेत्स्यति संशयम्&#x9;007c&lt;br&gt;&#xA;यज्वा दानपतिः श्रेष्ठः सर्वभूतहितप्रियः&#x9;008a&lt;br&gt;&#xA;कथं स्विदन्यथा ब्रूयाद्वाक्यमेष महान्वसुः&#x9;008c&lt;br&gt;&#xA;एवं ते संविदं कृत्वा विबुधा ऋषयस्तथा&#x9;009a&lt;br&gt;&#xA;अपृच्छन्सहसाभ्येत्य वसुं राजानमन्तिकात्&#x9;009c&lt;br&gt;&#xA;भो राजन्केन यष्टव्यमजेनाहो स्विदौषधैः&#x9;010a&lt;br&gt;&#xA;एतन्नः संशयं छिन्धि प्रमाणं नो भवान्मतः&#x9;010c&lt;br&gt;&#xA;स तान्कृताञ्जलिर्भूत्वा परिपप्रच्छ वै वसुः&#x9;011a&lt;br&gt;&#xA;कस्य वः को मतः पक्षो ब्रूत सत्यं समागताः&#x9;011c&lt;br&gt;&#xA;ऋषय ऊचुः&#x9;012 &lt;br&gt;&#xA;धान्यैर्यष्टव्यमित्येष पक्षोऽस्माकं नराधिप&#x9;012a&lt;br&gt;&#xA;देवानां तु पशुः पक्षो मतो राजन्वदस्व नः&#x9;012c&lt;br&gt;&#xA;भीष्म उवाच&#x9;013 &lt;br&gt;&#xA;देवानां तु मतं ज्ञात्वा वसुना पक्षसंश्रयात्&#x9;013a&lt;br&gt;&#xA;छागेनाजेन यष्टव्यमेवमुक्तं वचस्तदा&#x9;013c&lt;br&gt;&#xA;कुपितास्ते ततः सर्वे मुनयः सूर्यवर्चसः&#x9;014a&lt;br&gt;&#xA;ऊचुर्वसुं विमानस्थं देवपक्षार्थवादिनम्&#x9;014c&lt;br&gt;&#xA;सुरपक्षो गृहीतस्ते यस्मात्तस्माद्दिवः पत&#x9;015a&lt;br&gt;&#xA;अद्य प्रभृति ते राजन्नाकाशे विहता गतिः&#x9;015c&lt;br&gt;&#xA;अस्मच्छापाभिघातेन महीं भित्त्वा प्रवेक्ष्यसि&#x9;015e&lt;br&gt;&#xA;ततस्तस्मिन्मुहूर्तेऽथ राजोपरिचरस्तदा&#x9;016a&lt;br&gt;&#xA;अधो वै सम्बभूवाशु भूमेर्विवरगो नृपः&#x9;016c&lt;br&gt;&#xA;स्मृतिस्त्वेनं न प्रजहौ तदा नारायणाज्ञया&#x9;016e&lt;br&gt;&#xA;देवास्तु सहिताः सर्वे वसोः शापविमोक्षणम्&#x9;017a&lt;br&gt;&#xA;चिन्तयामासुरव्यग्राः सुकृतं हि नृपस्य तत्&#x9;017c&lt;br&gt;&#xA;अनेनास्मत्कृते राज्ञा शापः प्राप्तो महात्मना&#x9;018a&lt;br&gt;&#xA;अस्य प्रतिप्रियं कार्यं सहितैर्नो दिवौकसः&#x9;018c&lt;br&gt;&#xA;इति बुद्ध्या व्यवस्याशु गत्वा निश्चयमीश्वराः&#x9;019a&lt;br&gt;&#xA;ऊचुस्तं हृष्टमनसो राजोपरिचरं तदा&#x9;019c&lt;br&gt;&#xA;ब्रह्मण्यदेवं त्वं भक्तः सुरासुरगुरुं हरिम्&#x9;020a&lt;br&gt;&#xA;कामं स तव तुष्टात्मा कुर्याच्छापविमोक्षणम्&#x9;020c&lt;br&gt;&#xA;मानना तु द्विजातीनां कर्तव्या वै महात्मनाम्&#x9;021a&lt;br&gt;&#xA;अवश्यं तपसा तेषां फलितव्यं नृपोत्तम&#x9;021c&lt;br&gt;&#xA;यतस्त्वं सहसा भ्रष्ट आकाशान्मेदिनीतलम्&#x9;022a&lt;br&gt;&#xA;एकं त्वनुग्रहं तुभ्यं दद्मो वै नृपसत्तम&#x9;022c&lt;br&gt;&#xA;यावत्त्वं शापदोषेण कालमासिष्यसेऽनघ&#x9;023a&lt;br&gt;&#xA;भूमेर्विवरगो भूत्वा तावन्तं कालमाप्स्यसि&#x9;023c&lt;br&gt;&#xA;यज्ञेषु सुहुतां विप्रैर्वसोर्धारां महात्मभिः&#x9;023e&lt;br&gt;&#xA;प्राप्स्यसेऽस्मदनुध्यानान्मा च त्वां ग्लानिरास्पृशेत्&#x9;024a&lt;br&gt;&#xA;न क्षुत्पिपासे राजेन्द्र भूमेश्छिद्रे भविष्यतः&#x9;024c&lt;br&gt;&#xA;वसोर्धारानुपीतत्वात्तेजसाप्यायितेन च&#x9;025a&lt;br&gt;&#xA;स देवोऽस्मद्वरात्प्रीतो ब्रह्मलोकं हि नेष्यति&#x9;025c&lt;br&gt;&#xA;एवं दत्त्वा वरं राज्ञे सर्वे तत्र दिवौकसः&#x9;026a&lt;br&gt;&#xA;गताः स्वभवनं देवा ऋषयश्च तपोधनाः&#x9;026c&lt;br&gt;&#xA;चक्रे च सततं पूजां विष्वक्सेनाय भारत&#x9;027a&lt;br&gt;&#xA;जप्यं जगौ च सततं नारायणमुखोद्गतम्&#x9;027c&lt;br&gt;&#xA;तत्रापि पञ्चभिर्यज्ञैः पञ्चकालानरिन्दम&#x9;028a&lt;br&gt;&#xA;अयजद्धरिं सुरपतिं भूमेर्विवरगोऽपि सन्&#x9;028c&lt;br&gt;&#xA;ततोऽस्य तुष्टो भगवान्भक्त्या नारायणो हरिः&#x9;029a&lt;br&gt;&#xA;अनन्यभक्तस्य सतस्तत्परस्य जितात्मनः&#x9;029c&lt;br&gt;&#xA;वरदो भगवान्विष्णुः समीपस्थं द्विजोत्तमम्&#x9;030a&lt;br&gt;&#xA;गरुत्मन्तं महावेगमाबभाषे स्मयन्निव&#x9;030c&lt;br&gt;&#xA;द्विजोत्तम महाभाग गम्यतां वचनान्मम&#x9;031a&lt;br&gt;&#xA;सम्राड्राजा वसुर्नाम धर्मात्मा मां समाश्रितः&#x9;031c&lt;br&gt;&#xA;ब्राह्मणानां प्रकोपेन प्रविष्टो वसुधातलम्&#x9;032a&lt;br&gt;&#xA;मानितास्ते तु विप्रेन्द्रास्त्वं तु गच्छ द्विजोत्तम&#x9;032c&lt;br&gt;&#xA;भूमेर्विवरसङ्गुप्तं गरुडेह ममाज्ञया&#x9;033a&lt;br&gt;&#xA;अधश्चरं नृपश्रेष्ठं खेचरं कुरु माचिरम्&#x9;033c&lt;br&gt;&#xA;गरुत्मानथ विक्षिप्य पक्षौ मारुतवेगवान्&#x9;034a&lt;br&gt;&#xA;विवेश विवरं भूमेर्यत्रास्ते वाग्यतो वसुः&#x9;034c&lt;br&gt;&#xA;तत एनं समुत्क्षिप्य सहसा विनतासुतः&#x9;035a&lt;br&gt;&#xA;उत्पपात नभस्तूर्णं तत्र चैनममुञ्चत&#x9;035c&lt;br&gt;&#xA;तस्मिन्मुहूर्ते सञ्जज्ञे राजोपरिचरः पुनः&#x9;036a&lt;br&gt;&#xA;सशरीरो गतश्चैव ब्रह्मलोकं नृपोत्तमः&#x9;036c&lt;br&gt;&#xA;एवं तेनापि कौन्तेय वाग्दोषाद्देवताज्ञया&#x9;037a&lt;br&gt;&#xA;प्राप्ता गतिरयज्वार्हा द्विजशापान्महात्मना&#x9;037c&lt;br&gt;&#xA;केवलं पुरुषस्तेन सेवितो हरिरीश्वरः&#x9;038a&lt;br&gt;&#xA;ततः शीघ्रं जहौ शापं ब्रह्मलोकमवाप च&#x9;038c&lt;br&gt;&#xA;एतत्ते सर्वमाख्यातं ते भूता मानवा यथा&#x9;039a&lt;br&gt;&#xA;नारदोऽपि यथा श्वेतं द्वीपं स गतवानृषिः&#x9;039c&lt;br&gt;&#xA;तत्ते सर्वं प्रवक्ष्यामि शृणुष्वैकमना नृप&#x9;039e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/325/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/325/</guid>
      <description>&lt;p&gt;भीष्म उवाच&#x9;001 &lt;br&gt;&#xA;प्राप्य श्वेतं महाद्वीपं नारदो भगवानृषिः&#x9;001a&lt;br&gt;&#xA;ददर्श तानेव नराञ्श्वेतांश्चन्द्रप्रभाञ्शुभान्&#x9;001c&lt;br&gt;&#xA;पूजयामास शिरसा मनसा तैश्च पूजितः&#x9;002a&lt;br&gt;&#xA;दिदृक्षुर्जप्यपरमः सर्वकृच्छ्रधरः स्थितः&#x9;002c&lt;br&gt;&#xA;भूत्वैकाग्रमना विप्र ऊर्ध्वबाहुर्महामुनिः&#x9;003a&lt;br&gt;&#xA;स्तोत्रं जगौ स विश्वाय निर्गुणाय महात्मने&#x9;003c&lt;br&gt;&#xA;नारद उवाच&#x9;004 &lt;br&gt;&#xA;नमस्ते देवदेव [1] निष्क्रिय [2] निर्गुण [3] लोकसाक्षिन् [4] क्षेत्रज्ञ [5] अनन्त [6=116] पुरुष [7] महापुरुष [8] त्रिगुण [9] प्रधान [10]&#x9;004A&lt;br&gt;&#xA;अमृत [11] व्योम [12] सनातन [13] सदसद्व्यक्ताव्यक्त [14] ऋतधामन् [15] पूर्वादिदेव [16] वसुप्रद [17] प्रजापते [18] सुप्रजापते [19] वनस्पते [20]&#x9;004B&lt;br&gt;&#xA;महाप्रजापते [21] ऊर्जस्पते [22] वाचस्पते [23] मनस्पते [24] जगत्पते [25] दिवस्पते [26] मरुत्पते [27] सलिलपते [28] पृथिवीपते [29] दिक्पते [30]&#x9;004C&lt;br&gt;&#xA;पूर्वनिवास [31] ब्रह्मपुरोहित [32] ब्रह्मकायिक [33] महाकायिक [34] महाराजिक [35] चतुर्महाराजिक [36] आभासुर [37] महाभासुर [38] सप्तमहाभासुर [39] याम्य [40]&#x9;004D&lt;br&gt;&#xA;महायाम्य [41] सञ्ज्ञासञ्ज्ञ [42] तुषित [43] महातुषित [44] प्रतर्दन [45] परिनिर्मित [46] वशवर्तिन् [47] अपरिनिर्मित [48] यज्ञ [49] महायज्ञ [50]&#x9;004E&lt;br&gt;&#xA;यज्ञसम्भव [51] यज्ञयोने [52] यज्ञगर्भ [53] यज्ञहृदय [54] यज्ञस्तुत [55] यज्ञभागहर [56] पञ्चयज्ञधर [57] पञ्चकालकर्तृगते [58] पञ्चरात्रिक [59] वैकुण्ठ [60]&#x9;004F&lt;br&gt;&#xA;अपराजित [61] मानसिक [62] परमस्वामिन् [63] सुस्नात [64] हंस [65] परमहंस [66] परमयाज्ञिक [67] साङ्ख्ययोग [68] अमृतेशय [69] हिरण्येशय [70]&#x9;004G&lt;br&gt;&#xA;वेदेशय [71] कुशेशय [72] ब्रह्मेशय [73] पद्मेशय [74] विश्वेश्वर [75] त्वं जगदन्वयः [76] त्वं जगत्प्रकृतिः [77] तवाग्निरास्यम् [78] वडवामुखोऽग्निः [79] त्वमाहुतिः [80]&#x9;004H&lt;br&gt;&#xA;त्वं सारथिः [81] त्वं वषट्कारः [82] त्वमोङ्कारः [83] त्वं मनः [84] त्वं चन्द्रमाः [85] त्वं चक्षुराद्यम् [86] त्वं सूर्यः [87] त्वं दिशां गजः [88] दिग्भानो [89] हयशिरः [90]&#x9;004I&lt;br&gt;&#xA;प्रथमत्रिसौपर्ण [91] पञ्चाग्ने [92] त्रिणाचिकेत [93] षडङ्गविधान [94] प्राग्ज्योतिष [95] ज्येष्ठसामग [96] सामिकव्रतधर [97] अथर्वशिरः [98] पञ्चमहाकल्प [99] फेनपाचार्य [100]&#x9;004J&lt;br&gt;&#xA;वालखिल्य [101] वैखानस [102] अभग्नयोग [103] अभग्नपरिसङ्ख्यान [104] युगादे [105] युगमध्य [106] युगनिधन [107] आखण्डल [108] प्राचीनगर्भ [109] कौशिक [110]&#x9;004K&lt;br&gt;&#xA;पुरुष्टुत [111] पुरुहूत [112] विश्वरूप [113] अनन्तगते [114] अनन्तभोग [115] अनन्त [116=6] अनादे [117] अमध्य [118] अव्यक्तमध्य [119] अव्यक्तनिधन [120]&#x9;004L&lt;br&gt;&#xA;व्रतावास [121] समुद्राधिवास [122] यशोवास [123] तपोवास [124] लक्ष्म्यावास [125] विद्यावास [126] कीर्त्यावास [127] श्रीवास [128] सर्वावास [129] वासुदेव [130]&#x9;004M&lt;br&gt;&#xA;सर्वच्छन्दक [131] हरिहय [132] हरिमेध [133] महायज्ञभागहर [134] वरप्रद [135=157] यमनियममहानियमकृच्छ्रातिकृच्छ्रमहाकृच्छ्रसर्वकृच्छ्रनियमधर [136] निवृत्तधर्मप्रवचनगते [137] प्रवृत्तवेदक्रिय [138] अज [139] सर्वगते [140]&#x9;004N&lt;br&gt;&#xA;सर्वदर्शिन् [141] अग्राह्य [142] अचल [143] महाविभूते [144] माहात्म्यशरीर [145] पवित्र [146] महापवित्र [147] हिरण्मय [148] बृहत् [149] अप्रतर्क्य [150]&#x9;004O&lt;br&gt;&#xA;अविज्ञेय [151] ब्रह्माग्र्य [152] प्रजासर्गकर [153] प्रजानिधनकर [154] महामायाधर [155] चित्रशिखण्डिन् [156] वरप्रद [157=135] पुरोडाशभागहर [158] गताध्वन् [159] छिन्नतृष्ण [160]&#x9;004P&lt;br&gt;&#xA;छिन्नसंशय [161] सर्वतोनिवृत्त [162] ब्राह्मणरूप [163] ब्राह्मणप्रिय [164] विश्वमूर्ते [165] महामूर्ते [166] बान्धव [167] भक्तवत्सल [168] ब्रह्मण्यदेव [169] भक्तोऽहं त्वां दिदृक्षुः [170] एकान्तदर्शनाय नमो नमः [171]&#x9;004Q&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/326/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/326/</guid>
      <description>&lt;p&gt;भीष्म उवाच&#x9;001 &lt;br&gt;&#xA;एवं स्तुतः स भगवान्गुह्यैस्तथ्यैश्च नामभिः&#x9;001a&lt;br&gt;&#xA;तं मुनिं दर्शयामास नारदं विश्वरूपधृक्&#x9;001c&lt;br&gt;&#xA;किञ्चिच्चन्द्रविशुद्धात्मा किञ्चिच्चन्द्राद्विशेषवान्&#x9;002a&lt;br&gt;&#xA;कृशानुवर्णः किञ्चिच्च किञ्चिद्धिष्ण्याकृतिः प्रभुः&#x9;002c&lt;br&gt;&#xA;शुकपत्रवर्णः किञ्चिच्च किञ्चित्स्फटिकसप्रभः&#x9;003a&lt;br&gt;&#xA;नीलाञ्जनचयप्रख्यो जातरूपप्रभः क्वचित्&#x9;003c&lt;br&gt;&#xA;प्रवालाङ्कुरवर्णश्च श्वेतवर्णः क्वचिद्बभौ&#x9;004a&lt;br&gt;&#xA;क्वचित्सुवर्णवर्णाभो वैडूर्यसदृशः क्वचित्&#x9;004c&lt;br&gt;&#xA;नीलवैडूर्यसदृश इन्द्रनीलनिभः क्वचित्&#x9;005a&lt;br&gt;&#xA;मयूरग्रीववर्णाभो मुक्ताहारनिभः क्वचित्&#x9;005c&lt;br&gt;&#xA;एतान्वर्णान्बहुविधान्रूपे बिभ्रत्सनातनः&#x9;006a&lt;br&gt;&#xA;सहस्रनयनः श्रीमाञ्शतशीर्षः सहस्रपात्&#x9;006c&lt;br&gt;&#xA;सहस्रोदरबाहुश्च अव्यक्त इति च क्वचित्&#x9;007a&lt;br&gt;&#xA;ओङ्कारमुद्गिरन्वक्त्रात्सावित्रीं च तदन्वयाम्&#x9;007c&lt;br&gt;&#xA;शेषेभ्यश्चैव वक्त्रेभ्यश्चतुर्वेदोद्गतं वसु&#x9;008a&lt;br&gt;&#xA;आरण्यकं जगौ देवो हरिर्नारायणो वशी&#x9;008c&lt;br&gt;&#xA;वेदीं कमण्डलुं दर्भान्मणिरूपानथोपलान्&#x9;009a&lt;br&gt;&#xA;अजिनं दण्डकाष्ठं च ज्वलितं च हुताशनम्&#x9;009c&lt;br&gt;&#xA;धारयामास देवेशो हस्तैर्यज्ञपतिस्तदा&#x9;009e&lt;br&gt;&#xA;तं प्रसन्नं प्रसन्नात्मा नारदो द्विजसत्तमः&#x9;010a&lt;br&gt;&#xA;वाग्यतः प्रयतो भूत्वा ववन्दे परमेश्वरम्&#x9;010c&lt;br&gt;&#xA;तमुवाच नतं मूर्ध्ना देवानामादिरव्ययः&#x9;010e&lt;br&gt;&#xA;एकतश्च द्वितश्चैव त्रितश्चैव महर्षयः&#x9;011a&lt;br&gt;&#xA;इमं देशमनुप्राप्ता मम दर्शनलालसाः&#x9;011c&lt;br&gt;&#xA;न च मां ते ददृशिरे न च द्रक्ष्यति कश्चन&#x9;012a&lt;br&gt;&#xA;ऋते ह्येकान्तिकश्रेष्ठात्त्वं चैवैकान्तिको मतः&#x9;012c&lt;br&gt;&#xA;ममैतास्तनवः श्रेष्ठा जाता धर्मगृहे द्विज&#x9;013a&lt;br&gt;&#xA;तास्त्वं भजस्व सततं साधयस्व यथागतम्&#x9;013c&lt;br&gt;&#xA;वृणीष्व च वरं विप्र मत्तस्त्वं यमिहेच्छसि&#x9;014a&lt;br&gt;&#xA;प्रसन्नोऽहं तवाद्येह विश्वमूर्तिरिहाव्ययः&#x9;014c&lt;br&gt;&#xA;नारद उवाच&#x9;015&lt;br&gt;&#xA;अद्य मे तपसो देव यमस्य नियमस्य च&#x9;015a&lt;br&gt;&#xA;सद्यः फलमवाप्तं वै दृष्टो यद्भगवान्मया&#x9;015c&lt;br&gt;&#xA;वर एष ममात्यन्तं दृष्टस्त्वं यत्सनातनः&#x9;016a&lt;br&gt;&#xA;भगवान्विश्वदृक्सिंहः सर्वमूर्तिर्महाप्रभुः&#x9;016c&lt;br&gt;&#xA;भीष्म उवाच&#x9;017&lt;br&gt;&#xA;एवं सन्दर्शयित्वा तु नारदं परमेष्ठिजम्&#x9;017a&lt;br&gt;&#xA;उवाच वचनं भूयो गच्छ नारद माचिरम्&#x9;017c&lt;br&gt;&#xA;इमे ह्यनिन्द्रियाहारा मद्भक्ताश्चन्द्रवर्चसः&#x9;018a&lt;br&gt;&#xA;एकाग्राश्चिन्तयेयुर्मां नैषां विघ्नो भवेदिति&#x9;018c&lt;br&gt;&#xA;सिद्धाश्चैते महाभागाः पुरा ह्येकान्तिनोऽभवन्&#x9;019a&lt;br&gt;&#xA;तमोरजोविनिर्मुक्ता मां प्रवेक्ष्यन्त्यसंशयम्&#x9;019c&lt;br&gt;&#xA;न दृश्यश्चक्षुषा योऽसौ न स्पृश्यः स्पर्शनेन च&#x9;020a&lt;br&gt;&#xA;न घ्रेयश्चैव गन्धेन रसेन च विवर्जितः&#x9;020c&lt;br&gt;&#xA;सत्त्वं रजस्तमश्चैव न गुणास्तं भजन्ति वै&#x9;021a&lt;br&gt;&#xA;यश्च सर्वगतः साक्षी लोकस्यात्मेति कथ्यते&#x9;021c&lt;br&gt;&#xA;भूतग्रामशरीरेषु नश्यत्सु न विनश्यति&#x9;022a&lt;br&gt;&#xA;अजो नित्यः शाश्वतश्च निर्गुणो निष्कलस्तथा&#x9;022c&lt;br&gt;&#xA;द्विर्द्वादशेभ्यस्तत्त्वेभ्यः ख्यातो यः पञ्चविंशकः&#x9;023a&lt;br&gt;&#xA;पुरुषो निष्क्रियश्चैव ज्ञानदृश्यश्च कथ्यते&#x9;023c&lt;br&gt;&#xA;यं प्रविश्य भवन्तीह मुक्ता वै द्विजसत्तम&#x9;024a&lt;br&gt;&#xA;स वासुदेवो विज्ञेयः परमात्मा सनातनः&#x9;024c&lt;br&gt;&#xA;पश्य देवस्य माहात्म्यं महिमानं च नारद&#x9;025a&lt;br&gt;&#xA;शुभाशुभैः कर्मभिर्यो न लिप्यति कदाचन&#x9;025c&lt;br&gt;&#xA;सत्त्वं रजस्तमश्चैव गुणानेतान्प्रचक्षते&#x9;026a&lt;br&gt;&#xA;एते सर्वशरीरेषु तिष्ठन्ति विचरन्ति च&#x9;026c&lt;br&gt;&#xA;एतान्गुणांस्तु क्षेत्रज्ञो भुङ्क्ते नैभिः स भुज्यते&#x9;027a&lt;br&gt;&#xA;निर्गुणो गुणभुक्चैव गुणस्रष्टा गुणाधिकः&#x9;027c&lt;br&gt;&#xA;जगत्प्रतिष्ठा देवर्षे पृथिव्यप्सु प्रलीयते&#x9;028a&lt;br&gt;&#xA;ज्योतिष्यापः प्रलीयन्ते ज्योतिर्वायौ प्रलीयते&#x9;028c&lt;br&gt;&#xA;खे वायुः प्रलयं याति मनस्याकाशमेव च&#x9;029a&lt;br&gt;&#xA;मनो हि परमं भूतं तदव्यक्ते प्रलीयते&#x9;029c&lt;br&gt;&#xA;अव्यक्तं पुरुषे ब्रह्मन्निष्क्रिये सम्प्रलीयते&#x9;030a&lt;br&gt;&#xA;नास्ति तस्मात्परतरं पुरुषाद्वै सनातनात्&#x9;030c&lt;br&gt;&#xA;नित्यं हि नास्ति जगति भूतं स्थावरजङ्गमम्&#x9;031a&lt;br&gt;&#xA;ऋते तमेकं पुरुषं वासुदेवं सनातनम्&#x9;031c&lt;br&gt;&#xA;सर्वभूतात्मभूतो हि वासुदेवो महाबलः&#x9;031e&lt;br&gt;&#xA;पृथिवी वायुराकाशमापो ज्योतिश्च पञ्चमम्&#x9;032a&lt;br&gt;&#xA;ते समेता महात्मानः शरीरमिति सञ्ज्ञितम्&#x9;032c&lt;br&gt;&#xA;तदाविशति यो ब्रह्मन्नदृश्यो लघुविक्रमः&#x9;033a&lt;br&gt;&#xA;उत्पन्न एव भवति शरीरं चेष्टयन्प्रभुः&#x9;033c&lt;br&gt;&#xA;न विना धातुसङ्घातं शरीरं भवति क्वचित्&#x9;034a&lt;br&gt;&#xA;न च जीवं विना ब्रह्मन्धातवश्चेष्टयन्त्युत&#x9;034c&lt;br&gt;&#xA;स जीवः परिसङ्ख्यातः शेषः सङ्कर्षणः प्रभुः&#x9;035a&lt;br&gt;&#xA;तस्मात्सनत्कुमारत्वं यो लभेत स्वकर्मणा&#x9;035c&lt;br&gt;&#xA;यस्मिंश्च सर्वभूतानि प्रलयं यान्ति सङ्क्षये&#x9;036a&lt;br&gt;&#xA;स मनः सर्वभूतानां प्रद्युम्नः परिपठ्यते&#x9;036c&lt;br&gt;&#xA;तस्मात्प्रसूतो यः कर्ता कार्यं कारणमेव च&#x9;037a&lt;br&gt;&#xA;यस्मात्सर्वं प्रभवति जगत्स्थावरजङ्गमम्&#x9;037c&lt;br&gt;&#xA;सोऽनिरुद्धः स ईशानो व्यक्तिः सा सर्वकर्मसु&#x9;037e&lt;br&gt;&#xA;यो वासुदेवो भगवान्क्षेत्रज्ञो निर्गुणात्मकः&#x9;038a&lt;br&gt;&#xA;ज्ञेयः स एव भगवाञ्जीवः सङ्कर्षणः प्रभुः&#x9;038c&lt;br&gt;&#xA;सङ्कर्षणाच्च प्रद्युम्नो मनोभूतः स उच्यते&#x9;039a&lt;br&gt;&#xA;प्रद्युम्नाद्योऽनिरुद्धस्तु सोऽहङ्कारो महेश्वरः&#x9;039c&lt;br&gt;&#xA;मत्तः सर्वं सम्भवति जगत्स्थावरजङ्गमम्&#x9;040a&lt;br&gt;&#xA;अक्षरं च क्षरं चैव सच्चासच्चैव नारद&#x9;040c&lt;br&gt;&#xA;मां प्रविश्य भवन्तीह मुक्ता भक्तास्तु ये मम&#x9;041a&lt;br&gt;&#xA;अहं हि पुरुषो ज्ञेयो निष्क्रियः पञ्चविंशकः&#x9;041c&lt;br&gt;&#xA;निर्गुणो निष्कलश्चैव निर्द्वन्द्वो निष्परिग्रहः&#x9;042a&lt;br&gt;&#xA;एतत्त्वया न विज्ञेयं रूपवानिति दृश्यते&#x9;042c&lt;br&gt;&#xA;इच्छन्मुहूर्तान्नश्येयमीशोऽहं जगतो गुरुः&#x9;042e&lt;br&gt;&#xA;माया ह्येषा मया सृष्टा यन्मां पश्यसि नारद&#x9;043a&lt;br&gt;&#xA;सर्वभूतगुणैर्युक्तं नैवं त्वं ज्ञातुमर्हसि&#x9;043c&lt;br&gt;&#xA;मयैतत्कथितं सम्यक्तव मूर्तिचतुष्टयम्&#x9;043e&lt;br&gt;&#xA;सिद्धा ह्येते महाभागा नरा ह्येकान्तिनोऽभवन्&#x9;044a&lt;br&gt;&#xA;तमोरजोभ्यां निर्मुक्ताः प्रवेक्ष्यन्ति च मां मुने&#x9;044c&lt;br&gt;&#xA;अहं कर्ता च कार्यं च कारणं चापि नारद&#x9;045a&lt;br&gt;&#xA;अहं हि जीवसञ्ज्ञो वै मयि जीवः समाहितः&#x9;045c&lt;br&gt;&#xA;मैवं ते बुद्धिरत्राभूद्दृष्टो जीवो मयेति च&#x9;045e&lt;br&gt;&#xA;अहं सर्वत्रगो ब्रह्मन्भूतग्रामान्तरात्मकः&#x9;046a&lt;br&gt;&#xA;भूतग्रामशरीरेषु नश्यत्सु न नशाम्यहम्&#x9;046c&lt;br&gt;&#xA;हिरण्यगर्भो लोकादिश्चतुर्वक्त्रो निरुक्तगः&#x9;047a&lt;br&gt;&#xA;ब्रह्मा सनातनो देवो मम बह्वर्थचिन्तकः&#x9;047c&lt;br&gt;&#xA;पश्यैकादश मे रुद्रान्दक्षिणं पार्श्वमास्थितान्&#x9;048a&lt;br&gt;&#xA;द्वादशैव तथादित्यान्वामं पार्श्वं समास्थितान्&#x9;048c&lt;br&gt;&#xA;अग्रतश्चैव मे पश्य वसूनष्टौ सुरोत्तमान्&#x9;049a&lt;br&gt;&#xA;नासत्यं चैव दस्रं च भिषजौ पश्य पृष्ठतः&#x9;049c&lt;br&gt;&#xA;सर्वान्प्रजापतीन्पश्य पश्य सप्त ऋषीनपि&#x9;050a&lt;br&gt;&#xA;वेदान्यज्ञांश्च शतशः पश्यामृतमथौषधीः&#x9;050c&lt;br&gt;&#xA;तपांसि नियमांश्चैव यमानपि पृथग्विधान्&#x9;051a&lt;br&gt;&#xA;तथाष्टगुणमैश्वर्यमेकस्थं पश्य मूर्तिमत्&#x9;051c&lt;br&gt;&#xA;श्रियं लक्ष्मीं च कीर्तिं च पृथिवीं च ककुद्मिनीम्&#x9;052a&lt;br&gt;&#xA;वेदानां मातरं पश्य मत्स्थां देवीं सरस्वतीम्&#x9;052c&lt;br&gt;&#xA;ध्रुवं च ज्योतिषां श्रेष्ठं पश्य नारद खेचरम्&#x9;053a&lt;br&gt;&#xA;अम्भोधरान्समुद्रांश्च सरांसि सरितस्तथा&#x9;053c&lt;br&gt;&#xA;मूर्तिमन्तः पितृगणांश्चतुरः पश्य सत्तम&#x9;054a&lt;br&gt;&#xA;त्रींश्चैवेमान्गुणान्पश्य मत्स्थान्मूर्तिविवर्जितान्&#x9;054c&lt;br&gt;&#xA;देवकार्यादपि मुने पितृकार्यं विशिष्यते&#x9;055a&lt;br&gt;&#xA;देवानां च पितॄणां च पिता ह्येकोऽहमादितः&#x9;055c&lt;br&gt;&#xA;अहं हयशिरो भूत्वा समुद्रे पश्चिमोत्तरे&#x9;056a&lt;br&gt;&#xA;पिबामि सुहुतं हव्यं कव्यं च श्रद्धयान्वितम्&#x9;056c&lt;br&gt;&#xA;मया सृष्टः पुरा ब्रह्मा मद्यज्ञमयजत्स्वयम्&#x9;057a&lt;br&gt;&#xA;ततस्तस्मै वरान्प्रीतो ददावहमनुत्तमान्&#x9;057c&lt;br&gt;&#xA;मत्पुत्रत्वं च कल्पादौ लोकाध्यक्षत्वमेव च&#x9;058a&lt;br&gt;&#xA;अहङ्कारकृतं चैव नाम पर्यायवाचकम्&#x9;058c&lt;br&gt;&#xA;त्वया कृतां च मर्यादां नातिक्राम्यति कश्चन&#x9;059a&lt;br&gt;&#xA;त्वं चैव वरदो ब्रह्मन्वरेप्सूनां भविष्यसि&#x9;059c&lt;br&gt;&#xA;सुरासुरगणानां च ऋषीणां च तपोधन&#x9;060a&lt;br&gt;&#xA;पितॄणां च महाभाग सततं संशितव्रत&#x9;060c&lt;br&gt;&#xA;विविधानां च भूतानां त्वमुपास्यो भविष्यसि&#x9;060e&lt;br&gt;&#xA;प्रादुर्भावगतश्चाहं सुरकार्येषु नित्यदा&#x9;061a&lt;br&gt;&#xA;अनुशास्यस्त्वया ब्रह्मन्नियोज्यश्च सुतो यथा&#x9;061c&lt;br&gt;&#xA;एतांश्चान्यांश्च रुचिरान्ब्रह्मणेऽमिततेजसे&#x9;062a&lt;br&gt;&#xA;अहं दत्त्वा वरान्प्रीतो निवृत्तिपरमोऽभवम्&#x9;062c&lt;br&gt;&#xA;निर्वाणं सर्वधर्माणां निवृत्तिः परमा स्मृता&#x9;063a&lt;br&gt;&#xA;तस्मान्निवृत्तिमापन्नश्चरेत्सर्वाङ्गनिर्वृतः&#x9;063c&lt;br&gt;&#xA;विद्यासहायवन्तं मामादित्यस्थं सनातनम्&#x9;064a&lt;br&gt;&#xA;कपिलं प्राहुराचार्याः साङ्ख्यनिश्चितनिश्चयाः&#x9;064c&lt;br&gt;&#xA;हिरण्यगर्भो भगवानेष छन्दसि सुष्टुतः&#x9;065a&lt;br&gt;&#xA;सोऽहं योगगतिर्ब्रह्मन्योगशास्त्रेषु शब्दितः&#x9;065c&lt;br&gt;&#xA;एषोऽहं व्यक्तिमागम्य तिष्ठामि दिवि शाश्वतः&#x9;066a&lt;br&gt;&#xA;ततो युगसहस्रान्ते संहरिष्ये जगत्पुनः&#x9;066c&lt;br&gt;&#xA;कृत्वात्मस्थानि भूतानि स्थावराणि चराणि च&#x9;066e&lt;br&gt;&#xA;एकाकी विद्यया सार्धं विहरिष्ये द्विजोत्तम&#x9;067a&lt;br&gt;&#xA;ततो भूयो जगत्सर्वं करिष्यामीह विद्यया&#x9;067c&lt;br&gt;&#xA;अस्मन्मूर्तिश्चतुर्थी या सासृजच्छेषमव्ययम्&#x9;068a&lt;br&gt;&#xA;स हि सङ्कर्षणः प्रोक्तः प्रद्युम्नं सोऽप्यजीजनत्&#x9;068c&lt;br&gt;&#xA;प्रद्युम्नादनिरुद्धोऽहं सर्गो मम पुनः पुनः&#x9;069a&lt;br&gt;&#xA;अनिरुद्धात्तथा ब्रह्मा तत्रादिकमलोद्भवः&#x9;069c&lt;br&gt;&#xA;ब्रह्मणः सर्वभूतानि चराणि स्थावराणि च&#x9;070a&lt;br&gt;&#xA;एतां सृष्टिं विजानीहि कल्पादिषु पुनः पुनः&#x9;070c&lt;br&gt;&#xA;यथा सूर्यस्य गगनादुदयास्तमयाविह&#x9;071a&lt;br&gt;&#xA;नष्टौ पुनर्बलात्काल आनयत्यमितद्युतिः&#x9;071c&lt;br&gt;&#xA;तथा बलादहं पृथ्वीं सर्वभूतहिताय वै&#x9;071e&lt;br&gt;&#xA;सत्त्वैराक्रान्तसर्वाङ्गां नष्टां सागरमेखलाम्&#x9;072a&lt;br&gt;&#xA;आनयिष्यामि स्वं स्थानं वाराहं रूपमास्थितः&#x9;072c&lt;br&gt;&#xA;हिरण्याक्षं हनिष्यामि दैतेयं बलगर्वितम्&#x9;073a&lt;br&gt;&#xA;नारसिंहं वपुः कृत्वा हिरण्यकशिपुं पुनः&#x9;073c&lt;br&gt;&#xA;सुरकार्ये हनिष्यामि यज्ञघ्नं दितिनन्दनम्&#x9;073e&lt;br&gt;&#xA;विरोचनस्य बलवान्बलिः पुत्रो महासुरः&#x9;074a&lt;br&gt;&#xA;भविष्यति स शक्रं च स्वराज्याच्च्यावयिष्यति&#x9;074c&lt;br&gt;&#xA;त्रैलोक्येऽपहृते तेन विमुखे च शचीपतौ&#x9;075a&lt;br&gt;&#xA;अदित्यां द्वादशः पुत्रः सम्भविष्यामि कश्यपात्&#x9;075c&lt;br&gt;&#xA;ततो राज्यं प्रदास्यामि शक्रायामिततेजसे&#x9;076a&lt;br&gt;&#xA;देवताः स्थापयिष्यामि स्वेषु स्थानेषु नारद&#x9;076c&lt;br&gt;&#xA;बलिं चैव करिष्यामि पातालतलवासिनम्&#x9;076e&lt;br&gt;&#xA;त्रेतायुगे भविष्यामि रामो भृगुकुलोद्वहः&#x9;077a&lt;br&gt;&#xA;क्षत्रं चोत्सादयिष्यामि समृद्धबलवाहनम्&#x9;077c&lt;br&gt;&#xA;सन्धौ तु समनुप्राप्ते त्रेतायां द्वापरस्य च&#x9;078a&lt;br&gt;&#xA;रामो दाशरथिर्भूत्वा भविष्यामि जगत्पतिः&#x9;078c&lt;br&gt;&#xA;त्रितोपघाताद्वैरूप्यमेकतोऽथ द्वितस्तथा&#x9;079a&lt;br&gt;&#xA;प्राप्स्यतो वानरत्वं हि प्रजापतिसुतावृषी&#x9;079c&lt;br&gt;&#xA;तयोर्ये त्वन्वये जाता भविष्यन्ति वनौकसः&#x9;080a&lt;br&gt;&#xA;ते सहाया भविष्यन्ति सुरकार्ये मम द्विज&#x9;080c&lt;br&gt;&#xA;ततो रक्षःपतिं घोरं पुलस्त्यकुलपांसनम्&#x9;081a&lt;br&gt;&#xA;हनिष्ये रावणं सङ्ख्ये सगणं लोककण्टकम्&#x9;081c&lt;br&gt;&#xA;द्वापरस्य कलेश्चैव सन्धौ पर्यवसानिके&#x9;082a&lt;br&gt;&#xA;प्रादुर्भावः कंसहेतोर्मथुरायां भविष्यति&#x9;082c&lt;br&gt;&#xA;तत्राहं दानवान्हत्वा सुबहून्देवकण्टकान्&#x9;083a&lt;br&gt;&#xA;कुशस्थलीं करिष्यामि निवासं द्वारकां पुरीम्&#x9;083c&lt;br&gt;&#xA;वसानस्तत्र वै पुर्यामदितेर्विप्रियङ्करम्&#x9;084a&lt;br&gt;&#xA;हनिष्ये नरकं भौमं मुरं पीठं च दानवम्&#x9;084c&lt;br&gt;&#xA;प्राग्ज्योतिषपुरं रम्यं नानाधनसमन्वितम्&#x9;085a&lt;br&gt;&#xA;कुशस्थलीं नयिष्यामि हत्वा वै दानवोत्तमान्&#x9;085c&lt;br&gt;&#xA;शङ्करं च महासेनं बाणप्रियहितैषिणम्&#x9;086a&lt;br&gt;&#xA;पराजेष्याम्यथोद्युक्तौ देवलोकनमस्कृतौ&#x9;086c&lt;br&gt;&#xA;ततः सुतं बलेर्जित्वा बाणं बाहुसहस्रिणम्&#x9;087a&lt;br&gt;&#xA;विनाशयिष्यामि ततः सर्वान्सौभनिवासिनः&#x9;087c&lt;br&gt;&#xA;यः कालयवनः ख्यातो गर्गतेजोभिसंवृतः&#x9;088a&lt;br&gt;&#xA;भविष्यति वधस्तस्य मत्त एव द्विजोत्तम&#x9;088c&lt;br&gt;&#xA;जरासन्धश्च बलवान्सर्वराजविरोधकः&#x9;089a&lt;br&gt;&#xA;भविष्यत्यसुरः स्फीतो भूमिपालो गिरिव्रजे&#x9;089c&lt;br&gt;&#xA;मम बुद्धिपरिस्पन्दाद्वधस्तस्य भविष्यति&#x9;089e&lt;br&gt;&#xA;समागतेषु बलिषु पृथिव्यां सर्वराजसु&#x9;090a&lt;br&gt;&#xA;वासविः सुसहायो वै मम ह्येको भविष्यति&#x9;090c&lt;br&gt;&#xA;एवं लोका वदिष्यन्ति नरनारायणावृषी&#x9;091a&lt;br&gt;&#xA;उद्युक्तौ दहतः क्षत्रं लोककार्यार्थमीश्वरौ&#x9;091c&lt;br&gt;&#xA;कृत्वा भारावतरणं वसुधाया यथेप्सितम्&#x9;092a&lt;br&gt;&#xA;सर्वसात्वतमुख्यानां द्वारकायाश्च सत्तम&#x9;092c&lt;br&gt;&#xA;करिष्ये प्रलयं घोरमात्मज्ञातिविनाशनम्&#x9;092e&lt;br&gt;&#xA;कर्माण्यपरिमेयानि चतुर्मूर्तिधरो ह्यहम्&#x9;093a&lt;br&gt;&#xA;कृत्वा लोकान्गमिष्यामि स्वानहं ब्रह्मसत्कृतान्&#x9;093c&lt;br&gt;&#xA;हंसो हयशिराश्चैव प्रादुर्भावा द्विजोत्तम&#x9;094a&lt;br&gt;&#xA;यदा वेदश्रुतिर्नष्टा मया प्रत्याहृता तदा&#x9;094c&lt;br&gt;&#xA;सवेदाः सश्रुतीकाश्च कृताः पूर्वं कृते युगे&#x9;094e&lt;br&gt;&#xA;अतिक्रान्ताः पुराणेषु श्रुतास्ते यदि वा क्वचित्&#x9;095a&lt;br&gt;&#xA;अतिक्रान्ताश्च बहवः प्रादुर्भावा ममोत्तमाः&#x9;095c&lt;br&gt;&#xA;लोककार्याणि कृत्वा च पुनः स्वां प्रकृतिं गताः&#x9;095e&lt;br&gt;&#xA;न ह्येतद्ब्रह्मणा प्राप्तमीदृशं मम दर्शनम्&#x9;096a&lt;br&gt;&#xA;यत्त्वया प्राप्तमद्येह एकान्तगतबुद्धिना&#x9;096c&lt;br&gt;&#xA;एतत्ते सर्वमाख्यातं ब्रह्मन्भक्तिमतो मया&#x9;097a&lt;br&gt;&#xA;पुराणं च भविष्यं च सरहस्यं च सत्तम&#x9;097c&lt;br&gt;&#xA;एवं स भगवान्देवो विश्वमूर्तिधरोऽव्ययः&#x9;098a&lt;br&gt;&#xA;एतावदुक्त्वा वचनं तत्रैवान्तरधीयत&#x9;098c&lt;br&gt;&#xA;नारदोऽपि महातेजाः प्राप्यानुग्रहमीप्सितम्&#x9;099a&lt;br&gt;&#xA;नरनारायणौ द्रष्टुं प्राद्रवद्बदराश्रमम्&#x9;099c&lt;br&gt;&#xA;इदं महोपनिषदं चतुर्वेदसमन्वितम्&#x9;100a&lt;br&gt;&#xA;साङ्ख्ययोगकृतं तेन पञ्चरात्रानुशब्दितम्&#x9;100c&lt;br&gt;&#xA;नारायणमुखोद्गीतं नारदोऽश्रावयत्पुनः&#x9;101a&lt;br&gt;&#xA;ब्रह्मणः सदने तात यथा दृष्टं यथा श्रुतम्&#x9;101c&lt;br&gt;&#xA;युधिष्ठिर उवाच&#x9;102 &lt;br&gt;&#xA;एतदाश्चर्यभूतं हि माहात्म्यं तस्य धीमतः&#x9;102a&lt;br&gt;&#xA;किं ब्रह्मा न विजानीते यतः शुश्राव नारदात्&#x9;102c&lt;br&gt;&#xA;पितामहो हि भगवांस्तस्माद्देवादनन्तरः&#x9;103a&lt;br&gt;&#xA;कथं स न विजानीयात्प्रभावममितौजसः&#x9;103c&lt;br&gt;&#xA;भीष्म उवाच&#x9;104 &lt;br&gt;&#xA;महाकल्पसहस्राणि महाकल्पशतानि च&#x9;104a&lt;br&gt;&#xA;समतीतानि राजेन्द्र सर्गाश्च प्रलयाश्च ह&#x9;104c&lt;br&gt;&#xA;सर्गस्यादौ स्मृतो ब्रह्मा प्रजासर्गकरः प्रभुः&#x9;105a&lt;br&gt;&#xA;जानाति देवप्रवरं भूयश्चातोऽधिकं नृप&#x9;105c&lt;br&gt;&#xA;परमात्मानमीशानमात्मनः प्रभवं तथा&#x9;105e&lt;br&gt;&#xA;ये त्वन्ये ब्रह्मसदने सिद्धसङ्घाः समागताः&#x9;106a&lt;br&gt;&#xA;तेभ्यस्तच्छ्रावयामास पुराणं वेदसम्मितम्&#x9;106c&lt;br&gt;&#xA;तेषां सकाशात्सूर्यश्च श्रुत्वा वै भावितात्मनाम्&#x9;107a&lt;br&gt;&#xA;आत्मानुगामिनां ब्रह्म श्रावयामास भारत&#x9;107c&lt;br&gt;&#xA;षट्षष्टिर्हि सहस्राणि ऋषीणां भावितात्मनाम्&#x9;108a&lt;br&gt;&#xA;सूर्यस्य तपतो लोकान्निर्मिता ये पुरःसराः&#x9;108c&lt;br&gt;&#xA;तेषामकथयत्सूर्यः सर्वेषां भावितात्मनाम्&#x9;108e&lt;br&gt;&#xA;सूर्यानुगामिभिस्तात ऋषिभिस्तैर्महात्मभिः&#x9;109a&lt;br&gt;&#xA;मेरौ समागता देवाः श्राविताश्चेदमुत्तमम्&#x9;109c&lt;br&gt;&#xA;देवानां तु सकाशाद्वै ततः श्रुत्वासितो द्विजः&#x9;110a&lt;br&gt;&#xA;श्रावयामास राजेन्द्र पितॄणां मुनिसत्तमः&#x9;110c&lt;br&gt;&#xA;मम चापि पिता तात कथयामास शन्तनुः&#x9;111a&lt;br&gt;&#xA;ततो मयैतच्छ्रुत्वा च कीर्तितं तव भारत&#x9;111c&lt;br&gt;&#xA;सुरैर्वा मुनिभिर्वापि पुराणं यैरिदं श्रुतम्&#x9;112a&lt;br&gt;&#xA;सर्वे ते परमात्मानं पूजयन्ति पुनः पुनः&#x9;112c&lt;br&gt;&#xA;इदमाख्यानमार्षेयं पारम्पर्यागतं नृप&#x9;113a&lt;br&gt;&#xA;नावासुदेवभक्ताय त्वया देयं कथञ्चन&#x9;113c&lt;br&gt;&#xA;मत्तोऽन्यानि च ते राजन्नुपाख्यानशतानि वै&#x9;114a&lt;br&gt;&#xA;यानि श्रुतानि धर्म्याणि तेषां सारोऽयमुद्धृतः&#x9;114c&lt;br&gt;&#xA;सुरासुरैर्यथा राजन्निर्मथ्यामृतमुद्धृतम्&#x9;115a&lt;br&gt;&#xA;एवमेतत्पुरा विप्रैः कथामृतमिहोद्धृतम्&#x9;115c&lt;br&gt;&#xA;यश्चेदं पठते नित्यं यश्चेदं शृणुयान्नरः&#x9;116a&lt;br&gt;&#xA;एकान्तभावोपगत एकान्ते सुसमाहितः&#x9;116c&lt;br&gt;&#xA;प्राप्य श्वेतं महाद्वीपं भूत्वा चन्द्रप्रभो नरः&#x9;117a&lt;br&gt;&#xA;स सहस्रार्चिषं देवं प्रविशेन्नात्र संशयः&#x9;117c&lt;br&gt;&#xA;मुच्येदार्तस्तथा रोगाच्छ्रुत्वेमामादितः कथाम्&#x9;118a&lt;br&gt;&#xA;जिज्ञासुर्लभते कामान्भक्तो भक्तगतिं व्रजेत्&#x9;118c&lt;br&gt;&#xA;त्वयापि सततं राजन्नभ्यर्च्यः पुरुषोत्तमः&#x9;119a&lt;br&gt;&#xA;स हि माता पिता चैव कृत्स्नस्य जगतो गुरुः&#x9;119c&lt;br&gt;&#xA;ब्रह्मण्यदेवो भगवान्प्रीयतां ते सनातनः&#x9;120a&lt;br&gt;&#xA;युधिष्ठिर महाबाहो महाबाहुर्जनार्दनः&#x9;120c&lt;br&gt;&#xA;वैशम्पायन उवाच&#x9;121 &lt;br&gt;&#xA;श्रुत्वैतदाख्यानवरं धर्मराड्जनमेजय&#x9;121a&lt;br&gt;&#xA;भ्रातरश्चास्य ते सर्वे नारायणपराभवन्&#x9;121c&lt;br&gt;&#xA;जितं भगवता तेन पुरुषेणेति भारत&#x9;122a&lt;br&gt;&#xA;नित्यं जप्यपरा भूत्वा सरस्वतीमुदीरयन्&#x9;122c&lt;br&gt;&#xA;यो ह्यस्माकं गुरुः श्रेष्ठः कृष्णद्वैपायनो मुनिः&#x9;123a&lt;br&gt;&#xA;स जगौ परमं जप्यं नारायणमुदीरयन्&#x9;123c&lt;br&gt;&#xA;गत्वान्तरिक्षात्सततं क्षीरोदममृताशयम्&#x9;124a&lt;br&gt;&#xA;पूजयित्वा च देवेशं पुनरायात्स्वमाश्रमम्&#x9;124c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/327/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/327/</guid>
      <description>&lt;p&gt;जनमेजय उवाच&#x9;001 &lt;br&gt;&#xA;कथं स भगवान्देवो यज्ञेष्वग्रहरः प्रभुः&#x9;001a&lt;br&gt;&#xA;यज्ञधारी च सततं वेदवेदाङ्गवित्तथा&#x9;001c&lt;br&gt;&#xA;निवृत्तं चास्थितो धर्मं क्षेमी भागवतप्रियः&#x9;002a&lt;br&gt;&#xA;प्रवृत्तिधर्मान्विदधे स एव भगवान्प्रभुः&#x9;002c&lt;br&gt;&#xA;कथं प्रवृत्तिधर्मेषु भागार्हा देवताः कृताः&#x9;003a&lt;br&gt;&#xA;कथं निवृत्तिधर्माश्च कृता व्यावृत्तबुद्धयः&#x9;003c&lt;br&gt;&#xA;एतं नः संशयं विप्र छिन्धि गुह्यं सनातनम्&#x9;004a&lt;br&gt;&#xA;त्वया नारायणकथा श्रुता वै धर्मसंहिता&#x9;004c&lt;br&gt;&#xA;इमे सब्रह्मका लोकाः ससुरासुरमानवाः&#x9;005a&lt;br&gt;&#xA;क्रियास्वभ्युदयोक्तासु सक्ता दृश्यन्ति सर्वशः&#x9;005c&lt;br&gt;&#xA;मोक्षश्चोक्तस्त्वया ब्रह्मन्निर्वाणं परमं सुखम्&#x9;005e&lt;br&gt;&#xA;ये च मुक्ता भवन्तीह पुण्यपापविवर्जिताः&#x9;006a&lt;br&gt;&#xA;ते सहस्रार्चिषं देवं प्रविशन्तीति शुश्रुमः&#x9;006c&lt;br&gt;&#xA;अहो हि दुरनुष्ठेयो मोक्षधर्मः सनातनः&#x9;007a&lt;br&gt;&#xA;यं हित्वा देवताः सर्वा हव्यकव्यभुजोऽभवन्&#x9;007c&lt;br&gt;&#xA;किं नु ब्रह्मा च रुद्रश्च शक्रश्च बलभित्प्रभुः&#x9;008a&lt;br&gt;&#xA;सूर्यस्ताराधिपो वायुरग्निर्वरुण एव च&#x9;008c&lt;br&gt;&#xA;आकाशं जगती चैव ये च शेषा दिवौकसः&#x9;008e&lt;br&gt;&#xA;प्रलयं न विजानन्ति आत्मनः परिनिर्मितम्&#x9;009a&lt;br&gt;&#xA;ततस्ते नास्थिता मार्गं ध्रुवमक्षयमव्ययम्&#x9;009c&lt;br&gt;&#xA;स्मृत्वा कालपरीमाणं प्रवृत्तिं ये समास्थिताः&#x9;010a&lt;br&gt;&#xA;दोषः कालपरीमाणे महानेष क्रियावताम्&#x9;010c&lt;br&gt;&#xA;एतन्मे संशयं विप्र हृदि शल्यमिवार्पितम्&#x9;011a&lt;br&gt;&#xA;छिन्धीतिहासकथनात्परं कौतूहलं हि मे&#x9;011c&lt;br&gt;&#xA;कथं भागहराः प्रोक्ता देवताः क्रतुषु द्विज&#x9;012a&lt;br&gt;&#xA;किमर्थं चाध्वरे ब्रह्मन्निज्यन्ते त्रिदिवौकसः&#x9;012c&lt;br&gt;&#xA;ये च भागं प्रगृह्णन्ति यज्ञेषु द्विजसत्तम&#x9;013a&lt;br&gt;&#xA;ते यजन्तो महायज्ञैः कस्य भागं ददन्ति वै&#x9;013c&lt;br&gt;&#xA;वैशम्पायन उवाच&#x9;014 &lt;br&gt;&#xA;अहो गूढतमः प्रश्नस्त्वया पृष्टो जनेश्वर&#x9;014a&lt;br&gt;&#xA;नातप्ततपसा ह्येष नावेदविदुषा तथा&#x9;014c&lt;br&gt;&#xA;नापुराणविदा चापि शक्यो व्याहर्तुमञ्जसा&#x9;014e&lt;br&gt;&#xA;हन्त ते कथयिष्यामि यन्मे पृष्टः पुरा गुरुः&#x9;015a&lt;br&gt;&#xA;कृष्णद्वैपायनो व्यासो वेदव्यासो महानृषिः&#x9;015c&lt;br&gt;&#xA;सुमन्तुर्जैमिनिश्चैव पैलश्च सुदृढव्रतः&#x9;016a&lt;br&gt;&#xA;अहं चतुर्थः शिष्यो वै पञ्चमश्च शुकः स्मृतः&#x9;016c&lt;br&gt;&#xA;एतान्समागतान्सर्वान्पञ्च शिष्यान्दमान्वितान्&#x9;017a&lt;br&gt;&#xA;शौचाचारसमायुक्ताञ्जितक्रोधाञ्जितेन्द्रियान्&#x9;017c&lt;br&gt;&#xA;वेदानध्यापयामास महाभारतपञ्चमान्&#x9;018a&lt;br&gt;&#xA;मेरौ गिरिवरे रम्ये सिद्धचारणसेविते&#x9;018c&lt;br&gt;&#xA;तेषामभ्यस्यतां वेदान्कदाचित्संशयोऽभवत्&#x9;019a&lt;br&gt;&#xA;एष वै यस्त्वया पृष्टस्तेन तेषां प्रकीर्तितः&#x9;019c&lt;br&gt;&#xA;ततः श्रुतो मया चापि तवाख्येयोऽद्य भारत&#x9;019e&lt;br&gt;&#xA;शिष्याणां वचनं श्रुत्वा सर्वाज्ञानतमोनुदः&#x9;020a&lt;br&gt;&#xA;पराशरसुतः श्रीमान्व्यासो वाक्यमुवाच ह&#x9;020c&lt;br&gt;&#xA;मया हि सुमहत्तप्तं तपः परमदारुणम्&#x9;021a&lt;br&gt;&#xA;भूतं भव्यं भविष्यच्च जानीयामिति सत्तमाः&#x9;021c&lt;br&gt;&#xA;तस्य मे तप्ततपसो निगृहीतेन्द्रियस्य च&#x9;022a&lt;br&gt;&#xA;नारायणप्रसादेन क्षीरोदस्यानुकूलतः&#x9;022c&lt;br&gt;&#xA;त्रैकालिकमिदं ज्ञानं प्रादुर्भूतं यथेप्सितम्&#x9;023a&lt;br&gt;&#xA;तच्छृणुध्वं यथाज्ञानं वक्ष्ये संशयमुत्तमम्&#x9;023c&lt;br&gt;&#xA;यथा वृत्तं हि कल्पादौ दृष्टं मे ज्ञानचक्षुषा&#x9;023e&lt;br&gt;&#xA;परमात्मेति यं प्राहुः साङ्ख्ययोगविदो जनाः&#x9;024a&lt;br&gt;&#xA;महापुरुषसञ्ज्ञां स लभते स्वेन कर्मणा&#x9;024c&lt;br&gt;&#xA;तस्मात्प्रसूतमव्यक्तं प्रधानं तद्विदुर्बुधाः&#x9;025a&lt;br&gt;&#xA;अव्यक्ताद्व्यक्तमुत्पन्नं लोकसृष्ट्यर्थमीश्वरात्&#x9;025c&lt;br&gt;&#xA;अनिरुद्धो हि लोकेषु महानात्मेति कथ्यते&#x9;026a&lt;br&gt;&#xA;योऽसौ व्यक्तत्वमापन्नो निर्ममे च पितामहम्&#x9;026c&lt;br&gt;&#xA;सोऽहङ्कार इति प्रोक्तः सर्वतेजोमयो हि सः&#x9;026e&lt;br&gt;&#xA;पृथिवी वायुराकाशमापो ज्योतिश्च पञ्चमम्&#x9;027a&lt;br&gt;&#xA;अहङ्कारप्रसूतानि महाभूतानि भारत&#x9;027c&lt;br&gt;&#xA;महाभूतानि सृष्ट्वाथ तद्गुणान्निर्ममे पुनः&#x9;028a&lt;br&gt;&#xA;भूतेभ्यश्चैव निष्पन्ना मूर्तिमन्तोऽष्ट ताञ्शृणु&#x9;028c&lt;br&gt;&#xA;मरीचिरङ्गिराश्चात्रिः पुलस्त्यः पुलहः क्रतुः&#x9;029a&lt;br&gt;&#xA;वसिष्ठश्च महात्मा वै मनुः स्वायम्भुवस्तथा&#x9;029c&lt;br&gt;&#xA;ज्ञेयाः प्रकृतयोऽष्टौ ता यासु लोकाः प्रतिष्ठिताः&#x9;029e&lt;br&gt;&#xA;वेदान्वेदाङ्गसंयुक्तान्यज्ञान्यज्ञाङ्गसंयुतान्&#x9;030a&lt;br&gt;&#xA;निर्ममे लोकसिद्ध्यर्थं ब्रह्मा लोकपितामहः&#x9;030c&lt;br&gt;&#xA;अष्टाभ्यः प्रकृतिभ्यश्च जातं विश्वमिदं जगत्&#x9;030e&lt;br&gt;&#xA;रुद्रो रोषात्मको जातो दशान्यान्सोऽसृजत्स्वयम्&#x9;031a&lt;br&gt;&#xA;एकादशैते रुद्रास्तु विकाराः पुरुषाः स्मृताः&#x9;031c&lt;br&gt;&#xA;ते रुद्राः प्रकृतिश्चैव सर्वे चैव सुरर्षयः&#x9;032a&lt;br&gt;&#xA;उत्पन्ना लोकसिद्ध्यर्थं ब्रह्माणं समुपस्थिताः&#x9;032c&lt;br&gt;&#xA;वयं हि सृष्टा भगवंस्त्वया वै प्रभविष्णुना&#x9;033a&lt;br&gt;&#xA;येन यस्मिन्नधीकारे वर्तितव्यं पितामह&#x9;033c&lt;br&gt;&#xA;योऽसौ त्वया विनिर्दिष्टो अधिकारोऽर्थचिन्तकः&#x9;034a&lt;br&gt;&#xA;परिपाल्यः कथं तेन सोऽधिकारोऽधिकारिणा&#x9;034c&lt;br&gt;&#xA;प्रदिशस्व बलं तस्य योऽधिकारार्थचिन्तकः&#x9;035a&lt;br&gt;&#xA;एवमुक्तो महादेवो देवांस्तानिदमब्रवीत्&#x9;035c&lt;br&gt;&#xA;साध्वहं ज्ञापितो देवा युष्माभिर्भद्रमस्तु वः&#x9;036a&lt;br&gt;&#xA;ममाप्येषा समुत्पन्ना चिन्ता या भवतां मता&#x9;036c&lt;br&gt;&#xA;लोकतन्त्रस्य कृत्स्नस्य कथं कार्यः परिग्रहः&#x9;037a&lt;br&gt;&#xA;कथं बलक्षयो न स्याद्युष्माकं ह्यात्मनश्च मे&#x9;037c&lt;br&gt;&#xA;इतः सर्वेऽपि गच्छामः शरणं लोकसाक्षिणम्&#x9;038a&lt;br&gt;&#xA;महापुरुषमव्यक्तं स नो वक्ष्यति यद्धितम्&#x9;038c&lt;br&gt;&#xA;ततस्ते ब्रह्मणा सार्धमृषयो विबुधास्तथा&#x9;039a&lt;br&gt;&#xA;क्षीरोदस्योत्तरं कूलं जग्मुर्लोकहितार्थिनः&#x9;039c&lt;br&gt;&#xA;ते तपः समुपातिष्ठन्ब्रह्मोक्तं वेदकल्पितम्&#x9;040a&lt;br&gt;&#xA;स महानियमो नाम तपश्चर्या सुदारुणा&#x9;040c&lt;br&gt;&#xA;ऊर्ध्वं दृष्टिर्बाहवश्च एकाग्रं च मनोऽभवत्&#x9;041a&lt;br&gt;&#xA;एकपादस्थिताः सम्यक्काष्ठभूताः समाहिताः&#x9;041c&lt;br&gt;&#xA;दिव्यं वर्षसहस्रं ते तपस्तप्त्वा तदुत्तमम्&#x9;042a&lt;br&gt;&#xA;शुश्रुवुर्मधुरां वाणीं वेदवेदाङ्गभूषिताम्&#x9;042c&lt;br&gt;&#xA;भो भोः सब्रह्मका देवा ऋषयश्च तपोधनाः&#x9;043a&lt;br&gt;&#xA;स्वागतेनार्च्य वः सर्वाञ्श्रावये वाक्यमुत्तमम्&#x9;043c&lt;br&gt;&#xA;विज्ञातं वो मया कार्यं तच्च लोकहितं महत्&#x9;044a&lt;br&gt;&#xA;प्रवृत्तियुक्तं कर्तव्यं युष्मत्प्राणोपबृंहणम्&#x9;044c&lt;br&gt;&#xA;सुतप्तं वस्तपो देवा ममाराधनकाम्यया&#x9;045a&lt;br&gt;&#xA;भोक्ष्यथास्य महासत्त्वास्तपसः फलमुत्तमम्&#x9;045c&lt;br&gt;&#xA;एष ब्रह्मा लोकगुरुः सर्वलोकपितामहः&#x9;046a&lt;br&gt;&#xA;यूयं च विबुधश्रेष्ठा मां यजध्वं समाहिताः&#x9;046c&lt;br&gt;&#xA;सर्वे भागान्कल्पयध्वं यज्ञेषु मम नित्यशः&#x9;047a&lt;br&gt;&#xA;तथा श्रेयो विधास्यामि यथाधीकारमीश्वराः&#x9;047c&lt;br&gt;&#xA;श्रुत्वैतद्देवदेवस्य वाक्यं हृष्टतनूरुहाः&#x9;048a&lt;br&gt;&#xA;ततस्ते विबुधाः सर्वे ब्रह्मा ते च महर्षयः&#x9;048c&lt;br&gt;&#xA;वेददृष्टेन विधिना वैष्णवं क्रतुमाहरन्&#x9;049a&lt;br&gt;&#xA;तस्मिन्सत्रे तदा ब्रह्मा स्वयं भागमकल्पयत्&#x9;049c&lt;br&gt;&#xA;देवा देवर्षयश्चैव सर्वे भागानकल्पयन्&#x9;049e&lt;br&gt;&#xA;ते कार्तयुगधर्माणो भागाः परमसत्कृताः&#x9;050a&lt;br&gt;&#xA;प्रापुरादित्यवर्णं तं पुरुषं तमसः परम्&#x9;050c&lt;br&gt;&#xA;बृहन्तं सर्वगं देवमीशानं वरदं प्रभुम्&#x9;050e&lt;br&gt;&#xA;ततोऽथ वरदो देवस्तान्सर्वानमरान्स्थितान्&#x9;051a&lt;br&gt;&#xA;अशरीरो बभाषेदं वाक्यं खस्थो महेश्वरः&#x9;051c&lt;br&gt;&#xA;येन यः कल्पितो भागः स तथा समुपागतः&#x9;052a&lt;br&gt;&#xA;प्रीतोऽहं प्रदिशाम्यद्य फलमावृत्तिलक्षणम्&#x9;052c&lt;br&gt;&#xA;एतद्वो लक्षणं देवा मत्प्रसादसमुद्भवम्&#x9;053a&lt;br&gt;&#xA;यूयं यज्ञैरिज्यमानाः समाप्तवरदक्षिणैः&#x9;053c&lt;br&gt;&#xA;युगे युगे भविष्यध्वं प्रवृत्तिफलभोगिनः&#x9;053e&lt;br&gt;&#xA;यज्ञैर्ये चापि यक्ष्यन्ति सर्वलोकेषु वै सुराः&#x9;054a&lt;br&gt;&#xA;कल्पयिष्यन्ति वो भागांस्ते नरा वेदकल्पितान्&#x9;054c&lt;br&gt;&#xA;यो मे यथा कल्पितवान्भागमस्मिन्महाक्रतौ&#x9;055a&lt;br&gt;&#xA;स तथा यज्ञभागार्हो वेदसूत्रे मया कृतः&#x9;055c&lt;br&gt;&#xA;यूयं लोकान्धारयध्वं यज्ञभागफलोदिताः&#x9;056a&lt;br&gt;&#xA;सर्वार्थचिन्तका लोके यथाधीकारनिर्मिताः&#x9;056c&lt;br&gt;&#xA;याः क्रियाः प्रचरिष्यन्ति प्रवृत्तिफलसत्कृताः&#x9;057a&lt;br&gt;&#xA;ताभिराप्यायितबला लोकान्वै धारयिष्यथ&#x9;057c&lt;br&gt;&#xA;यूयं हि भाविता लोके सर्वयज्ञेषु मानवैः&#x9;058a&lt;br&gt;&#xA;मां ततो भावयिष्यध्वमेषा वो भावना मम&#x9;058c&lt;br&gt;&#xA;इत्यर्थं निर्मिता वेदा यज्ञाश्चौषधिभिः सह&#x9;059a&lt;br&gt;&#xA;एभिः सम्यक्प्रयुक्तैर्हि प्रीयन्ते देवताः क्षितौ&#x9;059c&lt;br&gt;&#xA;निर्माणमेतद्युष्माकं प्रवृत्तिगुणकल्पितम्&#x9;060a&lt;br&gt;&#xA;मया कृतं सुरश्रेष्ठा यावत्कल्पक्षयादिति&#x9;060c&lt;br&gt;&#xA;चिन्तयध्वं लोकहितं यथाधीकारमीश्वराः&#x9;060e&lt;br&gt;&#xA;मरीचिरङ्गिराश्चात्रिः पुलस्त्यः पुलहः क्रतुः&#x9;061a&lt;br&gt;&#xA;वसिष्ठ इति सप्तैते मानसा निर्मिता हि वै&#x9;061c&lt;br&gt;&#xA;एते वेदविदो मुख्या वेदाचार्याश्च कल्पिताः&#x9;062a&lt;br&gt;&#xA;प्रवृत्तिधर्मिणश्चैव प्राजापत्येन कल्पिताः&#x9;062c&lt;br&gt;&#xA;अयं क्रियावतां पन्था व्यक्तीभूतः सनातनः&#x9;063a&lt;br&gt;&#xA;अनिरुद्ध इति प्रोक्तो लोकसर्गकरः प्रभुः&#x9;063c&lt;br&gt;&#xA;सनः सनत्सुजातश्च सनकः ससनन्दनः&#x9;064a&lt;br&gt;&#xA;सनत्कुमारः कपिलः सप्तमश्च सनातनः&#x9;064c&lt;br&gt;&#xA;सप्तैते मानसाः प्रोक्ता ऋषयो ब्रह्मणः सुताः&#x9;065a&lt;br&gt;&#xA;स्वयमागतविज्ञाना निवृत्तं धर्ममास्थिताः&#x9;065c&lt;br&gt;&#xA;एते योगविदो मुख्याः साङ्ख्यधर्मविदस्तथा&#x9;066a&lt;br&gt;&#xA;आचार्या मोक्षशास्त्रे च मोक्षधर्मप्रवर्तकाः&#x9;066c&lt;br&gt;&#xA;यतोऽहं प्रसृतः पूर्वमव्यक्तात्त्रिगुणो महान्&#x9;067a&lt;br&gt;&#xA;तस्मात्परतरो योऽसौ क्षेत्रज्ञ इति कल्पितः&#x9;067c&lt;br&gt;&#xA;सोऽहं क्रियावतां पन्थाः पुनरावृत्तिदुर्लभः&#x9;067e&lt;br&gt;&#xA;यो यथा निर्मितो जन्तुर्यस्मिन्यस्मिंश्च कर्मणि&#x9;068a&lt;br&gt;&#xA;प्रवृत्तौ वा निवृत्तौ वा तत्फलं सोऽश्नुतेऽवशः&#x9;068c&lt;br&gt;&#xA;एष लोकगुरुर्ब्रह्मा जगदादिकरः प्रभुः&#x9;069a&lt;br&gt;&#xA;एष माता पिता चैव युष्माकं च पितामहः&#x9;069c&lt;br&gt;&#xA;मयानुशिष्टो भविता सर्वभूतवरप्रदः&#x9;069e&lt;br&gt;&#xA;अस्य चैवानुजो रुद्रो ललाटाद्यः समुत्थितः&#x9;070a&lt;br&gt;&#xA;ब्रह्मानुशिष्टो भविता सर्वत्रसवरप्रदः&#x9;070c&lt;br&gt;&#xA;गच्छध्वं स्वानधीकारांश्चिन्तयध्वं यथाविधि&#x9;071a&lt;br&gt;&#xA;प्रवर्तन्तां क्रियाः सर्वाः सर्वलोकेषु माचिरम्&#x9;071c&lt;br&gt;&#xA;प्रदृश्यन्तां च कर्माणि प्राणिनां गतयस्तथा&#x9;072a&lt;br&gt;&#xA;परिनिर्मितकालानि आयूंषि च सुरोत्तमाः&#x9;072c&lt;br&gt;&#xA;इदं कृतयुगं नाम कालः श्रेष्ठः प्रवर्तते&#x9;073a&lt;br&gt;&#xA;अहिंस्या यज्ञपशवो युगेऽस्मिन्नैतदन्यथा&#x9;073c&lt;br&gt;&#xA;चतुष्पात्सकलो धर्मो भविष्यत्यत्र वै सुराः&#x9;073e&lt;br&gt;&#xA;ततस्त्रेतायुगं नाम त्रयी यत्र भविष्यति&#x9;074a&lt;br&gt;&#xA;प्रोक्षिता यत्र पशवो वधं प्राप्स्यन्ति वै मखे&#x9;074c&lt;br&gt;&#xA;तत्र पादचतुर्थो वै धर्मस्य न भविष्यति&#x9;074e&lt;br&gt;&#xA;ततो वै द्वापरं नाम मिश्रः कालो भविष्यति&#x9;075a&lt;br&gt;&#xA;द्विपादहीनो धर्मश्च युगे तस्मिन्भविष्यति&#x9;075c&lt;br&gt;&#xA;ततस्तिष्येऽथ सम्प्राप्ते युगे कलिपुरस्कृते&#x9;076a&lt;br&gt;&#xA;एकपादस्थितो धर्मो यत्र तत्र भविष्यति&#x9;076c&lt;br&gt;&#xA;देवा ऊचुः&#x9;077 &lt;br&gt;&#xA;एकपादस्थिते धर्मे यत्रक्वचनगामिनि&#x9;077a&lt;br&gt;&#xA;कथं कर्तव्यमस्माभिर्भगवंस्तद्वदस्व नः&#x9;077c&lt;br&gt;&#xA;श्रीभगवानुवाच&#x9;078 &lt;br&gt;&#xA;यत्र वेदाश्च यज्ञाश्च तपः सत्यं दमस्तथा&#x9;078a&lt;br&gt;&#xA;अहिंसाधर्मसंयुक्ताः प्रचरेयुः सुरोत्तमाः&#x9;078c&lt;br&gt;&#xA;स वै देशः सेवितव्यो मा वोऽधर्मः पदा स्पृशेत्&#x9;078e&lt;br&gt;&#xA;व्यास उवाच&#x9;079 &lt;br&gt;&#xA;तेऽनुशिष्टा भगवता देवाः सर्षिगणास्तथा&#x9;079a&lt;br&gt;&#xA;नमस्कृत्वा भगवते जग्मुर्देशान्यथेप्सितान्&#x9;079c&lt;br&gt;&#xA;गतेषु त्रिदिवौकःसु ब्रह्मैकः पर्यवस्थितः&#x9;080a&lt;br&gt;&#xA;दिदृक्षुर्भगवन्तं तमनिरुद्धतनौ स्थितम्&#x9;080c&lt;br&gt;&#xA;तं देवो दर्शयामास कृत्वा हयशिरो महत्&#x9;081a&lt;br&gt;&#xA;साङ्गानावर्तयन्वेदान्कमण्डलुगणित्रधृक्&#x9;081c&lt;br&gt;&#xA;ततोऽश्वशिरसं दृष्ट्वा तं देवममितौजसम्&#x9;082a&lt;br&gt;&#xA;लोककर्ता प्रभुर्ब्रह्मा लोकानां हितकाम्यया&#x9;082c&lt;br&gt;&#xA;मूर्ध्ना प्रणम्य वरदं तस्थौ प्राञ्जलिरग्रतः&#x9;083a&lt;br&gt;&#xA;स परिष्वज्य देवेन वचनं श्रावितस्तदा&#x9;083c&lt;br&gt;&#xA;लोककार्यगतीः सर्वास्त्वं चिन्तय यथाविधि&#x9;084a&lt;br&gt;&#xA;धाता त्वं सर्वभूतानां त्वं प्रभुर्जगतो गुरुः&#x9;084c&lt;br&gt;&#xA;त्वय्यावेशितभारोऽहं धृतिं प्राप्स्याम्यथाञ्जसा&#x9;084e&lt;br&gt;&#xA;यदा च सुरकार्यं ते अविषह्यं भविष्यति&#x9;085a&lt;br&gt;&#xA;प्रादुर्भावं गमिष्यामि तदात्मज्ञानदेशिकः&#x9;085c&lt;br&gt;&#xA;एवमुक्त्वा हयशिरास्तत्रैवान्तरधीयत&#x9;086a&lt;br&gt;&#xA;तेनानुशिष्टो ब्रह्मापि स्वं लोकमचिराद्गतः&#x9;086c&lt;br&gt;&#xA;एवमेष महाभागः पद्मनाभः सनातनः&#x9;087a&lt;br&gt;&#xA;यज्ञेष्वग्रहरः प्रोक्तो यज्ञधारी च नित्यदा&#x9;087c&lt;br&gt;&#xA;निवृत्तिं चास्थितो धर्मं गतिमक्षयधर्मिणाम्&#x9;088a&lt;br&gt;&#xA;प्रवृत्तिधर्मान्विदधे कृत्वा लोकस्य चित्रताम्&#x9;088c&lt;br&gt;&#xA;स आदिः स मध्यः स चान्तः प्रजानां स धाता स धेयः स कर्ता स कार्यम्&#x9;089a&lt;br&gt;&#xA;युगान्ते स सुप्तः सुसङ्क्षिप्य लोकान्युगादौ प्रबुद्धो जगद्ध्युत्ससर्ज&#x9;089c&lt;br&gt;&#xA;तस्मै नमध्वं देवाय निर्गुणाय गुणात्मने&#x9;090a&lt;br&gt;&#xA;अजाय विश्वरूपाय धाम्ने सर्वदिवौकसाम्&#x9;090c&lt;br&gt;&#xA;महाभूताधिपतये रुद्राणां पतये तथा&#x9;091a&lt;br&gt;&#xA;आदित्यपतये चैव वसूनां पतये तथा&#x9;091c&lt;br&gt;&#xA;अश्विभ्यां पतये चैव मरुतां पतये तथा&#x9;092a&lt;br&gt;&#xA;वेदयज्ञाधिपतये वेदाङ्गपतयेऽपि च&#x9;092c&lt;br&gt;&#xA;समुद्रवासिने नित्यं हरये मुञ्जकेशिने&#x9;093a&lt;br&gt;&#xA;शान्तये सर्वभूतानां मोक्षधर्मानुभाषिणे&#x9;093c&lt;br&gt;&#xA;तपसां तेजसां चैव पतये यशसोऽपि च&#x9;094a&lt;br&gt;&#xA;वाचश्च पतये नित्यं सरितां पतये तथा&#x9;094c&lt;br&gt;&#xA;कपर्दिने वराहाय एकशृङ्गाय धीमते&#x9;095a&lt;br&gt;&#xA;विवस्वतेऽश्वशिरसे चतुर्मूर्तिधृते सदा&#x9;095c&lt;br&gt;&#xA;गुह्याय ज्ञानदृश्याय अक्षराय क्षराय च&#x9;096a&lt;br&gt;&#xA;एष देवः सञ्चरति सर्वत्रगतिरव्ययः&#x9;096c&lt;br&gt;&#xA;एवमेतत्पुरा दृष्टं मया वै ज्ञानचक्षुषा&#x9;097a&lt;br&gt;&#xA;कथितं तच्च वः सर्वं मया पृष्टेन तत्त्वतः&#x9;097c&lt;br&gt;&#xA;क्रियतां मद्वचः शिष्याः सेव्यतां हरिरीश्वरः&#x9;098a&lt;br&gt;&#xA;गीयतां वेदशब्दैश्च पूज्यतां च यथाविधि&#x9;098c&lt;br&gt;&#xA;वैशम्पायन उवाच&#x9;099 &lt;br&gt;&#xA;इत्युक्तास्तु वयं तेन वेदव्यासेन धीमता&#x9;099a&lt;br&gt;&#xA;सर्वे शिष्याः सुतश्चास्य शुकः परमधर्मवित्&#x9;099c&lt;br&gt;&#xA;स चास्माकमुपाध्यायः सहास्माभिर्विशां पते&#x9;100a&lt;br&gt;&#xA;चतुर्वेदोद्गताभिश्च ऋग्भिस्तमभितुष्टुवे&#x9;100c&lt;br&gt;&#xA;एतत्ते सर्वमाख्यातं यन्मां त्वं परिपृच्छसि&#x9;101a&lt;br&gt;&#xA;एवं मेऽकथयद्राजन्पुरा द्वैपायनो गुरुः&#x9;101c&lt;br&gt;&#xA;यश्चेदं शृणुयान्नित्यं यश्चेदं परिकीर्तयेत्&#x9;102a&lt;br&gt;&#xA;नमो भगवते कृत्वा समाहितमना नरः&#x9;102c&lt;br&gt;&#xA;भवत्यरोगो द्युतिमान्बलरूपसमन्वितः&#x9;103a&lt;br&gt;&#xA;आतुरो मुच्यते रोगाद्बद्धो मुच्येत बन्धनात्&#x9;103c&lt;br&gt;&#xA;कामकामी लभेत्कामं दीर्घमायुरवाप्नुयात्&#x9;104a&lt;br&gt;&#xA;ब्राह्मणः सर्ववेदी स्यात्क्षत्रियो विजयी भवेत्&#x9;104c&lt;br&gt;&#xA;वैश्यो विपुललाभः स्याच्छूद्रः सुखमवाप्नुयात्&#x9;104e&lt;br&gt;&#xA;अपुत्रो लभते पुत्रं कन्या चैवेप्सितं पतिम्&#x9;105a&lt;br&gt;&#xA;लग्नगर्भा विमुच्येत गर्भिणी जनयेत्सुतम्&#x9;105c&lt;br&gt;&#xA;वन्ध्या प्रसवमाप्नोति पुत्रपौत्रसमृद्धिमत्&#x9;105e&lt;br&gt;&#xA;क्षेमेण गच्छेदध्वानमिदं यः पठते पथि&#x9;106a&lt;br&gt;&#xA;यो यं कामं कामयते स तमाप्नोति च ध्रुवम्&#x9;106c&lt;br&gt;&#xA;इदं महर्षेर्वचनं विनिश्चितं महात्मनः पुरुषवरस्य कीर्तनम्&#x9;107a&lt;br&gt;&#xA;समागमं चर्षिदिवौकसामिमं निशम्य भक्ताः सुसुखं लभन्ते&#x9;107c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/328/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/328/</guid>
      <description>&lt;p&gt;जनमेजय उवाच&#x9;001 &lt;br&gt;&#xA;अस्तौषीद्यैरिमं व्यासः सशिष्यो मधुसूदनम्&#x9;001a&lt;br&gt;&#xA;नामभिर्विविधैरेषां निरुक्तं भगवन्मम&#x9;001c&lt;br&gt;&#xA;वक्तुमर्हसि शुश्रूषोः प्रजापतिपतेर्हरेः&#x9;002a&lt;br&gt;&#xA;श्रुत्वा भवेयं यत्पूतः शरच्चन्द्र इवामलः&#x9;002c&lt;br&gt;&#xA;वैशम्पायन उवाच&#x9;003 &lt;br&gt;&#xA;शृणु राजन्यथाचष्ट फल्गुनस्य हरिर्विभुः&#x9;003a&lt;br&gt;&#xA;प्रसन्नात्मात्मनो नाम्नां निरुक्तं गुणकर्मजम्&#x9;003c&lt;br&gt;&#xA;नामभिः कीर्तितैस्तस्य केशवस्य महात्मनः&#x9;004a&lt;br&gt;&#xA;पृष्टवान्केशवं राजन्फल्गुनः परवीरहा&#x9;004c&lt;br&gt;&#xA;अर्जुन उवाच&#x9;005 &lt;br&gt;&#xA;भगवन्भूतभव्येश सर्वभूतसृगव्यय&#x9;005a&lt;br&gt;&#xA;लोकधाम जगन्नाथ लोकानामभयप्रद&#x9;005c&lt;br&gt;&#xA;यानि नामानि ते देव कीर्तितानि महर्षिभिः&#x9;006a&lt;br&gt;&#xA;वेदेषु सपुराणेषु यानि गुह्यानि कर्मभिः&#x9;006c&lt;br&gt;&#xA;तेषां निरुक्तं त्वत्तोऽहं श्रोतुमिच्छामि केशव&#x9;007a&lt;br&gt;&#xA;न ह्यन्यो वर्तयेन्नाम्नां निरुक्तं त्वामृते प्रभो&#x9;007c&lt;br&gt;&#xA;श्रीभगवानुवाच&#x9;008 &lt;br&gt;&#xA;ऋग्वेदे सयजुर्वेदे तथैवाथर्वसामसु&#x9;008a&lt;br&gt;&#xA;पुराणे सोपनिषदे तथैव ज्योतिषेऽर्जुन&#x9;008c&lt;br&gt;&#xA;साङ्ख्ये च योगशास्त्रे च आयुर्वेदे तथैव च&#x9;009a&lt;br&gt;&#xA;बहूनि मम नामानि कीर्तितानि महर्षिभिः&#x9;009c&lt;br&gt;&#xA;गौणानि तत्र नामानि कर्मजानि च कानिचित्&#x9;010a&lt;br&gt;&#xA;निरुक्तं कर्मजानां च शृणुष्व प्रयतोऽनघ&#x9;010c&lt;br&gt;&#xA;कथ्यमानं मया तात त्वं हि मेऽर्धं स्मृतः पुरा&#x9;010e&lt;br&gt;&#xA;नमोऽतियशसे तस्मै देहिनां परमात्मने&#x9;011a&lt;br&gt;&#xA;नारायणाय विश्वाय निर्गुणाय गुणात्मने&#x9;011c&lt;br&gt;&#xA;यस्य प्रसादजो ब्रह्मा रुद्रश्च क्रोधसम्भवः&#x9;012a&lt;br&gt;&#xA;योऽसौ योनिर्हि सर्वस्य स्थावरस्य चरस्य च&#x9;012c&lt;br&gt;&#xA;अष्टादशगुणं यत्तत्सत्त्वं सत्त्ववतां वर&#x9;013a&lt;br&gt;&#xA;प्रकृतिः सा परा मह्यं रोदसी योगधारिणी&#x9;013c&lt;br&gt;&#xA;ऋता सत्यामराजय्या लोकानामात्मसञ्ज्ञिता&#x9;013e&lt;br&gt;&#xA;तस्मात्सर्वाः प्रवर्तन्ते सर्गप्रलयविक्रियाः&#x9;014a&lt;br&gt;&#xA;ततो यज्ञश्च यष्टा च पुराणः पुरुषो विराट्&#x9;014c&lt;br&gt;&#xA;अनिरुद्ध इति प्रोक्तो लोकानां प्रभवाप्ययः&#x9;014e&lt;br&gt;&#xA;ब्राह्मे रात्रिक्षये प्राप्ते तस्य ह्यमिततेजसः&#x9;015a&lt;br&gt;&#xA;प्रसादात्प्रादुरभवत्पद्मं पद्मनिभेक्षण&#x9;015c&lt;br&gt;&#xA;तत्र ब्रह्मा समभवत्स तस्यैव प्रसादजः&#x9;015e&lt;br&gt;&#xA;अह्नः क्षये ललाटाच्च सुतो देवस्य वै तथा&#x9;016a&lt;br&gt;&#xA;क्रोधाविष्टस्य सञ्जज्ञे रुद्रः संहारकारकः&#x9;016c&lt;br&gt;&#xA;एतौ द्वौ विबुधश्रेष्ठौ प्रसादक्रोधजौ स्मृतौ&#x9;017a&lt;br&gt;&#xA;तदादेशितपन्थानौ सृष्टिसंहारकारकौ&#x9;017c&lt;br&gt;&#xA;निमित्तमात्रं तावत्र सर्वप्राणिवरप्रदौ&#x9;017e&lt;br&gt;&#xA;कपर्दी जटिलो मुण्डः श्मशानगृहसेवकः&#x9;018a&lt;br&gt;&#xA;उग्रव्रतधरो रुद्रो योगी त्रिपुरदारुणः&#x9;018c&lt;br&gt;&#xA;दक्षक्रतुहरश्चैव भगनेत्रहरस्तथा&#x9;019a&lt;br&gt;&#xA;नारायणात्मको ज्ञेयः पाण्डवेय युगे युगे&#x9;019c&lt;br&gt;&#xA;तस्मिन्हि पूज्यमाने वै देवदेवे महेश्वरे&#x9;020a&lt;br&gt;&#xA;सम्पूजितो भवेत्पार्थ देवो नारायणः प्रभुः&#x9;020c&lt;br&gt;&#xA;अहमात्मा हि लोकानां विश्वानां पाण्डुनन्दन&#x9;021a&lt;br&gt;&#xA;तस्मादात्मानमेवाग्रे रुद्रं सम्पूजयाम्यहम्&#x9;021c&lt;br&gt;&#xA;यद्यहं नार्चयेयं वै ईशानं वरदं शिवम्&#x9;022a&lt;br&gt;&#xA;आत्मानं नार्चयेत्कश्चिदिति मे भावितं मनः&#x9;022c&lt;br&gt;&#xA;मया प्रमाणं हि कृतं लोकः समनुवर्तते&#x9;022e&lt;br&gt;&#xA;प्रमाणानि हि पूज्यानि ततस्तं पूजयाम्यहम्&#x9;023a&lt;br&gt;&#xA;यस्तं वेत्ति स मां वेत्ति योऽनु तं स हि मामनु&#x9;023c&lt;br&gt;&#xA;रुद्रो नारायणश्चैव सत्त्वमेकं द्विधाकृतम्&#x9;024a&lt;br&gt;&#xA;लोके चरति कौन्तेय व्यक्तिस्थं सर्वकर्मसु&#x9;024c&lt;br&gt;&#xA;न हि मे केनचिद्देयो वरः पाण्डवनन्दन&#x9;025a&lt;br&gt;&#xA;इति सञ्चिन्त्य मनसा पुराणं विश्वमीश्वरम्&#x9;025c&lt;br&gt;&#xA;पुत्रार्थमाराधितवानात्मानमहमात्मना&#x9;025e&lt;br&gt;&#xA;न हि विष्णुः प्रणमति कस्मैचिद्विबुधाय तु&#x9;026a&lt;br&gt;&#xA;ऋत आत्मानमेवेति ततो रुद्रं भजाम्यहम्&#x9;026c&lt;br&gt;&#xA;सब्रह्मकाः सरुद्राश्च सेन्द्रा देवाः सहर्षिभिः&#x9;027a&lt;br&gt;&#xA;अर्चयन्ति सुरश्रेष्ठं देवं नारायणं हरिम्&#x9;027c&lt;br&gt;&#xA;भविष्यतां वर्ततां च भूतानां चैव भारत&#x9;028a&lt;br&gt;&#xA;सर्वेषामग्रणीर्विष्णुः सेव्यः पूज्यश्च नित्यशः&#x9;028c&lt;br&gt;&#xA;नमस्व हव्यदं विष्णुं तथा शरणदं नम&#x9;029a&lt;br&gt;&#xA;वरदं नमस्व कौन्तेय हव्यकव्यभुजं नम&#x9;029c&lt;br&gt;&#xA;चतुर्विधा मम जना भक्ता एवं हि ते श्रुतम्&#x9;030a&lt;br&gt;&#xA;तेषामेकान्तिनः श्रेष्ठास्ते चैवानन्यदेवताः&#x9;030c&lt;br&gt;&#xA;अहमेव गतिस्तेषां निराशीःकर्मकारिणाम्&#x9;030e&lt;br&gt;&#xA;ये च शिष्टास्त्रयो भक्ताः फलकामा हि ते मताः&#x9;031a&lt;br&gt;&#xA;सर्वे च्यवनधर्माणः प्रतिबुद्धस्तु श्रेष्ठभाक्&#x9;031c&lt;br&gt;&#xA;ब्रह्माणं शितिकण्ठं च याश्चान्या देवताः स्मृताः&#x9;032a&lt;br&gt;&#xA;प्रबुद्धवर्याः सेवन्ते मामेवैष्यन्ति यत्परम्&#x9;032c&lt;br&gt;&#xA;भक्तं प्रति विशेषस्ते एष पार्थानुकीर्तितः&#x9;032e&lt;br&gt;&#xA;त्वं चैवाहं च कौन्तेय नरनारायणौ स्मृतौ&#x9;033a&lt;br&gt;&#xA;भारावतरणार्थं हि प्रविष्टौ मानुषीं तनुम्&#x9;033c&lt;br&gt;&#xA;जानाम्यध्यात्मयोगांश्च योऽहं यस्माच्च भारत&#x9;034a&lt;br&gt;&#xA;निवृत्तिलक्षणो धर्मस्तथाभ्युदयिकोऽपि च&#x9;034c&lt;br&gt;&#xA;नराणामयनं ख्यातमहमेकः सनातनः&#x9;035a&lt;br&gt;&#xA;आपो नारा इति प्रोक्ता आपो वै नरसूनवः&#x9;035c&lt;br&gt;&#xA;अयनं मम तत्पूर्वमतो नारायणो ह्यहम्&#x9;035e&lt;br&gt;&#xA;छादयामि जगद्विश्वं भूत्वा सूर्य इवांशुभिः&#x9;036a&lt;br&gt;&#xA;सर्वभूताधिवासश्च वासुदेवस्ततो ह्यहम्&#x9;036c&lt;br&gt;&#xA;गतिश्च सर्वभूतानां प्रजानां चापि भारत&#x9;037a&lt;br&gt;&#xA;व्याप्ता मे रोदसी पार्थ कान्तिश्चाभ्यधिका मम&#x9;037c&lt;br&gt;&#xA;अधिभूतानि चान्तेऽहं तदिच्छंश्चास्मि भारत&#x9;038a&lt;br&gt;&#xA;क्रमणाच्चाप्यहं पार्थ विष्णुरित्यभिसञ्ज्ञितः&#x9;038c&lt;br&gt;&#xA;दमात्सिद्धिं परीप्सन्तो मां जनाः कामयन्ति हि&#x9;039a&lt;br&gt;&#xA;दिवं चोर्वीं च मध्यं च तस्माद्दामोदरो ह्यहम्&#x9;039c&lt;br&gt;&#xA;पृश्निरित्युच्यते चान्नं वेदा आपोऽमृतं तथा&#x9;040a&lt;br&gt;&#xA;ममैतानि सदा गर्भे पृश्निगर्भस्ततो ह्यहम्&#x9;040c&lt;br&gt;&#xA;ऋषयः प्राहुरेवं मां त्रितकूपाभिपातितम्&#x9;041a&lt;br&gt;&#xA;पृश्निगर्भ त्रितं पाहीत्येकतद्वितपातितम्&#x9;041c&lt;br&gt;&#xA;ततः स ब्रह्मणः पुत्र आद्यो ऋषिवरस्त्रितः&#x9;042a&lt;br&gt;&#xA;उत्ततारोदपानाद्वै पृश्निगर्भानुकीर्तनात्&#x9;042c&lt;br&gt;&#xA;सूर्यस्य तपतो लोकानग्नेः सोमस्य चाप्युत&#x9;043a&lt;br&gt;&#xA;अंशवो ये प्रकाशन्ते मम ते केशसञ्ज्ञिताः&#x9;043c&lt;br&gt;&#xA;सर्वज्ञाः केशवं तस्मान्मामाहुर्द्विजसत्तमाः&#x9;043e&lt;br&gt;&#xA;स्वपत्न्यामाहितो गर्भ उतथ्येन महात्मना&#x9;044a&lt;br&gt;&#xA;उतथ्येऽन्तर्हिते चैव कदाचिद्देवमायया&#x9;044c&lt;br&gt;&#xA;बृहस्पतिरथाविन्दत्तां पत्नीं तस्य भारत&#x9;044e&lt;br&gt;&#xA;ततो वै तमृषिश्रेष्ठं मैथुनोपगतं तथा&#x9;045a&lt;br&gt;&#xA;उवाच गर्भः कौन्तेय पञ्चभूतसमन्वितः&#x9;045c&lt;br&gt;&#xA;पूर्वागतोऽहं वरद नार्हस्यम्बां प्रबाधितुम्&#x9;046a&lt;br&gt;&#xA;एतद्बृहस्पतिः श्रुत्वा चुक्रोध च शशाप च&#x9;046c&lt;br&gt;&#xA;मैथुनोपगतो यस्मात्त्वयाहं विनिवारितः&#x9;047a&lt;br&gt;&#xA;तस्मादन्धो जास्यसि त्वं मच्छापान्नात्र संशयः&#x9;047c&lt;br&gt;&#xA;स शापादृषिमुख्यस्य दीर्घं तम उपेयिवान्&#x9;048a&lt;br&gt;&#xA;स हि दीर्घतमा नाम नाम्ना ह्यासीदृषिः पुरा&#x9;048c&lt;br&gt;&#xA;वेदानवाप्य चतुरः साङ्गोपाङ्गान्सनातनान्&#x9;049a&lt;br&gt;&#xA;प्रयोजयामास तदा नाम गुह्यमिदं मम&#x9;049c&lt;br&gt;&#xA;आनुपूर्व्येण विधिना केशवेति पुनः पुनः&#x9;050a&lt;br&gt;&#xA;स चक्षुष्मान्समभवद्गौतमश्चाभवत्पुनः&#x9;050c&lt;br&gt;&#xA;एवं हि वरदं नाम केशवेति ममार्जुन&#x9;051a&lt;br&gt;&#xA;देवानामथ सर्वेषामृषीणां च महात्मनाम्&#x9;051c&lt;br&gt;&#xA;अग्निः सोमेन संयुक्त एकयोनि मुखं कृतम्&#x9;052a&lt;br&gt;&#xA;अग्नीषोमात्मकं तस्माज्जगत्कृत्स्नं चराचरम्&#x9;052c&lt;br&gt;&#xA;अपि हि पुराणे भवति&#x9;053A&lt;br&gt;&#xA;एकयोन्यात्मकावग्नीषोमौ&#x9;053B&lt;br&gt;&#xA;देवाश्चाग्निमुखा इति&#x9;053C&lt;br&gt;&#xA;एकयोनित्वाच्च परस्परं महयन्तो लोकान्धारयत इति&#x9;053D&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/329/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/329/</guid>
      <description>&lt;p&gt;अर्जुन उवाच&#x9;001 &lt;br&gt;&#xA;अग्नीषोमौ कथं पूर्वमेकयोनी प्रवर्तितौ&#x9;001a&lt;br&gt;&#xA;एष मे संशयो जातस्तं छिन्धि मधुसूदन&#x9;001c&lt;br&gt;&#xA;श्रीभगवानुवाच&#x9;002 &lt;br&gt;&#xA;हन्त ते वर्तयिष्यामि पुराणं पाण्डुनन्दन&#x9;002a&lt;br&gt;&#xA;आत्मतेजोद्भवं पार्थ शृणुष्वैकमना मम&#x9;002c&lt;br&gt;&#xA;सम्प्रक्षालनकालेऽतिक्रान्ते चतुर्थे युगसहस्रान्ते&#x9;003A&lt;br&gt;&#xA;अव्यक्ते सर्वभूतप्रलये स्थावरजङ्गमे&#x9;003B&lt;br&gt;&#xA;ज्योतिर्धरणिवायुरहितेऽन्धे तमसि जलैकार्णवे लोके&#x9;003C&lt;br&gt;&#xA;तम इत्येवाभिभूतेऽसञ्ज्ञकेऽद्वितीये प्रतिष्ठिते&#x9;003D&lt;br&gt;&#xA;नैव रात्र्यां न दिवसे न सति नासति न व्यक्ते नाव्यक्ते व्यवस्थिते&#x9;003E&lt;br&gt;&#xA;एतस्यामवस्थायां नारायणगुणाश्रयादक्षयादजरादनिन्द्रियादग्राह्यादसम्भवात्सत्यादहिंस्राल्ललामाद्विविधप्रवृत्तिविशेषात्&#x9;003F&lt;br&gt;&#xA;अक्षयादजरामरादमूर्तितः सर्वव्यापिनः सर्वकर्तुः शाश्वतात्तमसः पुरुषः प्रादुर्भूतो हरिरव्ययः&#x9;003G&lt;br&gt;&#xA;निदर्शनमपि ह्यत्र भवति&#x9;004A&lt;br&gt;&#xA;नासीदहो न रात्रिरासीत्&#x9;004B&lt;br&gt;&#xA;न सदासीन्नासदासीत्&#x9;004C&lt;br&gt;&#xA;तम एव पुरस्तादभवद्विश्वरूपम्&#x9;004D&lt;br&gt;&#xA;सा विश्वस्य जननीत्येवमस्यार्थोऽनुभाष्यते&#x9;004E&lt;br&gt;&#xA;तस्येदानीं तमःसम्भवस्य पुरुषस्य पद्मयोनेर्ब्रह्मणः प्रादुर्भावे स पुरुषः प्रजाः सिसृक्षमाणो नेत्राभ्यामग्नीषोमौ ससर्ज&#x9;005A&lt;br&gt;&#xA;ततो भूतसर्गे प्रवृत्ते प्रजाक्रमवशाद्ब्रह्मक्षत्रमुपातिष्ठत्&#x9;005B&lt;br&gt;&#xA;यः सोमस्तद्ब्रह्म यद्ब्रह्म ते ब्राह्मणाः&#x9;005C&lt;br&gt;&#xA;योऽग्निस्तत्क्षत्रं क्षत्राद्ब्रह्म बलवत्तरम्&#x9;005D&lt;br&gt;&#xA;कस्मादिति लोकप्रत्यक्षगुणमेतत्तद्यथा&#x9;005E&lt;br&gt;&#xA;ब्राह्मणेभ्यः परं भूतं नोत्पन्नपूर्वम्&#x9;005F&lt;br&gt;&#xA;दीप्यमानेऽग्नौ जुहोतीति कृत्वा ब्रवीमि&#x9;005G&lt;br&gt;&#xA;भूतसर्गः कृतो ब्रह्मणा भूतानि च प्रतिष्ठाप्य त्रैलोक्यं धार्यत इति&#x9;005H&lt;br&gt;&#xA;मन्त्रवादोऽपि हि भवति&#x9;006A&lt;br&gt;&#xA;त्वमग्ने यज्ञानां होता विश्वेषाम्&#x9;006B&lt;br&gt;&#xA;हितो देवेभिर्मानुषे जने इति&#x9;006C&lt;br&gt;&#xA;निदर्शनं चात्र भवति&#x9;006D&lt;br&gt;&#xA;विश्वेषामग्ने यज्ञानां होतेति&#x9;006E&lt;br&gt;&#xA;हितो देवैर्मानुषैर्जगत इति&#x9;006F&lt;br&gt;&#xA;अग्निर्हि यज्ञानां होता कर्ता&#x9;006G&lt;br&gt;&#xA;स चाग्निर्ब्रह्म&#x9;006H&lt;br&gt;&#xA;न ह्यृते मन्त्राद्धवनमस्ति&#x9;007A&lt;br&gt;&#xA;न विना पुरुषं तपः सम्भवति&#x9;007B&lt;br&gt;&#xA;हविर्मन्त्राणां सम्पूजा विद्यते देवमनुष्याणामनेन त्वं होतेति नियुक्तः&#x9;007C&lt;br&gt;&#xA;ये च मानुषा होत्राधिकारास्ते च&#x9;007D&lt;br&gt;&#xA;ब्राह्मणस्य हि याजनं विधीयते न क्षत्रवैश्ययोर्द्विजात्योः&#x9;007E&lt;br&gt;&#xA;तस्माद्ब्राह्मणा ह्यग्निभूता यज्ञानुद्वहन्ति&#x9;007F&lt;br&gt;&#xA;यज्ञा देवांस्तर्पयन्ति देवाः पृथिवीं भावयन्ति&#x9;007G&lt;br&gt;&#xA;शतपथे हि ब्राह्मणं भवति&#x9;008A&lt;br&gt;&#xA;अग्नौ समिद्धे स जुहोति यो विद्वान्ब्राह्मणमुखे दानाहुतिं जुहोति&#x9;008B&lt;br&gt;&#xA;एवमप्यग्निभूता ब्राह्मणा विद्वांसोऽग्निं भावयन्ति&#x9;008C&lt;br&gt;&#xA;अग्निर्विष्णुः सर्वभूतान्यनुप्रविश्य प्राणान्धारयति&#x9;008D&lt;br&gt;&#xA;अपि चात्र सनत्कुमारगीताः श्लोका भवन्ति&#x9;008E&lt;br&gt;&#xA;विश्वं ब्रह्मासृजत्पूर्वं सर्वादिर्निरवस्करम्&#x9;009a&lt;br&gt;&#xA;ब्रह्मघोषैर्दिवं तिष्ठन्त्यमरा ब्रह्मयोनयः&#x9;009c&lt;br&gt;&#xA;ब्राह्मणानां मतिर्वाक्यं कर्म श्रद्धा तपांसि च&#x9;010a&lt;br&gt;&#xA;धारयन्ति महीं द्यां च शैत्याद्वार्यमृतं यथा&#x9;010c&lt;br&gt;&#xA;नास्ति सत्यात्परो धर्मो नास्ति मातृसमो गुरुः&#x9;011a&lt;br&gt;&#xA;ब्राह्मणेभ्यः परं नास्ति प्रेत्य चेह च भूतये&#x9;011c&lt;br&gt;&#xA;नैषामुक्षा वर्धते नोत वाहा न गर्गरो मथ्यते सम्प्रदाने&#x9;012a&lt;br&gt;&#xA;अपध्वस्ता दस्युभूता भवन्ति येषां राष्ट्रे ब्राह्मणा वृत्तिहीनाः&#x9;012c&lt;br&gt;&#xA;वेदपुराणेतिहासप्रामाण्यान्नारायणमुखोद्गताः सर्वात्मानः सर्वकर्तारः सर्वभावनाश्च ब्राह्मणाः&#x9;013A&lt;br&gt;&#xA;वाक्समकालं हि तस्य देवस्य वरप्रदस्य ब्राह्मणाः प्रथमं प्रादुर्भूता ब्राह्मणेभ्यश्च शेषा वर्णाः प्रादुर्भूताः&#x9;013B&lt;br&gt;&#xA;इत्थं च सुरासुरविशिष्टा ब्राह्मणा यदा मया ब्रह्मभूतेन पुरा स्वयमेवोत्पादिताः सुरासुरमहर्षयो भूतविशेषाः स्थापिता निगृहीताश्च&#x9;013C&lt;br&gt;&#xA;अहल्याधर्षणनिमित्तं हि गौतमाद्धरिश्मश्रुतामिन्द्रः प्राप्तः&#x9;014A&lt;br&gt;&#xA;कौशिकनिमित्तं चेन्द्रो मुष्कवियोगं मेषवृषणत्वं चावाप&#x9;014B&lt;br&gt;&#xA;अश्विनोर्ग्रहप्रतिषेधोद्यतवज्रस्य पुरन्दरस्य च्यवनेन स्तम्भितो बाहुः&#x9;014C&lt;br&gt;&#xA;क्रतुवधप्राप्तमन्युना च दक्षेण भूयस्तपसा चात्मानं संयोज्य नेत्राकृतिरन्या ललाटे रुद्रस्योत्पादिता&#x9;014D&lt;br&gt;&#xA;त्रिपुरवधार्थं दीक्षामभ्युपगतस्य रुद्रस्योशनसा शिरसो जटा उत्कृत्य प्रयुक्ताः&#x9;015A&lt;br&gt;&#xA;ततः प्रादुर्भूता भुजगाः&#x9;015B&lt;br&gt;&#xA;तैरस्य भुजगैः पीड्यमानः कण्ठो नीलतामुपनीतः&#x9;015c&lt;br&gt;&#xA;पूर्वे च मन्वन्तरे स्वायम्भुवे नारायणहस्तबन्धग्रहणान्नीलकण्ठत्वमेव वा&#x9;015D&lt;br&gt;&#xA;अमृतोत्पादने पुरश्चरणतामुपगतस्याङ्गिरसो बृहस्पतेरुपस्पृशतो न प्रसादं गतवत्यः किलापः&#x9;016A&lt;br&gt;&#xA;अथ बृहस्पतिरपां चुक्रोध&#x9;016B&lt;br&gt;&#xA;यस्मान्ममोपस्पृशतः कलुषीभूता न प्रसादमुपगतास्तस्मादद्यप्रभृति झषमकरमत्स्यकच्छपजन्तुसङ्कीर्णाः कलुषीभवतेति&#x9;016C&lt;br&gt;&#xA;तदाप्रभृत्यापो यादोभिः सङ्कीर्णाः संवृत्ताः&#x9;016D&lt;br&gt;&#xA;विश्वरूपो वै त्वाष्ट्रः पुरोहितो देवानामासीत्स्वस्रीयोऽसुराणाम्&#x9;017A&lt;br&gt;&#xA;स प्रत्यक्षं देवेभ्यो भागमददत्परोक्षमसुरेभ्यः&#x9;017B&lt;br&gt;&#xA;अथ हिरण्यकशिपुं पुरस्कृत्य विश्वरूपमातरं स्वसारमसुरा वरमयाचन्त&#x9;018A&lt;br&gt;&#xA;हे स्वसरयं ते पुत्रस्त्वाष्ट्रो विश्वरूपस्त्रिशिरा देवानां पुरोहितः प्रत्यक्षं देवेभ्यो भागमददत्परोक्षमस्माकम्&#x9;018B&lt;br&gt;&#xA;ततो देवा वर्धन्ते वयं क्षीयामः&#x9;018C&lt;br&gt;&#xA;तदेनं त्वं वारयितुमर्हसि तथा यथास्मान्भजेदिति&#x9;018D&lt;br&gt;&#xA;अथ विश्वरूपं नन्दनवनमुपगतं मातोवाच&#x9;019A&lt;br&gt;&#xA;पुत्र किं परपक्षवर्धनस्त्वं मातुलपक्षं नाशयसि&#x9;019B&lt;br&gt;&#xA;नार्हस्येवं कर्तुमिति&#x9;019C&lt;br&gt;&#xA;स विश्वरूपो मातुर्वाक्यमनतिक्रमणीयमिति मत्वा सम्पूज्य हिरण्यकशिपुमगात्&#x9;019D&lt;br&gt;&#xA;हैरण्यगर्भाच्च वसिष्ठाद्धिरण्यकशिपुः शापं प्राप्तवान्&#x9;020A&lt;br&gt;&#xA;यस्मात्त्वयान्यो वृतो होता तस्मादसमाप्तयज्ञस्त्वमपूर्वात्सत्त्वजाताद्वधं प्राप्स्यसीति&#x9;020B&lt;br&gt;&#xA;तच्छापदानाद्धिरण्यकशिपुः प्राप्तवान्वधम्&#x9;020C&lt;br&gt;&#xA;विश्वरूपो मातृपक्षवर्धनोऽत्यर्थं तपस्यभवत्&#x9;021A&lt;br&gt;&#xA;तस्य व्रतभङ्गार्थमिन्द्रो बह्वीः श्रीमत्योऽप्सरसो नियुयोज&#x9;021B&lt;br&gt;&#xA;ताश्च दृष्ट्वा मनः क्षुभितं तस्याभवत्तासु चाप्सरःसु नचिरादेव सक्तोऽभवत्&#x9;021C&lt;br&gt;&#xA;सक्तं चैनं ज्ञात्वाप्सरस ऊचुर्गच्छामहे वयं यथागतमिति&#x9;021D&lt;br&gt;&#xA;तास्त्वाष्ट्र उवाच&#x9;022A&lt;br&gt;&#xA;क्व गमिष्यथ आस्यतां तावन्मया सह श्रेयो भविष्यतीति&#x9;022B&lt;br&gt;&#xA;तास्तमब्रुवन्&#x9;022C&lt;br&gt;&#xA;वयं देवस्त्रियोऽप्सरस इन्द्रं वरदं पुरा प्रभविष्णुं वृणीमह इति&#x9;022D&lt;br&gt;&#xA;अथ ता विश्वरूपोऽब्रवीदद्यैव सेन्द्रा देवा न भविष्यन्तीति&#x9;023A&lt;br&gt;&#xA;ततो मन्त्राञ्जजाप&#x9;023B&lt;br&gt;&#xA;तैर्मन्त्रैः प्रावर्धत त्रिशिराः&#x9;023C&lt;br&gt;&#xA;एकेनास्येन सर्वलोकेषु द्विजैः क्रियावद्भिर्यज्ञेषु सुहुतं सोमं पपावेकेनाप एकेन सेन्द्रान्देवान्&#x9;023D&lt;br&gt;&#xA;अथेन्द्रस्तं विवर्धमानं सोमपानाप्यायितसर्वगात्रं दृष्ट्वा चिन्तामापेदे&#x9;023E&lt;br&gt;&#xA;देवाश्च ते सहेन्द्रेण ब्रह्माणमभिजग्मुरूचुश्च&#x9;024A&lt;br&gt;&#xA;विश्वरूपेण सर्वयज्ञेषु सुहुतः सोमः पीयते&#x9;024B&lt;br&gt;&#xA;वयमभागाः संवृत्ताः&#x9;024C&lt;br&gt;&#xA;असुरपक्षो वर्धते वयं क्षीयामः&#x9;024D&lt;br&gt;&#xA;तदर्हसि नो विधातुं श्रेयो यदनन्तरमिति&#x9;024E&lt;br&gt;&#xA;तान्ब्रह्मोवाच ऋषिर्भार्गवस्तपस्तप्यते दधीचः&#x9;025A&lt;br&gt;&#xA;स याच्यतां वरं यथा कलेवरं जह्यात्&#x9;025B&lt;br&gt;&#xA;तस्यास्थिभिर्वज्रं क्रियतामिति&#x9;025C&lt;br&gt;&#xA;देवास्तत्रागच्छन्यत्र दधीचो भगवानृषिस्तपस्तेपे&#x9;026A&lt;br&gt;&#xA;सेन्द्रा देवास्तमभिगम्योचुर्भगवंस्तपसः कुशलमविघ्नं चेति&#x9;026B&lt;br&gt;&#xA;तान्दधीच उवाच स्वागतं भवद्भ्यः किं क्रियताम्&#x9;026C&lt;br&gt;&#xA;यद्वक्ष्यथ तत्करिष्यामीति&#x9;026D&lt;br&gt;&#xA;ते तमब्रुवञ्शरीरपरित्यागं लोकहितार्थं भगवान्कर्तुमर्हतीति&#x9;026E&lt;br&gt;&#xA;अथ दधीचस्तथैवाविमनाः सुखदुःखसमो महायोगी आत्मानं समाधाय शरीरपरित्यागं चकार&#x9;026F&lt;br&gt;&#xA;तस्य परमात्मन्यवसृते तान्यस्थीनि धाता सङ्गृह्य वज्रमकरोत्&#x9;027A&lt;br&gt;&#xA;तेन वज्रेणाभेद्येनाप्रधृष्येण ब्रह्मास्थिसम्भूतेन विष्णुप्रविष्टेनेन्द्रो विश्वरूपं जघान&#x9;027B&lt;br&gt;&#xA;शिरसां चास्य छेदनमकरोत्&#x9;027C&lt;br&gt;&#xA;तस्मादनन्तरं विश्वरूपगात्रमथनसम्भवं त्वष्ट्रोत्पादितमेवारिं वृत्रमिन्द्रो जघान&#x9;027D&lt;br&gt;&#xA;तस्यां द्वैधीभूतायां ब्रह्मवध्यायां भयादिन्द्रो देवराज्यं परित्यज्य अप्सु सम्भवां शीतलां मानससरोगतां नलिनीं प्रपेदे&#x9;028A&lt;br&gt;&#xA;तत्र चैश्वर्ययोगादणुमात्रो भूत्वा बिसग्रन्थिं प्रविवेश&#x9;028B&lt;br&gt;&#xA;अथ ब्रह्मवध्याभयप्रनष्टे त्रैलोक्यनाथे शचीपतौ जगदनीश्वरं बभूव&#x9;029A&lt;br&gt;&#xA;देवान्रजस्तमश्चाविवेश&#x9;029B&lt;br&gt;&#xA;मन्त्रा न प्रावर्तन्त महर्षीणाम्&#x9;029C&lt;br&gt;&#xA;रक्षांसि प्रादुरभवन्&#x9;029D&lt;br&gt;&#xA;ब्रह्म चोत्सादनं जगाम&#x9;029E&lt;br&gt;&#xA;अनिन्द्राश्चाबला लोकाः सुप्रधृष्या बभूवुः&#x9;029F&lt;br&gt;&#xA;अथ देवा ऋषयश्चायुषः पुत्रं नहुषं नाम देवराजत्वेऽभिषिषिचुः&#x9;030A&lt;br&gt;&#xA;नहुषः पञ्चभिः शतैर्ज्योतिषां ललाटे ज्वलद्भिः सर्वतेजोहरैस्त्रिविष्टपं पालयां बभूव&#x9;030B&lt;br&gt;&#xA;अथ लोकाः प्रकृतिमापेदिरे स्वस्थाश्च बभूवुः&#x9;030C&lt;br&gt;&#xA;अथोवाच नहुषः&#x9;031A&lt;br&gt;&#xA;सर्वं मां शक्रोपभुक्तमुपस्थितमृते शचीमिति&#x9;031B&lt;br&gt;&#xA;स एवमुक्त्वा शचीसमीपमगमदुवाच चैनाम्&#x9;031C&lt;br&gt;&#xA;सुभगेऽहमिन्द्रो देवानां भजस्व मामिति&#x9;031D&lt;br&gt;&#xA;तं शची प्रत्युवाच&#x9;031E&lt;br&gt;&#xA;प्रकृत्या त्वं धर्मवत्सलः सोमवंशोद्भवश्च&#x9;031F&lt;br&gt;&#xA;नार्हसि परपत्नीधर्षणं कर्तुमिति&#x9;031G&lt;br&gt;&#xA;तामथोवाच नहुषः&#x9;032A&lt;br&gt;&#xA;ऐन्द्रं पदमध्यास्यते मया&#x9;032B&lt;br&gt;&#xA;अहमिन्द्रस्य राज्यरत्नहरो नात्राधर्मः कश्चित्त्वमिन्द्रभुक्तेति&#x9;032C&lt;br&gt;&#xA;सा तमुवाच&#x9;032D&lt;br&gt;&#xA;अस्ति मम किञ्चिद्व्रतमपर्यवसितम्&#x9;032E&lt;br&gt;&#xA;तस्यावभृथे त्वामुपगमिष्यामि कैश्चिदेवाहोभिरिति&#x9;032F&lt;br&gt;&#xA;स शच्यैवमभिहितो नहुषो जगाम&#x9;032G&lt;br&gt;&#xA;अथ शची दुःखशोकार्ता भर्तृदर्शनलालसा नहुषभयगृहीता बृहस्पतिमुपागच्छत्&#x9;033A&lt;br&gt;&#xA;स च तामभिगतां दृष्ट्वैव ध्यानं प्रविश्य भर्तृकार्यतत्परां ज्ञात्वा बृहस्पतिरुवाच&#x9;033B&lt;br&gt;&#xA;अनेनैव व्रतेन तपसा चान्विता देवीं वरदामुपश्रुतिमाह्वय&#x9;033c&lt;br&gt;&#xA;सा तवेन्द्रं दर्शयिष्यतीति&#x9;033D&lt;br&gt;&#xA;साथ महानियममास्थिता देवीं वरदामुपश्रुतिं मन्त्रैराह्वयत्&#x9;034A&lt;br&gt;&#xA;सोपश्रुतिः शचीसमीपमगात्&#x9;034B&lt;br&gt;&#xA;उवाच चैनामियमस्मि त्वयोपहूतोपस्थिता&#x9;034C&lt;br&gt;&#xA;किं ते प्रियं करवाणीति&#x9;034D&lt;br&gt;&#xA;तां मूर्ध्ना प्रणम्योवाच शची भगवत्यर्हसि मे भर्तारं दर्शयितुं त्वं सत्या मता चेति&#x9;034E&lt;br&gt;&#xA;सैनां मानसं सरोऽनयत्&#x9;034F&lt;br&gt;&#xA;तत्रेन्द्रं बिसग्रन्थिगतमदर्शयत्&#x9;034G&lt;br&gt;&#xA;तामिन्द्रः पत्नीं कृशां ग्लानां च दृष्ट्वा चिन्तयां बभूव&#x9;035A&lt;br&gt;&#xA;अहो मम महद्दुःखमिदमद्योपगतम्&#x9;035B&lt;br&gt;&#xA;नष्टं हि मामियमन्विष्योपागमद्दुःखार्तेति&#x9;035c&lt;br&gt;&#xA;तामिन्द्र उवाच कथं वर्तयसीति&#x9;035D&lt;br&gt;&#xA;सा तमुवाच&#x9;035E&lt;br&gt;&#xA;नहुषो मामाह्वयति&#x9;035F&lt;br&gt;&#xA;कालश्चास्य मया कृत इति&#x9;035G&lt;br&gt;&#xA;तामिन्द्र उवाच&#x9;036A&lt;br&gt;&#xA;गच्छ&#x9;036B&lt;br&gt;&#xA;नहुषस्त्वया वाच्योऽपूर्वेण मामृषियुक्तेन यानेन त्वमधिरूढ उद्वहस्व&#x9;036C&lt;br&gt;&#xA;इन्द्रस्य हि महान्ति वाहनानि मनसः प्रियाण्यधिरूढानि मया&#x9;036D&lt;br&gt;&#xA;त्वमन्येनोपयातुमर्हसीति&#x9;036E&lt;br&gt;&#xA;सैवमुक्ता हृष्टा जगाम&#x9;036F&lt;br&gt;&#xA;इन्द्रोऽपि बिसग्रन्थिमेवाविवेश भूयः&#x9;036G&lt;br&gt;&#xA;अथेन्द्राणीमभ्यागतां दृष्ट्वोवाच नहुषः पूर्णः स काल इति&#x9;037A&lt;br&gt;&#xA;तं शच्यब्रवीच्छक्रेण यथोक्तम्&#x9;037B&lt;br&gt;&#xA;स महर्षियुक्तं वाहनमधिरूढः शचीसमीपमुपागच्छत्&#x9;037C&lt;br&gt;&#xA;अथ मैत्रावरुणिः कुम्भयोनिरगस्त्यो महर्षीन्विक्रियमाणांस्तान्नहुषेणापश्यत्&#x9;038A&lt;br&gt;&#xA;पद्भ्यां च तेनास्पृश्यत&#x9;038B&lt;br&gt;&#xA;ततः स नहुषमब्रवीदकार्यप्रवृत्त पाप पतस्व महीम्&#x9;038C&lt;br&gt;&#xA;सर्पो भव यावद्भूमिर्गिरयश्च तिष्ठेयुस्तावदिति&#x9;038D&lt;br&gt;&#xA;स महर्षिवाक्यसमकालमेव तस्माद्यानादवापतत्&#x9;038E&lt;br&gt;&#xA;अथानिन्द्रं पुनस्त्रैलोक्यमभवत्&#x9;039A&lt;br&gt;&#xA;ततो देवा ऋषयश्च भगवन्तं विष्णुं शरणमिन्द्रार्थेऽभिजग्मुः&#x9;039B&lt;br&gt;&#xA;ऊचुश्चैनं भगवन्निन्द्रं ब्रह्मवध्याभिभूतं त्रातुमर्हसीति&#x9;039C&lt;br&gt;&#xA;ततः स वरदस्तानब्रवीदश्वमेधं यज्ञं वैष्णवं शक्रोऽभियजतु&#x9;039D&lt;br&gt;&#xA;ततः स्वं स्थानं प्राप्स्यतीति&#x9;039E&lt;br&gt;&#xA;ततो देवा ऋषयश्चेन्द्रं नापश्यन्यदा तदा शचीमूचुर्गच्छ सुभगे इन्द्रमानयस्वेति&#x9;040A&lt;br&gt;&#xA;सा पुनस्तत्सरः समभ्यगच्छत्&#x9;040B&lt;br&gt;&#xA;इन्द्रश्च तस्मात्सरसः समुत्थाय बृहस्पतिमभिजगाम&#x9;040C&lt;br&gt;&#xA;बृहस्पतिश्चाश्वमेधं महाक्रतुं शक्रायाहरत्&#x9;040D&lt;br&gt;&#xA;ततः कृष्णसारङ्गं मेध्यमश्वमुत्सृज्य वाहनं तमेव कृत्वा इन्द्रं मरुत्पतिं बृहस्पतिः स्वस्थानं प्रापयामास&#x9;040E&lt;br&gt;&#xA;ततः स देवराड्देवैर्ॠषिभिः स्तूयमानस्त्रिविष्टपस्थो निष्कल्मषो बभूव&#x9;041A&lt;br&gt;&#xA;ब्रह्मवध्यां चतुर्षु स्थानेषु वनिताग्निवनस्पतिगोषु व्यभजत्&#x9;041B&lt;br&gt;&#xA;एवमिन्द्रो ब्रह्मतेजःप्रभावोपबृंहितः शत्रुवधं कृत्वा स्वस्थानं प्रापितः&#x9;041C&lt;br&gt;&#xA;आकाशगङ्गागतश्च पुरा भरद्वाजो महर्षिरुपास्पृशंस्त्रीन्क्रमान्क्रमता विष्णुनाभ्यासादितः&#x9;042A&lt;br&gt;&#xA;स भरद्वाजेन ससलिलेन पाणिनोरसि ताडितः सलक्षणोरस्कः संवृत्तः&#x9;042B&lt;br&gt;&#xA;भृगुणा महर्षिणा शप्तोऽग्निः सर्वभक्षत्वमुपनीतः&#x9;043AB&lt;br&gt;&#xA;अदितिर्वै देवानामन्नमपचदेतद्भुक्त्वासुरान्हनिष्यन्तीति&#x9;044A&lt;br&gt;&#xA;तत्र बुधो व्रतचर्यासमाप्तावागच्छत्&#x9;044B&lt;br&gt;&#xA;अदितिं चावोचद्भिक्षां देहीति&#x9;044C&lt;br&gt;&#xA;तत्र देवैः पूर्वमेतत्प्राश्यं नान्येनेत्यदितिर्भिक्षां नादात्&#x9;044D&lt;br&gt;&#xA;अथ भिक्षाप्रत्याख्यानरुषितेन बुधेन ब्रह्मभूतेन विवस्वतो द्वितीये जन्मन्यण्डसञ्ज्ञितस्याण्डं मारितमदित्याः&#x9;044E&lt;br&gt;&#xA;स मार्तण्डो विवस्वानभवच्छ्राद्धदेवः&#x9;044F&lt;br&gt;&#xA;दक्षस्य वै दुहितरः षष्टिरासन्&#x9;045A&lt;br&gt;&#xA;ताभ्यः कश्यपाय त्रयोदश प्रादाद्दश धर्माय दश मनवे सप्तविंशतिमिन्दवे&#x9;045B&lt;br&gt;&#xA;तासु तुल्यासु नक्षत्राख्यां गतासु सोमो रोहिण्यामभ्यधिकां प्रीतिमकरोत्&#x9;045C&lt;br&gt;&#xA;ततस्ताः शेषाः पत्न्य ईर्ष्यावत्यः पितुः समीपं गत्वेममर्थं शशंसुः&#x9;045D&lt;br&gt;&#xA;भगवन्नस्मासु तुल्यप्रभावासु सोमो रोहिणीमधिकं भजतीति&#x9;045E&lt;br&gt;&#xA;सोऽब्रवीद्यक्ष्मैनमावेक्ष्यतीति&#x9;045F&lt;br&gt;&#xA;दक्षशापात्सोमं राजानं यक्ष्माविवेश&#x9;046A&lt;br&gt;&#xA;स यक्ष्मणाविष्टो दक्षमगमत्&#x9;046B&lt;br&gt;&#xA;दक्षश्चैनमब्रवीन्न समं वर्तस इति&#x9;046C&lt;br&gt;&#xA;तत्रर्षयः सोममब्रुवन्क्षीयसे यक्ष्मणा&#x9;046D&lt;br&gt;&#xA;पश्चिमस्यां दिशि समुद्रे हिरण्यसरस्तीर्थम्&#x9;046E&lt;br&gt;&#xA;तत्र गत्वात्मानमभिषेचयस्वेति&#x9;046F&lt;br&gt;&#xA;अथागच्छत्सोमस्तत्र हिरण्यसरस्तीर्थम्&#x9;046G&lt;br&gt;&#xA;गत्वा चात्मनः स्नपनमकरोत्&#x9;046H&lt;br&gt;&#xA;स्नात्वा चात्मानं पाप्मनो मोक्षयामास&#x9;046I&lt;br&gt;&#xA;तत्र चावभासितस्तीर्थे यदा सोमस्तदाप्रभृति तीर्थं तत्प्रभासमिति नाम्ना ख्यातं बभूव&#x9;046J&lt;br&gt;&#xA;तच्छापादद्यापि क्षीयते सोमोऽमावास्यान्तरस्थः&#x9;046K&lt;br&gt;&#xA;पौर्णमासीमात्रेऽधिष्ठितो मेघलेखाप्रतिच्छन्नं वपुर्दर्शयति&#x9;046L&lt;br&gt;&#xA;मेघसदृशं वर्णमगमत्तदस्य शशलक्ष्म विमलमभवत्&#x9;046M&lt;br&gt;&#xA;स्थूलशिरा महर्षिर्मेरोः प्रागुत्तरे दिग्भागे तपस्तेपे&#x9;047A&lt;br&gt;&#xA;तस्य तपस्तप्यमानस्य सर्वगन्धवहः शुचिर्वायुर्विवायमानः शरीरमस्पृशत्&#x9;047B&lt;br&gt;&#xA;स तपसा तापितशरीरः कृशो वायुनोपवीज्यमानो हृदयपरितोषमगमत्&#x9;047C&lt;br&gt;&#xA;तत्र तस्यानिलव्यजनकृतपरितोषस्य सद्यो वनस्पतयः पुष्पशोभां न दर्शितवन्त इति स एताञ्शशाप न सर्वकालं पुष्पवन्तो भविष्यथेति&#x9;047D&lt;br&gt;&#xA;नारायणो लोकहितार्थं वडवामुखो नाम महर्षिः पुराभवत्&#x9;048A&lt;br&gt;&#xA;तस्य मेरौ तपस्तप्यतः समुद्र आहूतो नागतः&#x9;048B&lt;br&gt;&#xA;तेनामर्षितेनात्मगात्रोष्मणा समुद्रः स्तिमितजलः कृतः&#x9;048C&lt;br&gt;&#xA;स्वेदप्रस्यन्दनसदृशश्चास्य लवणभावो जनितः&#x9;048D&lt;br&gt;&#xA;उक्तश्चापेयो भविष्यसि&#x9;048E&lt;br&gt;&#xA;एतच्च ते तोयं वडवामुखसञ्ज्ञितेन पीयमानं मधुरं भविष्यति&#x9;048F&lt;br&gt;&#xA;तदेतदद्यापि वडवामुखसञ्ज्ञितेनानुवर्तिना तोयं सामुद्रं पीयते&#x9;048G&lt;br&gt;&#xA;हिमवतो गिरेर्दुहितरमुमां रुद्रश्चकमे&#x9;049A&lt;br&gt;&#xA;भृगुरपि च महर्षिर्हिमवन्तमागम्याब्रवीत्कन्यामुमां मे देहीति&#x9;049B&lt;br&gt;&#xA;तमब्रवीद्धिमवानभिलषितो वरो रुद्र इति&#x9;049C&lt;br&gt;&#xA;तमब्रवीद्भृगुर्यस्मात्त्वयाहं कन्यावरणकृतभावः प्रत्याख्यातस्तस्मान्न रत्नानां भवान्भाजनं भविष्यतीति&#x9;049D&lt;br&gt;&#xA;अद्यप्रभृत्येतदवस्थितमृषिवचनम्&#x9;049E&lt;br&gt;&#xA;तदेवंविधं माहात्म्यं ब्राह्मणानाम्&#x9;050A&lt;br&gt;&#xA;क्षत्रमपि शाश्वतीमव्ययां पृथिवीं पत्नीमभिगम्य बुभुजे&#x9;050B&lt;br&gt;&#xA;तदेतद्ब्रह्माग्नीषोमीयम्&#x9;050C&lt;br&gt;&#xA;तेन जगद्धार्यते&#x9;050D&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/330/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/330/</guid>
      <description>&lt;p&gt;श्रीभगवानुवाच&#x9;001 &lt;br&gt;&#xA;सूर्याचन्द्रमसौ शश्वत्केशैर्मे अंशुसञ्ज्ञितैः&#x9;001a&lt;br&gt;&#xA;बोधयंस्तापयंश्चैव जगदुत्तिष्ठतः पृथक्&#x9;001c&lt;br&gt;&#xA;बोधनात्तापनाच्चैव जगतो हर्षणं भवेत्&#x9;002a&lt;br&gt;&#xA;अग्नीषोमकृतैरेभिः कर्मभिः पाण्डुनन्दन&#x9;002c&lt;br&gt;&#xA;हृषीकेशोऽहमीशानो वरदो लोकभावनः&#x9;002e&lt;br&gt;&#xA;इडोपहूतयोगेन हरे भागं क्रतुष्वहम्&#x9;003a&lt;br&gt;&#xA;वर्णश्च मे हरिश्रेष्ठस्तस्माद्धरिरहं स्मृतः&#x9;003c&lt;br&gt;&#xA;धाम सारो हि लोकानामृतं चैव विचारितम्&#x9;004a&lt;br&gt;&#xA;ऋतधामा ततो विप्रैः सत्यश्चाहं प्रकीर्तितः&#x9;004c&lt;br&gt;&#xA;नष्टां च धरणीं पूर्वमविन्दं वै गुहागताम्&#x9;005a&lt;br&gt;&#xA;गोविन्द इति मां देवा वाग्भिः समभितुष्टुवुः&#x9;005c&lt;br&gt;&#xA;शिपिविष्टेति चाख्यायां हीनरोमा च यो भवेत्&#x9;006a&lt;br&gt;&#xA;तेनाविष्टं हि यत्किञ्चिच्छिपिविष्टं हि तत्स्मृतम्&#x9;006c&lt;br&gt;&#xA;यास्को मामृषिरव्यग्रो नैकयज्ञेषु गीतवान्&#x9;007a&lt;br&gt;&#xA;शिपिविष्ट इति ह्यस्माद्गुह्यनामधरो ह्यहम्&#x9;007c&lt;br&gt;&#xA;स्तुत्वा मां शिपिविष्टेति यास्को ऋषिरुदारधीः&#x9;008a&lt;br&gt;&#xA;मत्प्रसादादधो नष्टं निरुक्तमभिजग्मिवान्&#x9;008c&lt;br&gt;&#xA;न हि जातो न जायेऽहं न जनिष्ये कदाचन&#x9;009a&lt;br&gt;&#xA;क्षेत्रज्ञः सर्वभूतानां तस्मादहमजः स्मृतः&#x9;009c&lt;br&gt;&#xA;नोक्तपूर्वं मया क्षुद्रमश्लीलं वा कदाचन&#x9;010a&lt;br&gt;&#xA;ऋता ब्रह्मसुता सा मे सत्या देवी सरस्वती&#x9;010c&lt;br&gt;&#xA;सच्चासच्चैव कौन्तेय मयावेशितमात्मनि&#x9;011a&lt;br&gt;&#xA;पौष्करे ब्रह्मसदने सत्यं मामृषयो विदुः&#x9;011c&lt;br&gt;&#xA;सत्त्वान्न च्युतपूर्वोऽहं सत्त्वं वै विद्धि मत्कृतम्&#x9;012a&lt;br&gt;&#xA;जन्मनीहाभवत्सत्त्वं पौर्विकं मे धनञ्जय&#x9;012c&lt;br&gt;&#xA;निराशीःकर्मसंयुक्तं सात्वतं मां प्रकल्पय&#x9;013a&lt;br&gt;&#xA;सात्वतज्ञानदृष्टोऽहं सात्वतः सात्वतां पतिः&#x9;013c&lt;br&gt;&#xA;कृषामि मेदिनीं पार्थ भूत्वा कार्ष्णायसो महान्&#x9;014a&lt;br&gt;&#xA;कृष्णो वर्णश्च मे यस्मात्तस्मात्कृष्णोऽहमर्जुन&#x9;014c&lt;br&gt;&#xA;मया संश्लेषिता भूमिरद्भिर्व्योम च वायुना&#x9;015a&lt;br&gt;&#xA;वायुश्च तेजसा सार्धं वैकुण्ठत्वं ततो मम&#x9;015c&lt;br&gt;&#xA;निर्वाणं परमं सौख्यं धर्मोऽसौ पर उच्यते&#x9;016a&lt;br&gt;&#xA;तस्मान्न च्युतपूर्वोऽहमच्युतस्तेन कर्मणा&#x9;016c&lt;br&gt;&#xA;पृथिवीनभसी चोभे विश्रुते विश्वलौकिके&#x9;017a&lt;br&gt;&#xA;तयोः सन्धारणार्थं हि मामधोक्षजमञ्जसा&#x9;017c&lt;br&gt;&#xA;निरुक्तं वेदविदुषो ये च शब्दार्थचिन्तकाः&#x9;018a&lt;br&gt;&#xA;ते मां गायन्ति प्राग्वंशे अधोक्षज इति स्थितिः&#x9;018c&lt;br&gt;&#xA;शब्द एकमतैरेष व्याहृतः परमर्षिभिः&#x9;019a&lt;br&gt;&#xA;नान्यो ह्यधोक्षजो लोके ऋते नारायणं प्रभुम्&#x9;019c&lt;br&gt;&#xA;घृतं ममार्चिषो लोके जन्तूनां प्राणधारणम्&#x9;020a&lt;br&gt;&#xA;घृतार्चिरहमव्यग्रैर्वेदज्ञैः परिकीर्तितः&#x9;020c&lt;br&gt;&#xA;त्रयो हि धातवः ख्याताः कर्मजा इति च स्मृताः&#x9;021a&lt;br&gt;&#xA;पित्तं श्लेष्मा च वायुश्च एष सङ्घात उच्यते&#x9;021c&lt;br&gt;&#xA;एतैश्च धार्यते जन्तुरेतैः क्षीणैश्च क्षीयते&#x9;022a&lt;br&gt;&#xA;आयुर्वेदविदस्तस्मात्त्रिधातुं मां प्रचक्षते&#x9;022c&lt;br&gt;&#xA;वृषो हि भगवान्धर्मः ख्यातो लोकेषु भारत&#x9;023a&lt;br&gt;&#xA;नैघण्टुकपदाख्यातं विद्धि मां वृषमुत्तमम्&#x9;023c&lt;br&gt;&#xA;कपिर्वराहः श्रेष्ठश्च धर्मश्च वृष उच्यते&#x9;024a&lt;br&gt;&#xA;तस्माद्वृषाकपिं प्राह कश्यपो मां प्रजापतिः&#x9;024c&lt;br&gt;&#xA;न चादिं न मध्यं तथा नैव चान्तं कदाचिद्विदन्ते सुराश्चासुराश्च&#x9;025a&lt;br&gt;&#xA;अनाद्यो ह्यमध्यस्तथा चाप्यनन्तः प्रगीतोऽहमीशो विभुर्लोकसाक्षी&#x9;025c&lt;br&gt;&#xA;शुचीनि श्रवणीयानि शृणोमीह धनञ्जय&#x9;026a&lt;br&gt;&#xA;न च पापानि गृह्णामि ततोऽहं वै शुचिश्रवाः&#x9;026c&lt;br&gt;&#xA;एकशृङ्गः पुरा भूत्वा वराहो दिव्यदर्शनः&#x9;027a&lt;br&gt;&#xA;इमामुद्धृतवान्भूमिमेकशृङ्गस्ततो ह्यहम्&#x9;027c&lt;br&gt;&#xA;तथैवासं त्रिककुदो वाराहं रूपमास्थितः&#x9;028a&lt;br&gt;&#xA;त्रिककुत्तेन विख्यातः शरीरस्य तु मापनात्&#x9;028c&lt;br&gt;&#xA;विरिञ्च इति यः प्रोक्तः कपिलज्ञानचिन्तकैः&#x9;029a&lt;br&gt;&#xA;स प्रजापतिरेवाहं चेतनात्सर्वलोककृत्&#x9;029c&lt;br&gt;&#xA;विद्यासहायवन्तं मामादित्यस्थं सनातनम्&#x9;030a&lt;br&gt;&#xA;कपिलं प्राहुराचार्याः साङ्ख्या निश्चितनिश्चयाः&#x9;030c&lt;br&gt;&#xA;हिरण्यगर्भो द्युतिमानेष यश्छन्दसि स्तुतः&#x9;031a&lt;br&gt;&#xA;योगैः सम्पूज्यते नित्यं स एवाहं विभुः स्मृतः&#x9;031c&lt;br&gt;&#xA;एकविंशतिशाखं च ऋग्वेदं मां प्रचक्षते&#x9;032a&lt;br&gt;&#xA;सहस्रशाखं यत्साम ये वै वेदविदो जनाः&#x9;032c&lt;br&gt;&#xA;गायन्त्यारण्यके विप्रा मद्भक्तास्तेऽपि दुर्लभाः&#x9;032e&lt;br&gt;&#xA;षट्पञ्चाशतमष्टौ च सप्तत्रिंशतमित्युत&#x9;033a&lt;br&gt;&#xA;यस्मिञ्शाखा यजुर्वेदे सोऽहमाध्वर्यवे स्मृतः&#x9;033c&lt;br&gt;&#xA;पञ्चकल्पमथर्वाणं कृत्याभिः परिबृंहितम्&#x9;034a&lt;br&gt;&#xA;कल्पयन्ति हि मां विप्रा अथर्वाणविदस्तथा&#x9;034c&lt;br&gt;&#xA;शाखाभेदाश्च ये केचिद्याश्च शाखासु गीतयः&#x9;035a&lt;br&gt;&#xA;स्वरवर्णसमुच्चाराः सर्वांस्तान्विद्धि मत्कृतान्&#x9;035c&lt;br&gt;&#xA;यत्तद्धयशिरः पार्थ समुदेति वरप्रदम्&#x9;036a&lt;br&gt;&#xA;सोऽहमेवोत्तरे भागे क्रमाक्षरविभागवित्&#x9;036c&lt;br&gt;&#xA;रामादेशितमार्गेण मत्प्रसादान्महात्मना&#x9;037a&lt;br&gt;&#xA;पाञ्चालेन क्रमः प्राप्तस्तस्माद्भूतात्सनातनात्&#x9;037c&lt;br&gt;&#xA;बाभ्रव्यगोत्रः स बभौ प्रथमः क्रमपारगः&#x9;037e&lt;br&gt;&#xA;नारायणाद्वरं लब्ध्वा प्राप्य योगमनुत्तमम्&#x9;038a&lt;br&gt;&#xA;क्रमं प्रणीय शिक्षां च प्रणयित्वा स गालवः&#x9;038c&lt;br&gt;&#xA;कण्डरीकोऽथ राजा च ब्रह्मदत्तः प्रतापवान्&#x9;039a&lt;br&gt;&#xA;जातीमरणजं दुःखं स्मृत्वा स्मृत्वा पुनः पुनः&#x9;039c&lt;br&gt;&#xA;सप्तजातिषु मुख्यत्वाद्योगानां सम्पदं गतः&#x9;039e&lt;br&gt;&#xA;पुराहमात्मजः पार्थ प्रथितः कारणान्तरे&#x9;040a&lt;br&gt;&#xA;धर्मस्य कुरुशार्दूल ततोऽहं धर्मजः स्मृतः&#x9;040c&lt;br&gt;&#xA;नरनारायणौ पूर्वं तपस्तेपतुरव्ययम्&#x9;041a&lt;br&gt;&#xA;धर्मयानं समारूढौ पर्वते गन्धमादने&#x9;041c&lt;br&gt;&#xA;तत्कालसमयं चैव दक्षयज्ञो बभूव ह&#x9;042a&lt;br&gt;&#xA;न चैवाकल्पयद्भागं दक्षो रुद्रस्य भारत&#x9;042c&lt;br&gt;&#xA;ततो दधीचिवचनाद्दक्षयज्ञमपाहरत्&#x9;043a&lt;br&gt;&#xA;ससर्ज शूलं क्रोधेन प्रज्वलन्तं मुहुर्मुहुः&#x9;043c&lt;br&gt;&#xA;तच्छूलं भस्मसात्कृत्वा दक्षयज्ञं सविस्तरम्&#x9;044a&lt;br&gt;&#xA;आवयोः सहसागच्छद्बदर्याश्रममन्तिकात्&#x9;044c&lt;br&gt;&#xA;वेगेन महता पार्थ पतन्नारायणोरसि&#x9;044e&lt;br&gt;&#xA;ततः स्वतेजसाविष्टाः केशा नारायणस्य ह&#x9;045a&lt;br&gt;&#xA;बभूवुर्मुञ्जवर्णास्तु ततोऽहं मुञ्जकेशवान्&#x9;045c&lt;br&gt;&#xA;तच्च शूलं विनिर्धूतं हुङ्कारेण महात्मना&#x9;046a&lt;br&gt;&#xA;जगाम शङ्करकरं नारायणसमाहतम्&#x9;046c&lt;br&gt;&#xA;अथ रुद्र उपाधावत्तावृषी तपसान्वितौ&#x9;047a&lt;br&gt;&#xA;तत एनं समुद्धूतं कण्ठे जग्राह पाणिना&#x9;047c&lt;br&gt;&#xA;नारायणः स विश्वात्मा तेनास्य शितिकण्ठता&#x9;047e&lt;br&gt;&#xA;अथ रुद्रविघातार्थमिषीकां जगृहे नरः&#x9;048a&lt;br&gt;&#xA;मन्त्रैश्च संयुयोजाशु सोऽभवत्परशुर्महान्&#x9;048c&lt;br&gt;&#xA;क्षिप्तश्च सहसा रुद्रे खण्डनं प्राप्तवांस्तदा&#x9;049a&lt;br&gt;&#xA;ततोऽहं खण्डपरशुः स्मृतः परशुखण्डनात्&#x9;049c&lt;br&gt;&#xA;अर्जुन उवाच&#x9;050 &lt;br&gt;&#xA;अस्मिन्युद्धे तु वार्ष्णेय त्रैलोक्यमथने तदा&#x9;050a&lt;br&gt;&#xA;जयं कः प्राप्तवांस्तत्र शंसैतन्मे जनार्दन&#x9;050c&lt;br&gt;&#xA;श्रीभगवानुवाच&#x9;051 &lt;br&gt;&#xA;तयोः संलग्नयोर्युद्धे रुद्रनारायणात्मनोः&#x9;051a&lt;br&gt;&#xA;उद्विग्नाः सहसा कृत्स्ना लोकाः सर्वेऽभवंस्तदा&#x9;051c&lt;br&gt;&#xA;नागृह्णात्पावकः शुभ्रं मखेषु सुहुतं हविः&#x9;052a&lt;br&gt;&#xA;वेदा न प्रतिभान्ति स्म ऋषीणां भावितात्मनाम्&#x9;052c&lt;br&gt;&#xA;देवान्रजस्तमश्चैव समाविविशतुस्तदा&#x9;053a&lt;br&gt;&#xA;वसुधा सञ्चकम्पेऽथ नभश्च विपफाल ह&#x9;053c&lt;br&gt;&#xA;निष्प्रभाणि च तेजांसि ब्रह्मा चैवासनाच्च्युतः&#x9;054a&lt;br&gt;&#xA;अगाच्छोषं समुद्रश्च हिमवांश्च व्यशीर्यत&#x9;054c&lt;br&gt;&#xA;तस्मिन्नेवं समुत्पन्ने निमित्ते पाण्डुनन्दन&#x9;055a&lt;br&gt;&#xA;ब्रह्मा वृतो देवगणैर्ॠषिभिश्च महात्मभिः&#x9;055c&lt;br&gt;&#xA;आजगामाशु तं देशं यत्र युद्धमवर्तत&#x9;055e&lt;br&gt;&#xA;साञ्जलिप्रग्रहो भूत्वा चतुर्वक्त्रो निरुक्तगः&#x9;056a&lt;br&gt;&#xA;उवाच वचनं रुद्रं लोकानामस्तु वै शिवम्&#x9;056c&lt;br&gt;&#xA;न्यस्यायुधानि विश्वेश जगतो हितकाम्यया&#x9;056e&lt;br&gt;&#xA;यदक्षरमथाव्यक्तमीशं लोकस्य भावनम्&#x9;057a&lt;br&gt;&#xA;कूटस्थं कर्तृनिर्द्वन्द्वमकर्तेति च यं विदुः&#x9;057c&lt;br&gt;&#xA;व्यक्तिभावगतस्यास्य एका मूर्तिरियं शिवा&#x9;058a&lt;br&gt;&#xA;नरो नारायणश्चैव जातौ धर्मकुलोद्वहौ&#x9;058c&lt;br&gt;&#xA;तपसा महता युक्तौ देवश्रेष्ठौ महाव्रतौ&#x9;059a&lt;br&gt;&#xA;अहं प्रसादजस्तस्य कस्मिंश्चित्कारणान्तरे&#x9;059c&lt;br&gt;&#xA;त्वं चैव क्रोधजस्तात पूर्वसर्गे सनातनः&#x9;059e&lt;br&gt;&#xA;मया च सार्धं वरदं विबुधैश्च महर्षिभिः&#x9;060a&lt;br&gt;&#xA;प्रससादयाशु लोकानां शान्तिर्भवतु माचिरम्&#x9;060c&lt;br&gt;&#xA;ब्रह्मणा त्वेवमुक्तस्तु रुद्रः क्रोधाग्निमुत्सृजन्&#x9;061a&lt;br&gt;&#xA;प्रसादयामास ततो देवं नारायणं प्रभुम्&#x9;061c&lt;br&gt;&#xA;शरणं च जगामाद्यं वरेण्यं वरदं हरिम्&#x9;061e&lt;br&gt;&#xA;ततोऽथ वरदो देवो जितक्रोधो जितेन्द्रियः&#x9;062a&lt;br&gt;&#xA;प्रीतिमानभवत्तत्र रुद्रेण सह सङ्गतः&#x9;062c&lt;br&gt;&#xA;ऋषिभिर्ब्रह्मणा चैव विबुधैश्च सुपूजितः&#x9;063a&lt;br&gt;&#xA;उवाच देवमीशानमीशः स जगतो हरिः&#x9;063c&lt;br&gt;&#xA;यस्त्वां वेत्ति स मां वेत्ति यस्त्वामनु स मामनु&#x9;064a&lt;br&gt;&#xA;नावयोरन्तरं किञ्चिन्मा ते भूद्बुद्धिरन्यथा&#x9;064c&lt;br&gt;&#xA;अद्य प्रभृति श्रीवत्सः शूलाङ्कोऽयं भवत्वयम्&#x9;065a&lt;br&gt;&#xA;मम पाण्यङ्कितश्चापि श्रीकण्ठस्त्वं भविष्यसि&#x9;065c&lt;br&gt;&#xA;एवं लक्षणमुत्पाद्य परस्परकृतं तदा&#x9;066a&lt;br&gt;&#xA;सख्यं चैवातुलं कृत्वा रुद्रेण सहितावृषी&#x9;066c&lt;br&gt;&#xA;तपस्तेपतुरव्यग्रौ विसृज्य त्रिदिवौकसः&#x9;066e&lt;br&gt;&#xA;एष ते कथितः पार्थ नारायणजयो मृधे&#x9;067a&lt;br&gt;&#xA;नामानि चैव गुह्यानि निरुक्तानि च भारत&#x9;067c&lt;br&gt;&#xA;ऋषिभिः कथितानीह यानि सङ्कीर्तितानि ते&#x9;067e&lt;br&gt;&#xA;एवं बहुविधै रूपैश्चरामीह वसुन्धराम्&#x9;068a&lt;br&gt;&#xA;ब्रह्मलोकं च कौन्तेय गोलोकं च सनातनम्&#x9;068c&lt;br&gt;&#xA;मया त्वं रक्षितो युद्धे महान्तं प्राप्तवाञ्जयम्&#x9;068e&lt;br&gt;&#xA;यस्तु ते सोऽग्रतो याति युद्धे सम्प्रत्युपस्थिते&#x9;069a&lt;br&gt;&#xA;तं विद्धि रुद्रं कौन्तेय देवदेवं कपर्दिनम्&#x9;069c&lt;br&gt;&#xA;कालः स एव कथितः क्रोधजेति मया तव&#x9;070a&lt;br&gt;&#xA;निहतांस्तेन वै पूर्वं हतवानसि वै रिपून्&#x9;070c&lt;br&gt;&#xA;अप्रमेयप्रभावं तं देवदेवमुमापतिम्&#x9;071a&lt;br&gt;&#xA;नमस्व देवं प्रयतो विश्वेशं हरमव्ययम्&#x9;071c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/331/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/331/</guid>
      <description>&lt;p&gt;जनमेजय उवाच&#x9;001 &lt;br&gt;&#xA;ब्रह्मन्सुमहदाख्यानं भवता परिकीर्तितम्&#x9;001a&lt;br&gt;&#xA;यच्छ्रुत्वा मुनयः सर्वे विस्मयं परमं गताः&#x9;001c&lt;br&gt;&#xA;इदं शतसहस्राद्धि भारताख्यानविस्तरात्&#x9;002a&lt;br&gt;&#xA;आमथ्य मतिमन्थेन ज्ञानोदधिमनुत्तमम्&#x9;002c&lt;br&gt;&#xA;नवनीतं यथा दध्नो मलयाच्चन्दनं यथा&#x9;003a&lt;br&gt;&#xA;आरण्यकं च वेदेभ्य ओषधिभ्योऽमृतं यथा&#x9;003c&lt;br&gt;&#xA;समुद्धृतमिदं ब्रह्मन्कथामृतमनुत्तमम्&#x9;004a&lt;br&gt;&#xA;तपोनिधे त्वयोक्तं हि नारायणकथाश्रयम्&#x9;004c&lt;br&gt;&#xA;स हीशो भगवान्देवः सर्वभूतात्मभावनः&#x9;005a&lt;br&gt;&#xA;अहो नारायणं तेजो दुर्दर्शं द्विजसत्तम&#x9;005c&lt;br&gt;&#xA;यत्राविशन्ति कल्पान्ते सर्वे ब्रह्मादयः सुराः&#x9;006a&lt;br&gt;&#xA;ऋषयश्च सगन्धर्वा यच्च किञ्चिच्चराचरम्&#x9;006c&lt;br&gt;&#xA;न ततोऽस्ति परं मन्ये पावनं दिवि चेह च&#x9;006e&lt;br&gt;&#xA;सर्वाश्रमाभिगमनं सर्वतीर्थावगाहनम्&#x9;007a&lt;br&gt;&#xA;न तथा फलदं चापि नारायणकथा यथा&#x9;007c&lt;br&gt;&#xA;सर्वथा पाविताः स्मेह श्रुत्वेमामादितः कथाम्&#x9;008a&lt;br&gt;&#xA;हरेर्विश्वेश्वरस्येह सर्वपापप्रणाशनीम्&#x9;008c&lt;br&gt;&#xA;न चित्रं कृतवांस्तत्र यदार्यो मे धनञ्जयः&#x9;009a&lt;br&gt;&#xA;वासुदेवसहायो यः प्राप्तवाञ्जयमुत्तमम्&#x9;009c&lt;br&gt;&#xA;न चास्य किञ्चिदप्राप्यं मन्ये लोकेष्वपि त्रिषु&#x9;010a&lt;br&gt;&#xA;त्रैलोक्यनाथो विष्णुः स यस्यासीत्साह्यकृत्सखा&#x9;010c&lt;br&gt;&#xA;धन्याश्च सर्व एवासन्ब्रह्मंस्ते मम पूर्वकाः&#x9;011a&lt;br&gt;&#xA;हिताय श्रेयसे चैव येषामासीज्जनार्दनः&#x9;011c&lt;br&gt;&#xA;तपसापि न दृश्यो हि भगवाल्ँलोकपूजितः&#x9;012a&lt;br&gt;&#xA;यं दृष्टवन्तस्ते साक्षाच्छ्रीवत्साङ्कविभूषणम्&#x9;012c&lt;br&gt;&#xA;तेभ्यो धन्यतरश्चैव नारदः परमेष्ठिजः&#x9;013a&lt;br&gt;&#xA;न चाल्पतेजसमृषिं वेद्मि नारदमव्ययम्&#x9;013c&lt;br&gt;&#xA;श्वेतद्वीपं समासाद्य येन दृष्टः स्वयं हरिः&#x9;013e&lt;br&gt;&#xA;देवप्रसादानुगतं व्यक्तं तत्तस्य दर्शनम्&#x9;014a&lt;br&gt;&#xA;यद्दृष्टवांस्तदा देवमनिरुद्धतनौ स्थितम्&#x9;014c&lt;br&gt;&#xA;बदरीमाश्रमं यत्तु नारदः प्राद्रवत्पुनः&#x9;015a&lt;br&gt;&#xA;नरनारायणौ द्रष्टुं किं नु तत्कारणं मुने&#x9;015c&lt;br&gt;&#xA;श्वेतद्वीपान्निवृत्तश्च नारदः परमेष्ठिजः&#x9;016a&lt;br&gt;&#xA;बदरीमाश्रमं प्राप्य समागम्य च तावृषी&#x9;016c&lt;br&gt;&#xA;कियन्तं कालमवसत्काः कथाः पृष्टवांश्च सः&#x9;017a&lt;br&gt;&#xA;श्वेतद्वीपादुपावृत्ते तस्मिन्वा सुमहात्मनि&#x9;017c&lt;br&gt;&#xA;किमब्रूतां महात्मानौ नरनारायणावृषी&#x9;018a&lt;br&gt;&#xA;तदेतन्मे यथातत्त्वं सर्वमाख्यातुमर्हसि&#x9;018c&lt;br&gt;&#xA;वैशम्पायन उवाच&#x9;019 &lt;br&gt;&#xA;नमो भगवते तस्मै व्यासायामिततेजसे&#x9;019a&lt;br&gt;&#xA;यस्य प्रसादाद्वक्ष्यामि नारायणकथामिमाम्&#x9;019c&lt;br&gt;&#xA;प्राप्य श्वेतं महाद्वीपं दृष्ट्वा च हरिमव्ययम्&#x9;020a&lt;br&gt;&#xA;निवृत्तो नारदो राजंस्तरसा मेरुमागमत्&#x9;020c&lt;br&gt;&#xA;हृदयेनोद्वहन्भारं यदुक्तं परमात्मना&#x9;020e&lt;br&gt;&#xA;पश्चादस्याभवद्राजन्नात्मनः साध्वसं महत्&#x9;021a&lt;br&gt;&#xA;यद्गत्वा दूरमध्वानं क्षेमी पुनरिहागतः&#x9;021c&lt;br&gt;&#xA;ततो मेरोः प्रचक्राम पर्वतं गन्धमादनम्&#x9;022a&lt;br&gt;&#xA;निपपात च खात्तूर्णं विशालां बदरीमनु&#x9;022c&lt;br&gt;&#xA;ततः स ददृशे देवौ पुराणावृषिसत्तमौ&#x9;023a&lt;br&gt;&#xA;तपश्चरन्तौ सुमहदात्मनिष्ठौ महाव्रतौ&#x9;023c&lt;br&gt;&#xA;तेजसाभ्यधिकौ सूर्यात्सर्वलोकविरोचनात्&#x9;024a&lt;br&gt;&#xA;श्रीवत्सलक्षणौ पूज्यौ जटामण्डलधारिणौ&#x9;024c&lt;br&gt;&#xA;जालपादभुजौ तौ तु पादयोश्चक्रलक्षणौ&#x9;025a&lt;br&gt;&#xA;व्यूढोरस्कौ दीर्घभुजौ तथा मुष्कचतुष्किणौ&#x9;025c&lt;br&gt;&#xA;षष्टिदन्तावष्टदंष्ट्रौ मेघौघसदृशस्वनौ&#x9;026a&lt;br&gt;&#xA;स्वास्यौ पृथुललाटौ च सुहनू सुभ्रुनासिकौ&#x9;026c&lt;br&gt;&#xA;आतपत्रेण सदृशे शिरसी देवयोस्तयोः&#x9;027a&lt;br&gt;&#xA;एवं लक्षणसम्पन्नौ महापुरुषसञ्ज्ञितौ&#x9;027c&lt;br&gt;&#xA;तौ दृष्ट्वा नारदो हृष्टस्ताभ्यां च प्रतिपूजितः&#x9;028a&lt;br&gt;&#xA;स्वागतेनाभिभाष्याथ पृष्टश्चानामयं तदा&#x9;028c&lt;br&gt;&#xA;बभूवान्तर्गतमतिर्निरीक्ष्य पुरुषोत्तमौ&#x9;029a&lt;br&gt;&#xA;सदोगतास्तत्र ये वै सर्वभूतनमस्कृताः&#x9;029c&lt;br&gt;&#xA;श्वेतद्वीपे मया दृष्टास्तादृशावृषिसत्तमौ&#x9;030a&lt;br&gt;&#xA;इति सञ्चिन्त्य मनसा कृत्वा चाभिप्रदक्षिणम्&#x9;030c&lt;br&gt;&#xA;उपोपविविशे तत्र पीठे कुशमये शुभे&#x9;030e&lt;br&gt;&#xA;ततस्तौ तपसां वासौ यशसां तेजसामपि&#x9;031a&lt;br&gt;&#xA;ऋषी शमदमोपेतौ कृत्वा पूर्वाह्णिकं विधिम्&#x9;031c&lt;br&gt;&#xA;पश्चान्नारदमव्यग्रौ पाद्यार्घ्याभ्यां प्रपूज्य च&#x9;032a&lt;br&gt;&#xA;पीठयोश्चोपविष्टौ तौ कृतातिथ्याह्निकौ नृप&#x9;032c&lt;br&gt;&#xA;तेषु तत्रोपविष्टेषु स देशोऽभिव्यराजत&#x9;033a&lt;br&gt;&#xA;आज्याहुतिमहाज्वालैर्यज्ञवाटोऽग्निभिर्यथा&#x9;033c&lt;br&gt;&#xA;अथ नारायणस्तत्र नारदं वाक्यमब्रवीत्&#x9;034a&lt;br&gt;&#xA;सुखोपविष्टं विश्रान्तं कृतातिथ्यं सुखस्थितम्&#x9;034c&lt;br&gt;&#xA;अपीदानीं स भगवान्परमात्मा सनातनः&#x9;035a&lt;br&gt;&#xA;श्वेतद्वीपे त्वया दृष्ट आवयोः प्रकृतिः परा&#x9;035c&lt;br&gt;&#xA;नारद उवाच&#x9;036 &lt;br&gt;&#xA;दृष्टो मे पुरुषः श्रीमान्विश्वरूपधरोऽव्ययः&#x9;036a&lt;br&gt;&#xA;सर्वे हि लोकास्तत्रस्थास्तथा देवाः सहर्षिभिः&#x9;036c&lt;br&gt;&#xA;अद्यापि चैनं पश्यामि युवां पश्यन्सनातनौ&#x9;036e&lt;br&gt;&#xA;यैर्लक्षणैरुपेतः स हरिरव्यक्तरूपधृक्&#x9;037a&lt;br&gt;&#xA;तैर्लक्षणैरुपेतौ हि व्यक्तरूपधरौ युवाम्&#x9;037c&lt;br&gt;&#xA;दृष्टौ मया युवां तत्र तस्य देवस्य पार्श्वतः&#x9;038a&lt;br&gt;&#xA;इह चैवागतोऽस्म्यद्य विसृष्टः परमात्मना&#x9;038c&lt;br&gt;&#xA;को हि नाम भवेत्तस्य तेजसा यशसा श्रिया&#x9;039a&lt;br&gt;&#xA;सदृशस्त्रिषु लोकेषु ऋते धर्मात्मजौ युवाम्&#x9;039c&lt;br&gt;&#xA;तेन मे कथितं पूर्वं नाम क्षेत्रज्ञसञ्ज्ञितम्&#x9;040a&lt;br&gt;&#xA;प्रादुर्भावाश्च कथिता भविष्यन्ति हि ये यथा&#x9;040c&lt;br&gt;&#xA;तत्र ये पुरुषाः श्वेताः पञ्चेन्द्रियविवर्जिताः&#x9;041a&lt;br&gt;&#xA;प्रतिबुद्धाश्च ते सर्वे भक्ताश्च पुरुषोत्तमम्&#x9;041c&lt;br&gt;&#xA;तेऽर्चयन्ति सदा देवं तैः सार्धं रमते च सः&#x9;042a&lt;br&gt;&#xA;प्रियभक्तो हि भगवान्परमात्मा द्विजप्रियः&#x9;042c&lt;br&gt;&#xA;रमते सोऽर्च्यमानो हि सदा भागवतप्रियः&#x9;043a&lt;br&gt;&#xA;विश्वभुक्सर्वगो देवो बान्धवो भक्तवत्सलः&#x9;043c&lt;br&gt;&#xA;स कर्ता कारणं चैव कार्यं चातिबलद्युतिः&#x9;043e&lt;br&gt;&#xA;तपसा योज्य सोऽऽत्मानं श्वेतद्वीपात्परं हि यत्&#x9;044a&lt;br&gt;&#xA;तेज इत्यभिविख्यातं स्वयम्भासावभासितम्&#x9;044c&lt;br&gt;&#xA;शान्तिः सा त्रिषु लोकेषु सिद्धानां भावितात्मनाम्&#x9;045a&lt;br&gt;&#xA;एतया शुभया बुद्ध्या नैष्ठिकं व्रतमास्थितः&#x9;045c&lt;br&gt;&#xA;न तत्र सूर्यस्तपति न सोमोऽभिविराजते&#x9;046a&lt;br&gt;&#xA;न वायुर्वाति देवेशे तपश्चरति दुश्चरम्&#x9;046c&lt;br&gt;&#xA;वेदीमष्टतलोत्सेधां भूमावास्थाय विश्वभुक्&#x9;047a&lt;br&gt;&#xA;एकपादस्थितो देव ऊर्ध्वबाहुरुदङ्मुखः&#x9;047c&lt;br&gt;&#xA;साङ्गानावर्तयन्वेदांस्तपस्तेपे सुदुश्चरम्&#x9;047e&lt;br&gt;&#xA;यद्ब्रह्मा ऋषयश्चैव स्वयं पशुपतिश्च यत्&#x9;048a&lt;br&gt;&#xA;शेषाश्च विबुधश्रेष्ठा दैत्यदानवराक्षसाः&#x9;048c&lt;br&gt;&#xA;नागाः सुपर्णा गन्धर्वाः सिद्धा राजर्षयश्च ये&#x9;049a&lt;br&gt;&#xA;हव्यं कव्यं च सततं विधिपूर्वं प्रयुञ्जते&#x9;049c&lt;br&gt;&#xA;कृत्स्नं तत्तस्य देवस्य चरणावुपतिष्ठति&#x9;049e&lt;br&gt;&#xA;याः क्रियाः सम्प्रयुक्तास्तु एकान्तगतबुद्धिभिः&#x9;050a&lt;br&gt;&#xA;ताः सर्वाः शिरसा देवः प्रतिगृह्णाति वै स्वयम्&#x9;050c&lt;br&gt;&#xA;न तस्यान्यः प्रियतरः प्रतिबुद्धैर्महात्मभिः&#x9;051a&lt;br&gt;&#xA;विद्यते त्रिषु लोकेषु ततोऽस्म्यैकान्तिकं गतः&#x9;051c&lt;br&gt;&#xA;इह चैवागतस्तेन विसृष्टः परमात्मना&#x9;051e&lt;br&gt;&#xA;एवं मे भगवान्देवः स्वयमाख्यातवान्हरिः&#x9;052a&lt;br&gt;&#xA;आसिष्ये तत्परो भूत्वा युवाभ्यां सह नित्यशः&#x9;052c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/332/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/332/</guid>
      <description>&lt;p&gt;नरनारायणावूचतुः&#x9;001 &lt;br&gt;&#xA;धन्योऽस्यनुगृहीतोऽसि यत्ते दृष्टः स्वयं प्रभुः&#x9;001a&lt;br&gt;&#xA;न हि तं दृष्टवान्कश्चित्पद्मयोनिरपि स्वयम्&#x9;001c&lt;br&gt;&#xA;अव्यक्तयोनिर्भगवान्दुर्दर्शः पुरुषोत्तमः&#x9;002a&lt;br&gt;&#xA;नारदैतद्धि ते सत्यं वचनं समुदाहृतम्&#x9;002c&lt;br&gt;&#xA;नास्य भक्तैः प्रियतरो लोके कश्चन विद्यते&#x9;003a&lt;br&gt;&#xA;ततः स्वयं दर्शितवान्स्वमात्मानं द्विजोत्तम&#x9;003c&lt;br&gt;&#xA;तपो हि तप्यतस्तस्य यत्स्थानं परमात्मनः&#x9;004a&lt;br&gt;&#xA;न तत्सम्प्राप्नुते कश्चिदृते ह्यावां द्विजोत्तम&#x9;004c&lt;br&gt;&#xA;या हि सूर्यसहस्रस्य समस्तस्य भवेद्द्युतिः&#x9;005a&lt;br&gt;&#xA;स्थानस्य सा भवेत्तस्य स्वयं तेन विराजता&#x9;005c&lt;br&gt;&#xA;तस्मादुत्तिष्ठते विप्र देवाद्विश्वभुवः पतेः&#x9;006a&lt;br&gt;&#xA;क्षमा क्षमावतां श्रेष्ठ यया भूमिस्तु युज्यते&#x9;006c&lt;br&gt;&#xA;तस्माच्चोत्तिष्ठते देवात्सर्वभूतहितो रसः&#x9;007a&lt;br&gt;&#xA;आपो येन हि युज्यन्ते द्रवत्वं प्राप्नुवन्ति च&#x9;007c&lt;br&gt;&#xA;तस्मादेव समुद्भूतं तेजो रूपगुणात्मकम्&#x9;008a&lt;br&gt;&#xA;येन स्म युज्यते सूर्यस्ततो लोकान्विराजते&#x9;008c&lt;br&gt;&#xA;तस्माद्देवात्समुद्भूतः स्पर्शस्तु पुरुषोत्तमात्&#x9;009a&lt;br&gt;&#xA;येन स्म युज्यते वायुस्ततो लोकान्विवात्यसौ&#x9;009c&lt;br&gt;&#xA;तस्माच्चोत्तिष्ठते शब्दः सर्वलोकेश्वरात्प्रभोः&#x9;010a&lt;br&gt;&#xA;आकाशं युज्यते येन ततस्तिष्ठत्यसंवृतम्&#x9;010c&lt;br&gt;&#xA;तस्माच्चोत्तिष्ठते देवात्सर्वभूतगतं मनः&#x9;011a&lt;br&gt;&#xA;चन्द्रमा येन संयुक्तः प्रकाशगुणधारणः&#x9;011c&lt;br&gt;&#xA;षड्भूतोत्पादकं नाम तत्स्थानं वेदसञ्ज्ञितम्&#x9;012a&lt;br&gt;&#xA;विद्यासहायो यत्रास्ते भगवान्हव्यकव्यभुक्&#x9;012c&lt;br&gt;&#xA;ये हि निष्कल्मषा लोके पुण्यपापविवर्जिताः&#x9;013a&lt;br&gt;&#xA;तेषां वै क्षेममध्वानं गच्छतां द्विजसत्तम&#x9;013c&lt;br&gt;&#xA;सर्वलोकतमोहन्ता आदित्यो द्वारमुच्यते&#x9;013e&lt;br&gt;&#xA;आदित्यदग्धसर्वाङ्गा अदृश्याः केनचित्क्वचित्&#x9;014a&lt;br&gt;&#xA;परमाणुभूता भूत्वा तु तं देवं प्रविशन्त्युत&#x9;014c&lt;br&gt;&#xA;तस्मादपि विनिर्मुक्ता अनिरुद्धतनौ स्थिताः&#x9;015a&lt;br&gt;&#xA;मनोभूतास्ततो भूयः प्रद्युम्नं प्रविशन्त्युत&#x9;015c&lt;br&gt;&#xA;प्रद्युम्नाच्चापि निर्मुक्ता जीवं सङ्कर्षणं तथा&#x9;016a&lt;br&gt;&#xA;विशन्ति विप्रप्रवराः साङ्ख्या भागवतैः सह&#x9;016c&lt;br&gt;&#xA;ततस्त्रैगुण्यहीनास्ते परमात्मानमञ्जसा&#x9;017a&lt;br&gt;&#xA;प्रविशन्ति द्विजश्रेष्ठ क्षेत्रज्ञं निर्गुणात्मकम्&#x9;017c&lt;br&gt;&#xA;सर्वावासं वासुदेवं क्षेत्रज्ञं विद्धि तत्त्वतः&#x9;017e&lt;br&gt;&#xA;समाहितमनस्काश्च नियताः संयतेन्द्रियाः&#x9;018a&lt;br&gt;&#xA;एकान्तभावोपगता वासुदेवं विशन्ति ते&#x9;018c&lt;br&gt;&#xA;आवामपि च धर्मस्य गृहे जातौ द्विजोत्तम&#x9;019a&lt;br&gt;&#xA;रम्यां विशालामाश्रित्य तप उग्रं समास्थितौ&#x9;019c&lt;br&gt;&#xA;ये तु तस्यैव देवस्य प्रादुर्भावाः सुरप्रियाः&#x9;020a&lt;br&gt;&#xA;भविष्यन्ति त्रिलोकस्थास्तेषां स्वस्तीत्यतो द्विज&#x9;020c&lt;br&gt;&#xA;विधिना स्वेन युक्ताभ्यां यथापूर्वं द्विजोत्तम&#x9;021a&lt;br&gt;&#xA;आस्थिताभ्यां सर्वकृच्छ्रं व्रतं सम्यक्तदुत्तमम्&#x9;021c&lt;br&gt;&#xA;आवाभ्यामपि दृष्टस्त्वं श्वेतद्वीपे तपोधन&#x9;022a&lt;br&gt;&#xA;समागतो भगवता सञ्जल्पं कृतवान्यथा&#x9;022c&lt;br&gt;&#xA;सर्वं हि नौ संविदितं त्रैलोक्ये सचराचरे&#x9;023a&lt;br&gt;&#xA;यद्भविष्यति वृत्तं वा वर्तते वा शुभाशुभम्&#x9;023c&lt;br&gt;&#xA;वैशम्पायन उवाच&#x9;024 &lt;br&gt;&#xA;एतच्छ्रुत्वा तयोर्वाक्यं तपस्युग्रेऽभ्यवर्तत&#x9;024a&lt;br&gt;&#xA;नारदः प्राञ्जलिर्भूत्वा नारायणपरायणः&#x9;024c&lt;br&gt;&#xA;जजाप विधिवन्मन्त्रान्नारायणगतान्बहून्&#x9;025a&lt;br&gt;&#xA;दिव्यं वर्षसहस्रं हि नरनारायणाश्रमे&#x9;025c&lt;br&gt;&#xA;अवसत्स महातेजा नारदो भगवानृषिः&#x9;026a&lt;br&gt;&#xA;तमेवाभ्यर्चयन्देवं नरनारायणौ च तौ&#x9;026c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/333/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/333/</guid>
      <description>&lt;p&gt;वैशम्पायन उवाच&#x9;001 &lt;br&gt;&#xA;कस्यचित्त्वथ कालस्य नारदः परमेष्ठिजः&#x9;001a&lt;br&gt;&#xA;दैवं कृत्वा यथान्यायं पित्र्यं चक्रे ततः परम्&#x9;001c&lt;br&gt;&#xA;ततस्तं वचनं प्राह ज्येष्ठो धर्मात्मजः प्रभुः&#x9;002a&lt;br&gt;&#xA;क इज्यते द्विजश्रेष्ठ दैवे पित्र्ये च कल्पिते&#x9;002c&lt;br&gt;&#xA;त्वया मतिमतां श्रेष्ठ तन्मे शंस यथागमम्&#x9;003a&lt;br&gt;&#xA;किमेतत्क्रियते कर्म फलं चास्य किमिष्यते&#x9;003c&lt;br&gt;&#xA;नारद उवाच&#x9;004 &lt;br&gt;&#xA;त्वयैतत्कथितं पूर्वं दैवं कर्तव्यमित्यपि&#x9;004a&lt;br&gt;&#xA;दैवतं च परो यज्ञः परमात्मा सनातनः&#x9;004c&lt;br&gt;&#xA;ततस्तद्भावितो नित्यं यजे वैकुण्ठमव्ययम्&#x9;005a&lt;br&gt;&#xA;तस्माच्च प्रसृतः पूर्वं ब्रह्मा लोकपितामहः&#x9;005c&lt;br&gt;&#xA;मम वै पितरं प्रीतः परमेष्ठ्यप्यजीजनत्&#x9;006a&lt;br&gt;&#xA;अहं सङ्कल्पजस्तस्य पुत्रः प्रथमकल्पितः&#x9;006c&lt;br&gt;&#xA;यजाम्यहं पितॄन्साधो नारायणविधौ कृते&#x9;007a&lt;br&gt;&#xA;एवं स एव भगवान्पिता माता पितामहः&#x9;007c&lt;br&gt;&#xA;इज्यते पितृयज्ञेषु मया नित्यं जगत्पतिः&#x9;007e&lt;br&gt;&#xA;श्रुतिश्चाप्यपरा देव पुत्रान्हि पितरोऽयजन्&#x9;008a&lt;br&gt;&#xA;वेदश्रुतिः प्रणष्टा च पुनरध्यापिता सुतैः&#x9;008c&lt;br&gt;&#xA;ततस्ते मन्त्रदाः पुत्राः पितृत्वमुपपेदिरे&#x9;008e&lt;br&gt;&#xA;नूनं पुरैतद्विदितं युवयोर्भावितात्मनोः&#x9;009a&lt;br&gt;&#xA;पुत्राश्च पितरश्चैव परस्परमपूजयन्&#x9;009c&lt;br&gt;&#xA;त्रीन्पिण्डान्न्यस्य वै पृथ्व्यां पूर्वं दत्त्वा कुशानिति&#x9;010a&lt;br&gt;&#xA;कथं तु पिण्डसञ्ज्ञां ते पितरो लेभिरे पुरा&#x9;010c&lt;br&gt;&#xA;नरनारायणावूचतुः&#x9;011 &lt;br&gt;&#xA;इमां हि धरणीं पूर्वं नष्टां सागरमेखलाम्&#x9;011a&lt;br&gt;&#xA;गोविन्द उज्जहाराशु वाराहं रूपमाश्रितः&#x9;011c&lt;br&gt;&#xA;स्थापयित्वा तु धरणीं स्वे स्थाने पुरुषोत्तमः&#x9;012a&lt;br&gt;&#xA;जलकर्दमलिप्ताङ्गो लोककार्यार्थमुद्यतः&#x9;012c&lt;br&gt;&#xA;प्राप्ते चाह्निककाले स मध्यन्दिनगते रवौ&#x9;013a&lt;br&gt;&#xA;दंष्ट्राविलग्नान्मृत्पिण्डान्विधूय सहसा प्रभुः&#x9;013c&lt;br&gt;&#xA;स्थापयामास वै पृथ्व्यां कुशानास्तीर्य नारद&#x9;013e&lt;br&gt;&#xA;स तेष्वात्मानमुद्दिश्य पित्र्यं चक्रे यथाविधि&#x9;014a&lt;br&gt;&#xA;सङ्कल्पयित्वा त्रीन्पिण्डान्स्वेनैव विधिना प्रभुः&#x9;014c&lt;br&gt;&#xA;आत्मगात्रोष्मसम्भूतैः स्नेहगर्भैस्तिलैरपि&#x9;015a&lt;br&gt;&#xA;प्रोक्ष्यापवर्गं देवेशः प्राङ्मुखः कृतवान्स्वयम्&#x9;015c&lt;br&gt;&#xA;मर्यादास्थापनार्थं च ततो वचनमुक्तवान्&#x9;016a&lt;br&gt;&#xA;अहं हि पितरः स्रष्टुमुद्यतो लोककृत्स्वयम्&#x9;016c&lt;br&gt;&#xA;तस्य चिन्तयतः सद्यः पितृकार्यविधिं परम्&#x9;017a&lt;br&gt;&#xA;दंष्ट्राभ्यां प्रविनिर्धूता ममैते दक्षिणां दिशम्&#x9;017c&lt;br&gt;&#xA;आश्रिता धरणीं पिण्डास्तस्मात्पितर एव ते&#x9;017e&lt;br&gt;&#xA;त्रयो मूर्तिविहीना वै पिण्डमूर्तिधरास्त्विमे&#x9;018a&lt;br&gt;&#xA;भवन्तु पितरो लोके मया सृष्टाः सनातनाः&#x9;018c&lt;br&gt;&#xA;पिता पितामहश्चैव तथैव प्रपितामहः&#x9;019a&lt;br&gt;&#xA;अहमेवात्र विज्ञेयस्त्रिषु पिण्डेषु संस्थितः&#x9;019c&lt;br&gt;&#xA;नास्ति मत्तोऽधिकः कश्चित्को वाभ्यर्च्यो मया स्वयम्&#x9;020a&lt;br&gt;&#xA;को वा मम पिता लोके अहमेव पितामहः&#x9;020c&lt;br&gt;&#xA;पितामहपिता चैव अहमेवात्र कारणम्&#x9;021a&lt;br&gt;&#xA;इत्येवमुक्त्वा वचनं देवदेवो वृषाकपिः&#x9;021c&lt;br&gt;&#xA;वराहपर्वते विप्र दत्त्वा पिण्डान्सविस्तरान्&#x9;022a&lt;br&gt;&#xA;आत्मानं पूजयित्वैव तत्रैवादर्शनं गतः&#x9;022c&lt;br&gt;&#xA;एतदर्थं शुभमते पितरः पिण्डसञ्ज्ञिताः&#x9;023a&lt;br&gt;&#xA;लभन्ते सततं पूजां वृषाकपिवचो यथा&#x9;023c&lt;br&gt;&#xA;ये यजन्ति पितॄन्देवान्गुरूंश्चैवातिथींस्तथा&#x9;024a&lt;br&gt;&#xA;गाश्चैव द्विजमुख्यांश्च पृथिवीं मातरं तथा&#x9;024c&lt;br&gt;&#xA;कर्मणा मनसा वाचा विष्णुमेव यजन्ति ते&#x9;024e&lt;br&gt;&#xA;अन्तर्गतः स भगवान्सर्वसत्त्वशरीरगः&#x9;025a&lt;br&gt;&#xA;समः सर्वेषु भूतेषु ईश्वरः सुखदुःखयोः&#x9;025c&lt;br&gt;&#xA;महान्महात्मा सर्वात्मा नारायण इति श्रुतः&#x9;025e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/334/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/334/</guid>
      <description>&lt;p&gt;वैशम्पायन उवाच&#x9;001 &lt;br&gt;&#xA;श्रुत्वैतन्नारदो वाक्यं नरनारायणेरितम्&#x9;001a&lt;br&gt;&#xA;अत्यन्तभक्तिमान्देवे एकान्तित्वमुपेयिवान्&#x9;001c&lt;br&gt;&#xA;प्रोष्य वर्षसहस्रं तु नरनारायणाश्रमे&#x9;002a&lt;br&gt;&#xA;श्रुत्वा भगवदाख्यानं दृष्ट्वा च हरिमव्ययम्&#x9;002c&lt;br&gt;&#xA;हिमवन्तं जगामाशु यत्रास्य स्वक आश्रमः&#x9;002e&lt;br&gt;&#xA;तावपि ख्याततपसौ नरनारायणावृषी&#x9;003a&lt;br&gt;&#xA;तस्मिन्नेवाश्रमे रम्ये तेपतुस्तप उत्तमम्&#x9;003c&lt;br&gt;&#xA;त्वमप्यमितविक्रान्तः पाण्डवानां कुलोद्वहः&#x9;004a&lt;br&gt;&#xA;पावितात्माद्य संवृत्तः श्रुत्वेमामादितः कथाम्&#x9;004c&lt;br&gt;&#xA;नैव तस्य परो लोको नायं पार्थिवसत्तम&#x9;005a&lt;br&gt;&#xA;कर्मणा मनसा वाचा यो द्विष्याद्विष्णुमव्ययम्&#x9;005c&lt;br&gt;&#xA;मज्जन्ति पितरस्तस्य नरके शाश्वतीः समाः&#x9;006a&lt;br&gt;&#xA;यो द्विष्याद्विबुधश्रेष्ठं देवं नारायणं हरिम्&#x9;006c&lt;br&gt;&#xA;कथं नाम भवेद्द्वेष्य आत्मा लोकस्य कस्यचित्&#x9;007a&lt;br&gt;&#xA;आत्मा हि पुरुषव्याघ्र ज्ञेयो विष्णुरिति स्थितिः&#x9;007c&lt;br&gt;&#xA;य एष गुरुरस्माकमृषिर्गन्धवतीसुतः&#x9;008a&lt;br&gt;&#xA;तेनैतत्कथितं तात माहात्म्यं परमात्मनः&#x9;008c&lt;br&gt;&#xA;तस्माच्छ्रुतं मया चेदं कथितं च तवानघ&#x9;008e&lt;br&gt;&#xA;कृष्णद्वैपायनं व्यासं विद्धि नारायणं प्रभुम्&#x9;009a&lt;br&gt;&#xA;को ह्यन्यः पुरुषव्याघ्र महाभारतकृद्भवेत्&#x9;009c&lt;br&gt;&#xA;धर्मान्नानाविधांश्चैव को ब्रूयात्तमृते प्रभुम्&#x9;009e&lt;br&gt;&#xA;वर्ततां ते महायज्ञो यथा सङ्कल्पितस्त्वया&#x9;010a&lt;br&gt;&#xA;सङ्कल्पिताश्वमेधस्त्वं श्रुतधर्मश्च तत्त्वतः&#x9;010c&lt;br&gt;&#xA;एतत्तु महदाख्यानं श्रुत्वा पारिक्षितो नृपः&#x9;011a&lt;br&gt;&#xA;ततो यज्ञसमाप्त्यर्थं क्रियाः सर्वाः समारभत्&#x9;011c&lt;br&gt;&#xA;नारायणीयमाख्यानमेतत्ते कथितं मया&#x9;012a&lt;br&gt;&#xA;नारदेन पुरा राजन्गुरवे मे निवेदितम्&#x9;012c&lt;br&gt;&#xA;ऋषीणां पाण्डवानां च शृण्वतोः कृष्णभीष्मयोः&#x9;012e&lt;br&gt;&#xA;स हि परमगुरुर्भुवनपतिर्धरणिधरः शमनियमनिधिः&#x9;013a&lt;br&gt;&#xA;श्रुतिविनयनिधिर्द्विजपरमहितस्तव भवतु गतिर्हरिरमरहितः&#x9;013c&lt;br&gt;&#xA;तपसां निधिः सुमहतां महतो यशसश्च भाजनमरिष्टकहा&#x9;014a&lt;br&gt;&#xA;एकान्तिनां शरणदोऽभयदो गतिदोऽस्तु वः स मखभागहरः&#x9;014c&lt;br&gt;&#xA;त्रिगुणातिगश्चतुष्पञ्चधरः पूर्तेष्टयोश्च फलभागहरः&#x9;015a&lt;br&gt;&#xA;विदधाति नित्यमजितोऽतिबलो गतिमात्मगां सुकृतिनामृषिणाम्&#x9;015c&lt;br&gt;&#xA;तं लोकसाक्षिणमजं पुरुषं रविवर्णमीश्वरगतिं बहुशः&#x9;016a&lt;br&gt;&#xA;प्रणमध्वमेकमतयो यतयः सलिलोद्भवोऽपि तमृषिं प्रणतः&#x9;016c&lt;br&gt;&#xA;स हि लोकयोनिरमृतस्य पदं सूक्ष्मं पुराणमचलं परमम्&#x9;017a&lt;br&gt;&#xA;तत्साङ्ख्ययोगिभिरुदारधृतं बुद्ध्या यतात्मभिर्विदितं सततम्&#x9;017c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/335/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/335/</guid>
      <description>&lt;p&gt;जनमेजय उवाच&#x9;001 &lt;br&gt;&#xA;श्रुतं भगवतस्तस्य माहात्म्यं परमात्मनः&#x9;001a&lt;br&gt;&#xA;जन्म धर्मगृहे चैव नरनारायणात्मकम्&#x9;001c&lt;br&gt;&#xA;महावराहसृष्टा च पिण्डोत्पत्तिः पुरातनी&#x9;001e&lt;br&gt;&#xA;प्रवृत्तौ च निवृत्तौ च यो यथा परिकल्पितः&#x9;002a&lt;br&gt;&#xA;स तथा नः श्रुतो ब्रह्मन्कथ्यमानस्त्वयानघ&#x9;002c&lt;br&gt;&#xA;यच्च तत्कथितं पूर्वं त्वया हयशिरो महत्&#x9;003a&lt;br&gt;&#xA;हव्यकव्यभुजो विष्णोरुदक्पूर्वे महोदधौ&#x9;003c&lt;br&gt;&#xA;तच्च दृष्टं भगवता ब्रह्मणा परमेष्ठिना&#x9;003e&lt;br&gt;&#xA;किं तदुत्पादितं पूर्वं हरिणा लोकधारिणा&#x9;004a&lt;br&gt;&#xA;रूपं प्रभावमहतामपूर्वं धीमतां वर&#x9;004c&lt;br&gt;&#xA;दृष्ट्वा हि विबुधश्रेष्ठमपूर्वममितौजसम्&#x9;005a&lt;br&gt;&#xA;तदश्वशिरसं पुण्यं ब्रह्मा किमकरोन्मुने&#x9;005c&lt;br&gt;&#xA;एतन्नः संशयं ब्रह्मन्पुराणज्ञानसम्भवम्&#x9;006a&lt;br&gt;&#xA;कथयस्वोत्तममते महापुरुषनिर्मितम्&#x9;006c&lt;br&gt;&#xA;पाविताः स्म त्वया ब्रह्मन्पुण्यां कथयता कथाम्&#x9;006e&lt;br&gt;&#xA;वैशम्पायन उवाच&#x9;007 &lt;br&gt;&#xA;कथयिष्यामि ते सर्वं पुराणं वेदसम्मितम्&#x9;007a&lt;br&gt;&#xA;जगौ यद्भगवान्व्यासो राज्ञो धर्मसुतस्य वै&#x9;007c&lt;br&gt;&#xA;श्रुत्वाश्वशिरसो मूर्तिं देवस्य हरिमेधसः&#x9;008a&lt;br&gt;&#xA;उत्पन्नसंशयो राजा तमेव समचोदयत्&#x9;008c&lt;br&gt;&#xA;युधिष्ठिर उवाच&#x9;009 &lt;br&gt;&#xA;यत्तद्दर्शितवान्ब्रह्मा देवं हयशिरोधरम्&#x9;009a&lt;br&gt;&#xA;किमर्थं तत्समभवद्वपुर्देवोपकल्पितम्&#x9;009c&lt;br&gt;&#xA;व्यास उवाच&#x9;010 &lt;br&gt;&#xA;यत्किञ्चिदिह लोके वै देहबद्धं विशां पते&#x9;010a&lt;br&gt;&#xA;सर्वं पञ्चभिराविष्टं भूतैरीश्वरबुद्धिजैः&#x9;010c&lt;br&gt;&#xA;ईश्वरो हि जगत्स्रष्टा प्रभुर्नारायणो विराट्&#x9;011a&lt;br&gt;&#xA;भूतान्तरात्मा वरदः सगुणो निर्गुणोऽपि च&#x9;011c&lt;br&gt;&#xA;भूतप्रलयमव्यक्तं शृणुष्व नृपसत्तम&#x9;011e&lt;br&gt;&#xA;धरण्यामथ लीनायामप्सु चैकार्णवे पुरा&#x9;012a&lt;br&gt;&#xA;ज्योतिर्भूते जले चापि लीने ज्योतिषि चानिले&#x9;012c&lt;br&gt;&#xA;वायौ चाकाशसंलीने आकाशे च मनोनुगे&#x9;013a&lt;br&gt;&#xA;व्यक्ते मनसि संलीने व्यक्ते चाव्यक्ततां गते&#x9;013c&lt;br&gt;&#xA;अव्यक्ते पुरुषं याते पुंसि सर्वगतेऽपि च&#x9;014a&lt;br&gt;&#xA;तम एवाभवत्सर्वं न प्राज्ञायत किञ्चन&#x9;014c&lt;br&gt;&#xA;तमसो ब्रह्म सम्भूतं तमोमूलमृतात्मकम्&#x9;015a&lt;br&gt;&#xA;तद्विश्वभावसञ्ज्ञान्तं पौरुषीं तनुमास्थितम्&#x9;015c&lt;br&gt;&#xA;सोऽनिरुद्ध इति प्रोक्तस्तत्प्रधानं प्रचक्षते&#x9;016a&lt;br&gt;&#xA;तदव्यक्तमिति ज्ञेयं त्रिगुणं नृपसत्तम&#x9;016c&lt;br&gt;&#xA;विद्यासहायवान्देवो विष्वक्सेनो हरिः प्रभुः&#x9;017a&lt;br&gt;&#xA;अप्स्वेव शयनं चक्रे निद्रायोगमुपागतः&#x9;017c&lt;br&gt;&#xA;जगतश्चिन्तयन्सृष्टिं चित्रां बहुगुणोद्भवाम्&#x9;017e&lt;br&gt;&#xA;तस्य चिन्तयतः सृष्टिं महानात्मगुणः स्मृतः&#x9;018a&lt;br&gt;&#xA;अहङ्कारस्ततो जातो ब्रह्मा शुभचतुर्मुखः&#x9;018c&lt;br&gt;&#xA;हिरण्यगर्भो भगवान्सर्वलोकपितामहः&#x9;018e&lt;br&gt;&#xA;पद्मेऽनिरुद्धात्सम्भूतस्तदा पद्मनिभेक्षणः&#x9;019a&lt;br&gt;&#xA;सहस्रपत्रे द्युतिमानुपविष्टः सनातनः&#x9;019c&lt;br&gt;&#xA;ददृशेऽद्भुतसङ्काशे लोकानापोमयान्प्रभुः&#x9;020a&lt;br&gt;&#xA;सत्त्वस्थः परमेष्ठी स ततो भूतगणान्सृजत्&#x9;020c&lt;br&gt;&#xA;पूर्वमेव च पद्मस्य पत्रे सूर्यांशुसप्रभे&#x9;021a&lt;br&gt;&#xA;नारायणकृतौ बिन्दू अपामास्तां गुणोत्तरौ&#x9;021c&lt;br&gt;&#xA;तावपश्यत्स भगवाननादिनिधनोऽच्युतः&#x9;022a&lt;br&gt;&#xA;एकस्तत्राभवद्बिन्दुर्मध्वाभो रुचिरप्रभः&#x9;022c&lt;br&gt;&#xA;स तामसो मधुर्जातस्तदा नारायणाज्ञया&#x9;023a&lt;br&gt;&#xA;कठिनस्त्वपरो बिन्दुः कैटभो राजसस्तु सः&#x9;023c&lt;br&gt;&#xA;तावभ्यधावतां श्रेष्ठौ तमोरजगुणान्वितौ&#x9;024a&lt;br&gt;&#xA;बलवन्तौ गदाहस्तौ पद्मनालानुसारिणौ&#x9;024c&lt;br&gt;&#xA;ददृशातेऽरविन्दस्थं ब्रह्माणममितप्रभम्&#x9;025a&lt;br&gt;&#xA;सृजन्तं प्रथमं वेदांश्चतुरश्चारुविग्रहान्&#x9;025c&lt;br&gt;&#xA;ततो विग्रहवन्तौ तौ वेदान्दृष्ट्वासुरोत्तमौ&#x9;026a&lt;br&gt;&#xA;सहसा जगृहतुर्वेदान्ब्रह्मणः पश्यतस्तदा&#x9;026c&lt;br&gt;&#xA;अथ तौ दानवश्रेष्ठौ वेदान्गृह्य सनातनान्&#x9;027a&lt;br&gt;&#xA;रसां विविशतुस्तूर्णमुदक्पूर्वे महोदधौ&#x9;027c&lt;br&gt;&#xA;ततो हृतेषु वेदेषु ब्रह्मा कश्मलमाविशत्&#x9;028a&lt;br&gt;&#xA;ततो वचनमीशानं प्राह वेदैर्विनाकृतः&#x9;028c&lt;br&gt;&#xA;वेदा मे परमं चक्षुर्वेदा मे परमं बलम्&#x9;029a&lt;br&gt;&#xA;वेदा मे परमं धाम वेदा मे ब्रह्म चोत्तमम्&#x9;029c&lt;br&gt;&#xA;मम वेदा हृताः सर्वे दानवाभ्यां बलादितः&#x9;030a&lt;br&gt;&#xA;अन्धकारा हि मे लोका जाता वेदैर्विनाकृताः&#x9;030c&lt;br&gt;&#xA;वेदानृते हि किं कुर्यां लोकान्वै स्रष्टुमुद्यतः&#x9;030e&lt;br&gt;&#xA;अहो बत महद्दुःखं वेदनाशनजं मम&#x9;031a&lt;br&gt;&#xA;प्राप्तं दुनोति हृदयं तीव्रशोकाय रन्धयन्&#x9;031c&lt;br&gt;&#xA;को हि शोकार्णवे मग्नं मामितोऽद्य समुद्धरेत्&#x9;032a&lt;br&gt;&#xA;वेदांस्तानानयेन्नष्टान्कस्य चाहं प्रियो भवे&#x9;032c&lt;br&gt;&#xA;इत्येवं भाषमाणस्य ब्रह्मणो नृपसत्तम&#x9;033a&lt;br&gt;&#xA;हरेः स्तोत्रार्थमुद्भूता बुद्धिर्बुद्धिमतां वर&#x9;033c&lt;br&gt;&#xA;ततो जगौ परं जप्यं साञ्जलिप्रग्रहः प्रभुः&#x9;033e&lt;br&gt;&#xA;नमस्ते ब्रह्महृदय नमस्ते मम पूर्वज&#x9;034a&lt;br&gt;&#xA;लोकाद्य भुवनश्रेष्ठ साङ्ख्ययोगनिधे विभो&#x9;034c&lt;br&gt;&#xA;व्यक्ताव्यक्तकराचिन्त्य क्षेमं पन्थानमास्थित&#x9;035a&lt;br&gt;&#xA;विश्वभुक्सर्वभूतानामन्तरात्मन्नयोनिज&#x9;035c&lt;br&gt;&#xA;अहं प्रसादजस्तुभ्यं लोकधाम्ने स्वयम्भुवे&#x9;036a&lt;br&gt;&#xA;त्वत्तो मे मानसं जन्म प्रथमं द्विजपूजितम्&#x9;036c&lt;br&gt;&#xA;चाक्षुषं वै द्वितीयं मे जन्म चासीत्पुरातनम्&#x9;037a&lt;br&gt;&#xA;त्वत्प्रसादाच्च मे जन्म तृतीयं वाचिकं महत्&#x9;037c&lt;br&gt;&#xA;त्वत्तः श्रवणजं चापि चतुर्थं जन्म मे विभो&#x9;038a&lt;br&gt;&#xA;नासिक्यं चापि मे जन्म त्वत्तः पञ्चममुच्यते&#x9;038c&lt;br&gt;&#xA;अण्डजं चापि मे जन्म त्वत्तः षष्ठं विनिर्मितम्&#x9;039a&lt;br&gt;&#xA;इदं च सप्तमं जन्म पद्मजं मेऽमितप्रभ&#x9;039c&lt;br&gt;&#xA;सर्गे सर्गे ह्यहं पुत्रस्तव त्रिगुणवर्जितः&#x9;040a&lt;br&gt;&#xA;प्रथितः पुण्डरीकाक्ष प्रधानगुणकल्पितः&#x9;040c&lt;br&gt;&#xA;त्वमीश्वरस्वभावश्च स्वयम्भूः पुरुषोत्तमः&#x9;041a&lt;br&gt;&#xA;त्वया विनिर्मितोऽहं वै वेदचक्षुर्वयोतिगः&#x9;041c&lt;br&gt;&#xA;ते मे वेदा हृताश्चक्षुरन्धो जातोऽस्मि जागृहि&#x9;042a&lt;br&gt;&#xA;ददस्व चक्षुषी मह्यं प्रियोऽहं ते प्रियोऽसि मे&#x9;042c&lt;br&gt;&#xA;एवं स्तुतः स भगवान्पुरुषः सर्वतोमुखः&#x9;043a&lt;br&gt;&#xA;जहौ निद्रामथ तदा वेदकार्यार्थमुद्यतः&#x9;043c&lt;br&gt;&#xA;ऐश्वरेण प्रयोगेण द्वितीयां तनुमास्थितः&#x9;043e&lt;br&gt;&#xA;सुनासिकेन कायेन भूत्वा चन्द्रप्रभस्तदा&#x9;044a&lt;br&gt;&#xA;कृत्वा हयशिरः शुभ्रं वेदानामालयं प्रभुः&#x9;044c&lt;br&gt;&#xA;तस्य मूर्धा समभवद्द्यौः सनक्षत्रतारका&#x9;045a&lt;br&gt;&#xA;केशाश्चास्याभवन्दीर्घा रवेरंशुसमप्रभाः&#x9;045c&lt;br&gt;&#xA;कर्णावाकाशपाताले ललाटं भूतधारिणी&#x9;046a&lt;br&gt;&#xA;गङ्गा सरस्वती पुण्या भ्रुवावास्तां महानदी&#x9;046c&lt;br&gt;&#xA;चक्षुषी सोमसूर्यौ ते नासा सन्ध्या पुनः स्मृता&#x9;047a&lt;br&gt;&#xA;ओङ्कारस्त्वथ संस्कारो विद्युज्जिह्वा च निर्मिता&#x9;047c&lt;br&gt;&#xA;दन्ताश्च पितरो राजन्सोमपा इति विश्रुताः&#x9;048a&lt;br&gt;&#xA;गोलोको ब्रह्मलोकश्च ओष्ठावास्तां महात्मनः&#x9;048c&lt;br&gt;&#xA;ग्रीवा चास्याभवद्राजन्कालरात्रिर्गुणोत्तरा&#x9;048e&lt;br&gt;&#xA;एतद्धयशिरः कृत्वा नानामूर्तिभिरावृतम्&#x9;049a&lt;br&gt;&#xA;अन्तर्दधे स विश्वेशो विवेश च रसां प्रभुः&#x9;049c&lt;br&gt;&#xA;रसां पुनः प्रविष्टश्च योगं परममास्थितः&#x9;050a&lt;br&gt;&#xA;शैक्षं स्वरं समास्थाय ओमिति प्रासृजत्स्वरम्&#x9;050c&lt;br&gt;&#xA;स स्वरः सानुनादी च सर्वगः स्निग्ध एव च&#x9;051a&lt;br&gt;&#xA;बभूवान्तर्महीभूतः सर्वभूतगुणोदितः&#x9;051c&lt;br&gt;&#xA;ततस्तावसुरौ कृत्वा वेदान्समयबन्धनान्&#x9;052a&lt;br&gt;&#xA;रसातले विनिक्षिप्य यतः शब्दस्ततो द्रुतौ&#x9;052c&lt;br&gt;&#xA;एतस्मिन्नन्तरे राजन्देवो हयशिरोधरः&#x9;053a&lt;br&gt;&#xA;जग्राह वेदानखिलान्रसातलगतान्हरिः&#x9;053c&lt;br&gt;&#xA;प्रादाच्च ब्रह्मणे भूयस्ततः स्वां प्रकृतिं गतः&#x9;053e&lt;br&gt;&#xA;स्थापयित्वा हयशिर उदक्पूर्वे महोदधौ&#x9;054a&lt;br&gt;&#xA;वेदानामालयश्चापि बभूवाश्वशिरास्ततः&#x9;054c&lt;br&gt;&#xA;अथ किञ्चिदपश्यन्तौ दानवौ मधुकैटभौ&#x9;055a&lt;br&gt;&#xA;पुनराजग्मतुस्तत्र वेगितौ पश्यतां च तौ&#x9;055c&lt;br&gt;&#xA;यत्र वेदा विनिक्षिप्तास्तत्स्थानं शून्यमेव च&#x9;055e&lt;br&gt;&#xA;तत उत्तममास्थाय वेगं बलवतां वरौ&#x9;056a&lt;br&gt;&#xA;पुनरुत्तस्थतुः शीघ्रं रसानामालयात्तदा&#x9;056c&lt;br&gt;&#xA;ददृशाते च पुरुषं तमेवादिकरं प्रभुम्&#x9;056e&lt;br&gt;&#xA;श्वेतं चन्द्रविशुद्धाभमनिरुद्धतनौ स्थितम्&#x9;057a&lt;br&gt;&#xA;भूयोऽप्यमितविक्रान्तं निद्रायोगमुपागतम्&#x9;057c&lt;br&gt;&#xA;आत्मप्रमाणरचिते अपामुपरि कल्पिते&#x9;058a&lt;br&gt;&#xA;शयने नागभोगाढ्ये ज्वालामालासमावृते&#x9;058c&lt;br&gt;&#xA;निष्कल्मषेण सत्त्वेन सम्पन्नं रुचिरप्रभम्&#x9;059a&lt;br&gt;&#xA;तं दृष्ट्वा दानवेन्द्रौ तौ महाहासममुञ्चताम्&#x9;059c&lt;br&gt;&#xA;ऊचतुश्च समाविष्टौ रजसा तमसा च तौ&#x9;060a&lt;br&gt;&#xA;अयं स पुरुषः श्वेतः शेते निद्रामुपागतः&#x9;060c&lt;br&gt;&#xA;अनेन नूनं वेदानां कृतमाहरणं रसात्&#x9;061a&lt;br&gt;&#xA;कस्यैष को नु खल्वेष किं च स्वपिति भोगवान्&#x9;061c&lt;br&gt;&#xA;इत्युच्चारितवाक्यौ तौ बोधयामासतुर्हरिम्&#x9;062a&lt;br&gt;&#xA;युद्धार्थिनौ तु विज्ञाय विबुद्धः पुरुषोत्तमः&#x9;062c&lt;br&gt;&#xA;निरीक्ष्य चासुरेन्द्रौ तौ ततो युद्धे मनो दधे&#x9;063a&lt;br&gt;&#xA;अथ युद्धं समभवत्तयोर्नारायणस्य च&#x9;063c&lt;br&gt;&#xA;रजस्तमोविष्टतनू तावुभौ मधुकैटभौ&#x9;064a&lt;br&gt;&#xA;ब्रह्मणोपचितिं कुर्वञ्जघान मधुसूदनः&#x9;064c&lt;br&gt;&#xA;ततस्तयोर्वधेनाशु वेदापहरणेन च&#x9;065a&lt;br&gt;&#xA;शोकापनयनं चक्रे ब्रह्मणः पुरुषोत्तमः&#x9;065c&lt;br&gt;&#xA;ततः परिवृतो ब्रह्मा हतारिर्वेदसत्कृतः&#x9;066a&lt;br&gt;&#xA;निर्ममे स तदा लोकान्कृत्स्नान्स्थावरजङ्गमान्&#x9;066c&lt;br&gt;&#xA;दत्त्वा पितामहायाग्र्यां बुद्धिं लोकविसर्गिकीम्&#x9;067a&lt;br&gt;&#xA;तत्रैवान्तर्दधे देवो यत एवागतो हरिः&#x9;067c&lt;br&gt;&#xA;तौ दानवौ हरिर्हत्वा कृत्वा हयशिरस्तनुम्&#x9;068a&lt;br&gt;&#xA;पुनः प्रवृत्तिधर्मार्थं तामेव विदधे तनुम्&#x9;068c&lt;br&gt;&#xA;एवमेष महाभागो बभूवाश्वशिरा हरिः&#x9;069a&lt;br&gt;&#xA;पौराणमेतदाख्यातं रूपं वरदमैश्वरम्&#x9;069c&lt;br&gt;&#xA;यो ह्येतद्ब्राह्मणो नित्यं शृणुयाद्धारयेत वा&#x9;070a&lt;br&gt;&#xA;न तस्याध्ययनं नाशमुपगच्छेत्कदाचन&#x9;070c&lt;br&gt;&#xA;आराध्य तपसोग्रेण देवं हयशिरोधरम्&#x9;071a&lt;br&gt;&#xA;पाञ्चालेन क्रमः प्राप्तो रामेण पथि देशिते&#x9;071c&lt;br&gt;&#xA;एतद्धयशिरो राजन्नाख्यानं तव कीर्तितम्&#x9;072a&lt;br&gt;&#xA;पुराणं वेदसमितं यन्मां त्वं परिपृच्छसि&#x9;072c&lt;br&gt;&#xA;यां यामिच्छेत्तनुं देवः कर्तुं कार्यविधौ क्वचित्&#x9;073a&lt;br&gt;&#xA;तां तां कुर्याद्विकुर्वाणः स्वयमात्मानमात्मना&#x9;073c&lt;br&gt;&#xA;एष वेदनिधिः श्रीमानेष वै तपसो निधिः&#x9;074a&lt;br&gt;&#xA;एष योगश्च साङ्ख्यं च ब्रह्म चाग्र्यं हरिर्विभुः&#x9;074c&lt;br&gt;&#xA;नारायणपरा वेदा यज्ञा नारायणात्मकाः&#x9;075a&lt;br&gt;&#xA;तपो नारायणपरं नारायणपरा गतिः&#x9;075c&lt;br&gt;&#xA;नारायणपरं सत्यमृतं नारायणात्मकम्&#x9;076a&lt;br&gt;&#xA;नारायणपरो धर्मः पुनरावृत्तिदुर्लभः&#x9;076c&lt;br&gt;&#xA;प्रवृत्तिलक्षणश्चैव धर्मो नारायणात्मकः&#x9;077a&lt;br&gt;&#xA;नारायणात्मको गन्धो भूमौ श्रेष्ठतमः स्मृतः&#x9;077c&lt;br&gt;&#xA;अपां चैव गुणो राजन्रसो नारायणात्मकः&#x9;078a&lt;br&gt;&#xA;ज्योतिषां च गुणो रूपं स्मृतं नारायणात्मकम्&#x9;078c&lt;br&gt;&#xA;नारायणात्मकश्चापि स्पर्शो वायुगुणः स्मृतः&#x9;079a&lt;br&gt;&#xA;नारायणात्मकश्चापि शब्द आकाशसम्भवः&#x9;079c&lt;br&gt;&#xA;मनश्चापि ततो भूतमव्यक्तगुणलक्षणम्&#x9;080a&lt;br&gt;&#xA;नारायणपरः कालो ज्योतिषामयनं च यत्&#x9;080c&lt;br&gt;&#xA;नारायणपरा कीर्तिः श्रीश्च लक्ष्मीश्च देवताः&#x9;081a&lt;br&gt;&#xA;नारायणपरं साङ्ख्यं योगो नारायणात्मकः&#x9;081c&lt;br&gt;&#xA;कारणं पुरुषो येषां प्रधानं चापि कारणम्&#x9;082a&lt;br&gt;&#xA;स्वभावश्चैव कर्माणि दैवं येषां च कारणम्&#x9;082c&lt;br&gt;&#xA;पञ्चकारणसङ्ख्यातो निष्ठा सर्वत्र वै हरिः&#x9;083a&lt;br&gt;&#xA;तत्त्वं जिज्ञासमानानां हेतुभिः सर्वतोमुखैः&#x9;083c&lt;br&gt;&#xA;तत्त्वमेको महायोगी हरिर्नारायणः प्रभुः&#x9;084a&lt;br&gt;&#xA;सब्रह्मकानां लोकानामृषीणां च महात्मनाम्&#x9;084c&lt;br&gt;&#xA;साङ्ख्यानां योगिनां चापि यतीनामात्मवेदिनाम्&#x9;085a&lt;br&gt;&#xA;मनीषितं विजानाति केशवो न तु तस्य ते&#x9;085c&lt;br&gt;&#xA;ये केचित्सर्वलोकेषु दैवं पित्र्यं च कुर्वते&#x9;086a&lt;br&gt;&#xA;दानानि च प्रयच्छन्ति तप्यन्ति च तपो महत्&#x9;086c&lt;br&gt;&#xA;सर्वेषामाश्रयो विष्णुरैश्वरं विधिमास्थितः&#x9;087a&lt;br&gt;&#xA;सर्वभूतकृतावासो वासुदेवेति चोच्यते&#x9;087c&lt;br&gt;&#xA;अयं हि नित्यः परमो महर्षिर्महाविभूतिर्गुणवान्निर्गुणाख्यः&#x9;088a&lt;br&gt;&#xA;गुणैश्च संयोगमुपैति शीघ्रं कालो यथर्तावृतुसम्प्रयुक्तः&#x9;088c&lt;br&gt;&#xA;नैवास्य विन्दन्ति गतिं महात्मनो न चागतिं कश्चिदिहानुपश्यति&#x9;089a&lt;br&gt;&#xA;ज्ञानात्मकाः संयमिनो महर्षयः पश्यन्ति नित्यं पुरुषं गुणाधिकम्&#x9;089c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/336/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/336/</guid>
      <description>&lt;p&gt;जनमेजय उवाच&#x9;001 &lt;br&gt;&#xA;अहो ह्येकान्तिनः सर्वान्प्रीणाति भगवान्हरिः&#x9;001a&lt;br&gt;&#xA;विधिप्रयुक्तां पूजां च गृह्णाति भगवान्स्वयम्&#x9;001c&lt;br&gt;&#xA;ये तु दग्धेन्धना लोके पुण्यपापविवर्जिताः&#x9;002a&lt;br&gt;&#xA;तेषां त्वयाभिनिर्दिष्टा पारम्पर्यागता गतिः&#x9;002c&lt;br&gt;&#xA;चतुर्थ्यां चैव ते गत्यां गच्छन्ति पुरुषोत्तमम्&#x9;003a&lt;br&gt;&#xA;एकान्तिनस्तु पुरुषा गच्छन्ति परमं पदम्&#x9;003c&lt;br&gt;&#xA;नूनमेकान्तधर्मोऽयं श्रेष्ठो नारायणप्रियः&#x9;004a&lt;br&gt;&#xA;अगत्वा गतयस्तिस्रो यद्गच्छन्त्यव्ययं हरिम्&#x9;004c&lt;br&gt;&#xA;सहोपनिषदान्वेदान्ये विप्राः सम्यगास्थिताः&#x9;005a&lt;br&gt;&#xA;पठन्ति विधिमास्थाय ये चापि यतिधर्मिणः&#x9;005c&lt;br&gt;&#xA;तेभ्यो विशिष्टां जानामि गतिमेकान्तिनां नृणाम्&#x9;006a&lt;br&gt;&#xA;केनैष धर्मः कथितो देवेन ऋषिणापि वा&#x9;006c&lt;br&gt;&#xA;एकान्तिनां च का चर्या कदा चोत्पादिता विभो&#x9;007a&lt;br&gt;&#xA;एतन्मे संशयं छिन्धि परं कौतूहलं हि मे&#x9;007c&lt;br&gt;&#xA;वैशम्पायन उवाच&#x9;008 &lt;br&gt;&#xA;समुपोढेष्वनीकेषु कुरुपाण्डवयोर्मृधे&#x9;008a&lt;br&gt;&#xA;अर्जुने विमनस्के च गीता भगवता स्वयम्&#x9;008c&lt;br&gt;&#xA;आगतिश्च गतिश्चैव पूर्वं ते कथिता मया&#x9;009a&lt;br&gt;&#xA;गहनो ह्येष धर्मो वै दुर्विज्ञेयोऽकृतात्मभिः&#x9;009c&lt;br&gt;&#xA;सम्मितः सामवेदेन पुरैवादियुगे कृतः&#x9;010a&lt;br&gt;&#xA;धार्यते स्वयमीशेन राजन्नारायणेन ह&#x9;010c&lt;br&gt;&#xA;एतमर्थं महाराज पृष्टः पार्थेन नारदः&#x9;011a&lt;br&gt;&#xA;ऋषिमध्ये महाभागः शृण्वतोः कृष्णभीष्मयोः&#x9;011c&lt;br&gt;&#xA;गुरुणा च ममाप्येष कथितो नृपसत्तम&#x9;012a&lt;br&gt;&#xA;यथा तु कथितस्तत्र नारदेन तथा शृणु&#x9;012c&lt;br&gt;&#xA;यदासीन्मानसं जन्म नारायणमुखोद्गतम्&#x9;013a&lt;br&gt;&#xA;ब्रह्मणः पृथिवीपाल तदा नारायणः स्वयम्&#x9;013c&lt;br&gt;&#xA;तेन धर्मेण कृतवान्दैवं पित्र्यं च भारत&#x9;013e&lt;br&gt;&#xA;फेनपा ऋषयश्चैव तं धर्मं प्रतिपेदिरे&#x9;014a&lt;br&gt;&#xA;वैखानसाः फेनपेभ्यो धर्ममेतं प्रपेदिरे&#x9;014c&lt;br&gt;&#xA;वैखानसेभ्यः सोमस्तु ततः सोऽन्तर्दधे पुनः&#x9;014e&lt;br&gt;&#xA;यदासीच्चाक्षुषं जन्म द्वितीयं ब्रह्मणो नृप&#x9;015a&lt;br&gt;&#xA;तदा पितामहात्सोमादेतं धर्ममजानत&#x9;015c&lt;br&gt;&#xA;नारायणात्मकं राजन्रुद्राय प्रददौ च सः&#x9;015e&lt;br&gt;&#xA;ततो योगस्थितो रुद्रः पुरा कृतयुगे नृप&#x9;016a&lt;br&gt;&#xA;वालखिल्यानृषीन्सर्वान्धर्ममेतमपाठयत्&#x9;016c&lt;br&gt;&#xA;अन्तर्दधे ततो भूयस्तस्य देवस्य मायया&#x9;016e&lt;br&gt;&#xA;तृतीयं ब्रह्मणो जन्म यदासीद्वाचिकं महत्&#x9;017a&lt;br&gt;&#xA;तत्रैष धर्मः सम्भूतः स्वयं नारायणान्नृप&#x9;017c&lt;br&gt;&#xA;सुपर्णो नाम तमृषिः प्राप्तवान्पुरुषोत्तमात्&#x9;018a&lt;br&gt;&#xA;तपसा वै सुतप्तेन दमेन नियमेन च&#x9;018c&lt;br&gt;&#xA;त्रिः परिक्रान्तवानेतत्सुपर्णो धर्ममुत्तमम्&#x9;019a&lt;br&gt;&#xA;यस्मात्तस्माद्व्रतं ह्येतत्त्रिसौपर्णमिहोच्यते&#x9;019c&lt;br&gt;&#xA;ऋग्वेदपाठपठितं व्रतमेतद्धि दुश्चरम्&#x9;020a&lt;br&gt;&#xA;सुपर्णाच्चाप्यधिगतो धर्म एष सनातनः&#x9;020c&lt;br&gt;&#xA;वायुना द्विपदां श्रेष्ठ प्रथितो जगदायुषा&#x9;021a&lt;br&gt;&#xA;वायोः सकाशात्प्राप्तश्च ऋषिभिर्विघसाशिभिः&#x9;021c&lt;br&gt;&#xA;तेभ्यो महोदधिश्चैनं प्राप्तवान्धर्ममुत्तमम्&#x9;022a&lt;br&gt;&#xA;ततः सोऽन्तर्दधे भूयो नारायणसमाहितः&#x9;022c&lt;br&gt;&#xA;यदा भूयः श्रवणजा सृष्टिरासीन्महात्मनः&#x9;023a&lt;br&gt;&#xA;ब्रह्मणः पुरुषव्याघ्र तत्र कीर्तयतः शृणु&#x9;023c&lt;br&gt;&#xA;जगत्स्रष्टुमना देवो हरिर्नारायणः स्वयम्&#x9;024a&lt;br&gt;&#xA;चिन्तयामास पुरुषं जगत्सर्गकरं प्रभुः&#x9;024c&lt;br&gt;&#xA;अथ चिन्तयतस्तस्य कर्णाभ्यां पुरुषः सृतः&#x9;025a&lt;br&gt;&#xA;प्रजासर्गकरो ब्रह्मा तमुवाच जगत्पतिः&#x9;025c&lt;br&gt;&#xA;सृज प्रजाः पुत्र सर्वा मुखतः पादतस्तथा&#x9;026a&lt;br&gt;&#xA;श्रेयस्तव विधास्यामि बलं तेजश्च सुव्रत&#x9;026c&lt;br&gt;&#xA;धर्मं च मत्तो गृह्णीष्व सात्वतं नाम नामतः&#x9;027a&lt;br&gt;&#xA;तेन सर्वं कृतयुगं स्थापयस्व यथाविधि&#x9;027c&lt;br&gt;&#xA;ततो ब्रह्मा नमश्चक्रे देवाय हरिमेधसे&#x9;028a&lt;br&gt;&#xA;धर्मं चाग्र्यं स जग्राह सरहस्यं ससङ्ग्रहम्&#x9;028c&lt;br&gt;&#xA;आरण्यकेन सहितं नारायणमुखोद्गतम्&#x9;028e&lt;br&gt;&#xA;उपदिश्य ततो धर्मं ब्रह्मणेऽमिततेजसे&#x9;029a&lt;br&gt;&#xA;तं कार्तयुगधर्माणं निराशीःकर्मसञ्ज्ञितम्&#x9;029c&lt;br&gt;&#xA;जगाम तमसः पारं यत्राव्यक्तं व्यवस्थितम्&#x9;029e&lt;br&gt;&#xA;ततोऽथ वरदो देवो ब्रह्मलोकपितामहः&#x9;030a&lt;br&gt;&#xA;असृजत्स तदा लोकान्कृत्स्नान्स्थावरजङ्गमान्&#x9;030c&lt;br&gt;&#xA;ततः प्रावर्तत तदा आदौ कृतयुगं शुभम्&#x9;031a&lt;br&gt;&#xA;ततो हि सात्वतो धर्मो व्याप्य लोकानवस्थितः&#x9;031c&lt;br&gt;&#xA;तेनैवाद्येन धर्मेण ब्रह्मा लोकविसर्गकृत्&#x9;032a&lt;br&gt;&#xA;पूजयामास देवेशं हरिं नारायणं प्रभुम्&#x9;032c&lt;br&gt;&#xA;धर्मप्रतिष्ठाहेतोश्च मनुं स्वारोचिषं ततः&#x9;033a&lt;br&gt;&#xA;अध्यापयामास तदा लोकानां हितकाम्यया&#x9;033c&lt;br&gt;&#xA;ततः स्वारोचिषः पुत्रं स्वयं शङ्खपदं नृप&#x9;034a&lt;br&gt;&#xA;अध्यापयत्पुराव्यग्रः सर्वलोकपतिर्विभुः&#x9;034c&lt;br&gt;&#xA;ततः शङ्खपदश्चापि पुत्रमात्मजमौरसम्&#x9;035a&lt;br&gt;&#xA;दिशापालं सुधर्माणमध्यापयत भारत&#x9;035c&lt;br&gt;&#xA;ततः सोऽन्तर्दधे भूयः प्राप्ते त्रेतायुगे पुनः&#x9;035e&lt;br&gt;&#xA;नासिक्यजन्मनि पुरा ब्रह्मणः पार्थिवोत्तम&#x9;036a&lt;br&gt;&#xA;धर्ममेतं स्वयं देवो हरिर्नारायणः प्रभुः&#x9;036c&lt;br&gt;&#xA;उज्जगारारविन्दाक्षो ब्रह्मणः पश्यतस्तदा&#x9;036e&lt;br&gt;&#xA;सनत्कुमारो भगवांस्ततः प्राधीतवान्नृप&#x9;037a&lt;br&gt;&#xA;सनत्कुमारादपि च वीरणो वै प्रजापतिः&#x9;037c&lt;br&gt;&#xA;कृतादौ कुरुशार्दूल धर्ममेतमधीतवान्&#x9;037e&lt;br&gt;&#xA;वीरणश्चाप्यधीत्यैनं रौच्याय मनवे ददौ&#x9;038a&lt;br&gt;&#xA;रौच्यः पुत्राय शुद्धाय सुव्रताय सुमेधसे&#x9;038c&lt;br&gt;&#xA;कुक्षिनाम्नेऽथ प्रददौ दिशां पालाय धर्मिणे&#x9;039a&lt;br&gt;&#xA;ततः सोऽन्तर्दधे भूयो नारायणमुखोद्गतः&#x9;039c&lt;br&gt;&#xA;अण्डजे जन्मनि पुनर्ब्रह्मणे हरियोनये&#x9;040a&lt;br&gt;&#xA;एष धर्मः समुद्भूतो नारायणमुखात्पुनः&#x9;040c&lt;br&gt;&#xA;गृहीतो ब्रह्मणा राजन्प्रयुक्तश्च यथाविधि&#x9;041a&lt;br&gt;&#xA;अध्यापिताश्च मुनयो नाम्ना बर्हिषदो नृप&#x9;041c&lt;br&gt;&#xA;बर्हिषद्भ्यश्च सङ्क्रान्तः सामवेदान्तगं द्विजम्&#x9;042a&lt;br&gt;&#xA;ज्येष्ठं नाम्नाभिविख्यातं ज्येष्ठसामव्रतो हरिः&#x9;042c&lt;br&gt;&#xA;ज्येष्ठाच्चाप्यनुसङ्क्रान्तो राजानमविकम्पनम्&#x9;043a&lt;br&gt;&#xA;अन्तर्दधे ततो राजन्नेष धर्मः प्रभोर्हरेः&#x9;043c&lt;br&gt;&#xA;यदिदं सप्तमं जन्म पद्मजं ब्रह्मणो नृप&#x9;044a&lt;br&gt;&#xA;तत्रैष धर्मः कथितः स्वयं नारायणेन हि&#x9;044c&lt;br&gt;&#xA;पितामहाय शुद्धाय युगादौ लोकधारिणे&#x9;045a&lt;br&gt;&#xA;पितामहश्च दक्षाय धर्ममेतं पुरा ददौ&#x9;045c&lt;br&gt;&#xA;ततो ज्येष्ठे तु दौहित्रे प्रादाद्दक्षो नृपोत्तम&#x9;046a&lt;br&gt;&#xA;आदित्ये सवितुर्ज्येष्ठे विवस्वाञ्जगृहे ततः&#x9;046c&lt;br&gt;&#xA;त्रेतायुगादौ च पुनर्विवस्वान्मनवे ददौ&#x9;047a&lt;br&gt;&#xA;मनुश्च लोकभूत्यर्थं सुतायेक्ष्वाकवे ददौ&#x9;047c&lt;br&gt;&#xA;इक्ष्वाकुणा च कथितो व्याप्य लोकानवस्थितः&#x9;048a&lt;br&gt;&#xA;गमिष्यति क्षयान्ते च पुनर्नारायणं नृप&#x9;048c&lt;br&gt;&#xA;व्रतिनां चापि यो धर्मः स ते पूर्वं नृपोत्तम&#x9;049a&lt;br&gt;&#xA;कथितो हरिगीतासु समासविधिकल्पितः&#x9;049c&lt;br&gt;&#xA;नारदेन तु सम्प्राप्तः सरहस्यः ससङ्ग्रहः&#x9;050a&lt;br&gt;&#xA;एष धर्मो जगन्नाथात्साक्षान्नारायणान्नृप&#x9;050c&lt;br&gt;&#xA;एवमेष महान्धर्म आद्यो राजन्सनातनः&#x9;051a&lt;br&gt;&#xA;दुर्विज्ञेयो दुष्करश्च सात्वतैर्धार्यते सदा&#x9;051c&lt;br&gt;&#xA;धर्मज्ञानेन चैतेन सुप्रयुक्तेन कर्मणा&#x9;052a&lt;br&gt;&#xA;अहिंसाधर्मयुक्तेन प्रीयते हरिरीश्वरः&#x9;052c&lt;br&gt;&#xA;एकव्यूहविभागो वा क्वचिद्द्विव्यूहसञ्ज्ञितः&#x9;053a&lt;br&gt;&#xA;त्रिव्यूहश्चापि सङ्ख्यातश्चतुर्व्यूहश्च दृश्यते&#x9;053c&lt;br&gt;&#xA;हरिरेव हि क्षेत्रज्ञो निर्ममो निष्कलस्तथा&#x9;054a&lt;br&gt;&#xA;जीवश्च सर्वभूतेषु पञ्चभूतगुणातिगः&#x9;054c&lt;br&gt;&#xA;मनश्च प्रथितं राजन्पञ्चेन्द्रियसमीरणम्&#x9;055a&lt;br&gt;&#xA;एष लोकनिधिर्धीमानेष लोकविसर्गकृत्&#x9;055c&lt;br&gt;&#xA;अकर्ता चैव कर्ता च कार्यं कारणमेव च&#x9;056a&lt;br&gt;&#xA;यथेच्छति तथा राजन्क्रीडते पुरुषोऽव्ययः&#x9;056c&lt;br&gt;&#xA;एष एकान्तिधर्मस्ते कीर्तितो नृपसत्तम&#x9;057a&lt;br&gt;&#xA;मया गुरुप्रसादेन दुर्विज्ञेयोऽकृतात्मभिः&#x9;057c&lt;br&gt;&#xA;एकान्तिनो हि पुरुषा दुर्लभा बहवो नृप&#x9;057e&lt;br&gt;&#xA;यद्येकान्तिभिराकीर्णं जगत्स्यात्कुरुनन्दन&#x9;058a&lt;br&gt;&#xA;अहिंसकैरात्मविद्भिः सर्वभूतहिते रतैः&#x9;058c&lt;br&gt;&#xA;भवेत्कृतयुगप्राप्तिराशीःकर्मविवर्जितैः&#x9;058e&lt;br&gt;&#xA;एवं स भगवान्व्यासो गुरुर्मम विशां पते&#x9;059a&lt;br&gt;&#xA;कथयामास धर्मज्ञो धर्मराज्ञे द्विजोत्तमः&#x9;059c&lt;br&gt;&#xA;ऋषीणां सन्निधौ राजञ्शृण्वतोः कृष्णभीष्मयोः&#x9;060a&lt;br&gt;&#xA;तस्याप्यकथयत्पूर्वं नारदः सुमहातपाः&#x9;060c&lt;br&gt;&#xA;देवं परमकं ब्रह्म श्वेतं चन्द्राभमच्युतम्&#x9;061a&lt;br&gt;&#xA;यत्र चैकान्तिनो यान्ति नारायणपरायणाः&#x9;061c&lt;br&gt;&#xA;जनमेजय उवाच&#x9;062 &lt;br&gt;&#xA;एवं बहुविधं धर्मं प्रतिबुद्धैर्निषेवितम्&#x9;062a&lt;br&gt;&#xA;न कुर्वन्ति कथं विप्रा अन्ये नानाव्रते स्थिताः&#x9;062c&lt;br&gt;&#xA;वैशम्पायन उवाच&#x9;063 &lt;br&gt;&#xA;तिस्रः प्रकृतयो राजन्देहबन्धेषु निर्मिताः&#x9;063a&lt;br&gt;&#xA;सात्त्विकी राजसी चैव तामसी चेति भारत&#x9;063c&lt;br&gt;&#xA;देहबन्धेषु पुरुषः श्रेष्ठः कुरुकुलोद्वह&#x9;064a&lt;br&gt;&#xA;सात्त्विकः पुरुषव्याघ्र भवेन्मोक्षार्थनिश्चितः&#x9;064c&lt;br&gt;&#xA;अत्रापि स विजानाति पुरुषं ब्रह्मवर्तिनम्&#x9;065a&lt;br&gt;&#xA;नारायणपरो मोक्षस्ततो वै सात्त्विकः स्मृतः&#x9;065c&lt;br&gt;&#xA;मनीषितं च प्राप्नोति चिन्तयन्पुरुषोत्तमम्&#x9;066a&lt;br&gt;&#xA;एकान्तभक्तिः सततं नारायणपरायणः&#x9;066c&lt;br&gt;&#xA;मनीषिणो हि ये केचिद्यतयो मोक्षकाङ्क्षिणः&#x9;067a&lt;br&gt;&#xA;तेषां वै छिन्नतृष्णानां योगक्षेमवहो हरिः&#x9;067c&lt;br&gt;&#xA;जायमानं हि पुरुषं यं पश्येन्मधुसूदनः&#x9;068a&lt;br&gt;&#xA;सात्त्विकस्तु स विज्ञेयो भवेन्मोक्षे च निश्चितः&#x9;068c&lt;br&gt;&#xA;साङ्ख्ययोगेन तुल्यो हि धर्म एकान्तसेवितः&#x9;069a&lt;br&gt;&#xA;नारायणात्मके मोक्षे ततो यान्ति परां गतिम्&#x9;069c&lt;br&gt;&#xA;नारायणेन दृष्टश्च प्रतिबुद्धो भवेत्पुमान्&#x9;070a&lt;br&gt;&#xA;एवमात्मेच्छया राजन्प्रतिबुद्धो न जायते&#x9;070c&lt;br&gt;&#xA;राजसी तामसी चैव व्यामिश्रे प्रकृती स्मृते&#x9;071a&lt;br&gt;&#xA;तदात्मकं हि पुरुषं जायमानं विशां पते&#x9;071c&lt;br&gt;&#xA;प्रवृत्तिलक्षणैर्युक्तं नावेक्षति हरिः स्वयम्&#x9;071e&lt;br&gt;&#xA;पश्यत्येनं जायमानं ब्रह्मा लोकपितामहः&#x9;072a&lt;br&gt;&#xA;रजसा तमसा चैव मानुषं समभिप्लुतम्&#x9;072c&lt;br&gt;&#xA;कामं देवाश्च ऋषयः सत्त्वस्था नृपसत्तम&#x9;073a&lt;br&gt;&#xA;हीनाः सत्त्वेन सूक्ष्मेण ततो वैकारिकाः स्मृताः&#x9;073c&lt;br&gt;&#xA;जनमेजय उवाच&#x9;074 &lt;br&gt;&#xA;कथं वैकारिको गच्छेत्पुरुषः पुरुषोत्तमम्&#x9;074a&lt;br&gt;&#xA;वैशम्पायन उवाच&#x9;075 &lt;br&gt;&#xA;सुसूक्ष्मसत्त्वसंयुक्तं संयुक्तं त्रिभिरक्षरैः&#x9;075a&lt;br&gt;&#xA;पुरुषः पुरुषं गच्छेन्निष्क्रियः पञ्चविंशकम्&#x9;075c&lt;br&gt;&#xA;एवमेकं साङ्ख्ययोगं वेदारण्यकमेव च&#x9;076a&lt;br&gt;&#xA;परस्पराङ्गान्येतानि पञ्चरात्रं च कथ्यते&#x9;076c&lt;br&gt;&#xA;एष एकान्तिनां धर्मो नारायणपरात्मकः&#x9;076e&lt;br&gt;&#xA;यथा समुद्रात्प्रसृता जलौघास्तमेव राजन्पुनराविशन्ति&#x9;077a&lt;br&gt;&#xA;इमे तथा ज्ञानमहाजलौघा नारायणं वै पुनराविशन्ति&#x9;077c&lt;br&gt;&#xA;एष ते कथितो धर्मः सात्वतो यदुबान्धव&#x9;078a&lt;br&gt;&#xA;कुरुष्वैनं यथान्यायं यदि शक्नोषि भारत&#x9;078c&lt;br&gt;&#xA;एवं हि सुमहाभागो नारदो गुरवे मम&#x9;079a&lt;br&gt;&#xA;श्वेतानां यतिनामाह एकान्तगतिमव्ययाम्&#x9;079c&lt;br&gt;&#xA;व्यासश्चाकथयत्प्रीत्या धर्मपुत्राय धीमते&#x9;080a&lt;br&gt;&#xA;स एवायं मया तुभ्यमाख्यातः प्रसृतो गुरोः&#x9;080c&lt;br&gt;&#xA;इत्थं हि दुश्चरो धर्म एष पार्थिवसत्तम&#x9;081a&lt;br&gt;&#xA;यथैव त्वं तथैवान्ये न भजन्ति विमोहिताः&#x9;081c&lt;br&gt;&#xA;कृष्ण एव हि लोकानां भावनो मोहनस्तथा&#x9;082a&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/337/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/337/</guid>
      <description>&lt;p&gt;जनमेजय उवाच&#x9;001&lt;br&gt;&#xA;साङ्ख्यं योगं पञ्चरात्रं वेदारण्यकमेव च&#x9;001a&lt;br&gt;&#xA;ज्ञानान्येतानि ब्रह्मर्षे लोकेषु प्रचरन्ति ह&#x9;001c&lt;br&gt;&#xA;किमेतान्येकनिष्ठानि पृथङ्निष्ठानि वा मुने&#x9;002a&lt;br&gt;&#xA;प्रब्रूहि वै मया पृष्टः प्रवृत्तिं च यथाक्रमम्&#x9;002c&lt;br&gt;&#xA;वैशम्पायन उवाच&#x9;003 &lt;br&gt;&#xA;जज्ञे बहुज्ञं परमत्युदारं यं द्वीपमध्ये सुतमात्मवन्तम्&#x9;003a&lt;br&gt;&#xA;पराशराद्गन्धवती महर्षिं तस्मै नमोऽज्ञानतमोनुदाय&#x9;003c&lt;br&gt;&#xA;पितामहाद्यं प्रवदन्ति षष्ठं महर्षिमार्षेयविभूतियुक्तम्&#x9;004a&lt;br&gt;&#xA;नारायणस्यांशजमेकपुत्रं द्वैपायनं वेदमहानिधानम्&#x9;004c&lt;br&gt;&#xA;तमादिकालेषु महाविभूतिर्नारायणो ब्रह्ममहानिधानम्&#x9;005a&lt;br&gt;&#xA;ससर्ज पुत्रार्थमुदारतेजा व्यासं महात्मानमजः पुराणः&#x9;005c&lt;br&gt;&#xA;जनमेजय उवाच&#x9;006 &lt;br&gt;&#xA;त्वयैव कथितः पूर्वं सम्भवो द्विजसत्तम&#x9;006a&lt;br&gt;&#xA;वसिष्ठस्य सुतः शक्तिः शक्तेः पुत्रः पराशरः&#x9;006c&lt;br&gt;&#xA;पराशरस्य दायादः कृष्णद्वैपायनो मुनिः&#x9;007a&lt;br&gt;&#xA;भूयो नारायणसुतं त्वमेवैनं प्रभाषसे&#x9;007c&lt;br&gt;&#xA;किमतः पूर्वजं जन्म व्यासस्यामिततेजसः&#x9;008a&lt;br&gt;&#xA;कथयस्वोत्तममते जन्म नारायणोद्भवम्&#x9;008c&lt;br&gt;&#xA;वैशम्पायन उवाच&#x9;009 &lt;br&gt;&#xA;वेदार्थान्वेत्तुकामस्य धर्मिष्ठस्य तपोनिधेः&#x9;009a&lt;br&gt;&#xA;गुरोर्मे ज्ञाननिष्ठस्य हिमवत्पाद आसतः&#x9;009c&lt;br&gt;&#xA;कृत्वा भारतमाख्यानं तपःश्रान्तस्य धीमतः&#x9;010a&lt;br&gt;&#xA;शुश्रूषां तत्परा राजन्कृतवन्तो वयं तदा&#x9;010c&lt;br&gt;&#xA;सुमन्तुर्जैमिनिश्चैव पैलश्च सुदृढव्रतः&#x9;011a&lt;br&gt;&#xA;अहं चतुर्थः शिष्यो वै शुको व्यासात्मजस्तथा&#x9;011c&lt;br&gt;&#xA;एभिः परिवृतो व्यासः शिष्यैः पञ्चभिरुत्तमैः&#x9;012a&lt;br&gt;&#xA;शुशुभे हिमवत्पादे भूतैर्भूतपतिर्यथा&#x9;012c&lt;br&gt;&#xA;वेदानावर्तयन्साङ्गान्भारतार्थांश्च सर्वशः&#x9;013a&lt;br&gt;&#xA;तमेकमनसं दान्तं युक्ता वयमुपास्महे&#x9;013c&lt;br&gt;&#xA;कथान्तरेऽथ कस्मिंश्चित्पृष्टोऽस्माभिर्द्विजोत्तमः&#x9;014a&lt;br&gt;&#xA;वेदार्थान्भारतार्थांश्च जन्म नारायणात्तथा&#x9;014c&lt;br&gt;&#xA;स पूर्वमुक्त्वा वेदार्थान्भारतार्थांश्च तत्त्ववित्&#x9;015a&lt;br&gt;&#xA;नारायणादिदं जन्म व्याहर्तुमुपचक्रमे&#x9;015c&lt;br&gt;&#xA;शृणुध्वमाख्यानवरमेतदार्षेयमुत्तमम्&#x9;016a&lt;br&gt;&#xA;आदिकालोद्भवं विप्रास्तपसाधिगतं मया&#x9;016c&lt;br&gt;&#xA;प्राप्ते प्रजाविसर्गे वै सप्तमे पद्मसम्भवे&#x9;017a&lt;br&gt;&#xA;नारायणो महायोगी शुभाशुभविवर्जितः&#x9;017c&lt;br&gt;&#xA;ससृजे नाभितः पुत्रं ब्रह्माणममितप्रभम्&#x9;018a&lt;br&gt;&#xA;ततः स प्रादुरभवदथैनं वाक्यमब्रवीत्&#x9;018c&lt;br&gt;&#xA;मम त्वं नाभितो जातः प्रजासर्गकरः प्रभुः&#x9;019a&lt;br&gt;&#xA;सृज प्रजास्त्वं विविधा ब्रह्मन्सजडपण्डिताः&#x9;019c&lt;br&gt;&#xA;स एवमुक्तो विमुखश्चिन्ताव्याकुलमानसः&#x9;020a&lt;br&gt;&#xA;प्रणम्य वरदं देवमुवाच हरिमीश्वरम्&#x9;020c&lt;br&gt;&#xA;का शक्तिर्मम देवेश प्रजाः स्रष्टुं नमोऽस्तु ते&#x9;021a&lt;br&gt;&#xA;अप्रज्ञावानहं देव विधत्स्व यदनन्तरम्&#x9;021c&lt;br&gt;&#xA;स एवमुक्तो भगवान्भूत्वाथान्तर्हितस्ततः&#x9;022a&lt;br&gt;&#xA;चिन्तयामास देवेशो बुद्धिं बुद्धिमतां वरः&#x9;022c&lt;br&gt;&#xA;स्वरूपिणी ततो बुद्धिरुपतस्थे हरिं प्रभुम्&#x9;023a&lt;br&gt;&#xA;योगेन चैनां निर्योगः स्वयं नियुयुजे तदा&#x9;023c&lt;br&gt;&#xA;स तामैश्वर्ययोगस्थां बुद्धिं शक्तिमतीं सतीम्&#x9;024a&lt;br&gt;&#xA;उवाच वचनं देवो बुद्धिं वै प्रभुरव्ययः&#x9;024c&lt;br&gt;&#xA;ब्रह्माणं प्रविशस्वेति लोकसृष्ट्यर्थसिद्धये&#x9;025a&lt;br&gt;&#xA;ततस्तमीश्वरादिष्टा बुद्धिः क्षिप्रं विवेश सा&#x9;025c&lt;br&gt;&#xA;अथैनं बुद्धिसंयुक्तं पुनः स ददृशे हरिः&#x9;026a&lt;br&gt;&#xA;भूयश्चैनं वचः प्राह सृजेमा विविधाः प्रजाः&#x9;026c&lt;br&gt;&#xA;एवमुक्त्वा स भगवांस्तत्रैवान्तरधीयत&#x9;027a&lt;br&gt;&#xA;प्राप चैव मुहूर्तेन स्वस्थानं देवसञ्ज्ञितम्&#x9;027c&lt;br&gt;&#xA;तां चैव प्रकृतिं प्राप्य एकीभावगतोऽभवत्&#x9;028a&lt;br&gt;&#xA;अथास्य बुद्धिरभवत्पुनरन्या तदा किल&#x9;028c&lt;br&gt;&#xA;सृष्टा इमाः प्रजाः सर्वा ब्रह्मणा परमेष्ठिना&#x9;029a&lt;br&gt;&#xA;दैत्यदानवगन्धर्वरक्षोगणसमाकुलाः&#x9;029c&lt;br&gt;&#xA;जाता हीयं वसुमती भाराक्रान्ता तपस्विनी&#x9;029e&lt;br&gt;&#xA;बहवो बलिनः पृथ्व्यां दैत्यदानवराक्षसाः&#x9;030a&lt;br&gt;&#xA;भविष्यन्ति तपोयुक्ता वरान्प्राप्स्यन्ति चोत्तमान्&#x9;030c&lt;br&gt;&#xA;अवश्यमेव तैः सर्वैर्वरदानेन दर्पितैः&#x9;031a&lt;br&gt;&#xA;बाधितव्याः सुरगणा ऋषयश्च तपोधनाः&#x9;031c&lt;br&gt;&#xA;तत्र न्याय्यमिदं कर्तुं भारावतरणं मया&#x9;031e&lt;br&gt;&#xA;अथ नानासमुद्भूतैर्वसुधायां यथाक्रमम्&#x9;032a&lt;br&gt;&#xA;निग्रहेण च पापानां साधूनां प्रग्रहेण च&#x9;032c&lt;br&gt;&#xA;इमां तपस्विनीं सत्यां धारयिष्यामि मेदिनीम्&#x9;033a&lt;br&gt;&#xA;मया ह्येषा हि ध्रियते पातालस्थेन भोगिना&#x9;033c&lt;br&gt;&#xA;मया धृता धारयति जगद्धि सचराचरम्&#x9;034a&lt;br&gt;&#xA;तस्मात्पृथ्व्याः परित्राणं करिष्ये सम्भवं गतः&#x9;034c&lt;br&gt;&#xA;एवं स चिन्तयित्वा तु भगवान्मधुसूदनः&#x9;035a&lt;br&gt;&#xA;रूपाण्यनेकान्यसृजत्प्रादुर्भावभवाय सः&#x9;035c&lt;br&gt;&#xA;वाराहं नारसिंहं च वामनं मानुषं तथा&#x9;036a&lt;br&gt;&#xA;एभिर्मया निहन्तव्या दुर्विनीताः सुरारयः&#x9;036c&lt;br&gt;&#xA;अथ भूयो जगत्स्रष्टा भोःशब्देनानुनादयन्&#x9;037a&lt;br&gt;&#xA;सरस्वतीमुच्चचार तत्र सारस्वतोऽभवत्&#x9;037c&lt;br&gt;&#xA;अपान्तरतमा नाम सुतो वाक्सम्भवो विभोः&#x9;038a&lt;br&gt;&#xA;भूतभव्यभविष्यज्ञः सत्यवादी दृढव्रतः&#x9;038c&lt;br&gt;&#xA;तमुवाच नतं मूर्ध्ना देवानामादिरव्ययः&#x9;039a&lt;br&gt;&#xA;वेदाख्याने श्रुतिः कार्या त्वया मतिमतां वर&#x9;039c&lt;br&gt;&#xA;तस्मात्कुरु यथाज्ञप्तं मयैतद्वचनं मुने&#x9;039e&lt;br&gt;&#xA;तेन भिन्नास्तदा वेदा मनोः स्वायम्भुवेऽन्तरे&#x9;040a&lt;br&gt;&#xA;ततस्तुतोष भगवान्हरिस्तेनास्य कर्मणा&#x9;040c&lt;br&gt;&#xA;तपसा च सुतप्तेन यमेन नियमेन च&#x9;040e&lt;br&gt;&#xA;श्रीभगवानुवाच&#x9;041 &lt;br&gt;&#xA;मन्वन्तरेषु पुत्र त्वमेवं लोकप्रवर्तकः&#x9;041a&lt;br&gt;&#xA;भविष्यस्यचलो ब्रह्मन्नप्रधृष्यश्च नित्यशः&#x9;041c&lt;br&gt;&#xA;पुनस्तिष्ये च सम्प्राप्ते कुरवो नाम भारताः&#x9;042a&lt;br&gt;&#xA;भविष्यन्ति महात्मानो राजानः प्रथिता भुवि&#x9;042c&lt;br&gt;&#xA;तेषां त्वत्तः प्रसूतानां कुलभेदो भविष्यति&#x9;043a&lt;br&gt;&#xA;परस्परविनाशार्थं त्वामृते द्विजसत्तम&#x9;043c&lt;br&gt;&#xA;तत्राप्यनेकधा वेदान्भेत्स्यसे तपसान्वितः&#x9;044a&lt;br&gt;&#xA;कृष्णे युगे च सम्प्राप्ते कृष्णवर्णो भविष्यसि&#x9;044c&lt;br&gt;&#xA;धर्माणां विविधानां च कर्ता ज्ञानकरस्तथा&#x9;045a&lt;br&gt;&#xA;भविष्यसि तपोयुक्तो न च रागाद्विमोक्ष्यसे&#x9;045c&lt;br&gt;&#xA;वीतरागश्च पुत्रस्ते परमात्मा भविष्यति&#x9;046a&lt;br&gt;&#xA;महेश्वरप्रसादेन नैतद्वचनमन्यथा&#x9;046c&lt;br&gt;&#xA;यं मानसं वै प्रवदन्ति पुत्रं पितामहस्योत्तमबुद्धियुक्तम्&#x9;047a&lt;br&gt;&#xA;वसिष्ठमग्र्यं तपसो निधानं यश्चापि सूर्यं व्यतिरिच्य भाति&#x9;047c&lt;br&gt;&#xA;तस्यान्वये चापि ततो महर्षिः पराशरो नाम महाप्रभावः&#x9;048a&lt;br&gt;&#xA;पिता स ते वेदनिधिर्वरिष्ठो महातपा वै तपसो निवासः&#x9;048c&lt;br&gt;&#xA;कानीनगर्भः पितृकन्यकायां तस्मादृषेस्त्वं भविता च पुत्रः&#x9;048e&lt;br&gt;&#xA;भूतभव्यभविष्याणां छिन्नसर्वार्थसंशयः&#x9;049a&lt;br&gt;&#xA;ये ह्यतिक्रान्तकाः पूर्वं सहस्रयुगपर्ययाः&#x9;049c&lt;br&gt;&#xA;तांश्च सर्वान्मयोद्दिष्टान्द्रक्ष्यसे तपसान्वितः&#x9;050a&lt;br&gt;&#xA;पुनर्द्रक्ष्यसि चानेकसहस्रयुगपर्ययान्&#x9;050c&lt;br&gt;&#xA;अनादिनिधनं लोके चक्रहस्तं च मां मुने&#x9;051a&lt;br&gt;&#xA;अनुध्यानान्मम मुने नैतद्वचनमन्यथा&#x9;051c&lt;br&gt;&#xA;शनैश्चरः सूर्यपुत्रो भविष्यति मनुर्महान्&#x9;052a&lt;br&gt;&#xA;तस्मिन्मन्वन्तरे चैव सप्तर्षिगणपूर्वकः&#x9;052c&lt;br&gt;&#xA;त्वमेव भविता वत्स मत्प्रसादान्न संशयः&#x9;052e&lt;br&gt;&#xA;व्यास उवाच&#x9;053 &lt;br&gt;&#xA;एवं सारस्वतमृषिमपान्तरतमं तदा&#x9;053a&lt;br&gt;&#xA;उक्त्वा वचनमीशानः साधयस्वेत्यथाब्रवीत्&#x9;053c&lt;br&gt;&#xA;सोऽहं तस्य प्रसादेन देवस्य हरिमेधसः&#x9;054a&lt;br&gt;&#xA;अपान्तरतमा नाम ततो जातोऽऽज्ञया हरेः&#x9;054c&lt;br&gt;&#xA;पुनश्च जातो विख्यातो वसिष्ठकुलनन्दनः&#x9;054e&lt;br&gt;&#xA;तदेतत्कथितं जन्म मया पूर्वकमात्मनः&#x9;055a&lt;br&gt;&#xA;नारायणप्रसादेन तथा नारायणांशजम्&#x9;055c&lt;br&gt;&#xA;मया हि सुमहत्तप्तं तपः परमदारुणम्&#x9;056a&lt;br&gt;&#xA;पुरा मतिमतां श्रेष्ठाः परमेण समाधिना&#x9;056c&lt;br&gt;&#xA;एतद्वः कथितं सर्वं यन्मां पृच्छथ पुत्रकाः&#x9;057a&lt;br&gt;&#xA;पूर्वजन्म भविष्यं च भक्तानां स्नेहतो मया&#x9;057c&lt;br&gt;&#xA;वैशम्पायन उवाच&#x9;058 &lt;br&gt;&#xA;एष ते कथितः पूर्वं सम्भवोऽस्मद्गुरोर्नृप&#x9;058a&lt;br&gt;&#xA;व्यासस्याक्लिष्टमनसो यथा पृष्टः पुनः शृणु&#x9;058c&lt;br&gt;&#xA;साङ्ख्यं योगं पञ्चरात्रं वेदाः पाशुपतं तथा&#x9;059a&lt;br&gt;&#xA;ज्ञानान्येतानि राजर्षे विद्धि नानामतानि वै&#x9;059c&lt;br&gt;&#xA;साङ्ख्यस्य वक्ता कपिलः परमर्षिः स उच्यते&#x9;060a&lt;br&gt;&#xA;हिरण्यगर्भो योगस्य वेत्ता नान्यः पुरातनः&#x9;060c&lt;br&gt;&#xA;अपान्तरतमाश्चैव वेदाचार्यः स उच्यते&#x9;061a&lt;br&gt;&#xA;प्राचीनगर्भं तमृषिं प्रवदन्तीह केचन&#x9;061c&lt;br&gt;&#xA;उमापतिर्भूतपतिः श्रीकण्ठो ब्रह्मणः सुतः&#x9;062a&lt;br&gt;&#xA;उक्तवानिदमव्यग्रो ज्ञानं पाशुपतं शिवः&#x9;062c&lt;br&gt;&#xA;पञ्चरात्रस्य कृत्स्नस्य वेत्ता तु भगवान्स्वयम्&#x9;063a&lt;br&gt;&#xA;सर्वेषु च नृपश्रेष्ठ ज्ञानेष्वेतेषु दृश्यते&#x9;063c&lt;br&gt;&#xA;यथागमं यथाज्ञानं निष्ठा नारायणः प्रभुः&#x9;064a&lt;br&gt;&#xA;न चैनमेवं जानन्ति तमोभूता विशां पते&#x9;064c&lt;br&gt;&#xA;तमेव शास्त्रकर्तारं प्रवदन्ति मनीषिणः&#x9;065a&lt;br&gt;&#xA;निष्ठां नारायणमृषिं नान्योऽस्तीति च वादिनः&#x9;065c&lt;br&gt;&#xA;निःसंशयेषु सर्वेषु नित्यं वसति वै हरिः&#x9;066a&lt;br&gt;&#xA;ससंशयान्हेतुबलान्नाध्यावसति माधवः&#x9;066c&lt;br&gt;&#xA;पञ्चरात्रविदो ये तु यथाक्रमपरा नृप&#x9;067a&lt;br&gt;&#xA;एकान्तभावोपगतास्ते हरिं प्रविशन्ति वै&#x9;067c&lt;br&gt;&#xA;साङ्ख्यं च योगं च सनातने द्वे वेदाश्च सर्वे निखिलेन राजन्&#x9;068a&lt;br&gt;&#xA;सर्वैः समस्तैर्ॠषिभिर्निरुक्तो नारायणो विश्वमिदं पुराणम्&#x9;068c&lt;br&gt;&#xA;शुभाशुभं कर्म समीरितं यत्प्रवर्तते सर्वलोकेषु किञ्चित्&#x9;069a&lt;br&gt;&#xA;तस्मादृषेस्तद्भवतीति विद्याद्दिव्यन्तरिक्षे भुवि चाप्सु चापि&#x9;069c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/338/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/338/</guid>
      <description>&lt;p&gt;जनमेजय उवाच&#x9;001 &lt;br&gt;&#xA;बहवः पुरुषा ब्रह्मन्नुताहो एक एव तु&#x9;001a&lt;br&gt;&#xA;को ह्यत्र पुरुषः श्रेष्ठः को वा योनिरिहोच्यते&#x9;001c&lt;br&gt;&#xA;वैशम्पायन उवाच&#x9;002 &lt;br&gt;&#xA;बहवः पुरुषा लोके साङ्ख्ययोगविचारिणाम्&#x9;002a&lt;br&gt;&#xA;नैतदिच्छन्ति पुरुषमेकं कुरुकुलोद्वह&#x9;002c&lt;br&gt;&#xA;बहूनां पुरुषाणां च यथैका योनिरुच्यते&#x9;003a&lt;br&gt;&#xA;तथा तं पुरुषं विश्वं व्याख्यास्यामि गुणाधिकम्&#x9;003c&lt;br&gt;&#xA;नमस्कृत्वा तु गुरवे व्यासायामिततेजसे&#x9;004a&lt;br&gt;&#xA;तपोयुक्ताय दान्ताय वन्द्याय परमर्षये&#x9;004c&lt;br&gt;&#xA;इदं पुरुषसूक्तं हि सर्ववेदेषु पार्थिव&#x9;005a&lt;br&gt;&#xA;ऋतं सत्यं च विख्यातमृषिसिंहेन चिन्तितम्&#x9;005c&lt;br&gt;&#xA;उत्सर्गेणापवादेन ऋषिभिः कपिलादिभिः&#x9;006a&lt;br&gt;&#xA;अध्यात्मचिन्तामाश्रित्य शास्त्राण्युक्तानि भारत&#x9;006c&lt;br&gt;&#xA;समासतस्तु यद्व्यासः पुरुषैकत्वमुक्तवान्&#x9;007a&lt;br&gt;&#xA;तत्तेऽहं सम्प्रवक्ष्यामि प्रसादादमितौजसः&#x9;007c&lt;br&gt;&#xA;अत्राप्युदाहरन्तीममितिहासं पुरातनम्&#x9;008a&lt;br&gt;&#xA;ब्रह्मणा सह संवादं त्र्यम्बकस्य विशां पते&#x9;008c&lt;br&gt;&#xA;क्षीरोदस्य समुद्रस्य मध्ये हाटकसप्रभः&#x9;009a&lt;br&gt;&#xA;वैजयन्त इति ख्यातः पर्वतप्रवरो नृप&#x9;009c&lt;br&gt;&#xA;तत्राध्यात्मगतिं देव एकाकी प्रविचिन्तयन्&#x9;010a&lt;br&gt;&#xA;वैराजसदने नित्यं वैजयन्तं निषेवते&#x9;010c&lt;br&gt;&#xA;अथ तत्रासतस्तस्य चतुर्वक्त्रस्य धीमतः&#x9;011a&lt;br&gt;&#xA;ललाटप्रभवः पुत्रः शिव आगाद्यदृच्छया&#x9;011c&lt;br&gt;&#xA;आकाशेनैव योगीशः पुरा त्रिनयनः प्रभुः&#x9;011e&lt;br&gt;&#xA;ततः खान्निपपाताशु धरणीधरमूर्धनि&#x9;012a&lt;br&gt;&#xA;अग्रतश्चाभवत्प्रीतो ववन्दे चापि पादयोः&#x9;012c&lt;br&gt;&#xA;तं पादयोर्निपतितं दृष्ट्वा सव्येन पाणिना&#x9;013a&lt;br&gt;&#xA;उत्थापयामास तदा प्रभुरेकः प्रजापतिः&#x9;013c&lt;br&gt;&#xA;उवाच चैनं भगवांश्चिरस्यागतमात्मजम्&#x9;014a&lt;br&gt;&#xA;स्वागतं ते महाबाहो दिष्ट्या प्राप्तोऽसि मेऽन्तिकम्&#x9;014c&lt;br&gt;&#xA;कच्चित्ते कुशलं पुत्र स्वाध्यायतपसोः सदा&#x9;015a&lt;br&gt;&#xA;नित्यमुग्रतपास्त्वं हि ततः पृच्छामि ते पुनः&#x9;015c&lt;br&gt;&#xA;रुद्र उवाच&#x9;016 &lt;br&gt;&#xA;त्वत्प्रसादेन भगवन्स्वाध्यायतपसोर्मम&#x9;016a&lt;br&gt;&#xA;कुशलं चाव्ययं चैव सर्वस्य जगतस्तथा&#x9;016c&lt;br&gt;&#xA;चिरदृष्टो हि भगवान्वैराजसदने मया&#x9;017a&lt;br&gt;&#xA;ततोऽहं पर्वतं प्राप्तस्त्विमं त्वत्पादसेवितम्&#x9;017c&lt;br&gt;&#xA;कौतूहलं चापि हि मे एकान्तगमनेन ते&#x9;018a&lt;br&gt;&#xA;नैतत्कारणमल्पं हि भविष्यति पितामह&#x9;018c&lt;br&gt;&#xA;किं नु तत्सदनं श्रेष्ठं क्षुत्पिपासाविवर्जितम्&#x9;019a&lt;br&gt;&#xA;सुरासुरैरध्युषितमृषिभिश्चामितप्रभैः&#x9;019c&lt;br&gt;&#xA;गन्धर्वैरप्सरोभिश्च सततं सन्निषेवितम्&#x9;020a&lt;br&gt;&#xA;उत्सृज्येमं गिरिवरमेकाकी प्राप्तवानसि&#x9;020c&lt;br&gt;&#xA;ब्रह्मोवाच&#x9;021 &lt;br&gt;&#xA;वैजयन्तो गिरिवरः सततं सेव्यते मया&#x9;021a&lt;br&gt;&#xA;अत्रैकाग्रेण मनसा पुरुषश्चिन्त्यते विराट्&#x9;021c&lt;br&gt;&#xA;रुद्र उवाच&#x9;022 &lt;br&gt;&#xA;बहवः पुरुषा ब्रह्मंस्त्वया सृष्टाः स्वयम्भुवा&#x9;022a&lt;br&gt;&#xA;सृज्यन्ते चापरे ब्रह्मन्स चैकः पुरुषो विराट्&#x9;022c&lt;br&gt;&#xA;को ह्यसौ चिन्त्यते ब्रह्मंस्त्वया वै पुरुषोत्तमः&#x9;023a&lt;br&gt;&#xA;एतन्मे संशयं ब्रूहि महत्कौतूहलं हि मे&#x9;023c&lt;br&gt;&#xA;ब्रह्मोवाच&#x9;024 &lt;br&gt;&#xA;बहवः पुरुषाः पुत्र ये त्वया समुदाहृताः&#x9;024a&lt;br&gt;&#xA;एवमेतदतिक्रान्तं द्रष्टव्यं नैवमित्यपि&#x9;024c&lt;br&gt;&#xA;आधारं तु प्रवक्ष्यामि एकस्य पुरुषस्य ते&#x9;024e&lt;br&gt;&#xA;बहूनां पुरुषाणां स यथैका योनिरुच्यते&#x9;025a&lt;br&gt;&#xA;तथा तं पुरुषं विश्वं परमं सुमहत्तमम्&#x9;025c&lt;br&gt;&#xA;निर्गुणं निर्गुणा भूत्वा प्रविशन्ति सनातनम्&#x9;025e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/339/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/339/</guid>
      <description>&lt;p&gt;ब्रह्मोवाच&#x9;001&lt;br&gt;&#xA;शृणु पुत्र यथा ह्येष पुरुषः शाश्वतोऽव्ययः&#x9;001a&lt;br&gt;&#xA;अक्षयश्चाप्रमेयश्च सर्वगश्च निरुच्यते&#x9;001c&lt;br&gt;&#xA;न स शक्यस्त्वया द्रष्टुं मयान्यैर्वापि सत्तम&#x9;002a&lt;br&gt;&#xA;सगुणो निर्गुणो विश्वो ज्ञानदृश्यो ह्यसौ स्मृतः&#x9;002c&lt;br&gt;&#xA;अशरीरः शरीरेषु सर्वेषु निवसत्यसौ&#x9;003a&lt;br&gt;&#xA;वसन्नपि शरीरेषु न स लिप्यति कर्मभिः&#x9;003c&lt;br&gt;&#xA;ममान्तरात्मा तव च ये चान्ये देहसञ्ज्ञिताः&#x9;004a&lt;br&gt;&#xA;सर्वेषां साक्षिभूतोऽसौ न ग्राह्यः केनचित्क्वचित्&#x9;004c&lt;br&gt;&#xA;विश्वमूर्धा विश्वभुजो विश्वपादाक्षिनासिकः&#x9;005a&lt;br&gt;&#xA;एकश्चरति क्षेत्रेषु स्वैरचारी यथासुखम्&#x9;005c&lt;br&gt;&#xA;क्षेत्राणि हि शरीराणि बीजानि च शुभाशुभे&#x9;006a&lt;br&gt;&#xA;तानि वेत्ति स योगात्मा ततः क्षेत्रज्ञ उच्यते&#x9;006c&lt;br&gt;&#xA;नागतिर्न गतिस्तस्य ज्ञेया भूतेन केनचित्&#x9;007a&lt;br&gt;&#xA;साङ्ख्येन विधिना चैव योगेन च यथाक्रमम्&#x9;007c&lt;br&gt;&#xA;चिन्तयामि गतिं चास्य न गतिं वेद्मि चोत्तमाम्&#x9;008a&lt;br&gt;&#xA;यथाज्ञानं तु वक्ष्यामि पुरुषं तं सनातनम्&#x9;008c&lt;br&gt;&#xA;तस्यैकत्वं महत्त्वं हि स चैकः पुरुषः स्मृतः&#x9;009a&lt;br&gt;&#xA;महापुरुषशब्दं स बिभर्त्येकः सनातनः&#x9;009c&lt;br&gt;&#xA;एको हुताशो बहुधा समिध्यते एकः सूर्यस्तपसां योनिरेका&#x9;010a&lt;br&gt;&#xA;एको वायुर्बहुधा वाति लोके महोदधिश्चाम्भसां योनिरेकः&#x9;010c&lt;br&gt;&#xA;पुरुषश्चैको निर्गुणो विश्वरूपस्तं निर्गुणं पुरुषं चाविशन्ति&#x9;010e&lt;br&gt;&#xA;हित्वा गुणमयं सर्वं कर्म हित्वा शुभाशुभम्&#x9;011a&lt;br&gt;&#xA;उभे सत्यानृते त्यक्त्वा एवं भवति निर्गुणः&#x9;011c&lt;br&gt;&#xA;अचिन्त्यं चापि तं ज्ञात्वा भावसूक्ष्मं चतुष्टयम्&#x9;012a&lt;br&gt;&#xA;विचरेद्यो यतिर्यत्तः स गच्छेत्पुरुषं प्रभुम्&#x9;012c&lt;br&gt;&#xA;एवं हि परमात्मानं केचिदिच्छन्ति पण्डिताः&#x9;013a&lt;br&gt;&#xA;एकात्मानं तथात्मानमपरेऽध्यात्मचिन्तकाः&#x9;013c&lt;br&gt;&#xA;तत्र यः परमात्मा हि स नित्यं निर्गुणः स्मृतः&#x9;014a&lt;br&gt;&#xA;स हि नारायणो ज्ञेयः सर्वात्मा पुरुषो हि सः&#x9;014c&lt;br&gt;&#xA;न लिप्यते फलैश्चापि पद्मपत्रमिवाम्भसा&#x9;014e&lt;br&gt;&#xA;कर्मात्मा त्वपरो योऽसौ मोक्षबन्धैः स युज्यते&#x9;015a&lt;br&gt;&#xA;ससप्तदशकेनापि राशिना युज्यते हि सः&#x9;015c&lt;br&gt;&#xA;एवं बहुविधः प्रोक्तः पुरुषस्ते यथाक्रमम्&#x9;015e&lt;br&gt;&#xA;यत्तत्कृत्स्नं लोकतन्त्रस्य धाम वेद्यं परं बोधनीयं सबोद्धृ&#x9;016a&lt;br&gt;&#xA;मन्ता मन्तव्यं प्राशिता प्राशितव्यं घ्राता घ्रेयं स्पर्शिता स्पर्शनीयम्&#x9;016c&lt;br&gt;&#xA;द्रष्टा द्रष्टव्यं श्राविता श्रावणीयं ज्ञाता ज्ञेयं सगुणं निर्गुणं च&#x9;017a&lt;br&gt;&#xA;यद्वै प्रोक्तं गुणसाम्यं प्रधानं नित्यं चैतच्छाश्वतं चाव्ययं च&#x9;017c&lt;br&gt;&#xA;यद्वै सूते धातुराद्यं निधानं तद्वै विप्राः प्रवदन्तेऽनिरुद्धम्&#x9;018a&lt;br&gt;&#xA;यद्वै लोके वैदिकं कर्म साधु आशीर्युक्तं तद्धि तस्योपभोज्यम्&#x9;018c&lt;br&gt;&#xA;देवाः सर्वे मुनयः साधु दान्तास्तं प्राग्यज्ञैर्यज्ञभागं यजन्ते&#x9;019a&lt;br&gt;&#xA;अहं ब्रह्मा आद्य ईशः प्रजानां तस्माज्जातस्त्वं च मत्तः प्रसूतः&#x9;019c&lt;br&gt;&#xA;मत्तो जगज्जङ्गमं स्थावरं च सर्वे वेदाः सरहस्या हि पुत्र&#x9;019e&lt;br&gt;&#xA;चतुर्विभक्तः पुरुषः स क्रीडति यथेच्छति&#x9;020a&lt;br&gt;&#xA;एवं स एव भगवाञ्ज्ञानेन प्रतिबोधितः&#x9;020c&lt;br&gt;&#xA;एतत्ते कथितं पुत्र यथावदनुपृच्छतः&#x9;021a&lt;br&gt;&#xA;साङ्ख्यज्ञाने तथा योगे यथावदनुवर्णितम्&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/340/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/340/</guid>
      <description>&lt;p&gt;युधिष्ठिर उवाच&#x9;001 &lt;br&gt;&#xA;धर्माः पितामहेनोक्ता मोक्षधर्माश्रिताः शुभाः&#x9;001a&lt;br&gt;&#xA;धर्ममाश्रमिणां श्रेष्ठं वक्तुमर्हति मे भवान्&#x9;001c&lt;br&gt;&#xA;भीष्म उवाच&#x9;002 &lt;br&gt;&#xA;सर्वत्र विहितो धर्मः स्वर्ग्यः सत्यफलोदयः&#x9;002a&lt;br&gt;&#xA;बहुद्वारस्य धर्मस्य नेहास्ति विफला क्रिया&#x9;002c&lt;br&gt;&#xA;यस्मिन्यस्मिंस्तु विषये यो यो याति विनिश्चयम्&#x9;003a&lt;br&gt;&#xA;स तमेवाभिजानाति नान्यं भरतसत्तम&#x9;003c&lt;br&gt;&#xA;अपि च त्वं नरव्याघ्र श्रोतुमर्हसि मे कथाम्&#x9;004a&lt;br&gt;&#xA;पुरा शक्रस्य कथितां नारदेन सुरर्षिणा&#x9;004c&lt;br&gt;&#xA;सुरर्षिर्नारदो राजन्सिद्धस्त्रैलोक्यसम्मतः&#x9;005a&lt;br&gt;&#xA;पर्येति क्रमशो लोकान्वायुरव्याहतो यथा&#x9;005c&lt;br&gt;&#xA;स कदाचिन्महेष्वास देवराजालयं गतः&#x9;006a&lt;br&gt;&#xA;सत्कृतश्च महेन्द्रेण प्रत्यासन्नगतोऽभवत्&#x9;006c&lt;br&gt;&#xA;तं कृतक्षणमासीनं पर्यपृच्छच्छचीपतिः&#x9;007a&lt;br&gt;&#xA;ब्रह्मर्षे किञ्चिदाश्चर्यमस्ति दृष्टं त्वयानघ&#x9;007c&lt;br&gt;&#xA;यथा त्वमपि विप्रर्षे त्रैलोक्यं सचराचरम्&#x9;008a&lt;br&gt;&#xA;जातकौतूहलो नित्यं सिद्धश्चरसि साक्षिवत्&#x9;008c&lt;br&gt;&#xA;न ह्यस्त्यविदितं लोके देवर्षे तव किञ्चन&#x9;009a&lt;br&gt;&#xA;श्रुतं वाप्यनुभूतं वा दृष्टं वा कथयस्व मे&#x9;009c&lt;br&gt;&#xA;तस्मै राजन्सुरेन्द्राय नारदो वदतां वरः&#x9;010a&lt;br&gt;&#xA;आसीनायोपपन्नाय प्रोक्तवान्विपुलां कथाम्&#x9;010c&lt;br&gt;&#xA;यथा येन च कल्पेन स तस्मै द्विजसत्तमः&#x9;011a&lt;br&gt;&#xA;कथां कथितवान्पृष्टस्तथा त्वमपि मे शृणु&#x9;011c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/341/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/341/</guid>
      <description>&lt;p&gt;भीष्म उवाच&#x9;001 &lt;br&gt;&#xA;आसीत्किल कुरुश्रेष्ठ महापद्मे पुरोत्तमे&#x9;001a&lt;br&gt;&#xA;गङ्गाया दक्षिणे तीरे कश्चिद्विप्रः समाहितः&#x9;001c&lt;br&gt;&#xA;सौम्यः सोमान्वये वेदे गताध्वा छिन्नसंशयः&#x9;002a&lt;br&gt;&#xA;धर्मनित्यो जितक्रोधो नित्यतृप्तो जितेन्द्रियः&#x9;002c&lt;br&gt;&#xA;अहिंसानिरतो नित्यं सत्यः सज्जनसम्मतः&#x9;003a&lt;br&gt;&#xA;न्यायप्राप्तेन वित्तेन स्वेन शीलेन चान्वितः&#x9;003c&lt;br&gt;&#xA;ज्ञातिसम्बन्धिविपुले मित्रापाश्रयसम्मते&#x9;004a&lt;br&gt;&#xA;कुले महति विख्याते विशिष्टां वृत्तिमास्थितः&#x9;004c&lt;br&gt;&#xA;स पुत्रान्बहुलान्दृष्ट्वा विपुले कर्मणि स्थितः&#x9;005a&lt;br&gt;&#xA;कुलधर्माश्रितो राजन्धर्मचर्यापरोऽभवत्&#x9;005c&lt;br&gt;&#xA;ततः स धर्मं वेदोक्तं यथाशास्त्रोक्तमेव च&#x9;006a&lt;br&gt;&#xA;शिष्टाचीर्णं च धर्मं च त्रिविधं चिन्त्य चेतसा&#x9;006c&lt;br&gt;&#xA;किं नु मे स्याच्छुभं कृत्वा किं क्षमं किं परायणम्&#x9;007a&lt;br&gt;&#xA;इत्येवं खिद्यते नित्यं न च याति विनिश्चयम्&#x9;007c&lt;br&gt;&#xA;तस्यैवं खिद्यमानस्य धर्मं परममास्थितः&#x9;008a&lt;br&gt;&#xA;कदाचिदतिथिः प्राप्तो ब्राह्मणः सुसमाहितः&#x9;008c&lt;br&gt;&#xA;स तस्मै सत्क्रियां चक्रे क्रियायुक्तेन हेतुना&#x9;009a&lt;br&gt;&#xA;विश्रान्तं चैनमासीनमिदं वचनमब्रवीत्&#x9;009c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/342/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/342/</guid>
      <description>&lt;p&gt;ब्राह्मण उवाच&#x9;001 &lt;br&gt;&#xA;समुत्पन्नाभिधानोऽस्मि वाङ्माधुर्येण तेऽनघ&#x9;001a&lt;br&gt;&#xA;मित्रतामभिपन्नस्त्वां किञ्चिद्वक्ष्यामि तच्छृणु&#x9;001c&lt;br&gt;&#xA;गृहस्थधर्मं विप्रेन्द्र कृत्वा पुत्रगतं त्वहम्&#x9;002a&lt;br&gt;&#xA;धर्मं परमकं कुर्यां को हि मार्गो भवेद्द्विज&#x9;002c&lt;br&gt;&#xA;अहमात्मानमात्मस्थमेक एवात्मनि स्थितः&#x9;003a&lt;br&gt;&#xA;कर्तुं काङ्क्षामि नेच्छामि बद्धः साधारणैर्गुणैः&#x9;003c&lt;br&gt;&#xA;यावदेवानतीतं मे वयः पुत्रफलाश्रितम्&#x9;004a&lt;br&gt;&#xA;तावदिच्छामि पाथेयमादातुं पारलौकिकम्&#x9;004c&lt;br&gt;&#xA;अस्मिन्हि लोकसन्ताने परं पारमभीप्सतः&#x9;005a&lt;br&gt;&#xA;उत्पन्ना मे मतिरियं कुतो धर्ममयः प्लवः&#x9;005c&lt;br&gt;&#xA;समुह्यमानानि निशम्य लोके निर्यात्यमानानि च सात्त्विकानि&#x9;006a&lt;br&gt;&#xA;दृष्ट्वा च धर्मध्वजकेतुमालां प्रकीर्यमाणामुपरि प्रजानाम्&#x9;006c&lt;br&gt;&#xA;न मे मनो रज्यति भोगकाले दृष्ट्वा यतीन्प्रार्थयतः परत्र&#x9;007a&lt;br&gt;&#xA;तेनातिथे बुद्धिबलाश्रयेण धर्मार्थतत्त्वे विनियुङ्क्ष्व मां त्वम्&#x9;007c&lt;br&gt;&#xA;भीष्म उवाच&#x9;008 &lt;br&gt;&#xA;सोऽतिथिर्वचनं तस्य श्रुत्वा धर्माभिलाषिणः&#x9;008a&lt;br&gt;&#xA;प्रोवाच वचनं श्लक्ष्णं प्राज्ञो मधुरया गिरा&#x9;008c&lt;br&gt;&#xA;अहमप्यत्र मुह्यामि ममाप्येष मनोरथः&#x9;009a&lt;br&gt;&#xA;न च सन्निश्चयं यामि बहुद्वारे त्रिविष्टपे&#x9;009c&lt;br&gt;&#xA;केचिन्मोक्षं प्रशंसन्ति केचिद्यज्ञफलं द्विजाः&#x9;010a&lt;br&gt;&#xA;वानप्रस्थाश्रमं केचिद्गार्हस्थ्यं केचिदाश्रिताः&#x9;010c&lt;br&gt;&#xA;राजधर्माश्रयं केचित्केचिदात्मफलाश्रयम्&#x9;011a&lt;br&gt;&#xA;गुरुचर्याश्रयं केचित्केचिद्वाक्यं यमाश्रयम्&#x9;011c&lt;br&gt;&#xA;मातरं पितरं केचिच्छुश्रूषन्तो दिवं गताः&#x9;012a&lt;br&gt;&#xA;अहिंसया परे स्वर्गं सत्येन च तथा परे&#x9;012c&lt;br&gt;&#xA;आहवेऽभिमुखाः केचिन्निहताः स्विद्दिवं गताः&#x9;013a&lt;br&gt;&#xA;केचिदुञ्छव्रतैः सिद्धाः स्वर्गमार्गसमाश्रिताः&#x9;013c&lt;br&gt;&#xA;केचिदध्ययने युक्ता वेदव्रतपराः शुभाः&#x9;014a&lt;br&gt;&#xA;बुद्धिमन्तो गताः स्वर्गं तुष्टात्मानो जितेन्द्रियाः&#x9;014c&lt;br&gt;&#xA;आर्जवेनापरे युक्ता निहतानार्जवैर्जनैः&#x9;015a&lt;br&gt;&#xA;ऋजवो नाकपृष्ठे वै शुद्धात्मानः प्रतिष्ठिताः&#x9;015c&lt;br&gt;&#xA;एवं बहुविधैर्लोके धर्मद्वारैरनावृतैः&#x9;016a&lt;br&gt;&#xA;ममापि मतिराविग्ना मेघलेखेव वायुना&#x9;016c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/343/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/343/</guid>
      <description>&lt;p&gt;अतिथिरुवाच&#x9;001 &lt;br&gt;&#xA;उपदेशं तु ते विप्र करिष्येऽहं यथागमम्&#x9;001a&lt;br&gt;&#xA;गुरुणा मे यथाख्यातमर्थतस्तच्च मे शृणु&#x9;001c&lt;br&gt;&#xA;यत्र पूर्वाभिसर्गेण धर्मचक्रं प्रवर्तितम्&#x9;002a&lt;br&gt;&#xA;नैमिषे गोमतीतीरे तत्र नागाह्वयं पुरम्&#x9;002c&lt;br&gt;&#xA;समग्रैस्त्रिदशैस्तत्र इष्टमासीद्द्विजर्षभ&#x9;003a&lt;br&gt;&#xA;यत्रेन्द्रातिक्रमं चक्रे मान्धाता राजसत्तमः&#x9;003c&lt;br&gt;&#xA;कृताधिवासो धर्मात्मा तत्र चक्षुःश्रवा महान्&#x9;004a&lt;br&gt;&#xA;पद्मनाभो महाभागः पद्म इत्येव विश्रुतः&#x9;004c&lt;br&gt;&#xA;स वाचा कर्मणा चैव मनसा च द्विजर्षभ&#x9;005a&lt;br&gt;&#xA;प्रसादयति भूतानि त्रिविधे वर्त्मनि स्थितः&#x9;005c&lt;br&gt;&#xA;साम्ना दानेन भेदेन दण्डेनेति चतुर्विधम्&#x9;006a&lt;br&gt;&#xA;विषमस्थं जनं स्वं च चक्षुर्ध्यानेन रक्षति&#x9;006c&lt;br&gt;&#xA;तमभिक्रम्य विधिना प्रष्टुमर्हसि काङ्क्षितम्&#x9;007a&lt;br&gt;&#xA;स ते परमकं धर्मं नमिथ्या दर्शयिष्यति&#x9;007c&lt;br&gt;&#xA;स हि सर्वातिथिर्नागो बुद्धिशास्त्रविशारदः&#x9;008a&lt;br&gt;&#xA;गुणैरनवमैर्युक्तः समस्तैराभिकामिकैः&#x9;008c&lt;br&gt;&#xA;प्रकृत्या नित्यसलिलो नित्यमध्ययने रतः&#x9;009a&lt;br&gt;&#xA;तपोदमाभ्यां संयुक्तो वृत्तेनानवरेण च&#x9;009c&lt;br&gt;&#xA;यज्वा दानरुचिः क्षान्तो वृत्ते च परमे स्थितः&#x9;010a&lt;br&gt;&#xA;सत्यवागनसूयुश्च शीलवानभिसंश्रितः&#x9;010c&lt;br&gt;&#xA;शेषान्नभोक्ता वचनानुकूलो हितार्जवोत्कृष्टकृताकृतज्ञः&#x9;011a&lt;br&gt;&#xA;अवैरकृद्भूतहिते नियुक्तो गङ्गाह्रदाम्भोऽभिजनोपपन्नः&#x9;011c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/344/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/344/</guid>
      <description>&lt;p&gt;ब्राह्मण उवाच&#x9;001 &lt;br&gt;&#xA;अतिभारोद्यतस्यैव भारापनयनं महत्&#x9;001a&lt;br&gt;&#xA;पराश्वासकरं वाक्यमिदं मे भवतः श्रुतम्&#x9;001c&lt;br&gt;&#xA;अध्वक्लान्तस्य शयनं स्थानक्लान्तस्य चासनम्&#x9;002a&lt;br&gt;&#xA;तृषितस्य च पानीयं क्षुधार्तस्य च भोजनम्&#x9;002c&lt;br&gt;&#xA;ईप्सितस्येव सम्प्राप्तिरन्नस्य समयेऽतिथेः&#x9;003a&lt;br&gt;&#xA;एषितस्यात्मनः काले वृद्धस्येव सुतो यथा&#x9;003c&lt;br&gt;&#xA;मनसा चिन्तितस्येव प्रीतिस्निग्धस्य दर्शनम्&#x9;004a&lt;br&gt;&#xA;प्रह्रादयति मां वाक्यं भवता यदुदीरितम्&#x9;004c&lt;br&gt;&#xA;दत्तचक्षुरिवाकाशे पश्यामि विमृशामि च&#x9;005a&lt;br&gt;&#xA;प्रज्ञानवचनाद्योऽयमुपदेशो हि मे कृतः&#x9;005c&lt;br&gt;&#xA;बाढमेवं करिष्यामि यथा मां भाषते भवान्&#x9;005e&lt;br&gt;&#xA;इहेमां रजनीं साधो निवसस्व मया सह&#x9;006a&lt;br&gt;&#xA;प्रभाते यास्यति भवान्पर्याश्वस्तः सुखोषितः&#x9;006c&lt;br&gt;&#xA;असौ हि भगवान्सूर्यो मन्दरश्मिरवाङ्मुखः&#x9;006e&lt;br&gt;&#xA;भीष्म उवाच&#x9;007 &lt;br&gt;&#xA;ततस्तेन कृतातिथ्यः सोऽतिथिः शत्रुसूदन&#x9;007a&lt;br&gt;&#xA;उवास किल तां रात्रिं सह तेन द्विजेन वै&#x9;007c&lt;br&gt;&#xA;तत्तच्च धर्मसंयुक्तं तयोः कथयतोस्तदा&#x9;008a&lt;br&gt;&#xA;व्यतीता सा निशा कृत्स्ना सुखेन दिवसोपमा&#x9;008c&lt;br&gt;&#xA;ततः प्रभातसमये सोऽतिथिस्तेन पूजितः&#x9;009a&lt;br&gt;&#xA;ब्राह्मणेन यथाशक्त्या स्वकार्यमभिकाङ्क्षता&#x9;009c&lt;br&gt;&#xA;ततः स विप्रः कृतधर्मनिश्चयः कृताभ्यनुज्ञः स्वजनेन धर्मवित्&#x9;010a&lt;br&gt;&#xA;यथोपदिष्टं भुजगेन्द्रसंश्रयं जगाम काले सुकृतैकनिश्चयः&#x9;010c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/345/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/345/</guid>
      <description>&lt;p&gt;भीष्म उवाच&#x9;001 &lt;br&gt;&#xA;स वनानि विचित्राणि तीर्थानि च सरांसि च&#x9;001a&lt;br&gt;&#xA;अभिगच्छन्क्रमेण स्म कञ्चिन्मुनिमुपस्थितः&#x9;001c&lt;br&gt;&#xA;तं स तेन यथोद्दिष्टं नागं विप्रेण ब्राह्मणः&#x9;002a&lt;br&gt;&#xA;पर्यपृच्छद्यथान्यायं श्रुत्वैव च जगाम सः&#x9;002c&lt;br&gt;&#xA;सोऽभिगम्य यथाख्यातं नागायतनमर्थवित्&#x9;003a&lt;br&gt;&#xA;प्रोक्तवानहमस्मीति भोःशब्दालङ्कृतं वचः&#x9;003c&lt;br&gt;&#xA;ततस्तस्य वचः श्रुत्वा रूपिणी धर्मवत्सला&#x9;004a&lt;br&gt;&#xA;दर्शयामास तं विप्रं नागपत्नी पतिव्रता&#x9;004c&lt;br&gt;&#xA;सा तस्मै विधिवत्पूजां चक्रे धर्मपरायणा&#x9;005a&lt;br&gt;&#xA;स्वागतेनागतं कृत्वा किं करोमीति चाब्रवीत्&#x9;005c&lt;br&gt;&#xA;ब्राह्मण उवाच&#x9;006 &lt;br&gt;&#xA;विश्रान्तोऽभ्यर्चितश्चास्मि भवत्या श्लक्ष्णया गिरा&#x9;006a&lt;br&gt;&#xA;द्रष्टुमिच्छामि भवति तं देवं नागमुत्तमम्&#x9;006c&lt;br&gt;&#xA;एतद्धि परमं कार्यमेतन्मे फलमीप्सितम्&#x9;007a&lt;br&gt;&#xA;अनेनार्थेन चास्म्यद्य सम्प्राप्तः पन्नगालयम्&#x9;007c&lt;br&gt;&#xA;नागभार्योवाच&#x9;008 &lt;br&gt;&#xA;आर्य सूर्यरथं वोढुं गतोऽसौ मासचारिकः&#x9;008a&lt;br&gt;&#xA;सप्ताष्टभिर्दिनैर्विप्र दर्शयिष्यत्यसंशयम्&#x9;008c&lt;br&gt;&#xA;एतद्विदितमार्यस्य विवासकरणं मम&#x9;009a&lt;br&gt;&#xA;भर्तुर्भवतु किं चान्यत्क्रियतां तद्वदस्व मे&#x9;009c&lt;br&gt;&#xA;ब्राह्मण उवाच&#x9;010 &lt;br&gt;&#xA;अनेन निश्चयेनाहं साध्वि सम्प्राप्तवानिह&#x9;010a&lt;br&gt;&#xA;प्रतीक्षन्नागमं देवि वत्स्याम्यस्मिन्महावने&#x9;010c&lt;br&gt;&#xA;सम्प्राप्तस्यैव चाव्यग्रमावेद्योऽहमिहागतः&#x9;011a&lt;br&gt;&#xA;ममाभिगमनं प्राप्तो वाच्यश्च वचनं त्वया&#x9;011c&lt;br&gt;&#xA;अहमप्यत्र वत्स्यामि गोमत्याः पुलिने शुभे&#x9;012a&lt;br&gt;&#xA;कालं परिमिताहारो यथोक्तं परिपालयन्&#x9;012c&lt;br&gt;&#xA;भीष्म उवाच&#x9;013 &lt;br&gt;&#xA;ततः स विप्रस्तां नागीं समाधाय पुनः पुनः&#x9;013a&lt;br&gt;&#xA;तदेव पुलिनं नद्याः प्रययौ ब्राह्मणर्षभः&#x9;013c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/346/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/346/</guid>
      <description>&lt;p&gt;भीष्म उवाच&#x9;001 &lt;br&gt;&#xA;अथ तेन नरश्रेष्ठ ब्राह्मणेन तपस्विना&#x9;001a&lt;br&gt;&#xA;निराहारेण वसता दुःखितास्ते भुजङ्गमाः&#x9;001c&lt;br&gt;&#xA;सर्वे सम्भूय सहितास्तस्य नागस्य बान्धवाः&#x9;002a&lt;br&gt;&#xA;भ्रातरस्तनया भार्या ययुस् तं ब्राह्मणं प्रति&#x9;002c&lt;br&gt;&#xA;तेऽपश्यन्पुलिने तं वै विविक्ते नियतव्रतम्&#x9;003a&lt;br&gt;&#xA;समासीनं निराहारं द्विजं जप्यपरायणम्&#x9;003c&lt;br&gt;&#xA;ते सर्वे समभिक्रम्य विप्रमभ्यर्च्य चासकृत्&#x9;004a&lt;br&gt;&#xA;ऊचुर्वाक्यमसन्दिग्धमातिथेयस्य बान्धवाः&#x9;004c&lt;br&gt;&#xA;षष्ठो हि दिवसस्तेऽद्य प्राप्तस्येह तपोधन&#x9;005a&lt;br&gt;&#xA;न चाभिलषसे किञ्चिदाहारं धर्मवत्सल&#x9;005c&lt;br&gt;&#xA;अस्मानभिगतश्चासि वयं च त्वामुपस्थिताः&#x9;006a&lt;br&gt;&#xA;कार्यं चातिथ्यमस्माभिर्वयं सर्वे कुटुम्बिनः&#x9;006c&lt;br&gt;&#xA;मूलं फलं वा पर्णं वा पयो वा द्विजसत्तम&#x9;007a&lt;br&gt;&#xA;आहारहेतोरन्नं वा भोक्तुमर्हसि ब्राह्मण&#x9;007c&lt;br&gt;&#xA;त्यक्ताहारेण भवता वने निवसता सता&#x9;008a&lt;br&gt;&#xA;बालवृद्धमिदं सर्वं पीड्यते धर्मसङ्कटात्&#x9;008c&lt;br&gt;&#xA;न हि नो भ्रूणहा कश्चिद्राजापथ्योऽनृतोऽपि वा&#x9;009a&lt;br&gt;&#xA;पूर्वाशी वा कुले ह्यस्मिन्देवतातिथिबन्धुषु&#x9;009c&lt;br&gt;&#xA;ब्राह्मण उवाच&#x9;010 &lt;br&gt;&#xA;उपदेशेन युष्माकमाहारोऽयं मया वृतः&#x9;010a&lt;br&gt;&#xA;द्विरूनं दशरात्रं वै नागस्यागमनं प्रति&#x9;010c&lt;br&gt;&#xA;यद्यष्टरात्रे निर्याते नागमिष्यति पन्नगः&#x9;011a&lt;br&gt;&#xA;तदाहारं करिष्यामि तन्निमित्तमिदं व्रतम् &#x9;011c&lt;br&gt;&#xA;कर्तव्यो न च सन्तापो गम्यतां च यथागतम्&#x9;012a&lt;br&gt;&#xA;तन्निमित्तं व्रतं मह्यं नैतद्भेत्तुमिहार्हथ&#x9;012c&lt;br&gt;&#xA;भीष्म उवाच&#x9;013 &lt;br&gt;&#xA;तेन ते समनुज्ञाता ब्राह्मणेन भुजङ्गमाः&#x9;013a&lt;br&gt;&#xA;स्वमेव भवनं जग्मुरकृतार्था नरर्षभ&#x9;013c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/347/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/347/</guid>
      <description>&lt;p&gt;भीष्म उवाच&#x9;001 &lt;br&gt;&#xA;अथ काले बहुतिथे पूर्णे प्राप्तो भुजङ्गमः&#x9;001a&lt;br&gt;&#xA;दत्ताभ्यनुज्ञः स्वं वेश्म कृतकर्मा विवस्वतः&#x9;001c&lt;br&gt;&#xA;तं भार्या समभिक्रामत्पादशौचादिभिर्गुणैः&#x9;002a&lt;br&gt;&#xA;उपपन्नां च तां साध्वीं पन्नगः पर्यपृच्छत&#x9;002c&lt;br&gt;&#xA;अपि त्वमसि कल्याणि देवतातिथिपूजने&#x9;003a&lt;br&gt;&#xA;पूर्वमुक्तेन विधिना युक्ता युक्तेन मत्समम्&#x9;003c&lt;br&gt;&#xA;न खल्वस्यकृतार्थेन स्त्रीबुद्ध्या मार्दवीकृता&#x9;004a&lt;br&gt;&#xA;मद्वियोगेन सुश्रोणि वियुक्ता धर्मसेतुना&#x9;004c&lt;br&gt;&#xA;नागभार्योवाच&#x9;005 &lt;br&gt;&#xA;शिष्याणां गुरुशुश्रूषा विप्राणां वेदपारणम्&#x9;005a&lt;br&gt;&#xA;भृत्यानां स्वामिवचनं राज्ञां लोकानुपालनम्&#x9;005c&lt;br&gt;&#xA;सर्वभूतपरित्राणं क्षत्रधर्म इहोच्यते&#x9;006a&lt;br&gt;&#xA;वैश्यानां यज्ञसंवृत्तिरातिथेयसमन्विता&#x9;006c&lt;br&gt;&#xA;विप्रक्षत्रियवैश्यानां शुश्रूषा शूद्रकर्म तत्&#x9;007a&lt;br&gt;&#xA;गृहस्थधर्मो नागेन्द्र सर्वभूतहितैषिता&#x9;007c&lt;br&gt;&#xA;नियताहारता नित्यं व्रतचर्या यथाक्रमम्&#x9;008a&lt;br&gt;&#xA;धर्मो हि धर्मसम्बन्धादिन्द्रियाणां विशेषणम्&#x9;008c&lt;br&gt;&#xA;अहं कस्य कुतो वाहं कः को मे ह भवेदिति&#x9;009a&lt;br&gt;&#xA;प्रयोजनमतिर्नित्यमेवं मोक्षाश्रमी भवेत्&#x9;009c&lt;br&gt;&#xA;पतिव्रतात्वं भार्यायाः परमो धर्म उच्यते&#x9;010a&lt;br&gt;&#xA;तवोपदेशान्नागेन्द्र तच्च तत्त्वेन वेद्मि वै&#x9;010c&lt;br&gt;&#xA;साहं धर्मं विजानन्ती धर्मनित्ये त्वयि स्थिते&#x9;011a&lt;br&gt;&#xA;सत्पथं कथमुत्सृज्य यास्यामि विषमे पथि&#x9;011c&lt;br&gt;&#xA;देवतानां महाभाग धर्मचर्या न हीयते&#x9;012a&lt;br&gt;&#xA;अतिथीनां च सत्कारे नित्ययुक्तास्म्यतन्द्रिता&#x9;012c&lt;br&gt;&#xA;सप्ताष्टदिवसास्त्वद्य विप्रस्येहागतस्य वै&#x9;013a&lt;br&gt;&#xA;स च कार्यं न मे ख्याति दर्शनं तव काङ्क्षति&#x9;013c&lt;br&gt;&#xA;गोमत्यास्त्वेष पुलिने त्वद्दर्शनसमुत्सुकः&#x9;014a&lt;br&gt;&#xA;आसीनोऽऽवर्तयन्ब्रह्म ब्राह्मणः संशितव्रतः&#x9;014c&lt;br&gt;&#xA;अहं त्वनेन नागेन्द्र सामपूर्वं समाहिता&#x9;015a&lt;br&gt;&#xA;प्रस्थाप्यो मत्सकाशं स सम्प्राप्तो भुजगोत्तमः&#x9;015c&lt;br&gt;&#xA;एतच्छ्रुत्वा महाप्राज्ञ तत्र गन्तुं त्वमर्हसि&#x9;016a&lt;br&gt;&#xA;दातुमर्हसि वा तस्य दर्शनं दर्शनश्रवः&#x9;016c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/348/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/348/</guid>
      <description>&lt;p&gt;नाग उवाच&#x9;001 &lt;br&gt;&#xA;अथ ब्राह्मणरूपेण कं तं समनुपश्यसि&#x9;001a&lt;br&gt;&#xA;मानुषं केवलं विप्रं देवं वाथ शुचिस्मिते&#x9;001c&lt;br&gt;&#xA;को हि मां मानुषः शक्तो द्रष्टुकामो यशस्विनि&#x9;002a&lt;br&gt;&#xA;सन्दर्शनरुचिर्वाक्यमाज्ञापूर्वं वदिष्यति&#x9;002c&lt;br&gt;&#xA;सुरासुरगणानां च देवर्षीणां च भामिनि&#x9;003a&lt;br&gt;&#xA;ननु नागा महावीर्याः सौरसेयास्तरस्विनः&#x9;003c&lt;br&gt;&#xA;वन्दनीयाश्च वरदा वयमप्यनुयायिनः&#x9;004a&lt;br&gt;&#xA;मनुष्याणां विशेषेण धनाध्यक्षा इति श्रुतिः&#x9;004c&lt;br&gt;&#xA;नागभार्योवाच&#x9;005 &lt;br&gt;&#xA;आर्जवेनाभिजानामि नासौ देवोऽनिलाशन&#x9;005a&lt;br&gt;&#xA;एकं त्वस्य विजानामि भक्तिमानतिरोषणः&#x9;005c&lt;br&gt;&#xA;स हि कार्यान्तराकाङ्क्षी जलेप्सुः स्तोकको यथा&#x9;006a&lt;br&gt;&#xA;वर्षं वर्षप्रियः पक्षी दर्शनं तव काङ्क्षति&#x9;006c&lt;br&gt;&#xA;न हि त्वा दैवतं किञ्चिद्विविग्नं प्रतिपालयेत्&#x9;007a&lt;br&gt;&#xA;तुल्ये ह्यभिजने जातो न कश्चित्पर्युपासते&#x9;007c&lt;br&gt;&#xA;तद्रोषं सहजं त्यक्त्वा त्वमेनं द्रष्टुमर्हसि&#x9;008a&lt;br&gt;&#xA;आशाछेदेन तस्याद्य नात्मानं दग्धुमर्हसि&#x9;008c&lt;br&gt;&#xA;आशया त्वभिपन्नानामकृत्वाश्रुप्रमार्जनम्&#x9;009a&lt;br&gt;&#xA;राजा वा राजपुत्रो वा भ्रूणहत्यैव युज्यते&#x9;009c&lt;br&gt;&#xA;मौनाज्ज्ञानफलावाप्तिर्दानेन च यशो महत्&#x9;010a&lt;br&gt;&#xA;वाग्मित्वं सत्यवाक्येन परत्र च महीयते&#x9;010c&lt;br&gt;&#xA;भूमिप्रदानेन गतिं लभत्याश्रमसम्मिताम्&#x9;011a&lt;br&gt;&#xA;नष्टस्यार्थस्य सम्प्राप्तिं कृत्वा फलमुपाश्नुते&#x9;011c&lt;br&gt;&#xA;अभिप्रेतामसङ्क्लिष्टां कृत्वाकामवतीं क्रियाम्&#x9;012a&lt;br&gt;&#xA;न याति निरयं कश्चिदिति धर्मविदो विदुः&#x9;012c&lt;br&gt;&#xA;नाग उवाच&#x9;013 &lt;br&gt;&#xA;अभिमानेन मानो मे जातिदोषेण वै महान्&#x9;013a&lt;br&gt;&#xA;रोषः सङ्कल्पजः साध्वि दग्धो वाचाग्निना त्वया&#x9;013c&lt;br&gt;&#xA;न च रोषादहं साध्वि पश्येयमधिकं तमः&#x9;014a&lt;br&gt;&#xA;यस्य वक्तव्यतां यान्ति विशेषेण भुजङ्गमाः&#x9;014c&lt;br&gt;&#xA;दोषस्य हि वशं गत्वा दशग्रीवः प्रतापवान्&#x9;015a&lt;br&gt;&#xA;तथा शक्रप्रतिस्पर्धी हतो रामेण संयुगे&#x9;015c&lt;br&gt;&#xA;अन्तःपुरगतं वत्सं श्रुत्वा रामेण निर्हृतम्&#x9;016a&lt;br&gt;&#xA;धर्षणाद्रोषसंविग्नाः कार्तवीर्यसुता हताः&#x9;016c&lt;br&gt;&#xA;जामदग्न्येन रामेण सहस्रनयनोपमः&#x9;017a&lt;br&gt;&#xA;संयुगे निहतो रोषात्कार्तवीर्यो महाबलः&#x9;017c&lt;br&gt;&#xA;तदेष तपसां शत्रुः श्रेयसश्च निपातनः&#x9;018a&lt;br&gt;&#xA;निगृहीतो मया रोषः श्रुत्वैव वचनं तव&#x9;018c&lt;br&gt;&#xA;आत्मानं च विशेषेण प्रशंसाम्यनपायिनि&#x9;019a&lt;br&gt;&#xA;यस्य मे त्वं विशालाक्षि भार्या सर्वगुणान्विता&#x9;019c&lt;br&gt;&#xA;एष तत्रैव गच्छामि यत्र तिष्ठत्यसौ द्विजः&#x9;020a&lt;br&gt;&#xA;सर्वथा चोक्तवान्वाक्यं नाकृतार्थः प्रयास्यति&#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/349/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/349/</guid>
      <description>&lt;p&gt;भीष्म उवाच&#x9;001 &lt;br&gt;&#xA;स पन्नगपतिस्तत्र प्रययौ ब्राह्मणं प्रति&#x9;001a&lt;br&gt;&#xA;तमेव मनसा ध्यायन्कार्यवत्तां विचारयन्&#x9;001c&lt;br&gt;&#xA;तमभिक्रम्य नागेन्द्रो मतिमान्स नरेश्वर&#x9;002a&lt;br&gt;&#xA;प्रोवाच मधुरं वाक्यं प्रकृत्या धर्मवत्सलः&#x9;002c&lt;br&gt;&#xA;भो भो क्षाम्याभिभाषे त्वां न रोषं कर्तुमर्हसि&#x9;003a&lt;br&gt;&#xA;इह त्वमभिसम्प्राप्तः कस्यार्थे किं प्रयोजनम्&#x9;003c&lt;br&gt;&#xA;आभिमुख्यादभिक्रम्य स्नेहात्पृच्छामि ते द्विज&#x9;004a&lt;br&gt;&#xA;विविक्ते गोमतीतीरे किं वा त्वं पर्युपाससे&#x9;004c&lt;br&gt;&#xA;ब्राह्मण उवाच&#x9;005 &lt;br&gt;&#xA;धर्मारण्यं हि मां विद्धि नागं द्रष्टुमिहागतम्&#x9;005a&lt;br&gt;&#xA;पद्मनाभं द्विजश्रेष्ठं तत्र मे कार्यमाहितम्&#x9;005c&lt;br&gt;&#xA;तस्य चाहमसान्निध्यं श्रुतवानस्मि तं गतम्&#x9;006a&lt;br&gt;&#xA;स्वजनं तं प्रतीक्षामि पर्जन्यमिव कर्षकः&#x9;006c&lt;br&gt;&#xA;तस्य चाक्लेशकरणं स्वस्तिकारसमाहितम्&#x9;007a&lt;br&gt;&#xA;वर्तयाम्ययुतं ब्रह्म योगयुक्तो निरामयः&#x9;007c&lt;br&gt;&#xA;नाग उवाच&#x9;008 &lt;br&gt;&#xA;अहो कल्याणवृत्तस्त्वं साधु सज्जनवत्सलः&#x9;008a&lt;br&gt;&#xA;श्रवाढ्यस्त्वं महाभाग परं स्नेहेन पश्यसि&#x9;008c&lt;br&gt;&#xA;अहं स नागो विप्रर्षे यथा मां विन्दते भवान्&#x9;009a&lt;br&gt;&#xA;आज्ञापय यथा स्वैरं किं करोमि प्रियं तव&#x9;009c&lt;br&gt;&#xA;भवन्तं स्वजनादस्मि सम्प्राप्तं श्रुतवानिह&#x9;010a&lt;br&gt;&#xA;अतस्त्वां स्वयमेवाहं द्रष्टुमभ्यागतो द्विज&#x9;010c&lt;br&gt;&#xA;सम्प्राप्तश्च भवानद्य कृतार्थः प्रतियास्यति&#x9;011a&lt;br&gt;&#xA;विस्रब्धो मां द्विजश्रेष्ठ विषये योक्तुमर्हसि&#x9;011c&lt;br&gt;&#xA;वयं हि भवता सर्वे गुणक्रीता विशेषतः&#x9;012a&lt;br&gt;&#xA;यस्त्वमात्महितं त्यक्त्वा मामेवेहानुरुध्यसे&#x9;012c&lt;br&gt;&#xA;ब्राह्मण उवाच&#x9;013 &lt;br&gt;&#xA;आगतोऽहं महाभाग तव दर्शनलालसः&#x9;013a&lt;br&gt;&#xA;कञ्चिदर्थमनर्थज्ञः प्रष्टुकामो भुजङ्गम&#x9;013c&lt;br&gt;&#xA;अहमात्मानमात्मस्थो मार्गमाणोऽऽत्मनो हितम्&#x9;014a&lt;br&gt;&#xA;वासार्थिनं महाप्राज्ञ बलवन्तमुपास्मि ह&#x9;014c&lt;br&gt;&#xA;प्रकाशितस्त्वं स्वगुणैर्यशोगर्भगभस्तिभिः&#x9;015a&lt;br&gt;&#xA;शशाङ्ककरसंस्पर्शैर्हृद्यैरात्मप्रकाशितैः&#x9;015c&lt;br&gt;&#xA;तस्य मे प्रश्नमुत्पन्नं छिन्धि त्वमनिलाशन&#x9;016a&lt;br&gt;&#xA;पश्चात्कार्यं वदिष्यामि श्रोतुमर्हति मे भवान्&#x9;016c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/350/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/350/</guid>
      <description>&lt;p&gt;ब्राह्मण उवाच&#x9;001 &lt;br&gt;&#xA;विवस्वतो गच्छति पर्ययेण वोढुं भवांस्तं रथमेकचक्रम्&#x9;001a&lt;br&gt;&#xA;आश्चर्यभूतं यदि तत्र किं चिद्दृष्टं त्वया शंसितुमर्हसि त्वम्&#x9;001c&lt;br&gt;&#xA;नाग उवाच&#x9;002 &lt;br&gt;&#xA;यस्य रश्मिसहस्रेषु शाखास्विव विहङ्गमाः&#x9;002a&lt;br&gt;&#xA;वसन्त्याश्रित्य मुनयः संसिद्धा दैवतैः सह&#x9;002c&lt;br&gt;&#xA;यतो वायुर्विनिःसृत्य सूर्यरश्म्याश्रितो महान्&#x9;003a&lt;br&gt;&#xA;विजृम्भत्यम्बरे विप्र किमाश्चर्यतरं ततः&#x9;003c&lt;br&gt;&#xA;शुक्रो नामासितः पादो यस्य वारिधरोऽम्बरे&#x9;004a&lt;br&gt;&#xA;तोयं सृजति वर्षासु किमाश्चर्यमतः परम्&#x9;004c&lt;br&gt;&#xA;योऽष्टमासांस्तु शुचिना किरणेनोज्झितं पयः&#x9;005a&lt;br&gt;&#xA;पर्यादत्ते पुनः काले किमाश्चर्यमतः परम्&#x9;005c&lt;br&gt;&#xA;यस्य तेजोविशेषेषु नित्यमात्मा प्रतिष्ठितः&#x9;006a&lt;br&gt;&#xA;यतो बीजं मही चेयं धार्यते सचराचरम्&#x9;006c&lt;br&gt;&#xA;यत्र देवो महाबाहुः शाश्वतः परमोऽक्षरः&#x9;007a&lt;br&gt;&#xA;अनादिनिधनो विप्र किमाश्चर्यमतः परम्&#x9;007c&lt;br&gt;&#xA;आश्चर्याणामिवाश्चर्यमिदमेकं तु मे शृणु&#x9;008a&lt;br&gt;&#xA;विमले यन्मया दृष्टमम्बरे सूर्यसंश्रयात्&#x9;008c&lt;br&gt;&#xA;पुरा मध्याह्नसमये लोकांस्तपति भास्करे&#x9;009a&lt;br&gt;&#xA;प्रत्यादित्यप्रतीकाशः सर्वतः प्रत्यदृश्यत&#x9;009c&lt;br&gt;&#xA;स लोकांस्तेजसा सर्वान्स्वभासा निर्विभासयन्&#x9;010a&lt;br&gt;&#xA;आदित्याभिमुखोऽभ्येति गगनं पाटयन्निव&#x9;010c&lt;br&gt;&#xA;हुताहुतिरिव ज्योतिर्व्याप्य तेजोमरीचिभिः&#x9;011a&lt;br&gt;&#xA;अनिर्देश्येन रूपेण द्वितीय इव भास्करः&#x9;011c&lt;br&gt;&#xA;तस्याभिगमनप्राप्तौ हस्तो दत्तो विवस्वता&#x9;012a&lt;br&gt;&#xA;तेनापि दक्षिणो हस्तो दत्तः प्रत्यर्चनार्थिना&#x9;012c&lt;br&gt;&#xA;ततो भित्त्वैव गगनं प्रविष्टो रविमण्डलम्&#x9;013a&lt;br&gt;&#xA;एकीभूतं च तत्तेजः क्षणेनादित्यतां गतम्&#x9;013c&lt;br&gt;&#xA;तत्र नः संशयो जातस्तयोस्तेजःसमागमे&#x9;014a&lt;br&gt;&#xA;अनयोः को भवेत्सूर्यो रथस्थो योऽयमागतः&#x9;014c&lt;br&gt;&#xA;ते वयं जातसन्देहाः पर्यपृच्छामहे रविम्&#x9;015a&lt;br&gt;&#xA;क एष दिवमाक्रम्य गतः सूर्य इवापरः&#x9;015c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/351/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/351/</guid>
      <description>&lt;p&gt;सूर्य उवाच&#x9;001 &lt;br&gt;&#xA;नैष देवोऽनिलसखो नासुरो न च पन्नगः&#x9;001a&lt;br&gt;&#xA;उञ्छवृत्तिव्रते सिद्धो मुनिरेष दिवं गतः&#x9;001c&lt;br&gt;&#xA;एष मूलफलाहारः शीर्णपर्णाशनस्तथा&#x9;002a&lt;br&gt;&#xA;अब्भक्षो वायुभक्षश्च आसीद्विप्रः समाहितः&#x9;002c&lt;br&gt;&#xA;ऋचश्चानेन विप्रेण संहितान्तरभिष्टुताः&#x9;003a&lt;br&gt;&#xA;स्वर्गद्वारकृतोद्योगो येनासौ त्रिदिवं गतः&#x9;003c&lt;br&gt;&#xA;असन्नधीरनाकाङ्क्षी नित्यमुञ्छशिलाशनः&#x9;004a&lt;br&gt;&#xA;सर्वभूतहिते युक्त एष विप्रो भुजङ्गम&#x9;004c&lt;br&gt;&#xA;न हि देवा न गन्धर्वा नासुरा न च पन्नगाः&#x9;005a&lt;br&gt;&#xA;प्रभवन्तीह भूतानां प्राप्तानां परमां गतिम्&#x9;005c&lt;br&gt;&#xA;नाग उवाच&#x9;006 &lt;br&gt;&#xA;एतदेवंविधं दृष्टमाश्चर्यं तत्र मे द्विज&#x9;006a&lt;br&gt;&#xA;संसिद्धो मानुषः कायो योऽसौ सिद्धगतिं गतः&#x9;006c&lt;br&gt;&#xA;सूर्येण सहितो ब्रह्मन्पृथिवीं परिवर्तते&#x9;006e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/352/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/352/</guid>
      <description>&lt;p&gt;ब्राह्मण उवाच&#x9;001 &lt;br&gt;&#xA;आश्चर्यं नात्र सन्देहः सुप्रीतोऽस्मि भुजङ्गम&#x9;001a&lt;br&gt;&#xA;अन्वर्थोपगतैर्वाक्यैः पन्थानं चास्मि दर्शितः&#x9;001c&lt;br&gt;&#xA;स्वस्ति तेऽस्तु गमिष्यामि साधो भुजगसत्तम&#x9;002a&lt;br&gt;&#xA;स्मरणीयोऽस्मि भवता सम्प्रेषणनियोजनैः&#x9;002c&lt;br&gt;&#xA;नाग उवाच&#x9;003 &lt;br&gt;&#xA;अनुक्त्वा मद्गतं कार्यं क्वेदानीं प्रस्थितो भवान्&#x9;003a&lt;br&gt;&#xA;उच्यतां द्विज यत्कार्यं यदर्थं त्वमिहागतः&#x9;003c&lt;br&gt;&#xA;उक्तानुक्ते कृते कार्ये मामामन्त्र्य द्विजर्षभ&#x9;004a&lt;br&gt;&#xA;मया प्रत्यभ्यनुज्ञातस्ततो यास्यसि ब्राह्मण&#x9;004c&lt;br&gt;&#xA;न हि मां केवलं दृष्ट्वा त्यक्त्वा प्रणयवानिह&#x9;005a&lt;br&gt;&#xA;गन्तुमर्हसि विप्रर्षे वृक्षमूलगतो यथा&#x9;005c&lt;br&gt;&#xA;त्वयि चाहं द्विजश्रेष्ठ भवान्मयि न संशयः&#x9;006a&lt;br&gt;&#xA;लोकोऽयं भवतः सर्वः का चिन्ता मयि तेऽनघ&#x9;006c&lt;br&gt;&#xA;ब्राह्मण उवाच&#x9;007 &lt;br&gt;&#xA;एवमेतन्महाप्राज्ञ विज्ञातार्थ भुजङ्गम&#x9;007a&lt;br&gt;&#xA;नातिरिक्तास्त्वया देवाः सर्वथैव यथातथम्&#x9;007c&lt;br&gt;&#xA;य एवाहं स एव त्वमेवमेतद्भुजङ्गम&#x9;008a&lt;br&gt;&#xA;अहं भवांश्च भूतानि सर्वे सर्वत्रगाः सदा&#x9;008c&lt;br&gt;&#xA;आसीत्तु मे भोगपते संशयः पुण्यसञ्चये&#x9;009a&lt;br&gt;&#xA;सोऽहमुञ्छव्रतं साधो चरिष्याम्यर्थदर्शनम्&#x9;009c&lt;br&gt;&#xA;एष मे निश्चयः साधो कृतः कारणवत्तरः&#x9;010a&lt;br&gt;&#xA;आमन्त्रयामि भद्रं ते कृतार्थोऽस्मि भुजङ्गम&#x9;010c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/12/353/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/12/353/</guid>
      <description>&lt;p&gt;भीष्म उवाच&#x9;001 &lt;br&gt;&#xA;स चामन्त्र्योरगश्रेष्ठं ब्राह्मणः कृतनिश्चयः&#x9;001a&lt;br&gt;&#xA;दीक्षाकाङ्क्षी तदा राजंश्च्यवनं भार्गवं श्रितः&#x9;001c&lt;br&gt;&#xA;स तेन कृतसंस्कारो धर्ममेवोपतस्थिवान्&#x9;002a&lt;br&gt;&#xA;तथैव च कथामेतां राजन्कथितवांस्तदा&#x9;002c&lt;br&gt;&#xA;भार्गवेणापि राजेन्द्र जनकस्य निवेशने&#x9;003a&lt;br&gt;&#xA;कथैषा कथिता पुण्या नारदाय महात्मने&#x9;003c&lt;br&gt;&#xA;नारदेनापि राजेन्द्र देवेन्द्रस्य निवेशने&#x9;004a&lt;br&gt;&#xA;कथिता भरतश्रेष्ठ पृष्टेनाक्लिष्टकर्मणा&#x9;004c&lt;br&gt;&#xA;देवराजेन च पुरा कथैषा कथिता शुभा&#x9;005a&lt;br&gt;&#xA;समस्तेभ्यः प्रशस्तेभ्यो वसुभ्यो वसुधाधिप&#x9;005c&lt;br&gt;&#xA;यदा च मम रामेण युद्धमासीत्सुदारुणम्&#x9;006a&lt;br&gt;&#xA;वसुभिश्च तदा राजन्कथेयं कथिता मम&#x9;006c&lt;br&gt;&#xA;पृच्छमानाय तत्त्वेन मया तुभ्यं विशां पते&#x9;007a&lt;br&gt;&#xA;कथेयं कथिता पुण्या धर्म्या धर्मभृतां वर&#x9;007c&lt;br&gt;&#xA;तदेष परमो धर्मो यन्मां पृच्छसि भारत&#x9;008a&lt;br&gt;&#xA;असन्नधीरनाकाङ्क्षी धर्मार्थकरणे नृप&#x9;008c&lt;br&gt;&#xA;स च किल कृतनिश्चयो द्विजाग्र्यो भुजगपतिप्रतिदेशितार्थकृत्यः&#x9;009a&lt;br&gt;&#xA;यमनियमसमाहितो वनान्तं परिगणितोञ्छशिलाशनः प्रविष्टः&#x9;009c&lt;/p&gt;</description>
    </item>
  </channel>
</rss>
