<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०६ on महाभारते विश्वासटिप्पन्यः</title>
    <link>https://vishvAsa.github.io/mahAbhAratam/vyAsaH/sukthankarAdi-pAThaH/06/</link>
    <description>Recent content in &#43;०६ on महाभारते विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/mahAbhAratam/vyAsaH/sukthankarAdi-pAThaH/06/index.xml" rel="self" type="application/rss+xml" />
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/001/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/001/</guid>
      <description>&lt;p&gt;जनमेजय उवाच&#x9;001&lt;br&gt;&#xA;कथं युयुधिरे वीराः कुरुपाण्डवसोमकाः&#x9;001a&lt;br&gt;&#xA;पार्थिवाश्च महाभागा नानादेशसमागताः&#x9;001c&lt;br&gt;&#xA;वैशम्पायन उवाच&#x9;002&lt;br&gt;&#xA;यथा युयुधिरे वीराः कुरुपाण्डवसोमकाः&#x9;002a&lt;br&gt;&#xA;कुरुक्षेत्रे तपःक्षेत्रे शृणु तत्पृथिवीपते&#x9;002c&lt;br&gt;&#xA;अवतीर्य कुरुक्षेत्रं पाण्डवाः सहसोमकाः&#x9;003a&lt;br&gt;&#xA;कौरवानभ्यवर्तन्त जिगीषन्तो महाबलाः&#x9;003c&lt;br&gt;&#xA;वेदाध्ययनसम्पन्नाः सर्वे युद्धाभिनन्दिनः&#x9;004a&lt;br&gt;&#xA;आशंसन्तो जयं युद्धे वधं वाभिमुखा रणे&#x9;004c&lt;br&gt;&#xA;अभियाय च दुर्धर्षां धार्तराष्ट्रस्य वाहिनीम्&#x9;005a&lt;br&gt;&#xA;प्राङ्मुखाः पश्चिमे भागे न्यविशन्त ससैनिकाः&#x9;005c&lt;br&gt;&#xA;समन्तपञ्चकाद्बाह्यं शिबिराणि सहस्रशः&#x9;006a&lt;br&gt;&#xA;कारयामास विधिवत्कुन्तीपुत्रो युधिष्ठिरः&#x9;006c&lt;br&gt;&#xA;शून्येव पृथिवी सर्वा बालवृद्धावशेषिता&#x9;007a&lt;br&gt;&#xA;निरश्वपुरुषा चासीद्रथकुञ्जरवर्जिता&#x9;007c&lt;br&gt;&#xA;यावत्तपति सूर्यो हि जम्बूद्वीपस्य मण्डलम्&#x9;008a&lt;br&gt;&#xA;तावदेव समावृत्तं बलं पार्थिवसत्तम&#x9;008c&lt;br&gt;&#xA;एकस्थाः सर्ववर्णास्ते मण्डलं बहुयोजनम्&#x9;009a&lt;br&gt;&#xA;पर्याक्रामन्त देशांश्च नदीः शैलान्वनानि च&#x9;009c&lt;br&gt;&#xA;तेषां युधिष्ठिरो राजा सर्वेषां पुरुषर्षभ&#x9;010a&lt;br&gt;&#xA;आदिदेश सवाहानां भक्ष्यभोज्यमनुत्तमम्&#x9;010c&lt;br&gt;&#xA;सञ्ज्ञाश्च विविधास्तास्तास्तेषां चक्रे युधिष्ठिरः&#x9;011a&lt;br&gt;&#xA;एवंवादी वेदितव्यः पाण्डवेयोऽयमित्युत&#x9;011c&lt;br&gt;&#xA;अभिज्ञानानि सर्वेषां सञ्ज्ञाश्चाभरणानि च&#x9;012a&lt;br&gt;&#xA;योजयामास कौरव्यो युद्धकाल उपस्थिते&#x9;012c&lt;br&gt;&#xA;दृष्ट्वा ध्वजाग्रं पार्थानां धार्तराष्ट्रो महामनाः&#x9;013a&lt;br&gt;&#xA;सह सर्वैर्महीपालैः प्रत्यव्यूहत पाण्डवान्&#x9;013c&lt;br&gt;&#xA;पाण्डुरेणातपत्रेण ध्रियमाणेन मूर्धनि&#x9;014a&lt;br&gt;&#xA;मध्ये नागसहस्रस्य भ्रातृभिः परिवारितम्&#x9;014c&lt;br&gt;&#xA;दृष्ट्वा दुर्योधनं हृष्टाः सर्वे पाण्डवसैनिकाः&#x9;015a&lt;br&gt;&#xA;दध्मुः सर्वे महाशङ्खान्भेरीर्जघ्नुः सहस्रशः&#x9;015c&lt;br&gt;&#xA;ततः प्रहृष्टां स्वां सेनामभिवीक्ष्याथ पाण्डवाः&#x9;016a&lt;br&gt;&#xA;बभूवुर्हृष्टमनसो वासुदेवश्च वीर्यवान्&#x9;016c&lt;br&gt;&#xA;ततो योधान्हर्षयन्तौ वासुदेवधनञ्जयौ&#x9;017a&lt;br&gt;&#xA;दध्मतुः पुरुषव्याघ्रौ दिव्यौ शङ्खौ रथे स्थितौ&#x9;017c&lt;br&gt;&#xA;पाञ्चजन्यस्य निर्घोषं देवदत्तस्य चोभयोः&#x9;018a&lt;br&gt;&#xA;श्रुत्वा सवाहना योधाः शकृन्मूत्रं प्रसुस्रुवुः&#x9;018c&lt;br&gt;&#xA;यथा सिंहस्य नदतः स्वनं श्रुत्वेतरे मृगाः&#x9;019a&lt;br&gt;&#xA;त्रसेयुस्तद्वदेवासीद्धार्तराष्ट्रबलं तदा&#x9;019c&lt;br&gt;&#xA;उदतिष्ठद्रजो भौमं न प्राज्ञायत किञ्चन&#x9;020a&lt;br&gt;&#xA;अन्तर्धीयत चादित्यः सैन्येन रजसावृतः&#x9;020c&lt;br&gt;&#xA;ववर्ष चात्र पर्जन्यो मांसशोणितवृष्टिमान्&#x9;021a&lt;br&gt;&#xA;व्युक्षन्सर्वाण्यनीकानि तदद्भुतमिवाभवत्&#x9;021c&lt;br&gt;&#xA;वायुस्ततः प्रादुरभून्नीचैः शर्करकर्षणः&#x9;022a&lt;br&gt;&#xA;विनिघ्नंस्तान्यनीकानि विधमंश्चैव तद्रजः&#x9;022c&lt;br&gt;&#xA;उभे सेने तदा राजन्युद्धाय मुदिते भृशम्&#x9;023a&lt;br&gt;&#xA;कुरुक्षेत्रे स्थिते यत्ते सागरक्षुभितोपमे&#x9;023c&lt;br&gt;&#xA;तयोस्तु सेनयोरासीदद्भुतः स समागमः&#x9;024a&lt;br&gt;&#xA;युगान्ते समनुप्राप्ते द्वयोः सागरयोरिव&#x9;024c&lt;br&gt;&#xA;शून्यासीत्पृथिवी सर्वा बालवृद्धावशेषिता&#x9;025a&lt;br&gt;&#xA;तेन सेनासमूहेन समानीतेन कौरवैः&#x9;025c&lt;br&gt;&#xA;ततस्ते समयं चक्रुः कुरुपाण्डवसोमकाः&#x9;026a&lt;br&gt;&#xA;धर्मांश्च स्थापयामासुर्युद्धानां भरतर्षभ&#x9;026c&lt;br&gt;&#xA;निवृत्ते चैव नो युद्धे प्रीतिश्च स्यात्परस्परम्&#x9;027a&lt;br&gt;&#xA;यथापुरं यथायोगं न च स्याच्छलनं पुनः&#x9;027c&lt;br&gt;&#xA;वाचा युद्धे प्रवृत्ते नो वाचैव प्रतियोधनम्&#x9;028a&lt;br&gt;&#xA;निष्क्रान्तः पृतनामध्यान्न हन्तव्यः कथञ्चन&#x9;028c&lt;br&gt;&#xA;रथी च रथिना योध्यो गजेन गजधूर्गतः&#x9;029a&lt;br&gt;&#xA;अश्वेनाश्वी पदातिश्च पदातेनैव भारत&#x9;029c&lt;br&gt;&#xA;यथायोगं यथावीर्यं यथोत्साहं यथावयः&#x9;030a&lt;br&gt;&#xA;समाभाष्य प्रहर्तव्यं न विश्वस्ते न विह्वले&#x9;030c&lt;br&gt;&#xA;परेण सह संयुक्तः प्रमत्तो विमुखस्तथा&#x9;031a&lt;br&gt;&#xA;क्षीणशस्त्रो विवर्मा च न हन्तव्यः कथञ्चन&#x9;031c&lt;br&gt;&#xA;न सूतेषु न धुर्येषु न च शस्त्रोपनायिषु&#x9;032a&lt;br&gt;&#xA;न भेरीशङ्खवादेषु प्रहर्तव्यं कथञ्चन&#x9;032c&lt;br&gt;&#xA;एवं ते समयं कृत्वा कुरुपाण्डवसोमकाः&#x9;033a&lt;br&gt;&#xA;विस्मयं परमं जग्मुः प्रेक्षमाणाः परस्परम्&#x9;033c&lt;br&gt;&#xA;निविश्य च महात्मानस्ततस्ते पुरुषर्षभाः&#x9;034a&lt;br&gt;&#xA;हृष्टरूपाः सुमनसो बभूवुः सहसैनिकाः&#x9;034c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/002/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/002/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;ततः पूर्वापरे सन्ध्ये समीक्ष्य भगवानृषिः&#x9;001a&lt;br&gt;&#xA;सर्ववेदविदां श्रेष्ठो व्यासः सत्यवतीसुतः&#x9;001c&lt;br&gt;&#xA;भविष्यति रणे घोरे भरतानां पितामहः&#x9;002a&lt;br&gt;&#xA;प्रत्यक्षदर्शी भगवान्भूतभव्यभविष्यवित्&#x9;002c&lt;br&gt;&#xA;वैचित्रवीर्यं राजानं स रहस्यं ब्रवीदिदम्&#x9;003a&lt;br&gt;&#xA;शोचन्तमार्तं ध्यायन्तं पुत्राणामनयं तदा&#x9;003c&lt;br&gt;&#xA;व्यास उवाच&#x9;004&lt;br&gt;&#xA;राजन्परीतकालास्ते पुत्राश्चान्ये च भूमिपाः&#x9;004a&lt;br&gt;&#xA;ते हनिष्यन्ति सङ्ग्रामे समासाद्येतरेतरम्&#x9;004c&lt;br&gt;&#xA;तेषु कालपरीतेषु विनश्यत्सु च भारत&#x9;005a&lt;br&gt;&#xA;कालपर्यायमाज्ञाय मा स्म शोके मनः कृथाः&#x9;005c&lt;br&gt;&#xA;यदि त्विच्छसि सङ्ग्रामे द्रष्टुमेनं विशां पते&#x9;006a&lt;br&gt;&#xA;चक्षुर्ददानि ते हन्त युद्धमेतन्निशामय&#x9;006c&lt;br&gt;&#xA;धृतराष्ट्र उवाच&#x9;007&lt;br&gt;&#xA;न रोचये ज्ञातिवधं द्रष्टुं ब्रह्मर्षिसत्तम&#x9;007a&lt;br&gt;&#xA;युद्धमेतत्त्वशेषेण शृणुयां तव तेजसा&#x9;007c&lt;br&gt;&#xA;वैशम्पायन उवाच&#x9;008&lt;br&gt;&#xA;तस्मिन्ननिच्छति द्रष्टुं सङ्ग्रामं श्रोतुमिच्छति&#x9;008a&lt;br&gt;&#xA;वराणामीश्वरो दाता सञ्जयाय वरं ददौ&#x9;008c&lt;br&gt;&#xA;व्यास उवाच&#x9;009&lt;br&gt;&#xA;एष ते सञ्जयो राजन्युद्धमेतद्वदिष्यति&#x9;009a&lt;br&gt;&#xA;एतस्य सर्वं सङ्ग्रामे नपरोक्षं भविष्यति&#x9;009c&lt;br&gt;&#xA;चक्षुषा सञ्जयो राजन्दिव्येनैष समन्वितः&#x9;010a&lt;br&gt;&#xA;कथयिष्यति ते युद्धं सर्वज्ञश्च भविष्यति&#x9;010c&lt;br&gt;&#xA;प्रकाशं वा रहस्यं वा रात्रौ वा यदि वा दिवा&#x9;011a&lt;br&gt;&#xA;मनसा चिन्तितमपि सर्वं वेत्स्यति सञ्जयः&#x9;011c&lt;br&gt;&#xA;नैनं शस्त्राणि भेत्स्यन्ति नैनं बाधिष्यते श्रमः&#x9;012a&lt;br&gt;&#xA;गावल्गणिरयं जीवन्युद्धादस्माद्विमोक्ष्यते&#x9;012c&lt;br&gt;&#xA;अहं च कीर्तिमेतेषां कुरूणां भरतर्षभ&#x9;013a&lt;br&gt;&#xA;पाण्डवानां च सर्वेषां प्रथयिष्यामि मा शुचः&#x9;013c&lt;br&gt;&#xA;दिष्टमेतत्पुरा चैव नात्र शोचितुमर्हसि&#x9;014a&lt;br&gt;&#xA;न चैव शक्यं संयन्तुं यतो धर्मस्ततो जयः&#x9;014c&lt;br&gt;&#xA;वैशम्पायन उवाच&#x9;015&lt;br&gt;&#xA;एवमुक्त्वा स भगवान्कुरूणां प्रपितामहः&#x9;015a&lt;br&gt;&#xA;पुनरेव महाबाहुं धृतराष्ट्रमुवाच ह&#x9;015c&lt;br&gt;&#xA;इह युद्धे महाराज भविष्यति महान्क्षयः&#x9;016a&lt;br&gt;&#xA;यथेमानि निमित्तानि भयायाद्योपलक्षये&#x9;016c&lt;br&gt;&#xA;श्येना गृध्राश्च काकाश्च कङ्काश्च सहिता बलैः&#x9;017a&lt;br&gt;&#xA;सम्पतन्ति वनान्तेषु समवायांश्च कुर्वते&#x9;017c&lt;br&gt;&#xA;अत्युग्रं च प्रपश्यन्ति युद्धमानन्दिनो द्विजाः&#x9;018a&lt;br&gt;&#xA;क्रव्यादा भक्षयिष्यन्ति मांसानि गजवाजिनाम्&#x9;018c&lt;br&gt;&#xA;खटाखटेति वाशन्तो भैरवं भयवेदिनः&#x9;019a&lt;br&gt;&#xA;कह्वाः प्रयान्ति मध्येन दक्षिणामभितो दिशम्&#x9;019c&lt;br&gt;&#xA;उभे पूर्वापरे सन्ध्ये नित्यं पश्यामि भारत&#x9;020a&lt;br&gt;&#xA;उदयास्तमने सूर्यं कबन्धैः परिवारितम्&#x9;020c&lt;br&gt;&#xA;श्वेतलोहितपर्यन्ताः कृष्णग्रीवाः सविद्युतः&#x9;021a&lt;br&gt;&#xA;त्रिवर्णाः परिघाः सन्धौ भानुमावारयन्त्युत&#x9;021c&lt;br&gt;&#xA;ज्वलितार्केन्दुनक्षत्रं निर्विशेषदिनक्षपम्&#x9;022a&lt;br&gt;&#xA;अहोरात्रं मया दृष्टं तत्क्षयाय भविष्यति&#x9;022c&lt;br&gt;&#xA;अलक्ष्यः प्रभया हीनः पौर्णमासीं च कार्त्तिकीम्&#x9;023a&lt;br&gt;&#xA;चन्द्रोऽभूदग्निवर्णश्च समवर्णे नभस्तले&#x9;023c&lt;br&gt;&#xA;स्वप्स्यन्ति निहता वीरा भूमिमावृत्य पार्थिवाः&#x9;024a&lt;br&gt;&#xA;राजानो राजपुत्राश्च शूराः परिघबाहवः&#x9;024c&lt;br&gt;&#xA;अन्तरिक्षे वराहस्य वृषदंशस्य चोभयोः&#x9;025a&lt;br&gt;&#xA;प्रणादं युध्यतो रात्रौ रौद्रं नित्यं प्रलक्षये&#x9;025c&lt;br&gt;&#xA;देवताप्रतिमाश्चापि कम्पन्ति च हसन्ति च&#x9;026a&lt;br&gt;&#xA;वमन्ति रुधिरं चास्यैः स्विद्यन्ति प्रपतन्ति च&#x9;026c&lt;br&gt;&#xA;अनाहता दुन्दुभयः प्रणदन्ति विशां पते&#x9;027a&lt;br&gt;&#xA;अयुक्ताश्च प्रवर्तन्ते क्षत्रियाणां महारथाः&#x9;027c&lt;br&gt;&#xA;कोकिलाः शतपत्राश्च चाषा भासाः शुकास्तथा&#x9;028a&lt;br&gt;&#xA;सारसाश्च मयूराश्च वाचो मुञ्चन्ति दारुणाः&#x9;028c&lt;br&gt;&#xA;गृहीतशस्त्राभरणा वर्मिणो वाजिपृष्ठगाः&#x9;029a&lt;br&gt;&#xA;अरुणोदयेषु दृश्यन्ते शतशः शलभव्रजाः&#x9;029c&lt;br&gt;&#xA;उभे सन्ध्ये प्रकाशेते दिशां दाहसमन्विते&#x9;030a&lt;br&gt;&#xA;आसीद्रुधिरवर्षं च अस्थिवर्षं च भारत&#x9;030c&lt;br&gt;&#xA;या चैषा विश्रुता राजंस्त्रैलोक्ये साधुसम्मता&#x9;031a&lt;br&gt;&#xA;अरुन्धती तयाप्येष वसिष्ठः पृष्ठतः कृतः&#x9;031c&lt;br&gt;&#xA;रोहिणीं पीडयन्नेष स्थितो राजञ्शनैश्चरः&#x9;032a&lt;br&gt;&#xA;व्यावृत्तं लक्ष्म सोमस्य भविष्यति महद्भयम्&#x9;032c&lt;br&gt;&#xA;अनभ्रे च महाघोरं स्तनितं श्रूयतेऽनिशम्&#x9;033a&lt;br&gt;&#xA;वाहनानां च रुदतां प्रपतन्त्यश्रुबिन्दवः&#x9;033c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/003/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/003/</guid>
      <description>&lt;p&gt;व्यास उवाच&#x9;001&lt;br&gt;&#xA;खरा गोषु प्रजायन्ते रमन्ते मातृभिः सुताः&#x9;001a&lt;br&gt;&#xA;अनार्तवं पुष्पफलं दर्शयन्ति वने द्रुमाः&#x9;001c&lt;br&gt;&#xA;गर्भिण्यो राजपुत्र्यश्च जनयन्ति विभीषणान्&#x9;002a&lt;br&gt;&#xA;क्रव्यादान्पक्षिणश्चैव गोमायूनपरान्मृगान्&#x9;002c&lt;br&gt;&#xA;त्रिविषाणाश्चतुर्नेत्राः पञ्चपादा द्विमेहनाः&#x9;003a&lt;br&gt;&#xA;द्विशीर्षाश्च द्विपुच्छाश्च दंष्ट्रिणः पशवोऽशिवाः&#x9;003c&lt;br&gt;&#xA;जायन्ते विवृतास्याश्च व्याहरन्तोऽशिवा गिरः&#x9;004a&lt;br&gt;&#xA;त्रिपदाः शिखिनस्तार्क्ष्याश्चतुर्दंष्ट्रा विषाणिनः&#x9;004c&lt;br&gt;&#xA;तथैवान्याश्च दृश्यन्ते स्त्रियश्च ब्रह्मवादिनाम्&#x9;005a&lt;br&gt;&#xA;वैनतेयान्मयूरांश्च जनयन्त्यः पुरे तव&#x9;005c&lt;br&gt;&#xA;गोवत्सं वडवा सूते श्वा सृगालं महीपते&#x9;006a&lt;br&gt;&#xA;क्रकराञ्शारिकाश्चैव शुकांश्चाशुभवादिनः&#x9;006c&lt;br&gt;&#xA;स्त्रियः काश्चित्प्रजायन्ते चतस्रः पञ्च कन्यकाः&#x9;007a&lt;br&gt;&#xA;ता जातमात्रा नृत्यन्ति गायन्ति च हसन्ति च&#x9;007c&lt;br&gt;&#xA;पृथग्जनस्य कुडकाः स्तनपाः स्तेनवेश्मनि&#x9;008a&lt;br&gt;&#xA;नृत्यन्ति परिगायन्ति वेदयन्तो महद्भयम्&#x9;008c&lt;br&gt;&#xA;प्रतिमाश्चालिखन्त्यन्ये सशस्त्राः कालचोदिताः&#x9;009a&lt;br&gt;&#xA;अन्योन्यमभिधावन्ति शिशवो दण्डपाणयः&#x9;009c&lt;br&gt;&#xA;उपरुन्धन्ति कृत्वा च नगराणि युयुत्सवः&#x9;009e&lt;br&gt;&#xA;पद्मोत्पलानि वृक्षेषु जायन्ते कुमुदानि च&#x9;010a&lt;br&gt;&#xA;विष्वग्वाताश्च वान्त्युग्रा रजो न व्युपशाम्यति&#x9;010c&lt;br&gt;&#xA;अभीक्ष्णं कम्पते भूमिरर्कं राहुस्तथाग्रसत्&#x9;011a&lt;br&gt;&#xA;श्वेतो ग्रहस्तथा चित्रां समतिक्रम्य तिष्ठति&#x9;011c&lt;br&gt;&#xA;अभावं हि विशेषेण कुरूणां प्रतिपश्यति&#x9;012a&lt;br&gt;&#xA;धूमकेतुर्महाघोरः पुष्यमाक्रम्य तिष्ठति&#x9;012c&lt;br&gt;&#xA;सेनयोरशिवं घोरं करिष्यति महाग्रहः&#x9;013a&lt;br&gt;&#xA;मघास्वङ्गारको वक्रः श्रवणे च बृहस्पतिः&#x9;013c&lt;br&gt;&#xA;भाग्यं नक्षत्रमाक्रम्य सूर्यपुत्रेण पीड्यते&#x9;014a&lt;br&gt;&#xA;शुक्रः प्रोष्ठपदे पूर्वे समारुह्य विशां पते&#x9;014c&lt;br&gt;&#xA;उत्तरे तु परिक्रम्य सहितः प्रत्युदीक्षते&#x9;014e&lt;br&gt;&#xA;श्यामो ग्रहः प्रज्वलितः सधूमः सहपावकः&#x9;015a&lt;br&gt;&#xA;ऐन्द्रं तेजस्वि नक्षत्रं ज्येष्ठामाक्रम्य तिष्ठति&#x9;015c&lt;br&gt;&#xA;ध्रुवः प्रज्वलितो घोरमपसव्यं प्रवर्तते&#x9;016a&lt;br&gt;&#xA;चित्रास्वात्यन्तरे चैव धिष्ठितः परुषो ग्रहः&#x9;016c&lt;br&gt;&#xA;वक्रानुवक्रं कृत्वा च श्रवणे पावकप्रभः&#x9;017a&lt;br&gt;&#xA;ब्रह्मराशिं समावृत्य लोहिताङ्गो व्यवस्थितः&#x9;017c&lt;br&gt;&#xA;सर्वसस्यप्रतिच्छन्ना पृथिवी फलमालिनी&#x9;018a&lt;br&gt;&#xA;पञ्चशीर्षा यवाश्चैव शतशीर्षाश्च शालयः&#x9;018c&lt;br&gt;&#xA;प्रधानाः सर्वलोकस्य यास्वायत्तमिदं जगत्&#x9;019a&lt;br&gt;&#xA;ता गावः प्रस्नुता वत्सैः शोणितं प्रक्षरन्त्युत&#x9;019c&lt;br&gt;&#xA;निश्चेरुरपिधानेभ्यः खड्गाः प्रज्वलिता भृशम्&#x9;020a&lt;br&gt;&#xA;व्यक्तं पश्यन्ति शस्त्राणि सङ्ग्रामं समुपस्थितम्&#x9;020c&lt;br&gt;&#xA;अग्निवर्णा यथा भासः शस्त्राणामुदकस्य च&#x9;021a&lt;br&gt;&#xA;कवचानां ध्वजानां च भविष्यति महान्क्षयः&#x9;021c&lt;br&gt;&#xA;दिक्षु प्रज्वलितास्याश्च व्याहरन्ति मृगद्विजाः&#x9;022a&lt;br&gt;&#xA;अत्याहितं दर्शयन्तो वेदयन्ति महद्भयम्&#x9;022c&lt;br&gt;&#xA;एकपक्षाक्षिचरणः शकुनिः खचरो निशि&#x9;023a&lt;br&gt;&#xA;रौद्रं वदति संरब्धः शोणितं छर्दयन्मुहुः&#x9;023c&lt;br&gt;&#xA;ग्रहौ ताम्रारुणशिखौ प्रज्वलन्ताविव स्थितौ&#x9;024a&lt;br&gt;&#xA;सप्तर्षीणामुदाराणां समवच्छाद्य वै प्रभाम्&#x9;024c&lt;br&gt;&#xA;संवत्सरस्थायिनौ च ग्रहौ प्रज्वलितावुभौ&#x9;025a&lt;br&gt;&#xA;विशाखयोः समीपस्थौ बृहस्पतिशनैश्चरौ&#x9;025c&lt;br&gt;&#xA;कृत्तिकासु ग्रहस्तीव्रो नक्षत्रे प्रथमे ज्वलन्&#x9;026a&lt;br&gt;&#xA;वपूंष्यपहरन्भासा धूमकेतुरिव स्थितः&#x9;026c&lt;br&gt;&#xA;त्रिषु पूर्वेषु सर्वेषु नक्षत्रेषु विशां पते&#x9;027a&lt;br&gt;&#xA;बुधः सम्पततेऽभीक्ष्णं जनयन्सुमहद्भयम्&#x9;027c&lt;br&gt;&#xA;चतुर्दशीं पञ्चदशीं भूतपूर्वां च षोडशीम्&#x9;028a&lt;br&gt;&#xA;इमां तु नाभिजानामि अमावास्यां त्रयोदशीम्&#x9;028c&lt;br&gt;&#xA;चन्द्रसूर्यावुभौ ग्रस्तावेकमासे त्रयोदशीम्&#x9;029a&lt;br&gt;&#xA;अपर्वणि ग्रहावेतौ प्रजाः सङ्क्षपयिष्यतः&#x9;029c&lt;br&gt;&#xA;रजोवृता दिशः सर्वाः पांसुवर्षैः समन्ततः&#x9;030a&lt;br&gt;&#xA;उत्पातमेघा रौद्राश्च रात्रौ वर्षन्ति शोणितम्&#x9;030c&lt;br&gt;&#xA;मांसवर्षं पुनस्तीव्रमासीत्कृष्णचतुर्दशीम्&#x9;031a&lt;br&gt;&#xA;अर्धरात्रे महाघोरमतृप्यंस्तत्र राक्षसाः&#x9;031c&lt;br&gt;&#xA;प्रतिस्रोतोऽवहन्नद्यः सरितः शोणितोदकाः&#x9;032a&lt;br&gt;&#xA;फेनायमानाः कूपाश्च नर्दन्ति वृषभा इव&#x9;032c&lt;br&gt;&#xA;पतन्त्युल्काः सनिर्घाताः शुष्काशनिविमिश्रिताः&#x9;032e&lt;br&gt;&#xA;अद्य चैव निशां व्युष्टामुदये भानुराहतः&#x9;033a&lt;br&gt;&#xA;ज्वलन्तीभिर्महोल्काभिश्चतुर्भिः सर्वतोदिशम्&#x9;033c&lt;br&gt;&#xA;आदित्यमुपतिष्ठद्भिस्तत्र चोक्तं महर्षिभिः&#x9;034a&lt;br&gt;&#xA;भूमिपालसहस्राणां भूमिः पास्यति शोणितम्&#x9;034c&lt;br&gt;&#xA;कैलासमन्दराभ्यां तु तथा हिमवतो गिरेः&#x9;035a&lt;br&gt;&#xA;सहस्रशो महाशब्दं शिखराणि पतन्ति च&#x9;035c&lt;br&gt;&#xA;महाभूता भूमिकम्पे चतुरः सागरान्पृथक्&#x9;036a&lt;br&gt;&#xA;वेलामुद्वर्तयन्ति स्म क्षोभयन्तः पुनः पुनः&#x9;036c&lt;br&gt;&#xA;वृक्षानुन्मथ्य वान्त्युग्रा वाताः शर्करकर्षिणः&#x9;037a&lt;br&gt;&#xA;पतन्ति चैत्यवृक्षाश्च ग्रामेषु नगरेषु च&#x9;037c&lt;br&gt;&#xA;पीतलोहितनीलश्च ज्वलत्यग्निर्हुतो द्विजैः&#x9;038a&lt;br&gt;&#xA;वामार्चिः शावगन्धी च धूमप्रायः खरस्वनः&#x9;038c&lt;br&gt;&#xA;स्पर्शा गन्धा रसाश्चैव विपरीता महीपते&#x9;038e&lt;br&gt;&#xA;धूमायन्ते ध्वजा राज्ञां कम्पमाना मुहुर्मुहुः&#x9;039a&lt;br&gt;&#xA;मुञ्चन्त्यङ्गारवर्षाणि भेर्योऽथ पटहास्तथा&#x9;039c&lt;br&gt;&#xA;प्रासादशिखराग्रेषु पुरद्वारेषु चैव हि&#x9;040a&lt;br&gt;&#xA;गृध्राः परिपतन्त्युग्रा वामं मण्डलमाश्रिताः&#x9;040c&lt;br&gt;&#xA;पक्वापक्वेति सुभृशं वावाश्यन्ते वयांसि च&#x9;041a&lt;br&gt;&#xA;निलीयन्ते ध्वजाग्रेषु क्षयाय पृथिवीक्षिताम्&#x9;041c&lt;br&gt;&#xA;ध्यायन्तः प्रकिरन्तश्च वालान्वेपथुसंयुताः&#x9;042a&lt;br&gt;&#xA;रुदन्ति दीनास्तुरगा मातङ्गाश्च सहस्रशः&#x9;042c&lt;br&gt;&#xA;एतच्छ्रुत्वा भवानत्र प्राप्तकालं व्यवस्यताम्&#x9;043a&lt;br&gt;&#xA;यथा लोकः समुच्छेदं नायं गच्छेत भारत&#x9;043c&lt;br&gt;&#xA;वैशम्पायन उवाच&#x9;044&lt;br&gt;&#xA;पितुर्वचो निशम्यैतद्धृतराष्ट्रोऽब्रवीदिदम्&#x9;044a&lt;br&gt;&#xA;दिष्टमेतत्पुरा मन्ये भविष्यति न संशयः&#x9;044c&lt;br&gt;&#xA;क्षत्रियाः क्षत्रधर्मेण वध्यन्ते यदि संयुगे&#x9;045a&lt;br&gt;&#xA;वीरलोकं समासाद्य सुखं प्राप्स्यन्ति केवलम्&#x9;045c&lt;br&gt;&#xA;इह कीर्तिं परे लोके दीर्घकालं महत्सुखम्&#x9;046a&lt;br&gt;&#xA;प्राप्स्यन्ति पुरुषव्याघ्राः प्राणांस्त्यक्त्वा महाहवे&#x9;046c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/004/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/004/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;एवमुक्तो मुनिस्तत्त्वं कवीन्द्रो राजसत्तम&#x9;001a&lt;br&gt;&#xA;पुत्रेण धृतराष्ट्रेण ध्यानमन्वगमत्परम्&#x9;001c&lt;br&gt;&#xA;पुनरेवाब्रवीद्वाक्यं कालवादी महातपाः&#x9;002a&lt;br&gt;&#xA;असंशयं पार्थिवेन्द्र कालः सङ्क्षिपते जगत्&#x9;002c&lt;br&gt;&#xA;सृजते च पुनर्लोकान्नेह विद्यति शाश्वतम्&#x9;003a&lt;br&gt;&#xA;ज्ञातीनां च कुरूणां च सम्बन्धिसुहृदां तथा&#x9;003c&lt;br&gt;&#xA;धर्म्यं देशय पन्थानं समर्थो ह्यसि वारणे&#x9;004a&lt;br&gt;&#xA;क्षुद्रं ज्ञातिवधं प्राहुर्मा कुरुष्व ममाप्रियम्&#x9;004c&lt;br&gt;&#xA;कालोऽयं पुत्ररूपेण तव जातो विशां पते&#x9;005a&lt;br&gt;&#xA;न वधः पूज्यते वेदे हितं नैतत्कथञ्चन&#x9;005c&lt;br&gt;&#xA;हन्यात्स एव यो हन्यात्कुलधर्मं स्वकां तनुम्&#x9;006a&lt;br&gt;&#xA;कालेनोत्पथगन्तासि शक्ये सति यथापथि&#x9;006c&lt;br&gt;&#xA;कुलस्यास्य विनाशाय तथैव च महीक्षिताम्&#x9;007a&lt;br&gt;&#xA;अनर्थो राज्यरूपेण त्यज्यतामसुखावहः&#x9;007c&lt;br&gt;&#xA;लुप्तप्रज्ञः परेणासि धर्मं दर्शय वै सुतान्&#x9;008a&lt;br&gt;&#xA;किं ते राज्येन दुर्धर्ष येन प्राप्तोऽसि किल्बिषम्&#x9;008c&lt;br&gt;&#xA;यशो धर्मं च कीर्तिं च पालयन्स्वर्गमाप्स्यसि&#x9;009a&lt;br&gt;&#xA;लभन्तां पाण्डवा राज्यं शमं गच्छन्तु कौरवाः&#x9;009c&lt;br&gt;&#xA;एवं ब्रुवति विप्रेन्द्रे धृतराष्ट्रोऽम्बिकासुतः&#x9;010a&lt;br&gt;&#xA;आक्षिप्य वाक्यं वाक्यज्ञो वाक्पथेनाप्ययात्पुनः&#x9;010c&lt;br&gt;&#xA;धृतराष्ट्र उवाच&#x9;011&lt;br&gt;&#xA;यथा भवान्वेद तथास्मि वेत्ता भावाभावौ विदितौ मे यथावत्&#x9;011a&lt;br&gt;&#xA;स्वार्थे हि सम्मुह्यति तात लोको मां चापि लोकात्मकमेव विद्धि&#x9;011c&lt;br&gt;&#xA;प्रसादये त्वामतुलप्रभावं त्वं नो गतिर्दर्शयिता च धीरः&#x9;012a&lt;br&gt;&#xA;न चापि ते वशगा मे महर्षे न कल्मषं कर्तुमिहार्हसे माम्&#x9;012c&lt;br&gt;&#xA;त्वं हि धर्मः पवित्रं च यशः कीर्तिर्धृतिः स्मृतिः&#x9;013a&lt;br&gt;&#xA;कुरूणां पाण्डवानां च मान्यश्चासि पितामहः&#x9;013c&lt;br&gt;&#xA;व्यास उवाच&#x9;014&lt;br&gt;&#xA;वैचित्रवीर्य नृपते यत्ते मनसि वर्तते&#x9;014a&lt;br&gt;&#xA;अभिधत्स्व यथाकामं छेत्तास्मि तव संशयम्&#x9;014c&lt;br&gt;&#xA;धृतराष्ट्र उवाच&#x9;015&lt;br&gt;&#xA;यानि लिङ्गानि सङ्ग्रामे भवन्ति विजयिष्यताम्&#x9;015a&lt;br&gt;&#xA;तानि सर्वाणि भगवञ्श्रोतुमिच्छामि तत्त्वतः&#x9;015c&lt;br&gt;&#xA;व्यास उवाच&#x9;016&lt;br&gt;&#xA;प्रसन्नभाः पावक ऊर्ध्वरश्मिः प्रदक्षिणावर्तशिखो विधूमः&#x9;016a&lt;br&gt;&#xA;पुण्या गन्धाश्चाहुतीनां प्रवान्ति जयस्यैतद्भाविनो रूपमाहुः&#x9;016c&lt;br&gt;&#xA;गम्भीरघोषाश्च महास्वनाश्च शङ्खा मृदङ्गाश्च नदन्ति यत्र&#x9;017a&lt;br&gt;&#xA;विशुद्धरश्मिस्तपनः शशी च जयस्यैतद्भाविनो रूपमाहुः&#x9;017c&lt;br&gt;&#xA;इष्टा वाचः पृष्ठतो वायसानां सम्प्रस्थितानां च गमिष्यतां च&#x9;018a&lt;br&gt;&#xA;ये पृष्ठतस्ते त्वरयन्ति राजन्ये त्वग्रतस्ते प्रतिषेधयन्ति&#x9;018c&lt;br&gt;&#xA;कल्याणवाचः शकुना राजहंसाः शुकाः क्रौञ्चाः शतपत्राश्च यत्र&#x9;019a&lt;br&gt;&#xA;प्रदक्षिणाश्चैव भवन्ति सङ्ख्ये ध्रुवं जयं तत्र वदन्ति विप्राः&#x9;019c&lt;br&gt;&#xA;अलङ्कारैः कवचैः केतुभिश्च मुखप्रसादैर्हेमवर्णैश्च नॄणाम्&#x9;020a&lt;br&gt;&#xA;भ्राजिष्मती दुष्प्रतिप्रेक्षणीया येषां चमूस्ते विजयन्ति शत्रून्&#x9;020c&lt;br&gt;&#xA;हृष्टा वाचस्तथा सत्त्वं योधानां यत्र भारत&#x9;021a&lt;br&gt;&#xA;न म्लायन्ते स्रजश्चैव ते तरन्ति रणे रिपून्&#x9;021c&lt;br&gt;&#xA;इष्टो वातः प्रविष्टस्य दक्षिणा प्रविविक्षतः&#x9;022a&lt;br&gt;&#xA;पश्चात्संसाधयत्यर्थं पुरस्तात्प्रतिषेधते&#x9;022c&lt;br&gt;&#xA;शब्दरूपरसस्पर्शगन्धाश्चाविष्कृताः शुभाः&#x9;023a&lt;br&gt;&#xA;सदा योधाश्च हृष्टाश्च येषां तेषां ध्रुवं जयः&#x9;023c&lt;br&gt;&#xA;अन्वेव वायवो वान्ति तथाभ्राणि वयांसि च&#x9;024a&lt;br&gt;&#xA;अनुप्लवन्ते मेघाश्च तथैवेन्द्रधनूंषि च&#x9;024c&lt;br&gt;&#xA;एतानि जयमानानां लक्षणानि विशां पते&#x9;025a&lt;br&gt;&#xA;भवन्ति विपरीतानि मुमूर्षूणां जनाधिप&#x9;025c&lt;br&gt;&#xA;अल्पायां वा महत्यां वा सेनायामिति निश्चितम्&#x9;026a&lt;br&gt;&#xA;हर्षो योधगणस्यैकं जयलक्षणमुच्यते&#x9;026c&lt;br&gt;&#xA;एको दीर्णो दारयति सेनां सुमहतीमपि&#x9;027a&lt;br&gt;&#xA;तं दीर्णमनुदीर्यन्ते योधाः शूरतमा अपि&#x9;027c&lt;br&gt;&#xA;दुर्निवारतमा चैव प्रभग्ना महती चमूः&#x9;028a&lt;br&gt;&#xA;अपामिव महावेगस्त्रस्ता मृगगणा इव&#x9;028c&lt;br&gt;&#xA;नैव शक्या समाधातुं सन्निपाते महाचमूः&#x9;029a&lt;br&gt;&#xA;दीर्णा इत्येव दीर्यन्ते योधाः शूरतमा अपि&#x9;029c&lt;br&gt;&#xA;भीतान्भग्नांश्च सम्प्रेक्ष्य भयं भूयो विवर्धते&#x9;029e&lt;br&gt;&#xA;प्रभग्ना सहसा राजन्दिशो विभ्रामिता परैः&#x9;030a&lt;br&gt;&#xA;नैव स्थापयितुं शक्या शूरैरपि महाचमूः&#x9;030c&lt;br&gt;&#xA;सम्भृत्य महतीं सेनां चतुरङ्गां महीपतिः&#x9;031a&lt;br&gt;&#xA;उपायपूर्वं मेधावी यतेत सततोत्थितः&#x9;031c&lt;br&gt;&#xA;उपायविजयं श्रेष्ठमाहुर्भेदेन मध्यमम्&#x9;032a&lt;br&gt;&#xA;जघन्य एष विजयो यो युद्धेन विशां पते&#x9;032c&lt;br&gt;&#xA;महादोषः सन्निपातस्ततो व्यङ्गः स उच्यते&#x9;032e&lt;br&gt;&#xA;परस्परज्ञाः संहृष्टा व्यवधूताः सुनिश्चिताः&#x9;033a&lt;br&gt;&#xA;पञ्चाशदपि ये शूरा मथ्नन्ति महतीं चमूम्&#x9;033c&lt;br&gt;&#xA;अथ वा पञ्च षट्सप्त विजयन्त्यनिवर्तिनः&#x9;033e&lt;br&gt;&#xA;न वैनतेयो गरुडः प्रशंसति महाजनम्&#x9;034a&lt;br&gt;&#xA;दृष्ट्वा सुपर्णोपचितिं महतीमपि भारत&#x9;034c&lt;br&gt;&#xA;न बाहुल्येन सेनाया जयो भवति भारत&#x9;035a&lt;br&gt;&#xA;अध्रुवो हि जयो नाम दैवं चात्र परायणम्&#x9;035c&lt;br&gt;&#xA;जयन्तो ह्यपि सङ्ग्रामे क्षयवन्तो भवन्त्युत&#x9;035e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/005/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/005/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;एवमुक्त्वा ययौ व्यासो धृतराष्ट्राय धीमते&#x9;001a&lt;br&gt;&#xA;धृतराष्ट्रोऽपि तच्छ्रुत्वा ध्यानमेवान्वपद्यत&#x9;001c&lt;br&gt;&#xA;स मुहूर्तमिव ध्यात्वा विनिःश्वस्य मुहुर्मुहुः&#x9;002a&lt;br&gt;&#xA;सञ्जयं संशितात्मानमपृच्छद्भरतर्षभ&#x9;002c&lt;br&gt;&#xA;सञ्जयेमे महीपालाः शूरा युद्धाभिनन्दिनः&#x9;003a&lt;br&gt;&#xA;अन्योन्यमभिनिघ्नन्ति शस्त्रैरुच्चावचैरपि&#x9;003c&lt;br&gt;&#xA;पार्थिवाः पृथिवीहेतोः समभित्यक्तजीविताः&#x9;004a&lt;br&gt;&#xA;न च शाम्यन्ति निघ्नन्तो वर्धयन्तो यमक्षयम्&#x9;004c&lt;br&gt;&#xA;भौममैश्वर्यमिच्छन्तो न मृष्यन्ते परस्परम्&#x9;005a&lt;br&gt;&#xA;मन्ये बहुगुणा भूमिस्तन्ममाचक्ष्व सञ्जय&#x9;005c&lt;br&gt;&#xA;बहूनि च सहस्राणि प्रयुतान्यर्बुदानि च&#x9;006a&lt;br&gt;&#xA;कोट्यश्च लोकवीराणां समेताः कुरुजाङ्गले&#x9;006c&lt;br&gt;&#xA;देशानां च परीमाणं नगराणां च सञ्जय&#x9;007a&lt;br&gt;&#xA;श्रोतुमिच्छामि तत्त्वेन यत एते समागताः&#x9;007c&lt;br&gt;&#xA;दिव्यबुद्धिप्रदीपेन युक्तस्त्वं ज्ञानचक्षुषा&#x9;008a&lt;br&gt;&#xA;प्रसादात्तस्य विप्रर्षेर्व्यासस्यामिततेजसः&#x9;008c&lt;br&gt;&#xA;सञ्जय उवाच&#x9;009&lt;br&gt;&#xA;यथाप्रज्ञं महाप्राज्ञ भौमान्वक्ष्यामि ते गुणान्&#x9;009a&lt;br&gt;&#xA;शास्त्रचक्षुरवेक्षस्व नमस्ते भरतर्षभ&#x9;009c&lt;br&gt;&#xA;द्विविधानीह भूतानि त्रसानि स्थावराणि च&#x9;010a&lt;br&gt;&#xA;त्रसानां त्रिविधा योनिरण्डस्वेदजरायुजाः&#x9;010c&lt;br&gt;&#xA;त्रसानां खलु सर्वेषां श्रेष्ठा राजञ्जरायुजाः&#x9;011a&lt;br&gt;&#xA;जरायुजानां प्रवरा मानवाः पशवश्च ये&#x9;011c&lt;br&gt;&#xA;नानारूपाणि बिभ्राणास्तेषां भेदाश्चतुर्दश&#x9;012a&lt;br&gt;&#xA;अरण्यवासिनः सप्त सप्तैषां ग्रामवासिनः&#x9;012c&lt;br&gt;&#xA;सिंहव्याघ्रवराहाश्च महिषा वारणास्तथा&#x9;013a&lt;br&gt;&#xA;ऋक्षाश्च वानराश्चैव सप्तारण्याः स्मृता नृप&#x9;013c&lt;br&gt;&#xA;गौरजो मनुजो मेषो वाज्यश्वतरगर्दभाः&#x9;014a&lt;br&gt;&#xA;एते ग्राम्याः समाख्याताः पशवः सप्त साधुभिः&#x9;014c&lt;br&gt;&#xA;एते वै पशवो राजन्ग्राम्यारण्याश्चतुर्दश&#x9;015a&lt;br&gt;&#xA;वेदोक्ताः पृथिवीपाल येषु यज्ञाः प्रतिष्ठिताः&#x9;015c&lt;br&gt;&#xA;ग्राम्याणां पुरुषः श्रेष्ठः सिंहश्चारण्यवासिनाम्&#x9;016a&lt;br&gt;&#xA;सर्वेषामेव भूतानामन्योन्येनाभिजीवनम्&#x9;016c&lt;br&gt;&#xA;उद्भिज्जाः स्थावराः प्रोक्तास्तेषां पञ्चैव जातयः&#x9;017a&lt;br&gt;&#xA;वृक्षगुल्मलतावल्ल्यस्त्वक्सारास्तृणजातयः&#x9;017c&lt;br&gt;&#xA;एषां विंशतिरेकोना महाभूतेषु पञ्चसु&#x9;018a&lt;br&gt;&#xA;चतुर्विंशतिरुद्दिष्टा गायत्री लोकसम्मता&#x9;018c&lt;br&gt;&#xA;य एतां वेद गायत्रीं पुण्यां सर्वगुणान्विताम्&#x9;019a&lt;br&gt;&#xA;तत्त्वेन भरतश्रेष्ठ स लोकान्न प्रणश्यति&#x9;019c&lt;br&gt;&#xA;भूमौ हि जायते सर्वं भूमौ सर्वं प्रणश्यति&#x9;020a&lt;br&gt;&#xA;भूमिः प्रतिष्ठा भूतानां भूमिरेव परायणम्&#x9;020c&lt;br&gt;&#xA;यस्य भूमिस्तस्य सर्वं जगत्स्थावरजङ्गमम्&#x9;021a&lt;br&gt;&#xA;तत्राभिगृद्धा राजानो विनिघ्नन्तीतरेतरम्&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/006/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/006/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;नदीनां पर्वतानां च नामधेयानि सञ्जय&#x9;001a&lt;br&gt;&#xA;तथा जनपदानां च ये चान्ये भूमिमाश्रिताः&#x9;001c&lt;br&gt;&#xA;प्रमाणं च प्रमाणज्ञ पृथिव्या अपि सर्वशः&#x9;002a&lt;br&gt;&#xA;निखिलेन समाचक्ष्व काननानि च सञ्जय&#x9;002c&lt;br&gt;&#xA;सञ्जय उवाच&#x9;003&lt;br&gt;&#xA;पञ्चेमानि महाराज महाभूतानि सङ्ग्रहात्&#x9;003a&lt;br&gt;&#xA;जगत्स्थितानि सर्वाणि समान्याहुर्मनीषिणः&#x9;003c&lt;br&gt;&#xA;भूमिरापस्तथा वायुरग्निराकाशमेव च&#x9;004a&lt;br&gt;&#xA;गुणोत्तराणि सर्वाणि तेषां भूमिः प्रधानतः&#x9;004c&lt;br&gt;&#xA;शब्दः स्पर्शश्च रूपं च रसो गन्धश्च पञ्चमः&#x9;005a&lt;br&gt;&#xA;भूमेरेते गुणाः प्रोक्ता ऋषिभिस्तत्त्ववेदिभिः&#x9;005c&lt;br&gt;&#xA;चत्वारोऽप्सु गुणा राजन्गन्धस्तत्र न विद्यते&#x9;006a&lt;br&gt;&#xA;शब्दः स्पर्शश्च रूपं च तेजसोऽथ गुणास्त्रयः&#x9;006c&lt;br&gt;&#xA;शब्दः स्पर्शश्च वायोस्तु आकाशे शब्द एव च&#x9;006e&lt;br&gt;&#xA;एते पञ्च गुणा राजन्महाभूतेषु पञ्चसु&#x9;007a&lt;br&gt;&#xA;वर्तन्ते सर्वलोकेषु येषु लोकाः प्रतिष्ठिताः&#x9;007c&lt;br&gt;&#xA;अन्योन्यं नाभिवर्तन्ते साम्यं भवति वै यदा&#x9;008a&lt;br&gt;&#xA;यदा तु विषमीभावमाविशन्ति परस्परम्&#x9;008c&lt;br&gt;&#xA;तदा देहैर्देहवन्तो व्यतिरोहन्ति नान्यथा&#x9;008e&lt;br&gt;&#xA;आनुपूर्व्याद्विनश्यन्ति जायन्ते चानुपूर्वशः&#x9;009a&lt;br&gt;&#xA;सर्वाण्यपरिमेयानि तदेषां रूपमैश्वरम्&#x9;009c&lt;br&gt;&#xA;तत्र तत्र हि दृश्यन्ते धातवः पाञ्चभौतिकाः&#x9;010a&lt;br&gt;&#xA;तेषां मनुष्यास्तर्केण प्रमाणानि प्रचक्षते&#x9;010c&lt;br&gt;&#xA;अचिन्त्याः खलु ये भावा न तांस्तर्केण साधयेत्&#x9;011a&lt;br&gt;&#xA;प्रकृतिभ्यः परं यत्तु तदचिन्त्यस्य लक्षणम्&#x9;011c&lt;br&gt;&#xA;सुदर्शनं प्रवक्ष्यामि द्वीपं ते कुरुनन्दन&#x9;012a&lt;br&gt;&#xA;परिमण्डलो महाराज द्वीपोऽसौ चक्रसंस्थितः&#x9;012c&lt;br&gt;&#xA;नदीजलप्रतिच्छन्नः पर्वतैश्चाभ्रसन्निभैः&#x9;013a&lt;br&gt;&#xA;पुरैश्च विविधाकारै रम्यैर्जनपदैस्तथा&#x9;013c&lt;br&gt;&#xA;वृक्षैः पुष्पफलोपेतैः सम्पन्नधनधान्यवान्&#x9;014a&lt;br&gt;&#xA;लावणेन समुद्रेण समन्तात्परिवारितः&#x9;014c&lt;br&gt;&#xA;यथा च पुरुषः पश्येदादर्शे मुखमात्मनः&#x9;015a&lt;br&gt;&#xA;एवं सुदर्शनद्वीपो दृश्यते चन्द्रमण्डले&#x9;015c&lt;br&gt;&#xA;द्विरंशे पिप्पलस्तत्र द्विरंशे च शशो महान्&#x9;016a&lt;br&gt;&#xA;सर्वौषधिसमावापैः सर्वतः परिबृंहितः&#x9;016c&lt;br&gt;&#xA;आपस्ततोऽन्या विज्ञेया एष सङ्क्षेप उच्यते&#x9;016e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/007/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/007/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;उक्तो द्वीपस्य सङ्क्षेपो विस्तरं ब्रूहि सञ्जय&#x9;001a&lt;br&gt;&#xA;यावद्भूम्यवकाशोऽयं दृश्यते शशलक्षणे&#x9;001c&lt;br&gt;&#xA;तस्य प्रमाणं प्रब्रूहि ततो वक्ष्यसि पिप्पलम्&#x9;001e&lt;br&gt;&#xA;वैशम्पायन उवाच&#x9;002&lt;br&gt;&#xA;एवमुक्तः स राज्ञा तु सञ्जयो वाक्यमब्रवीत्&#x9;002a&lt;br&gt;&#xA;प्रागायता महाराज षडेते रत्नपर्वताः&#x9;002c&lt;br&gt;&#xA;अवगाढा ह्युभयतः समुद्रौ पूर्वपश्चिमौ&#x9;002e&lt;br&gt;&#xA;हिमवान्हेमकूटश्च निषधश्च नगोत्तमः&#x9;003a&lt;br&gt;&#xA;नीलश्च वैडूर्यमयः श्वेतश्च रजतप्रभः&#x9;003c&lt;br&gt;&#xA;सर्वधातुविनद्धश्च शृङ्गवान्नाम पर्वतः&#x9;003e&lt;br&gt;&#xA;एते वै पर्वता राजन्सिद्धचारणसेविताः&#x9;004a&lt;br&gt;&#xA;तेषामन्तरविष्कम्भो योजनानि सहस्रशः&#x9;004c&lt;br&gt;&#xA;तत्र पुण्या जनपदास्तानि वर्षाणि भारत&#x9;005a&lt;br&gt;&#xA;वसन्ति तेषु सत्त्वानि नानाजातीनि सर्वशः&#x9;005c&lt;br&gt;&#xA;इदं तु भारतं वर्षं ततो हैमवतं परम्&#x9;006a&lt;br&gt;&#xA;हेमकूटात्परं चैव हरिवर्षं प्रचक्षते&#x9;006c&lt;br&gt;&#xA;दक्षिणेन तु नीलस्य निषधस्योत्तरेण च&#x9;007a&lt;br&gt;&#xA;प्रागायतो महाराज माल्यवान्नाम पर्वतः&#x9;007c&lt;br&gt;&#xA;ततः परं माल्यवतः पर्वतो गन्धमादनः&#x9;008a&lt;br&gt;&#xA;परिमण्डलस्तयोर्मध्ये मेरुः कनकपर्वतः&#x9;008c&lt;br&gt;&#xA;आदित्यतरुणाभासो विधूम इव पावकः&#x9;009a&lt;br&gt;&#xA;योजनानां सहस्राणि षोडशाधः किल स्मृतः&#x9;009c&lt;br&gt;&#xA;उच्चैश्च चतुराशीतिर्योजनानां महीपते&#x9;010a&lt;br&gt;&#xA;ऊर्ध्वमन्तश्च तिर्यक्च लोकानावृत्य तिष्ठति&#x9;010c&lt;br&gt;&#xA;तस्य पार्श्वे त्विमे द्वीपाश्चत्वारः संस्थिताः प्रभो&#x9;011a&lt;br&gt;&#xA;भद्राश्वः केतुमालश्च जम्बूद्वीपश्च भारत&#x9;011c&lt;br&gt;&#xA;उत्तराश्चैव कुरवः कृतपुण्यप्रतिश्रयाः&#x9;011e&lt;br&gt;&#xA;विहगः सुमुखो यत्र सुपर्णस्यात्मजः किल&#x9;012a&lt;br&gt;&#xA;स वै विचिन्तयामास सौवर्णान्प्रेक्ष्य वायसान्&#x9;012c&lt;br&gt;&#xA;मेरुरुत्तममध्यानामधमानां च पक्षिणाम्&#x9;013a&lt;br&gt;&#xA;अविशेषकरो यस्मात्तस्मादेनं त्यजाम्यहम्&#x9;013c&lt;br&gt;&#xA;तमादित्योऽनुपर्येति सततं ज्योतिषां पतिः&#x9;014a&lt;br&gt;&#xA;चन्द्रमाश्च सनक्षत्रो वायुश्चैव प्रदक्षिणम्&#x9;014c&lt;br&gt;&#xA;स पर्वतो महाराज दिव्यपुष्पफलान्वितः&#x9;015a&lt;br&gt;&#xA;भवनैरावृतः सर्वैर्जाम्बूनदमयैः शुभैः&#x9;015c&lt;br&gt;&#xA;तत्र देवगणा राजन्गन्धर्वासुरराक्षसाः&#x9;016a&lt;br&gt;&#xA;अप्सरोगणसंयुक्ताः शैले क्रीडन्ति नित्यशः&#x9;016c&lt;br&gt;&#xA;तत्र ब्रह्मा च रुद्रश्च शक्रश्चापि सुरेश्वरः&#x9;017a&lt;br&gt;&#xA;समेत्य विविधैर्यज्ञैर्यजन्तेऽनेकदक्षिणैः&#x9;017c&lt;br&gt;&#xA;तुम्बुरुर्नारदश्चैव विश्वावसुर्हहा हुहूः&#x9;018a&lt;br&gt;&#xA;अभिगम्यामरश्रेष्ठाः स्तवै स्तुन्वन्ति चाभिभो&#x9;018c&lt;br&gt;&#xA;सप्तर्षयो महात्मानः कश्यपश्च प्रजापतिः&#x9;019a&lt;br&gt;&#xA;तत्र गच्छन्ति भद्रं ते सदा पर्वणि पर्वणि&#x9;019c&lt;br&gt;&#xA;तस्यैव मूर्धन्युशनाः काव्यो दैत्यैर्महीपते&#x9;020a&lt;br&gt;&#xA;तस्य हीमानि रत्नानि तस्येमे रत्नपर्वताः&#x9;020c&lt;br&gt;&#xA;तस्मात्कुबेरो भगवांश्चतुर्थं भागमश्नुते&#x9;021a&lt;br&gt;&#xA;ततः कलांशं वित्तस्य मनुष्येभ्यः प्रयच्छति&#x9;021c&lt;br&gt;&#xA;पार्श्वे तस्योत्तरे दिव्यं सर्वर्तुकुसुमं शिवम्&#x9;022a&lt;br&gt;&#xA;कर्णिकारवनं रम्यं शिलाजालसमुद्गतम्&#x9;022c&lt;br&gt;&#xA;तत्र साक्षात्पशुपतिर्दिव्यैर्भूतैः समावृतः&#x9;023a&lt;br&gt;&#xA;उमासहायो भगवान्रमते भूतभावनः&#x9;023c&lt;br&gt;&#xA;कर्णिकारमयीं मालां बिभ्रत्पादावलम्बिनीम्&#x9;024a&lt;br&gt;&#xA;त्रिभिर्नेत्रैः कृतोद्द्योतस्त्रिभिः सूर्यैरिवोदितैः&#x9;024c&lt;br&gt;&#xA;तमुग्रतपसः सिद्धाः सुव्रताः सत्यवादिनः&#x9;025a&lt;br&gt;&#xA;पश्यन्ति न हि दुर्वृत्तैः शक्यो द्रष्टुं महेश्वरः&#x9;025c&lt;br&gt;&#xA;तस्य शैलस्य शिखरात्क्षीरधारा नरेश्वर&#x9;026a&lt;br&gt;&#xA;त्रिंशद्बाहुपरिग्राह्या भीमनिर्घातनिस्वना&#x9;026c&lt;br&gt;&#xA;पुण्या पुण्यतमैर्जुष्टा गङ्गा भागीरथी शुभा&#x9;027a&lt;br&gt;&#xA;पतत्यजस्रवेगेन ह्रदे चान्द्रमसे शुभे&#x9;027c&lt;br&gt;&#xA;तया ह्युत्पादितः पुण्यः स ह्रदः सागरोपमः&#x9;027e&lt;br&gt;&#xA;तां धारयामास पुरा दुर्धरां पर्वतैरपि&#x9;028a&lt;br&gt;&#xA;शतं वर्षसहस्राणां शिरसा वै महेश्वरः&#x9;028c&lt;br&gt;&#xA;मेरोस्तु पश्चिमे पार्श्वे केतुमालो महीपते&#x9;029a&lt;br&gt;&#xA;जम्बूषण्डश्च तत्रैव सुमहान्नन्दनोपमः&#x9;029c&lt;br&gt;&#xA;आयुर्दश सहस्राणि वर्षाणां तत्र भारत&#x9;030a&lt;br&gt;&#xA;सुवर्णवर्णाश्च नराः स्त्रियश्चाप्सरसोपमाः&#x9;030c&lt;br&gt;&#xA;अनामया वीतशोका नित्यं मुदितमानसाः&#x9;031a&lt;br&gt;&#xA;जायन्ते मानवास्तत्र निष्टप्तकनकप्रभाः&#x9;031c&lt;br&gt;&#xA;गन्धमादनशृङ्गेषु कुबेरः सह राक्षसैः&#x9;032a&lt;br&gt;&#xA;संवृतोऽप्सरसां सङ्घैर्मोदते गुह्यकाधिपः&#x9;032c&lt;br&gt;&#xA;गन्धमादनपादेषु परेष्वपरगण्डिकाः&#x9;033a&lt;br&gt;&#xA;एकादश सहस्राणि वर्षाणां परमायुषः&#x9;033c&lt;br&gt;&#xA;तत्र कृष्णा नरा राजंस्तेजोयुक्ता महाबलाः&#x9;034a&lt;br&gt;&#xA;स्त्रियश्चोत्पलपत्राभाः सर्वाः सुप्रियदर्शनाः&#x9;034c&lt;br&gt;&#xA;नीलात्परतरं श्वेतं श्वेताद्धैरण्यकं परम्&#x9;035a&lt;br&gt;&#xA;वर्षमैरावतं नाम ततः शृङ्गवतः परम्&#x9;035c&lt;br&gt;&#xA;धनुःसंस्थे महाराज द्वे वर्षे दक्षिणोत्तरे&#x9;036a&lt;br&gt;&#xA;इलावृतं मध्यमं तु पञ्च वर्षाणि चैव ह&#x9;036c&lt;br&gt;&#xA;उत्तरोत्तरमेतेभ्यो वर्षमुद्रिच्यते गुणैः&#x9;037a&lt;br&gt;&#xA;आयुष्प्रमाणमारोग्यं धर्मतः कामतोऽर्थतः&#x9;037c&lt;br&gt;&#xA;समन्वितानि भूतानि तेषु वर्षेषु भारत&#x9;038a&lt;br&gt;&#xA;एवमेषा महाराज पर्वतैः पृथिवी चिता&#x9;038c&lt;br&gt;&#xA;हेमकूटस्तु सुमहान्कैलासो नाम पर्वतः&#x9;039a&lt;br&gt;&#xA;यत्र वैश्रवणो राजा गुह्यकैः सह मोदते&#x9;039c&lt;br&gt;&#xA;अस्त्युत्तरेण कैलासं मैनाकं पर्वतं प्रति&#x9;040a&lt;br&gt;&#xA;हिरण्यशृङ्गः सुमहान्दिव्यो मणिमयो गिरिः&#x9;040c&lt;br&gt;&#xA;तस्य पार्श्वे महद्दिव्यं शुभं काञ्चनवालुकम्&#x9;041a&lt;br&gt;&#xA;रम्यं बिन्दुसरो नाम यत्र राजा भगीरथः&#x9;041c&lt;br&gt;&#xA;दृष्ट्वा भागीरथीं गङ्गामुवास बहुलाः समाः&#x9;041e&lt;br&gt;&#xA;यूपा मणिमयास्तत्र चित्याश्चापि हिरण्मयाः&#x9;042a&lt;br&gt;&#xA;तत्रेष्ट्वा तु गतः सिद्धिं सहस्राक्षो महायशाः&#x9;042c&lt;br&gt;&#xA;सृष्ट्वा भूतपतिर्यत्र सर्वलोकान्सनातनः&#x9;043a&lt;br&gt;&#xA;उपास्यते तिग्मतेजा वृतो भूतैः समागतैः&#x9;043c&lt;br&gt;&#xA;नरनारायणौ ब्रह्मा मनुः स्थाणुश्च पञ्चमः&#x9;043e&lt;br&gt;&#xA;तत्र त्रिपथगा देवी प्रथमं तु प्रतिष्ठिता&#x9;044a&lt;br&gt;&#xA;ब्रह्मलोकादपक्रान्ता सप्तधा प्रतिपद्यते&#x9;044c&lt;br&gt;&#xA;वस्वोकसारा नलिनी पावना च सरस्वती&#x9;045a&lt;br&gt;&#xA;जम्बूनदी च सीता च गङ्गा सिन्धुश्च सप्तमी&#x9;045c&lt;br&gt;&#xA;अचिन्त्या दिव्यसङ्कल्पा प्रभोरेषैव संविधिः&#x9;046a&lt;br&gt;&#xA;उपासते यत्र सत्रं सहस्रयुगपर्यये&#x9;046c&lt;br&gt;&#xA;दृश्यादृश्या च भवति तत्र तत्र सरस्वती&#x9;047a&lt;br&gt;&#xA;एता दिव्याः सप्त गङ्गास्त्रिषु लोकेषु विश्रुताः&#x9;047c&lt;br&gt;&#xA;रक्षांसि वै हिमवति हेमकूटे तु गुह्यकाः&#x9;048a&lt;br&gt;&#xA;सर्पा नागाश्च निषधे गोकर्णे च तपोधनाः&#x9;048c&lt;br&gt;&#xA;देवासुराणां च गृहं श्वेतः पर्वत उच्यते&#x9;049a&lt;br&gt;&#xA;गन्धर्वा निषधे शैले नीले ब्रह्मर्षयो नृप&#x9;049c&lt;br&gt;&#xA;शृङ्गवांस्तु महाराज पितॄणां प्रतिसञ्चरः&#x9;049e&lt;br&gt;&#xA;इत्येतानि महाराज सप्त वर्षाणि भागशः&#x9;050a&lt;br&gt;&#xA;भूतान्युपनिविष्टानि गतिमन्ति ध्रुवाणि च&#x9;050c&lt;br&gt;&#xA;तेषामृद्धिर्बहुविधा दृश्यते दैवमानुषी&#x9;051a&lt;br&gt;&#xA;अशक्या परिसङ्ख्यातुं श्रद्धेया तु बुभूषता&#x9;051c&lt;br&gt;&#xA;यां तु पृच्छसि मा राजन्दिव्यामेतां शशाकृतिम्&#x9;052a&lt;br&gt;&#xA;पार्श्वे शशस्य द्वे वर्षे उभये दक्षिणोत्तरे&#x9;052c&lt;br&gt;&#xA;कर्णौ तु नागद्वीपं च कश्यपद्वीपमेव च&#x9;052e&lt;br&gt;&#xA;ताम्रवर्णः शिरो राजञ्श्रीमान्मलयपर्वतः&#x9;053a&lt;br&gt;&#xA;एतद्द्वितीयं द्वीपस्य दृश्यते शशसंस्थितम्&#x9;053c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/008/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/008/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;मेरोरथोत्तरं पार्श्वं पूर्वं चाचक्ष्व सञ्जय&#x9;001a&lt;br&gt;&#xA;निखिलेन महाबुद्धे माल्यवन्तं च पर्वतम्&#x9;001c&lt;br&gt;&#xA;सञ्जय उवाच&#x9;002&lt;br&gt;&#xA;दक्षिणेन तु नीलस्य मेरोः पार्श्वे तथोत्तरे&#x9;002a&lt;br&gt;&#xA;उत्तराः कुरवो राजन्पुण्याः सिद्धनिषेविताः&#x9;002c&lt;br&gt;&#xA;तत्र वृक्षा मधुफला नित्यपुष्पफलोपगाः&#x9;003a&lt;br&gt;&#xA;पुष्पाणि च सुगन्धीनि रसवन्ति फलानि च&#x9;003c&lt;br&gt;&#xA;सर्वकामफलास्तत्र केचिद्वृक्षा जनाधिप&#x9;004a&lt;br&gt;&#xA;अपरे क्षीरिणो नाम वृक्षास्तत्र नराधिप&#x9;004c&lt;br&gt;&#xA;ये क्षरन्ति सदा क्षीरं षड्रसं ह्यमृतोपमम्&#x9;005a&lt;br&gt;&#xA;वस्त्राणि च प्रसूयन्ते फलेष्वाभरणानि च&#x9;005c&lt;br&gt;&#xA;सर्वा मणिमयी भूमिः सूक्ष्मकाञ्चनवालुका&#x9;006a&lt;br&gt;&#xA;सर्वत्र सुखसंस्पर्शा निष्पङ्का च जनाधिप&#x9;006c&lt;br&gt;&#xA;देवलोकच्युताः सर्वे जायन्ते तत्र मानवाः&#x9;007a&lt;br&gt;&#xA;तुल्यरूपगुणोपेताः समेषु विषमेषु च&#x9;007c&lt;br&gt;&#xA;मिथुनानि च जायन्ते स्त्रियश्चाप्सरसोपमाः&#x9;008a&lt;br&gt;&#xA;तेषां ते क्षीरिणां क्षीरं पिबन्त्यमृतसन्निभम्&#x9;008c&lt;br&gt;&#xA;मिथुनं जायमानं वै समं तच्च प्रवर्धते&#x9;009a&lt;br&gt;&#xA;तुल्यरूपगुणोपेतं समवेषं तथैव च&#x9;009c&lt;br&gt;&#xA;एकैकमनुरक्तं च चक्रवाकसमं विभो&#x9;009e&lt;br&gt;&#xA;निरामया वीतशोका नित्यं मुदितमानसाः&#x9;010a&lt;br&gt;&#xA;दश वर्षसहस्राणि दश वर्षशतानि च&#x9;010c&lt;br&gt;&#xA;जीवन्ति ते महाराज न चान्योन्यं जहत्युत&#x9;010e&lt;br&gt;&#xA;भारुण्डा नाम शकुनास्तीक्ष्णतुण्डा महाबलाः&#x9;011a&lt;br&gt;&#xA;ते निर्हरन्ति हि मृतान्दरीषु प्रक्षिपन्ति च&#x9;011c&lt;br&gt;&#xA;उत्तराः कुरवो राजन्व्याख्यातास्ते समासतः&#x9;012a&lt;br&gt;&#xA;मेरोः पार्श्वमहं पूर्वं वक्ष्याम्यथ यथातथम्&#x9;012c&lt;br&gt;&#xA;तस्य पूर्वाभिषेकस्तु भद्राश्वस्य विशां पते&#x9;013a&lt;br&gt;&#xA;भद्रसालवनं यत्र कालाम्रश्च महाद्रुमः&#x9;013c&lt;br&gt;&#xA;कालाम्रश्च महाराज नित्यपुष्पफलः शुभः&#x9;014a&lt;br&gt;&#xA;द्वीपश्च योजनोत्सेधः सिद्धचारणसेवितः&#x9;014c&lt;br&gt;&#xA;तत्र ते पुरुषाः श्वेतास्तेजोयुक्ता महाबलाः&#x9;015a&lt;br&gt;&#xA;स्त्रियः कुमुदवर्णाश्च सुन्दर्यः प्रियदर्शनाः&#x9;015c&lt;br&gt;&#xA;चन्द्रप्रभाश्चन्द्रवर्णाः पूर्णचन्द्रनिभाननाः&#x9;016a&lt;br&gt;&#xA;चन्द्रशीतलगात्र्यश्च नृत्तगीतविशारदाः&#x9;016c&lt;br&gt;&#xA;दश वर्षसहस्राणि तत्रायुर्भरतर्षभ&#x9;017a&lt;br&gt;&#xA;कालाम्ररसपीतास्ते नित्यं संस्थितयौवनाः&#x9;017c&lt;br&gt;&#xA;दक्षिणेन तु नीलस्य निषधस्योत्तरेण तु&#x9;018a&lt;br&gt;&#xA;सुदर्शनो नाम महाञ्जम्बूवृक्षः सनातनः&#x9;018c&lt;br&gt;&#xA;सर्वकामफलः पुण्यः सिद्धचारणसेवितः&#x9;019a&lt;br&gt;&#xA;तस्य नाम्ना समाख्यातो जम्बूद्वीपः सनातनः&#x9;019c&lt;br&gt;&#xA;योजनानां सहस्रं च शतं च भरतर्षभ&#x9;020a&lt;br&gt;&#xA;उत्सेधो वृक्षराजस्य दिवस्पृङ्मनुजेश्वर&#x9;020c&lt;br&gt;&#xA;अरत्नीनां सहस्रं च शतानि दश पञ्च च&#x9;021a&lt;br&gt;&#xA;परिणाहस्तु वृक्षस्य फलानां रसभेदिनाम्&#x9;021c&lt;br&gt;&#xA;पतमानानि तान्युर्व्यां कुर्वन्ति विपुलं स्वनम्&#x9;022a&lt;br&gt;&#xA;मुञ्चन्ति च रसं राजंस्तस्मिन्रजतसन्निभम्&#x9;022c&lt;br&gt;&#xA;तस्या जम्ब्वाः फलरसो नदी भूत्वा जनाधिप&#x9;023a&lt;br&gt;&#xA;मेरुं प्रदक्षिणं कृत्वा सम्प्रयात्युत्तरान्कुरून्&#x9;023c&lt;br&gt;&#xA;पिबन्ति तद्रसं हृष्टा जना नित्यं जनाधिप&#x9;024a&lt;br&gt;&#xA;तस्मिन्फलरसे पीते न जरा बाधते च तान्&#x9;024c&lt;br&gt;&#xA;तत्र जाम्बूनदं नाम कनकं देवभूषणम्&#x9;025a&lt;br&gt;&#xA;तरुणादित्यवर्णाश्च जायन्ते तत्र मानवाः&#x9;025c&lt;br&gt;&#xA;तथा माल्यवतः शृङ्गे दीप्यते तत्र हव्यवाट्&#x9;026a&lt;br&gt;&#xA;नाम्ना संवर्तको नाम कालाग्निर्भरतर्षभ&#x9;026c&lt;br&gt;&#xA;तथा माल्यवतः शृङ्गे पूर्वे पूर्वान्तगण्डिका&#x9;027a&lt;br&gt;&#xA;योजनानां सहस्राणि पञ्चाशन्माल्यवान्स्थितः&#x9;027c&lt;br&gt;&#xA;महारजतसङ्काशा जायन्ते तत्र मानवाः&#x9;028a&lt;br&gt;&#xA;ब्रह्मलोकाच्च्युताः सर्वे सर्वे च ब्रह्मवादिनः&#x9;028c&lt;br&gt;&#xA;तपस्तु तप्यमानास्ते भवन्ति ह्यूर्ध्वरेतसः&#x9;029a&lt;br&gt;&#xA;रक्षणार्थं तु भूतानां प्रविशन्ति दिवाकरम्&#x9;029c&lt;br&gt;&#xA;षष्टिस्तानि सहस्राणि षष्टिरेव शतानि च&#x9;030a&lt;br&gt;&#xA;अरुणस्याग्रतो यान्ति परिवार्य दिवाकरम्&#x9;030c&lt;br&gt;&#xA;षष्टिं वर्षसहस्राणि षष्टिमेव शतानि च&#x9;031a&lt;br&gt;&#xA;आदित्यतापतप्तास्ते विशन्ति शशिमण्डलम&#x9;031c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/009/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/009/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;वर्षाणां चैव नामानि पर्वतानां च सञ्जय&#x9;001a&lt;br&gt;&#xA;आचक्ष्व मे यथातत्त्वं ये च पर्वतवासिनः&#x9;001c&lt;br&gt;&#xA;सञ्जय उवाच&#x9;002&lt;br&gt;&#xA;दक्षिणेन तु श्वेतस्य नीलस्यैवोत्तरेण तु&#x9;002a&lt;br&gt;&#xA;वर्षं रमणकं नाम जायन्ते तत्र मानवाः&#x9;002c&lt;br&gt;&#xA;शुक्लाभिजनसम्पन्नाः सर्वे सुप्रियदर्शनाः&#x9;003a&lt;br&gt;&#xA;रतिप्रधानाश्च तथा जायन्ते तत्र मानवाः&#x9;003c&lt;br&gt;&#xA;दश वर्षसहस्राणि शतानि दश पञ्च च&#x9;004a&lt;br&gt;&#xA;जीवन्ति ते महाराज नित्यं मुदितमानसाः&#x9;004c&lt;br&gt;&#xA;दक्षिणे शृङ्गिणश्चैव श्वेतस्याथोत्तरेण च&#x9;005a&lt;br&gt;&#xA;वर्षं हैरण्वतं नाम यत्र हैरण्वती नदी&#x9;005c&lt;br&gt;&#xA;यक्षानुगा महाराज धनिनः प्रियदर्शनाः&#x9;006a&lt;br&gt;&#xA;महाबलास्तत्र सदा राजन्मुदितमानसाः&#x9;006c&lt;br&gt;&#xA;एकादश सहस्राणि वर्षाणां ते जनाधिप&#x9;007a&lt;br&gt;&#xA;आयुष्प्रमाणं जीवन्ति शतानि दश पञ्च च&#x9;007c&lt;br&gt;&#xA;शृङ्गाणि वै शृङ्गवतस्त्रीण्येव मनुजाधिप&#x9;008a&lt;br&gt;&#xA;एकं मणिमयं तत्र तथैकं रौक्ममद्भुतम्&#x9;008c&lt;br&gt;&#xA;सर्वरत्नमयं चैकं भवनैरुपशोभितम्&#x9;009a&lt;br&gt;&#xA;तत्र स्वयम्प्रभा देवी नित्यं वसति शाण्डिली&#x9;009c&lt;br&gt;&#xA;उत्तरेण तु शृङ्गस्य समुद्रान्ते जनाधिप&#x9;010a&lt;br&gt;&#xA;वर्षमैरावतं नाम तस्माच्छृङ्गवतः परम्&#x9;010c&lt;br&gt;&#xA;न तत्र सूर्यस्तपति न ते जीर्यन्ति मानवाः&#x9;011a&lt;br&gt;&#xA;चन्द्रमाश्च सनक्षत्रो ज्योतिर्भूत इवावृतः&#x9;011c&lt;br&gt;&#xA;पद्मप्रभाः पद्मवर्णाः पद्मपत्रनिभेक्षणाः&#x9;012a&lt;br&gt;&#xA;पद्मपत्रसुगन्धाश्च जायन्ते तत्र मानवाः&#x9;012c&lt;br&gt;&#xA;अनिष्पन्दाः सुगन्धाश्च निराहारा जितेन्द्रियाः&#x9;013a&lt;br&gt;&#xA;देवलोकच्युताः सर्वे तथा विरजसो नृप&#x9;013c&lt;br&gt;&#xA;त्रयोदश सहस्राणि वर्षाणां ते जनाधिप&#x9;014a&lt;br&gt;&#xA;आयुष्प्रमाणं जीवन्ति नरा भरतसत्तम&#x9;014c&lt;br&gt;&#xA;क्षीरोदस्य समुद्रस्य तथैवोत्तरतः प्रभुः&#x9;015a&lt;br&gt;&#xA;हरिर्वसति वैकुण्ठः शकटे कनकात्मके&#x9;015c&lt;br&gt;&#xA;अष्टचक्रं हि तद्यानं भूतयुक्तं मनोजवम्&#x9;016a&lt;br&gt;&#xA;अग्निवर्णं महावेगं जाम्बूनदपरिष्कृतम्&#x9;016c&lt;br&gt;&#xA;स प्रभुः सर्वभूतानां विभुश्च भरतर्षभ&#x9;017a&lt;br&gt;&#xA;सङ्क्षेपो विस्तरश्चैव कर्ता कारयिता च सः&#x9;017c&lt;br&gt;&#xA;पृथिव्यापस्तथाकाशं वायुस्तेजश्च पार्थिव&#x9;018a&lt;br&gt;&#xA;स यज्ञः सर्वभूतानामास्यं तस्य हुताशनः&#x9;018c&lt;br&gt;&#xA;वैशम्पायन उवाच&#x9;019&lt;br&gt;&#xA;एवमुक्तः सञ्जयेन धृतराष्ट्रो महामनाः&#x9;019a&lt;br&gt;&#xA;ध्यानमन्वगमद्राजा पुत्रान्प्रति जनाधिप&#x9;019c&lt;br&gt;&#xA;स विचिन्त्य महाराज पुनरेवाब्रवीद्वचः&#x9;020a&lt;br&gt;&#xA;असंशयं सूतपुत्र कालः सङ्क्षिपते जगत्&#x9;020c&lt;br&gt;&#xA;सृजते च पुनः सर्वं नेह विद्यति शाश्वतम्&#x9;020e&lt;br&gt;&#xA;नरो नारायणश्चैव सर्वज्ञः सर्वभूतभृत्&#x9;021a&lt;br&gt;&#xA;देवा वैकुण्ठ इत्याहुर्वेदा विष्णुरिति प्रभुम्&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/010/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/010/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;यदिदं भारतं वर्षं यत्रेदं मूर्छितं बलम्&#x9;001a&lt;br&gt;&#xA;यत्रातिमात्रं लुब्धोऽयं पुत्रो दुर्योधनो मम&#x9;001c&lt;br&gt;&#xA;यत्र गृद्धाः पाण्डुसुता यत्र मे सज्जते मनः&#x9;002a&lt;br&gt;&#xA;एतन्मे तत्त्वमाचक्ष्व कुशलो ह्यसि सञ्जय&#x9;002c&lt;br&gt;&#xA;सञ्जय उवाच&#x9;003&lt;br&gt;&#xA;न तत्र पाण्डवा गृद्धाः शृणु राजन्वचो मम&#x9;003a&lt;br&gt;&#xA;गृद्धो दुर्योधनस्तत्र शकुनिश्चापि सौबलः&#x9;003c&lt;br&gt;&#xA;अपरे क्षत्रियाश्चापि नानाजनपदेश्वराः&#x9;004a&lt;br&gt;&#xA;ये गृद्धा भारते वर्षे न मृष्यन्ति परस्परम्&#x9;004c&lt;br&gt;&#xA;अत्र ते वर्णयिष्यामि वर्षं भारत भारतम्&#x9;005a&lt;br&gt;&#xA;प्रियमिन्द्रस्य देवस्य मनोर्वैवस्वतस्य च&#x9;005c&lt;br&gt;&#xA;पृथोश्च राजन्वैन्यस्य तथेक्ष्वाकोर्महात्मनः&#x9;006a&lt;br&gt;&#xA;ययातेरम्बरीषस्य मान्धातुर्नहुषस्य च&#x9;006c&lt;br&gt;&#xA;तथैव मुचुकुन्दस्य शिबेरौशीनरस्य च&#x9;007a&lt;br&gt;&#xA;ऋषभस्य तथैलस्य नृगस्य नृपतेस्तथा&#x9;007c&lt;br&gt;&#xA;अन्येषां च महाराज क्षत्रियाणां बलीयसाम्&#x9;008a&lt;br&gt;&#xA;सर्वेषामेव राजेन्द्र प्रियं भारत भारतम्&#x9;008c&lt;br&gt;&#xA;तत्ते वर्षं प्रवक्ष्यामि यथाश्रुतमरिन्दम&#x9;009a&lt;br&gt;&#xA;शृणु मे गदतो राजन्यन्मां त्वं परिपृच्छसि&#x9;009c&lt;br&gt;&#xA;महेन्द्रो मलयः सह्यः शुक्तिमानृक्षवानपि&#x9;010a&lt;br&gt;&#xA;विन्ध्यश्च पारियात्रश्च सप्तैते कुलपर्वताः&#x9;010c&lt;br&gt;&#xA;तेषां सहस्रशो राजन्पर्वतास्तु समीपतः&#x9;011a&lt;br&gt;&#xA;अभिज्ञाताः सारवन्तो विपुलाश्चित्रसानवः&#x9;011c&lt;br&gt;&#xA;अन्ये ततोऽपरिज्ञाता ह्रस्वा ह्रस्वोपजीविनः&#x9;012a&lt;br&gt;&#xA;आर्या म्लेच्छाश्च कौरव्य तैर्मिश्राः पुरुषा विभो&#x9;012c&lt;br&gt;&#xA;नदीः पिबन्ति बहुला गङ्गां सिन्धुं सरस्वतीम्&#x9;013a&lt;br&gt;&#xA;गोदावरीं नर्मदां च बाहुदां च महानदीम्&#x9;013c&lt;br&gt;&#xA;शतद्रुं चन्द्रभागां च यमुनां च महानदीम्&#x9;014a&lt;br&gt;&#xA;दृषद्वतीं विपाशां च विपापां स्थूलवालुकाम्&#x9;014c&lt;br&gt;&#xA;नदीं वेत्रवतीं चैव कृष्णवेणां च निम्नगाम्&#x9;015a&lt;br&gt;&#xA;इरावतीं वितस्तां च पयोष्णीं देविकामपि&#x9;015c&lt;br&gt;&#xA;वेदस्मृतिं वेतसिनीं त्रिदिवामिष्कुमालिनीम्&#x9;016a&lt;br&gt;&#xA;करीषिणीं चित्रवहां चित्रसेनां च निम्नगाम्&#x9;016c&lt;br&gt;&#xA;गोमतीं धूतपापां च वन्दनां च महानदीम्&#x9;017a&lt;br&gt;&#xA;कौशिकीं त्रिदिवां कृत्यां विचित्रां लोहतारिणीम्&#x9;017c&lt;br&gt;&#xA;रथस्थां शतकुम्भां च सरयूं च नरेश्वर&#x9;018a&lt;br&gt;&#xA;चर्मण्वतीं वेत्रवतीं हस्तिसोमां दिशं तथा&#x9;018c&lt;br&gt;&#xA;शतावरीं पयोष्णीं च परां भैमरथीं तथा&#x9;019a&lt;br&gt;&#xA;कावेरीं चुलुकां चापि वापीं शतबलामपि&#x9;019c&lt;br&gt;&#xA;निचीरां महितां चापि सुप्रयोगां नराधिप&#x9;020a&lt;br&gt;&#xA;पवित्रां कुण्डलां सिन्धुं वाजिनीं पुरमालिनीम्&#x9;020c&lt;br&gt;&#xA;पूर्वाभिरामां वीरां च भीमामोघवतीं तथा&#x9;021a&lt;br&gt;&#xA;पलाशिनीं पापहरां महेन्द्रां पिप्पलावतीम्&#x9;021c&lt;br&gt;&#xA;पारिषेणामसिक्नीं च सरलां भारमर्दिनीम्&#x9;022a&lt;br&gt;&#xA;पुरुहीं प्रवरां मेनां मोघां घृतवतीं तथा&#x9;022c&lt;br&gt;&#xA;धूमत्यामतिकृष्णां च सूचीं छावीं च कौरव&#x9;023a&lt;br&gt;&#xA;सदानीरामधृष्यां च कुशधारां महानदीम्&#x9;023c&lt;br&gt;&#xA;शशिकान्तां शिवां चैव तथा वीरवतीमपि&#x9;024a&lt;br&gt;&#xA;वास्तुं सुवास्तुं गौरीं च कम्पनां सहिरण्वतीम्&#x9;024c&lt;br&gt;&#xA;हिरण्वतीं चित्रवतीं चित्रसेनां च निम्नगाम्&#x9;025a&lt;br&gt;&#xA;रथचित्रां ज्योतिरथां विश्वामित्रां कपिञ्जलाम्&#x9;025c&lt;br&gt;&#xA;उपेन्द्रां बहुलां चैव कुचरामम्बुवाहिनीम्&#x9;026a&lt;br&gt;&#xA;वैनन्दीं पिञ्जलां वेण्णां तुङ्गवेणां महानदीम्&#x9;026c&lt;br&gt;&#xA;विदिशां कृष्णवेण्णां च ताम्रां च कपिलामपि&#x9;027a&lt;br&gt;&#xA;शलुं सुवामां वेदाश्वां हरिस्रावां महापगाम्&#x9;027c&lt;br&gt;&#xA;शीघ्रां च पिच्छिलां चैव भारद्वाजीं च निम्नगाम्&#x9;028a&lt;br&gt;&#xA;कौशिकीं निम्नगां शोणां बाहुदामथ चन्दनाम्&#x9;028c&lt;br&gt;&#xA;दुर्गामन्तःशिलां चैव ब्रह्ममेध्यां बृहद्वतीम्&#x9;029a&lt;br&gt;&#xA;चरक्षां महिरोहीं च तथा जम्बुनदीमपि&#x9;029c&lt;br&gt;&#xA;सुनसां तमसां दासीं त्रसामन्यां वराणसीम्&#x9;030a&lt;br&gt;&#xA;लोलोद्धृतकरां चैव पूर्णाशां च महानदीम्&#x9;030c&lt;br&gt;&#xA;मानवीं वृषभां चैव महानद्यो जनाधिप&#x9;031a&lt;br&gt;&#xA;सदानिरामयां वृत्यां मन्दगां मन्दवाहिनीम्&#x9;031c&lt;br&gt;&#xA;ब्रह्माणीं च महागौरीं दुर्गामपि च भारत&#x9;032a&lt;br&gt;&#xA;चित्रोपलां चित्रबर्हां मञ्जुं मकरवाहिनीम्&#x9;032c&lt;br&gt;&#xA;मन्दाकिनीं वैतरणीं कोकां चैव महानदीम्&#x9;033a&lt;br&gt;&#xA;शुक्तिमतीमरण्यां च पुष्पवेण्युत्पलावतीम्&#x9;033c&lt;br&gt;&#xA;लोहित्यां करतोयां च तथैव वृषभङ्गिनीम्&#x9;034a&lt;br&gt;&#xA;कुमारीमृषिकुल्यां च ब्रह्मकुल्यां च भारत&#x9;034c&lt;br&gt;&#xA;सरस्वतीः सुपुण्याश्च सर्वा गङ्गाश्च मारिष&#x9;035a&lt;br&gt;&#xA;विश्वस्य मातरः सर्वाः सर्वाश्चैव महाबलाः&#x9;035c&lt;br&gt;&#xA;तथा नद्यस्त्वप्रकाशाः शतशोऽथ सहस्रशः&#x9;036a&lt;br&gt;&#xA;इत्येताः सरितो राजन्समाख्याता यथास्मृति&#x9;036c&lt;br&gt;&#xA;अत ऊर्ध्वं जनपदान्निबोध गदतो मम&#x9;037a&lt;br&gt;&#xA;तत्रेमे कुरुपाञ्चालाः शाल्वमाद्रेयजाङ्गलाः&#x9;037c&lt;br&gt;&#xA;शूरसेनाः कलिङ्गाश्च बोधा मौकास्तथैव च&#x9;038a&lt;br&gt;&#xA;मत्स्याः सुकुट्यः सौबल्याः कुन्तलाः काशिकोशलाः&#x9;038c&lt;br&gt;&#xA;चेदिवत्साः करूषाश्च भोजाः सिन्धुपुलिन्दकाः&#x9;039a&lt;br&gt;&#xA;उत्तमौजा दशार्णाश्च मेकलाश्चोत्कलैः सह&#x9;039c&lt;br&gt;&#xA;पाञ्चालाः कौशिजाश्चैव एकपृष्ठा युगन्धराः&#x9;040a&lt;br&gt;&#xA;सौधा मद्रा भुजिङ्गाश्च काशयोऽपरकाशयः&#x9;040c&lt;br&gt;&#xA;जठराः कुक्कुशाश्चैव सुदाशार्णाश्च भारत&#x9;041a&lt;br&gt;&#xA;कुन्तयोऽवन्तयश्चैव तथैवापरकुन्तयः&#x9;041c&lt;br&gt;&#xA;गोविन्दा मन्दकाः षण्डा विदर्भानूपवासिकाः&#x9;042a&lt;br&gt;&#xA;अश्मकाः पांसुराष्ट्राश्च गोपराष्ट्राः पनीतकाः&#x9;042c&lt;br&gt;&#xA;आदिराष्ट्राः सुकुट्टाश्च बलिराष्ट्रं च केवलम्&#x9;043a&lt;br&gt;&#xA;वानरास्याः प्रवाहाश्च वक्रा वक्रभयाः शकाः&#x9;043c&lt;br&gt;&#xA;विदेहका मागधाश्च सुह्माश्च विजयास्तथा&#x9;044a&lt;br&gt;&#xA;अङ्गा वङ्गाः कलिङ्गाश्च यकृल्लोमान एव च&#x9;044c&lt;br&gt;&#xA;मल्लाः सुदेष्णाः प्राहूतास्तथा माहिषकार्षिकाः&#x9;045a&lt;br&gt;&#xA;वाहीका वाटधानाश्च आभीराः कालतोयकाः&#x9;045c&lt;br&gt;&#xA;अपरन्ध्राश्च शूद्राश्च पह्लवाश्चर्मखण्डिकाः&#x9;046a&lt;br&gt;&#xA;अटवीशबराश्चैव मरुभौमाश्च मारिष&#x9;046c&lt;br&gt;&#xA;उपावृश्चानुपावृश्चसुराष्ट्राः केकयास्तथा&#x9;047a&lt;br&gt;&#xA;कुट्टापरान्ता द्वैधेयाः काक्षाः सामुद्रनिष्कुटाः&#x9;047c&lt;br&gt;&#xA;अन्ध्राश्च बहवो राजन्नन्तर्गिर्यास्तथैव च&#x9;048a&lt;br&gt;&#xA;बहिर्गिर्याङ्गमलदा मागधा मानवर्जकाः&#x9;048c&lt;br&gt;&#xA;मह्युत्तराः प्रावृषेया भार्गवाश्च जनाधिप&#x9;049a&lt;br&gt;&#xA;पुण्ड्रा भार्गाः किराताश्च सुदोष्णाः प्रमुदास्तथा&#x9;049c&lt;br&gt;&#xA;शका निषादा निषधास्तथैवानर्तनैरृताः&#x9;050a&lt;br&gt;&#xA;दुगूलाः प्रतिमत्स्याश्च कुशलाः कुनटास्तथा&#x9;050c&lt;br&gt;&#xA;तीरग्राहास्तरतोया राजिका रस्यकागणाः&#x9;051a&lt;br&gt;&#xA;तिलकाः पारसीकाश्च मधुमन्तः प्रकुत्सकाः&#x9;051c&lt;br&gt;&#xA;काश्मीराः सिन्धुसौवीरा गान्धारा दर्शकास्तथा&#x9;052a&lt;br&gt;&#xA;अभीसारा कुलूताश्च शैवला बाह्लिकास्तथा&#x9;052c&lt;br&gt;&#xA;दर्वीकाः सकचा दर्वा वातजामरथोरगाः&#x9;053a&lt;br&gt;&#xA;बहुवाद्याश्च कौरव्य सुदामानः सुमल्लिकाः&#x9;053c&lt;br&gt;&#xA;वध्राः करीषकाश्चापि कुलिन्दोपत्यकास्तथा&#x9;054a&lt;br&gt;&#xA;वनायवो दशापार्श्वा रोमाणः कुशबिन्दवः&#x9;054c&lt;br&gt;&#xA;कच्छा गोपालकच्छाश्च लाङ्गलाः परवल्लकाः&#x9;055a&lt;br&gt;&#xA;किराता बर्बराः सिद्धा विदेहास्ताम्रलिङ्गकाः&#x9;055c&lt;br&gt;&#xA;ओष्ट्राः पुण्ड्राः ससैरन्ध्राः पार्वतीयाश्च मारिष&#x9;056a&lt;br&gt;&#xA;अथापरे जनपदा दक्षिणा भरतर्षभ&#x9;056c&lt;br&gt;&#xA;द्रविडाः केरलाः प्राच्या भूषिका वनवासिनः&#x9;057a&lt;br&gt;&#xA;उन्नत्यका माहिषका विकल्पा मूषकास्तथा&#x9;057c&lt;br&gt;&#xA;कर्णिकाः कुन्तिकाश्चैव सौद्भिदा नलकालकाः&#x9;058a&lt;br&gt;&#xA;कौकुट्टकास्तथा चोलाः कोङ्कणा मालवाणकाः&#x9;058c&lt;br&gt;&#xA;समङ्गाः कोपनाश्चैव कुकुराङ्गदमारिषाः&#x9;059a&lt;br&gt;&#xA;ध्वजिन्युत्सवसङ्केतास्त्रिगर्ताः सर्वसेनयः&#x9;059c&lt;br&gt;&#xA;त्र्यङ्गाः केकरकाः प्रोष्ठाः परसञ्चरकास्तथा&#x9;060a&lt;br&gt;&#xA;तथैव विन्ध्यपुलकाः पुलिन्दाः कल्कलैः सह&#x9;060c&lt;br&gt;&#xA;मालका मल्लकाश्चैव तथैवापरवर्तकाः&#x9;061a&lt;br&gt;&#xA;कुलिन्दाः कुलकाश्चैव करण्ठाः कुरकास्तथा&#x9;061c&lt;br&gt;&#xA;मूषका स्तनबालाश्च सतियः पत्तिपञ्जकाः&#x9;062a&lt;br&gt;&#xA;आदिदायाः सिरालाश्च स्तूबका स्तनपास्तथा&#x9;062c&lt;br&gt;&#xA;हृषीविदर्भाः कान्तीकास्तङ्गणाः परतङ्गणाः&#x9;063a&lt;br&gt;&#xA;उत्तराश्चापरे म्लेच्छा जना भरतसत्तम&#x9;063c&lt;br&gt;&#xA;यवनाश्च सकाम्बोजा दारुणा म्लेच्छजातयः&#x9;064a&lt;br&gt;&#xA;सक्षद्द्रुहः कुन्तलाश्च हूणाः पारतकैः सह&#x9;064c&lt;br&gt;&#xA;तथैव मरधाश्चीनास्तथैव दशमालिकाः&#x9;065a&lt;br&gt;&#xA;क्षत्रियोपनिवेशाश्च वैश्यशूद्रकुलानि च&#x9;065c&lt;br&gt;&#xA;शूद्राभीराथ दरदाः काश्मीराः पशुभिः सह&#x9;066a&lt;br&gt;&#xA;खशिकाश्च तुखाराश्च पल्लवा गिरिगह्वराः&#x9;066c&lt;br&gt;&#xA;आत्रेयाः सभरद्वाजास्तथैव स्तनयोषिकाः&#x9;067a&lt;br&gt;&#xA;औपकाश्च कलिङ्गाश्च किरातानां च जातयः&#x9;067c&lt;br&gt;&#xA;तामरा हंसमार्गाश्च तथैव करभञ्जकाः&#x9;068a&lt;br&gt;&#xA;उद्देशमात्रेण मया देशाः सङ्कीर्तिताः प्रभो&#x9;068c&lt;br&gt;&#xA;यथागुणबलं चापि त्रिवर्गस्य महाफलम्&#x9;069a&lt;br&gt;&#xA;दुह्येद्धेनुः कामधुक्च भूमिः सम्यगनुष्ठिता&#x9;069c&lt;br&gt;&#xA;तस्यां गृध्यन्ति राजानः शूरा धर्मार्थकोविदाः&#x9;070a&lt;br&gt;&#xA;ते त्यजन्त्याहवे प्राणान्रसागृद्धास्तरस्विनः&#x9;070c&lt;br&gt;&#xA;देवमानुषकायानां कामं भूमिः परायणम्&#x9;071a&lt;br&gt;&#xA;अन्योन्यस्यावलुम्पन्ति सारमेया इवामिषम्&#x9;071c&lt;br&gt;&#xA;राजानो भरतश्रेष्ठ भोक्तुकामा वसुन्धराम्&#x9;072a&lt;br&gt;&#xA;न चापि तृप्तिः कामानां विद्यते चेह कस्यचित्&#x9;072c&lt;br&gt;&#xA;तस्मात्परिग्रहे भूमेर्यतन्ते कुरुपाण्डवाः&#x9;073a&lt;br&gt;&#xA;साम्ना दानेन भेदेन दण्डेनैव च पार्थिव&#x9;073c&lt;br&gt;&#xA;पिता माता च पुत्रश्च खं द्यौश्च नरपुङ्गव&#x9;074a&lt;br&gt;&#xA;भूमिर्भवति भूतानां सम्यगच्छिद्रदर्शिनी&#x9;074c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/011/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/011/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;भारतस्यास्य वर्षस्य तथा हैमवतस्य च&#x9;001a&lt;br&gt;&#xA;प्रमाणमायुषः सूत फलं चापि शुभाशुभम्&#x9;001c&lt;br&gt;&#xA;अनागतमतिक्रान्तं वर्तमानं च सञ्जय&#x9;002a&lt;br&gt;&#xA;आचक्ष्व मे विस्तरेण हरिवर्षं तथैव च&#x9;002c&lt;br&gt;&#xA;सञ्जय उवाच&#x9;003&lt;br&gt;&#xA;चत्वारि भारते वर्षे युगानि भरतर्षभ&#x9;003a&lt;br&gt;&#xA;कृतं त्रेता द्वापरं च पुष्यं च कुरुवर्धन&#x9;003c&lt;br&gt;&#xA;पूर्वं कृतयुगं नाम ततस्त्रेतायुगं विभो&#x9;004a&lt;br&gt;&#xA;सङ्क्षेपाद्द्वापरस्याथ ततः पुष्यं प्रवर्तते&#x9;004c&lt;br&gt;&#xA;चत्वारि च सहस्राणि वर्षाणां कुरुसत्तम&#x9;005a&lt;br&gt;&#xA;आयुःसङ्ख्या कृतयुगे सङ्ख्याता राजसत्तम&#x9;005c&lt;br&gt;&#xA;तथा त्रीणि सहस्राणि त्रेतायां मनुजाधिप&#x9;006a&lt;br&gt;&#xA;द्विसहस्रं द्वापरे तु शते तिष्ठति सम्प्रति&#x9;006c&lt;br&gt;&#xA;न प्रमाणस्थितिर्ह्यस्ति पुष्येऽस्मिन्भरतर्षभ&#x9;007a&lt;br&gt;&#xA;गर्भस्थाश्च म्रियन्तेऽत्र तथा जाता म्रियन्ति च&#x9;007c&lt;br&gt;&#xA;महाबला महासत्त्वाः प्रजागुणसमन्विताः&#x9;008a&lt;br&gt;&#xA;अजायन्त कृते राजन्मुनयः सुतपोधनाः&#x9;008c&lt;br&gt;&#xA;महोत्साहा महात्मानो धार्मिकाः सत्यवादिनः&#x9;009a&lt;br&gt;&#xA;जाताः कृतयुगे राजन्धनिनः प्रियदर्शनाः&#x9;009c&lt;br&gt;&#xA;आयुष्मन्तो महावीरा धनुर्धरवरा युधि&#x9;010a&lt;br&gt;&#xA;जायन्ते क्षत्रियाः शूरास्त्रेतायां चक्रवर्तिनः&#x9;010c&lt;br&gt;&#xA;सर्ववर्णा महाराज जायन्ते द्वापरे सति&#x9;011a&lt;br&gt;&#xA;महोत्साहा महावीर्याः परस्परवधैषिणः&#x9;011c&lt;br&gt;&#xA;तेजसाल्पेन संयुक्ताः क्रोधनाः पुरुषा नृप&#x9;012a&lt;br&gt;&#xA;लुब्धाश्चानृतकाश्चैव पुष्ये जायन्ति भारत&#x9;012c&lt;br&gt;&#xA;ईर्ष्या मानस्तथा क्रोधो मायासूया तथैव च&#x9;013a&lt;br&gt;&#xA;पुष्ये भवन्ति मर्त्यानां रागो लोभश्च भारत&#x9;013c&lt;br&gt;&#xA;सङ्क्षेपो वर्तते राजन्द्वापरेऽस्मिन्नराधिप&#x9;014a&lt;br&gt;&#xA;गुणोत्तरं हैमवतं हरिवर्षं ततः परम्&#x9;014c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/012/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/012/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;जम्बूखण्डस्त्वया प्रोक्तो यथावदिह सञ्जय&#x9;001a&lt;br&gt;&#xA;विष्कम्भमस्य प्रब्रूहि परिमाणं च तत्त्वतः&#x9;001c&lt;br&gt;&#xA;समुद्रस्य प्रमाणं च सम्यगच्छिद्रदर्शन&#x9;002a&lt;br&gt;&#xA;शाकद्वीपं च मे ब्रूहि कुशद्वीपं च सञ्जय&#x9;002c&lt;br&gt;&#xA;शाल्मलं चैव तत्त्वेन क्रौञ्चद्वीपं तथैव च&#x9;003a&lt;br&gt;&#xA;ब्रूहि गावल्गणे सर्वं राहोः सोमार्कयोस्तथा&#x9;003c&lt;br&gt;&#xA;सञ्जय उवाच&#x9;004&lt;br&gt;&#xA;राजन्सुबहवो द्वीपा यैरिदं सन्ततं जगत्&#x9;004a&lt;br&gt;&#xA;सप्त त्वहं प्रवक्ष्यामि चन्द्रादित्यौ ग्रहांस्तथा&#x9;004c&lt;br&gt;&#xA;अष्टादश सहस्राणि योजनानां विशां पते&#x9;005a&lt;br&gt;&#xA;षट्शतानि च पूर्णानि विष्कम्भो जम्बुपर्वतः&#x9;005c&lt;br&gt;&#xA;लावणस्य समुद्रस्य विष्कम्भो द्विगुणः स्मृतः&#x9;006a&lt;br&gt;&#xA;नानाजनपदाकीर्णो मणिविद्रुमचित्रितः&#x9;006c&lt;br&gt;&#xA;नैकधातुविचित्रैश्च पर्वतैरुपशोभितः&#x9;007a&lt;br&gt;&#xA;सिद्धचारणसङ्कीर्णः सागरः परिमण्डलः&#x9;007c&lt;br&gt;&#xA;शाकद्वीपं च वक्ष्यामि यथावदिह पार्थिव&#x9;008a&lt;br&gt;&#xA;शृणु मे त्वं यथान्यायं ब्रुवतः कुरुनन्दन&#x9;008c&lt;br&gt;&#xA;जम्बूद्वीपप्रमाणेन द्विगुणः स नराधिप&#x9;009a&lt;br&gt;&#xA;विष्कम्भेण महाराज सागरोऽपि विभागशः&#x9;009c&lt;br&gt;&#xA;क्षीरोदो भरतश्रेष्ठ येन सम्परिवारितः&#x9;009e&lt;br&gt;&#xA;तत्र पुण्या जनपदा न तत्र म्रियते जनः&#x9;010a&lt;br&gt;&#xA;कुत एव हि दुर्भिक्षं क्षमातेजोयुता हि ते&#x9;010c&lt;br&gt;&#xA;शाकद्वीपस्य सङ्क्षेपो यथावद्भरतर्षभ&#x9;011a&lt;br&gt;&#xA;उक्त एष महाराज किमन्यच्छ्रोतुमिच्छसि&#x9;011c&lt;br&gt;&#xA;धृतराष्ट्र उवाच&#x9;012&lt;br&gt;&#xA;शाकद्वीपस्य सङ्क्षेपो यथावदिह सञ्जय&#x9;012a&lt;br&gt;&#xA;उक्तस्त्वया महाभाग विस्तरं ब्रूहि तत्त्वतः&#x9;012c&lt;br&gt;&#xA;सञ्जय उवाच&#x9;013&lt;br&gt;&#xA;तथैव पर्वता राजन्सप्तात्र मणिभूषिताः&#x9;013a&lt;br&gt;&#xA;रत्नाकरास्तथा नद्यस्तेषां नामानि मे शृणु&#x9;013c&lt;br&gt;&#xA;अतीवगुणवत्सर्वं तत्र पुण्यं जनाधिप&#x9;013e&lt;br&gt;&#xA;देवर्षिगन्धर्वयुतः परमो मेरुरुच्यते&#x9;014a&lt;br&gt;&#xA;प्रागायतो महाराज मलयो नाम पर्वतः&#x9;014c&lt;br&gt;&#xA;यतो मेघाः प्रवर्तन्ते प्रभवन्ति च सर्वशः&#x9;014e&lt;br&gt;&#xA;ततः परेण कौरव्य जलधारो महागिरिः&#x9;015a&lt;br&gt;&#xA;यत्र नित्यमुपादत्ते वासवः परमं जलम्&#x9;015c&lt;br&gt;&#xA;यतो वर्षं प्रभवति वर्षाकाले जनेश्वर&#x9;015e&lt;br&gt;&#xA;उच्चैर्गिरी रैवतको यत्र नित्यं प्रतिष्ठितः&#x9;016a&lt;br&gt;&#xA;रेवती दिवि नक्षत्रं पितामहकृतो विधिः&#x9;016c&lt;br&gt;&#xA;उत्तरेण तु राजेन्द्र श्यामो नाम महागिरिः&#x9;017a&lt;br&gt;&#xA;यतः श्यामत्वमापन्नाः प्रजा जनपदेश्वर&#x9;017c&lt;br&gt;&#xA;धृतराष्ट्र उवाच&#x9;018&lt;br&gt;&#xA;सुमहान्संशयो मेऽद्य प्रोक्तं सञ्जय यत्त्वया&#x9;018a&lt;br&gt;&#xA;प्रजाः कथं सूतपुत्र सम्प्राप्ताः श्यामतामिह&#x9;018c&lt;br&gt;&#xA;सञ्जय उवाच&#x9;019&lt;br&gt;&#xA;सर्वेष्वेव महाप्राज्ञ द्वीपेषु कुरुनन्दन&#x9;019a&lt;br&gt;&#xA;गौरः कृष्णश्च वर्णौ द्वौ तयोर्वर्णान्तरं नृप&#x9;019c&lt;br&gt;&#xA;श्यामो यस्मात्प्रवृत्तो वै तत्ते वक्ष्यामि भारत&#x9;020a&lt;br&gt;&#xA;आस्तेऽत्र भगवान्कृष्णस्तत्कान्त्या श्यामतां गतः&#x9;020c&lt;br&gt;&#xA;ततः परं कौरवेन्द्र दुर्गशैलो महोदयः&#x9;021a&lt;br&gt;&#xA;केसरी केसरयुतो यतो वातः प्रवायति&#x9;021c&lt;br&gt;&#xA;तेषां योजनविष्कम्भो द्विगुणः प्रविभागशः&#x9;022a&lt;br&gt;&#xA;वर्षाणि तेषु कौरव्य सम्प्रोक्तानि मनीषिभिः&#x9;022c&lt;br&gt;&#xA;महामेरुर्महाकाशो जलदः कुमुदोत्तरः&#x9;023a&lt;br&gt;&#xA;जलधारात्परो राजन्सुकुमार इति स्मृतः&#x9;023c&lt;br&gt;&#xA;रैवतस्य तु कौमारः श्यामस्य तु मणीचकः&#x9;024a&lt;br&gt;&#xA;केसरस्याथ मोदाकी परेण तु महापुमान्&#x9;024c&lt;br&gt;&#xA;परिवार्य तु कौरव्य दैर्घ्यं ह्रस्वत्वमेव च&#x9;025a&lt;br&gt;&#xA;जम्बूद्वीपेन विख्यातस्तस्य मध्ये महाद्रुमः&#x9;025c&lt;br&gt;&#xA;शाको नाम महाराज तस्य द्वीपस्य मध्यगः&#x9;026a&lt;br&gt;&#xA;तत्र पुण्या जनपदाः पूज्यते तत्र शङ्करः&#x9;026c&lt;br&gt;&#xA;तत्र गच्छन्ति सिद्धाश्च चारणा दैवतानि च&#x9;027a&lt;br&gt;&#xA;धार्मिकाश्च प्रजा राजंश्चत्वारोऽतीव भारत&#x9;027c&lt;br&gt;&#xA;वर्णाः स्वकर्मनिरता न च स्तेनोऽत्र दृश्यते&#x9;028a&lt;br&gt;&#xA;दीर्घायुषो महाराज जरामृत्युविवर्जिताः&#x9;028c&lt;br&gt;&#xA;प्रजास्तत्र विवर्धन्ते वर्षास्विव समुद्रगाः&#x9;029a&lt;br&gt;&#xA;नद्यः पुण्यजलास्तत्र गङ्गा च बहुधागतिः&#x9;029c&lt;br&gt;&#xA;सुकुमारी कुमारी च सीता कावेरका तथा&#x9;030a&lt;br&gt;&#xA;महानदी च कौरव्य तथा मणिजला नदी&#x9;030c&lt;br&gt;&#xA;इक्षुवर्धनिका चैव तथा भरतसत्तम&#x9;030e&lt;br&gt;&#xA;ततः प्रवृत्ताः पुण्योदा नद्यः कुरुकुलोद्वह&#x9;031a&lt;br&gt;&#xA;सहस्राणां शतान्येव यतो वर्षति वासवः&#x9;031c&lt;br&gt;&#xA;न तासां नामधेयानि परिमाणं तथैव च&#x9;032a&lt;br&gt;&#xA;शक्यते परिसङ्ख्यातुं पुण्यास्ता हि सरिद्वराः&#x9;032c&lt;br&gt;&#xA;तत्र पुण्या जनपदाश्चत्वारो लोकसम्मताः&#x9;033a&lt;br&gt;&#xA;मगाश्च मशकाश्चैव मानसा मन्दगास्तथा&#x9;033c&lt;br&gt;&#xA;मगा ब्राह्मणभूयिष्ठाः स्वकर्मनिरता नृप&#x9;034a&lt;br&gt;&#xA;मशकेषु तु राजन्या धार्मिकाः सर्वकामदाः&#x9;034c&lt;br&gt;&#xA;मानसेषु महाराज वैश्याः कर्मोपजीविनः&#x9;035a&lt;br&gt;&#xA;सर्वकामसमायुक्ताः शूरा धर्मार्थनिश्चिताः&#x9;035c&lt;br&gt;&#xA;शूद्रास्तु मन्दगे नित्यं पुरुषा धर्मशीलिनः&#x9;035e&lt;br&gt;&#xA;न तत्र राजा राजेन्द्र न दण्डो न च दण्डिकाः&#x9;036a&lt;br&gt;&#xA;स्वधर्मेणैव धर्मं च ते रक्षन्ति परस्परम्&#x9;036c&lt;br&gt;&#xA;एतावदेव शक्यं तु तस्मिन्द्वीपे प्रभाषितुम्&#x9;037a&lt;br&gt;&#xA;एतावदेव श्रोतव्यं शाकद्वीपे महौजसि&#x9;037c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/013/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/013/</guid>
      <description>&lt;p&gt;सञ्जय उवाच&#x9;001&lt;br&gt;&#xA;उत्तरेषु तु कौरव्य द्वीपेषु श्रूयते कथा&#x9;001a&lt;br&gt;&#xA;यथाश्रुतं महाराज ब्रुवतस्तन्निबोध मे&#x9;001c&lt;br&gt;&#xA;घृततोयः समुद्रोऽत्र दधिमण्डोदकोऽपरः&#x9;002a&lt;br&gt;&#xA;सुरोदः सागरश्चैव तथान्यो घर्मसागरः&#x9;002c&lt;br&gt;&#xA;परस्परेण द्विगुणाः सर्वे द्वीपा नराधिप&#x9;003a&lt;br&gt;&#xA;सर्वतश्च महाराज पर्वतैः परिवारिताः&#x9;003c&lt;br&gt;&#xA;गौरस्तु मध्यमे द्वीपे गिरिर्मानःशिलो महान्&#x9;004a&lt;br&gt;&#xA;पर्वतः पश्चिमः कृष्णो नारायणनिभो नृप&#x9;004c&lt;br&gt;&#xA;तत्र रत्नानि दिव्यानि स्वयं रक्षति केशवः&#x9;005a&lt;br&gt;&#xA;प्रजापतिमुपासीनः प्रजानां विदधे सुखम्&#x9;005c&lt;br&gt;&#xA;कुशद्वीपे कुशस्तम्बो मध्ये जनपदस्य ह&#x9;006a&lt;br&gt;&#xA;सम्पूज्यते शल्मलिश्च द्वीपे शाल्मलिके नृप&#x9;006c&lt;br&gt;&#xA;क्रौञ्चद्वीपे महाक्रौञ्चो गिरी रत्नचयाकरः&#x9;007a&lt;br&gt;&#xA;सम्पूज्यते महाराज चातुर्वर्ण्येन नित्यदा&#x9;007c&lt;br&gt;&#xA;गोमन्दः पर्वतो राजन्सुमहान्सर्वधातुमान्&#x9;008a&lt;br&gt;&#xA;यत्र नित्यं निवसति श्रीमान्कमललोचनः&#x9;008c&lt;br&gt;&#xA;मोक्षिभिः संस्तुतो नित्यं प्रभुर्नारायणो हरिः&#x9;008e&lt;br&gt;&#xA;कुशद्वीपे तु राजेन्द्र पर्वतो विद्रुमैश्चितः&#x9;009a&lt;br&gt;&#xA;सुधामा नाम दुर्धर्षो द्वितीयो हेमपर्वतः&#x9;009c&lt;br&gt;&#xA;द्युतिमान्नाम कौरव्य तृतीयः कुमुदो गिरिः&#x9;010a&lt;br&gt;&#xA;चतुर्थः पुष्पवान्नाम पञ्चमस्तु कुशेशयः&#x9;010c&lt;br&gt;&#xA;षष्ठो हरिगिरिर्नाम षडेते पर्वतोत्तमाः&#x9;011a&lt;br&gt;&#xA;तेषामन्तरविष्कम्भो द्विगुणः प्रविभागशः&#x9;011c&lt;br&gt;&#xA;औद्भिदं प्रथमं वर्षं द्वितीयं वेणुमण्डलम्&#x9;012a&lt;br&gt;&#xA;तृतीयं वै रथाकारं चतुर्थं पालनं स्मृतम्&#x9;012c&lt;br&gt;&#xA;धृतिमत्पञ्चमं वर्षं षष्ठं वर्षं प्रभाकरम्&#x9;013a&lt;br&gt;&#xA;सप्तमं कापिलं वर्षं सप्तैते वर्षपुञ्जकाः&#x9;013c&lt;br&gt;&#xA;एतेषु देवगन्धर्वाः प्रजाश्च जगतीश्वर&#x9;014a&lt;br&gt;&#xA;विहरन्ति रमन्ते च न तेषु म्रियते जनः&#x9;014c&lt;br&gt;&#xA;न तेषु दस्यवः सन्ति म्लेच्छजात्योऽपि वा नृप&#x9;015a&lt;br&gt;&#xA;गौरप्रायो जनः सर्वः सुकुमारश्च पार्थिव&#x9;015c&lt;br&gt;&#xA;अवशिष्टेषु वर्षेषु वक्ष्यामि मनुजेश्वर&#x9;016a&lt;br&gt;&#xA;यथाश्रुतं महाराज तदव्यग्रमनाः शृणु&#x9;016c&lt;br&gt;&#xA;क्रौञ्चद्वीपे महाराज क्रौञ्चो नाम महागिरिः&#x9;017a&lt;br&gt;&#xA;क्रौञ्चात्परो वामनको वामनादन्धकारकः&#x9;017c&lt;br&gt;&#xA;अन्धकारात्परो राजन्मैनाकः पर्वतोत्तमः&#x9;018a&lt;br&gt;&#xA;मैनाकात्परतो राजन्गोविन्दो गिरिरुत्तमः&#x9;018c&lt;br&gt;&#xA;गोविन्दात्तु परो राजन्निबिडो नाम पर्वतः&#x9;019a&lt;br&gt;&#xA;परस्तु द्विगुणस्तेषां विष्कम्भो वंशवर्धन&#x9;019c&lt;br&gt;&#xA;देशांस्तत्र प्रवक्ष्यामि तन्मे निगदतः शृणु&#x9;020a&lt;br&gt;&#xA;क्रौञ्चस्य कुशलो देशो वामनस्य मनोनुगः&#x9;020c&lt;br&gt;&#xA;मनोनुगात्परश्चोष्णो देशः कुरुकुलोद्वह&#x9;021a&lt;br&gt;&#xA;उष्णात्परः प्रावरकः प्रावरादन्धकारकः&#x9;021c&lt;br&gt;&#xA;अन्धकारकदेशात्तु मुनिदेशः परः स्मृतः&#x9;022a&lt;br&gt;&#xA;मुनिदेशात्परश्चैव प्रोच्यते दुन्दुभिस्वनः&#x9;022c&lt;br&gt;&#xA;सिद्धचारणसङ्कीर्णो गौरप्रायो जनाधिप&#x9;023a&lt;br&gt;&#xA;एते देशा महाराज देवगन्धर्वसेविताः&#x9;023c&lt;br&gt;&#xA;पुष्करे पुष्करो नाम पर्वतो मणिरत्नमान्&#x9;024a&lt;br&gt;&#xA;तत्र नित्यं निवसति स्वयं देवः प्रजापतिः&#x9;024c&lt;br&gt;&#xA;तं पर्युपासते नित्यं देवाः सर्वे महर्षिभिः&#x9;025a&lt;br&gt;&#xA;वाग्भिर्मनोनुकूलाभिः पूजयन्तो जनाधिप&#x9;025c&lt;br&gt;&#xA;जम्बूद्वीपात्प्रवर्तन्ते रत्नानि विविधान्युत&#x9;026a&lt;br&gt;&#xA;द्वीपेषु तेषु सर्वेषु प्रजानां कुरुनन्दन&#x9;026c&lt;br&gt;&#xA;विप्राणां ब्रह्मचर्येण सत्येन च दमेन च&#x9;027a&lt;br&gt;&#xA;आरोग्यायुःप्रमाणाभ्यां द्विगुणं द्विगुणं ततः&#x9;027c&lt;br&gt;&#xA;एको जनपदो राजन्द्वीपेष्वेतेषु भारत&#x9;028a&lt;br&gt;&#xA;उक्ता जनपदा येषु धर्मश्चैकः प्रदृश्यते&#x9;028c&lt;br&gt;&#xA;ईश्वरो दण्डमुद्यम्य स्वयमेव प्रजापतिः&#x9;029a&lt;br&gt;&#xA;द्वीपानेतान्महाराज रक्षंस्तिष्ठति नित्यदा&#x9;029c&lt;br&gt;&#xA;स राजा स शिवो राजन्स पिता स पितामहः&#x9;030a&lt;br&gt;&#xA;गोपायति नरश्रेष्ठ प्रजाः सजडपण्डिताः&#x9;030c&lt;br&gt;&#xA;भोजनं चात्र कौरव्य प्रजाः स्वयमुपस्थितम्&#x9;031a&lt;br&gt;&#xA;सिद्धमेव महाराज भुञ्जते तत्र नित्यदा&#x9;031c&lt;br&gt;&#xA;ततः परं समा नाम दृश्यते लोकसंस्थितिः&#x9;032a&lt;br&gt;&#xA;चतुरश्रा महाराज त्रयस्त्रिंशत्तु मण्डलम्&#x9;032c&lt;br&gt;&#xA;तत्र तिष्ठन्ति कौरव्य चत्वारो लोकसम्मताः&#x9;033a&lt;br&gt;&#xA;दिग्गजा भरतश्रेष्ठ वामनैरावतादयः&#x9;033c&lt;br&gt;&#xA;सुप्रतीकस्तथा राजन्प्रभिन्नकरटामुखः&#x9;033e&lt;br&gt;&#xA;तस्याहं परिमाणं तु न सङ्ख्यातुमिहोत्सहे&#x9;034a&lt;br&gt;&#xA;असङ्ख्यातः स नित्यं हि तिर्यगूर्ध्वमधस्तथा&#x9;034c&lt;br&gt;&#xA;तत्र वै वायवो वान्ति दिग्भ्यः सर्वाभ्य एव च&#x9;035a&lt;br&gt;&#xA;असम्बाधा महाराज तान्निगृह्णन्ति ते गजाः&#x9;035c&lt;br&gt;&#xA;पुष्करैः पद्मसङ्काशैर्वर्ष्मवद्भिर्महाप्रभैः&#x9;036a&lt;br&gt;&#xA;ते शनैः पुनरेवाशु वायून्मुञ्चन्ति नित्यशः&#x9;036c&lt;br&gt;&#xA;श्वसद्भिर्मुच्यमानास्तु दिग्गजैरिह मारुताः&#x9;037a&lt;br&gt;&#xA;आगच्छन्ति महाराज ततस्तिष्ठन्ति वै प्रजाः&#x9;037c&lt;br&gt;&#xA;धृतराष्ट्र उवाच&#x9;038&lt;br&gt;&#xA;परो वै विस्तरोऽत्यर्थं त्वया सञ्जय कीर्तितः&#x9;038a&lt;br&gt;&#xA;दर्शितं द्वीपसंस्थानमुत्तरं ब्रूहि सञ्जय&#x9;038c&lt;br&gt;&#xA;सञ्जय उवाच&#x9;039&lt;br&gt;&#xA;उक्ता द्वीपा महाराज ग्रहान्मे शृणु तत्त्वतः&#x9;039a&lt;br&gt;&#xA;स्वर्भानुः कौरवश्रेष्ठ यावदेष प्रभावतः&#x9;039c&lt;br&gt;&#xA;परिमण्डलो महाराज स्वर्भानुः श्रूयते ग्रहः&#x9;040a&lt;br&gt;&#xA;योजनानां सहस्राणि विष्कम्भो द्वादशास्य वै&#x9;040c&lt;br&gt;&#xA;परिणाहेन षट्त्रिंशद्विपुलत्वेन चानघ&#x9;041a&lt;br&gt;&#xA;षष्टिमाहुः शतान्यस्य बुधाः पौराणिकास्तथा&#x9;041c&lt;br&gt;&#xA;चन्द्रमास्तु सहस्राणि राजन्नेकादश स्मृतः&#x9;042a&lt;br&gt;&#xA;विष्कम्भेण कुरुश्रेष्ठ त्रयस्त्रिंशत्तु मण्डलम्&#x9;042c&lt;br&gt;&#xA;एकोनषष्टिर्वैपुल्याच्छीतरश्मेर्महात्मनः&#x9;042e&lt;br&gt;&#xA;सूर्यस्त्वष्टौ सहस्राणि द्वे चान्ये कुरुनन्दन&#x9;043a&lt;br&gt;&#xA;विष्कम्भेण ततो राजन्मण्डलं त्रिंशतं समम्&#x9;043c&lt;br&gt;&#xA;अष्टपञ्चाशतं राजन्विपुलत्वेन चानघ&#x9;044a&lt;br&gt;&#xA;श्रूयते परमोदारः पतङ्गोऽसौ विभावसुः&#x9;044c&lt;br&gt;&#xA;एतत्प्रमाणमर्कस्य निर्दिष्टमिह भारत&#x9;044e&lt;br&gt;&#xA;स राहुश्छादयत्येतौ यथाकालं महत्तया&#x9;045a&lt;br&gt;&#xA;चन्द्रादित्यौ महाराज सङ्क्षेपोऽयमुदाहृतः&#x9;045c&lt;br&gt;&#xA;इत्येतत्ते महाराज पृच्छतः शास्त्रचक्षुषा&#x9;046a&lt;br&gt;&#xA;सर्वमुक्तं यथातत्त्वं तस्माच्छममवाप्नुहि&#x9;046c&lt;br&gt;&#xA;यथादृष्टं मया प्रोक्तं सनिर्याणमिदं जगत्&#x9;047a&lt;br&gt;&#xA;तस्मादाश्वस कौरव्य पुत्रं दुर्योधनं प्रति&#x9;047c&lt;br&gt;&#xA;श्रुत्वेदं भरतश्रेष्ठ भूमिपर्व मनोनुगम्&#x9;048a&lt;br&gt;&#xA;श्रीमान्भवति राजन्यः सिद्धार्थः साधुसम्मतः&#x9;048c&lt;br&gt;&#xA;आयुर्बलं च वीर्यं च तस्य तेजश्च वर्धते&#x9;048e&lt;br&gt;&#xA;यः शृणोति महीपाल पर्वणीदं यतव्रतः&#x9;049a&lt;br&gt;&#xA;प्रीयन्ते पितरस्तस्य तथैव च पितामहाः&#x9;049c&lt;br&gt;&#xA;इदं तु भारतं वर्षं यत्र वर्तामहे वयम्&#x9;050a&lt;br&gt;&#xA;पूर्वं प्रवर्तते पुण्यं तत्सर्वं श्रुतवानसि&#x9;050c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/014/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/014/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;अथ गावल्गणिर्धीमान्समरादेत्य सञ्जयः&#x9;001a&lt;br&gt;&#xA;प्रत्यक्षदर्शी सर्वस्य भूतभव्यभविष्यवित्&#x9;001c&lt;br&gt;&#xA;ध्यायते धृतराष्ट्राय सहसोपेत्य दुःखितः&#x9;002a&lt;br&gt;&#xA;आचष्ट निहतं भीष्मं भरतानाममध्यमम्&#x9;002c&lt;br&gt;&#xA;सञ्जयोऽहं महाराज नमस्ते भरतर्षभ&#x9;003a&lt;br&gt;&#xA;हतो भीष्मः शान्तनवो भरतानां पितामहः&#x9;003c&lt;br&gt;&#xA;ककुदं सर्वयोधानां धाम सर्वधनुष्मताम्&#x9;004a&lt;br&gt;&#xA;शरतल्पगतः सोऽद्य शेते कुरुपितामहः&#x9;004c&lt;br&gt;&#xA;यस्य वीर्यं समाश्रित्य द्यूतं पुत्रस्तवाकरोत्&#x9;005a&lt;br&gt;&#xA;स शेते निहतो राजन्सङ्ख्ये भीष्मः शिखण्डिना&#x9;005c&lt;br&gt;&#xA;यः सर्वान्पृथिवीपालान्समवेतान्महामृधे&#x9;006a&lt;br&gt;&#xA;जिगायैकरथेनैव काशिपुर्यां महारथः&#x9;006c&lt;br&gt;&#xA;जामदग्न्यं रणे राममायोध्य वसुसम्भवः&#x9;007a&lt;br&gt;&#xA;न हतो जामदग्न्येन स हतोऽद्य शिखण्डिना&#x9;007c&lt;br&gt;&#xA;महेन्द्रसदृशः शौर्ये स्थैर्ये च हिमवानिव&#x9;008a&lt;br&gt;&#xA;समुद्र इव गाम्भीर्ये सहिष्णुत्वे धरासमः&#x9;008c&lt;br&gt;&#xA;शरदंष्ट्रो धनुर्वक्त्रः खड्गजिह्वो दुरासदः&#x9;009a&lt;br&gt;&#xA;नरसिंहः पिता तेऽद्य पाञ्चाल्येन निपातितः&#x9;009c&lt;br&gt;&#xA;पाण्डवानां महत्सैन्यं यं दृष्ट्वोद्यन्तमाहवे&#x9;010a&lt;br&gt;&#xA;प्रवेपत भयोद्विग्नं सिंहं दृष्ट्वेव गोगणः&#x9;010c&lt;br&gt;&#xA;परिरक्ष्य स सेनां ते दशरात्रमनीकहा&#x9;011a&lt;br&gt;&#xA;जगामास्तमिवादित्यः कृत्वा कर्म सुदुष्करम्&#x9;011c&lt;br&gt;&#xA;यः स शक्र इवाक्षोभ्यो वर्षन्बाणान्सहस्रशः&#x9;012a&lt;br&gt;&#xA;जघान युधि योधानामर्बुदं दशभिर्दिनैः&#x9;012c&lt;br&gt;&#xA;स शेते निष्टनन्भूमौ वातरुग्ण इव द्रुमः&#x9;013a&lt;br&gt;&#xA;तव दुर्मन्त्रिते राजन्यथा नार्हः स भारत&#x9;013c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/015/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/015/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;कथं कुरूणामृषभो हतो भीष्मः शिखण्डिना&#x9;001a&lt;br&gt;&#xA;कथं रथात्स न्यपतत्पिता मे वासवोपमः&#x9;001c&lt;br&gt;&#xA;कथमासंश्च मे पुत्रा हीना भीष्मेण सञ्जय&#x9;002a&lt;br&gt;&#xA;बलिना देवकल्पेन गुर्वर्थे ब्रह्मचारिणा&#x9;002c&lt;br&gt;&#xA;तस्मिन्हते महासत्त्वे महेष्वासे महाबले&#x9;003a&lt;br&gt;&#xA;महारथे नरव्याघ्रे किमु आसीन्मनस्तदा&#x9;003c&lt;br&gt;&#xA;आर्तिः परा माविशति यतः शंससि मे हतम्&#x9;004a&lt;br&gt;&#xA;कुरूणामृषभं वीरमकम्प्यं पुरुषर्षभम्&#x9;004c&lt;br&gt;&#xA;के तं यान्तमनुप्रेयुः के चास्यासन्पुरोगमाः&#x9;005a&lt;br&gt;&#xA;केऽतिष्ठन्के न्यवर्तन्त केऽभ्यवर्तन्त सञ्जय&#x9;005c&lt;br&gt;&#xA;के शूरा रथशार्दूलमच्युतं क्षत्रियर्षभम्&#x9;006a&lt;br&gt;&#xA;रथानीकं गाहमानं सहसा पृष्ठतोऽन्वयुः&#x9;006c&lt;br&gt;&#xA;यस्तमोऽर्क इवापोहन्परसैन्यममित्रहा&#x9;007a&lt;br&gt;&#xA;सहस्ररश्मिप्रतिमः परेषां भयमादधत्&#x9;007c&lt;br&gt;&#xA;अकरोद्दुष्करं कर्म रणे कौरवशासनात्&#x9;007e&lt;br&gt;&#xA;ग्रसमानमनीकानि य एनं पर्यवारयन्&#x9;008a&lt;br&gt;&#xA;कृतिनं तं दुराधर्षं सम्यग्यास्यन्तमन्तिके&#x9;008c&lt;br&gt;&#xA;कथं शान्तनवं युद्धे पाण्डवाः प्रत्यवारयन्&#x9;008e&lt;br&gt;&#xA;निकृन्तन्तमनीकानि शरदंष्ट्रं तरस्विनम्&#x9;009a&lt;br&gt;&#xA;चापव्यात्ताननं घोरमसिजिह्वं दुरासदम्&#x9;009c&lt;br&gt;&#xA;अत्यन्यान्पुरुषव्याघ्रान्ह्रीमन्तमपराजितम्&#x9;010a&lt;br&gt;&#xA;पातयामास कौन्तेयः कथं तमजितं युधि&#x9;010c&lt;br&gt;&#xA;उग्रधन्वानमुग्रेषुं वर्तमानं रथोत्तमे&#x9;011a&lt;br&gt;&#xA;परेषामुत्तमाङ्गानि प्रचिन्वन्तं शितेषुभिः&#x9;011c&lt;br&gt;&#xA;पाण्डवानां महत्सैन्यं यं दृष्ट्वोद्यन्तमाहवे&#x9;012a&lt;br&gt;&#xA;कालाग्निमिव दुर्धर्षं समवेष्टत नित्यशः&#x9;012c&lt;br&gt;&#xA;परिकृष्य स सेनां मे दशरात्रमनीकहा&#x9;013a&lt;br&gt;&#xA;जगामास्तमिवादित्यः कृत्वा कर्म सुदुष्करम्&#x9;013c&lt;br&gt;&#xA;यः स शक्र इवाक्षय्यं वर्षं शरमयं सृजन्&#x9;014a&lt;br&gt;&#xA;जघान युधि योधानामर्बुदं दशभिर्दिनैः&#x9;014c&lt;br&gt;&#xA;स शेते निष्टनन्भूमौ वातरुग्ण इव द्रुमः&#x9;015a&lt;br&gt;&#xA;मम दुर्मन्त्रितेनासौ यथा नार्हः स भारतः&#x9;015c&lt;br&gt;&#xA;कथं शान्तनवं दृष्ट्वा पाण्डवानामनीकिनी&#x9;016a&lt;br&gt;&#xA;प्रहर्तुमशकत्तत्र भीष्मं भीमपराक्रमम्&#x9;016c&lt;br&gt;&#xA;कथं भीष्मेण सङ्ग्राममकुर्वन्पाण्डुनन्दनाः&#x9;017a&lt;br&gt;&#xA;कथं च नाजयद्भीष्मो द्रोणे जीवति सञ्जय&#x9;017c&lt;br&gt;&#xA;कृपे सन्निहिते तत्र भरद्वाजात्मजे तथा&#x9;018a&lt;br&gt;&#xA;भीष्मः प्रहरतां श्रेष्ठः कथं स निधनं गतः&#x9;018c&lt;br&gt;&#xA;कथं चातिरथस्तेन पाञ्चाल्येन शिखण्डिना&#x9;019a&lt;br&gt;&#xA;भीष्मो विनिहतो युद्धे देवैरपि दुरुत्सहः&#x9;019c&lt;br&gt;&#xA;यः स्पर्धते रणे नित्यं जामदग्न्यं महाबलम्&#x9;020a&lt;br&gt;&#xA;अजितं जामदग्न्येन शक्रतुल्यपराक्रमम्&#x9;020c&lt;br&gt;&#xA;तं हतं समरे भीष्मं महारथबलोचितम्&#x9;021a&lt;br&gt;&#xA;सञ्जयाचक्ष्व मे वीरं येन शर्म न विद्महे&#x9;021c&lt;br&gt;&#xA;मामकाः के महेष्वासा नाजहुः सञ्जयाच्युतम्&#x9;022a&lt;br&gt;&#xA;दुर्योधनसमादिष्टाः के वीराः पर्यवारयन्&#x9;022c&lt;br&gt;&#xA;यच्छिखण्डिमुखाः सर्वे पाण्डवा भीष्ममभ्ययुः&#x9;023a&lt;br&gt;&#xA;कच्चिन्न कुरवो भीतास्तत्यजुः सञ्जयाच्युतम्&#x9;023c&lt;br&gt;&#xA;मौर्वीघोषस्तनयित्नुः पृषत्कपृषतो महान्&#x9;024a&lt;br&gt;&#xA;धनुर्ह्रादमहाशब्दो महामेघ इवोन्नतः&#x9;024c&lt;br&gt;&#xA;यदभ्यवर्षत्कौन्तेयान्सपाञ्चालान्ससृञ्जयान्&#x9;025a&lt;br&gt;&#xA;निघ्नन्पररथान्वीरो दानवानिव वज्रभृत्&#x9;025c&lt;br&gt;&#xA;इष्वस्त्रसागरं घोरं बाणग्राहं दुरासदम्&#x9;026a&lt;br&gt;&#xA;कार्मुकोर्मिणमक्षय्यमद्वीपं समरेऽप्लवम्&#x9;026c&lt;br&gt;&#xA;गदासिमकरावर्तं हयग्राहं गजाकुलम्&#x9;026e&lt;br&gt;&#xA;हयान्गजान्पदातांश्च रथांश्च तरसा बहून्&#x9;027a&lt;br&gt;&#xA;निमज्जयन्तं समरे परवीरापहारिणम्&#x9;027c&lt;br&gt;&#xA;विदह्यमानं कोपेन तेजसा च परन्तपम्&#x9;028a&lt;br&gt;&#xA;वेलेव मकरावासं के वीराः पर्यवारयन्&#x9;028c&lt;br&gt;&#xA;भीष्मो यदकरोत्कर्म समरे सञ्जयारिहा&#x9;029a&lt;br&gt;&#xA;दुर्योधनहितार्थाय के तदास्य पुरोऽभवन्&#x9;029c&lt;br&gt;&#xA;केऽरक्षन्दक्षिणं चक्रं भीष्मस्यामिततेजसः&#x9;030a&lt;br&gt;&#xA;पृष्ठतः के परान्वीरा उपासेधन्यतव्रताः&#x9;030c&lt;br&gt;&#xA;के पुरस्तादवर्तन्त रक्षन्तो भीष्ममन्तिके&#x9;031a&lt;br&gt;&#xA;केऽरक्षन्नुत्तरं चक्रं वीरा वीरस्य युध्यतः&#x9;031c&lt;br&gt;&#xA;वामे चक्रे वर्तमानाः केऽघ्नन्सञ्जय सृञ्जयान्&#x9;032a&lt;br&gt;&#xA;समेताग्रमनीकेषु केऽभ्यरक्षन्दुरासदम्&#x9;032c&lt;br&gt;&#xA;पार्श्वतः केऽभ्यवर्तन्त गच्छन्तो दुर्गमां गतिम्&#x9;033a&lt;br&gt;&#xA;समूहे के परान्वीरान्प्रत्ययुध्यन्त सञ्जय&#x9;033c&lt;br&gt;&#xA;रक्ष्यमाणः कथं वीरैर्गोप्यमानाश्च तेन ते&#x9;034a&lt;br&gt;&#xA;दुर्जयानामनीकानि नाजयंस्तरसा युधि&#x9;034c&lt;br&gt;&#xA;सर्वलोकेश्वरस्येव परमेष्ठिप्रजापतेः&#x9;035a&lt;br&gt;&#xA;कथं प्रहर्तुमपि ते शेकुः सञ्जय पाण्डवाः&#x9;035c&lt;br&gt;&#xA;यस्मिन्द्वीपे समाश्रित्य युध्यन्ति कुरवः परैः&#x9;036a&lt;br&gt;&#xA;तं निमग्नं नरव्याघ्रं भीष्मं शंससि सञ्जय&#x9;036c&lt;br&gt;&#xA;यस्य वीर्ये समाश्वस्य मम पुत्रो बृहद्बलः&#x9;037a&lt;br&gt;&#xA;न पाण्डवानगणयत्कथं स निहतः परैः&#x9;037c&lt;br&gt;&#xA;यः पुरा विबुधैः सेन्द्रैः साहाय्ये युद्धदुर्मदः&#x9;038a&lt;br&gt;&#xA;काङ्क्षितो दानवान्घ्नद्भिः पिता मम महाव्रतः&#x9;038c&lt;br&gt;&#xA;यस्मिञ्जाते महावीर्ये शन्तनुर्लोकशङ्करे&#x9;039a&lt;br&gt;&#xA;शोकं दुःखं च दैन्यं च प्राजहात्पुत्रलक्ष्मणि&#x9;039c&lt;br&gt;&#xA;प्रज्ञा परायणं तज्ज्ञं सद्धर्मनिरतं शुचिम्&#x9;040a&lt;br&gt;&#xA;वेदवेदाङ्गतत्त्वज्ञं कथं शंससि मे हतम्&#x9;040c&lt;br&gt;&#xA;सर्वास्त्रविनयोपेतं दान्तं शान्तं मनस्विनम्&#x9;041a&lt;br&gt;&#xA;हतं शान्तनवं श्रुत्वा मन्ये शेषं बलं हतम्&#x9;041c&lt;br&gt;&#xA;धर्मादधर्मो बलवान्सम्प्राप्त इति मे मतिः&#x9;042a&lt;br&gt;&#xA;यत्र वृद्धं गुरुं हत्वा राज्यमिच्छन्ति पाण्डवाः&#x9;042c&lt;br&gt;&#xA;जामदग्न्यः पुरा रामः सर्वास्त्रविदनुत्तमः&#x9;043a&lt;br&gt;&#xA;अम्बार्थमुद्यतः सङ्ख्ये भीष्मेण युधि निर्जितः&#x9;043c&lt;br&gt;&#xA;तमिन्द्रसमकर्माणं ककुदं सर्वधन्विनाम्&#x9;044a&lt;br&gt;&#xA;हतं शंससि भीष्मं मे किं नु दुःखमतः परम्&#x9;044c&lt;br&gt;&#xA;असकृत्क्षत्रियव्राताः सङ्ख्ये येन विनिर्जिताः&#x9;045a&lt;br&gt;&#xA;जामदग्न्यस्तथा रामः परवीरनिघातिना&#x9;045c&lt;br&gt;&#xA;तस्मान्नूनं महावीर्याद्भार्गवाद्युद्धदुर्मदात्&#x9;046a&lt;br&gt;&#xA;तेजोवीर्यबलैर्भूयाञ्शिखण्डी द्रुपदात्मजः&#x9;046c&lt;br&gt;&#xA;यः शूरं कृतिनं युद्धे सर्वशास्त्रविशारदम्&#x9;047a&lt;br&gt;&#xA;परमास्त्रविदं वीरं जघान भरतर्षभम्&#x9;047c&lt;br&gt;&#xA;के वीरास्तममित्रघ्नमन्वयुः शत्रुसंसदि&#x9;048a&lt;br&gt;&#xA;शंस मे तद्यथा वृत्तं युद्धं भीष्मस्य पाण्डवैः&#x9;048c&lt;br&gt;&#xA;योषेव हतवीरा मे सेना पुत्रस्य सञ्जय&#x9;049a&lt;br&gt;&#xA;अगोपमिव चोद्भ्रान्तं गोकुलं तद्बलं मम&#x9;049c&lt;br&gt;&#xA;पौरुषं सर्वलोकस्य परं यस्य महाहवे&#x9;050a&lt;br&gt;&#xA;परासिक्ते च वस्तस्मिन्कथमासीन्मनस्तदा&#x9;050c&lt;br&gt;&#xA;जीवितेऽप्यद्य सामर्थ्यं किमिवास्मासु सञ्जय&#x9;051a&lt;br&gt;&#xA;घातयित्वा महावीर्यं पितरं लोकधार्मिकम्&#x9;051c&lt;br&gt;&#xA;अगाधे सलिले मग्नां नावं दृष्ट्वेव पारगाः&#x9;052a&lt;br&gt;&#xA;भीष्मे हते भृशं दुःखान्मन्ये शोचन्ति पुत्रकाः&#x9;052c&lt;br&gt;&#xA;अद्रिसारमयं नूनं सुदृढं हृदयं मम&#x9;053a&lt;br&gt;&#xA;यच्छ्रुत्वा पुरुषव्याघ्रं हतं भीष्मं न दीर्यते&#x9;053c&lt;br&gt;&#xA;यस्मिन्नस्त्रं च मेधा च नीतिश्च भरतर्षभे&#x9;054a&lt;br&gt;&#xA;अप्रमेयाणि दुर्धर्षे कथं स निहतो युधि&#x9;054c&lt;br&gt;&#xA;न चास्त्रेण न शौर्येण तपसा मेधया न च&#x9;055a&lt;br&gt;&#xA;न धृत्या न पुनस्त्यागान्मृत्योः कश्चिद्विमुच्यते&#x9;055c&lt;br&gt;&#xA;कालो नूनं महावीर्यः सर्वलोकदुरत्ययः&#x9;056a&lt;br&gt;&#xA;यत्र शान्तनवं भीष्मं हतं शंससि सञ्जय&#x9;056c&lt;br&gt;&#xA;पुत्रशोकाभिसन्तप्तो महद्दुःखमचिन्तयन्&#x9;057a&lt;br&gt;&#xA;आशंसेऽहं पुरा त्राणं भीष्माच्छन्तनुनन्दनात्&#x9;057c&lt;br&gt;&#xA;यदादित्यमिवापश्यत्पतितं भुवि सञ्जय&#x9;058a&lt;br&gt;&#xA;दुर्योधनः शान्तनवं किं तदा प्रत्यपद्यत&#x9;058c&lt;br&gt;&#xA;नाहं स्वेषां परेषां वा बुद्ध्या सञ्जय चिन्तयन्&#x9;059a&lt;br&gt;&#xA;शेषं किञ्चित्प्रपश्यामि प्रत्यनीके महीक्षिताम्&#x9;059c&lt;br&gt;&#xA;दारुणः क्षत्रधर्मोऽयमृषिभिः सम्प्रदर्शितः&#x9;060a&lt;br&gt;&#xA;यत्र शान्तनवं हत्वा राज्यमिच्छन्ति पाण्डवाः&#x9;060c&lt;br&gt;&#xA;वयं वा राज्यमिच्छामो घातयित्वा पितामहम्&#x9;061a&lt;br&gt;&#xA;क्षत्रधर्मे स्थिताः पार्था नापराध्यन्ति पुत्रकाः&#x9;061c&lt;br&gt;&#xA;एतदार्येण कर्तव्यं कृच्छ्रास्वापत्सु सञ्जय&#x9;062a&lt;br&gt;&#xA;पराक्रमः परं शक्त्या तच्च तस्मिन्प्रतिष्ठितम्&#x9;062c&lt;br&gt;&#xA;अनीकानि विनिघ्नन्तं ह्रीमन्तमपराजितम्&#x9;063a&lt;br&gt;&#xA;कथं शान्तनवं तात पाण्डुपुत्रा न्यपातयन्&#x9;063c&lt;br&gt;&#xA;कथं युक्तान्यनीकानि कथं युद्धं महात्मभिः&#x9;064a&lt;br&gt;&#xA;कथं वा निहतो भीष्मः पिता सञ्जय मे परैः&#x9;064c&lt;br&gt;&#xA;दुर्योधनश्च कर्णश्च शकुनिश्चापि सौबलः&#x9;065a&lt;br&gt;&#xA;दुःशासनश्च कितवो हते भीष्मे किमब्रुवन्&#x9;065c&lt;br&gt;&#xA;यच्छरीरैरुपस्तीर्णां नरवारणवाजिनाम्&#x9;066a&lt;br&gt;&#xA;शरशक्तिगदाखड्गतोमराक्षां भयावहाम्&#x9;066c&lt;br&gt;&#xA;प्राविशन्कितवा मन्दाः सभां युधि दुरासदाम्&#x9;067a&lt;br&gt;&#xA;प्राणद्यूते प्रतिभये केऽदीव्यन्त नरर्षभाः&#x9;067c&lt;br&gt;&#xA;केऽजयन्के जितास्तत्र हृतलक्षा निपातिताः&#x9;068a&lt;br&gt;&#xA;अन्ये भीष्माच्छान्तनवात्तन्ममाचक्ष्व सञ्जय&#x9;068c&lt;br&gt;&#xA;न हि मे शान्तिरस्तीह युधि देवव्रतं हतम्&#x9;069a&lt;br&gt;&#xA;पितरं भीमकर्माणं श्रुत्वा मे दुःखमाविशत्&#x9;069c&lt;br&gt;&#xA;आर्तिं मे हृदये रूढां महतीं पुत्रकारिताम्&#x9;070a&lt;br&gt;&#xA;त्वं सिञ्चन्सर्पिषेवाग्निमुद्दीपयसि सञ्जय&#x9;070c&lt;br&gt;&#xA;महान्तं भारमुद्यम्य विश्रुतं सार्वलौकिकम्&#x9;071a&lt;br&gt;&#xA;दृष्ट्वा विनिहतं भीष्मं मन्ये शोचन्ति पुत्रकाः&#x9;071c&lt;br&gt;&#xA;श्रोष्यामि तानि दुःखानि दुर्योधनकृतान्यहम्&#x9;072a&lt;br&gt;&#xA;तस्मान्मे सर्वमाचक्ष्व यद्वृत्तं तत्र सञ्जय&#x9;072c&lt;br&gt;&#xA;सङ्ग्रामे पृथिवीशानां मन्दस्याबुद्धिसम्भवम्&#x9;073a&lt;br&gt;&#xA;अपनीतं सुनीतं वा तन्ममाचक्ष्व सञ्जय&#x9;073c&lt;br&gt;&#xA;यत्कृतं तत्र भीष्मेण सङ्ग्रामे जयमिच्छता&#x9;074a&lt;br&gt;&#xA;तेजोयुक्तं कृतास्त्रेण शंस तच्चाप्यशेषतः&#x9;074c&lt;br&gt;&#xA;यथा तदभवद्युद्धं कुरुपाण्डवसेनयोः&#x9;075a&lt;br&gt;&#xA;क्रमेण येन यस्मिंश्च काले यच्च यथा च तत्&#x9;075c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/016/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/016/</guid>
      <description>&lt;p&gt;सञ्जय उवाच&#x9;001&lt;br&gt;&#xA;त्वद्युक्तोऽयमनुप्रश्नो महाराज यथार्हसि&#x9;001a&lt;br&gt;&#xA;न तु दुर्योधने दोषमिममासक्तुमर्हसि&#x9;001c&lt;br&gt;&#xA;य आत्मनो दुश्चरितादशुभं प्राप्नुयान्नरः&#x9;002a&lt;br&gt;&#xA;एनसा तेन नान्यं स उपाशङ्कितुमर्हति&#x9;002c&lt;br&gt;&#xA;महाराज मनुष्येषु निन्द्यं यः सर्वमाचरेत्&#x9;003a&lt;br&gt;&#xA;स वध्यः सर्वलोकस्य निन्दितानि समाचरन्&#x9;003c&lt;br&gt;&#xA;निकारो निकृतिप्रज्ञैः पाण्डवैस्त्वत्प्रतीक्षया&#x9;004a&lt;br&gt;&#xA;अनुभूतः सहामात्यैः क्षान्तं च सुचिरं वने&#x9;004c&lt;br&gt;&#xA;हयानां च गजानां च शूराणां चामितौजसाम्&#x9;005a&lt;br&gt;&#xA;प्रत्यक्षं यन्मया दृष्टं दृष्टं योगबलेन च&#x9;005c&lt;br&gt;&#xA;शृणु तत्पृथिवीपाल मा च शोके मनः कृथाः&#x9;006a&lt;br&gt;&#xA;दिष्टमेतत्पुरा नूनमेवम्भावि नराधिप&#x9;006c&lt;br&gt;&#xA;नमस्कृत्वा पितुस्तेऽहं पाराशर्याय धीमते&#x9;007a&lt;br&gt;&#xA;यस्य प्रसादाद्दिव्यं मे प्राप्तं ज्ञानमनुत्तमम्&#x9;007c&lt;br&gt;&#xA;दृष्टिश्चातीन्द्रिया राजन्दूराच्छ्रवणमेव च&#x9;008a&lt;br&gt;&#xA;परचित्तस्य विज्ञानमतीतानागतस्य च&#x9;008c&lt;br&gt;&#xA;व्युत्थितोत्पत्तिविज्ञानमाकाशे च गतिः सदा&#x9;009a&lt;br&gt;&#xA;शस्त्रैरसङ्गो युद्धेषु वरदानान्महात्मनः&#x9;009c&lt;br&gt;&#xA;शृणु मे विस्तरेणेदं विचित्रं परमाद्भुतम्&#x9;010a&lt;br&gt;&#xA;भारतानां महद्युद्धं यथाभूल्लोमहर्षणम्&#x9;010c&lt;br&gt;&#xA;तेष्वनीकेषु यत्तेषु व्यूढेषु च विधानतः&#x9;011a&lt;br&gt;&#xA;दुर्योधनो महाराज दुःशासनमथाब्रवीत्&#x9;011c&lt;br&gt;&#xA;दुःशासन रथास्तूर्णं युज्यन्तां भीष्मरक्षिणः&#x9;012a&lt;br&gt;&#xA;अनीकानि च सर्वाणि शीघ्रं त्वमनुचोदय&#x9;012c&lt;br&gt;&#xA;अयं मा समनुप्राप्तो वर्षपूगाभिचिन्तितः&#x9;013a&lt;br&gt;&#xA;पाण्डवानां ससैन्यानां कुरूणां च समागमः&#x9;013c&lt;br&gt;&#xA;नातः कार्यतमं मन्ये रणे भीष्मस्य रक्षणात्&#x9;014a&lt;br&gt;&#xA;हन्याद्गुप्तो ह्यसौ पार्थान्सोमकांश्च ससृञ्जयान्&#x9;014c&lt;br&gt;&#xA;अब्रवीच्च विशुद्धात्मा नाहं हन्यां शिखण्डिनम्&#x9;015a&lt;br&gt;&#xA;श्रूयते स्त्री ह्यसौ पूर्वं तस्माद्वर्ज्यो रणे मम&#x9;015c&lt;br&gt;&#xA;तस्माद्भीष्मो रक्षितव्यो विशेषेणेति मे मतिः&#x9;016a&lt;br&gt;&#xA;शिखण्डिनो वधे यत्ताः सर्वे तिष्ठन्तु मामकाः&#x9;016c&lt;br&gt;&#xA;तथा प्राच्याः प्रतीच्याश्च दाक्षिणात्योत्तरापथाः&#x9;017a&lt;br&gt;&#xA;सर्वशस्त्रास्त्रकुशलास्ते रक्षन्तु पितामहम्&#x9;017c&lt;br&gt;&#xA;अरक्ष्यमाणं हि वृको हन्यात्सिंहं महाबलम्&#x9;018a&lt;br&gt;&#xA;मा सिंहं जम्बुकेनेव घातयामः शिखण्डिना&#x9;018c&lt;br&gt;&#xA;वामं चक्रं युधामन्युरुत्तमौजाश्च दक्षिणम्&#x9;019a&lt;br&gt;&#xA;गोप्तारौ फल्गुनस्यैतौ फल्गुनोऽपि शिखण्डिनः&#x9;019c&lt;br&gt;&#xA;संरक्ष्यमाणः पार्थेन भीष्मेण च विवर्जितः&#x9;020a&lt;br&gt;&#xA;यथा न हन्याद्गाङ्गेयं दुःशासन तथा कुरु&#x9;020c&lt;br&gt;&#xA;ततो रजन्यां व्युष्टायां शब्दः समभवन्महान्&#x9;021a&lt;br&gt;&#xA;क्रोशतां भूमिपालानां युज्यतां युज्यतामिति&#x9;021c&lt;br&gt;&#xA;शङ्खदुन्दुभिनिर्घोषैः सिंहनादैश्च भारत&#x9;022a&lt;br&gt;&#xA;हयहेषितशब्दैश्च रथनेमिस्वनैस्तथा&#x9;022c&lt;br&gt;&#xA;गजानां बृंहतां चैव योधानां चाभिगर्जताम्&#x9;023a&lt;br&gt;&#xA;क्ष्वेडितास्फोटितोत्क्रुष्टैस्तुमुलं सर्वतोऽभवत्&#x9;023c&lt;br&gt;&#xA;उदतिष्ठन्महाराज सर्वं युक्तमशेषतः&#x9;024a&lt;br&gt;&#xA;सूर्योदये महत्सैन्यं कुरुपाण्डवसेनयोः&#x9;024c&lt;br&gt;&#xA;तव राजेन्द्र पुत्राणां पाण्डवानां तथैव च&#x9;024e&lt;br&gt;&#xA;तत्र नागा रथाश्चैव जाम्बूनदपरिष्कृताः&#x9;025a&lt;br&gt;&#xA;विभ्राजमाना दृश्यन्ते मेघा इव सविद्युतः&#x9;025c&lt;br&gt;&#xA;रथानीकान्यदृश्यन्त नगराणीव भूरिशः&#x9;026a&lt;br&gt;&#xA;अतीव शुशुभे तत्र पिता ते पूर्णचन्द्रवत्&#x9;026c&lt;br&gt;&#xA;धनुर्भिरृष्टिभिः खड्गैर्गदाभिः शक्तितोमरैः&#x9;027a&lt;br&gt;&#xA;योधाः प्रहरणैः शुभ्रैः स्वेष्वनीकेष्ववस्थिताः&#x9;027c&lt;br&gt;&#xA;गजा रथाः पदाताश्च तुरगाश्च विशां पते&#x9;028a&lt;br&gt;&#xA;व्यतिष्ठन्वागुराकाराः शतशोऽथ सहस्रशः&#x9;028c&lt;br&gt;&#xA;ध्वजा बहुविधाकारा व्यदृश्यन्त समुच्छ्रिताः&#x9;029a&lt;br&gt;&#xA;स्वेषां चैव परेषां च द्युतिमन्तः सहस्रशः&#x9;029c&lt;br&gt;&#xA;काञ्चना मणिचित्राङ्गा ज्वलन्त इव पावकाः&#x9;030a&lt;br&gt;&#xA;अर्चिष्मन्तो व्यरोचन्त ध्वजा राज्ञां सहस्रशः&#x9;030c&lt;br&gt;&#xA;महेन्द्रकेतवः शुभ्रा महेन्द्रसदनेष्विव&#x9;031a&lt;br&gt;&#xA;सन्नद्धास्तेषु ते वीरा ददृशुर्युद्धकाङ्क्षिणः&#x9;031c&lt;br&gt;&#xA;उद्यतैरायुधैश्चित्रास्तलबद्धाः कलापिनः&#x9;032a&lt;br&gt;&#xA;ऋषभाक्षा मनुष्येन्द्राश्चमूमुखगता बभुः&#x9;032c&lt;br&gt;&#xA;शकुनिः सौबलः शल्यः सैन्धवोऽथ जयद्रथः&#x9;033a&lt;br&gt;&#xA;विन्दानुविन्दावावन्त्यौ काम्बोजश्च सुदक्षिणः&#x9;033c&lt;br&gt;&#xA;श्रुतायुधश्च कालिङ्गो जयत्सेनश्च पार्थिवः&#x9;034a&lt;br&gt;&#xA;बृहद्बलश्च कौशल्यः कृतवर्मा च सात्वतः&#x9;034c&lt;br&gt;&#xA;दशैते पुरुषव्याघ्राः शूराः परिघबाहवः&#x9;035a&lt;br&gt;&#xA;अक्षौहिणीनां पतयो यज्वानो भूरिदक्षिणाः&#x9;035c&lt;br&gt;&#xA;एते चान्ये च बहवो दुर्योधनवशानुगाः&#x9;036a&lt;br&gt;&#xA;राजानो राजपुत्राश्च नीतिमन्तो महाबलाः&#x9;036c&lt;br&gt;&#xA;सन्नद्धाः समदृश्यन्त स्वेष्वनीकेष्ववस्थिताः&#x9;037a&lt;br&gt;&#xA;बद्धकृष्णाजिनाः सर्वे ध्वजिनो मुञ्जमालिनः&#x9;037c&lt;br&gt;&#xA;सृष्टा दुर्योधनस्यार्थे ब्रह्मलोकाय दीक्षिताः&#x9;038a&lt;br&gt;&#xA;समृद्धा दश वाहिन्यः परिगृह्य व्यवस्थिताः&#x9;038c&lt;br&gt;&#xA;एकादशी धार्तराष्ट्री कौरवाणां महाचमूः&#x9;039a&lt;br&gt;&#xA;अग्रतः सर्वसैन्यानां यत्र शान्तनवोऽग्रणीः&#x9;039c&lt;br&gt;&#xA;श्वेतोष्णीषं श्वेतहयं श्वेतवर्माणमच्युतम्&#x9;040a&lt;br&gt;&#xA;अपश्याम महाराज भीष्मं चन्द्रमिवोदितम्&#x9;040c&lt;br&gt;&#xA;हेमतालध्वजं भीष्मं राजते स्यन्दने स्थितम्&#x9;041a&lt;br&gt;&#xA;श्वेताभ्र इव तीक्ष्णांशुं ददृशुः कुरुपाण्डवाः&#x9;041c&lt;br&gt;&#xA;दृष्ट्वा चमूमुखे भीष्मं समकम्पन्त पाण्डवाः&#x9;042a&lt;br&gt;&#xA;सृञ्जयाश्च महेष्वासा धृष्टद्युम्नपुरोगमाः&#x9;042c&lt;br&gt;&#xA;जृम्भमाणं महासिंहं दृष्ट्वा क्षुद्रमृगा यथा&#x9;043a&lt;br&gt;&#xA;धृष्टद्युम्नमुखाः सर्वे समुद्विविजिरे मुहुः&#x9;043c&lt;br&gt;&#xA;एकादशैताः श्रीजुष्टा वाहिन्यस्तव भारत&#x9;044a&lt;br&gt;&#xA;पाण्डवानां तथा सप्त महापुरुषपालिताः&#x9;044c&lt;br&gt;&#xA;उन्मत्तमकरावर्तौ महाग्राहसमाकुलौ&#x9;045a&lt;br&gt;&#xA;युगान्ते समुपेतौ द्वौ दृश्येते सागराविव&#x9;045c&lt;br&gt;&#xA;नैव नस्तादृशो राजन्दृष्टपूर्वो न च श्रुतः&#x9;046a&lt;br&gt;&#xA;अनीकानां समेतानां समवायस्तथाविधः&#x9;046c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/017/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/017/</guid>
      <description>&lt;p&gt;सञ्जय उवाच&#x9;001&lt;br&gt;&#xA;यथा स भगवान्व्यासः कृष्णद्वैपायनोऽब्रवीत्&#x9;001a&lt;br&gt;&#xA;तथैव सहिताः सर्वे समाजग्मुर्महीक्षितः&#x9;001c&lt;br&gt;&#xA;मघाविषयगः सोमस्तद्दिनं प्रत्यपद्यत&#x9;002a&lt;br&gt;&#xA;दीप्यमानाश्च सम्पेतुर्दिवि सप्त महाग्रहाः&#x9;002c&lt;br&gt;&#xA;द्विधाभूत इवादित्य उदये प्रत्यदृश्यत&#x9;003a&lt;br&gt;&#xA;ज्वलन्त्या शिखया भूयो भानुमानुदितो दिवि&#x9;003c&lt;br&gt;&#xA;ववाशिरे च दीप्तायां दिशि गोमायुवायसाः&#x9;004a&lt;br&gt;&#xA;लिप्समानाः शरीराणि मांसशोणितभोजनाः&#x9;004c&lt;br&gt;&#xA;अहन्यहनि पार्थानां वृद्धः कुरुपितामहः&#x9;005a&lt;br&gt;&#xA;भरद्वाजात्मजश्चैव प्रातरुत्थाय संयतौ&#x9;005c&lt;br&gt;&#xA;जयोऽस्तु पाण्डुपुत्राणामित्यूचतुररिन्दमौ&#x9;006a&lt;br&gt;&#xA;युयुधाते तवार्थाय यथा स समयः कृतः&#x9;006c&lt;br&gt;&#xA;सर्वधर्मविशेषज्ञः पिता देवव्रतस्तव&#x9;007a&lt;br&gt;&#xA;समानीय महीपालानिदं वचनमब्रवीत्&#x9;007c&lt;br&gt;&#xA;इदं वः क्षत्रिया द्वारं स्वर्गायापावृतं महत्&#x9;008a&lt;br&gt;&#xA;गच्छध्वं तेन शक्रस्य ब्रह्मणश्च सलोकताम्&#x9;008c&lt;br&gt;&#xA;एष वः शाश्वतः पन्थाः पूर्वैः पूर्वतरैर्गतः&#x9;009a&lt;br&gt;&#xA;सम्भावयत चात्मानमव्यग्रमनसो युधि&#x9;009c&lt;br&gt;&#xA;नाभागो हि ययातिश्च मान्धाता नहुषो नृगः&#x9;010a&lt;br&gt;&#xA;संसिद्धाः परमं स्थानं गताः कर्मभिरीदृशैः&#x9;010c&lt;br&gt;&#xA;अधर्मः क्षत्रियस्यैष यद्व्याधिमरणं गृहे&#x9;011a&lt;br&gt;&#xA;यदाजौ निधनं याति सोऽस्य धर्मः सनातनः&#x9;011c&lt;br&gt;&#xA;एवमुक्ता महीपाला भीष्मेण भरतर्षभ&#x9;012a&lt;br&gt;&#xA;निर्ययुः स्वान्यनीकानि शोभयन्तो रथोत्तमैः&#x9;012c&lt;br&gt;&#xA;स तु वैकर्तनः कर्णः सामात्यः सह बन्धुभिः&#x9;013a&lt;br&gt;&#xA;न्यासितः समरे शस्त्रं भीष्मेण भरतर्षभ&#x9;013c&lt;br&gt;&#xA;अपेतकर्णाः पुत्रास्ते राजानश्चैव तावकाः&#x9;014a&lt;br&gt;&#xA;निर्ययुः सिंहनादेन नादयन्तो दिशो दश&#x9;014c&lt;br&gt;&#xA;श्वेतैश्छत्रैः पताकाभिर्ध्वजवारणवाजिभिः&#x9;015a&lt;br&gt;&#xA;तान्यनीकान्यशोभन्त रथैरथ पदातिभिः&#x9;015c&lt;br&gt;&#xA;भेरीपणवशब्दैश्च पटहानां च निस्वनैः&#x9;016a&lt;br&gt;&#xA;रथनेमिनिनादैश्च बभूवाकुलिता मही&#x9;016c&lt;br&gt;&#xA;काञ्चनाङ्गदकेयूरैः कार्मुकैश्च महारथाः&#x9;017a&lt;br&gt;&#xA;भ्राजमाना व्यदृश्यन्त जङ्गमाः पर्वता इव&#x9;017c&lt;br&gt;&#xA;तालेन महता भीष्मः पञ्चतारेण केतुना&#x9;018a&lt;br&gt;&#xA;विमलादित्यसङ्काशस्तस्थौ कुरुचमूपतिः&#x9;018c&lt;br&gt;&#xA;ये त्वदीया महेष्वासा राजानो भरतर्षभ&#x9;019a&lt;br&gt;&#xA;अवर्तन्त यथादेशं राजञ्शान्तनवस्य ते&#x9;019c&lt;br&gt;&#xA;स तु गोवासनः शैब्यः सहितः सर्वराजभिः&#x9;020a&lt;br&gt;&#xA;ययौ मातङ्गराजेन राजार्हेण पताकिना&#x9;020c&lt;br&gt;&#xA;पद्मवर्णस्त्वनीकानां सर्वेषामग्रतः स्थितः&#x9;020e&lt;br&gt;&#xA;अश्वत्थामा ययौ यत्तः सिंहलाङ्गूलकेतनः&#x9;021a&lt;br&gt;&#xA;श्रुतायुश्चित्रसेनश्च पुरुमित्रो विविंशतिः&#x9;021c&lt;br&gt;&#xA;शल्यो भूरिश्रवाश्चैव विकर्णश्च महारथः&#x9;022a&lt;br&gt;&#xA;एते सप्त महेष्वासा द्रोणपुत्रपुरोगमाः&#x9;022c&lt;br&gt;&#xA;स्यन्दनैर्वरवर्णाभैर्भीष्मस्यासन्पुरःसराः&#x9;022e&lt;br&gt;&#xA;तेषामपि महोत्सेधाः शोभयन्तो रथोत्तमान्&#x9;023a&lt;br&gt;&#xA;भ्राजमाना व्यदृश्यन्त जाम्बूनदमया ध्वजाः&#x9;023c&lt;br&gt;&#xA;जाम्बूनदमयी वेदिः कमण्डलुविभूषिता&#x9;024a&lt;br&gt;&#xA;केतुराचार्यमुख्यस्य द्रोणस्य धनुषा सह&#x9;024c&lt;br&gt;&#xA;अनेकशतसाहस्रमनीकमनुकर्षतः&#x9;025a&lt;br&gt;&#xA;महान्दुर्योधनस्यासीन्नागो मणिमयो ध्वजः&#x9;025c&lt;br&gt;&#xA;तस्य पौरवकालिङ्गौ काम्बोजश्च सुदक्षिणः&#x9;026a&lt;br&gt;&#xA;क्षेमधन्वा सुमित्रश्च तस्थुः प्रमुखतो रथाः&#x9;026c&lt;br&gt;&#xA;स्यन्दनेन महार्हेण केतुना वृषभेण च&#x9;027a&lt;br&gt;&#xA;प्रकर्षन्निव सेनाग्रं मागधश्च नृपो ययौ&#x9;027c&lt;br&gt;&#xA;तदङ्गपतिना गुप्तं कृपेण च महात्मना&#x9;028a&lt;br&gt;&#xA;शारदाभ्रचयप्रख्यं प्राच्यानामभवद्बलम्&#x9;028c&lt;br&gt;&#xA;अनीकप्रमुखे तिष्ठन्वराहेण महायशाः&#x9;029a&lt;br&gt;&#xA;शुशुभे केतुमुख्येन राजतेन जयद्रथः&#x9;029c&lt;br&gt;&#xA;शतं रथसहस्राणां तस्यासन्वशवर्तिनः&#x9;030a&lt;br&gt;&#xA;अष्टौ नागसहस्राणि सादिनामयुतानि षट्&#x9;030c&lt;br&gt;&#xA;तत्सिन्धुपतिना राजन्पालितं ध्वजिनीमुखम्&#x9;031a&lt;br&gt;&#xA;अनन्तरथनागाश्वमशोभत महद्बलम्&#x9;031c&lt;br&gt;&#xA;षष्ट्या रथसहस्रैस्तु नागानामयुतेन च&#x9;032a&lt;br&gt;&#xA;पतिः सर्वकलिङ्गानां ययौ केतुमता सह&#x9;032c&lt;br&gt;&#xA;तस्य पर्वतसङ्काशा व्यरोचन्त महागजाः&#x9;033a&lt;br&gt;&#xA;यन्त्रतोमरतूणीरैः पताकाभिश्च शोभिताः&#x9;033c&lt;br&gt;&#xA;शुशुभे केतुमुख्येन पादपेन कलिङ्गपः&#x9;034a&lt;br&gt;&#xA;श्वेतच्छत्रेण निष्केण चामरव्यजनेन च&#x9;034c&lt;br&gt;&#xA;केतुमानपि मातङ्गं विचित्रपरमाङ्कुशम्&#x9;035a&lt;br&gt;&#xA;आस्थितः समरे राजन्मेघस्थ इव भानुमान्&#x9;035c&lt;br&gt;&#xA;तेजसा दीप्यमानस्तु वारणोत्तममास्थितः&#x9;036a&lt;br&gt;&#xA;भगदत्तो ययौ राजा यथा वज्रधरस्तथा&#x9;036c&lt;br&gt;&#xA;गजस्कन्धगतावास्तां भगदत्तेन सम्मितौ&#x9;037a&lt;br&gt;&#xA;विन्दानुविन्दावावन्त्यौ केतुमन्तमनुव्रतौ&#x9;037c&lt;br&gt;&#xA;स रथानीकवान्व्यूहो हस्त्यङ्गोत्तमशीर्षवान्&#x9;038a&lt;br&gt;&#xA;वाजिपक्षः पतन्नुग्रः प्राहरत्सर्वतोमुखः&#x9;038c&lt;br&gt;&#xA;द्रोणेन विहितो राजन्राज्ञा शान्तनवेन च&#x9;039a&lt;br&gt;&#xA;तथैवाचार्यपुत्रेण बाह्लीकेन कृपेण च&#x9;039c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/018/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/018/</guid>
      <description>&lt;p&gt;सञ्जय उवाच&#x9;001&lt;br&gt;&#xA;ततो मुहूर्तात्तुमुलः शब्दो हृदयकम्पनः&#x9;001a&lt;br&gt;&#xA;अश्रूयत महाराज योधानां प्रयुयुत्सताम्&#x9;001c&lt;br&gt;&#xA;शङ्खदुन्दुभिनिर्घोषैर्वारणानां च बृंहितैः&#x9;002a&lt;br&gt;&#xA;रथानां नेमिघोषैश्च दीर्यतीव वसुन्धरा&#x9;002c&lt;br&gt;&#xA;हयानां हेषमाणानां योधानां तत्र गर्जताम्&#x9;003a&lt;br&gt;&#xA;क्षणेन खं दिशश्चैव शब्देनापूरितं तदा&#x9;003c&lt;br&gt;&#xA;पुत्राणां तव दुर्धर्ष पाण्डवानां तथैव च&#x9;004a&lt;br&gt;&#xA;समकम्पन्त सैन्यानि परस्परसमागमे&#x9;004c&lt;br&gt;&#xA;तत्र नागा रथाश्चैव जाम्बूनदविभूषिताः&#x9;005a&lt;br&gt;&#xA;भ्राजमाना व्यदृश्यन्त मेघा इव सविद्युतः&#x9;005c&lt;br&gt;&#xA;ध्वजा बहुविधाकारास्तावकानां नराधिप&#x9;006a&lt;br&gt;&#xA;काञ्चनाङ्गदिनो रेजुर्ज्वलिता इव पावकाः&#x9;006c&lt;br&gt;&#xA;स्वेषां चैव परेषां च समदृश्यन्त भारत&#x9;007a&lt;br&gt;&#xA;महेन्द्रकेतवः शुभ्रा महेन्द्रसदनेष्विव&#x9;007c&lt;br&gt;&#xA;काञ्चनैः कवचैर्वीरा ज्वलनार्कसमप्रभैः&#x9;008a&lt;br&gt;&#xA;सन्नद्धाः प्रत्यदृश्यन्त ग्रहाः प्रज्वलिता इव&#x9;008c&lt;br&gt;&#xA;उद्यतैरायुधैश्चित्रैस्तलबद्धाः पताकिनः&#x9;009a&lt;br&gt;&#xA;ऋषभाक्षा महेष्वासाश्चमूमुखगता बभुः&#x9;009c&lt;br&gt;&#xA;पृष्ठगोपास्तु भीष्मस्य पुत्रास्तव नराधिप&#x9;010a&lt;br&gt;&#xA;दुःशासनो दुर्विषहो दुर्मुखो दुःसहस्तथा&#x9;010c&lt;br&gt;&#xA;विविंशतिश्चित्रसेनो विकर्णश्च महारथः&#x9;011a&lt;br&gt;&#xA;सत्यव्रतः पुरुमित्रो जयो भूरिश्रवाः शलः&#x9;011c&lt;br&gt;&#xA;रथा विंशतिसाहस्रास्तथैषामनुयायिनः&#x9;012a&lt;br&gt;&#xA;अभीषाहाः शूरसेनाः शिबयोऽथ वसातयः&#x9;012c&lt;br&gt;&#xA;शाल्वा मत्स्यास्तथाम्बष्ठास्त्रिगर्ताः केकयास्तथा&#x9;013a&lt;br&gt;&#xA;सौवीराः कितवाः प्राच्याः प्रतीच्योदीच्यमालवाः&#x9;013c&lt;br&gt;&#xA;द्वादशैते जनपदाः सर्वे शूरास्तनुत्यजः&#x9;014a&lt;br&gt;&#xA;महता रथवंशेन तेऽभ्यरक्षन्पितामहम्&#x9;014c&lt;br&gt;&#xA;अनीकं दशसाहस्रं कुञ्जराणां तरस्विनाम्&#x9;015a&lt;br&gt;&#xA;मागधो येन नृपतिस्तद्रथानीकमन्वयात्&#x9;015c&lt;br&gt;&#xA;रथानां चक्ररक्षाश्च पादरक्षाश्च दन्तिनाम्&#x9;016a&lt;br&gt;&#xA;अभूवन्वाहिनीमध्ये शतानामयुतानि षट्&#x9;016c&lt;br&gt;&#xA;पादाताश्चाग्रतोऽगच्छन्धनुश्चर्मासिपाणयः&#x9;017a&lt;br&gt;&#xA;अनेकशतसाहस्रा नखरप्रासयोधिनः&#x9;017c&lt;br&gt;&#xA;अक्षौहिण्यो दशैका च तव पुत्रस्य भारत&#x9;018a&lt;br&gt;&#xA;अदृश्यन्त महाराज गङ्गेव यमुनान्तरे&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/019/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/019/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;अक्षौहिण्यो दशैकां च व्यूढां दृष्ट्वा युधिष्ठिरः&#x9;001a&lt;br&gt;&#xA;कथमल्पेन सैन्येन प्रत्यव्यूहत पाण्डवः&#x9;001c&lt;br&gt;&#xA;यो वेद मानुषं व्यूहं दैवं गान्धर्वमासुरम्&#x9;002a&lt;br&gt;&#xA;कथं भीष्मं स कौन्तेयः प्रत्यव्यूहत पाण्डवः&#x9;002c&lt;br&gt;&#xA;सञ्जय उवाच&#x9;003&lt;br&gt;&#xA;धार्तराष्ट्राण्यनीकानि दृष्ट्वा व्यूढानि पाण्डवः&#x9;003a&lt;br&gt;&#xA;अभ्यभाषत धर्मात्मा धर्मराजो धनञ्जयम्&#x9;003c&lt;br&gt;&#xA;महर्षेर्वचनात्तात वेदयन्ति बृहस्पतेः&#x9;004a&lt;br&gt;&#xA;संहतान्योधयेदल्पान्कामं विस्तारयेद्बहून्&#x9;004c&lt;br&gt;&#xA;सूचीमुखमनीकं स्यादल्पानां बहुभिः सह&#x9;005a&lt;br&gt;&#xA;अस्माकं च तथा सैन्यमल्पीयः सुतरां परैः&#x9;005c&lt;br&gt;&#xA;एतद्वचनमाज्ञाय महर्षेर्व्यूह पाण्डव&#x9;006a&lt;br&gt;&#xA;तच्छ्रुत्वा धर्मराजस्य प्रत्यभाषत फल्गुणः&#x9;006c&lt;br&gt;&#xA;एष व्यूहामि ते राजन्व्यूहं परमदुर्जयम्&#x9;007a&lt;br&gt;&#xA;अचलं नाम वज्राख्यं विहितं वज्रपाणिना&#x9;007c&lt;br&gt;&#xA;यः स वात इवोद्धूतः समरे दुःसहः परैः&#x9;008a&lt;br&gt;&#xA;स नः पुरो योत्स्यति वै भीमः प्रहरतां वरः&#x9;008c&lt;br&gt;&#xA;तेजांसि रिपुसैन्यानां मृद्नन्पुरुषसत्तमः&#x9;009a&lt;br&gt;&#xA;अग्रेऽग्रणीर्यास्यति नो युद्धोपायविचक्षणः&#x9;009c&lt;br&gt;&#xA;यं दृष्ट्वा पार्थिवाः सर्वे दुर्योधनपुरोगमाः&#x9;010a&lt;br&gt;&#xA;निवर्तिष्यन्ति सम्भ्रान्ताः सिंहं क्षुद्रमृगा इव&#x9;010c&lt;br&gt;&#xA;तं सर्वे संश्रयिष्यामः प्राकारमकुतोभयम्&#x9;011a&lt;br&gt;&#xA;भीमं प्रहरतां श्रेष्ठं वज्रपाणिमिवामराः&#x9;011c&lt;br&gt;&#xA;न हि सोऽस्ति पुमाल्ँलोके यः सङ्क्रुद्धं वृकोदरम्&#x9;012a&lt;br&gt;&#xA;द्रष्टुमत्युग्रकर्माणं विषहेत नरर्षभम्&#x9;012c&lt;br&gt;&#xA;भीमसेनो गदां बिभ्रद्वज्रसारमयीं दृढाम्&#x9;013a&lt;br&gt;&#xA;चरन्वेगेन महता समुद्रमपि शोषयेत्&#x9;013c&lt;br&gt;&#xA;केकया धृष्टकेतुश्च चेकितानश्च वीर्यवान्&#x9;014a&lt;br&gt;&#xA;एत तिष्ठन्ति सामात्याः प्रेक्षकास्ते नरेश्वर&#x9;014c&lt;br&gt;&#xA;धृतराष्ट्रस्य दायादा इति बीभत्सुरब्रवीत्&#x9;015a&lt;br&gt;&#xA;ब्रुवाणं तु तथा पार्थं सर्वसैन्यानि मारिष&#x9;015c&lt;br&gt;&#xA;अपूजयंस्तदा वाग्भिरनुकूलाभिराहवे&#x9;015e&lt;br&gt;&#xA;एवमुक्त्वा महाबाहुस्तथा चक्रे धनञ्जयः&#x9;016a&lt;br&gt;&#xA;व्यूह्य तानि बलान्याशु प्रययौ फल्गुनस्तदा&#x9;016c&lt;br&gt;&#xA;सम्प्रयातान्कुरून्दृष्ट्वा पाण्डवानां महाचमूः&#x9;017a&lt;br&gt;&#xA;गङ्गेव पूर्णा स्तिमिता स्यन्दमाना व्यदृश्यत&#x9;017c&lt;br&gt;&#xA;भीमसेनोऽग्रणीस्तेषां धृष्टद्युम्नश्च पार्षतः&#x9;018a&lt;br&gt;&#xA;नकुलः सहदेवश्च धृष्टकेतुश्च वीर्यवान्&#x9;018c&lt;br&gt;&#xA;समुद्योज्य ततः पश्चाद्राजाप्यक्षौहिणीवृतः&#x9;019a&lt;br&gt;&#xA;भ्रातृभिः सह पुत्रैश्च सोऽभ्यरक्षत पृष्ठतः&#x9;019c&lt;br&gt;&#xA;चक्ररक्षौ तु भीमस्य माद्रीपुत्रौ महाद्युती&#x9;020a&lt;br&gt;&#xA;द्रौपदेयाः ससौभद्राः पृष्ठगोपास्तरस्विनः&#x9;020c&lt;br&gt;&#xA;धृष्टद्युम्नश्च पाञ्चाल्यस्तेषां गोप्ता महारथः&#x9;021a&lt;br&gt;&#xA;सहितः पृतनाशूरै रथमुख्यैः प्रभद्रकैः&#x9;021c&lt;br&gt;&#xA;शिखण्डी तु ततः पश्चादर्जुनेनाभिरक्षितः&#x9;022a&lt;br&gt;&#xA;यत्तो भीष्मविनाशाय प्रययौ भरतर्षभ&#x9;022c&lt;br&gt;&#xA;पृष्ठगोपोऽर्जुनस्यापि युयुधानो महारथः&#x9;023a&lt;br&gt;&#xA;चक्ररक्षौ तु पाञ्चाल्यौ युधामन्यूत्तमौजसौ&#x9;023c&lt;br&gt;&#xA;राजा तु मध्यमानीके कुन्तीपुत्रो युधिष्ठिरः&#x9;024a&lt;br&gt;&#xA;बृहद्भिः कुञ्जरैर्मत्तैश्चलद्भिरचलैरिव&#x9;024c&lt;br&gt;&#xA;अक्षौहिण्या च पाञ्चाल्यो यज्ञसेनो महामनाः&#x9;025a&lt;br&gt;&#xA;विराटमन्वयात्पश्चात्पाण्डवार्थे पराक्रमी&#x9;025c&lt;br&gt;&#xA;तेषामादित्यचन्द्राभाः कनकोत्तमभूषणाः&#x9;026a&lt;br&gt;&#xA;नानाचिह्नधरा राजन्रथेष्वासन्महाध्वजाः&#x9;026c&lt;br&gt;&#xA;समुत्सर्प्य ततः पश्चाद्धृष्टद्युम्नो महारथः&#x9;027a&lt;br&gt;&#xA;भ्रातृभिः सह पुत्रैश्च सोऽभ्यरक्षद्युधिष्ठिरम्&#x9;027c&lt;br&gt;&#xA;त्वदीयानां परेषां च रथेषु विविधान्ध्वजान्&#x9;028a&lt;br&gt;&#xA;अभिभूयार्जुनस्यैको ध्वजस्तस्थौ महाकपिः&#x9;028c&lt;br&gt;&#xA;पादातास्त्वग्रतोऽगच्छन्नसिशक्त्यृष्टिपाणयः&#x9;029a&lt;br&gt;&#xA;अनेकशतसाहस्रा भीमसेनस्य रक्षिणः&#x9;029c&lt;br&gt;&#xA;वारणा दशसाहस्राः प्रभिन्नकरटामुखाः&#x9;030a&lt;br&gt;&#xA;शूरा हेममयैर्जालैर्दीप्यमाना इवाचलाः&#x9;030c&lt;br&gt;&#xA;क्षरन्त इव जीमूता मदार्द्राः पद्मगन्धिनः&#x9;031a&lt;br&gt;&#xA;राजानमन्वयुः पश्चाच्चलन्त इव पर्वताः&#x9;031c&lt;br&gt;&#xA;भीमसेनो गदां भीमां प्रकर्षन्परिघोपमाम्&#x9;032a&lt;br&gt;&#xA;प्रचकर्ष महत्सैन्यं दुराधर्षो महामनाः&#x9;032c&lt;br&gt;&#xA;तमर्कमिव दुष्प्रेक्ष्यं तपन्तं रश्मिमालिनम्&#x9;033a&lt;br&gt;&#xA;न शेकुः सर्वतो योधाः प्रतिवीक्षितुमन्तिके&#x9;033c&lt;br&gt;&#xA;वज्रो नामैष तु व्यूहो दुर्भिदः सर्वतोमुखः&#x9;034a&lt;br&gt;&#xA;चापविद्युद्ध्वजो घोरो गुप्तो गाण्डीवधन्वना&#x9;034c&lt;br&gt;&#xA;यं प्रतिव्यूह्य तिष्ठन्ति पाण्डवास्तव वाहिनीम्&#x9;035a&lt;br&gt;&#xA;अजेयो मानुषे लोके पाण्डवैरभिरक्षितः&#x9;035c&lt;br&gt;&#xA;सन्ध्यां तिष्ठत्सु सैन्येषु सूर्यस्योदयनं प्रति&#x9;036a&lt;br&gt;&#xA;प्रावात्सपृषतो वायुरनभ्रे स्तनयित्नुमान्&#x9;036c&lt;br&gt;&#xA;विष्वग्वाताश्च वान्त्युग्रा नीचैः शर्करकर्षिणः&#x9;037a&lt;br&gt;&#xA;रजश्चोद्धूयमानं तु तमसाच्छादयज्जगत्&#x9;037c&lt;br&gt;&#xA;पपात महती चोल्का प्राङ्मुखी भरतर्षभ&#x9;038a&lt;br&gt;&#xA;उद्यन्तं सूर्यमाहत्य व्यशीर्यत महास्वना&#x9;038c&lt;br&gt;&#xA;अथ सज्जीयमानेषु सैन्येषु भरतर्षभ&#x9;039a&lt;br&gt;&#xA;निष्प्रभोऽभ्युदियात्सूर्यः सघोषो भूश्चचाल ह&#x9;039c&lt;br&gt;&#xA;व्यशीर्यत सनादा च तदा भरतसत्तम&#x9;039e&lt;br&gt;&#xA;निर्घाता बहवो राजन्दिक्षु सर्वासु चाभवन्&#x9;040a&lt;br&gt;&#xA;प्रादुरासीद्रजस्तीव्रं न प्राज्ञायत किञ्चन&#x9;040c&lt;br&gt;&#xA;ध्वजानां धूयमानानां सहसा मातरिश्वना&#x9;041a&lt;br&gt;&#xA;किङ्किणीजालनद्धानां काञ्चनस्रग्वतां रवैः&#x9;041c&lt;br&gt;&#xA;महतां सपताकानामादित्यसमतेजसाम्&#x9;042a&lt;br&gt;&#xA;सर्वं झणझणीभूतमासीत्तालवनेष्विव&#x9;042c&lt;br&gt;&#xA;एवं ते पुरुषव्याघ्राः पाण्डवा युद्धनन्दिनः&#x9;043a&lt;br&gt;&#xA;व्यवस्थिताः प्रतिव्यूह्य तव पुत्रस्य वाहिनीम्&#x9;043c&lt;br&gt;&#xA;स्रंसन्त इव मज्जानो योधानां भरतर्षभ&#x9;044a&lt;br&gt;&#xA;दृष्ट्वाग्रतो भीमसेनं गदापाणिमवस्थितम्&#x9;044c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/020/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/020/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;सूर्योदये सञ्जय के नु पूर्वं युयुत्सवो हृष्यमाणा इवासन्&#x9;001a&lt;br&gt;&#xA;मामका वा भीष्मनेत्राः समीके पाण्डवा वा भीमनेत्रास्तदानीम्&#x9;001c&lt;br&gt;&#xA;केषां जघन्यौ सोमसूर्यौ सवायू केषां सेनां श्वापदा व्याभषन्त&#x9;002a&lt;br&gt;&#xA;केषां यूनां मुखवर्णाः प्रसन्नाः सर्वं ह्येतद्ब्रूहि तत्त्वं यथावत्&#x9;002c&lt;br&gt;&#xA;सञ्जय उवाच&#x9;003&lt;br&gt;&#xA;उभे सेने तुल्यमिवोपयाते उभे व्यूहे हृष्टरूपे नरेन्द्र&#x9;003a&lt;br&gt;&#xA;उभे चित्रे वनराजिप्रकाशे तथैवोभे नागरथाश्वपूर्णे&#x9;003c&lt;br&gt;&#xA;उभे सेने बृहती भीमरूपे तथैवोभे भारत दुर्विषह्ये&#x9;004a&lt;br&gt;&#xA;तथैवोभे स्वर्गजयाय सृष्टे तथा ह्युभे सत्पुरुषार्यगुप्ते&#x9;004c&lt;br&gt;&#xA;पश्चान्मुखाः कुरवो धार्तराष्ट्राः स्थिताः पार्थाः प्राङ्मुखा योत्स्यमानाः&#x9;005a&lt;br&gt;&#xA;दैत्येन्द्रसेनेव च कौरवाणां देवेन्द्रसेनेव च पाण्डवानाम्&#x9;005c&lt;br&gt;&#xA;शुक्रो वायुः पृष्ठतः पाण्डवानां धार्तराष्ट्राञ्श्वापदा व्याभषन्त&#x9;006a&lt;br&gt;&#xA;गजेन्द्राणां मदगन्धांश्च तीव्रान्न सेहिरे तव पुत्रस्य नागाः&#x9;006c&lt;br&gt;&#xA;दुर्योधनो हस्तिनं पद्मवर्णं सुवर्णकक्ष्यं जातिबलं प्रभिन्नम्&#x9;007a&lt;br&gt;&#xA;समास्थितो मध्यगतः कुरूणां संस्तूयमानो बन्दिभिर्मागधैश्च&#x9;007c&lt;br&gt;&#xA;चन्द्रप्रभं श्वेतमस्यातपत्रं सौवर्णी स्रग्भ्राजते चोत्तमाङ्गे&#x9;008a&lt;br&gt;&#xA;तं सर्वतः शकुनिः पार्वतीयैः सार्धं गान्धारैः पाति गान्धारराजः&#x9;008c&lt;br&gt;&#xA;भीष्मोऽग्रतः सर्वसैन्यस्य वृद्धः श्वेतच्छत्रः श्वेतधनुः सशङ्खः&#x9;009a&lt;br&gt;&#xA;श्वेतोष्णीषः पाण्डुरेण ध्वजेन श्वेतैरश्वैः श्वेतशैलप्रकाशः&#x9;009c&lt;br&gt;&#xA;तस्य सैन्यं धार्तराष्ट्राश्च सर्वे बाह्लीकानामेकदेशः शलश्च&#x9;010a&lt;br&gt;&#xA;ये चाम्बष्ठाः क्षत्रिया ये च सिन्धौ तथा सौवीराः पञ्चनदाश्च शूराः&#x9;010c&lt;br&gt;&#xA;शोणैर्हयै रुक्मरथो महात्मा द्रोणो महाबाहुरदीनसत्त्वः&#x9;011a&lt;br&gt;&#xA;आस्ते गुरुः प्रयशाः सर्वराज्ञां पश्चाच्चमूमिन्द्र इवाभिरक्षन्&#x9;011c&lt;br&gt;&#xA;वार्द्धक्षत्रिः सर्वसैन्यस्य मध्ये भूरिश्रवाः पुरुमित्रो जयश्च&#x9;012a&lt;br&gt;&#xA;शाल्वा मत्स्याः केकयाश्चापि सर्वे गजानीकैर्भ्रातरो योत्स्यमानाः&#x9;012c&lt;br&gt;&#xA;शारद्वतश्चोत्तरधूर्महात्मा महेष्वासो गौतमश्चित्रयोधी&#x9;013a&lt;br&gt;&#xA;शकैः किरातैर्यवनैः पह्लवैश्च सार्धं चमूमुत्तरतोऽभिपाति&#x9;013c&lt;br&gt;&#xA;महारथैरन्धकवृष्णिभोजैः सौराष्ट्रकैर्नैरृतैरात्तशस्त्रैः&#x9;014a&lt;br&gt;&#xA;बृहद्बलः कृतवर्माभिगुप्तो बलं त्वदीयं दक्षिणतोऽभिपाति&#x9;014c&lt;br&gt;&#xA;संशप्तकानामयुतं रथानां मृत्युर्जयो वार्जुनस्येति सृष्टाः&#x9;015a&lt;br&gt;&#xA;येनार्जुनस्तेन राजन्कृतास्त्राः प्रयाता वै ते त्रिगर्ताश्च शूराः&#x9;015c&lt;br&gt;&#xA;साग्रं शतसहस्रं तु नागानां तव भारत&#x9;016a&lt;br&gt;&#xA;नागे नागे रथशतं शतं चाश्वा रथे रथे&#x9;016c&lt;br&gt;&#xA;अश्वेऽश्वे दश धानुष्का धानुष्के दश चर्मिणः&#x9;017a&lt;br&gt;&#xA;एवं व्यूढान्यनीकानि भीष्मेण तव भारत&#x9;017c&lt;br&gt;&#xA;अव्यूहन्मानुषं व्यूहं दैवं गान्धर्वमासुरम्&#x9;018a&lt;br&gt;&#xA;दिवसे दिवसे प्राप्ते भीष्मः शान्तनवोऽग्रणीः&#x9;018c&lt;br&gt;&#xA;महारथौघविपुलः समुद्र इव पर्वणि&#x9;019a&lt;br&gt;&#xA;भीष्मेण धार्तराष्ट्राणां व्यूहः प्रत्यङ्मुखो युधि&#x9;019c&lt;br&gt;&#xA;अनन्तरूपा ध्वजिनी त्वदीया नरेन्द्र भीमा न तु पाण्डवानाम्&#x9;020a&lt;br&gt;&#xA;तां त्वेव मन्ये बृहतीं दुष्प्रधृष्यां यस्या नेतारौ केशवश्चार्जुनश्च&#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/021/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/021/</guid>
      <description>&lt;p&gt;सञ्जय उवाच&#x9;001&lt;br&gt;&#xA;बृहतीं धार्तराष्ट्राणां दृष्ट्वा सेनां समुद्यताम्&#x9;001a&lt;br&gt;&#xA;विषादमगमद्राजा कुन्तीपुत्रो युधिष्ठिरः&#x9;001c&lt;br&gt;&#xA;व्यूहं भीष्मेण चाभेद्यं कल्पितं प्रेक्ष्य पाण्डवः&#x9;002a&lt;br&gt;&#xA;अभेद्यमिव सम्प्रेक्ष्य विषण्णोऽर्जुनमब्रवीत्&#x9;002c&lt;br&gt;&#xA;धनञ्जय कथं शक्यमस्माभिर्योद्धुमाहवे&#x9;003a&lt;br&gt;&#xA;धार्तराष्ट्रैर्महाबाहो येषां योद्धा पितामहः&#x9;003c&lt;br&gt;&#xA;अक्षोभ्योऽयमभेद्यश्च भीष्मेणामित्रकर्शिना&#x9;004a&lt;br&gt;&#xA;कल्पितः शास्त्रदृष्टेन विधिना भूरितेजसा&#x9;004c&lt;br&gt;&#xA;ते वयं संशयं प्राप्ताः ससैन्याः शत्रुकर्शन&#x9;005a&lt;br&gt;&#xA;कथमस्मान्महाव्यूहादुद्यानं नो भविष्यति&#x9;005c&lt;br&gt;&#xA;अथार्जुनोऽब्रवीत्पार्थं युधिष्ठिरममित्रहा&#x9;006a&lt;br&gt;&#xA;विषण्णमभिसम्प्रेक्ष्य तव राजन्ननीकिनीम्&#x9;006c&lt;br&gt;&#xA;प्रज्ञयाभ्यधिकाञ्शूरान्गुणयुक्तान्बहूनपि&#x9;007a&lt;br&gt;&#xA;जयन्त्यल्पतरा येन तन्निबोध विशां पते&#x9;007c&lt;br&gt;&#xA;तत्तु ते कारणं राजन्प्रवक्ष्याम्यनसूयवे&#x9;008a&lt;br&gt;&#xA;नारदस्तमृषिर्वेद भीष्मद्रोणौ च पाण्डव&#x9;008c&lt;br&gt;&#xA;एतमेवार्थमाश्रित्य युद्धे देवासुरेऽब्रवीत्&#x9;009a&lt;br&gt;&#xA;पितामहः किल पुरा महेन्द्रादीन्दिवौकसः&#x9;009c&lt;br&gt;&#xA;न तथा बलवीर्याभ्यां विजयन्ते जिगीषवः&#x9;010a&lt;br&gt;&#xA;यथा सत्यानृशंस्याभ्यां धर्मेणैवोद्यमेन च&#x9;010c&lt;br&gt;&#xA;त्यक्त्वाधर्मं च लोभं च मोहं चोद्यममास्थिताः&#x9;011a&lt;br&gt;&#xA;युध्यध्वमनहङ्कारा यतो धर्मस्ततो जयः&#x9;011c&lt;br&gt;&#xA;एवं राजन्विजानीहि ध्रुवोऽस्माकं रणे जयः&#x9;012a&lt;br&gt;&#xA;यथा मे नारदः प्राह यतः कृष्णस्ततो जयः&#x9;012c&lt;br&gt;&#xA;गुणभूतो जयः कृष्णे पृष्ठतोऽन्वेति माधवम्&#x9;013a&lt;br&gt;&#xA;अन्यथा विजयश्चास्य सन्नतिश्चापरो गुणः&#x9;013c&lt;br&gt;&#xA;अनन्ततेजा गोविन्दः शत्रुपूगेषु निर्व्यथः&#x9;014a&lt;br&gt;&#xA;पुरुषः सनातनतमो यतः कृष्णस्ततो जयः&#x9;014c&lt;br&gt;&#xA;पुरा ह्येष हरिर्भूत्वा वैकुण्ठोऽकुण्ठसायकः&#x9;015a&lt;br&gt;&#xA;सुरासुरानवस्फूर्जन्नब्रवीत्के जयन्त्विति&#x9;015c&lt;br&gt;&#xA;अनु कृष्णं जयेमेति यैरुक्तं तत्र तैर्जितम्&#x9;016a&lt;br&gt;&#xA;तत्प्रसादाद्धि त्रैलोक्यं प्राप्तं शक्रादिभिः सुरैः&#x9;016c&lt;br&gt;&#xA;तस्य ते न व्यथां काञ्चिदिह पश्यामि भारत&#x9;017a&lt;br&gt;&#xA;यस्य ते जयमाशास्ते विश्वभुक्त्रिदशेश्वरः&#x9;017c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/022/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/022/</guid>
      <description>&lt;p&gt;सञ्जय उवाच&#x9;001&lt;br&gt;&#xA;ततो युधिष्ठिरो राजा स्वां सेनां समचोदयत्&#x9;001a&lt;br&gt;&#xA;प्रतिव्यूहन्ननीकानि भीष्मस्य भरतर्षभ&#x9;001c&lt;br&gt;&#xA;यथोद्दिष्टान्यनीकानि प्रत्यव्यूहन्त पाण्डवाः&#x9;002a&lt;br&gt;&#xA;स्वर्गं परमभीप्सन्तः सुयुद्धेन कुरूद्वहाः&#x9;002c&lt;br&gt;&#xA;मध्ये शिखण्डिनोऽनीकं रक्षितं सव्यसाचिना&#x9;003a&lt;br&gt;&#xA;धृष्टद्युम्नस्य च स्वयं भीमेन परिपालितम्&#x9;003c&lt;br&gt;&#xA;अनीकं दक्षिणं राजन्युयुधानेन पालितम्&#x9;004a&lt;br&gt;&#xA;श्रीमता सात्वताग्र्येण शक्रेणेव धनुष्मता&#x9;004c&lt;br&gt;&#xA;महेन्द्रयानप्रतिमं रथं तु सोपस्करं हाटकरत्नचित्रम्&#x9;005a&lt;br&gt;&#xA;युधिष्ठिरः काञ्चनभाण्डयोक्त्रं समास्थितो नागकुलस्य मध्ये&#x9;005c&lt;br&gt;&#xA;समुच्छ्रितं दान्तशलाकमस्य सुपाण्डुरं छत्रमतीव भाति&#x9;006a&lt;br&gt;&#xA;प्रदक्षिणं चैनमुपाचरन्ति महर्षयः संस्तुतिभिर्नरेन्द्रम्&#x9;006c&lt;br&gt;&#xA;पुरोहिताः शत्रुवधं वदन्तो महर्षिवृद्धाः श्रुतवन्त एव&#x9;007a&lt;br&gt;&#xA;जप्यैश्च मन्त्रैश्च तथौषधीभिः समन्ततः स्वस्त्ययनं प्रचक्रुः&#x9;007c&lt;br&gt;&#xA;ततः स वस्त्राणि तथैव गाश्च फलानि पुष्पाणि तथैव निष्कान्&#x9;008a&lt;br&gt;&#xA;कुरूत्तमो ब्राह्मणसान्महात्मा कुर्वन्ययौ शक्र इवामरेभ्यः&#x9;008c&lt;br&gt;&#xA;सहस्रसूर्यः शतकिङ्किणीकः परार्ध्यजाम्बूनदहेमचित्रः&#x9;009a&lt;br&gt;&#xA;रथोऽर्जुनस्याग्निरिवार्चिमाली विभ्राजते श्वेतहयः सुचक्रः&#x9;009c&lt;br&gt;&#xA;तमास्थितः केशवसङ्गृहीतं कपिध्वजं गाण्डिवबाणहस्तः&#x9;010a&lt;br&gt;&#xA;धनुर्धरो यस्य समः पृथिव्यां न विद्यते नो भविता वा कदाचित्&#x9;010c&lt;br&gt;&#xA;उद्वर्तयिष्यंस्तव पुत्रसेनामतीव रौद्रं स बिभर्ति रूपम्&#x9;011a&lt;br&gt;&#xA;अनायुधो यः सुभुजो भुजाभ्यां नराश्वनागान्युधि भस्म कुर्यात्&#x9;011c&lt;br&gt;&#xA;स भीमसेनः सहितो यमाभ्यां वृकोदरो वीररथस्य गोप्ता&#x9;012a&lt;br&gt;&#xA;तं प्रेक्ष्य मत्तर्षभसिंहखेलं लोके महेन्द्रप्रतिमानकल्पम्&#x9;012c&lt;br&gt;&#xA;समीक्ष्य सेनाग्रगतं दुरासदं प्रविव्यथुः पङ्कगता इवोष्ट्राः&#x9;013a&lt;br&gt;&#xA;वृकोदरं वारणराजदर्पं योधास्त्वदीया भयविग्नसत्त्वाः&#x9;013c&lt;br&gt;&#xA;अनीकमध्ये तिष्ठन्तं राजपुत्रं दुरासदम्&#x9;014a&lt;br&gt;&#xA;अब्रवीद्भरतश्रेष्ठं गुडाकेशं जनार्दनः&#x9;014c&lt;br&gt;&#xA;वासुदेव उवाच&#x9;015&lt;br&gt;&#xA;य एष गोप्ता प्रतपन्बलस्थो यो नः सेनां सिंह इवेक्षते च&#x9;015a&lt;br&gt;&#xA;स एष भीष्मः कुरुवंशकेतुर्येनाहृतास्त्रिंशतो वाजिमेधाः&#x9;015c&lt;br&gt;&#xA;एतान्यनीकानि महानुभावं गूहन्ति मेघा इव घर्मरश्मिम्&#x9;016a&lt;br&gt;&#xA;एतानि हत्वा पुरुषप्रवीर काङ्क्षस्व युद्धं भरतर्षभेण&#x9;016c&lt;br&gt;&#xA;धृतराष्ट्र उवाच&#x9;017&lt;br&gt;&#xA;केषां प्रहृष्टास्तत्राग्रे योधा युध्यन्ति सञ्जय&#x9;017a&lt;br&gt;&#xA;उदग्रमनसः केऽत्र के वा दीना विचेतसः&#x9;017c&lt;br&gt;&#xA;के पूर्वं प्राहरंस्तत्र युद्धे हृदयकम्पने&#x9;018a&lt;br&gt;&#xA;मामकाः पाण्डवानां वा तन्ममाचक्ष्व सञ्जय&#x9;018c&lt;br&gt;&#xA;कस्य सेनासमुदये गन्धमाल्यसमुद्भवः&#x9;019a&lt;br&gt;&#xA;वाचः प्रदक्षिणाश्चैव योधानामभिगर्जताम्&#x9;019c&lt;br&gt;&#xA;सञ्जय उवाच&#x9;020&lt;br&gt;&#xA;उभयोः सेनयोस्तत्र योधा जहृषिरे मुदा&#x9;020a&lt;br&gt;&#xA;स्रग्धूपपानगन्धानामुभयत्र समुद्भवः&#x9;020c&lt;br&gt;&#xA;संहतानामनीकानां व्यूढानां भरतर्षभ&#x9;021a&lt;br&gt;&#xA;संसर्पतामुदीर्णानां विमर्दः सुमहानभूत्&#x9;021c&lt;br&gt;&#xA;वादित्रशब्दस्तुमुलः शङ्खभेरीविमिश्रितः&#x9;022a&lt;br&gt;&#xA;कुञ्जराणां च नदतां सैन्यानां च प्रहृष्यताम्&#x9;022c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/023/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/023/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;धर्मक्षेत्रे कुरुक्षेत्रे समवेता युयुत्सवः&#x9;001a&lt;br&gt;&#xA;मामकाः पाण्डवाश्चैव किमकुर्वत सञ्जय&#x9;001c&lt;br&gt;&#xA;सञ्जय उवाच&#x9;002&lt;br&gt;&#xA;दृष्ट्वा तु पाण्डवानीकं व्यूढं दुर्योधनस्तदा&#x9;002a&lt;br&gt;&#xA;आचार्यमुपसङ्गम्य राजा वचनमब्रवीत्&#x9;002c&lt;br&gt;&#xA;पश्यैतां पाण्डुपुत्राणामाचार्य महतीं चमूम्&#x9;003a&lt;br&gt;&#xA;व्यूढां द्रुपदपुत्रेण तव शिष्येण धीमता&#x9;003c&lt;br&gt;&#xA;अत्र शूरा महेष्वासा भीमार्जुनसमा युधि&#x9;004a&lt;br&gt;&#xA;युयुधानो विराटश्च द्रुपदश्च महारथः&#x9;004c&lt;br&gt;&#xA;धृष्टकेतुश्चेकितानः काशिराजश्च वीर्यवान्&#x9;005a&lt;br&gt;&#xA;पुरुजित्कुन्तिभोजश्च शैब्यश्च नरपुङ्गवः&#x9;005c&lt;br&gt;&#xA;युधामन्युश्च विक्रान्त उत्तमौजाश्च वीर्यवान्&#x9;006a&lt;br&gt;&#xA;सौभद्रो द्रौपदेयाश्च सर्व एव महारथाः&#x9;006c&lt;br&gt;&#xA;अस्माकं तु विशिष्टा ये तान्निबोध द्विजोत्तम&#x9;007a&lt;br&gt;&#xA;नायका मम सैन्यस्य सञ्ज्ञार्थं तान्ब्रवीमि ते&#x9;007c&lt;br&gt;&#xA;भवान्भीष्मश्च कर्णश्च कृपश्च समितिञ्जयः&#x9;008a&lt;br&gt;&#xA;अश्वत्थामा विकर्णश्च सौमदत्तिस्तथैव च&#x9;008c&lt;br&gt;&#xA;अन्ये च बहवः शूरा मदर्थे त्यक्तजीविताः&#x9;009a&lt;br&gt;&#xA;नानाशस्त्रप्रहरणाः सर्वे युद्धविशारदाः&#x9;009c&lt;br&gt;&#xA;अपर्याप्तं तदस्माकं बलं भीष्माभिरक्षितम्&#x9;010a&lt;br&gt;&#xA;पर्याप्तं त्विदमेतेषां बलं भीमाभिरक्षितम्&#x9;010c&lt;br&gt;&#xA;अयनेषु च सर्वेषु यथाभागमवस्थिताः&#x9;011a&lt;br&gt;&#xA;भीष्ममेवाभिरक्षन्तु भवन्तः सर्व एव हि&#x9;011c&lt;br&gt;&#xA;तस्य सञ्जनयन्हर्षं कुरुवृद्धः पितामहः&#x9;012a&lt;br&gt;&#xA;सिंहनादं विनद्योच्चैः शङ्खं दध्मौ प्रतापवान्&#x9;012c&lt;br&gt;&#xA;ततः शङ्खाश्च भेर्यश्च पणवानकगोमुखाः&#x9;013a&lt;br&gt;&#xA;सहसैवाभ्यहन्यन्त स शब्दस्तुमुलोऽभवत्&#x9;013c&lt;br&gt;&#xA;ततः श्वेतैर्हयैर्युक्ते महति स्यन्दने स्थितौ&#x9;014a&lt;br&gt;&#xA;माधवः पाण्डवश्चैव दिव्यौ शङ्खौ प्रदध्मतुः&#x9;014c&lt;br&gt;&#xA;पाञ्चजन्यं हृषीकेशो देवदत्तं धनञ्जयः&#x9;015a&lt;br&gt;&#xA;पौण्ड्रं दध्मौ महाशङ्खं भीमकर्मा वृकोदरः&#x9;015c&lt;br&gt;&#xA;अनन्तविजयं राजा कुन्तीपुत्रो युधिष्ठिरः&#x9;016a&lt;br&gt;&#xA;नकुलः सहदेवश्च सुघोषमणिपुष्पकौ&#x9;016c&lt;br&gt;&#xA;काश्यश्च परमेष्वासः शिखण्डी च महारथः&#x9;017a&lt;br&gt;&#xA;धृष्टद्युम्नो विराटश्च सात्यकिश्चापराजितः&#x9;017c&lt;br&gt;&#xA;द्रुपदो द्रौपदेयाश्च सर्वशः पृथिवीपते&#x9;018a&lt;br&gt;&#xA;सौभद्रश्च महाबाहुः शङ्खान्दध्मुः पृथक्पृथक्&#x9;018c&lt;br&gt;&#xA;स घोषो धार्तराष्ट्राणां हृदयानि व्यदारयत्&#x9;019a&lt;br&gt;&#xA;नभश्च पृथिवीं चैव तुमुलो व्यनुनादयन्&#x9;019c&lt;br&gt;&#xA;अथ व्यवस्थितान्दृष्ट्वा धार्तराष्ट्रान्कपिध्वजः&#x9;020a&lt;br&gt;&#xA;प्रवृत्ते शस्त्रसम्पाते धनुरुद्यम्य पाण्डवः&#x9;020c&lt;br&gt;&#xA;हृषीकेशं तदा वाक्यमिदमाह महीपते&#x9;021a&lt;br&gt;&#xA;सेनयोरुभयोर्मध्ये रथं स्थापय मेऽच्युत&#x9;021c&lt;br&gt;&#xA;यावदेतान्निरीक्षेऽहं योद्धुकामानवस्थितान्&#x9;022a&lt;br&gt;&#xA;कैर्मया सह योद्धव्यमस्मिन्रणसमुद्यमे&#x9;022c&lt;br&gt;&#xA;योत्स्यमानानवेक्षेऽहं य एतेऽत्र समागताः&#x9;023a&lt;br&gt;&#xA;धार्तराष्ट्रस्य दुर्बुद्धेर्युद्धे प्रियचिकीर्षवः&#x9;023c&lt;br&gt;&#xA;एवमुक्तो हृषीकेशो गुडाकेशेन भारत&#x9;024a&lt;br&gt;&#xA;सेनयोरुभयोर्मध्ये स्थापयित्वा रथोत्तमम्&#x9;024c&lt;br&gt;&#xA;भीष्मद्रोणप्रमुखतः सर्वेषां च महीक्षिताम्&#x9;025a&lt;br&gt;&#xA;उवाच पार्थ पश्यैतान्समवेतान्कुरूनिति&#x9;025c&lt;br&gt;&#xA;तत्रापश्यत्स्थितान्पार्थः पितॄनथ पितामहान्&#x9;026a&lt;br&gt;&#xA;आचार्यान्मातुलान्भ्रातॄन्पुत्रान्पौत्रान्सखींस्तथा&#x9;026c&lt;br&gt;&#xA;श्वशुरान्सुहृदश्चैव सेनयोरुभयोरपि&#x9;027a&lt;br&gt;&#xA;तान्समीक्ष्य स कौन्तेयः सर्वान्बन्धूनवस्थितान्&#x9;027c&lt;br&gt;&#xA;कृपया परयाविष्टो विषीदन्निदमब्रवीत्&#x9;028a&lt;br&gt;&#xA;दृष्ट्वेमान्स्वजनान्कृष्ण युयुत्सून्समवस्थितान्&#x9;028c&lt;br&gt;&#xA;सीदन्ति मम गात्राणि मुखं च परिशुष्यति&#x9;029a&lt;br&gt;&#xA;वेपथुश्च शरीरे मे रोमहर्षश्च जायते&#x9;029c&lt;br&gt;&#xA;गाण्डीवं स्रंसते हस्तात्त्वक्चैव परिदह्यते&#x9;030a&lt;br&gt;&#xA;न च शक्नोम्यवस्थातुं भ्रमतीव च मे मनः&#x9;030c&lt;br&gt;&#xA;निमित्तानि च पश्यामि विपरीतानि केशव&#x9;031a&lt;br&gt;&#xA;न च श्रेयोऽनुपश्यामि हत्वा स्वजनमाहवे&#x9;031c&lt;br&gt;&#xA;न काङ्क्षे विजयं कृष्ण न च राज्यं सुखानि च&#x9;032a&lt;br&gt;&#xA;किं नो राज्येन गोविन्द किं भोगैर्जीवितेन वा&#x9;032c&lt;br&gt;&#xA;येषामर्थे काङ्क्षितं नो राज्यं भोगाः सुखानि च&#x9;033a&lt;br&gt;&#xA;त इमेऽवस्थिता युद्धे प्राणांस्त्यक्त्वा धनानि च&#x9;033c&lt;br&gt;&#xA;आचार्याः पितरः पुत्रास्तथैव च पितामहाः&#x9;034a&lt;br&gt;&#xA;मातुलाः श्वशुराः पौत्राः स्यालाः सम्बन्धिनस्तथा&#x9;034c&lt;br&gt;&#xA;एतान्न हन्तुमिच्छामि घ्नतोऽपि मधुसूदन&#x9;035a&lt;br&gt;&#xA;अपि त्रैलोक्यराज्यस्य हेतोः किं नु महीकृते&#x9;035c&lt;br&gt;&#xA;निहत्य धार्तराष्ट्रान्नः का प्रीतिः स्याज्जनार्दन&#x9;036a&lt;br&gt;&#xA;पापमेवाश्रयेदस्मान्हत्वैतानाततायिनः&#x9;036c&lt;br&gt;&#xA;तस्मान्नार्हा वयं हन्तुं धार्तराष्ट्रान्सबान्धवान्&#x9;037a&lt;br&gt;&#xA;स्वजनं हि कथं हत्वा सुखिनः स्याम माधव&#x9;037c&lt;br&gt;&#xA;यद्यप्येते न पश्यन्ति लोभोपहतचेतसः&#x9;038a&lt;br&gt;&#xA;कुलक्षयकृतं दोषं मित्रद्रोहे च पातकम्&#x9;038c&lt;br&gt;&#xA;कथं न ज्ञेयमस्माभिः पापादस्मान्निवर्तितुम्&#x9;039a&lt;br&gt;&#xA;कुलक्षयकृतं दोषं प्रपश्यद्भिर्जनार्दन&#x9;039c&lt;br&gt;&#xA;कुलक्षये प्रणश्यन्ति कुलधर्माः सनातनाः&#x9;040a&lt;br&gt;&#xA;धर्मे नष्टे कुलं कृत्स्नमधर्मोऽभिभवत्युत&#x9;040c&lt;br&gt;&#xA;अधर्माभिभवात्कृष्ण प्रदुष्यन्ति कुलस्त्रियः&#x9;041a&lt;br&gt;&#xA;स्त्रीषु दुष्टासु वार्ष्णेय जायते वर्णसङ्करः&#x9;041c&lt;br&gt;&#xA;सङ्करो नरकायैव कुलघ्नानां कुलस्य च&#x9;042a&lt;br&gt;&#xA;पतन्ति पितरो ह्येषां लुप्तपिण्डोदकक्रियाः&#x9;042c&lt;br&gt;&#xA;दोषैरेतैः कुलघ्नानां वर्णसङ्करकारकैः&#x9;043a&lt;br&gt;&#xA;उत्साद्यन्ते जातिधर्माः कुलधर्माश्च शाश्वताः&#x9;043c&lt;br&gt;&#xA;उत्सन्नकुलधर्माणां मनुष्याणां जनार्दन&#x9;044a&lt;br&gt;&#xA;नरके नियतं वासो भवतीत्यनुशुश्रुम&#x9;044c&lt;br&gt;&#xA;अहो बत महत्पापं कर्तुं व्यवसिता वयम्&#x9;045a&lt;br&gt;&#xA;यद्राज्यसुखलोभेन हन्तुं स्वजनमुद्यताः&#x9;045c&lt;br&gt;&#xA;यदि मामप्रतीकारमशस्त्रं शस्त्रपाणयः&#x9;046a&lt;br&gt;&#xA;धार्तराष्ट्रा रणे हन्युस्तन्मे क्षेमतरं भवेत्&#x9;046c&lt;br&gt;&#xA;एवमुक्त्वार्जुनः सङ्ख्ये रथोपस्थ उपाविशत्&#x9;047a&lt;br&gt;&#xA;विसृज्य सशरं चापं शोकसंविग्नमानसः&#x9;047c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/024/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/024/</guid>
      <description>&lt;p&gt;सञ्जय उवाच&#x9;001&lt;br&gt;&#xA;तं तथा कृपयाविष्टमश्रुपूर्णाकुलेक्षणम्&#x9;001a&lt;br&gt;&#xA;विषीदन्तमिदं वाक्यमुवाच मधुसूदनः&#x9;001c&lt;br&gt;&#xA;श्रीभगवानुवाच&#x9;002&lt;br&gt;&#xA;कुतस्त्वा कश्मलमिदं विषमे समुपस्थितम्&#x9;002a&lt;br&gt;&#xA;अनार्यजुष्टमस्वर्ग्यमकीर्तिकरमर्जुन&#x9;002c&lt;br&gt;&#xA;क्लैब्यं मा स्म गमः पार्थ नैतत्त्वय्युपपद्यते&#x9;003a&lt;br&gt;&#xA;क्षुद्रं हृदयदौर्बल्यं त्यक्त्वोत्तिष्ठ परन्तप&#x9;003c&lt;br&gt;&#xA;अर्जुन उवाच&#x9;004&lt;br&gt;&#xA;कथं भीष्ममहं सङ्ख्ये द्रोणं च मधुसूदन&#x9;004a&lt;br&gt;&#xA;इषुभिः प्रतियोत्स्यामि पूजार्हावरिसूदन&#x9;004c&lt;br&gt;&#xA;गुरूनहत्वा हि महानुभावाञ्श्रेयो भोक्तुं भैक्षमपीह लोके&#x9;005a&lt;br&gt;&#xA;हत्वार्थकामांस्तु गुरूनिहैव भुञ्जीय भोगान्रुधिरप्रदिग्धान्&#x9;005c&lt;br&gt;&#xA;न चैतद्विद्मः कतरन्नो गरीयो यद्वा जयेम यदि वा नो जयेयुः&#x9;006a&lt;br&gt;&#xA;यानेव हत्वा न जिजीविषामस्तेऽवस्थिताः प्रमुखे धार्तराष्ट्राः&#x9;006c&lt;br&gt;&#xA;कार्पण्यदोषोपहतस्वभावः पृच्छामि त्वां धर्मसम्मूढचेताः&#x9;007a&lt;br&gt;&#xA;यच्छ्रेयः स्यान्निश्चितं ब्रूहि तन्मे शिष्यस्तेऽहं शाधि मां त्वां प्रपन्नम्&#x9;007c&lt;br&gt;&#xA;न हि प्रपश्यामि ममापनुद्याद्यच्छोकमुच्छोषणमिन्द्रियाणाम्&#x9;008a&lt;br&gt;&#xA;अवाप्य भूमावसपत्नमृद्धं राज्यं सुराणामपि चाधिपत्यम्&#x9;008c&lt;br&gt;&#xA;सञ्जय उवाच&#x9;009&lt;br&gt;&#xA;एवमुक्त्वा हृषीकेशं गुडाकेशः परन्तप&#x9;009a&lt;br&gt;&#xA;न योत्स्य इति गोविन्दमुक्त्वा तूष्णीं बभूव ह&#x9;009c&lt;br&gt;&#xA;तमुवाच हृषीकेशः प्रहसन्निव भारत&#x9;010a&lt;br&gt;&#xA;सेनयोरुभयोर्मध्ये विषीदन्तमिदं वचः&#x9;010c&lt;br&gt;&#xA;श्रीभगवानुवाच&#x9;011&lt;br&gt;&#xA;अशोच्यानन्वशोचस्त्वं प्रज्ञावादांश्च भाषसे&#x9;011a&lt;br&gt;&#xA;गतासूनगतासूंश्च नानुशोचन्ति पण्डिताः&#x9;011c&lt;br&gt;&#xA;न त्वेवाहं जातु नासं न त्वं नेमे जनाधिपाः&#x9;012a&lt;br&gt;&#xA;न चैव न भविष्यामः सर्वे वयमतः परम्&#x9;012c&lt;br&gt;&#xA;देहिनोऽस्मिन्यथा देहे कौमारं यौवनं जरा&#x9;013a&lt;br&gt;&#xA;तथा देहान्तरप्राप्तिर्धीरस्तत्र न मुह्यति&#x9;013c&lt;br&gt;&#xA;मात्रास्पर्शास्तु कौन्तेय शीतोष्णसुखदुःखदाः&#x9;014a&lt;br&gt;&#xA;आगमापायिनोऽनित्यास्तांस्तितिक्षस्व भारत&#x9;014c&lt;br&gt;&#xA;यं हि न व्यथयन्त्येते पुरुषं पुरुषर्षभ&#x9;015a&lt;br&gt;&#xA;समदुःखसुखं धीरं सोऽमृतत्वाय कल्पते&#x9;015c&lt;br&gt;&#xA;नासतो विद्यते भावो नाभावो विद्यते सतः&#x9;016a&lt;br&gt;&#xA;उभयोरपि दृष्टोऽन्तस्त्वनयोस्तत्त्वदर्शिभिः&#x9;016c&lt;br&gt;&#xA;अविनाशि तु तद्विद्धि येन सर्वमिदं ततम्&#x9;017a&lt;br&gt;&#xA;विनाशमव्ययस्यास्य न कश्चित्कर्तुमर्हति&#x9;017c&lt;br&gt;&#xA;अन्तवन्त इमे देहा नित्यस्योक्ताः शरीरिणः&#x9;018a&lt;br&gt;&#xA;अनाशिनोऽप्रमेयस्य तस्माद्युध्यस्व भारत&#x9;018c&lt;br&gt;&#xA;य एनं वेत्ति हन्तारं यश्चैनं मन्यते हतम्&#x9;019a&lt;br&gt;&#xA;उभौ तौ न विजानीतो नायं हन्ति न हन्यते&#x9;019c&lt;br&gt;&#xA;न जायते म्रियते वा कदा चिन्नायं भूत्वा भविता वा न भूयः&#x9;020a&lt;br&gt;&#xA;अजो नित्यः शाश्वतोऽयं पुराणो न हन्यते हन्यमाने शरीरे&#x9;020c&lt;br&gt;&#xA;वेदाविनाशिनं नित्यं य एनमजमव्ययम्&#x9;021a&lt;br&gt;&#xA;कथं स पुरुषः पार्थ कं घातयति हन्ति कम्&#x9;021c&lt;br&gt;&#xA;वासांसि जीर्णानि यथा विहाय नवानि गृह्णाति नरोऽपराणि&#x9;022a&lt;br&gt;&#xA;तथा शरीराणि विहाय जीर्णान्यन्यानि संयाति नवानि देही&#x9;022c&lt;br&gt;&#xA;नैनं छिन्दन्ति शस्त्राणि नैनं दहति पावकः&#x9;023a&lt;br&gt;&#xA;न चैनं क्लेदयन्त्यापो न शोषयति मारुतः&#x9;023c&lt;br&gt;&#xA;अच्छेद्योऽयमदाह्योऽयमक्लेद्योऽशोष्य एव च&#x9;024a&lt;br&gt;&#xA;नित्यः सर्वगतः स्थाणुरचलोऽयं सनातनः&#x9;024c&lt;br&gt;&#xA;अव्यक्तोऽयमचिन्त्योऽयमविकार्योऽयमुच्यते&#x9;025a&lt;br&gt;&#xA;तस्मादेवं विदित्वैनं नानुशोचितुमर्हसि&#x9;025c&lt;br&gt;&#xA;अथ चैनं नित्यजातं नित्यं वा मन्यसे मृतम्&#x9;026a&lt;br&gt;&#xA;तथापि त्वं महाबाहो नैनं शोचितुमर्हसि&#x9;026c&lt;br&gt;&#xA;जातस्य हि ध्रुवो मृत्युर्ध्रुवं जन्म मृतस्य च&#x9;027a&lt;br&gt;&#xA;तस्मादपरिहार्येऽर्थे न त्वं शोचितुमर्हसि&#x9;027c&lt;br&gt;&#xA;अव्यक्तादीनि भूतानि व्यक्तमध्यानि भारत&#x9;028a&lt;br&gt;&#xA;अव्यक्तनिधनान्येव तत्र का परिदेवना&#x9;028c&lt;br&gt;&#xA;आश्चर्यवत्पश्यति कश्चिदेनमाश्चर्यवद्वदति तथैव चान्यः&#x9;029a&lt;br&gt;&#xA;आश्चर्यवच्चैनमन्यः शृणोति श्रुत्वाप्येनं वेद न चैव कश्चित्&#x9;029c&lt;br&gt;&#xA;देही नित्यमवध्योऽयं देहे सर्वस्य भारत&#x9;030a&lt;br&gt;&#xA;तस्मात्सर्वाणि भूतानि न त्वं शोचितुमर्हसि&#x9;030c&lt;br&gt;&#xA;स्वधर्ममपि चावेक्ष्य न विकम्पितुमर्हसि&#x9;031a&lt;br&gt;&#xA;धर्म्याद्धि युद्धाच्छ्रेयोऽन्यत्क्षत्रियस्य न विद्यते&#x9;031c&lt;br&gt;&#xA;यदृच्छया चोपपन्नं स्वर्गद्वारमपावृतम्&#x9;032a&lt;br&gt;&#xA;सुखिनः क्षत्रियाः पार्थ लभन्ते युद्धमीदृशम्&#x9;032c&lt;br&gt;&#xA;अथ चेत्त्वमिमं धर्म्यं सङ्ग्रामं न करिष्यसि&#x9;033a&lt;br&gt;&#xA;ततः स्वधर्मं कीर्तिं च हित्वा पापमवाप्स्यसि&#x9;033c&lt;br&gt;&#xA;अकीर्तिं चापि भूतानि कथयिष्यन्ति तेऽव्ययाम्&#x9;034a&lt;br&gt;&#xA;सम्भावितस्य चाकीर्तिर्मरणादतिरिच्यते&#x9;034c&lt;br&gt;&#xA;भयाद्रणादुपरतं मंस्यन्ते त्वां महारथाः&#x9;035a&lt;br&gt;&#xA;येषां च त्वं बहुमतो भूत्वा यास्यसि लाघवम्&#x9;035c&lt;br&gt;&#xA;अवाच्यवादांश्च बहून्वदिष्यन्ति तवाहिताः&#x9;036a&lt;br&gt;&#xA;निन्दन्तस्तव सामर्थ्यं ततो दुःखतरं नु किम्&#x9;036c&lt;br&gt;&#xA;हतो वा प्राप्स्यसि स्वर्गं जित्वा वा भोक्ष्यसे महीम्&#x9;037a&lt;br&gt;&#xA;तस्मादुत्तिष्ठ कौन्तेय युद्धाय कृतनिश्चयः&#x9;037c&lt;br&gt;&#xA;सुखदुःखे समे कृत्वा लाभालाभौ जयाजयौ&#x9;038a&lt;br&gt;&#xA;ततो युद्धाय युज्यस्व नैवं पापमवाप्स्यसि&#x9;038c&lt;br&gt;&#xA;एषा तेऽभिहिता साङ्ख्ये बुद्धिर्योगे त्विमां शृणु&#x9;039a&lt;br&gt;&#xA;बुद्ध्या युक्तो यया पार्थ कर्मबन्धं प्रहास्यसि&#x9;039c&lt;br&gt;&#xA;नेहाभिक्रमनाशोऽस्ति प्रत्यवायो न विद्यते&#x9;040a&lt;br&gt;&#xA;स्वल्पमप्यस्य धर्मस्य त्रायते महतो भयात्&#x9;040c&lt;br&gt;&#xA;व्यवसायात्मिका बुद्धिरेकेह कुरुनन्दन&#x9;041a&lt;br&gt;&#xA;बहुशाखा ह्यनन्ताश्च बुद्धयोऽव्यवसायिनाम्&#x9;041c&lt;br&gt;&#xA;यामिमां पुष्पितां वाचं प्रवदन्त्यविपश्चितः&#x9;042a&lt;br&gt;&#xA;वेदवादरताः पार्थ नान्यदस्तीति वादिनः&#x9;042c&lt;br&gt;&#xA;कामात्मानः स्वर्गपरा जन्मकर्मफलप्रदाम्&#x9;043a&lt;br&gt;&#xA;क्रियाविशेषबहुलां भोगैश्वर्यगतिं प्रति&#x9;043c&lt;br&gt;&#xA;भोगैश्वर्यप्रसक्तानां तयापहृतचेतसाम्&#x9;044a&lt;br&gt;&#xA;व्यवसायात्मिका बुद्धिः समाधौ न विधीयते&#x9;044c&lt;br&gt;&#xA;त्रैगुण्यविषया वेदा निस्त्रैगुण्यो भवार्जुन&#x9;045a&lt;br&gt;&#xA;निर्द्वन्द्वो नित्यसत्त्वस्थो निर्योगक्षेम आत्मवान्&#x9;045c&lt;br&gt;&#xA;यावानर्थ उदपाने सर्वतः सम्प्लुतोदके&#x9;046a&lt;br&gt;&#xA;तावान्सर्वेषु वेदेषु ब्राह्मणस्य विजानतः&#x9;046c&lt;br&gt;&#xA;कर्मण्येवाधिकारस्ते मा फलेषु कदाचन&#x9;047a&lt;br&gt;&#xA;मा कर्मफलहेतुर्भूर्मा ते सङ्गोऽस्त्वकर्मणि&#x9;047c&lt;br&gt;&#xA;योगस्थः कुरु कर्माणि सङ्गं त्यक्त्वा धनञ्जय&#x9;048a&lt;br&gt;&#xA;सिद्ध्यसिद्ध्योः समो भूत्वा समत्वं योग उच्यते&#x9;048c&lt;br&gt;&#xA;दूरेण ह्यवरं कर्म बुद्धियोगाद्धनञ्जय&#x9;049a&lt;br&gt;&#xA;बुद्धौ शरणमन्विच्छ कृपणाः फलहेतवः&#x9;049c&lt;br&gt;&#xA;बुद्धियुक्तो जहातीह उभे सुकृतदुष्कृते&#x9;050a&lt;br&gt;&#xA;तस्माद्योगाय युज्यस्व योगः कर्मसु कौशलम्&#x9;050c&lt;br&gt;&#xA;कर्मजं बुद्धियुक्ता हि फलं त्यक्त्वा मनीषिणः&#x9;051a&lt;br&gt;&#xA;जन्मबन्धविनिर्मुक्ताः पदं गच्छन्त्यनामयम्&#x9;051c&lt;br&gt;&#xA;यदा ते मोहकलिलं बुद्धिर्व्यतितरिष्यति&#x9;052a&lt;br&gt;&#xA;तदा गन्तासि निर्वेदं श्रोतव्यस्य श्रुतस्य च&#x9;052c&lt;br&gt;&#xA;श्रुतिविप्रतिपन्ना ते यदा स्थास्यति निश्चला&#x9;053a&lt;br&gt;&#xA;समाधावचला बुद्धिस्तदा योगमवाप्स्यसि&#x9;053c&lt;br&gt;&#xA;अर्जुन उवाच&#x9;054&lt;br&gt;&#xA;स्थितप्रज्ञस्य का भाषा समाधिस्थस्य केशव&#x9;054a&lt;br&gt;&#xA;स्थितधीः किं प्रभाषेत किमासीत व्रजेत किम्&#x9;054c&lt;br&gt;&#xA;श्रीभगवानुवाच&#x9;055&lt;br&gt;&#xA;प्रजहाति यदा कामान्सर्वान्पार्थ मनोगतान्&#x9;055a&lt;br&gt;&#xA;आत्मन्येवात्मना तुष्टः स्थितप्रज्ञस्तदोच्यते&#x9;055c&lt;br&gt;&#xA;दुःखेष्वनुद्विग्नमनाः सुखेषु विगतस्पृहः&#x9;056a&lt;br&gt;&#xA;वीतरागभयक्रोधः स्थितधीर्मुनिरुच्यते&#x9;056c&lt;br&gt;&#xA;यः सर्वत्रानभिस्नेहस्तत्तत्प्राप्य शुभाशुभम्&#x9;057a&lt;br&gt;&#xA;नाभिनन्दति न द्वेष्टि तस्य प्रज्ञा प्रतिष्ठिता&#x9;057c&lt;br&gt;&#xA;यदा संहरते चायं कूर्मोऽङ्गानीव सर्वशः&#x9;058a&lt;br&gt;&#xA;इन्द्रियाणीन्द्रियार्थेभ्यस्तस्य प्रज्ञा प्रतिष्ठिता&#x9;058c&lt;br&gt;&#xA;विषया विनिवर्तन्ते निराहारस्य देहिनः&#x9;059a&lt;br&gt;&#xA;रसवर्जं रसोऽप्यस्य परं दृष्ट्वा निवर्तते&#x9;059c&lt;br&gt;&#xA;यततो ह्यपि कौन्तेय पुरुषस्य विपश्चितः&#x9;060a&lt;br&gt;&#xA;इन्द्रियाणि प्रमाथीनि हरन्ति प्रसभं मनः&#x9;060c&lt;br&gt;&#xA;तानि सर्वाणि संयम्य युक्त आसीत मत्परः&#x9;061a&lt;br&gt;&#xA;वशे हि यस्येन्द्रियाणि तस्य प्रज्ञा प्रतिष्ठिता&#x9;061c&lt;br&gt;&#xA;ध्यायतो विषयान्पुंसः सङ्गस्तेषूपजायते&#x9;062a&lt;br&gt;&#xA;सङ्गात्सञ्जायते कामः कामात्क्रोधोऽभिजायते&#x9;062c&lt;br&gt;&#xA;क्रोधाद्भवति सम्मोहः सम्मोहात्स्मृतिविभ्रमः&#x9;063a&lt;br&gt;&#xA;स्मृतिभ्रंशाद्बुद्धिनाशो बुद्धिनाशात्प्रणश्यति&#x9;063c&lt;br&gt;&#xA;रागद्वेषवियुक्तैस्तु विषयानिन्द्रियैश्चरन्&#x9;064a&lt;br&gt;&#xA;आत्मवश्यैर्विधेयात्मा प्रसादमधिगच्छति&#x9;064c&lt;br&gt;&#xA;प्रसादे सर्वदुःखानां हानिरस्योपजायते&#x9;065a&lt;br&gt;&#xA;प्रसन्नचेतसो ह्याशु बुद्धिः पर्यवतिष्ठते&#x9;065c&lt;br&gt;&#xA;नास्ति बुद्धिरयुक्तस्य न चायुक्तस्य भावना&#x9;066a&lt;br&gt;&#xA;न चाभावयतः शान्तिरशान्तस्य कुतः सुखम्&#x9;066c&lt;br&gt;&#xA;इन्द्रियाणां हि चरतां यन्मनोऽनुविधीयते&#x9;067a&lt;br&gt;&#xA;तदस्य हरति प्रज्ञां वायुर्नावमिवाम्भसि&#x9;067c&lt;br&gt;&#xA;तस्माद्यस्य महाबाहो निगृहीतानि सर्वशः&#x9;068a&lt;br&gt;&#xA;इन्द्रियाणीन्द्रियार्थेभ्यस्तस्य प्रज्ञा प्रतिष्ठिता&#x9;068c&lt;br&gt;&#xA;या निशा सर्वभूतानां तस्यां जागर्ति संयमी&#x9;069a&lt;br&gt;&#xA;यस्यां जाग्रति भूतानि सा निशा पश्यतो मुनेः&#x9;069c&lt;br&gt;&#xA;आपूर्यमाणमचलप्रतिष्ठं समुद्रमापः प्रविशन्ति यद्वत्&#x9;070a&lt;br&gt;&#xA;तद्वत्कामा यं प्रविशन्ति सर्वे स शान्तिमाप्नोति न कामकामी&#x9;070c&lt;br&gt;&#xA;विहाय कामान्यः सर्वान्पुमांश्चरति निःस्पृहः&#x9;071a&lt;br&gt;&#xA;निर्ममो निरहङ्कारः स शान्तिमधिगच्छति&#x9;071c&lt;br&gt;&#xA;एषा ब्राह्मी स्थितिः पार्थ नैनां प्राप्य विमुह्यति&#x9;072a&lt;br&gt;&#xA;स्थित्वास्यामन्तकालेऽपि ब्रह्मनिर्वाणमृच्छति&#x9;072c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/025/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/025/</guid>
      <description>&lt;p&gt;अर्जुन उवाच&#x9;001&lt;br&gt;&#xA;ज्यायसी चेत्कर्मणस्ते मता बुद्धिर्जनार्दन&#x9;001a&lt;br&gt;&#xA;तत्किं कर्मणि घोरे मां नियोजयसि केशव&#x9;001c&lt;br&gt;&#xA;व्यामिश्रेणैव वाक्येन बुद्धिं मोहयसीव मे&#x9;002a&lt;br&gt;&#xA;तदेकं वद निश्चित्य येन श्रेयोऽहमाप्नुयाम्&#x9;002c&lt;br&gt;&#xA;श्रीभगवानुवाच&#x9;003&lt;br&gt;&#xA;लोकेऽस्मिन्द्विविधा निष्ठा पुरा प्रोक्ता मयानघ&#x9;003a&lt;br&gt;&#xA;ज्ञानयोगेन साङ्ख्यानां कर्मयोगेन योगिनाम्&#x9;003c&lt;br&gt;&#xA;न कर्मणामनारम्भान्नैष्कर्म्यं पुरुषोऽश्नुते&#x9;004a&lt;br&gt;&#xA;न च सन्न्यसनादेव सिद्धिं समधिगच्छति&#x9;004c&lt;br&gt;&#xA;न हि कश्चित्क्षणमपि जातु तिष्ठत्यकर्मकृत्&#x9;005a&lt;br&gt;&#xA;कार्यते ह्यवशः कर्म सर्वः प्रकृतिजैर्गुणैः&#x9;005c&lt;br&gt;&#xA;कर्मेन्द्रियाणि संयम्य य आस्ते मनसा स्मरन्&#x9;006a&lt;br&gt;&#xA;इन्द्रियार्थान्विमूढात्मा मिथ्याचारः स उच्यते&#x9;006c&lt;br&gt;&#xA;यस्त्विन्द्रियाणि मनसा नियम्यारभतेऽर्जुन&#x9;007a&lt;br&gt;&#xA;कर्मेन्द्रियैः कर्मयोगमसक्तः स विशिष्यते&#x9;007c&lt;br&gt;&#xA;नियतं कुरु कर्म त्वं कर्म ज्यायो ह्यकर्मणः&#x9;008a&lt;br&gt;&#xA;शरीरयात्रापि च ते न प्रसिध्येदकर्मणः&#x9;008c&lt;br&gt;&#xA;यज्ञार्थात्कर्मणोऽन्यत्र लोकोऽयं कर्मबन्धनः&#x9;009a&lt;br&gt;&#xA;तदर्थं कर्म कौन्तेय मुक्तसङ्गः समाचर&#x9;009c&lt;br&gt;&#xA;सहयज्ञाः प्रजाः सृष्ट्वा पुरोवाच प्रजापतिः&#x9;010a&lt;br&gt;&#xA;अनेन प्रसविष्यध्वमेष वोऽस्त्विष्टकामधुक्&#x9;010c&lt;br&gt;&#xA;देवान्भावयतानेन ते देवा भावयन्तु वः&#x9;011a&lt;br&gt;&#xA;परस्परं भावयन्तः श्रेयः परमवाप्स्यथ&#x9;011c&lt;br&gt;&#xA;इष्टान्भोगान्हि वो देवा दास्यन्ते यज्ञभाविताः&#x9;012a&lt;br&gt;&#xA;तैर्दत्तानप्रदायैभ्यो यो भुङ्क्ते स्तेन एव सः&#x9;012c&lt;br&gt;&#xA;यज्ञशिष्टाशिनः सन्तो मुच्यन्ते सर्वकिल्बिषैः&#x9;013a&lt;br&gt;&#xA;भुञ्जते ते त्वघं पापा ये पचन्त्यात्मकारणात्&#x9;013c&lt;br&gt;&#xA;अन्नाद्भवन्ति भूतानि पर्जन्यादन्नसम्भवः&#x9;014a&lt;br&gt;&#xA;यज्ञाद्भवति पर्जन्यो यज्ञः कर्मसमुद्भवः&#x9;014c&lt;br&gt;&#xA;कर्म ब्रह्मोद्भवं विद्धि ब्रह्माक्षरसमुद्भवम्&#x9;015a&lt;br&gt;&#xA;तस्मात्सर्वगतं ब्रह्म नित्यं यज्ञे प्रतिष्ठितम्&#x9;015c&lt;br&gt;&#xA;एवं प्रवर्तितं चक्रं नानुवर्तयतीह यः&#x9;016a&lt;br&gt;&#xA;अघायुरिन्द्रियारामो मोघं पार्थ स जीवति&#x9;016c&lt;br&gt;&#xA;यस्त्वात्मरतिरेव स्यादात्मतृप्तश्च मानवः&#x9;017a&lt;br&gt;&#xA;आत्मन्येव च सन्तुष्टस्तस्य कार्यं न विद्यते&#x9;017c&lt;br&gt;&#xA;नैव तस्य कृतेनार्थो नाकृतेनेह कश्चन&#x9;018a&lt;br&gt;&#xA;न चास्य सर्वभूतेषु कश्चिदर्थव्यपाश्रयः&#x9;018c&lt;br&gt;&#xA;तस्मादसक्तः सततं कार्यं कर्म समाचर&#x9;019a&lt;br&gt;&#xA;असक्तो ह्याचरन्कर्म परमाप्नोति पूरुषः&#x9;019c&lt;br&gt;&#xA;कर्मणैव हि संसिद्धिमास्थिता जनकादयः&#x9;020a&lt;br&gt;&#xA;लोकसङ्ग्रहमेवापि सम्पश्यन्कर्तुमर्हसि&#x9;020c&lt;br&gt;&#xA;यद्यदाचरति श्रेष्ठस्तत्तदेवेतरो जनः&#x9;021a&lt;br&gt;&#xA;स यत्प्रमाणं कुरुते लोकस्तदनुवर्तते&#x9;021c&lt;br&gt;&#xA;न मे पार्थास्ति कर्तव्यं त्रिषु लोकेषु किञ्चन&#x9;022a&lt;br&gt;&#xA;नानवाप्तमवाप्तव्यं वर्त एव च कर्मणि&#x9;022c&lt;br&gt;&#xA;यदि ह्यहं न वर्तेयं जातु कर्मण्यतन्द्रितः&#x9;023a&lt;br&gt;&#xA;मम वर्त्मानुवर्तन्ते मनुष्याः पार्थ सर्वशः&#x9;023c&lt;br&gt;&#xA;उत्सीदेयुरिमे लोका न कुर्यां कर्म चेदहम्&#x9;024a&lt;br&gt;&#xA;सङ्करस्य च कर्ता स्यामुपहन्यामिमाः प्रजाः&#x9;024c&lt;br&gt;&#xA;सक्ताः कर्मण्यविद्वांसो यथा कुर्वन्ति भारत&#x9;025a&lt;br&gt;&#xA;कुर्याद्विद्वांस्तथासक्तश्चिकीर्षुर्लोकसङ्ग्रहम्&#x9;025c&lt;br&gt;&#xA;न बुद्धिभेदं जनयेदज्ञानां कर्मसङ्गिनाम्&#x9;026a&lt;br&gt;&#xA;जोषयेत्सर्वकर्माणि विद्वान्युक्तः समाचरन्&#x9;026c&lt;br&gt;&#xA;प्रकृतेः क्रियमाणानि गुणैः कर्माणि सर्वशः&#x9;027a&lt;br&gt;&#xA;अहङ्कारविमूढात्मा कर्ताहमिति मन्यते&#x9;027c&lt;br&gt;&#xA;तत्त्ववित्तु महाबाहो गुणकर्मविभागयोः&#x9;028a&lt;br&gt;&#xA;गुणा गुणेषु वर्तन्त इति मत्वा न सज्जते&#x9;028c&lt;br&gt;&#xA;प्रकृतेर्गुणसम्मूढाः सज्जन्ते गुणकर्मसु&#x9;029a&lt;br&gt;&#xA;तानकृत्स्नविदो मन्दान्कृत्स्नविन्न विचालयेत्&#x9;029c&lt;br&gt;&#xA;मयि सर्वाणि कर्माणि सन्न्यस्याध्यात्मचेतसा&#x9;030a&lt;br&gt;&#xA;निराशीर्निर्ममो भूत्वा युध्यस्व विगतज्वरः&#x9;030c&lt;br&gt;&#xA;ये मे मतमिदं नित्यमनुतिष्ठन्ति मानवाः&#x9;031a&lt;br&gt;&#xA;श्रद्धावन्तोऽनसूयन्तो मुच्यन्ते तेऽपि कर्मभिः&#x9;031c&lt;br&gt;&#xA;ये त्वेतदभ्यसूयन्तो नानुतिष्ठन्ति मे मतम्&#x9;032a&lt;br&gt;&#xA;सर्वज्ञानविमूढांस्तान्विद्धि नष्टानचेतसः&#x9;032c&lt;br&gt;&#xA;सदृशं चेष्टते स्वस्याः प्रकृतेर्ज्ञानवानपि&#x9;033a&lt;br&gt;&#xA;प्रकृतिं यान्ति भूतानि निग्रहः किं करिष्यति&#x9;033c&lt;br&gt;&#xA;इन्द्रियस्येन्द्रियस्यार्थे रागद्वेषौ व्यवस्थितौ&#x9;034a&lt;br&gt;&#xA;तयोर्न वशमागच्छेत्तौ ह्यस्य परिपन्थिनौ&#x9;034c&lt;br&gt;&#xA;श्रेयान्स्वधर्मो विगुणः परधर्मात्स्वनुष्ठितात्&#x9;035a&lt;br&gt;&#xA;स्वधर्मे निधनं श्रेयः परधर्मो भयावहः&#x9;035c&lt;br&gt;&#xA;अर्जुन उवाच&#x9;036&lt;br&gt;&#xA;अथ केन प्रयुक्तोऽयं पापं चरति पूरुषः&#x9;036a&lt;br&gt;&#xA;अनिच्छन्नपि वार्ष्णेय बलादिव नियोजितः&#x9;036c&lt;br&gt;&#xA;श्रीभगवानुवाच&#x9;037&lt;br&gt;&#xA;काम एष क्रोध एष रजोगुणसमुद्भवः&#x9;037a&lt;br&gt;&#xA;महाशनो महापाप्मा विद्ध्येनमिह वैरिणम्&#x9;037c&lt;br&gt;&#xA;धूमेनाव्रियते वह्निर्यथादर्शो मलेन च&#x9;038a&lt;br&gt;&#xA;यथोल्बेनावृतो गर्भस्तथा तेनेदमावृतम्&#x9;038c&lt;br&gt;&#xA;आवृतं ज्ञानमेतेन ज्ञानिनो नित्यवैरिणा&#x9;039a&lt;br&gt;&#xA;कामरूपेण कौन्तेय दुष्पूरेणानलेन च&#x9;039c&lt;br&gt;&#xA;इन्द्रियाणि मनो बुद्धिरस्याधिष्ठानमुच्यते&#x9;040a&lt;br&gt;&#xA;एतैर्विमोहयत्येष ज्ञानमावृत्य देहिनम्&#x9;040c&lt;br&gt;&#xA;तस्मात्त्वमिन्द्रियाण्यादौ नियम्य भरतर्षभ&#x9;041a&lt;br&gt;&#xA;पाप्मानं प्रजहिह्येनं ज्ञानविज्ञाननाशनम्&#x9;041c&lt;br&gt;&#xA;इन्द्रियाणि पराण्याहुरिन्द्रियेभ्यः परं मनः&#x9;042a&lt;br&gt;&#xA;मनसस्तु परा बुद्धिर्यो बुद्धेः परतस्तु सः&#x9;042c&lt;br&gt;&#xA;एवं बुद्धेः परं बुद्ध्वा संस्तभ्यात्मानमात्मना&#x9;043a&lt;br&gt;&#xA;जहि शत्रुं महाबाहो कामरूपं दुरासदम्&#x9;043c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/026/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/026/</guid>
      <description>&lt;p&gt;श्रीभगवानुवाच&#x9;001&lt;br&gt;&#xA;इमं विवस्वते योगं प्रोक्तवानहमव्ययम्&#x9;001a&lt;br&gt;&#xA;विवस्वान्मनवे प्राह मनुरिक्ष्वाकवेऽब्रवीत्&#x9;001c&lt;br&gt;&#xA;एवं परम्पराप्राप्तमिमं राजर्षयो विदुः&#x9;002a&lt;br&gt;&#xA;स कालेनेह महता योगो नष्टः परन्तप&#x9;002c&lt;br&gt;&#xA;स एवायं मया तेऽद्य योगः प्रोक्तः पुरातनः&#x9;003a&lt;br&gt;&#xA;भक्तोऽसि मे सखा चेति रहस्यं ह्येतदुत्तमम्&#x9;003c&lt;br&gt;&#xA;अर्जुन उवाच&#x9;004&lt;br&gt;&#xA;अपरं भवतो जन्म परं जन्म विवस्वतः&#x9;004a&lt;br&gt;&#xA;कथमेतद्विजानीयां त्वमादौ प्रोक्तवानिति&#x9;004c&lt;br&gt;&#xA;श्रीभगवानुवाच&#x9;005&lt;br&gt;&#xA;बहूनि मे व्यतीतानि जन्मानि तव चार्जुन&#x9;005a&lt;br&gt;&#xA;तान्यहं वेद सर्वाणि न त्वं वेत्थ परन्तप&#x9;005c&lt;br&gt;&#xA;अजोऽपि सन्नव्ययात्मा भूतानामीश्वरोऽपि सन्&#x9;006a&lt;br&gt;&#xA;प्रकृतिं स्वामधिष्ठाय सम्भवाम्यात्ममायया&#x9;006c&lt;br&gt;&#xA;यदा यदा हि धर्मस्य ग्लानिर्भवति भारत&#x9;007a&lt;br&gt;&#xA;अभ्युत्थानमधर्मस्य तदात्मानं सृजाम्यहम्&#x9;007c&lt;br&gt;&#xA;परित्राणाय साधूनां विनाशाय च दुष्कृताम्&#x9;008a&lt;br&gt;&#xA;धर्मसंस्थापनार्थाय सम्भवामि युगे युगे&#x9;008c&lt;br&gt;&#xA;जन्म कर्म च मे दिव्यमेवं यो वेत्ति तत्त्वतः&#x9;009a&lt;br&gt;&#xA;त्यक्त्वा देहं पुनर्जन्म नैति मामेति सोऽर्जुन&#x9;009c&lt;br&gt;&#xA;वीतरागभयक्रोधा मन्मया मामुपाश्रिताः&#x9;010a&lt;br&gt;&#xA;बहवो ज्ञानतपसा पूता मद्भावमागताः&#x9;010c&lt;br&gt;&#xA;ये यथा मां प्रपद्यन्ते तांस्तथैव भजाम्यहम्&#x9;011a&lt;br&gt;&#xA;मम वर्त्मानुवर्तन्ते मनुष्याः पार्थ सर्वशः&#x9;011c&lt;br&gt;&#xA;काङ्क्षन्तः कर्मणां सिद्धिं यजन्त इह देवताः&#x9;012a&lt;br&gt;&#xA;क्षिप्रं हि मानुषे लोके सिद्धिर्भवति कर्मजा&#x9;012c&lt;br&gt;&#xA;चातुर्वर्ण्यं मया सृष्टं गुणकर्मविभागशः&#x9;013a&lt;br&gt;&#xA;तस्य कर्तारमपि मां विद्ध्यकर्तारमव्ययम्&#x9;013c&lt;br&gt;&#xA;न मां कर्माणि लिम्पन्ति न मे कर्मफले स्पृहा&#x9;014a&lt;br&gt;&#xA;इति मां योऽभिजानाति कर्मभिर्न स बध्यते&#x9;014c&lt;br&gt;&#xA;एवं ज्ञात्वा कृतं कर्म पूर्वैरपि मुमुक्षुभिः&#x9;015a&lt;br&gt;&#xA;कुरु कर्मैव तस्मात्त्वं पूर्वैः पूर्वतरं कृतम्&#x9;015c&lt;br&gt;&#xA;किं कर्म किमकर्मेति कवयोऽप्यत्र मोहिताः&#x9;016a&lt;br&gt;&#xA;तत्ते कर्म प्रवक्ष्यामि यज्ज्ञात्वा मोक्ष्यसेऽशुभात्&#x9;016c&lt;br&gt;&#xA;कर्मणो ह्यपि बोद्धव्यं बोद्धव्यं च विकर्मणः&#x9;017a&lt;br&gt;&#xA;अकर्मणश्च बोद्धव्यं गहना कर्मणो गतिः&#x9;017c&lt;br&gt;&#xA;कर्मण्यकर्म यः पश्येदकर्मणि च कर्म यः&#x9;018a&lt;br&gt;&#xA;स बुद्धिमान्मनुष्येषु स युक्तः कृत्स्नकर्मकृत्&#x9;018c&lt;br&gt;&#xA;यस्य सर्वे समारम्भाः कामसङ्कल्पवर्जिताः&#x9;019a&lt;br&gt;&#xA;ज्ञानाग्निदग्धकर्माणं तमाहुः पण्डितं बुधाः&#x9;019c&lt;br&gt;&#xA;त्यक्त्वा कर्मफलासङ्गं नित्यतृप्तो निराश्रयः&#x9;020a&lt;br&gt;&#xA;कर्मण्यभिप्रवृत्तोऽपि नैव किञ्चित्करोति सः&#x9;020c&lt;br&gt;&#xA;निराशीर्यतचित्तात्मा त्यक्तसर्वपरिग्रहः&#x9;021a&lt;br&gt;&#xA;शारीरं केवलं कर्म कुर्वन्नाप्नोति किल्बिषम्&#x9;021c&lt;br&gt;&#xA;यदृच्छालाभसन्तुष्टो द्वन्द्वातीतो विमत्सरः&#x9;022a&lt;br&gt;&#xA;समः सिद्धावसिद्धौ च कृत्वापि न निबध्यते&#x9;022c&lt;br&gt;&#xA;गतसङ्गस्य मुक्तस्य ज्ञानावस्थितचेतसः&#x9;023a&lt;br&gt;&#xA;यज्ञायाचरतः कर्म समग्रं प्रविलीयते&#x9;023c&lt;br&gt;&#xA;ब्रह्मार्पणं ब्रह्महविर्ब्रह्माग्नौ ब्रह्मणा हुतम्&#x9;024a&lt;br&gt;&#xA;ब्रह्मैव तेन गन्तव्यं ब्रह्मकर्मसमाधिना&#x9;024c&lt;br&gt;&#xA;दैवमेवापरे यज्ञं योगिनः पर्युपासते&#x9;025a&lt;br&gt;&#xA;ब्रह्माग्नावपरे यज्ञं यज्ञेनैवोपजुह्वति&#x9;025c&lt;br&gt;&#xA;श्रोत्रादीनीन्द्रियाण्यन्ये संयमाग्निषु जुह्वति&#x9;026a&lt;br&gt;&#xA;शब्दादीन्विषयानन्य इन्द्रियाग्निषु जुह्वति&#x9;026c&lt;br&gt;&#xA;सर्वाणीन्द्रियकर्माणि प्राणकर्माणि चापरे&#x9;027a&lt;br&gt;&#xA;आत्मसंयमयोगाग्नौ जुह्वति ज्ञानदीपिते&#x9;027c&lt;br&gt;&#xA;द्रव्ययज्ञास्तपोयज्ञा योगयज्ञास्तथापरे&#x9;028a&lt;br&gt;&#xA;स्वाध्यायज्ञानयज्ञाश्च यतयः संशितव्रताः&#x9;028c&lt;br&gt;&#xA;अपाने जुह्वति प्राणं प्राणेऽपानं तथापरे&#x9;029a&lt;br&gt;&#xA;प्राणापानगती रुद्ध्वा प्राणायामपरायणाः&#x9;029c&lt;br&gt;&#xA;अपरे नियताहाराः प्राणान्प्राणेषु जुह्वति&#x9;030a&lt;br&gt;&#xA;सर्वेऽप्येते यज्ञविदो यज्ञक्षपितकल्मषाः&#x9;030c&lt;br&gt;&#xA;यज्ञशिष्टामृतभुजो यान्ति ब्रह्म सनातनम्&#x9;031a&lt;br&gt;&#xA;नायं लोकोऽस्त्ययज्ञस्य कुतोऽन्यः कुरुसत्तम&#x9;031c&lt;br&gt;&#xA;एवं बहुविधा यज्ञा वितता ब्रह्मणो मुखे&#x9;032a&lt;br&gt;&#xA;कर्मजान्विद्धि तान्सर्वानेवं ज्ञात्वा विमोक्ष्यसे&#x9;032c&lt;br&gt;&#xA;श्रेयान्द्रव्यमयाद्यज्ञाज्ज्ञानयज्ञः परन्तप&#x9;033a&lt;br&gt;&#xA;सर्वं कर्माखिलं पार्थ ज्ञाने परिसमाप्यते&#x9;033c&lt;br&gt;&#xA;तद्विद्धि प्रणिपातेन परिप्रश्नेन सेवया&#x9;034a&lt;br&gt;&#xA;उपदेक्ष्यन्ति ते ज्ञानं ज्ञानिनस्तत्त्वदर्शिनः&#x9;034c&lt;br&gt;&#xA;यज्ज्ञात्वा न पुनर्मोहमेवं यास्यसि पाण्डव&#x9;035a&lt;br&gt;&#xA;येन भूतान्यशेषेण द्रक्ष्यस्यात्मन्यथो मयि&#x9;035c&lt;br&gt;&#xA;अपि चेदसि पापेभ्यः सर्वेभ्यः पापकृत्तमः&#x9;036a&lt;br&gt;&#xA;सर्वं ज्ञानप्लवेनैव वृजिनं सन्तरिष्यसि&#x9;036c&lt;br&gt;&#xA;यथैधांसि समिद्धोऽग्निर्भस्मसात्कुरुतेऽर्जुन&#x9;037a&lt;br&gt;&#xA;ज्ञानाग्निः सर्वकर्माणि भस्मसात्कुरुते तथा&#x9;037c&lt;br&gt;&#xA;न हि ज्ञानेन सदृशं पवित्रमिह विद्यते&#x9;038a&lt;br&gt;&#xA;तत्स्वयं योगसंसिद्धः कालेनात्मनि विन्दति&#x9;038c&lt;br&gt;&#xA;श्रद्धावाल्ँलभते ज्ञानं तत्परः संयतेन्द्रियः&#x9;039a&lt;br&gt;&#xA;ज्ञानं लब्ध्वा परां शान्तिमचिरेणाधिगच्छति&#x9;039c&lt;br&gt;&#xA;अज्ञश्चाश्रद्दधानश्च संशयात्मा विनश्यति&#x9;040a&lt;br&gt;&#xA;नायं लोकोऽस्ति न परो न सुखं संशयात्मनः&#x9;040c&lt;br&gt;&#xA;योगसन्न्यस्तकर्माणं ज्ञानसञ्छिन्नसंशयम्&#x9;041a&lt;br&gt;&#xA;आत्मवन्तं न कर्माणि निबध्नन्ति धनञ्जय&#x9;041c&lt;br&gt;&#xA;तस्मादज्ञानसम्भूतं हृत्स्थं ज्ञानासिनात्मनः&#x9;042a&lt;br&gt;&#xA;छित्त्वैनं संशयं योगमातिष्ठोत्तिष्ठ भारत&#x9;042c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/027/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/027/</guid>
      <description>&lt;p&gt;अर्जुन उवाच&#x9;001&lt;br&gt;&#xA;सन्न्यासं कर्मणां कृष्ण पुनर्योगं च शंससि&#x9;001a&lt;br&gt;&#xA;यच्छ्रेय एतयोरेकं तन्मे ब्रूहि सुनिश्चितम्&#x9;001c&lt;br&gt;&#xA;श्रीभगवानुवाच&#x9;002&lt;br&gt;&#xA;सन्न्यासः कर्मयोगश्च निःश्रेयसकरावुभौ&#x9;002a&lt;br&gt;&#xA;तयोस्तु कर्मसन्न्यासात्कर्मयोगो विशिष्यते&#x9;002c&lt;br&gt;&#xA;ज्ञेयः स नित्यसन्न्यासी यो न द्वेष्टि न काङ्क्षति&#x9;003a&lt;br&gt;&#xA;निर्द्वन्द्वो हि महाबाहो सुखं बन्धात्प्रमुच्यते&#x9;003c&lt;br&gt;&#xA;साङ्ख्ययोगौ पृथग्बालाः प्रवदन्ति न पण्डिताः&#x9;004a&lt;br&gt;&#xA;एकमप्यास्थितः सम्यगुभयोर्विन्दते फलम्&#x9;004c&lt;br&gt;&#xA;यत्साङ्ख्यैः प्राप्यते स्थानं तद्योगैरपि गम्यते&#x9;005a&lt;br&gt;&#xA;एकं साङ्ख्यं च योगं च यः पश्यति स पश्यति&#x9;005c&lt;br&gt;&#xA;सन्न्यासस्तु महाबाहो दुःखमाप्तुमयोगतः&#x9;006a&lt;br&gt;&#xA;योगयुक्तो मुनिर्ब्रह्म नचिरेणाधिगच्छति&#x9;006c&lt;br&gt;&#xA;योगयुक्तो विशुद्धात्मा विजितात्मा जितेन्द्रियः&#x9;007a&lt;br&gt;&#xA;सर्वभूतात्मभूतात्मा कुर्वन्नपि न लिप्यते&#x9;007c&lt;br&gt;&#xA;नैव किञ्चित्करोमीति युक्तो मन्येत तत्त्ववित्&#x9;008a&lt;br&gt;&#xA;पश्यञ्शृण्वन्स्पृशञ्जिघ्रन्नश्नन्गच्छन्स्वपञ्श्वसन्&#x9;008c&lt;br&gt;&#xA;प्रलपन्विसृजन्गृह्णन्नुन्मिषन्निमिषन्नपि&#x9;009a&lt;br&gt;&#xA;इन्द्रियाणीन्द्रियार्थेषु वर्तन्त इति धारयन्&#x9;009c&lt;br&gt;&#xA;ब्रह्मण्याधाय कर्माणि सङ्गं त्यक्त्वा करोति यः&#x9;010a&lt;br&gt;&#xA;लिप्यते न स पापेन पद्मपत्रमिवाम्भसा&#x9;010c&lt;br&gt;&#xA;कायेन मनसा बुद्ध्या केवलैरिन्द्रियैरपि&#x9;011a&lt;br&gt;&#xA;योगिनः कर्म कुर्वन्ति सङ्गं त्यक्त्वात्मशुद्धये&#x9;011c&lt;br&gt;&#xA;युक्तः कर्मफलं त्यक्त्वा शान्तिमाप्नोति नैष्ठिकीम्&#x9;012a&lt;br&gt;&#xA;अयुक्तः कामकारेण फले सक्तो निबध्यते&#x9;012c&lt;br&gt;&#xA;सर्वकर्माणि मनसा सन्न्यस्यास्ते सुखं वशी&#x9;013a&lt;br&gt;&#xA;नवद्वारे पुरे देही नैव कुर्वन्न कारयन्&#x9;013c&lt;br&gt;&#xA;न कर्तृत्वं न कर्माणि लोकस्य सृजति प्रभुः&#x9;014a&lt;br&gt;&#xA;न कर्मफलसंयोगं स्वभावस्तु प्रवर्तते&#x9;014c&lt;br&gt;&#xA;नादत्ते कस्यचित्पापं न चैव सुकृतं विभुः&#x9;015a&lt;br&gt;&#xA;अज्ञानेनावृतं ज्ञानं तेन मुह्यन्ति जन्तवः&#x9;015c&lt;br&gt;&#xA;ज्ञानेन तु तदज्ञानं येषां नाशितमात्मनः&#x9;016a&lt;br&gt;&#xA;तेषामादित्यवज्ज्ञानं प्रकाशयति तत्परम्&#x9;016c&lt;br&gt;&#xA;तद्बुद्धयस्तदात्मानस्तन्निष्ठास्तत्परायणाः&#x9;017a&lt;br&gt;&#xA;गच्छन्त्यपुनरावृत्तिं ज्ञाननिर्धूतकल्मषाः&#x9;017c&lt;br&gt;&#xA;विद्याविनयसम्पन्ने ब्राह्मणे गवि हस्तिनि&#x9;018a&lt;br&gt;&#xA;शुनि चैव श्वपाके च पण्डिताः समदर्शिनः&#x9;018c&lt;br&gt;&#xA;इहैव तैर्जितः सर्गो येषां साम्ये स्थितं मनः&#x9;019a&lt;br&gt;&#xA;निर्दोषं हि समं ब्रह्म तस्माद्ब्रह्मणि ते स्थिताः&#x9;019c&lt;br&gt;&#xA;न प्रहृष्येत्प्रियं प्राप्य नोद्विजेत्प्राप्य चाप्रियम्&#x9;020a&lt;br&gt;&#xA;स्थिरबुद्धिरसम्मूढो ब्रह्मविद्ब्रह्मणि स्थितः&#x9;020c&lt;br&gt;&#xA;बाह्यस्पर्शेष्वसक्तात्मा विन्दत्यात्मनि यत्सुखम्&#x9;021a&lt;br&gt;&#xA;स ब्रह्मयोगयुक्तात्मा सुखमक्षयमश्नुते&#x9;021c&lt;br&gt;&#xA;ये हि संस्पर्शजा भोगा दुःखयोनय एव ते&#x9;022a&lt;br&gt;&#xA;आद्यन्तवन्तः कौन्तेय न तेषु रमते बुधः&#x9;022c&lt;br&gt;&#xA;शक्नोतीहैव यः सोढुं प्राक्शरीरविमोक्षणात्&#x9;023a&lt;br&gt;&#xA;कामक्रोधोद्भवं वेगं स युक्तः स सुखी नरः&#x9;023c&lt;br&gt;&#xA;योऽन्तःसुखोऽन्तरारामस्तथान्तर्ज्योतिरेव यः&#x9;024a&lt;br&gt;&#xA;स योगी ब्रह्मनिर्वाणं ब्रह्मभूतोऽधिगच्छति&#x9;024c&lt;br&gt;&#xA;लभन्ते ब्रह्मनिर्वाणमृषयः क्षीणकल्मषाः&#x9;025a&lt;br&gt;&#xA;छिन्नद्वैधा यतात्मानः सर्वभूतहिते रताः&#x9;025c&lt;br&gt;&#xA;कामक्रोधवियुक्तानां यतीनां यतचेतसाम्&#x9;026a&lt;br&gt;&#xA;अभितो ब्रह्मनिर्वाणं वर्तते विदितात्मनाम्&#x9;026c&lt;br&gt;&#xA;स्पर्शान्कृत्वा बहिर्बाह्यांश्चक्षुश्चैवान्तरे भ्रुवोः&#x9;027a&lt;br&gt;&#xA;प्राणापानौ समौ कृत्वा नासाभ्यन्तरचारिणौ&#x9;027c&lt;br&gt;&#xA;यतेन्द्रियमनोबुद्धिर्मुनिर्मोक्षपरायणः&#x9;028a&lt;br&gt;&#xA;विगतेच्छाभयक्रोधो यः सदा मुक्त एव सः&#x9;028c&lt;br&gt;&#xA;भोक्तारं यज्ञतपसां सर्वलोकमहेश्वरम्&#x9;029a&lt;br&gt;&#xA;सुहृदं सर्वभूतानां ज्ञात्वा मां शान्तिमृच्छति&#x9;029c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/028/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/028/</guid>
      <description>&lt;p&gt;श्रीभगवानुवाच&#x9;001&lt;br&gt;&#xA;अनाश्रितः कर्मफलं कार्यं कर्म करोति यः&#x9;001a&lt;br&gt;&#xA;स सन्न्यासी च योगी च न निरग्निर्न चाक्रियः&#x9;001c&lt;br&gt;&#xA;यं सन्न्यासमिति प्राहुर्योगं तं विद्धि पाण्डव&#x9;002a&lt;br&gt;&#xA;न ह्यसन्न्यस्तसङ्कल्पो योगी भवति कश्चन&#x9;002c&lt;br&gt;&#xA;आरुरुक्षोर्मुनेर्योगं कर्म कारणमुच्यते&#x9;003a&lt;br&gt;&#xA;योगारूढस्य तस्यैव शमः कारणमुच्यते&#x9;003c&lt;br&gt;&#xA;यदा हि नेन्द्रियार्थेषु न कर्मस्वनुषज्जते&#x9;004a&lt;br&gt;&#xA;सर्वसङ्कल्पसन्न्यासी योगारूढस्तदोच्यते&#x9;004c&lt;br&gt;&#xA;उद्धरेदात्मनात्मानं नात्मानमवसादयेत्&#x9;005a&lt;br&gt;&#xA;आत्मैव ह्यात्मनो बन्धुरात्मैव रिपुरात्मनः&#x9;005c&lt;br&gt;&#xA;बन्धुरात्मात्मनस्तस्य येनात्मैवात्मना जितः&#x9;006a&lt;br&gt;&#xA;अनात्मनस्तु शत्रुत्वे वर्तेतात्मैव शत्रुवत्&#x9;006c&lt;br&gt;&#xA;जितात्मनः प्रशान्तस्य परमात्मा समाहितः&#x9;007a&lt;br&gt;&#xA;शीतोष्णसुखदुःखेषु तथा मानावमानयोः&#x9;007c&lt;br&gt;&#xA;ज्ञानविज्ञानतृप्तात्मा कूटस्थो विजितेन्द्रियः&#x9;008a&lt;br&gt;&#xA;युक्त इत्युच्यते योगी समलोष्टाश्मकाञ्चनः&#x9;008c&lt;br&gt;&#xA;सुहृन्मित्रार्युदासीनमध्यस्थद्वेष्यबन्धुषु&#x9;009a&lt;br&gt;&#xA;साधुष्वपि च पापेषु समबुद्धिर्विशिष्यते&#x9;009c&lt;br&gt;&#xA;योगी युञ्जीत सततमात्मानं रहसि स्थितः&#x9;010a&lt;br&gt;&#xA;एकाकी यतचित्तात्मा निराशीरपरिग्रहः&#x9;010c&lt;br&gt;&#xA;शुचौ देशे प्रतिष्ठाप्य स्थिरमासनमात्मनः&#x9;011a&lt;br&gt;&#xA;नात्युच्छ्रितं नातिनीचं चैलाजिनकुशोत्तरम्&#x9;011c&lt;br&gt;&#xA;तत्रैकाग्रं मनः कृत्वा यतचित्तेन्द्रियक्रियः&#x9;012a&lt;br&gt;&#xA;उपविश्यासने युञ्ज्याद्योगमात्मविशुद्धये&#x9;012c&lt;br&gt;&#xA;समं कायशिरोग्रीवं धारयन्नचलं स्थिरः&#x9;013a&lt;br&gt;&#xA;सम्प्रेक्ष्य नासिकाग्रं स्वं दिशश्चानवलोकयन्&#x9;013c&lt;br&gt;&#xA;प्रशान्तात्मा विगतभीर्ब्रह्मचारिव्रते स्थितः&#x9;014a&lt;br&gt;&#xA;मनः संयम्य मच्चित्तो युक्त आसीत मत्परः&#x9;014c&lt;br&gt;&#xA;युञ्जन्नेवं सदात्मानं योगी नियतमानसः&#x9;015a&lt;br&gt;&#xA;शान्तिं निर्वाणपरमां मत्संस्थामधिगच्छति&#x9;015c&lt;br&gt;&#xA;नात्यश्नतस्तु योगोऽस्ति न चैकान्तमनश्नतः&#x9;016a&lt;br&gt;&#xA;न चातिस्वप्नशीलस्य जाग्रतो नैव चार्जुन&#x9;016c&lt;br&gt;&#xA;युक्ताहारविहारस्य युक्तचेष्टस्य कर्मसु&#x9;017a&lt;br&gt;&#xA;युक्तस्वप्नावबोधस्य योगो भवति दुःखहा&#x9;017c&lt;br&gt;&#xA;यदा विनियतं चित्तमात्मन्येवावतिष्ठते&#x9;018a&lt;br&gt;&#xA;निःस्पृहः सर्वकामेभ्यो युक्त इत्युच्यते तदा&#x9;018c&lt;br&gt;&#xA;यथा दीपो निवातस्थो नेङ्गते सोपमा स्मृता&#x9;019a&lt;br&gt;&#xA;योगिनो यतचित्तस्य युञ्जतो योगमात्मनः&#x9;019c&lt;br&gt;&#xA;यत्रोपरमते चित्तं निरुद्धं योगसेवया&#x9;020a&lt;br&gt;&#xA;यत्र चैवात्मनात्मानं पश्यन्नात्मनि तुष्यति&#x9;020c&lt;br&gt;&#xA;सुखमात्यन्तिकं यत्तद्बुद्धिग्राह्यमतीन्द्रियम्&#x9;021a&lt;br&gt;&#xA;वेत्ति यत्र न चैवायं स्थितश्चलति तत्त्वतः&#x9;021c&lt;br&gt;&#xA;यं लब्ध्वा चापरं लाभं मन्यते नाधिकं ततः&#x9;022a&lt;br&gt;&#xA;यस्मिन्स्थितो न दुःखेन गुरुणापि विचाल्यते&#x9;022c&lt;br&gt;&#xA;तं विद्याद्दुःखसंयोगवियोगं योगसञ्ज्ञितम्&#x9;023a&lt;br&gt;&#xA;स निश्चयेन योक्तव्यो योगोऽनिर्विण्णचेतसा&#x9;023c&lt;br&gt;&#xA;सङ्कल्पप्रभवान्कामांस्त्यक्त्वा सर्वानशेषतः&#x9;024a&lt;br&gt;&#xA;मनसैवेन्द्रियग्रामं विनियम्य समन्ततः&#x9;024c&lt;br&gt;&#xA;शनैः शनैरुपरमेद्बुद्ध्या धृतिगृहीतया&#x9;025a&lt;br&gt;&#xA;आत्मसंस्थं मनः कृत्वा न किञ्चिदपि चिन्तयेत्&#x9;025c&lt;br&gt;&#xA;यतो यतो निश्चरति मनश्चञ्चलमस्थिरम्&#x9;026a&lt;br&gt;&#xA;ततस्ततो नियम्यैतदात्मन्येव वशं नयेत्&#x9;026c&lt;br&gt;&#xA;प्रशान्तमनसं ह्येनं योगिनं सुखमुत्तमम्&#x9;027a&lt;br&gt;&#xA;उपैति शान्तरजसं ब्रह्मभूतमकल्मषम्&#x9;027c&lt;br&gt;&#xA;युञ्जन्नेवं सदात्मानं योगी विगतकल्मषः&#x9;028a&lt;br&gt;&#xA;सुखेन ब्रह्मसंस्पर्शमत्यन्तं सुखमश्नुते&#x9;028c&lt;br&gt;&#xA;सर्वभूतस्थमात्मानं सर्वभूतानि चात्मनि&#x9;029a&lt;br&gt;&#xA;ईक्षते योगयुक्तात्मा सर्वत्र समदर्शनः&#x9;029c&lt;br&gt;&#xA;यो मां पश्यति सर्वत्र सर्वं च मयि पश्यति&#x9;030a&lt;br&gt;&#xA;तस्याहं न प्रणश्यामि स च मे न प्रणश्यति&#x9;030c&lt;br&gt;&#xA;सर्वभूतस्थितं यो मां भजत्येकत्वमास्थितः&#x9;031a&lt;br&gt;&#xA;सर्वथा वर्तमानोऽपि स योगी मयि वर्तते&#x9;031c&lt;br&gt;&#xA;आत्मौपम्येन सर्वत्र समं पश्यति योऽर्जुन&#x9;032a&lt;br&gt;&#xA;सुखं वा यदि वा दुःखं स योगी परमो मतः&#x9;032c&lt;br&gt;&#xA;अर्जुन उवाच&#x9;033&lt;br&gt;&#xA;योऽयं योगस्त्वया प्रोक्तः साम्येन मधुसूदन&#x9;033a&lt;br&gt;&#xA;एतस्याहं न पश्यामि चञ्चलत्वात्स्थितिं स्थिराम्&#x9;033c&lt;br&gt;&#xA;चञ्चलं हि मनः कृष्ण प्रमाथि बलवद्दृढम्&#x9;034a&lt;br&gt;&#xA;तस्याहं निग्रहं मन्ये वायोरिव सुदुष्करम्&#x9;034c&lt;br&gt;&#xA;श्रीभगवानुवाच&#x9;035&lt;br&gt;&#xA;असंशयं महाबाहो मनो दुर्निग्रहं चलम्&#x9;035a&lt;br&gt;&#xA;अभ्यासेन तु कौन्तेय वैराग्येण च गृह्यते&#x9;035c&lt;br&gt;&#xA;असंयतात्मना योगो दुष्प्राप इति मे मतिः&#x9;036a&lt;br&gt;&#xA;वश्यात्मना तु यतता शक्योऽवाप्तुमुपायतः&#x9;036c&lt;br&gt;&#xA;अर्जुन उवाच&#x9;037&lt;br&gt;&#xA;अयतिः श्रद्धयोपेतो योगाच्चलितमानसः&#x9;037a&lt;br&gt;&#xA;अप्राप्य योगसंसिद्धिं कां गतिं कृष्ण गच्छति&#x9;037c&lt;br&gt;&#xA;कच्चिन्नोभयविभ्रष्टश्छिन्नाभ्रमिव नश्यति&#x9;038a&lt;br&gt;&#xA;अप्रतिष्ठो महाबाहो विमूढो ब्रह्मणः पथि&#x9;038c&lt;br&gt;&#xA;एतन्मे संशयं कृष्ण छेत्तुमर्हस्यशेषतः&#x9;039a&lt;br&gt;&#xA;त्वदन्यः संशयस्यास्य छेत्ता न ह्युपपद्यते&#x9;039c&lt;br&gt;&#xA;श्रीभगवानुवाच&#x9;040&lt;br&gt;&#xA;पार्थ नैवेह नामुत्र विनाशस्तस्य विद्यते&#x9;040a&lt;br&gt;&#xA;न हि कल्याणकृत्कश्चिद्दुर्गतिं तात गच्छति&#x9;040c&lt;br&gt;&#xA;प्राप्य पुण्यकृताल्ँलोकानुषित्वा शाश्वतीः समाः&#x9;041a&lt;br&gt;&#xA;शुचीनां श्रीमतां गेहे योगभ्रष्टोऽभिजायते&#x9;041c&lt;br&gt;&#xA;अथ वा योगिनामेव कुले भवति धीमताम्&#x9;042a&lt;br&gt;&#xA;एतद्धि दुर्लभतरं लोके जन्म यदीदृशम्&#x9;042c&lt;br&gt;&#xA;तत्र तं बुद्धिसंयोगं लभते पौर्वदेहिकम्&#x9;043a&lt;br&gt;&#xA;यतते च ततो भूयः संसिद्धौ कुरुनन्दन&#x9;043c&lt;br&gt;&#xA;पूर्वाभ्यासेन तेनैव ह्रियते ह्यवशोऽपि सः&#x9;044a&lt;br&gt;&#xA;जिज्ञासुरपि योगस्य शब्दब्रह्मातिवर्तते&#x9;044c&lt;br&gt;&#xA;प्रयत्नाद्यतमानस्तु योगी संशुद्धकिल्बिषः&#x9;045a&lt;br&gt;&#xA;अनेकजन्मसंसिद्धस्ततो याति परां गतिम्&#x9;045c&lt;br&gt;&#xA;तपस्विभ्योऽधिको योगी ज्ञानिभ्योऽपि मतोऽधिकः&#x9;046a&lt;br&gt;&#xA;कर्मिभ्यश्चाधिको योगी तस्माद्योगी भवार्जुन&#x9;046c&lt;br&gt;&#xA;योगिनामपि सर्वेषां मद्गतेनान्तरात्मना&#x9;047a&lt;br&gt;&#xA;श्रद्धावान्भजते यो मां स मे युक्ततमो मतः&#x9;047c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/029/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/029/</guid>
      <description>&lt;p&gt;श्रीभगवानुवाच&#x9;001&lt;br&gt;&#xA;मय्यासक्तमनाः पार्थ योगं युञ्जन्मदाश्रयः&#x9;001a&lt;br&gt;&#xA;असंशयं समग्रं मां यथा ज्ञास्यसि तच्छृणु&#x9;001c&lt;br&gt;&#xA;ज्ञानं तेऽहं सविज्ञानमिदं वक्ष्याम्यशेषतः&#x9;002a&lt;br&gt;&#xA;यज्ज्ञात्वा नेह भूयोऽन्यज्ज्ञातव्यमवशिष्यते&#x9;002c&lt;br&gt;&#xA;मनुष्याणां सहस्रेषु कश्चिद्यतति सिद्धये&#x9;003a&lt;br&gt;&#xA;यततामपि सिद्धानां कश्चिन्मां वेत्ति तत्त्वतः&#x9;003c&lt;br&gt;&#xA;भूमिरापोऽनलो वायुः खं मनो बुद्धिरेव च&#x9;004a&lt;br&gt;&#xA;अहङ्कार इतीयं मे भिन्ना प्रकृतिरष्टधा&#x9;004c&lt;br&gt;&#xA;अपरेयमितस्त्वन्यां प्रकृतिं विद्धि मे पराम्&#x9;005a&lt;br&gt;&#xA;जीवभूतां महाबाहो ययेदं धार्यते जगत्&#x9;005c&lt;br&gt;&#xA;एतद्योनीनि भूतानि सर्वाणीत्युपधारय&#x9;006a&lt;br&gt;&#xA;अहं कृत्स्नस्य जगतः प्रभवः प्रलयस्तथा&#x9;006c&lt;br&gt;&#xA;मत्तः परतरं नान्यत्किञ्चिदस्ति धनञ्जय&#x9;007a&lt;br&gt;&#xA;मयि सर्वमिदं प्रोतं सूत्रे मणिगणा इव&#x9;007c&lt;br&gt;&#xA;रसोऽहमप्सु कौन्तेय प्रभास्मि शशिसूर्ययोः&#x9;008a&lt;br&gt;&#xA;प्रणवः सर्ववेदेषु शब्दः खे पौरुषं नृषु&#x9;008c&lt;br&gt;&#xA;पुण्यो गन्धः पृथिव्यां च तेजश्चास्मि विभावसौ&#x9;009a&lt;br&gt;&#xA;जीवनं सर्वभूतेषु तपश्चास्मि तपस्विषु&#x9;009c&lt;br&gt;&#xA;बीजं मां सर्वभूतानां विद्धि पार्थ सनातनम्&#x9;010a&lt;br&gt;&#xA;बुद्धिर्बुद्धिमतामस्मि तेजस्तेजस्विनामहम्&#x9;010c&lt;br&gt;&#xA;बलं बलवतां चाहं कामरागविवर्जितम्&#x9;011a&lt;br&gt;&#xA;धर्माविरुद्धो भूतेषु कामोऽस्मि भरतर्षभ&#x9;011c&lt;br&gt;&#xA;ये चैव सात्त्विका भावा राजसास्तामसाश्च ये&#x9;012a&lt;br&gt;&#xA;मत्त एवेति तान्विद्धि न त्वहं तेषु ते मयि&#x9;012c&lt;br&gt;&#xA;त्रिभिर्गुणमयैर्भावैरेभिः सर्वमिदं जगत्&#x9;013a&lt;br&gt;&#xA;मोहितं नाभिजानाति मामेभ्यः परमव्ययम्&#x9;013c&lt;br&gt;&#xA;दैवी ह्येषा गुणमयी मम माया दुरत्यया&#x9;014a&lt;br&gt;&#xA;मामेव ये प्रपद्यन्ते मायामेतां तरन्ति ते&#x9;014c&lt;br&gt;&#xA;न मां दुष्कृतिनो मूढाः प्रपद्यन्ते नराधमाः&#x9;015a&lt;br&gt;&#xA;माययापहृतज्ञाना आसुरं भावमाश्रिताः&#x9;015c&lt;br&gt;&#xA;चतुर्विधा भजन्ते मां जनाः सुकृतिनोऽर्जुन&#x9;016a&lt;br&gt;&#xA;आर्तो जिज्ञासुरर्थार्थी ज्ञानी च भरतर्षभ&#x9;016c&lt;br&gt;&#xA;तेषां ज्ञानी नित्ययुक्त एकभक्तिर्विशिष्यते&#x9;017a&lt;br&gt;&#xA;प्रियो हि ज्ञानिनोऽत्यर्थमहं स च मम प्रियः&#x9;017c&lt;br&gt;&#xA;उदाराः सर्व एवैते ज्ञानी त्वात्मैव मे मतम्&#x9;018a&lt;br&gt;&#xA;आस्थितः स हि युक्तात्मा मामेवानुत्तमां गतिम्&#x9;018c&lt;br&gt;&#xA;बहूनां जन्मनामन्ते ज्ञानवान्मां प्रपद्यते&#x9;019a&lt;br&gt;&#xA;वासुदेवः सर्वमिति स महात्मा सुदुर्लभः&#x9;019c&lt;br&gt;&#xA;कामैस्तैस्तैर्हृतज्ञानाः प्रपद्यन्तेऽन्यदेवताः&#x9;020a&lt;br&gt;&#xA;तं तं नियममास्थाय प्रकृत्या नियताः स्वया&#x9;020c&lt;br&gt;&#xA;यो यो यां यां तनुं भक्तः श्रद्धयार्चितुमिच्छति&#x9;021a&lt;br&gt;&#xA;तस्य तस्याचलां श्रद्धां तामेव विदधाम्यहम्&#x9;021c&lt;br&gt;&#xA;स तया श्रद्धया युक्तस्तस्या राधनमीहते&#x9;022a&lt;br&gt;&#xA;लभते च ततः कामान्मयैव विहितान्हि तान्&#x9;022c&lt;br&gt;&#xA;अन्तवत्तु फलं तेषां तद्भवत्यल्पमेधसाम्&#x9;023a&lt;br&gt;&#xA;देवान्देवयजो यान्ति मद्भक्ता यान्ति मामपि&#x9;023c&lt;br&gt;&#xA;अव्यक्तं व्यक्तिमापन्नं मन्यन्ते मामबुद्धयः&#x9;024a&lt;br&gt;&#xA;परं भावमजानन्तो ममाव्ययमनुत्तमम्&#x9;024c&lt;br&gt;&#xA;नाहं प्रकाशः सर्वस्य योगमायासमावृतः&#x9;025a&lt;br&gt;&#xA;मूढोऽयं नाभिजानाति लोको मामजमव्ययम्&#x9;025c&lt;br&gt;&#xA;वेदाहं समतीतानि वर्तमानानि चार्जुन&#x9;026a&lt;br&gt;&#xA;भविष्याणि च भूतानि मां तु वेद न कश्चन&#x9;026c&lt;br&gt;&#xA;इच्छाद्वेषसमुत्थेन द्वन्द्वमोहेन भारत&#x9;027a&lt;br&gt;&#xA;सर्वभूतानि सम्मोहं सर्गे यान्ति परन्तप&#x9;027c&lt;br&gt;&#xA;येषां त्वन्तगतं पापं जनानां पुण्यकर्मणाम्&#x9;028a&lt;br&gt;&#xA;ते द्वन्द्वमोहनिर्मुक्ता भजन्ते मां दृढव्रताः&#x9;028c&lt;br&gt;&#xA;जरामरणमोक्षाय मामाश्रित्य यतन्ति ये&#x9;029a&lt;br&gt;&#xA;ते ब्रह्म तद्विदुः कृत्स्नमध्यात्मं कर्म चाखिलम्&#x9;029c&lt;br&gt;&#xA;साधिभूताधिदैवं मां साधियज्ञं च ये विदुः&#x9;030a&lt;br&gt;&#xA;प्रयाणकालेऽपि च मां ते विदुर्युक्तचेतसः&#x9;030c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/030/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/030/</guid>
      <description>&lt;p&gt;अर्जुन उवाच&#x9;001&lt;br&gt;&#xA;किं तद्ब्रह्म किमध्यात्मं किं कर्म पुरुषोत्तम&#x9;001a&lt;br&gt;&#xA;अधिभूतं च किं प्रोक्तमधिदैवं किमुच्यते&#x9;001c&lt;br&gt;&#xA;अधियज्ञः कथं कोऽत्र देहेऽस्मिन्मधुसूदन&#x9;002a&lt;br&gt;&#xA;प्रयाणकाले च कथं ज्ञेयोऽसि नियतात्मभिः&#x9;002c&lt;br&gt;&#xA;श्रीभगवानुवाच&#x9;003&lt;br&gt;&#xA;अक्षरं ब्रह्म परमं स्वभावोऽध्यात्ममुच्यते&#x9;003a&lt;br&gt;&#xA;भूतभावोद्भवकरो विसर्गः कर्मसञ्ज्ञितः&#x9;003c&lt;br&gt;&#xA;अधिभूतं क्षरो भावः पुरुषश्चाधिदैवतम्&#x9;004a&lt;br&gt;&#xA;अधियज्ञोऽहमेवात्र देहे देहभृतां वर&#x9;004c&lt;br&gt;&#xA;अन्तकाले च मामेव स्मरन्मुक्त्वा कलेवरम्&#x9;005a&lt;br&gt;&#xA;यः प्रयाति स मद्भावं याति नास्त्यत्र संशयः&#x9;005c&lt;br&gt;&#xA;यं यं वापि स्मरन्भावं त्यजत्यन्ते कलेवरम्&#x9;006a&lt;br&gt;&#xA;तं तमेवैति कौन्तेय सदा तद्भावभावितः&#x9;006c&lt;br&gt;&#xA;तस्मात्सर्वेषु कालेषु मामनुस्मर युध्य च&#x9;007a&lt;br&gt;&#xA;मय्यर्पितमनोबुद्धिर्मामेवैष्यस्यसंशयः&#x9;007c&lt;br&gt;&#xA;अभ्यासयोगयुक्तेन चेतसा नान्यगामिना&#x9;008a&lt;br&gt;&#xA;परमं पुरुषं दिव्यं याति पार्थानुचिन्तयन्&#x9;008c&lt;br&gt;&#xA;कविं पुराणमनुशासितारमणोरणीयांसमनुस्मरेद्यः&#x9;009a&lt;br&gt;&#xA;सर्वस्य धातारमचिन्त्यरूपमादित्यवर्णं तमसः परस्तात्&#x9;009c&lt;br&gt;&#xA;प्रयाणकाले मनसाचलेन भक्त्या युक्तो योगबलेन चैव&#x9;010a&lt;br&gt;&#xA;भ्रुवोर्मध्ये प्राणमावेश्य सम्यक्स तं परं पुरुषमुपैति दिव्यम्&#x9;010c&lt;br&gt;&#xA;यदक्षरं वेदविदो वदन्ति विशन्ति यद्यतयो वीतरागाः&#x9;011a&lt;br&gt;&#xA;यदिच्छन्तो ब्रह्मचर्यं चरन्ति तत्ते पदं सङ्ग्रहेण प्रवक्ष्ये&#x9;011c&lt;br&gt;&#xA;सर्वद्वाराणि संयम्य मनो हृदि निरुध्य च&#x9;012a&lt;br&gt;&#xA;मूर्ध्न्याधायात्मनः प्राणमास्थितो योगधारणाम्&#x9;012c&lt;br&gt;&#xA;ओमित्येकाक्षरं ब्रह्म व्याहरन्मामनुस्मरन्&#x9;013a&lt;br&gt;&#xA;यः प्रयाति त्यजन्देहं स याति परमां गतिम्&#x9;013c&lt;br&gt;&#xA;अनन्यचेताः सततं यो मां स्मरति नित्यशः&#x9;014a&lt;br&gt;&#xA;तस्याहं सुलभः पार्थ नित्ययुक्तस्य योगिनः&#x9;014c&lt;br&gt;&#xA;मामुपेत्य पुनर्जन्म दुःखालयमशाश्वतम्&#x9;015a&lt;br&gt;&#xA;नाप्नुवन्ति महात्मानः संसिद्धिं परमां गताः&#x9;015c&lt;br&gt;&#xA;आ ब्रह्मभुवनाल्लोकाः पुनरावर्तिनोऽर्जुन&#x9;016a&lt;br&gt;&#xA;मामुपेत्य तु कौन्तेय पुनर्जन्म न विद्यते&#x9;016c&lt;br&gt;&#xA;सहस्रयुगपर्यन्तमहर्यद्ब्रह्मणो विदुः&#x9;017a&lt;br&gt;&#xA;रात्रिं युगसहस्रान्तां तेऽहोरात्रविदो जनाः&#x9;017c&lt;br&gt;&#xA;अव्यक्ताद्व्यक्तयः सर्वाः प्रभवन्त्यहरागमे&#x9;018a&lt;br&gt;&#xA;रात्र्यागमे प्रलीयन्ते तत्रैवाव्यक्तसञ्ज्ञके&#x9;018c&lt;br&gt;&#xA;भूतग्रामः स एवायं भूत्वा भूत्वा प्रलीयते&#x9;019a&lt;br&gt;&#xA;रात्र्यागमेऽवशः पार्थ प्रभवत्यहरागमे&#x9;019c&lt;br&gt;&#xA;परस्तस्मात्तु भावोऽन्योऽव्यक्तोऽव्यक्तात्सनातनः&#x9;020a&lt;br&gt;&#xA;यः स सर्वेषु भूतेषु नश्यत्सु न विनश्यति&#x9;020c&lt;br&gt;&#xA;अव्यक्तोऽक्षर इत्युक्तस्तमाहुः परमां गतिम्&#x9;021a&lt;br&gt;&#xA;यं प्राप्य न निवर्तन्ते तद्धाम परमं मम&#x9;021c&lt;br&gt;&#xA;पुरुषः स परः पार्थ भक्त्या लभ्यस्त्वनन्यया&#x9;022a&lt;br&gt;&#xA;यस्यान्तःस्थानि भूतानि येन सर्वमिदं ततम्&#x9;022c&lt;br&gt;&#xA;यत्र काले त्वनावृत्तिमावृत्तिं चैव योगिनः&#x9;023a&lt;br&gt;&#xA;प्रयाता यान्ति तं कालं वक्ष्यामि भरतर्षभ&#x9;023c&lt;br&gt;&#xA;अग्निर्ज्योतिरहः शुक्लः षण्मासा उत्तरायणम्&#x9;024a&lt;br&gt;&#xA;तत्र प्रयाता गच्छन्ति ब्रह्म ब्रह्मविदो जनाः&#x9;024c&lt;br&gt;&#xA;धूमो रात्रिस्तथा कृष्णः षण्मासा दक्षिणायनम्&#x9;025a&lt;br&gt;&#xA;तत्र चान्द्रमसं ज्योतिर्योगी प्राप्य निवर्तते&#x9;025c&lt;br&gt;&#xA;शुक्लकृष्णे गती ह्येते जगतः शाश्वते मते&#x9;026a&lt;br&gt;&#xA;एकया यात्यनावृत्तिमन्ययावर्तते पुनः&#x9;026c&lt;br&gt;&#xA;नैते सृती पार्थ जानन्योगी मुह्यति कश्चन&#x9;027a&lt;br&gt;&#xA;तस्मात्सर्वेषु कालेषु योगयुक्तो भवार्जुन&#x9;027c&lt;br&gt;&#xA;वेदेषु यज्ञेषु तपःसु चैव दानेषु यत्पुण्यफलं प्रदिष्टम्&#x9;028a&lt;br&gt;&#xA;अत्येति तत्सर्वमिदं विदित्वा योगी परं स्थानमुपैति चाद्यम्सस&#x9;028c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/031/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/031/</guid>
      <description>&lt;p&gt;श्रीभगवानुवाच&#x9;001&lt;br&gt;&#xA;इदं तु ते गुह्यतमं प्रवक्ष्याम्यनसूयवे&#x9;001a&lt;br&gt;&#xA;ज्ञानं विज्ञानसहितं यज्ज्ञात्वा मोक्ष्यसेऽशुभात्&#x9;001c&lt;br&gt;&#xA;राजविद्या राजगुह्यं पवित्रमिदमुत्तमम्&#x9;002a&lt;br&gt;&#xA;प्रत्यक्षावगमं धर्म्यं सुसुखं कर्तुमव्ययम्&#x9;002c&lt;br&gt;&#xA;अश्रद्दधानाः पुरुषा धर्मस्यास्य परन्तप&#x9;003a&lt;br&gt;&#xA;अप्राप्य मां निवर्तन्ते मृत्युसंसारवर्त्मनि&#x9;003c&lt;br&gt;&#xA;मया ततमिदं सर्वं जगदव्यक्तमूर्तिना&#x9;004a&lt;br&gt;&#xA;मत्स्थानि सर्वभूतानि न चाहं तेष्ववस्थितः&#x9;004c&lt;br&gt;&#xA;न च मत्स्थानि भूतानि पश्य मे योगमैश्वरम्&#x9;005a&lt;br&gt;&#xA;भूतभृन्न च भूतस्थो ममात्मा भूतभावनः&#x9;005c&lt;br&gt;&#xA;यथाकाशस्थितो नित्यं वायुः सर्वत्रगो महान्&#x9;006a&lt;br&gt;&#xA;तथा सर्वाणि भूतानि मत्स्थानीत्युपधारय&#x9;006c&lt;br&gt;&#xA;सर्वभूतानि कौन्तेय प्रकृतिं यान्ति मामिकाम्&#x9;007a&lt;br&gt;&#xA;कल्पक्षये पुनस्तानि कल्पादौ विसृजाम्यहम्&#x9;007c&lt;br&gt;&#xA;प्रकृतिं स्वामवष्टभ्य विसृजामि पुनः पुनः&#x9;008a&lt;br&gt;&#xA;भूतग्राममिमं कृत्स्नमवशं प्रकृतेर्वशात्&#x9;008c&lt;br&gt;&#xA;न च मां तानि कर्माणि निबध्नन्ति धनञ्जय&#x9;009a&lt;br&gt;&#xA;उदासीनवदासीनमसक्तं तेषु कर्मसु&#x9;009c&lt;br&gt;&#xA;मयाध्यक्षेण प्रकृतिः सूयते सचराचरम्&#x9;010a&lt;br&gt;&#xA;हेतुनानेन कौन्तेय जगद्विपरिवर्तते&#x9;010c&lt;br&gt;&#xA;अवजानन्ति मां मूढा मानुषीं तनुमाश्रितम्&#x9;011a&lt;br&gt;&#xA;परं भावमजानन्तो मम भूतमहेश्वरम्&#x9;011c&lt;br&gt;&#xA;मोघाशा मोघकर्माणो मोघज्ञाना विचेतसः&#x9;012a&lt;br&gt;&#xA;राक्षसीमासुरीं चैव प्रकृतिं मोहिनीं श्रिताः&#x9;012c&lt;br&gt;&#xA;महात्मानस्तु मां पार्थ दैवीं प्रकृतिमाश्रिताः&#x9;013a&lt;br&gt;&#xA;भजन्त्यनन्यमनसो ज्ञात्वा भूतादिमव्ययम्&#x9;013c&lt;br&gt;&#xA;सततं कीर्तयन्तो मां यतन्तश्च दृढव्रताः&#x9;014a&lt;br&gt;&#xA;नमस्यन्तश्च मां भक्त्या नित्ययुक्ता उपासते&#x9;014c&lt;br&gt;&#xA;ज्ञानयज्ञेन चाप्यन्ये यजन्तो मामुपासते&#x9;015a&lt;br&gt;&#xA;एकत्वेन पृथक्त्वेन बहुधा विश्वतोमुखम्&#x9;015c&lt;br&gt;&#xA;अहं क्रतुरहं यज्ञः स्वधाहमहमौषधम्&#x9;016a&lt;br&gt;&#xA;मन्त्रोऽहमहमेवाज्यमहमग्निरहं हुतम्&#x9;016c&lt;br&gt;&#xA;पिताहमस्य जगतो माता धाता पितामहः&#x9;017a&lt;br&gt;&#xA;वेद्यं पवित्रमोङ्कार ऋक्साम यजुरेव च&#x9;017c&lt;br&gt;&#xA;गतिर्भर्ता प्रभुः साक्षी निवासः शरणं सुहृत्&#x9;018a&lt;br&gt;&#xA;प्रभवः प्रलयः स्थानं निधानं बीजमव्ययम्&#x9;018c&lt;br&gt;&#xA;तपाम्यहमहं वर्षं निगृह्णाम्युत्सृजामि च&#x9;019a&lt;br&gt;&#xA;अमृतं चैव मृत्युश्च सदसच्चाहमर्जुन&#x9;019c&lt;br&gt;&#xA;त्रैविद्या मां सोमपाः पूतपापा यज्ञैरिष्ट्वा स्वर्गतिं प्रार्थयन्ते&#x9;020a&lt;br&gt;&#xA;ते पुण्यमासाद्य सुरेन्द्रलोकमश्नन्ति दिव्यान्दिवि देवभोगान्&#x9;020c&lt;br&gt;&#xA;ते तं भुक्त्वा स्वर्गलोकं विशालं क्षीणे पुण्ये मर्त्यलोकं विशन्ति&#x9;021a&lt;br&gt;&#xA;एवं त्रयीधर्ममनुप्रपन्ना गतागतं कामकामा लभन्ते&#x9;021c&lt;br&gt;&#xA;अनन्याश्चिन्तयन्तो मां ये जनाः पर्युपासते&#x9;022a&lt;br&gt;&#xA;तेषां नित्याभियुक्तानां योगक्षेमं वहाम्यहम्&#x9;022c&lt;br&gt;&#xA;येऽप्यन्यदेवता भक्ता यजन्ते श्रद्धयान्विताः&#x9;023a&lt;br&gt;&#xA;तेऽपि मामेव कौन्तेय यजन्त्यविधिपूर्वकम्&#x9;023c&lt;br&gt;&#xA;अहं हि सर्वयज्ञानां भोक्ता च प्रभुरेव च&#x9;024a&lt;br&gt;&#xA;न तु मामभिजानन्ति तत्त्वेनातश्च्यवन्ति ते&#x9;024c&lt;br&gt;&#xA;यान्ति देवव्रता देवान्पितॄन्यान्ति पितृव्रताः&#x9;025a&lt;br&gt;&#xA;भूतानि यान्ति भूतेज्या यान्ति मद्याजिनोऽपि माम्&#x9;025c&lt;br&gt;&#xA;पत्रं पुष्पं फलं तोयं यो मे भक्त्या प्रयच्छति&#x9;026a&lt;br&gt;&#xA;तदहं भक्त्युपहृतमश्नामि प्रयतात्मनः&#x9;026c&lt;br&gt;&#xA;यत्करोषि यदश्नासि यज्जुहोषि ददासि यत्&#x9;027a&lt;br&gt;&#xA;यत्तपस्यसि कौन्तेय तत्कुरुष्व मदर्पणम्&#x9;027c&lt;br&gt;&#xA;शुभाशुभफलैरेवं मोक्ष्यसे कर्मबन्धनैः&#x9;028a&lt;br&gt;&#xA;सन्न्यासयोगयुक्तात्मा विमुक्तो मामुपैष्यसि&#x9;028c&lt;br&gt;&#xA;समोऽहं सर्वभूतेषु न मे द्वेष्योऽस्ति न प्रियः&#x9;029a&lt;br&gt;&#xA;ये भजन्ति तु मां भक्त्या मयि ते तेषु चाप्यहम्&#x9;029c&lt;br&gt;&#xA;अपि चेत्सुदुराचारो भजते मामनन्यभाक्&#x9;030a&lt;br&gt;&#xA;साधुरेव स मन्तव्यः सम्यग्व्यवसितो हि सः&#x9;030c&lt;br&gt;&#xA;क्षिप्रं भवति धर्मात्मा शश्वच्छान्तिं निगच्छति&#x9;031a&lt;br&gt;&#xA;कौन्तेय प्रतिजानीहि न मे भक्तः प्रणश्यति&#x9;031c&lt;br&gt;&#xA;मां हि पार्थ व्यपाश्रित्य येऽपि स्युः पापयोनयः&#x9;032a&lt;br&gt;&#xA;स्त्रियो वैश्यास्तथा शूद्रास्तेऽपि यान्ति परां गतिम्&#x9;032c&lt;br&gt;&#xA;किं पुनर्ब्राह्मणाः पुण्या भक्ता राजर्षयस्तथा&#x9;033a&lt;br&gt;&#xA;अनित्यमसुखं लोकमिमं प्राप्य भजस्व माम्&#x9;033c&lt;br&gt;&#xA;मन्मना भव मद्भक्तो मद्याजी मां नमस्कुरु&#x9;034a&lt;br&gt;&#xA;मामेवैष्यसि युक्त्वैवमात्मानं मत्परायणः&#x9;034c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/032/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/032/</guid>
      <description>&lt;p&gt;श्रीभगवानुवाच&#x9;001&lt;br&gt;&#xA;भूय एव महाबाहो शृणु मे परमं वचः&#x9;001a&lt;br&gt;&#xA;यत्तेऽहं प्रीयमाणाय वक्ष्यामि हितकाम्यया&#x9;001c&lt;br&gt;&#xA;न मे विदुः सुरगणाः प्रभवं न महर्षयः&#x9;002a&lt;br&gt;&#xA;अहमादिर्हि देवानां महर्षीणां च सर्वशः&#x9;002c&lt;br&gt;&#xA;यो मामजमनादिं च वेत्ति लोकमहेश्वरम्&#x9;003a&lt;br&gt;&#xA;असम्मूढः स मर्त्येषु सर्वपापैः प्रमुच्यते&#x9;003c&lt;br&gt;&#xA;बुद्धिर्ज्ञानमसम्मोहः क्षमा सत्यं दमः शमः&#x9;004a&lt;br&gt;&#xA;सुखं दुःखं भवोऽभावो भयं चाभयमेव च&#x9;004c&lt;br&gt;&#xA;अहिंसा समता तुष्टिस्तपो दानं यशोऽयशः&#x9;005a&lt;br&gt;&#xA;भवन्ति भावा भूतानां मत्त एव पृथग्विधाः&#x9;005c&lt;br&gt;&#xA;महर्षयः सप्त पूर्वे चत्वारो मनवस्तथा&#x9;006a&lt;br&gt;&#xA;मद्भावा मानसा जाता येषां लोक इमाः प्रजाः&#x9;006c&lt;br&gt;&#xA;एतां विभूतिं योगं च मम यो वेत्ति तत्त्वतः&#x9;007a&lt;br&gt;&#xA;सोऽविकम्पेन योगेन युज्यते नात्र संशयः&#x9;007c&lt;br&gt;&#xA;अहं सर्वस्य प्रभवो मत्तः सर्वं प्रवर्तते&#x9;008a&lt;br&gt;&#xA;इति मत्वा भजन्ते मां बुधा भावसमन्विताः&#x9;008c&lt;br&gt;&#xA;मच्चित्ता मद्गतप्राणा बोधयन्तः परस्परम्&#x9;009a&lt;br&gt;&#xA;कथयन्तश्च मां नित्यं तुष्यन्ति च रमन्ति च&#x9;009c&lt;br&gt;&#xA;तेषां सततयुक्तानां भजतां प्रीतिपूर्वकम्&#x9;010a&lt;br&gt;&#xA;ददामि बुद्धियोगं तं येन मामुपयान्ति ते&#x9;010c&lt;br&gt;&#xA;तेषामेवानुकम्पार्थमहमज्ञानजं तमः&#x9;011a&lt;br&gt;&#xA;नाशयाम्यात्मभावस्थो ज्ञानदीपेन भास्वता&#x9;011c&lt;br&gt;&#xA;अर्जुन उवाच&#x9;012&lt;br&gt;&#xA;परं ब्रह्म परं धाम पवित्रं परमं भवान्&#x9;012a&lt;br&gt;&#xA;पुरुषं शाश्वतं दिव्यमादिदेवमजं विभुम्&#x9;012c&lt;br&gt;&#xA;आहुस्त्वामृषयः सर्वे देवर्षिर्नारदस्तथा&#x9;013a&lt;br&gt;&#xA;असितो देवलो व्यासः स्वयं चैव ब्रवीषि मे&#x9;013c&lt;br&gt;&#xA;सर्वमेतदृतं मन्ये यन्मां वदसि केशव&#x9;014a&lt;br&gt;&#xA;न हि ते भगवन्व्यक्तिं विदुर्देवा न दानवाः&#x9;014c&lt;br&gt;&#xA;स्वयमेवात्मनात्मानं वेत्थ त्वं पुरुषोत्तम&#x9;015a&lt;br&gt;&#xA;भूतभावन भूतेश देवदेव जगत्पते&#x9;015c&lt;br&gt;&#xA;वक्तुमर्हस्यशेषेण दिव्या ह्यात्मविभूतयः&#x9;016a&lt;br&gt;&#xA;याभिर्विभूतिभिर्लोकानिमांस्त्वं व्याप्य तिष्ठसि&#x9;016c&lt;br&gt;&#xA;कथं विद्यामहं योगिंस्त्वां सदा परिचिन्तयन्&#x9;017a&lt;br&gt;&#xA;केषु केषु च भावेषु चिन्त्योऽसि भगवन्मया&#x9;017c&lt;br&gt;&#xA;विस्तरेणात्मनो योगं विभूतिं च जनार्दन&#x9;018a&lt;br&gt;&#xA;भूयः कथय तृप्तिर्हि शृण्वतो नास्ति मेऽमृतम्&#x9;018c&lt;br&gt;&#xA;श्रीभगवानुवाच&#x9;019&lt;br&gt;&#xA;हन्त ते कथयिष्यामि दिव्या ह्यात्मविभूतयः&#x9;019a&lt;br&gt;&#xA;प्राधान्यतः कुरुश्रेष्ठ नास्त्यन्तो विस्तरस्य मे&#x9;019c&lt;br&gt;&#xA;अहमात्मा गुडाकेश सर्वभूताशयस्थितः&#x9;020a&lt;br&gt;&#xA;अहमादिश्च मध्यं च भूतानामन्त एव च&#x9;020c&lt;br&gt;&#xA;आदित्यानामहं विष्णुर्ज्योतिषां रविरंशुमान्&#x9;021a&lt;br&gt;&#xA;मरीचिर्मरुतामस्मि नक्षत्राणामहं शशी&#x9;021c&lt;br&gt;&#xA;वेदानां सामवेदोऽस्मि देवानामस्मि वासवः&#x9;022a&lt;br&gt;&#xA;इन्द्रियाणां मनश्चास्मि भूतानामस्मि चेतना&#x9;022c&lt;br&gt;&#xA;रुद्राणां शङ्करश्चास्मि वित्तेशो यक्षरक्षसाम्&#x9;023a&lt;br&gt;&#xA;वसूनां पावकश्चास्मि मेरुः शिखरिणामहम्&#x9;023c&lt;br&gt;&#xA;पुरोधसां च मुख्यं मां विद्धि पार्थ बृहस्पतिम्&#x9;024a&lt;br&gt;&#xA;सेनानीनामहं स्कन्दः सरसामस्मि सागरः&#x9;024c&lt;br&gt;&#xA;महर्षीणां भृगुरहं गिरामस्म्येकमक्षरम्&#x9;025a&lt;br&gt;&#xA;यज्ञानां जपयज्ञोऽस्मि स्थावराणां हिमालयः&#x9;025c&lt;br&gt;&#xA;अश्वत्थः सर्ववृक्षाणां देवर्षीणां च नारदः&#x9;026a&lt;br&gt;&#xA;गन्धर्वाणां चित्ररथः सिद्धानां कपिलो मुनिः&#x9;026c&lt;br&gt;&#xA;उच्चैःश्रवसमश्वानां विद्धि माममृतोद्भवम्&#x9;027a&lt;br&gt;&#xA;ऐरावतं गजेन्द्राणां नराणां च नराधिपम्&#x9;027c&lt;br&gt;&#xA;आयुधानामहं वज्रं धेनूनामस्मि कामधुक्&#x9;028a&lt;br&gt;&#xA;प्रजनश्चास्मि कन्दर्पः सर्पाणामस्मि वासुकिः&#x9;028c&lt;br&gt;&#xA;अनन्तश्चास्मि नागानां वरुणो यादसामहम्&#x9;029a&lt;br&gt;&#xA;पितॄणामर्यमा चास्मि यमः संयमतामहम्&#x9;029c&lt;br&gt;&#xA;प्रह्लादश्चास्मि दैत्यानां कालः कलयतामहम्&#x9;030a&lt;br&gt;&#xA;मृगाणां च मृगेन्द्रोऽहं वैनतेयश्च पक्षिणाम्&#x9;030c&lt;br&gt;&#xA;पवनः पवतामस्मि रामः शस्त्रभृतामहम्&#x9;031a&lt;br&gt;&#xA;झषाणां मकरश्चास्मि स्रोतसामस्मि जाह्नवी&#x9;031c&lt;br&gt;&#xA;सर्गाणामादिरन्तश्च मध्यं चैवाहमर्जुन&#x9;032a&lt;br&gt;&#xA;अध्यात्मविद्या विद्यानां वादः प्रवदतामहम्&#x9;032c&lt;br&gt;&#xA;अक्षराणामकारोऽस्मि द्वन्द्वः सामासिकस्य च&#x9;033a&lt;br&gt;&#xA;अहमेवाक्षयः कालो धाताहं विश्वतोमुखः&#x9;033c&lt;br&gt;&#xA;मृत्युः सर्वहरश्चाहमुद्भवश्च भविष्यताम्&#x9;034a&lt;br&gt;&#xA;कीर्तिः श्रीर्वाक्च नारीणां स्मृतिर्मेधा धृतिः क्षमा&#x9;034c&lt;br&gt;&#xA;बृहत्साम तथा साम्नां गायत्री छन्दसामहम्&#x9;035a&lt;br&gt;&#xA;मासानां मार्गशीर्षोऽहमृतूनां कुसुमाकरः&#x9;035c&lt;br&gt;&#xA;द्यूतं छलयतामस्मि तेजस्तेजस्विनामहम्&#x9;036a&lt;br&gt;&#xA;जयोऽस्मि व्यवसायोऽस्मि सत्त्वं सत्त्ववतामहम्&#x9;036c&lt;br&gt;&#xA;वृष्णीनां वासुदेवोऽस्मि पाण्डवानां धनञ्जयः&#x9;037a&lt;br&gt;&#xA;मुनीनामप्यहं व्यासः कवीनामुशना कविः&#x9;037c&lt;br&gt;&#xA;दण्डो दमयतामस्मि नीतिरस्मि जिगीषताम्&#x9;038a&lt;br&gt;&#xA;मौनं चैवास्मि गुह्यानां ज्ञानं ज्ञानवतामहम्&#x9;038c&lt;br&gt;&#xA;यच्चापि सर्वभूतानां बीजं तदहमर्जुन&#x9;039a&lt;br&gt;&#xA;न तदस्ति विना यत्स्यान्मया भूतं चराचरम्&#x9;039c&lt;br&gt;&#xA;नान्तोऽस्ति मम दिव्यानां विभूतीनां परन्तप&#x9;040a&lt;br&gt;&#xA;एष तूद्देशतः प्रोक्तो विभूतेर्विस्तरो मया&#x9;040c&lt;br&gt;&#xA;यद्यद्विभूतिमत्सत्त्वं श्रीमदूर्जितमेव वा&#x9;041a&lt;br&gt;&#xA;तत्तदेवावगच्छ त्वं मम तेजोंशसम्भवम्&#x9;041c&lt;br&gt;&#xA;अथ वा बहुनैतेन किं ज्ञातेन तवार्जुन&#x9;042a&lt;br&gt;&#xA;विष्टभ्याहमिदं कृत्स्नमेकांशेन स्थितो जगत्&#x9;042c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/033/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/033/</guid>
      <description>&lt;p&gt;अर्जुन उवाच&#x9;001&lt;br&gt;&#xA;मदनुग्रहाय परमं गुह्यमध्यात्मसञ्ज्ञितम्&#x9;001a&lt;br&gt;&#xA;यत्त्वयोक्तं वचस्तेन मोहोऽयं विगतो मम&#x9;001c&lt;br&gt;&#xA;भवाप्ययौ हि भूतानां श्रुतौ विस्तरशो मया&#x9;002a&lt;br&gt;&#xA;त्वत्तः कमलपत्राक्ष माहात्म्यमपि चाव्ययम्&#x9;002c&lt;br&gt;&#xA;एवमेतद्यथात्थ त्वमात्मानं परमेश्वर&#x9;003a&lt;br&gt;&#xA;द्रष्टुमिच्छामि ते रूपमैश्वरं पुरुषोत्तम&#x9;003c&lt;br&gt;&#xA;मन्यसे यदि तच्छक्यं मया द्रष्टुमिति प्रभो&#x9;004a&lt;br&gt;&#xA;योगेश्वर ततो मे त्वं दर्शयात्मानमव्ययम्&#x9;004c&lt;br&gt;&#xA;श्रीभगवानुवाच&#x9;005&lt;br&gt;&#xA;पश्य मे पार्थ रूपाणि शतशोऽथ सहस्रशः&#x9;005a&lt;br&gt;&#xA;नानाविधानि दिव्यानि नानावर्णाकृतीनि च&#x9;005c&lt;br&gt;&#xA;पश्यादित्यान्वसून्रुद्रानश्विनौ मरुतस्तथा&#x9;006a&lt;br&gt;&#xA;बहून्यदृष्टपूर्वाणि पश्याश्चर्याणि भारत&#x9;006c&lt;br&gt;&#xA;इहैकस्थं जगत्कृत्स्नं पश्याद्य सचराचरम्&#x9;007a&lt;br&gt;&#xA;मम देहे गुडाकेश यच्चान्यद्द्रष्टुमिच्छसि&#x9;007c&lt;br&gt;&#xA;न तु मां शक्यसे द्रष्टुमनेनैव स्वचक्षुषा&#x9;008a&lt;br&gt;&#xA;दिव्यं ददामि ते चक्षुः पश्य मे योगमैश्वरम्&#x9;008c&lt;br&gt;&#xA;सञ्जय उवाच&#x9;009&lt;br&gt;&#xA;एवमुक्त्वा ततो राजन्महायोगेश्वरो हरिः&#x9;009a&lt;br&gt;&#xA;दर्शयामास पार्थाय परमं रूपमैश्वरम्&#x9;009c&lt;br&gt;&#xA;अनेकवक्त्रनयनमनेकाद्भुतदर्शनम्&#x9;010a&lt;br&gt;&#xA;अनेकदिव्याभरणं दिव्यानेकोद्यतायुधम्&#x9;010c&lt;br&gt;&#xA;दिव्यमाल्याम्बरधरं दिव्यगन्धानुलेपनम्&#x9;011a&lt;br&gt;&#xA;सर्वाश्चर्यमयं देवमनन्तं विश्वतोमुखम्&#x9;011c&lt;br&gt;&#xA;दिवि सूर्यसहस्रस्य भवेद्युगपदुत्थिता&#x9;012a&lt;br&gt;&#xA;यदि भाः सदृशी सा स्याद्भासस्तस्य महात्मनः&#x9;012c&lt;br&gt;&#xA;तत्रैकस्थं जगत्कृत्स्नं प्रविभक्तमनेकधा&#x9;013a&lt;br&gt;&#xA;अपश्यद्देवदेवस्य शरीरे पाण्डवस्तदा&#x9;013c&lt;br&gt;&#xA;ततः स विस्मयाविष्टो हृष्टरोमा धनञ्जयः&#x9;014a&lt;br&gt;&#xA;प्रणम्य शिरसा देवं कृताञ्जलिरभाषत&#x9;014c&lt;br&gt;&#xA;अर्जुन उवाच&#x9;015&lt;br&gt;&#xA;पश्यामि देवांस्तव देव देहे सर्वांस्तथा भूतविशेषसङ्घान्&#x9;015a&lt;br&gt;&#xA;ब्रह्माणमीशं कमलासनस्थमृषींश्च सर्वानुरगांश्च दिव्यान्&#x9;015c&lt;br&gt;&#xA;अनेकबाहूदरवक्त्रनेत्रं पश्यामि त्वा सर्वतोऽनन्तरूपम्&#x9;016a&lt;br&gt;&#xA;नान्तं न मध्यं न पुनस्तवादिं पश्यामि विश्वेश्वर विश्वरूप&#x9;016c&lt;br&gt;&#xA;किरीटिनं गदिनं चक्रिणं च तेजोराशिं सर्वतो दीप्तिमन्तम्&#x9;017a&lt;br&gt;&#xA;पश्यामि त्वां दुर्निरीक्ष्यं समन्ताद्दीप्तानलार्कद्युतिमप्रमेयम्&#x9;017c&lt;br&gt;&#xA;त्वमक्षरं परमं वेदितव्यं त्वमस्य विश्वस्य परं निधानम्&#x9;018a&lt;br&gt;&#xA;त्वमव्ययः शाश्वतधर्मगोप्ता सनातनस्त्वं पुरुषो मतो मे&#x9;018c&lt;br&gt;&#xA;अनादिमध्यान्तमनन्तवीर्यमनन्तबाहुं शशिसूर्यनेत्रम्&#x9;019a&lt;br&gt;&#xA;पश्यामि त्वां दीप्तहुताशवक्त्रं स्वतेजसा विश्वमिदं तपन्तम्&#x9;019c&lt;br&gt;&#xA;द्यावापृथिव्योरिदमन्तरं हि व्याप्तं त्वयैकेन दिशश्च सर्वाः&#x9;020a&lt;br&gt;&#xA;दृष्ट्वाद्भुतं रूपमिदं तवोग्रं लोकत्रयं प्रव्यथितं महात्मन्&#x9;020c&lt;br&gt;&#xA;अमी हि त्वा सुरसङ्घा विशन्ति केचिद्भीताः प्राञ्जलयो गृणन्ति&#x9;021a&lt;br&gt;&#xA;स्वस्तीत्युक्त्वा महर्षिसिद्धसङ्घाः स्तुवन्ति त्वां स्तुतिभिः पुष्कलाभिः&#x9;021c&lt;br&gt;&#xA;रुद्रादित्या वसवो ये च साध्या विश्वेऽश्विनौ मरुतश्चोष्मपाश्च&#x9;022a&lt;br&gt;&#xA;गन्धर्वयक्षासुरसिद्धसङ्घा वीक्षन्ते त्वा विस्मिताश्चैव सर्वे&#x9;022c&lt;br&gt;&#xA;रूपं महत्ते बहुवक्त्रनेत्रं महाबाहो बहुबाहूरुपादम्&#x9;023a&lt;br&gt;&#xA;बहूदरं बहुदंष्ट्राकरालं दृष्ट्वा लोकाः प्रव्यथितास्तथाहम्&#x9;023c&lt;br&gt;&#xA;नभःस्पृशं दीप्तमनेकवर्णं व्यात्ताननं दीप्तविशालनेत्रम्&#x9;024a&lt;br&gt;&#xA;दृष्ट्वा हि त्वां प्रव्यथितान्तरात्मा धृतिं न विन्दामि शमं च विष्णो&#x9;024c&lt;br&gt;&#xA;दंष्ट्राकरालानि च ते मुखानि दृष्ट्वैव कालानलसन्निभानि&#x9;025a&lt;br&gt;&#xA;दिशो न जाने न लभे च शर्म प्रसीद देवेश जगन्निवास&#x9;025c&lt;br&gt;&#xA;अमी च त्वां धृतराष्ट्रस्य पुत्राः सर्वे सहैवावनिपालसङ्घैः&#x9;026a&lt;br&gt;&#xA;भीष्मो द्रोणः सूतपुत्रस्तथासौ सहास्मदीयैरपि योधमुख्यैः&#x9;026c&lt;br&gt;&#xA;वक्त्राणि ते त्वरमाणा विशन्ति दंष्ट्राकरालानि भयानकानि&#x9;027a&lt;br&gt;&#xA;केचिद्विलग्ना दशनान्तरेषु सन्दृश्यन्ते चूर्णितैरुत्तमाङ्गैः&#x9;027c&lt;br&gt;&#xA;यथा नदीनां बहवोऽम्बुवेगाः समुद्रमेवाभिमुखा द्रवन्ति&#x9;028a&lt;br&gt;&#xA;तथा तवामी नरलोकवीरा विशन्ति वक्त्राण्यभिविज्वलन्ति&#x9;028c&lt;br&gt;&#xA;यथा प्रदीप्तं ज्वलनं पतङ्गा विशन्ति नाशाय समृद्धवेगाः&#x9;029a&lt;br&gt;&#xA;तथैव नाशाय विशन्ति लोकास्तवापि वक्त्राणि समृद्धवेगाः&#x9;029c&lt;br&gt;&#xA;लेलिह्यसे ग्रसमानः समन्ताल्लोकान्समग्रान्वदनैर्ज्वलद्भिः&#x9;030a&lt;br&gt;&#xA;तेजोभिरापूर्य जगत्समग्रं भासस्तवोग्राः प्रतपन्ति विष्णो&#x9;030c&lt;br&gt;&#xA;आख्याहि मे को भवानुग्ररूपो नमोऽस्तु ते देववर प्रसीद&#x9;031a&lt;br&gt;&#xA;विज्ञातुमिच्छामि भवन्तमाद्यं न हि प्रजानामि तव प्रवृत्तिम्&#x9;031c&lt;br&gt;&#xA;श्रीभगवानुवाच&#x9;032&lt;br&gt;&#xA;कालोऽस्मि लोकक्षयकृत्प्रवृद्धो लोकान्समाहर्तुमिह प्रवृत्तः&#x9;032a&lt;br&gt;&#xA;ऋतेऽपि त्वा न भविष्यन्ति सर्वे येऽवस्थिताः प्रत्यनीकेषु योधाः&#x9;032c&lt;br&gt;&#xA;तस्मात्त्वमुत्तिष्ठ यशो लभस्व जित्वा शत्रून्भुङ्क्ष्व राज्यं समृद्धम्&#x9;033a&lt;br&gt;&#xA;मयैवैते निहताः पूर्वमेव निमित्तमात्रं भव सव्यसाचिन्&#x9;033c&lt;br&gt;&#xA;द्रोणं च भीष्मं च जयद्रथं च कर्णं तथान्यानपि योधवीरान्&#x9;034a&lt;br&gt;&#xA;मया हतांस्त्वं जहि मा व्यथिष्ठा युध्यस्व जेतासि रणे सपत्नान्&#x9;034c&lt;br&gt;&#xA;सञ्जय उवाच&#x9;035&lt;br&gt;&#xA;एतच्छ्रुत्वा वचनं केशवस्य कृताञ्जलिर्वेपमानः किरीटी&#x9;035a&lt;br&gt;&#xA;नमस्कृत्वा भूय एवाह कृष्णं सगद्गदं भीतभीतः प्रणम्य&#x9;035c&lt;br&gt;&#xA;अर्जुन उवाच&#x9;036&lt;br&gt;&#xA;स्थाने हृषीकेश तव प्रकीर्त्या जगत्प्रहृष्यत्यनुरज्यते च&#x9;036a&lt;br&gt;&#xA;रक्षांसि भीतानि दिशो द्रवन्ति सर्वे नमस्यन्ति च सिद्धसङ्घाः&#x9;036c&lt;br&gt;&#xA;कस्माच्च ते न नमेरन्महात्मन्गरीयसे ब्रह्मणोऽप्यादिकर्त्रे&#x9;037a&lt;br&gt;&#xA;अनन्त देवेश जगन्निवास त्वमक्षरं सदसत्तत्परं यत्&#x9;037c&lt;br&gt;&#xA;त्वमादिदेवः पुरुषः पुराणस्त्वमस्य विश्वस्य परं निधानम्&#x9;038a&lt;br&gt;&#xA;वेत्तासि वेद्यं च परं च धाम त्वया ततं विश्वमनन्तरूप&#x9;038c&lt;br&gt;&#xA;वायुर्यमोऽग्निर्वरुणः शशाङ्कः प्रजापतिस्त्वं प्रपितामहश्च&#x9;039a&lt;br&gt;&#xA;नमो नमस्तेऽस्तु सहस्रकृत्वः पुनश्च भूयोऽपि नमो नमस्ते&#x9;039c&lt;br&gt;&#xA;नमः पुरस्तादथ पृष्ठतस्ते नमोऽस्तु ते सर्वत एव सर्व&#x9;040a&lt;br&gt;&#xA;अनन्तवीर्यामितविक्रमस्त्वं सर्वं समाप्नोषि ततोऽसि सर्वः&#x9;040c&lt;br&gt;&#xA;सखेति मत्वा प्रसभं यदुक्तं हे कृष्ण हे यादव हे सखेति&#x9;041a&lt;br&gt;&#xA;अजानता महिमानं तवेदं मया प्रमादात्प्रणयेन वापि&#x9;041c&lt;br&gt;&#xA;यच्चावहासार्थमसत्कृतोऽसि विहारशय्यासनभोजनेषु&#x9;042a&lt;br&gt;&#xA;एकोऽथ वाप्यच्युत तत्समक्षं तत्क्षामये त्वामहमप्रमेयम्&#x9;042c&lt;br&gt;&#xA;पितासि लोकस्य चराचरस्य त्वमस्य पूज्यश्च गुरुर्गरीयान्&#x9;043a&lt;br&gt;&#xA;न त्वत्समोऽस्त्यभ्यधिकः कुतोऽन्यो लोकत्रयेऽप्यप्रतिमप्रभाव&#x9;043c&lt;br&gt;&#xA;तस्मात्प्रणम्य प्रणिधाय कायं प्रसादये त्वामहमीशमीड्यम्&#x9;044a&lt;br&gt;&#xA;पितेव पुत्रस्य सखेव सख्युः प्रियः प्रियायार्हसि देव सोढुम्&#x9;044c&lt;br&gt;&#xA;अदृष्टपूर्वं हृषितोऽस्मि दृष्ट्वा भयेन च प्रव्यथितं मनो मे&#x9;045a&lt;br&gt;&#xA;तदेव मे दर्शय देव रूपं प्रसीद देवेश जगन्निवास&#x9;045c&lt;br&gt;&#xA;किरीटिनं गदिनं चक्रहस्तमिच्छामि त्वां द्रष्टुमहं तथैव&#x9;046a&lt;br&gt;&#xA;तेनैव रूपेण चतुर्भुजेन सहस्रबाहो भव विश्वमूर्ते&#x9;046c&lt;br&gt;&#xA;श्रीभगवानुवाच&#x9;047&lt;br&gt;&#xA;मया प्रसन्नेन तवार्जुनेदं रूपं परं दर्शितमात्मयोगात्&#x9;047a&lt;br&gt;&#xA;तेजोमयं विश्वमनन्तमाद्यं यन्मे त्वदन्येन न दृष्टपूर्वम्&#x9;047c&lt;br&gt;&#xA;न वेदयज्ञाध्ययनैर्न दानैर्न च क्रियाभिर्न तपोभिरुग्रैः&#x9;048a&lt;br&gt;&#xA;एवंरूपः शक्य अहं नृलोके द्रष्टुं त्वदन्येन कुरुप्रवीर&#x9;048c&lt;br&gt;&#xA;मा ते व्यथा मा च विमूढभावो दृष्ट्वा रूपं घोरमीदृङ्ममेदम्&#x9;049a&lt;br&gt;&#xA;व्यपेतभीः प्रीतमनाः पुनस्त्वं तदेव मे रूपमिदं प्रपश्य&#x9;049c&lt;br&gt;&#xA;सञ्जय उवाच&#x9;050&lt;br&gt;&#xA;इत्यर्जुनं वासुदेवस्तथोक्त्वा स्वकं रूपं दर्शयामास भूयः&#x9;050a&lt;br&gt;&#xA;आश्वासयामास च भीतमेनं भूत्वा पुनः सौम्यवपुर्महात्मा&#x9;050c&lt;br&gt;&#xA;अर्जुन उवाच&#x9;051&lt;br&gt;&#xA;दृष्ट्वेदं मानुषं रूपं तव सौम्यं जनार्दन&#x9;051a&lt;br&gt;&#xA;इदानीमस्मि संवृत्तः सचेताः प्रकृतिं गतः&#x9;051c&lt;br&gt;&#xA;श्रीभगवानुवाच&#x9;052&lt;br&gt;&#xA;सुदुर्दर्शमिदं रूपं दृष्टवानसि यन्मम&#x9;052a&lt;br&gt;&#xA;देवा अप्यस्य रूपस्य नित्यं दर्शनकाङ्क्षिणः&#x9;052c&lt;br&gt;&#xA;नाहं वेदैर्न तपसा न दानेन न चेज्यया&#x9;053a&lt;br&gt;&#xA;शक्य एवंविधो द्रष्टुं दृष्टवानसि मां यथा&#x9;053c&lt;br&gt;&#xA;भक्त्या त्वनन्यया शक्य अहमेवंविधोऽर्जुन&#x9;054a&lt;br&gt;&#xA;ज्ञातुं द्रष्टुं च तत्त्वेन प्रवेष्टुं च परन्तप&#x9;054c&lt;br&gt;&#xA;मत्कर्मकृन्मत्परमो मद्भक्तः सङ्गवर्जितः&#x9;055a&lt;br&gt;&#xA;निर्वैरः सर्वभूतेषु यः स मामेति पाण्डव&#x9;055c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/034/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/034/</guid>
      <description>&lt;p&gt;अर्जुन उवाच&#x9;001&lt;br&gt;&#xA;एवं सततयुक्ता ये भक्तास्त्वां पर्युपासते&#x9;001a&lt;br&gt;&#xA;ये चाप्यक्षरमव्यक्तं तेषां के योगवित्तमाः&#x9;001c&lt;br&gt;&#xA;श्रीभगवानुवाच&#x9;002&lt;br&gt;&#xA;मय्यावेश्य मनो ये मां नित्ययुक्ता उपासते&#x9;002a&lt;br&gt;&#xA;श्रद्धया परयोपेतास्ते मे युक्ततमा मताः&#x9;002c&lt;br&gt;&#xA;ये त्वक्षरमनिर्देश्यमव्यक्तं पर्युपासते&#x9;003a&lt;br&gt;&#xA;सर्वत्रगमचिन्त्यं च कूटस्थमचलं ध्रुवम्&#x9;003c&lt;br&gt;&#xA;सन्नियम्येन्द्रियग्रामं सर्वत्र समबुद्धयः&#x9;004a&lt;br&gt;&#xA;ते प्राप्नुवन्ति मामेव सर्वभूतहिते रताः&#x9;004c&lt;br&gt;&#xA;क्लेशोऽधिकतरस्तेषामव्यक्तासक्तचेतसाम्&#x9;005a&lt;br&gt;&#xA;अव्यक्ता हि गतिर्दुःखं देहवद्भिरवाप्यते&#x9;005c&lt;br&gt;&#xA;ये तु सर्वाणि कर्माणि मयि सन्न्यस्य मत्पराः&#x9;006a&lt;br&gt;&#xA;अनन्येनैव योगेन मां ध्यायन्त उपासते&#x9;006c&lt;br&gt;&#xA;तेषामहं समुद्धर्ता मृत्युसंसारसागरात्&#x9;007a&lt;br&gt;&#xA;भवामि नचिरात्पार्थ मय्यावेशितचेतसाम्&#x9;007c&lt;br&gt;&#xA;मय्येव मन आधत्स्व मयि बुद्धिं निवेशय&#x9;008a&lt;br&gt;&#xA;निवसिष्यसि मय्येव अत ऊर्ध्वं न संशयः&#x9;008c&lt;br&gt;&#xA;अथ चित्तं समाधातुं न शक्नोषि मयि स्थिरम्&#x9;009a&lt;br&gt;&#xA;अभ्यासयोगेन ततो मामिच्छाप्तुं धनञ्जय&#x9;009c&lt;br&gt;&#xA;अभ्यासेऽप्यसमर्थोऽसि मत्कर्मपरमो भव&#x9;010a&lt;br&gt;&#xA;मदर्थमपि कर्माणि कुर्वन्सिद्धिमवाप्स्यसि&#x9;010c&lt;br&gt;&#xA;अथैतदप्यशक्तोऽसि कर्तुं मद्योगमाश्रितः&#x9;011a&lt;br&gt;&#xA;सर्वकर्मफलत्यागं ततः कुरु यतात्मवान्&#x9;011c&lt;br&gt;&#xA;श्रेयो हि ज्ञानमभ्यासाज्ज्ञानाद्ध्यानं विशिष्यते&#x9;012a&lt;br&gt;&#xA;ध्यानात्कर्मफलत्यागस्त्यागाच्छान्तिरनन्तरम्&#x9;012c&lt;br&gt;&#xA;अद्वेष्टा सर्वभूतानां मैत्रः करुण एव च&#x9;013a&lt;br&gt;&#xA;निर्ममो निरहङ्कारः समदुःखसुखः क्षमी&#x9;013c&lt;br&gt;&#xA;सन्तुष्टः सततं योगी यतात्मा दृढनिश्चयः&#x9;014a&lt;br&gt;&#xA;मय्यर्पितमनोबुद्धिर्यो मद्भक्तः स मे प्रियः&#x9;014c&lt;br&gt;&#xA;यस्मान्नोद्विजते लोको लोकान्नोद्विजते च यः&#x9;015a&lt;br&gt;&#xA;हर्षामर्षभयोद्वेगैर्मुक्तो यः स च मे प्रियः&#x9;015c&lt;br&gt;&#xA;अनपेक्षः शुचिर्दक्ष उदासीनो गतव्यथः&#x9;016a&lt;br&gt;&#xA;सर्वारम्भपरित्यागी यो मद्भक्तः स मे प्रियः&#x9;016c&lt;br&gt;&#xA;यो न हृष्यति न द्वेष्टि न शोचति न काङ्क्षति&#x9;017a&lt;br&gt;&#xA;शुभाशुभपरित्यागी भक्तिमान्यः स मे प्रियः&#x9;017c&lt;br&gt;&#xA;समः शत्रौ च मित्रे च तथा मानावमानयोः&#x9;018a&lt;br&gt;&#xA;शीतोष्णसुखदुःखेषु समः सङ्गविवर्जितः&#x9;018c&lt;br&gt;&#xA;तुल्यनिन्दास्तुतिर्मौनी सन्तुष्टो येन केनचित्&#x9;019a&lt;br&gt;&#xA;अनिकेतः स्थिरमतिर्भक्तिमान्मे प्रियो नरः&#x9;019c&lt;br&gt;&#xA;ये तु धर्म्यामृतमिदं यथोक्तं पर्युपासते&#x9;020a&lt;br&gt;&#xA;श्रद्दधाना मत्परमा भक्तास्तेऽतीव मे प्रियाः&#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/035/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/035/</guid>
      <description>&lt;p&gt;श्रीभगवानुवाच&#x9;001&lt;br&gt;&#xA;इदं शरीरं कौन्तेय क्षेत्रमित्यभिधीयते&#x9;001a&lt;br&gt;&#xA;एतद्यो वेत्ति तं प्राहुः क्षेत्रज्ञ इति तद्विदः&#x9;001c&lt;br&gt;&#xA;क्षेत्रज्ञं चापि मां विद्धि सर्वक्षेत्रेषु भारत&#x9;002a&lt;br&gt;&#xA;क्षेत्रक्षेत्रज्ञयोर्ज्ञानं यत्तज्ज्ञानं मतं मम&#x9;002c&lt;br&gt;&#xA;तत्क्षेत्रं यच्च यादृक्च यद्विकारि यतश्च यत्&#x9;003a&lt;br&gt;&#xA;स च यो यत्प्रभावश्च तत्समासेन मे शृणु&#x9;003c&lt;br&gt;&#xA;ऋषिभिर्बहुधा गीतं छन्दोभिर्विविधैः पृथक्&#x9;004a&lt;br&gt;&#xA;ब्रह्मसूत्रपदैश्चैव हेतुमद्भिर्विनिश्चितैः&#x9;004c&lt;br&gt;&#xA;महाभूतान्यहङ्कारो बुद्धिरव्यक्तमेव च&#x9;005a&lt;br&gt;&#xA;इन्द्रियाणि दशैकं च पञ्च चेन्द्रियगोचराः&#x9;005c&lt;br&gt;&#xA;इच्छा द्वेषः सुखं दुःखं सङ्घातश्चेतना धृतिः&#x9;006a&lt;br&gt;&#xA;एतत्क्षेत्रं समासेन सविकारमुदाहृतम्&#x9;006c&lt;br&gt;&#xA;अमानित्वमदम्भित्वमहिंसा क्षान्तिरार्जवम्&#x9;007a&lt;br&gt;&#xA;आचार्योपासनं शौचं स्थैर्यमात्मविनिग्रहः&#x9;007c&lt;br&gt;&#xA;इन्द्रियार्थेषु वैराग्यमनहङ्कार एव च&#x9;008a&lt;br&gt;&#xA;जन्ममृत्युजराव्याधिदुःखदोषानुदर्शनम्&#x9;008c&lt;br&gt;&#xA;असक्तिरनभिष्वङ्गः पुत्रदारगृहादिषु&#x9;009a&lt;br&gt;&#xA;नित्यं च समचित्तत्वमिष्टानिष्टोपपत्तिषु&#x9;009c&lt;br&gt;&#xA;मयि चानन्ययोगेन भक्तिरव्यभिचारिणी&#x9;010a&lt;br&gt;&#xA;विविक्तदेशसेवित्वमरतिर्जनसंसदि&#x9;010c&lt;br&gt;&#xA;अध्यात्मज्ञाननित्यत्वं तत्त्वज्ञानार्थदर्शनम्&#x9;011a&lt;br&gt;&#xA;एतज्ज्ञानमिति प्रोक्तमज्ञानं यदतोऽन्यथा&#x9;011c&lt;br&gt;&#xA;ज्ञेयं यत्तत्प्रवक्ष्यामि यज्ज्ञात्वामृतमश्नुते&#x9;012a&lt;br&gt;&#xA;अनादिमत्परं ब्रह्म न सत्तन्नासदुच्यते&#x9;012c&lt;br&gt;&#xA;सर्वतःपाणिपादं तत्सर्वतोक्षिशिरोमुखम्&#x9;013a&lt;br&gt;&#xA;सर्वतःश्रुतिमल्लोके सर्वमावृत्य तिष्ठति&#x9;013c&lt;br&gt;&#xA;सर्वेन्द्रियगुणाभासं सर्वेन्द्रियविवर्जितम्&#x9;014a&lt;br&gt;&#xA;असक्तं सर्वभृच्चैव निर्गुणं गुणभोक्तृ च&#x9;014c&lt;br&gt;&#xA;बहिरन्तश्च भूतानामचरं चरमेव च&#x9;015a&lt;br&gt;&#xA;सूक्ष्मत्वात्तदविज्ञेयं दूरस्थं चान्तिके च तत्&#x9;015c&lt;br&gt;&#xA;अविभक्तं च भूतेषु विभक्तमिव च स्थितम्&#x9;016a&lt;br&gt;&#xA;भूतभर्तृ च तज्ज्ञेयं ग्रसिष्णु प्रभविष्णु च&#x9;016c&lt;br&gt;&#xA;ज्योतिषामपि तज्ज्योतिस्तमसः परमुच्यते&#x9;017a&lt;br&gt;&#xA;ज्ञानं ज्ञेयं ज्ञानगम्यं हृदि सर्वस्य विष्ठितम्&#x9;017c&lt;br&gt;&#xA;इति क्षेत्रं तथा ज्ञानं ज्ञेयं चोक्तं समासतः&#x9;018a&lt;br&gt;&#xA;मद्भक्त एतद्विज्ञाय मद्भावायोपपद्यते&#x9;018c&lt;br&gt;&#xA;प्रकृतिं पुरुषं चैव विद्ध्यनादी उभावपि&#x9;019a&lt;br&gt;&#xA;विकारांश्च गुणांश्चैव विद्धि प्रकृतिसम्भवान्&#x9;019c&lt;br&gt;&#xA;कार्यकारणकर्तृत्वे हेतुः प्रकृतिरुच्यते&#x9;020a&lt;br&gt;&#xA;पुरुषः सुखदुःखानां भोक्तृत्वे हेतुरुच्यते&#x9;020c&lt;br&gt;&#xA;पुरुषः प्रकृतिस्थो हि भुङ्क्ते प्रकृतिजान्गुणान्&#x9;021a&lt;br&gt;&#xA;कारणं गुणसङ्गोऽस्य सदसद्योनिजन्मसु&#x9;021c&lt;br&gt;&#xA;उपद्रष्टानुमन्ता च भर्ता भोक्ता महेश्वरः&#x9;022a&lt;br&gt;&#xA;परमात्मेति चाप्युक्तो देहेऽस्मिन्पुरुषः परः&#x9;022c&lt;br&gt;&#xA;य एवं वेत्ति पुरुषं प्रकृतिं च गुणैः सह&#x9;023a&lt;br&gt;&#xA;सर्वथा वर्तमानोऽपि न स भूयोऽभिजायते&#x9;023c&lt;br&gt;&#xA;ध्यानेनात्मनि पश्यन्ति केचिदात्मानमात्मना&#x9;024a&lt;br&gt;&#xA;अन्ये साङ्ख्येन योगेन कर्मयोगेन चापरे&#x9;024c&lt;br&gt;&#xA;अन्ये त्वेवमजानन्तः श्रुत्वान्येभ्य उपासते&#x9;025a&lt;br&gt;&#xA;तेऽपि चातितरन्त्येव मृत्युं श्रुतिपरायणाः&#x9;025c&lt;br&gt;&#xA;यावत्सञ्जायते किञ्चित्सत्त्वं स्थावरजङ्गमम्&#x9;026a&lt;br&gt;&#xA;क्षेत्रक्षेत्रज्ञसंयोगात्तद्विद्धि भरतर्षभ&#x9;026c&lt;br&gt;&#xA;समं सर्वेषु भूतेषु तिष्ठन्तं परमेश्वरम्&#x9;027a&lt;br&gt;&#xA;विनश्यत्स्वविनश्यन्तं यः पश्यति स पश्यति&#x9;027c&lt;br&gt;&#xA;समं पश्यन्हि सर्वत्र समवस्थितमीश्वरम्&#x9;028a&lt;br&gt;&#xA;न हिनस्त्यात्मनात्मानं ततो याति परां गतिम्&#x9;028c&lt;br&gt;&#xA;प्रकृत्यैव च कर्माणि क्रियमाणानि सर्वशः&#x9;029a&lt;br&gt;&#xA;यः पश्यति तथात्मानमकर्तारं स पश्यति&#x9;029c&lt;br&gt;&#xA;यदा भूतपृथग्भावमेकस्थमनुपश्यति&#x9;030a&lt;br&gt;&#xA;तत एव च विस्तारं ब्रह्म सम्पद्यते तदा&#x9;030c&lt;br&gt;&#xA;अनादित्वान्निर्गुणत्वात्परमात्मायमव्ययः&#x9;031a&lt;br&gt;&#xA;शरीरस्थोऽपि कौन्तेय न करोति न लिप्यते&#x9;031c&lt;br&gt;&#xA;यथा सर्वगतं सौक्ष्म्यादाकाशं नोपलिप्यते&#x9;032a&lt;br&gt;&#xA;सर्वत्रावस्थितो देहे तथात्मा नोपलिप्यते&#x9;032c&lt;br&gt;&#xA;यथा प्रकाशयत्येकः कृत्स्नं लोकमिमं रविः&#x9;033a&lt;br&gt;&#xA;क्षेत्रं क्षेत्री तथा कृत्स्नं प्रकाशयति भारत&#x9;033c&lt;br&gt;&#xA;क्षेत्रक्षेत्रज्ञयोरेवमन्तरं ज्ञानचक्षुषा&#x9;034a&lt;br&gt;&#xA;भूतप्रकृतिमोक्षं च ये विदुर्यान्ति ते परम्&#x9;034c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/036/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/036/</guid>
      <description>&lt;p&gt;श्रीभगवानुवाच&#x9;001&lt;br&gt;&#xA;परं भूयः प्रवक्ष्यामि ज्ञानानां ज्ञानमुत्तमम्&#x9;001a&lt;br&gt;&#xA;यज्ज्ञात्वा मुनयः सर्वे परां सिद्धिमितो गताः&#x9;001c&lt;br&gt;&#xA;इदं ज्ञानमुपाश्रित्य मम साधर्म्यमागताः&#x9;002a&lt;br&gt;&#xA;सर्गेऽपि नोपजायन्ते प्रलये न व्यथन्ति च&#x9;002c&lt;br&gt;&#xA;मम योनिर्महद्ब्रह्म तस्मिन्गर्भं दधाम्यहम्&#x9;003a&lt;br&gt;&#xA;सम्भवः सर्वभूतानां ततो भवति भारत&#x9;003c&lt;br&gt;&#xA;सर्वयोनिषु कौन्तेय मूर्तयः सम्भवन्ति याः&#x9;004a&lt;br&gt;&#xA;तासां ब्रह्म महद्योनिरहं बीजप्रदः पिता&#x9;004c&lt;br&gt;&#xA;सत्त्वं रजस्तम इति गुणाः प्रकृतिसम्भवाः&#x9;005a&lt;br&gt;&#xA;निबध्नन्ति महाबाहो देहे देहिनमव्ययम्&#x9;005c&lt;br&gt;&#xA;तत्र सत्त्वं निर्मलत्वात्प्रकाशकमनामयम्&#x9;006a&lt;br&gt;&#xA;सुखसङ्गेन बध्नाति ज्ञानसङ्गेन चानघ&#x9;006c&lt;br&gt;&#xA;रजो रागात्मकं विद्धि तृष्णासङ्गसमुद्भवम्&#x9;007a&lt;br&gt;&#xA;तन्निबध्नाति कौन्तेय कर्मसङ्गेन देहिनम्&#x9;007c&lt;br&gt;&#xA;तमस्त्वज्ञानजं विद्धि मोहनं सर्वदेहिनाम्&#x9;008a&lt;br&gt;&#xA;प्रमादालस्यनिद्राभिस्तन्निबध्नाति भारत&#x9;008c&lt;br&gt;&#xA;सत्त्वं सुखे सञ्जयति रजः कर्मणि भारत&#x9;009a&lt;br&gt;&#xA;ज्ञानमावृत्य तु तमः प्रमादे सञ्जयत्युत&#x9;009c&lt;br&gt;&#xA;रजस्तमश्चाभिभूय सत्त्वं भवति भारत&#x9;010a&lt;br&gt;&#xA;रजः सत्त्वं तमश्चैव तमः सत्त्वं रजस्तथा&#x9;010c&lt;br&gt;&#xA;सर्वद्वारेषु देहेऽस्मिन्प्रकाश उपजायते&#x9;011a&lt;br&gt;&#xA;ज्ञानं यदा तदा विद्याद्विवृद्धं सत्त्वमित्युत&#x9;011c&lt;br&gt;&#xA;लोभः प्रवृत्तिरारम्भः कर्मणामशमः स्पृहा&#x9;012a&lt;br&gt;&#xA;रजस्येतानि जायन्ते विवृद्धे भरतर्षभ&#x9;012c&lt;br&gt;&#xA;अप्रकाशोऽप्रवृत्तिश्च प्रमादो मोह एव च&#x9;013a&lt;br&gt;&#xA;तमस्येतानि जायन्ते विवृद्धे कुरुनन्दन&#x9;013c&lt;br&gt;&#xA;यदा सत्त्वे प्रवृद्धे तु प्रलयं याति देहभृत्&#x9;014a&lt;br&gt;&#xA;तदोत्तमविदां लोकानमलान्प्रतिपद्यते&#x9;014c&lt;br&gt;&#xA;रजसि प्रलयं गत्वा कर्मसङ्गिषु जायते&#x9;015a&lt;br&gt;&#xA;तथा प्रलीनस्तमसि मूढयोनिषु जायते&#x9;015c&lt;br&gt;&#xA;कर्मणः सुकृतस्याहुः सात्त्विकं निर्मलं फलम्&#x9;016a&lt;br&gt;&#xA;रजसस्तु फलं दुःखमज्ञानं तमसः फलम्&#x9;016c&lt;br&gt;&#xA;सत्त्वात्सञ्जायते ज्ञानं रजसो लोभ एव च&#x9;017a&lt;br&gt;&#xA;प्रमादमोहौ तमसो भवतोऽज्ञानमेव च&#x9;017c&lt;br&gt;&#xA;ऊर्ध्वं गच्छन्ति सत्त्वस्था मध्ये तिष्ठन्ति राजसाः&#x9;018a&lt;br&gt;&#xA;जघन्यगुणवृत्तस्था अधो गच्छन्ति तामसाः&#x9;018c&lt;br&gt;&#xA;नान्यं गुणेभ्यः कर्तारं यदा द्रष्टानुपश्यति&#x9;019a&lt;br&gt;&#xA;गुणेभ्यश्च परं वेत्ति मद्भावं सोऽधिगच्छति&#x9;019c&lt;br&gt;&#xA;गुणानेतानतीत्य त्रीन्देही देहसमुद्भवान्&#x9;020a&lt;br&gt;&#xA;जन्ममृत्युजरादुःखैर्विमुक्तोऽमृतमश्नुते&#x9;020c&lt;br&gt;&#xA;अर्जुन उवाच&#x9;021&lt;br&gt;&#xA;कैर्लिङ्गैस्त्रीन्गुणानेतानतीतो भवति प्रभो&#x9;021a&lt;br&gt;&#xA;किमाचारः कथं चैतांस्त्रीन्गुणानतिवर्तते&#x9;021c&lt;br&gt;&#xA;श्रीभगवानुवाच&#x9;022&lt;br&gt;&#xA;प्रकाशं च प्रवृत्तिं च मोहमेव च पाण्डव&#x9;022a&lt;br&gt;&#xA;न द्वेष्टि सम्प्रवृत्तानि न निवृत्तानि काङ्क्षति&#x9;022c&lt;br&gt;&#xA;उदासीनवदासीनो गुणैर्यो न विचाल्यते&#x9;023a&lt;br&gt;&#xA;गुणा वर्तन्त इत्येव योऽवतिष्ठति नेङ्गते&#x9;023c&lt;br&gt;&#xA;समदुःखसुखः स्वस्थः समलोष्टाश्मकाञ्चनः&#x9;024a&lt;br&gt;&#xA;तुल्यप्रियाप्रियो धीरस्तुल्यनिन्दात्मसंस्तुतिः&#x9;024c&lt;br&gt;&#xA;मानावमानयोस्तुल्यस्तुल्यो मित्रारिपक्षयोः&#x9;025a&lt;br&gt;&#xA;सर्वारम्भपरित्यागी गुणातीतः स उच्यते&#x9;025c&lt;br&gt;&#xA;मां च योऽव्यभिचारेण भक्तियोगेन सेवते&#x9;026a&lt;br&gt;&#xA;स गुणान्समतीत्यैतान्ब्रह्मभूयाय कल्पते&#x9;026c&lt;br&gt;&#xA;ब्रह्मणो हि प्रतिष्ठाहममृतस्याव्ययस्य च&#x9;027a&lt;br&gt;&#xA;शाश्वतस्य च धर्मस्य सुखस्यैकान्तिकस्य च&#x9;027c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/037/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/037/</guid>
      <description>&lt;p&gt;श्रीभगवानुवाच&#x9;001&lt;br&gt;&#xA;ऊर्ध्वमूलमधःशाखमश्वत्थं प्राहुरव्ययम्&#x9;001a&lt;br&gt;&#xA;छन्दांसि यस्य पर्णानि यस्तं वेद स वेदवित्&#x9;001c&lt;br&gt;&#xA;अधश्चोर्ध्वं प्रसृतास्तस्य शाखा गुणप्रवृद्धा विषयप्रवालाः&#x9;002a&lt;br&gt;&#xA;अधश्च मूलान्यनुसन्ततानि कर्मानुबन्धीनि मनुष्यलोके&#x9;002c&lt;br&gt;&#xA;न रूपमस्येह तथोपलभ्यते नान्तो न चादिर्न च सम्प्रतिष्ठा&#x9;003a&lt;br&gt;&#xA;अश्वत्थमेनं सुविरूढमूलमसङ्गशस्त्रेण दृढेन छित्त्वा&#x9;003c&lt;br&gt;&#xA;ततः पदं तत्परिमार्गितव्यं यस्मिन्गता न निवर्तन्ति भूयः&#x9;004a&lt;br&gt;&#xA;तमेव चाद्यं पुरुषं प्रपद्ये यतः प्रवृत्तिः प्रसृता पुराणी&#x9;004c&lt;br&gt;&#xA;निर्मानमोहा जितसङ्गदोषा अध्यात्मनित्या विनिवृत्तकामाः&#x9;005a&lt;br&gt;&#xA;द्वन्द्वैर्विमुक्ताः सुखदुःखसञ्ज्ञैर्गच्छन्त्यमूढाः पदमव्ययं तत्&#x9;005c&lt;br&gt;&#xA;न तद्भासयते सूर्यो न शशाङ्को न पावकः&#x9;006a&lt;br&gt;&#xA;यद्गत्वा न निवर्तन्ते तद्धाम परमं मम&#x9;006c&lt;br&gt;&#xA;ममैवांशो जीवलोके जीवभूतः सनातनः&#x9;007a&lt;br&gt;&#xA;मनःषष्ठानीन्द्रियाणि प्रकृतिस्थानि कर्षति&#x9;007c&lt;br&gt;&#xA;शरीरं यदवाप्नोति यच्चाप्युत्क्रामतीश्वरः&#x9;008a&lt;br&gt;&#xA;गृहीत्वैतानि संयाति वायुर्गन्धानिवाशयात्&#x9;008c&lt;br&gt;&#xA;श्रोत्रं चक्षुः स्पर्शनं च रसनं घ्राणमेव च&#x9;009a&lt;br&gt;&#xA;अधिष्ठाय मनश्चायं विषयानुपसेवते&#x9;009c&lt;br&gt;&#xA;उत्क्रामन्तं स्थितं वापि भुञ्जानं वा गुणान्वितम्&#x9;010a&lt;br&gt;&#xA;विमूढा नानुपश्यन्ति पश्यन्ति ज्ञानचक्षुषः&#x9;010c&lt;br&gt;&#xA;यतन्तो योगिनश्चैनं पश्यन्त्यात्मन्यवस्थितम्&#x9;011a&lt;br&gt;&#xA;यतन्तोऽप्यकृतात्मानो नैनं पश्यन्त्यचेतसः&#x9;011c&lt;br&gt;&#xA;यदादित्यगतं तेजो जगद्भासयतेऽखिलम्&#x9;012a&lt;br&gt;&#xA;यच्चन्द्रमसि यच्चाग्नौ तत्तेजो विद्धि मामकम्&#x9;012c&lt;br&gt;&#xA;गामाविश्य च भूतानि धारयाम्यहमोजसा&#x9;013a&lt;br&gt;&#xA;पुष्णामि चौषधीः सर्वाः सोमो भूत्वा रसात्मकः&#x9;013c&lt;br&gt;&#xA;अहं वैश्वानरो भूत्वा प्राणिनां देहमाश्रितः&#x9;014a&lt;br&gt;&#xA;प्राणापानसमायुक्तः पचाम्यन्नं चतुर्विधम्&#x9;014c&lt;br&gt;&#xA;सर्वस्य चाहं हृदि सन्निविष्टो मत्तः स्मृतिर्ज्ञानमपोहनं च&#x9;015a&lt;br&gt;&#xA;वेदैश्च सर्वैरहमेव वेद्यो वेदान्तकृद्वेदविदेव चाहम्&#x9;015c&lt;br&gt;&#xA;द्वाविमौ पुरुषौ लोके क्षरश्चाक्षर एव च&#x9;016a&lt;br&gt;&#xA;क्षरः सर्वाणि भूतानि कूटस्थोऽक्षर उच्यते&#x9;016c&lt;br&gt;&#xA;उत्तमः पुरुषस्त्वन्यः परमात्मेत्युदाहृतः&#x9;017a&lt;br&gt;&#xA;यो लोकत्रयमाविश्य बिभर्त्यव्यय ईश्वरः&#x9;017c&lt;br&gt;&#xA;यस्मात्क्षरमतीतोऽहमक्षरादपि चोत्तमः&#x9;018a&lt;br&gt;&#xA;अतोऽस्मि लोके वेदे च प्रथितः पुरुषोत्तमः&#x9;018c&lt;br&gt;&#xA;यो मामेवमसम्मूढो जानाति पुरुषोत्तमम्&#x9;019a&lt;br&gt;&#xA;स सर्वविद्भजति मां सर्वभावेन भारत&#x9;019c&lt;br&gt;&#xA;इति गुह्यतमं शास्त्रमिदमुक्तं मयानघ&#x9;020a&lt;br&gt;&#xA;एतद्बुद्ध्वा बुद्धिमान्स्यात्कृतकृत्यश्च भारत&#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/038/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/038/</guid>
      <description>&lt;p&gt;श्रीभगवानुवाच&#x9;001&lt;br&gt;&#xA;अभयं सत्त्वसंशुद्धिर्ज्ञानयोगव्यवस्थितिः&#x9;001a&lt;br&gt;&#xA;दानं दमश्च यज्ञश्च स्वाध्यायस्तप आर्जवम्&#x9;001c&lt;br&gt;&#xA;अहिंसा सत्यमक्रोधस्त्यागः शान्तिरपैशुनम्&#x9;002a&lt;br&gt;&#xA;दया भूतेष्वलोलुप्त्वं मार्दवं ह्रीरचापलम्&#x9;002c&lt;br&gt;&#xA;तेजः क्षमा धृतिः शौचमद्रोहो नातिमानिता&#x9;003a&lt;br&gt;&#xA;भवन्ति सम्पदं दैवीमभिजातस्य भारत&#x9;003c&lt;br&gt;&#xA;दम्भो दर्पोऽतिमानश्च क्रोधः पारुष्यमेव च&#x9;004a&lt;br&gt;&#xA;अज्ञानं चाभिजातस्य पार्थ सम्पदमासुरीम्&#x9;004c&lt;br&gt;&#xA;दैवी सम्पद्विमोक्षाय निबन्धायासुरी मता&#x9;005a&lt;br&gt;&#xA;मा शुचः सम्पदं दैवीमभिजातोऽसि पाण्डव&#x9;005c&lt;br&gt;&#xA;द्वौ भूतसर्गौ लोकेऽस्मिन्दैव आसुर एव च&#x9;006a&lt;br&gt;&#xA;दैवो विस्तरशः प्रोक्त आसुरं पार्थ मे शृणु&#x9;006c&lt;br&gt;&#xA;प्रवृत्तिं च निवृत्तिं च जना न विदुरासुराः&#x9;007a&lt;br&gt;&#xA;न शौचं नापि चाचारो न सत्यं तेषु विद्यते&#x9;007c&lt;br&gt;&#xA;असत्यमप्रतिष्ठं ते जगदाहुरनीश्वरम्&#x9;008a&lt;br&gt;&#xA;अपरस्परसम्भूतं किमन्यत्कामहैतुकम्&#x9;008c&lt;br&gt;&#xA;एतां दृष्टिमवष्टभ्य नष्टात्मानोऽल्पबुद्धयः&#x9;009a&lt;br&gt;&#xA;प्रभवन्त्युग्रकर्माणः क्षयाय जगतोऽहिताः&#x9;009c&lt;br&gt;&#xA;काममाश्रित्य दुष्पूरं दम्भमानमदान्विताः&#x9;010a&lt;br&gt;&#xA;मोहाद्गृहीत्वासद्ग्राहान्प्रवर्तन्तेऽशुचिव्रताः&#x9;010c&lt;br&gt;&#xA;चिन्तामपरिमेयां च प्रलयान्तामुपाश्रिताः&#x9;011a&lt;br&gt;&#xA;कामोपभोगपरमा एतावदिति निश्चिताः&#x9;011c&lt;br&gt;&#xA;आशापाशशतैर्बद्धाः कामक्रोधपरायणाः&#x9;012a&lt;br&gt;&#xA;ईहन्ते कामभोगार्थमन्यायेनार्थसञ्चयान्&#x9;012c&lt;br&gt;&#xA;इदमद्य मया लब्धमिदं प्राप्स्ये मनोरथम्&#x9;013a&lt;br&gt;&#xA;इदमस्तीदमपि मे भविष्यति पुनर्धनम्&#x9;013c&lt;br&gt;&#xA;असौ मया हतः शत्रुर्हनिष्ये चापरानपि&#x9;014a&lt;br&gt;&#xA;ईश्वरोऽहमहं भोगी सिद्धोऽहं बलवान्सुखी&#x9;014c&lt;br&gt;&#xA;आढ्योऽभिजनवानस्मि कोऽन्योऽस्ति सदृशो मया&#x9;015a&lt;br&gt;&#xA;यक्ष्ये दास्यामि मोदिष्य इत्यज्ञानविमोहिताः&#x9;015c&lt;br&gt;&#xA;अनेकचित्तविभ्रान्ता मोहजालसमावृताः&#x9;016a&lt;br&gt;&#xA;प्रसक्ताः कामभोगेषु पतन्ति नरकेऽशुचौ&#x9;016c&lt;br&gt;&#xA;आत्मसम्भाविताः स्तब्धा धनमानमदान्विताः&#x9;017a&lt;br&gt;&#xA;यजन्ते नामयज्ञैस्ते दम्भेनाविधिपूर्वकम्&#x9;017c&lt;br&gt;&#xA;अहङ्कारं बलं दर्पं कामं क्रोधं च संश्रिताः&#x9;018a&lt;br&gt;&#xA;मामात्मपरदेहेषु प्रद्विषन्तोऽभ्यसूयकाः&#x9;018c&lt;br&gt;&#xA;तानहं द्विषतः क्रूरान्संसारेषु नराधमान्&#x9;019a&lt;br&gt;&#xA;क्षिपाम्यजस्रमशुभानासुरीष्वेव योनिषु&#x9;019c&lt;br&gt;&#xA;आसुरीं योनिमापन्ना मूढा जन्मनि जन्मनि&#x9;020a&lt;br&gt;&#xA;मामप्राप्यैव कौन्तेय ततो यान्त्यधमां गतिम्&#x9;020c&lt;br&gt;&#xA;त्रिविधं नरकस्येदं द्वारं नाशनमात्मनः&#x9;021a&lt;br&gt;&#xA;कामः क्रोधस्तथा लोभस्तस्मादेतत्त्रयं त्यजेत्&#x9;021c&lt;br&gt;&#xA;एतैर्विमुक्तः कौन्तेय तमोद्वारैस्त्रिभिर्नरः&#x9;022a&lt;br&gt;&#xA;आचरत्यात्मनः श्रेयस्ततो याति परां गतिम्&#x9;022c&lt;br&gt;&#xA;यः शास्त्रविधिमुत्सृज्य वर्तते कामकारतः&#x9;023a&lt;br&gt;&#xA;न स सिद्धिमवाप्नोति न सुखं न परां गतिम्&#x9;023c&lt;br&gt;&#xA;तस्माच्छास्त्रं प्रमाणं ते कार्याकार्यव्यवस्थितौ&#x9;024a&lt;br&gt;&#xA;ज्ञात्वा शास्त्रविधानोक्तं कर्म कर्तुमिहार्हसि&#x9;024c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/039/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/039/</guid>
      <description>&lt;p&gt;अर्जुन उवाच&#x9;001&lt;br&gt;&#xA;ये शास्त्रविधिमुत्सृज्य यजन्ते श्रद्धयान्विताः&#x9;001a&lt;br&gt;&#xA;तेषां निष्ठा तु का कृष्ण सत्त्वमाहो रजस्तमः&#x9;001c&lt;br&gt;&#xA;श्रीभगवानुवाच&#x9;002&lt;br&gt;&#xA;त्रिविधा भवति श्रद्धा देहिनां सा स्वभावजा&#x9;002a&lt;br&gt;&#xA;सात्त्विकी राजसी चैव तामसी चेति तां शृणु&#x9;002c&lt;br&gt;&#xA;सत्त्वानुरूपा सर्वस्य श्रद्धा भवति भारत&#x9;003a&lt;br&gt;&#xA;श्रद्धामयोऽयं पुरुषो यो यच्छ्रद्धः स एव सः&#x9;003c&lt;br&gt;&#xA;यजन्ते सात्त्विका देवान्यक्षरक्षांसि राजसाः&#x9;004a&lt;br&gt;&#xA;प्रेतान्भूतगणांश्चान्ये यजन्ते तामसा जनाः&#x9;004c&lt;br&gt;&#xA;अशास्त्रविहितं घोरं तप्यन्ते ये तपो जनाः&#x9;005a&lt;br&gt;&#xA;दम्भाहङ्कारसंयुक्ताः कामरागबलान्विताः&#x9;005c&lt;br&gt;&#xA;कर्शयन्तः शरीरस्थं भूतग्राममचेतसः&#x9;006a&lt;br&gt;&#xA;मां चैवान्तःशरीरस्थं तान्विद्ध्यासुरनिश्चयान्&#x9;006c&lt;br&gt;&#xA;आहारस्त्वपि सर्वस्य त्रिविधो भवति प्रियः&#x9;007a&lt;br&gt;&#xA;यज्ञस्तपस्तथा दानं तेषां भेदमिमं शृणु&#x9;007c&lt;br&gt;&#xA;आयुःसत्त्वबलारोग्यसुखप्रीतिविवर्धनाः&#x9;008a&lt;br&gt;&#xA;रस्याः स्निग्धाः स्थिरा हृद्या आहाराः सात्त्विकप्रियाः&#x9;008c&lt;br&gt;&#xA;कट्वम्ललवणात्युष्णतीक्ष्णरूक्षविदाहिनः&#x9;009a&lt;br&gt;&#xA;आहारा राजसस्येष्टा दुःखशोकामयप्रदाः&#x9;009c&lt;br&gt;&#xA;यातयामं गतरसं पूति पर्युषितं च यत्&#x9;010a&lt;br&gt;&#xA;उच्छिष्टमपि चामेध्यं भोजनं तामसप्रियम्&#x9;010c&lt;br&gt;&#xA;अफलाकाङ्क्षिभिर्यज्ञो विधिदृष्टो य इज्यते&#x9;011a&lt;br&gt;&#xA;यष्टव्यमेवेति मनः समाधाय स सात्त्विकः&#x9;011c&lt;br&gt;&#xA;अभिसन्धाय तु फलं दम्भार्थमपि चैव यत्&#x9;012a&lt;br&gt;&#xA;इज्यते भरतश्रेष्ठ तं यज्ञं विद्धि राजसम्&#x9;012c&lt;br&gt;&#xA;विधिहीनमसृष्टान्नं मन्त्रहीनमदक्षिणम्&#x9;013a&lt;br&gt;&#xA;श्रद्धाविरहितं यज्ञं तामसं परिचक्षते&#x9;013c&lt;br&gt;&#xA;देवद्विजगुरुप्राज्ञपूजनं शौचमार्जवम्&#x9;014a&lt;br&gt;&#xA;ब्रह्मचर्यमहिंसा च शारीरं तप उच्यते&#x9;014c&lt;br&gt;&#xA;अनुद्वेगकरं वाक्यं सत्यं प्रियहितं च यत्&#x9;015a&lt;br&gt;&#xA;स्वाध्यायाभ्यसनं चैव वाङ्मयं तप उच्यते&#x9;015c&lt;br&gt;&#xA;मनःप्रसादः सौम्यत्वं मौनमात्मविनिग्रहः&#x9;016a&lt;br&gt;&#xA;भावसंशुद्धिरित्येतत्तपो मानसमुच्यते&#x9;016c&lt;br&gt;&#xA;श्रद्धया परया तप्तं तपस्तत्त्रिविधं नरैः&#x9;017a&lt;br&gt;&#xA;अफलाकाङ्क्षिभिर्युक्तैः सात्त्विकं परिचक्षते&#x9;017c&lt;br&gt;&#xA;सत्कारमानपूजार्थं तपो दम्भेन चैव यत्&#x9;018a&lt;br&gt;&#xA;क्रियते तदिह प्रोक्तं राजसं चलमध्रुवम्&#x9;018c&lt;br&gt;&#xA;मूढग्राहेणात्मनो यत्पीडया क्रियते तपः&#x9;019a&lt;br&gt;&#xA;परस्योत्सादनार्थं वा तत्तामसमुदाहृतम्&#x9;019c&lt;br&gt;&#xA;दातव्यमिति यद्दानं दीयतेऽनुपकारिणे&#x9;020a&lt;br&gt;&#xA;देशे काले च पात्रे च तद्दानं सात्त्विकं स्मृतम्&#x9;020c&lt;br&gt;&#xA;यत्तु प्रत्युपकारार्थं फलमुद्दिश्य वा पुनः&#x9;021a&lt;br&gt;&#xA;दीयते च परिक्लिष्टं तद्दानं राजसं स्मृतम्&#x9;021c&lt;br&gt;&#xA;अदेशकाले यद्दानमपात्रेभ्यश्च दीयते&#x9;022a&lt;br&gt;&#xA;असत्कृतमवज्ञातं तत्तामसमुदाहृतम्&#x9;022c&lt;br&gt;&#xA;ओं तत्सदिति निर्देशो ब्रह्मणस्त्रिविधः स्मृतः&#x9;023a&lt;br&gt;&#xA;ब्राह्मणास्तेन वेदाश्च यज्ञाश्च विहिताः पुरा&#x9;023c&lt;br&gt;&#xA;तस्मादोमित्युदाहृत्य यज्ञदानतपःक्रियाः&#x9;024a&lt;br&gt;&#xA;प्रवर्तन्ते विधानोक्ताः सततं ब्रह्मवादिनाम्&#x9;024c&lt;br&gt;&#xA;तदित्यनभिसन्धाय फलं यज्ञतपःक्रियाः&#x9;025a&lt;br&gt;&#xA;दानक्रियाश्च विविधाः क्रियन्ते मोक्षकाङ्क्षिभिः&#x9;025c&lt;br&gt;&#xA;सद्भावे साधुभावे च सदित्येतत्प्रयुज्यते&#x9;026a&lt;br&gt;&#xA;प्रशस्ते कर्मणि तथा सच्छब्दः पार्थ युज्यते&#x9;026c&lt;br&gt;&#xA;यज्ञे तपसि दाने च स्थितिः सदिति चोच्यते&#x9;027a&lt;br&gt;&#xA;कर्म चैव तदर्थीयं सदित्येवाभिधीयते&#x9;027c&lt;br&gt;&#xA;अश्रद्धया हुतं दत्तं तपस्तप्तं कृतं च यत्&#x9;028a&lt;br&gt;&#xA;असदित्युच्यते पार्थ न च तत्प्रेत्य नो इह&#x9;028c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/040/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/040/</guid>
      <description>&lt;p&gt;अर्जुन उवाच&#x9;001&lt;br&gt;&#xA;सन्न्यासस्य महाबाहो तत्त्वमिच्छामि वेदितुम्&#x9;001a&lt;br&gt;&#xA;त्यागस्य च हृषीकेश पृथक्केशिनिषूदन&#x9;001c&lt;br&gt;&#xA;श्रीभगवानुवाच&#x9;002&lt;br&gt;&#xA;काम्यानां कर्मणां न्यासं सन्न्यासं कवयो विदुः&#x9;002a&lt;br&gt;&#xA;सर्वकर्मफलत्यागं प्राहुस्त्यागं विचक्षणाः&#x9;002c&lt;br&gt;&#xA;त्याज्यं दोषवदित्येके कर्म प्राहुर्मनीषिणः&#x9;003a&lt;br&gt;&#xA;यज्ञदानतपःकर्म न त्याज्यमिति चापरे&#x9;003c&lt;br&gt;&#xA;निश्चयं शृणु मे तत्र त्यागे भरतसत्तम&#x9;004a&lt;br&gt;&#xA;त्यागो हि पुरुषव्याघ्र त्रिविधः सम्प्रकीर्तितः&#x9;004c&lt;br&gt;&#xA;यज्ञदानतपःकर्म न त्याज्यं कार्यमेव तत्&#x9;005a&lt;br&gt;&#xA;यज्ञो दानं तपश्चैव पावनानि मनीषिणाम्&#x9;005c&lt;br&gt;&#xA;एतान्यपि तु कर्माणि सङ्गं त्यक्त्वा फलानि च&#x9;006a&lt;br&gt;&#xA;कर्तव्यानीति मे पार्थ निश्चितं मतमुत्तमम्&#x9;006c&lt;br&gt;&#xA;नियतस्य तु सन्न्यासः कर्मणो नोपपद्यते&#x9;007a&lt;br&gt;&#xA;मोहात्तस्य परित्यागस्तामसः परिकीर्तितः&#x9;007c&lt;br&gt;&#xA;दुःखमित्येव यत्कर्म कायक्लेशभयात्त्यजेत्&#x9;008a&lt;br&gt;&#xA;स कृत्वा राजसं त्यागं नैव त्यागफलं लभेत्&#x9;008c&lt;br&gt;&#xA;कार्यमित्येव यत्कर्म नियतं क्रियतेऽर्जुन&#x9;009a&lt;br&gt;&#xA;सङ्गं त्यक्त्वा फलं चैव स त्यागः सात्त्विको मतः&#x9;009c&lt;br&gt;&#xA;न द्वेष्ट्यकुशलं कर्म कुशले नानुषज्जते&#x9;010a&lt;br&gt;&#xA;त्यागी सत्त्वसमाविष्टो मेधावी छिन्नसंशयः&#x9;010c&lt;br&gt;&#xA;न हि देहभृता शक्यं त्यक्तुं कर्माण्यशेषतः&#x9;011a&lt;br&gt;&#xA;यस्तु कर्मफलत्यागी स त्यागीत्यभिधीयते&#x9;011c&lt;br&gt;&#xA;अनिष्टमिष्टं मिश्रं च त्रिविधं कर्मणः फलम्&#x9;012a&lt;br&gt;&#xA;भवत्यत्यागिनां प्रेत्य न तु सन्न्यासिनां क्वचित्&#x9;012c&lt;br&gt;&#xA;पञ्चैतानि महाबाहो कारणानि निबोध मे&#x9;013a&lt;br&gt;&#xA;साङ्ख्ये कृतान्ते प्रोक्तानि सिद्धये सर्वकर्मणाम्&#x9;013c&lt;br&gt;&#xA;अधिष्ठानं तथा कर्ता करणं च पृथग्विधम्&#x9;014a&lt;br&gt;&#xA;विविधाश्च पृथक्चेष्टा दैवं चैवात्र पञ्चमम्&#x9;014c&lt;br&gt;&#xA;शरीरवाङ्मनोभिर्यत्कर्म प्रारभते नरः&#x9;015a&lt;br&gt;&#xA;न्याय्यं वा विपरीतं वा पञ्चैते तस्य हेतवः&#x9;015c&lt;br&gt;&#xA;तत्रैवं सति कर्तारमात्मानं केवलं तु यः&#x9;016a&lt;br&gt;&#xA;पश्यत्यकृतबुद्धित्वान्न स पश्यति दुर्मतिः&#x9;016c&lt;br&gt;&#xA;यस्य नाहङ्कृतो भावो बुद्धिर्यस्य न लिप्यते&#x9;017a&lt;br&gt;&#xA;हत्वापि स इमाल्ँलोकान्न हन्ति न निबध्यते&#x9;017c&lt;br&gt;&#xA;ज्ञानं ज्ञेयं परिज्ञाता त्रिविधा कर्मचोदना&#x9;018a&lt;br&gt;&#xA;करणं कर्म कर्तेति त्रिविधः कर्मसङ्ग्रहः&#x9;018c&lt;br&gt;&#xA;ज्ञानं कर्म च कर्ता च त्रिधैव गुणभेदतः&#x9;019a&lt;br&gt;&#xA;प्रोच्यते गुणसङ्ख्याने यथावच्छृणु तान्यपि&#x9;019c&lt;br&gt;&#xA;सर्वभूतेषु येनैकं भावमव्ययमीक्षते&#x9;020a&lt;br&gt;&#xA;अविभक्तं विभक्तेषु तज्ज्ञानं विद्धि सात्त्विकम्&#x9;020c&lt;br&gt;&#xA;पृथक्त्वेन तु यज्ज्ञानं नानाभावान्पृथग्विधान्&#x9;021a&lt;br&gt;&#xA;वेत्ति सर्वेषु भूतेषु तज्ज्ञानं विद्धि राजसम्&#x9;021c&lt;br&gt;&#xA;यत्तु कृत्स्नवदेकस्मिन्कार्ये सक्तमहैतुकम्&#x9;022a&lt;br&gt;&#xA;अतत्त्वार्थवदल्पं च तत्तामसमुदाहृतम्&#x9;022c&lt;br&gt;&#xA;नियतं सङ्गरहितमरागद्वेषतः कृतम्&#x9;023a&lt;br&gt;&#xA;अफलप्रेप्सुना कर्म यत्तत्सात्त्विकमुच्यते&#x9;023c&lt;br&gt;&#xA;यत्तु कामेप्सुना कर्म साहङ्कारेण वा पुनः&#x9;024a&lt;br&gt;&#xA;क्रियते बहुलायासं तद्राजसमुदाहृतम्&#x9;024c&lt;br&gt;&#xA;अनुबन्धं क्षयं हिंसामनपेक्ष्य च पौरुषम्&#x9;025a&lt;br&gt;&#xA;मोहादारभ्यते कर्म यत्तत्तामसमुच्यते&#x9;025c&lt;br&gt;&#xA;मुक्तसङ्गोऽनहंवादी धृत्युत्साहसमन्वितः&#x9;026a&lt;br&gt;&#xA;सिद्ध्यसिद्ध्योर्निर्विकारः कर्ता सात्त्विक उच्यते&#x9;026c&lt;br&gt;&#xA;रागी कर्मफलप्रेप्सुर्लुब्धो हिंसात्मकोऽशुचिः&#x9;027a&lt;br&gt;&#xA;हर्षशोकान्वितः कर्ता राजसः परिकीर्तितः&#x9;027c&lt;br&gt;&#xA;अयुक्तः प्राकृतः स्तब्धः शठो नैकृतिकोऽलसः&#x9;028a&lt;br&gt;&#xA;विषादी दीर्घसूत्री च कर्ता तामस उच्यते&#x9;028c&lt;br&gt;&#xA;बुद्धेर्भेदं धृतेश्चैव गुणतस्त्रिविधं शृणु&#x9;029a&lt;br&gt;&#xA;प्रोच्यमानमशेषेण पृथक्त्वेन धनञ्जय&#x9;029c&lt;br&gt;&#xA;प्रवृत्तिं च निवृत्तिं च कार्याकार्ये भयाभये&#x9;030a&lt;br&gt;&#xA;बन्धं मोक्षं च या वेत्ति बुद्धिः सा पार्थ सात्त्विकी&#x9;030c&lt;br&gt;&#xA;यया धर्ममधर्मं च कार्यं चाकार्यमेव च&#x9;031a&lt;br&gt;&#xA;अयथावत्प्रजानाति बुद्धिः सा पार्थ राजसी&#x9;031c&lt;br&gt;&#xA;अधर्मं धर्ममिति या मन्यते तमसावृता&#x9;032a&lt;br&gt;&#xA;सर्वार्थान्विपरीतांश्च बुद्धिः सा पार्थ तामसी&#x9;032c&lt;br&gt;&#xA;धृत्या यया धारयते मनःप्राणेन्द्रियक्रियाः&#x9;033a&lt;br&gt;&#xA;योगेनाव्यभिचारिण्या धृतिः सा पार्थ सात्त्विकी&#x9;033c&lt;br&gt;&#xA;यया तु धर्मकामार्थान्धृत्या धारयतेऽर्जुन&#x9;034a&lt;br&gt;&#xA;प्रसङ्गेन फलाकाङ्क्षी धृतिः सा पार्थ राजसी&#x9;034c&lt;br&gt;&#xA;यया स्वप्नं भयं शोकं विषादं मदमेव च&#x9;035a&lt;br&gt;&#xA;न विमुञ्चति दुर्मेधा धृतिः सा पार्थ तामसी&#x9;035c&lt;br&gt;&#xA;सुखं त्विदानीं त्रिविधं शृणु मे भरतर्षभ&#x9;036a&lt;br&gt;&#xA;अभ्यासाद्रमते यत्र दुःखान्तं च निगच्छति&#x9;036c&lt;br&gt;&#xA;यत्तदग्रे विषमिव परिणामेऽमृतोपमम्&#x9;037a&lt;br&gt;&#xA;तत्सुखं सात्त्विकं प्रोक्तमात्मबुद्धिप्रसादजम्&#x9;037c&lt;br&gt;&#xA;विषयेन्द्रियसंयोगाद्यत्तदग्रेऽमृतोपमम्&#x9;038a&lt;br&gt;&#xA;परिणामे विषमिव तत्सुखं राजसं स्मृतम्&#x9;038c&lt;br&gt;&#xA;यदग्रे चानुबन्धे च सुखं मोहनमात्मनः&#x9;039a&lt;br&gt;&#xA;निद्रालस्यप्रमादोत्थं तत्तामसमुदाहृतम्&#x9;039c&lt;br&gt;&#xA;न तदस्ति पृथिव्यां वा दिवि देवेषु वा पुनः&#x9;040a&lt;br&gt;&#xA;सत्त्वं प्रकृतिजैर्मुक्तं यदेभिः स्यात्त्रिभिर्गुणैः&#x9;040c&lt;br&gt;&#xA;ब्राह्मणक्षत्रियविशां शूद्राणां च परन्तप&#x9;041a&lt;br&gt;&#xA;कर्माणि प्रविभक्तानि स्वभावप्रभवैर्गुणैः&#x9;041c&lt;br&gt;&#xA;शमो दमस्तपः शौचं क्षान्तिरार्जवमेव च&#x9;042a&lt;br&gt;&#xA;ज्ञानं विज्ञानमास्तिक्यं ब्रह्मकर्म स्वभावजम्&#x9;042c&lt;br&gt;&#xA;शौर्यं तेजो धृतिर्दाक्ष्यं युद्धे चाप्यपलायनम्&#x9;043a&lt;br&gt;&#xA;दानमीश्वरभावश्च क्षत्रकर्म स्वभावजम्&#x9;043c&lt;br&gt;&#xA;कृषिगोरक्ष्यवाणिज्यं वैश्यकर्म स्वभावजम्&#x9;044a&lt;br&gt;&#xA;परिचर्यात्मकं कर्म शूद्रस्यापि स्वभावजम्&#x9;044c&lt;br&gt;&#xA;स्वे स्वे कर्मण्यभिरतः संसिद्धिं लभते नरः&#x9;045a&lt;br&gt;&#xA;स्वकर्मनिरतः सिद्धिं यथा विन्दति तच्छृणु&#x9;045c&lt;br&gt;&#xA;यतः प्रवृत्तिर्भूतानां येन सर्वमिदं ततम्&#x9;046a&lt;br&gt;&#xA;स्वकर्मणा तमभ्यर्च्य सिद्धिं विन्दति मानवः&#x9;046c&lt;br&gt;&#xA;श्रेयान्स्वधर्मो विगुणः परधर्मात्स्वनुष्ठितात्&#x9;047a&lt;br&gt;&#xA;स्वभावनियतं कर्म कुर्वन्नाप्नोति किल्बिषम्&#x9;047c&lt;br&gt;&#xA;सहजं कर्म कौन्तेय सदोषमपि न त्यजेत्&#x9;048a&lt;br&gt;&#xA;सर्वारम्भा हि दोषेण धूमेनाग्निरिवावृताः&#x9;048c&lt;br&gt;&#xA;असक्तबुद्धिः सर्वत्र जितात्मा विगतस्पृहः&#x9;049a&lt;br&gt;&#xA;नैष्कर्म्यसिद्धिं परमां सन्न्यासेनाधिगच्छति&#x9;049c&lt;br&gt;&#xA;सिद्धिं प्राप्तो यथा ब्रह्म तथाप्नोति निबोध मे&#x9;050a&lt;br&gt;&#xA;समासेनैव कौन्तेय निष्ठा ज्ञानस्य या परा&#x9;050c&lt;br&gt;&#xA;बुद्ध्या विशुद्धया युक्तो धृत्यात्मानं नियम्य च&#x9;051a&lt;br&gt;&#xA;शब्दादीन्विषयांस्त्यक्त्वा रागद्वेषौ व्युदस्य च&#x9;051c&lt;br&gt;&#xA;विविक्तसेवी लघ्वाशी यतवाक्कायमानसः&#x9;052a&lt;br&gt;&#xA;ध्यानयोगपरो नित्यं वैराग्यं समुपाश्रितः&#x9;052c&lt;br&gt;&#xA;अहङ्कारं बलं दर्पं कामं क्रोधं परिग्रहम्&#x9;053a&lt;br&gt;&#xA;विमुच्य निर्ममः शान्तो ब्रह्मभूयाय कल्पते&#x9;053c&lt;br&gt;&#xA;ब्रह्मभूतः प्रसन्नात्मा न शोचति न काङ्क्षति&#x9;054a&lt;br&gt;&#xA;समः सर्वेषु भूतेषु मद्भक्तिं लभते पराम्&#x9;054c&lt;br&gt;&#xA;भक्त्या मामभिजानाति यावान्यश्चास्मि तत्त्वतः&#x9;055a&lt;br&gt;&#xA;ततो मां तत्त्वतो ज्ञात्वा विशते तदनन्तरम्&#x9;055c&lt;br&gt;&#xA;सर्वकर्माण्यपि सदा कुर्वाणो मद्व्यपाश्रयः&#x9;056a&lt;br&gt;&#xA;मत्प्रसादादवाप्नोति शाश्वतं पदमव्ययम्&#x9;056c&lt;br&gt;&#xA;चेतसा सर्वकर्माणि मयि सन्न्यस्य मत्परः&#x9;057a&lt;br&gt;&#xA;बुद्धियोगमुपाश्रित्य मच्चित्तः सततं भव&#x9;057c&lt;br&gt;&#xA;मच्चित्तः सर्वदुर्गाणि मत्प्रसादात्तरिष्यसि&#x9;058a&lt;br&gt;&#xA;अथ चेत्त्वमहङ्कारान्न श्रोष्यसि विनङ्क्ष्यसि&#x9;058c&lt;br&gt;&#xA;यदहङ्कारमाश्रित्य न योत्स्य इति मन्यसे&#x9;059a&lt;br&gt;&#xA;मिथ्यैष व्यवसायस्ते प्रकृतिस्त्वां नियोक्ष्यति&#x9;059c&lt;br&gt;&#xA;स्वभावजेन कौन्तेय निबद्धः स्वेन कर्मणा&#x9;060a&lt;br&gt;&#xA;कर्तुं नेच्छसि यन्मोहात्करिष्यस्यवशोऽपि तत्&#x9;060c&lt;br&gt;&#xA;ईश्वरः सर्वभूतानां हृद्देशेऽर्जुन तिष्ठति&#x9;061a&lt;br&gt;&#xA;भ्रामयन्सर्वभूतानि यन्त्रारूढानि मायया&#x9;061c&lt;br&gt;&#xA;तमेव शरणं गच्छ सर्वभावेन भारत&#x9;062a&lt;br&gt;&#xA;तत्प्रसादात्परां शान्तिं स्थानं प्राप्स्यसि शाश्वतम्&#x9;062c&lt;br&gt;&#xA;इति ते ज्ञानमाख्यातं गुह्याद्गुह्यतरं मया&#x9;063a&lt;br&gt;&#xA;विमृश्यैतदशेषेण यथेच्छसि तथा कुरु&#x9;063c&lt;br&gt;&#xA;सर्वगुह्यतमं भूयः शृणु मे परमं वचः&#x9;064a&lt;br&gt;&#xA;इष्टोऽसि मे दृढमिति ततो वक्ष्यामि ते हितम्&#x9;064c&lt;br&gt;&#xA;मन्मना भव मद्भक्तो मद्याजी मां नमस्कुरु&#x9;065a&lt;br&gt;&#xA;मामेवैष्यसि सत्यं ते प्रतिजाने प्रियोऽसि मे&#x9;065c&lt;br&gt;&#xA;सर्वधर्मान्परित्यज्य मामेकं शरणं व्रज&#x9;066a&lt;br&gt;&#xA;अहं त्वा सर्वपापेभ्यो मोक्षयिष्यामि मा शुचः&#x9;066c&lt;br&gt;&#xA;इदं ते नातपस्काय नाभक्ताय कदाचन&#x9;067a&lt;br&gt;&#xA;न चाशुश्रूषवे वाच्यं न च मां योऽभ्यसूयति&#x9;067c&lt;br&gt;&#xA;य इदं परमं गुह्यं मद्भक्तेष्वभिधास्यति&#x9;068a&lt;br&gt;&#xA;भक्तिं मयि परां कृत्वा मामेवैष्यत्यसंशयः&#x9;068c&lt;br&gt;&#xA;न च तस्मान्मनुष्येषु कश्चिन्मे प्रियकृत्तमः&#x9;069a&lt;br&gt;&#xA;भविता न च मे तस्मादन्यः प्रियतरो भुवि&#x9;069c&lt;br&gt;&#xA;अध्येष्यते च य इमं धर्म्यं संवादमावयोः&#x9;070a&lt;br&gt;&#xA;ज्ञानयज्ञेन तेनाहमिष्टः स्यामिति मे मतिः&#x9;070c&lt;br&gt;&#xA;श्रद्धावाननसूयश्च शृणुयादपि यो नरः&#x9;071a&lt;br&gt;&#xA;सोऽपि मुक्तः शुभाल्ँलोकान्प्राप्नुयात्पुण्यकर्मणाम्&#x9;071c&lt;br&gt;&#xA;कच्चिदेतच्छ्रुतं पार्थ त्वयैकाग्रेण चेतसा&#x9;072a&lt;br&gt;&#xA;कच्चिदज्ञानसम्मोहः प्रनष्टस्ते धनञ्जय&#x9;072c&lt;br&gt;&#xA;अर्जुन उवाच&#x9;073&lt;br&gt;&#xA;नष्टो मोहः स्मृतिर्लब्धा त्वत्प्रसादान्मयाच्युत&#x9;073a&lt;br&gt;&#xA;स्थितोऽस्मि गतसन्देहः करिष्ये वचनं तव&#x9;073c&lt;br&gt;&#xA;सञ्जय उवाच&#x9;074&lt;br&gt;&#xA;इत्यहं वासुदेवस्य पार्थस्य च महात्मनः&#x9;074a&lt;br&gt;&#xA;संवादमिममश्रौषमद्भुतं रोमहर्षणम्&#x9;074c&lt;br&gt;&#xA;व्यासप्रसादाच्छ्रुतवानेतद्गुह्यमहं परम्&#x9;075a&lt;br&gt;&#xA;योगं योगेश्वरात्कृष्णात्साक्षात्कथयतः स्वयम्&#x9;075c&lt;br&gt;&#xA;राजन्संस्मृत्य संस्मृत्य संवादमिममद्भुतम्&#x9;076a&lt;br&gt;&#xA;केशवार्जुनयोः पुण्यं हृष्यामि च मुहुर्मुहुः&#x9;076c&lt;br&gt;&#xA;तच्च संस्मृत्य संस्मृत्य रूपमत्यद्भुतं हरेः&#x9;077a&lt;br&gt;&#xA;विस्मयो मे महान्राजन्हृष्यामि च पुनः पुनः&#x9;077c&lt;br&gt;&#xA;यत्र योगेश्वरः कृष्णो यत्र पार्थो धनुर्धरः&#x9;078a&lt;br&gt;&#xA;तत्र श्रीर्विजयो भूतिर्ध्रुवा नीतिर्मतिर्मम&#x9;078c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/041/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/041/</guid>
      <description>&lt;p&gt;सञ्जय उवाच&#x9;001&lt;br&gt;&#xA;ततो धनञ्जयं दृष्ट्वा बाणगाण्डीवधारिणम्&#x9;001a&lt;br&gt;&#xA;पुनरेव महानादं व्यसृजन्त महारथाः&#x9;001c&lt;br&gt;&#xA;पाण्डवाः सोमकाश्चैव ये चैषामनुयायिनः&#x9;002a&lt;br&gt;&#xA;दध्मुश्च मुदिताः शङ्खान्वीराः सागरसम्भवान्&#x9;002c&lt;br&gt;&#xA;ततो भेर्यश्च पेश्यश्च क्रकचा गोविषाणिकाः&#x9;003a&lt;br&gt;&#xA;सहसैवाभ्यहन्यन्त ततः शब्दो महानभूत्&#x9;003c&lt;br&gt;&#xA;अथ देवाः सगन्धर्वाः पितरश्च जनेश्वर&#x9;004a&lt;br&gt;&#xA;सिद्धचारणसङ्घाश्च समीयुस्ते दिदृक्षया&#x9;004c&lt;br&gt;&#xA;ऋषयश्च महाभागाः पुरस्कृत्य शतक्रतुम्&#x9;005a&lt;br&gt;&#xA;समीयुस्तत्र सहिता द्रष्टुं तद्वैशसं महत्&#x9;005c&lt;br&gt;&#xA;ततो युधिष्ठिरो दृष्ट्वा युद्धाय सुसमुद्यते&#x9;006a&lt;br&gt;&#xA;ते सेने सागरप्रख्ये मुहुः प्रचलिते नृप&#x9;006c&lt;br&gt;&#xA;विमुच्य कवचं वीरो निक्षिप्य च वरायुधम्&#x9;007a&lt;br&gt;&#xA;अवरुह्य रथात्तूर्णं पद्भ्यामेव कृताञ्जलिः&#x9;007c&lt;br&gt;&#xA;पितामहमभिप्रेक्ष्य धर्मराजो युधिष्ठिरः&#x9;008a&lt;br&gt;&#xA;वाग्यतः प्रययौ येन प्राङ्मुखो रिपुवाहिनीम्&#x9;008c&lt;br&gt;&#xA;तं प्रयान्तमभिप्रेक्ष्य कुन्तीपुत्रो धनञ्जयः&#x9;009a&lt;br&gt;&#xA;अवतीर्य रथात्तूर्णं भ्रातृभिः सहितोऽन्वयात्&#x9;009c&lt;br&gt;&#xA;वासुदेवश्च भगवान्पृष्ठतोऽनुजगाम ह&#x9;010a&lt;br&gt;&#xA;यथामुख्याश्च राजानस्तमन्वाजग्मुरुत्सुकाः&#x9;010c&lt;br&gt;&#xA;अर्जुन उवाच&#x9;011&lt;br&gt;&#xA;किं ते व्यवसितं राजन्यदस्मानपहाय वै&#x9;011a&lt;br&gt;&#xA;पद्भ्यामेव प्रयातोऽसि प्राङ्मुखो रिपुवाहिनीम्&#x9;011c&lt;br&gt;&#xA;भीमसेन उवाच&#x9;012&lt;br&gt;&#xA;क्व गमिष्यसि राजेन्द्र निक्षिप्तकवचायुधः&#x9;012a&lt;br&gt;&#xA;दंशितेष्वरिसैन्येषु भ्रातॄनुत्सृज्य पार्थिव&#x9;012c&lt;br&gt;&#xA;नकुल उवाच&#x9;013&lt;br&gt;&#xA;एवङ्गते त्वयि ज्येष्ठे मम भ्रातरि भारत&#x9;013a&lt;br&gt;&#xA;भीर्मे दुनोति हृदयं ब्रूहि गन्ता भवान्क्व नु&#x9;013c&lt;br&gt;&#xA;सहदेव उवाच&#x9;014&lt;br&gt;&#xA;अस्मिन्रणसमूहे वै वर्तमाने महाभये&#x9;014a&lt;br&gt;&#xA;योद्धव्ये क्व नु गन्तासि शत्रूनभिमुखो नृप&#x9;014c&lt;br&gt;&#xA;सञ्जय उवाच&#x9;015&lt;br&gt;&#xA;एवमाभाष्यमाणोऽपि भ्रातृभिः कुरुनन्दन&#x9;015a&lt;br&gt;&#xA;नोवाच वाग्यतः किञ्चिद्गच्छत्येव युधिष्ठिरः&#x9;015c&lt;br&gt;&#xA;तानुवाच महाप्राज्ञो वासुदेवो महामनाः&#x9;016a&lt;br&gt;&#xA;अभिप्रायोऽस्य विज्ञातो मयेति प्रहसन्निव&#x9;016c&lt;br&gt;&#xA;एष भीष्मं तथा द्रोणं गौतमं शल्यमेव च&#x9;017a&lt;br&gt;&#xA;अनुमान्य गुरून्सर्वान्योत्स्यते पार्थिवोऽरिभिः&#x9;017c&lt;br&gt;&#xA;श्रूयते हि पुराकल्पे गुरूनननुमान्य यः&#x9;018a&lt;br&gt;&#xA;युध्यते स भवेद्व्यक्तमपध्यातो महत्तरैः&#x9;018c&lt;br&gt;&#xA;अनुमान्य यथाशास्त्रं यस्तु युध्येन्महत्तरैः&#x9;019a&lt;br&gt;&#xA;ध्रुवस्तस्य जयो युद्धे भवेदिति मतिर्मम&#x9;019c&lt;br&gt;&#xA;एवं ब्रुवति कृष्णे तु धार्तराष्ट्रचमूं प्रति&#x9;020a&lt;br&gt;&#xA;हाहाकारो महानासीन्निःशब्दास्त्वपरेऽभवन्&#x9;020c&lt;br&gt;&#xA;दृष्ट्वा युधिष्ठिरं दूराद्धार्तराष्ट्रस्य सैनिकाः&#x9;021a&lt;br&gt;&#xA;मिथः सङ्कथयां चक्रुर्नेशोऽस्ति कुलपांसनः&#x9;021c&lt;br&gt;&#xA;व्यक्तं भीत इवाभ्येति राजासौ भीष्ममन्तिकात्&#x9;022a&lt;br&gt;&#xA;युधिष्ठिरः ससोदर्यः शरणार्थं प्रयाचकः&#x9;022c&lt;br&gt;&#xA;धनञ्जये कथं नाथे पाण्डवे च वृकोदरे&#x9;023a&lt;br&gt;&#xA;नकुले सहदेवे च भीतोऽभ्येति च पाण्डवः&#x9;023c&lt;br&gt;&#xA;न नूनं क्षत्रियकुले जातः सम्प्रथिते भुवि&#x9;024a&lt;br&gt;&#xA;यथास्य हृदयं भीतमल्पसत्त्वस्य संयुगे&#x9;024c&lt;br&gt;&#xA;ततस्ते क्षत्रियाः सर्वे प्रशंसन्ति स्म कौरवान्&#x9;025a&lt;br&gt;&#xA;हृष्टाः सुमनसो भूत्वा चैलानि दुधुवुः पृथक्&#x9;025c&lt;br&gt;&#xA;व्यनिन्दन्त ततः सर्वे योधास्तत्र विशां पते&#x9;026a&lt;br&gt;&#xA;युधिष्ठिरं ससोदर्यं सहितं केशवेन ह&#x9;026c&lt;br&gt;&#xA;ततस्तत्कौरवं सैन्यं धिक्कृत्वा तु युधिष्ठिरम्&#x9;027a&lt;br&gt;&#xA;निःशब्दमभवत्तूर्णं पुनरेव विशां पते&#x9;027c&lt;br&gt;&#xA;किं नु वक्ष्यति राजासौ किं भीष्मः प्रतिवक्ष्यति&#x9;028a&lt;br&gt;&#xA;किं भीमः समरश्लाघी किं नु कृष्णार्जुनाविति&#x9;028c&lt;br&gt;&#xA;विवक्षितं किमस्येति संशयः सुमहानभूत्&#x9;029a&lt;br&gt;&#xA;उभयोः सेनयो राजन्युधिष्ठिरकृते तदा&#x9;029c&lt;br&gt;&#xA;स विगाह्य चमूं शत्रोः शरशक्तिसमाकुलाम्&#x9;030a&lt;br&gt;&#xA;भीष्ममेवाभ्ययात्तूर्णं भ्रातृभिः परिवारितः&#x9;030c&lt;br&gt;&#xA;तमुवाच ततः पादौ कराभ्यां पीड्य पाण्डवः&#x9;031a&lt;br&gt;&#xA;भीष्मं शान्तनवं राजा युद्धाय समुपस्थितम्&#x9;031c&lt;br&gt;&#xA;युधिष्ठिर उवाच&#x9;032&lt;br&gt;&#xA;आमन्त्रये त्वां दुर्धर्ष योत्स्ये तात त्वया सह&#x9;032a&lt;br&gt;&#xA;अनुजानीहि मां तात आशिषश्च प्रयोजय&#x9;032c&lt;br&gt;&#xA;भीष्म उवाच&#x9;033&lt;br&gt;&#xA;यद्येवं नाभिगच्छेथा युधि मां पृथिवीपते&#x9;033a&lt;br&gt;&#xA;शपेयं त्वां महाराज पराभावाय भारत&#x9;033c&lt;br&gt;&#xA;प्रीतोऽस्मि पुत्र युध्यस्व जयमाप्नुहि पाण्डव&#x9;034a&lt;br&gt;&#xA;यत्तेऽभिलषितं चान्यत्तदवाप्नुहि संयुगे&#x9;034c&lt;br&gt;&#xA;व्रियतां च वरः पार्थ किमस्मत्तोऽभिकाङ्क्षसि&#x9;035a&lt;br&gt;&#xA;एवं गते महाराज न तवास्ति पराजयः&#x9;035c&lt;br&gt;&#xA;अर्थस्य पुरुषो दासो दासस्त्वर्थो न कस्यचित्&#x9;036a&lt;br&gt;&#xA;इति सत्यं महाराज बद्धोऽस्म्यर्थेन कौरवैः&#x9;036c&lt;br&gt;&#xA;अतस्त्वां क्लीबवद्वाक्यं ब्रवीमि कुरुनन्दन&#x9;037a&lt;br&gt;&#xA;हृतोऽस्म्यर्थेन कौरव्य युद्धादन्यत्किमिच्छसि&#x9;037c&lt;br&gt;&#xA;युधिष्ठिर उवाच&#x9;038&lt;br&gt;&#xA;मन्त्रयस्व महाप्राज्ञ हितैषी मम नित्यशः&#x9;038a&lt;br&gt;&#xA;युध्यस्व कौरवस्यार्थे ममैष सततं वरः&#x9;038c&lt;br&gt;&#xA;भीष्म उवाच&#x9;039&lt;br&gt;&#xA;राजन्किमत्र साह्यं ते करोमि कुरुनन्दन&#x9;039a&lt;br&gt;&#xA;कामं योत्स्ये परस्यार्थे ब्रूहि यत्ते विवक्षितम्&#x9;039c&lt;br&gt;&#xA;युधिष्ठिर उवाच&#x9;040&lt;br&gt;&#xA;कथं जयेयं सङ्ग्रामे भवन्तमपराजितम्&#x9;040a&lt;br&gt;&#xA;एतन्मे मन्त्रय हितं यदि श्रेयः प्रपश्यसि&#x9;040c&lt;br&gt;&#xA;भीष्म उवाच&#x9;041&lt;br&gt;&#xA;न तं पश्यामि कौन्तेय यो मां युध्यन्तमाहवे&#x9;041a&lt;br&gt;&#xA;विजयेत पुमान्कश्चिदपि साक्षाच्छतक्रतुः&#x9;041c&lt;br&gt;&#xA;युधिष्ठिर उवाच&#x9;042&lt;br&gt;&#xA;हन्त पृच्छामि तस्मात्त्वां पितामह नमोऽस्तु ते&#x9;042a&lt;br&gt;&#xA;जयोपायं ब्रवीहि त्वमात्मनः समरे परैः&#x9;042c&lt;br&gt;&#xA;भीष्म उवाच&#x9;043&lt;br&gt;&#xA;न शत्रुं तात पश्यामि समरे यो जयेत माम्&#x9;043a&lt;br&gt;&#xA;न तावन्मृत्युकालो मे पुनरागमनं कुरु&#x9;043c&lt;br&gt;&#xA;सञ्जय उवाच&#x9;044&lt;br&gt;&#xA;ततो युधिष्ठिरो वाक्यं भीष्मस्य कुरुनन्दन&#x9;044a&lt;br&gt;&#xA;शिरसा प्रतिजग्राह भूयस्तमभिवाद्य च&#x9;044c&lt;br&gt;&#xA;प्रायात्पुनर्महाबाहुराचार्यस्य रथं प्रति&#x9;045a&lt;br&gt;&#xA;पश्यतां सर्वसैन्यानां मध्येन भ्रातृभिः सह&#x9;045c&lt;br&gt;&#xA;स द्रोणमभिवाद्याथ कृत्वा चैव प्रदक्षिणम्&#x9;046a&lt;br&gt;&#xA;उवाच वाचा दुर्धर्षमात्मनिःश्रेयसं वचः&#x9;046c&lt;br&gt;&#xA;आमन्त्रये त्वां भगवन्योत्स्ये विगतकल्मषः&#x9;047a&lt;br&gt;&#xA;जयेयं च रिपून्सर्वाननुज्ञातस्त्वया द्विज&#x9;047c&lt;br&gt;&#xA;द्रोण उवाच&#x9;048&lt;br&gt;&#xA;यदि मां नाभिगच्छेथा युद्धाय कृतनिश्चयः&#x9;048a&lt;br&gt;&#xA;शपेयं त्वां महाराज पराभावाय सर्वशः&#x9;048c&lt;br&gt;&#xA;तद्युधिष्ठिर तुष्टोऽस्मि पूजितश्च त्वयानघ&#x9;049a&lt;br&gt;&#xA;अनुजानामि युध्यस्व विजयं समवाप्नुहि&#x9;049c&lt;br&gt;&#xA;करवाणि च ते कामं ब्रूहि यत्तेऽभिकाङ्क्षितम्&#x9;050a&lt;br&gt;&#xA;एवं गते महाराज युद्धादन्यत्किमिच्छसि&#x9;050c&lt;br&gt;&#xA;अर्थस्य पुरुषो दासो दासस्त्वर्थो न कस्यचित्&#x9;051a&lt;br&gt;&#xA;इति सत्यं महाराज बद्धोऽस्म्यर्थेन कौरवैः&#x9;051c&lt;br&gt;&#xA;अतस्त्वां क्लीबवद्ब्रूमो युद्धादन्यत्किमिच्छसि&#x9;052a&lt;br&gt;&#xA;योत्स्यामि कौरवस्यार्थे तवाशास्यो जयो मया&#x9;052c&lt;br&gt;&#xA;युधिष्ठिर उवाच&#x9;053&lt;br&gt;&#xA;जयमाशास्स्व मे ब्रह्मन्मन्त्रयस्व च मद्धितम्&#x9;053a&lt;br&gt;&#xA;युध्यस्व कौरवस्यार्थे वर एष वृतो मया&#x9;053c&lt;br&gt;&#xA;द्रोण उवाच&#x9;054&lt;br&gt;&#xA;ध्रुवस्ते विजयो राजन्यस्य मन्त्री हरिस्तव&#x9;054a&lt;br&gt;&#xA;अहं च त्वाभिजानामि रणे शत्रून्विजेष्यसि&#x9;054c&lt;br&gt;&#xA;यतो धर्मस्ततः कृष्णो यतः कृष्णस्ततो जयः&#x9;055a&lt;br&gt;&#xA;युध्यस्व गच्छ कौन्तेय पृच्छ मां किं ब्रवीमि ते&#x9;055c&lt;br&gt;&#xA;युधिष्ठिर उवाच&#x9;056&lt;br&gt;&#xA;पृच्छामि त्वां द्विजश्रेष्ठ शृणु मे यद्विवक्षितम्&#x9;056a&lt;br&gt;&#xA;कथं जयेयं सङ्ग्रामे भवन्तमपराजितम्&#x9;056c&lt;br&gt;&#xA;द्रोण उवाच&#x9;057&lt;br&gt;&#xA;न तेऽस्ति विजयस्तावद्यावद्युध्याम्यहं रणे&#x9;057a&lt;br&gt;&#xA;ममाशु निधने राजन्यतस्व सह सोदरैः&#x9;057c&lt;br&gt;&#xA;युधिष्ठिर उवाच&#x9;058&lt;br&gt;&#xA;हन्त तस्मान्महाबाहो वधोपायं वदात्मनः&#x9;058a&lt;br&gt;&#xA;आचार्य प्रणिपत्यैष पृच्छामि त्वां नमोऽस्तु ते&#x9;058c&lt;br&gt;&#xA;द्रोण उवाच&#x9;059&lt;br&gt;&#xA;न शत्रुं तात पश्यामि यो मां हन्याद्रणे स्थितम्&#x9;059a&lt;br&gt;&#xA;युध्यमानं सुसंरब्धं शरवर्षौघवर्षिणम्&#x9;059c&lt;br&gt;&#xA;ऋते प्रायगतं राजन्न्यस्तशस्त्रमचेतनम्&#x9;060a&lt;br&gt;&#xA;हन्यान्मां युधि योधानां सत्यमेतद्ब्रवीमि ते&#x9;060c&lt;br&gt;&#xA;शस्त्रं चाहं रणे जह्यां श्रुत्वा सुमहदप्रियम्&#x9;061a&lt;br&gt;&#xA;श्रद्धेयवाक्यात्पुरुषादेतत्सत्यं ब्रवीमि ते&#x9;061c&lt;br&gt;&#xA;सञ्जय उवाच&#x9;062&lt;br&gt;&#xA;एतच्छ्रुत्वा महाराज भारद्वाजस्य धीमतः&#x9;062a&lt;br&gt;&#xA;अनुमान्य तमाचार्यं प्रायाच्छारद्वतं प्रति&#x9;062c&lt;br&gt;&#xA;सोऽभिवाद्य कृपं राजा कृत्वा चापि प्रदक्षिणम्&#x9;063a&lt;br&gt;&#xA;उवाच दुर्धर्षतमं वाक्यं वाक्यविशारदः&#x9;063c&lt;br&gt;&#xA;अनुमानये त्वां योत्स्यामि गुरो विगतकल्मषः&#x9;064a&lt;br&gt;&#xA;जयेयं च रिपून्सर्वाननुज्ञातस्त्वयानघ&#x9;064c&lt;br&gt;&#xA;कृप उवाच&#x9;065&lt;br&gt;&#xA;यदि मां नाभिगच्छेथा युद्धाय कृतनिश्चयः&#x9;065a&lt;br&gt;&#xA;शपेयं त्वां महाराज पराभावाय सर्वशः&#x9;065c&lt;br&gt;&#xA;अर्थस्य पुरुषो दासो दासस्त्वर्थो न कस्यचित्&#x9;066a&lt;br&gt;&#xA;इति सत्यं महाराज बद्धोऽस्म्यर्थेन कौरवैः&#x9;066c&lt;br&gt;&#xA;तेषामर्थे महाराज योद्धव्यमिति मे मतिः&#x9;067a&lt;br&gt;&#xA;अतस्त्वां क्लीबवद्ब्रूमि युद्धादन्यत्किमिच्छसि&#x9;067c&lt;br&gt;&#xA;युधिष्ठिर उवाच&#x9;068&lt;br&gt;&#xA;हन्त पृच्छामि ते तस्मादाचार्य शृणु मे वचः&#x9;068a&lt;br&gt;&#xA;सञ्जय उवाच&#x9;069&lt;br&gt;&#xA;इत्युक्त्वा व्यथितो राजा नोवाच गतचेतनः&#x9;069a&lt;br&gt;&#xA;तं गौतमः प्रत्युवाच विज्ञायास्य विवक्षितम्&#x9;069c&lt;br&gt;&#xA;अवध्योऽहं महीपाल युध्यस्व जयमाप्नुहि&#x9;069e&lt;br&gt;&#xA;प्रीतस्त्वभिगमेनाहं जयं तव नराधिप&#x9;070a&lt;br&gt;&#xA;आशासिष्ये सदोत्थाय सत्यमेतद्ब्रवीमि ते&#x9;070c&lt;br&gt;&#xA;एतच्छ्रुत्वा महाराज गौतमस्य वचस्तदा&#x9;071a&lt;br&gt;&#xA;अनुमान्य कृपं राजा प्रययौ येन मद्रराट्&#x9;071c&lt;br&gt;&#xA;स शल्यमभिवाद्याथ कृत्वा चाभिप्रदक्षिणम्&#x9;072a&lt;br&gt;&#xA;उवाच राजा दुर्धर्षमात्मनिःश्रेयसं वचः&#x9;072c&lt;br&gt;&#xA;अनुमानये त्वां योत्स्यामि गुरो विगतकल्मषः&#x9;073a&lt;br&gt;&#xA;जयेयं च महाराज अनुज्ञातस्त्वया रिपून्&#x9;073c&lt;br&gt;&#xA;शल्य उवाच&#x9;074&lt;br&gt;&#xA;यदि मां नाभिगच्छेथा युद्धाय कृतनिश्चयः&#x9;074a&lt;br&gt;&#xA;शपेयं त्वां महाराज पराभावाय वै रणे&#x9;074c&lt;br&gt;&#xA;तुष्टोऽस्मि पूजितश्चास्मि यत्काङ्क्षसि तदस्तु ते&#x9;075a&lt;br&gt;&#xA;अनुजानामि चैव त्वां युध्यस्व जयमाप्नुहि&#x9;075c&lt;br&gt;&#xA;ब्रूहि चैव परं वीर केनार्थः किं ददामि ते&#x9;076a&lt;br&gt;&#xA;एवं गते महाराज युद्धादन्यत्किमिच्छसि&#x9;076c&lt;br&gt;&#xA;अर्थस्य पुरुषो दासो दासस्त्वर्थो न कस्यचित्&#x9;077a&lt;br&gt;&#xA;इति सत्यं महाराज बद्धोऽस्म्यर्थेन कौरवैः&#x9;077c&lt;br&gt;&#xA;करिष्यामि हि ते कामं भागिनेय यथेप्सितम्&#x9;078a&lt;br&gt;&#xA;ब्रवीम्यतः क्लीबवत्त्वां युद्धादन्यत्किमिच्छसि&#x9;078c&lt;br&gt;&#xA;युधिष्ठिर उवाच&#x9;079&lt;br&gt;&#xA;मन्त्रयस्व महाराज नित्यं मद्धितमुत्तमम्&#x9;079a&lt;br&gt;&#xA;कामं युध्य परस्यार्थे वरमेतद्वृणोम्यहम्&#x9;079c&lt;br&gt;&#xA;शल्य उवाच&#x9;080&lt;br&gt;&#xA;ब्रूहि किमत्र साह्यं ते करोमि नृपसत्तम&#x9;080a&lt;br&gt;&#xA;कामं योत्स्ये परस्यार्थे वृतोऽस्म्यर्थेन कौरवैः&#x9;080c&lt;br&gt;&#xA;युधिष्ठिर उवाच&#x9;081&lt;br&gt;&#xA;स एव मे वरः सत्य उद्योगे यस्त्वया कृतः&#x9;081a&lt;br&gt;&#xA;सूतपुत्रस्य सङ्ग्रामे कार्यस्तेजोवधस्त्वया&#x9;081c&lt;br&gt;&#xA;शल्य उवाच&#x9;082&lt;br&gt;&#xA;सम्पत्स्यत्येष ते कामः कुन्तीपुत्र यथेप्सितः&#x9;082a&lt;br&gt;&#xA;गच्छ युध्यस्व विस्रब्धं प्रतिजाने जयं तव&#x9;082c&lt;br&gt;&#xA;सञ्जय उवाच&#x9;083&lt;br&gt;&#xA;अनुमान्याथ कौन्तेयो मातुलं मद्रकेश्वरम्&#x9;083a&lt;br&gt;&#xA;निर्जगाम महासैन्याद्भ्रातृभिः परिवारितः&#x9;083c&lt;br&gt;&#xA;वासुदेवस्तु राधेयमाहवेऽभिजगाम वै&#x9;084a&lt;br&gt;&#xA;तत एनमुवाचेदं पाण्डवार्थे गदाग्रजः&#x9;084c&lt;br&gt;&#xA;श्रुतं मे कर्ण भीष्मस्य द्वेषात्किल न योत्स्यसि&#x9;085a&lt;br&gt;&#xA;अस्मान्वरय राधेय यावद्भीष्मो न हन्यते&#x9;085c&lt;br&gt;&#xA;हते तु भीष्मे राधेय पुनरेष्यसि संयुगे&#x9;086a&lt;br&gt;&#xA;धार्तराष्ट्रस्य साहाय्यं यदि पश्यसि चेत्समम्&#x9;086c&lt;br&gt;&#xA;कर्ण उवाच&#x9;087&lt;br&gt;&#xA;न विप्रियं करिष्यामि धार्तराष्ट्रस्य केशव&#x9;087a&lt;br&gt;&#xA;त्यक्तप्राणं हि मां विद्धि दुर्योधनहितैषिणम्&#x9;087c&lt;br&gt;&#xA;सञ्जय उवाच&#x9;088&lt;br&gt;&#xA;तच्छ्रुत्वा वचनं कृष्णः सन्न्यवर्तत भारत&#x9;088a&lt;br&gt;&#xA;युधिष्ठिरपुरोगैश्च पाण्डवैः सह सङ्गतः&#x9;088c&lt;br&gt;&#xA;अथ सैन्यस्य मध्ये तु प्राक्रोशत्पाण्डवाग्रजः&#x9;089a&lt;br&gt;&#xA;योऽस्मान्वृणोति तदहं वरये साह्यकारणात्&#x9;089c&lt;br&gt;&#xA;अथ तान्समभिप्रेक्ष्य युयुत्सुरिदमब्रवीत्&#x9;090a&lt;br&gt;&#xA;प्रीतात्मा धर्मराजानं कुन्तीपुत्रं युधिष्ठिरम्&#x9;090c&lt;br&gt;&#xA;अहं योत्स्यामि मिषतः संयुगे धार्तराष्ट्रजान्&#x9;091a&lt;br&gt;&#xA;युष्मदर्थे महाराज यदि मां वृणुषेऽनघ&#x9;091c&lt;br&gt;&#xA;युधिष्ठिर उवाच&#x9;092&lt;br&gt;&#xA;एह्येहि सर्वे योत्स्यामस्तव भ्रातॄनपण्डितान्&#x9;092a&lt;br&gt;&#xA;युयुत्सो वासुदेवश्च वयं च ब्रूम सर्वशः&#x9;092c&lt;br&gt;&#xA;वृणोमि त्वां महाबाहो युध्यस्व मम कारणात्&#x9;093a&lt;br&gt;&#xA;त्वयि पिण्डश्च तन्तुश्च धृतराष्ट्रस्य दृश्यते&#x9;093c&lt;br&gt;&#xA;भजस्वास्मान्राजपुत्र भजमानान्महाद्युते&#x9;094a&lt;br&gt;&#xA;न भविष्यति दुर्बुद्धिर्धार्तराष्ट्रोऽत्यमर्षणः&#x9;094c&lt;br&gt;&#xA;सञ्जय उवाच&#x9;095&lt;br&gt;&#xA;ततो युयुत्सुः कौरव्यः परित्यज्य सुतांस्तव&#x9;095a&lt;br&gt;&#xA;जगाम पाण्डुपुत्राणां सेनां विश्राव्य दुन्दुभिम्&#x9;095c&lt;br&gt;&#xA;ततो युधिष्ठिरो राजा सम्प्रहृष्टः सहानुजैः&#x9;096a&lt;br&gt;&#xA;जग्राह कवचं भूयो दीप्तिमत्कनकोज्ज्वलम्&#x9;096c&lt;br&gt;&#xA;प्रत्यपद्यन्त ते सर्वे रथान्स्वान्पुरुषर्षभाः&#x9;097a&lt;br&gt;&#xA;ततो व्यूहं यथापूर्वं प्रत्यव्यूहन्त ते पुनः&#x9;097c&lt;br&gt;&#xA;अवादयन्दुन्दुभींश्च शतशश्चैव पुष्करान्&#x9;098a&lt;br&gt;&#xA;सिंहनादांश्च विविधान्विनेदुः पुरुषर्षभाः&#x9;098c&lt;br&gt;&#xA;रथस्थान्पुरुषव्याघ्रान्पाण्डवान्प्रेक्ष्य पार्थिवाः&#x9;099a&lt;br&gt;&#xA;धृष्टद्युम्नादयः सर्वे पुनर्जहृषिरे मुदा&#x9;099c&lt;br&gt;&#xA;गौरवं पाण्डुपुत्राणां मान्यान्मानयतां च तान्&#x9;100a&lt;br&gt;&#xA;दृष्ट्वा महीक्षितस्तत्र पूजयाञ्चक्रिरे भृशम्&#x9;100c&lt;br&gt;&#xA;सौहृदं च कृपां चैव प्राप्तकालं महात्मनाम्&#x9;101a&lt;br&gt;&#xA;दयां च ज्ञातिषु परां कथयां चक्रिरे नृपाः&#x9;101c&lt;br&gt;&#xA;साधु साध्विति सर्वत्र निश्चेरुः स्तुतिसंहिताः&#x9;102a&lt;br&gt;&#xA;वाचः पुण्याः कीर्तिमतां मनोहृदयहर्षिणीः&#x9;102c&lt;br&gt;&#xA;म्लेच्छाश्चार्याश्च ये तत्र ददृशुः शुश्रुवुस्तदा&#x9;103a&lt;br&gt;&#xA;वृत्तं तत्पाण्डुपुत्राणां रुरुदुस्ते सगद्गदाः&#x9;103c&lt;br&gt;&#xA;ततो जघ्नुर्महाभेरीः शतशश्चैव पुष्करान्&#x9;104a&lt;br&gt;&#xA;शङ्खांश्च गोक्षीरनिभान्दध्मुर्हृष्टा मनस्विनः&#x9;104c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/042/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/042/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;एवं व्यूढेष्वनीकेषु मामकेष्वितरेषु च&#x9;001a&lt;br&gt;&#xA;के पूर्वं प्राहरंस्तत्र कुरवः पाण्डवास्तथा&#x9;001c&lt;br&gt;&#xA;सञ्जय उवाच&#x9;002&lt;br&gt;&#xA;भ्रातृभिः सहितो राजन्पुत्रो दुर्योधनस्तव&#x9;002a&lt;br&gt;&#xA;भीष्मं प्रमुखतः कृत्वा प्रययौ सह सेनया&#x9;002c&lt;br&gt;&#xA;तथैव पाण्डवाः सर्वे भीमसेनपुरोगमाः&#x9;003a&lt;br&gt;&#xA;भीष्मेण युद्धमिच्छन्तः प्रययुर्हृष्टमानसाः&#x9;003c&lt;br&gt;&#xA;क्ष्वेडाः किलकिलाशब्दाः क्रकचा गोविषाणिकाः&#x9;004a&lt;br&gt;&#xA;भेरीमृदङ्गमुरजा हयकुञ्जरनिस्वनाः&#x9;004c&lt;br&gt;&#xA;उभयोः सेनयो राजंस्ततस्तेऽस्मान्समाद्रवन्&#x9;005a&lt;br&gt;&#xA;वयं प्रतिनदन्तश्च तदासीत्तुमुलं महत्&#x9;005c&lt;br&gt;&#xA;महान्त्यनीकानि महासमुच्छ्रये समागमे पाण्डवधार्तराष्ट्रयोः&#x9;006a&lt;br&gt;&#xA;चकम्पिरे शङ्खमृदङ्गनिस्वनैः प्रकम्पितानीव वनानि वायुना&#x9;006c&lt;br&gt;&#xA;नरेन्द्रनागाश्वरथाकुलानामभ्यायतीनामशिवे मुहूर्ते&#x9;007a&lt;br&gt;&#xA;बभूव घोषस्तुमुलश्चमूनां वातोद्धुतानामिव सागराणाम्&#x9;007c&lt;br&gt;&#xA;तस्मिन्समुत्थिते शब्दे तुमुले लोमहर्षणे&#x9;008a&lt;br&gt;&#xA;भीमसेनो महाबाहुः प्राणदद्गोवृषो यथा&#x9;008c&lt;br&gt;&#xA;शङ्खदुन्दुभिनिर्घोषं वारणानां च बृंहितम्&#x9;009a&lt;br&gt;&#xA;सिंहनादं च सैन्यानां भीमसेनरवोऽभ्यभूत्&#x9;009c&lt;br&gt;&#xA;हयानां हेषमाणानामनीकेषु सहस्रशः&#x9;010a&lt;br&gt;&#xA;सर्वानभ्यभवच्छब्दान्भीमसेनस्य निस्वनः&#x9;010c&lt;br&gt;&#xA;तं श्रुत्वा निनदं तस्य सैन्यास्तव वितत्रसुः&#x9;011a&lt;br&gt;&#xA;जीमूतस्येव नदतः शक्राशनिसमस्वनम्&#x9;011c&lt;br&gt;&#xA;वाहनानि च सर्वाणि शकृन्मूत्रं प्रसुस्रुवुः&#x9;012a&lt;br&gt;&#xA;शब्देन तस्य वीरस्य सिंहस्येवेतरे मृगाः&#x9;012c&lt;br&gt;&#xA;दर्शयन्घोरमात्मानं महाभ्रमिव नादयन्&#x9;013a&lt;br&gt;&#xA;विभीषयंस्तव सुतांस्तव सेनां समभ्ययात्&#x9;013c&lt;br&gt;&#xA;तमायान्तं महेष्वासं सोदर्याः पर्यवारयन्&#x9;014a&lt;br&gt;&#xA;छादयन्तः शरव्रातैर्मेघा इव दिवाकरम्&#x9;014c&lt;br&gt;&#xA;दुर्योधनश्च पुत्रस्ते दुर्मुखो दुःसहः शलः&#x9;015a&lt;br&gt;&#xA;दुःशासनश्चातिरथस्तथा दुर्मर्षणो नृप&#x9;015c&lt;br&gt;&#xA;विविंशतिश्चित्रसेनो विकर्णश्च महारथः&#x9;016a&lt;br&gt;&#xA;पुरुमित्रो जयो भोजः सौमदत्तिश्च वीर्यवान्&#x9;016c&lt;br&gt;&#xA;महाचापानि धुन्वन्तो जलदा इव विद्युतः&#x9;017a&lt;br&gt;&#xA;आददानाश्च नाराचान्निर्मुक्ताशीविषोपमान्&#x9;017c&lt;br&gt;&#xA;अथ तान्द्रौपदीपुत्राः सौभद्रश्च महारथः&#x9;018a&lt;br&gt;&#xA;नकुलः सहदेवश्च धृष्टद्युम्नश्च पार्षतः&#x9;018c&lt;br&gt;&#xA;धार्तराष्ट्रान्प्रतिययुरर्दयन्तः शितैः शरैः&#x9;019a&lt;br&gt;&#xA;वज्रैरिव महावेगैः शिखराणि धराभृताम्&#x9;019c&lt;br&gt;&#xA;तस्मिन्प्रथमसम्मर्दे भीमज्यातलनिस्वने&#x9;020a&lt;br&gt;&#xA;तावकानां परेषां च नासीत्कश्चित्पराङ्मुखः&#x9;020c&lt;br&gt;&#xA;लाघवं द्रोणशिष्याणामपश्यं भरतर्षभ&#x9;021a&lt;br&gt;&#xA;निमित्तवेधिनां राजञ्शरानुत्सृजतां भृशम्&#x9;021c&lt;br&gt;&#xA;नोपशाम्यति निर्घोषो धनुषां कूजतां तथा&#x9;022a&lt;br&gt;&#xA;विनिश्चेरुः शरा दीप्ता ज्योतींषीव नभस्तलात्&#x9;022c&lt;br&gt;&#xA;सर्वे त्वन्ये महीपालाः प्रेक्षका इव भारत&#x9;023a&lt;br&gt;&#xA;ददृशुर्दर्शनीयं तं भीमं ज्ञातिसमागमम्&#x9;023c&lt;br&gt;&#xA;ततस्ते जातसंरम्भाः परस्परकृतागसः&#x9;024a&lt;br&gt;&#xA;अन्योन्यस्पर्धया राजन्व्यायच्छन्त महारथाः&#x9;024c&lt;br&gt;&#xA;कुरुपाण्डवसेने ते हस्त्यश्वरथसङ्कुले&#x9;025a&lt;br&gt;&#xA;शुशुभाते रणेऽतीव पटे चित्रगते इव&#x9;025c&lt;br&gt;&#xA;ततस्ते पार्थिवाः सर्वे प्रगृहीतशरासनाः&#x9;026a&lt;br&gt;&#xA;सहसैन्याः समापेतुः पुत्रस्य तव शासनात्&#x9;026c&lt;br&gt;&#xA;युधिष्ठिरेण चादिष्टाः पार्थिवास्ते सहस्रशः&#x9;027a&lt;br&gt;&#xA;विनदन्तः समापेतुः पुत्रस्य तव वाहिनीम्&#x9;027c&lt;br&gt;&#xA;उभयोः सेनयोस्तीव्रः सैन्यानां स समागमः&#x9;028a&lt;br&gt;&#xA;अन्तर्धीयत चादित्यः सैन्येन रजसावृतः&#x9;028c&lt;br&gt;&#xA;प्रयुद्धानां प्रभग्नानां पुनरावर्ततामपि&#x9;029a&lt;br&gt;&#xA;नात्र स्वेषां परेषां वा विशेषः समजायत&#x9;029c&lt;br&gt;&#xA;तस्मिंस्तु तुमुले युद्धे वर्तमाने महाभये&#x9;030a&lt;br&gt;&#xA;अति सर्वाण्यनीकानि पिता तेऽभिव्यरोचत&#x9;030c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/043/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/043/</guid>
      <description>&lt;p&gt;सञ्जय उवाच&#x9;001&lt;br&gt;&#xA;पूर्वाह्णे तस्य रौद्रस्य युद्धमह्नो विशां पते&#x9;001a&lt;br&gt;&#xA;प्रावर्तत महाघोरं राज्ञां देहावकर्तनम्&#x9;001c&lt;br&gt;&#xA;कुरूणां पाण्डवानां च सङ्ग्रामे विजिगीषताम्&#x9;002a&lt;br&gt;&#xA;सिंहानामिव संह्रादो दिवमुर्वीं च नादयन्&#x9;002c&lt;br&gt;&#xA;आसीत्किलकिलाशब्दस्तलशङ्खरवैः सह&#x9;003a&lt;br&gt;&#xA;जज्ञिरे सिंहनादाश्च शूराणां प्रतिगर्जताम्&#x9;003c&lt;br&gt;&#xA;तलत्राभिहताश्चैव ज्याशब्दा भरतर्षभ&#x9;004a&lt;br&gt;&#xA;पत्तीनां पादशब्दाश्च वाजिनां च महास्वनाः&#x9;004c&lt;br&gt;&#xA;तोत्त्राङ्कुशनिपाताश्च आयुधानां च निस्वनाः&#x9;005a&lt;br&gt;&#xA;घण्टाशब्दाश्च नागानामन्योन्यमभिधावताम्&#x9;005c&lt;br&gt;&#xA;तस्मिन्समुदिते शब्दे तुमुले लोमहर्षणे&#x9;006a&lt;br&gt;&#xA;बभूव रथनिर्घोषः पर्जन्यनिनदोपमः&#x9;006c&lt;br&gt;&#xA;ते मनः क्रूरमाधाय समभित्यक्तजीविताः&#x9;007a&lt;br&gt;&#xA;पाण्डवानभ्यवर्तन्त सर्व एवोच्छ्रितध्वजाः&#x9;007c&lt;br&gt;&#xA;स्वयं शान्तनवो राजन्नभ्यधावद्धनञ्जयम्&#x9;008a&lt;br&gt;&#xA;प्रगृह्य कार्मुकं घोरं कालदण्डोपमं रणे&#x9;008c&lt;br&gt;&#xA;अर्जुनोऽपि धनुर्गृह्य गाण्डीवं लोकविश्रुतम्&#x9;009a&lt;br&gt;&#xA;अभ्यधावत तेजस्वी गाङ्गेयं रणमूर्धनि&#x9;009c&lt;br&gt;&#xA;तावुभौ कुरुशार्दूलौ परस्परवधैषिणौ&#x9;010a&lt;br&gt;&#xA;गाङ्गेयस्तु रणे पार्थं विद्ध्वा नाकम्पयद्बली&#x9;010c&lt;br&gt;&#xA;तथैव पाण्डवो राजन्भीष्मं नाकम्पयद्युधि&#x9;010e&lt;br&gt;&#xA;सात्यकिश्च महेष्वासः कृतवर्माणमभ्ययात्&#x9;011a&lt;br&gt;&#xA;तयोः समभवद्युद्धं तुमुलं लोमहर्षणम्&#x9;011c&lt;br&gt;&#xA;सात्यकिः कृतवर्माणं कृतवर्मा च सात्यकिम्&#x9;012a&lt;br&gt;&#xA;आनर्छतुः शरैर्घोरैस्तक्षमाणौ परस्परम्&#x9;012c&lt;br&gt;&#xA;तौ शराचितसर्वाङ्गौ शुशुभाते महाबलौ&#x9;013a&lt;br&gt;&#xA;वसन्ते पुष्पशबलौ पुष्पिताविव किंशुकौ&#x9;013c&lt;br&gt;&#xA;अभिमन्युर्महेष्वासो बृहद्बलमयोधयत्&#x9;014a&lt;br&gt;&#xA;ततः कोसलको राजा सौभद्रस्य विशां पते&#x9;014c&lt;br&gt;&#xA;ध्वजं चिच्छेद समरे सारथिं च न्यपातयत्&#x9;014e&lt;br&gt;&#xA;सौभद्रस्तु ततः क्रुद्धः पातिते रथसारथौ&#x9;015a&lt;br&gt;&#xA;बृहद्बलं महाराज विव्याध नवभिः शरैः&#x9;015c&lt;br&gt;&#xA;अथापराभ्यां भल्लाभ्यां पीताभ्यामरिमर्दनः&#x9;016a&lt;br&gt;&#xA;ध्वजमेकेन चिच्छेद पार्ष्णिमेकेन सारथिम्&#x9;016c&lt;br&gt;&#xA;अन्योन्यं च शरैस्तीक्ष्णैः क्रुद्धौ राजंस्ततक्षतुः&#x9;016e&lt;br&gt;&#xA;मानिनं समरे दृप्तं कृतवैरं महारथम्&#x9;017a&lt;br&gt;&#xA;भीमसेनस्तव सुतं दुर्योधनमयोधयत्&#x9;017c&lt;br&gt;&#xA;तावुभौ नरशार्दूलौ कुरुमुख्यौ महाबलौ&#x9;018a&lt;br&gt;&#xA;अन्योन्यं शरवर्षाभ्यां ववृषाते रणाजिरे&#x9;018c&lt;br&gt;&#xA;तौ तु वीक्ष्य महात्मानौ कृतिनौ चित्रयोधिनौ&#x9;019a&lt;br&gt;&#xA;विस्मयः सर्वभूतानां समपद्यत भारत&#x9;019c&lt;br&gt;&#xA;दुःशासनस्तु नकुलं प्रत्युद्याय महारथम्&#x9;020a&lt;br&gt;&#xA;अविध्यन्निशितैर्बाणैर्बहुभिर्मर्मभेदिभिः&#x9;020c&lt;br&gt;&#xA;तस्य माद्रीसुतः केतुं सशरं च शरासनम्&#x9;021a&lt;br&gt;&#xA;चिच्छेद निशितैर्बाणैः प्रहसन्निव भारत&#x9;021c&lt;br&gt;&#xA;अथैनं पञ्चविंशत्या क्षुद्रकाणां समार्दयत्&#x9;021e&lt;br&gt;&#xA;पुत्रस्तु तव दुर्धर्षो नकुलस्य महाहवे&#x9;022a&lt;br&gt;&#xA;युगेषां चिच्छिदे बाणैर्ध्वजं चैव न्यपातयत्&#x9;022c&lt;br&gt;&#xA;दुर्मुखः सहदेवं तु प्रत्युद्याय महाबलम्&#x9;023a&lt;br&gt;&#xA;विव्याध शरवर्षेण यतमानं महाहवे&#x9;023c&lt;br&gt;&#xA;सहदेवस्ततो वीरो दुर्मुखस्य महाहवे&#x9;024a&lt;br&gt;&#xA;शरेण भृशतीक्ष्णेन पातयामास सारथिम्&#x9;024c&lt;br&gt;&#xA;तावन्योन्यं समासाद्य समरे युद्धदुर्मदौ&#x9;025a&lt;br&gt;&#xA;त्रासयेतां शरैर्घोरैः कृतप्रतिकृतैषिणौ&#x9;025c&lt;br&gt;&#xA;युधिष्ठिरः स्वयं राजा मद्रराजानमभ्ययात्&#x9;026a&lt;br&gt;&#xA;तस्य मद्राधिपश्चापं द्विधा चिच्छेद मारिष&#x9;026c&lt;br&gt;&#xA;तदपास्य धनुश्छिन्नं कुन्तीपुत्रो युधिष्ठिरः&#x9;027a&lt;br&gt;&#xA;अन्यत्कार्मुकमादाय वेगवद्बलवत्तरम्&#x9;027c&lt;br&gt;&#xA;ततो मद्रेश्वरं राजा शरैः सन्नतपर्वभिः&#x9;028a&lt;br&gt;&#xA;छादयामास सङ्क्रुद्धस्तिष्ठ तिष्ठेति चाब्रवीत्&#x9;028c&lt;br&gt;&#xA;धृष्टद्युम्नस्ततो द्रोणमभ्यद्रवत भारत&#x9;029a&lt;br&gt;&#xA;तस्य द्रोणः सुसङ्क्रुद्धः परासुकरणं दृढम्&#x9;029c&lt;br&gt;&#xA;त्रिधा चिच्छेद समरे यतमानस्य कार्मुकम्&#x9;029e&lt;br&gt;&#xA;शरं चैव महाघोरं कालदण्डमिवापरम्&#x9;030a&lt;br&gt;&#xA;प्रेषयामास समरे सोऽस्य काये न्यमज्जत&#x9;030c&lt;br&gt;&#xA;अथान्यद्धनुरादाय सायकांश्च चतुर्दश&#x9;031a&lt;br&gt;&#xA;द्रोणं द्रुपदपुत्रस्तु प्रतिविव्याध संयुगे&#x9;031c&lt;br&gt;&#xA;तावन्योन्यं सुसङ्क्रुद्धौ चक्रतुः सुभृशं रणम्&#x9;031e&lt;br&gt;&#xA;सौमदत्तिं रणे शङ्खो रभसं रभसो युधि&#x9;032a&lt;br&gt;&#xA;प्रत्युद्ययौ महाराज तिष्ठ तिष्ठेति चाब्रवीत्&#x9;032c&lt;br&gt;&#xA;तस्य वै दक्षिणं वीरो निर्बिभेद रणे भुजम्&#x9;033a&lt;br&gt;&#xA;सौमदत्तिस्तथा शङ्खं जत्रुदेशे समाहनत्&#x9;033c&lt;br&gt;&#xA;तयोः समभवद्युद्धं घोररूपं विशां पते&#x9;034a&lt;br&gt;&#xA;दृप्तयोः समरे तूर्णं वृत्रवासवयोरिव&#x9;034c&lt;br&gt;&#xA;बाह्लीकं तु रणे क्रुद्धं क्रुद्धरूपो विशां पते&#x9;035a&lt;br&gt;&#xA;अभ्यद्रवदमेयात्मा धृष्टकेतुर्महारथः&#x9;035c&lt;br&gt;&#xA;बाह्लीकस्तु ततो राजन्धृष्टकेतुममर्षणम्&#x9;036a&lt;br&gt;&#xA;शरैर्बहुभिरानर्छत्सिंहनादमथानदत्&#x9;036c&lt;br&gt;&#xA;चेदिराजस्तु सङ्क्रुद्धो बाह्लीकं नवभिः शरैः&#x9;037a&lt;br&gt;&#xA;विव्याध समरे तूर्णं मत्तो मत्तमिव द्विपम्&#x9;037c&lt;br&gt;&#xA;तौ तत्र समरे क्रुद्धौ नर्दन्तौ च मुहुर्मुहुः&#x9;038a&lt;br&gt;&#xA;समीयतुः सुसङ्क्रुद्धावङ्गारकबुधाविव&#x9;038c&lt;br&gt;&#xA;राक्षसं क्रूरकर्माणं क्रूरकर्मा घटोत्कचः&#x9;039a&lt;br&gt;&#xA;अलम्बुसं प्रत्युदियाद्बलं शक्र इवाहवे&#x9;039c&lt;br&gt;&#xA;घटोत्कचस्तु सङ्क्रुद्धो राक्षसं तं महाबलम्&#x9;040a&lt;br&gt;&#xA;नवत्या सायकैस्तीक्ष्णैर्दारयामास भारत&#x9;040c&lt;br&gt;&#xA;अलम्बुसस्तु समरे भैमसेनिं महाबलम्&#x9;041a&lt;br&gt;&#xA;बहुधा वारयामास शरैः सन्नतपर्वभिः&#x9;041c&lt;br&gt;&#xA;व्यभ्राजेतां ततस्तौ तु संयुगे शरविक्षतौ&#x9;042a&lt;br&gt;&#xA;यथा देवासुरे युद्धे बलशक्रौ महाबलौ&#x9;042c&lt;br&gt;&#xA;शिखण्डी समरे राजन्द्रौणिमभ्युद्ययौ बली&#x9;043a&lt;br&gt;&#xA;अश्वत्थामा ततः क्रुद्धः शिखण्डिनमवस्थितम्&#x9;043c&lt;br&gt;&#xA;नाराचेन सुतीक्ष्णेन भृशं विद्ध्वा व्यकम्पयत्&#x9;044a&lt;br&gt;&#xA;शिखण्ड्यपि ततो राजन्द्रोणपुत्रमताडयत्&#x9;044c&lt;br&gt;&#xA;सायकेन सुपीतेन तीक्ष्णेन निशितेन च&#x9;045a&lt;br&gt;&#xA;तौ जघ्नतुस्तदान्योन्यं शरैर्बहुविधैर्मृधे&#x9;045c&lt;br&gt;&#xA;भगदत्तं रणे शूरं विराटो वाहिनीपतिः&#x9;046a&lt;br&gt;&#xA;अभ्ययात्त्वरितो राजंस्ततो युद्धमवर्तत&#x9;046c&lt;br&gt;&#xA;विराटो भगदत्तेन शरवर्षेण ताडितः&#x9;047a&lt;br&gt;&#xA;अभ्यवर्षत्सुसङ्क्रुद्धो मेघो वृष्ट्या इवाचलम्&#x9;047c&lt;br&gt;&#xA;भगदत्तस्ततस्तूर्णं विराटं पृथिवीपतिम्&#x9;048a&lt;br&gt;&#xA;छादयामास समरे मेघः सूर्यमिवोदितम्&#x9;048c&lt;br&gt;&#xA;बृहत्क्षत्रं तु कैकेयं कृपः शारद्वतो ययौ&#x9;049a&lt;br&gt;&#xA;तं कृपः शरवर्षेण छादयामास भारत&#x9;049c&lt;br&gt;&#xA;गौतमं केकयः क्रुद्धः शरवृष्ट्याभ्यपूरयत्&#x9;050a&lt;br&gt;&#xA;तावन्योन्यं हयान्हत्वा धनुषी विनिकृत्य वै&#x9;050c&lt;br&gt;&#xA;विरथावसियुद्धाय समीयतुरमर्षणौ&#x9;051a&lt;br&gt;&#xA;तयोस्तदभवद्युद्धं घोररूपं सुदारुणम्&#x9;051c&lt;br&gt;&#xA;द्रुपदस्तु ततो राजा सैन्धवं वै जयद्रथम्&#x9;052a&lt;br&gt;&#xA;अभ्युद्ययौ सम्प्रहृष्टो हृष्टरूपं परन्तप&#x9;052c&lt;br&gt;&#xA;ततः सैन्धवको राजा द्रुपदं विशिखैस्त्रिभिः&#x9;053a&lt;br&gt;&#xA;ताडयामास समरे स च तं प्रत्यविध्यत&#x9;053c&lt;br&gt;&#xA;तयोः समभवद्युद्धं घोररूपं सुदारुणम्&#x9;054a&lt;br&gt;&#xA;ईक्षितृप्रीतिजननं शुक्राङ्गारकयोरिव&#x9;054c&lt;br&gt;&#xA;विकर्णस्तु सुतस्तुभ्यं सुतसोमं महाबलम्&#x9;055a&lt;br&gt;&#xA;अभ्ययाज्जवनैरश्वैस्ततो युद्धमवर्तत&#x9;055c&lt;br&gt;&#xA;विकर्णः सुतसोमं तु विद्ध्वा नाकम्पयच्छरैः&#x9;056a&lt;br&gt;&#xA;सुतसोमो विकर्णं च तदद्भुतमिवाभवत्&#x9;056c&lt;br&gt;&#xA;सुशर्माणं नरव्याघ्रं चेकितानो महारथः&#x9;057a&lt;br&gt;&#xA;अभ्यद्रवत्सुसङ्क्रुद्धः पाण्डवार्थे पराक्रमी&#x9;057c&lt;br&gt;&#xA;सुशर्मा तु महाराज चेकितानं महारथम्&#x9;058a&lt;br&gt;&#xA;महता शरवर्षेण वारयामास संयुगे&#x9;058c&lt;br&gt;&#xA;चेकितानोऽपि संरब्धः सुशर्माणं महाहवे&#x9;059a&lt;br&gt;&#xA;प्राच्छादयत्तमिषुभिर्महामेघ इवाचलम्&#x9;059c&lt;br&gt;&#xA;शकुनिः प्रतिविन्ध्यं तु पराक्रान्तं पराक्रमी&#x9;060a&lt;br&gt;&#xA;अभ्यद्रवत राजेन्द्र मत्तो मत्तमिव द्विपम्&#x9;060c&lt;br&gt;&#xA;यौधिष्ठिरस्तु सङ्क्रुद्धः सौबलं निशितैः शरैः&#x9;061a&lt;br&gt;&#xA;व्यदारयत सङ्ग्रामे मघवानिव दानवम्&#x9;061c&lt;br&gt;&#xA;शकुनिः प्रतिविन्ध्यं तु प्रतिविध्यन्तमाहवे&#x9;062a&lt;br&gt;&#xA;व्यदारयन्महाप्राज्ञः शरैः सन्नतपर्वभिः&#x9;062c&lt;br&gt;&#xA;सुदक्षिणं तु राजेन्द्र काम्बोजानां महारथम्&#x9;063a&lt;br&gt;&#xA;श्रुतकर्मा पराक्रान्तमभ्यद्रवत संयुगे&#x9;063c&lt;br&gt;&#xA;सुदक्षिणस्तु समरे साहदेविं महारथम्&#x9;064a&lt;br&gt;&#xA;विद्ध्वा नाकम्पयत वै मैनाकमिव पर्वतम्&#x9;064c&lt;br&gt;&#xA;श्रुतकर्मा ततः क्रुद्धः काम्बोजानां महारथम्&#x9;065a&lt;br&gt;&#xA;शरैर्बहुभिरानर्छद्दारयन्निव सर्वशः&#x9;065c&lt;br&gt;&#xA;इरावानथ सङ्क्रुद्धः श्रुतायुषममर्षणम्&#x9;066a&lt;br&gt;&#xA;प्रत्युद्ययौ रणे यत्तो यत्तरूपतरं ततः&#x9;066c&lt;br&gt;&#xA;आर्जुनिस्तस्य समरे हयान्हत्वा महारथः&#x9;067a&lt;br&gt;&#xA;ननाद सुमहन्नादं तत्सैन्यं प्रत्यपूरयत्&#x9;067c&lt;br&gt;&#xA;श्रुतायुस्त्वथ सङ्क्रुद्धः फाल्गुनेः समरे हयान्&#x9;068a&lt;br&gt;&#xA;निजघान गदाग्रेण ततो युद्धमवर्तत&#x9;068c&lt;br&gt;&#xA;विन्दानुविन्दावावन्त्यौ कुन्तिभोजं महारथम्&#x9;069a&lt;br&gt;&#xA;ससेनं ससुतं वीरं संससज्जतुराहवे&#x9;069c&lt;br&gt;&#xA;तत्राद्भुतमपश्याम आवन्त्यानां पराक्रमम्&#x9;070a&lt;br&gt;&#xA;यदयुध्यन्स्थिरा भूत्वा महत्या सेनया सह&#x9;070c&lt;br&gt;&#xA;अनुविन्दस्तु गदया कुन्तिभोजमताडयत्&#x9;071a&lt;br&gt;&#xA;कुन्तिभोजस्ततस्तूर्णं शरव्रातैरवाकिरत्&#x9;071c&lt;br&gt;&#xA;कुन्तिभोजसुतश्चापि विन्दं विव्याध सायकैः&#x9;072a&lt;br&gt;&#xA;स च तं प्रतिविव्याध तदद्भुतमिवाभवत्&#x9;072c&lt;br&gt;&#xA;केकया भ्रातरः पञ्च गान्धारान्पञ्च मारिष&#x9;073a&lt;br&gt;&#xA;ससैन्यास्ते ससैन्यांश्च योधयामासुराहवे&#x9;073c&lt;br&gt;&#xA;वीरबाहुश्च ते पुत्रो वैराटिं रथसत्तमम्&#x9;074a&lt;br&gt;&#xA;उत्तरं योधयामास विव्याध निशितैः शरैः&#x9;074c&lt;br&gt;&#xA;उत्तरश्चापि तं धीरं विव्याध निशितैः शरैः&#x9;074e&lt;br&gt;&#xA;चेदिराट्समरे राजन्नुलूकं समभिद्रवत्&#x9;075a&lt;br&gt;&#xA;उलूकश्चापि तं बाणैर्निशितैर्लोमवाहिभिः&#x9;075c&lt;br&gt;&#xA;तयोर्युद्धं समभवद्घोररूपं विशां पते&#x9;076a&lt;br&gt;&#xA;दारयेतां सुसङ्क्रुद्धावन्योन्यमपराजितौ&#x9;076c&lt;br&gt;&#xA;एवं द्वन्द्वसहस्राणि रथवारणवाजिनाम्&#x9;077a&lt;br&gt;&#xA;पदातीनां च समरे तव तेषां च सङ्कुलम्&#x9;077c&lt;br&gt;&#xA;मुहूर्तमिव तद्युद्धमासीन्मधुरदर्शनम्&#x9;078a&lt;br&gt;&#xA;तत उन्मत्तवद्राजन्न प्राज्ञायत किञ्चन&#x9;078c&lt;br&gt;&#xA;गजो गजेन समरे रथी च रथिनं ययौ&#x9;079a&lt;br&gt;&#xA;अश्वोऽश्वं समभिप्रेत्य पदातिश्च पदातिनम्&#x9;079c&lt;br&gt;&#xA;ततो युद्धं सुदुर्धर्षं व्याकुलं समपद्यत&#x9;080a&lt;br&gt;&#xA;शूराणां समरे तत्र समासाद्य परस्परम्&#x9;080c&lt;br&gt;&#xA;तत्र देवर्षयः सिद्धाश्चारणाश्च समागताः&#x9;081a&lt;br&gt;&#xA;प्रैक्षन्त तद्रणं घोरं देवासुररणोपमम्&#x9;081c&lt;br&gt;&#xA;ततो दन्तिसहस्राणि रथानां चापि मारिष&#x9;082a&lt;br&gt;&#xA;अश्वौघाः पुरुषौघाश्च विपरीतं समाययुः&#x9;082c&lt;br&gt;&#xA;तत्र तत्रैव दृश्यन्ते रथवारणपत्तयः&#x9;083a&lt;br&gt;&#xA;सादिनश्च नरव्याघ्र युध्यमाना मुहुर्मुहुः&#x9;083c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/044/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/044/</guid>
      <description>&lt;p&gt;सञ्जय उवाच&#x9;001&lt;br&gt;&#xA;राजञ्शतसहस्राणि तत्र तत्र तदा तदा&#x9;001a&lt;br&gt;&#xA;निर्मर्यादं प्रयुद्धानि तत्ते वक्ष्यामि भारत&#x9;001c&lt;br&gt;&#xA;न पुत्रः पितरं जज्ञे न पिता पुत्रमौरसम्&#x9;002a&lt;br&gt;&#xA;न भ्राता भ्रातरं तत्र स्वस्रीयं न च मातुलः&#x9;002c&lt;br&gt;&#xA;मातुलं न च स्वस्रीयो न सखायं सखा तथा&#x9;003a&lt;br&gt;&#xA;आविष्टा इव युध्यन्ते पाण्डवाः कुरुभिः सह&#x9;003c&lt;br&gt;&#xA;रथानीकं नरव्याघ्राः केचिदभ्यपतन्रथैः&#x9;004a&lt;br&gt;&#xA;अभज्यन्त युगैरेव युगानि भरतर्षभ&#x9;004c&lt;br&gt;&#xA;रथेषाश्च रथेषाभिः कूबरा रथकूबरैः&#x9;005a&lt;br&gt;&#xA;संहताः संहतैः केचित्परस्परजिघांसवः&#x9;005c&lt;br&gt;&#xA;न शेकुश्चलितुं केचित्सन्निपत्य रथा रथैः&#x9;006a&lt;br&gt;&#xA;प्रभिन्नास्तु महाकायाः सन्निपत्य गजा गजैः&#x9;006c&lt;br&gt;&#xA;बहुधादारयन्क्रुद्धा विषाणैरितरेतरम्&#x9;007a&lt;br&gt;&#xA;सतोमरपताकैश्च वारणाः परवारणैः&#x9;007c&lt;br&gt;&#xA;अभिसृत्य महाराज वेगवद्भिर्महागजैः&#x9;008a&lt;br&gt;&#xA;दन्तैरभिहतास्तत्र चुक्रुशुः परमातुराः&#x9;008c&lt;br&gt;&#xA;अभिनीताश्च शिक्षाभिस्तोत्त्राङ्कुशसमाहताः&#x9;009a&lt;br&gt;&#xA;सुप्रभिन्नाः प्रभिन्नानां सम्मुखाभिमुखा ययुः&#x9;009c&lt;br&gt;&#xA;प्रभिन्नैरपि संसक्ताः केचित्तत्र महागजाः&#x9;010a&lt;br&gt;&#xA;क्रौञ्चवन्निनदं मुक्त्वा प्राद्रवन्त ततस्ततः&#x9;010c&lt;br&gt;&#xA;सम्यक्प्रणीता नागाश्च प्रभिन्नकरटामुखाः&#x9;011a&lt;br&gt;&#xA;ऋष्टितोमरनाराचैर्निर्विद्धा वरवारणाः&#x9;011c&lt;br&gt;&#xA;विनेदुर्भिन्नमर्माणो निपेतुश्च गतासवः&#x9;012a&lt;br&gt;&#xA;प्राद्रवन्त दिशः केचिन्नदन्तो भैरवान्रवान्&#x9;012c&lt;br&gt;&#xA;गजानां पादरक्षास्तु व्यूढोरस्काः प्रहारिणः&#x9;013a&lt;br&gt;&#xA;ऋष्टिभिश्च धनुर्भिश्च विमलैश्च परश्वधैः&#x9;013c&lt;br&gt;&#xA;गदाभिर्मुसलैश्चैव भिण्डिपालैः सतोमरैः&#x9;014a&lt;br&gt;&#xA;आयसैः परिघैश्चैव निस्त्रिंशैर्विमलैः शितैः&#x9;014c&lt;br&gt;&#xA;प्रगृहीतैः सुसंरब्धा धावमानास्ततस्ततः&#x9;015a&lt;br&gt;&#xA;व्यदृश्यन्त महाराज परस्परजिघांसवः&#x9;015c&lt;br&gt;&#xA;राजमानाश्च निस्त्रिंशाः संसिक्ता नरशोणितैः&#x9;016a&lt;br&gt;&#xA;प्रत्यदृश्यन्त शूराणामन्योन्यमभिधावताम्&#x9;016c&lt;br&gt;&#xA;अवक्षिप्तावधूतानामसीनां वीरबाहुभिः&#x9;017a&lt;br&gt;&#xA;सञ्जज्ञे तुमुलः शब्दः पततां परमर्मसु&#x9;017c&lt;br&gt;&#xA;गदामुसलरुग्णानां भिन्नानां च वरासिभिः&#x9;018a&lt;br&gt;&#xA;दन्तिदन्तावभिन्नानां मृदितानां च दन्तिभिः&#x9;018c&lt;br&gt;&#xA;तत्र तत्र नरौघाणां क्रोशतामितरेतरम्&#x9;019a&lt;br&gt;&#xA;शुश्रुवुर्दारुणा वाचः प्रेतानामिव भारत&#x9;019c&lt;br&gt;&#xA;हयैरपि हयारोहाश्चामरापीडधारिभिः&#x9;020a&lt;br&gt;&#xA;हंसैरिव महावेगैरन्योन्यमभिदुद्रुवुः&#x9;020c&lt;br&gt;&#xA;तैर्विमुक्ता महाप्रासा जाम्बूनदविभूषणाः&#x9;021a&lt;br&gt;&#xA;आशुगा विमलास्तीक्ष्णाः सम्पेतुर्भुजगोपमाः&#x9;021c&lt;br&gt;&#xA;अश्वैरग्र्यजवैः केचिदाप्लुत्य महतो रथान्&#x9;022a&lt;br&gt;&#xA;शिरांस्याददिरे वीरा रथिनामश्वसादिनः&#x9;022c&lt;br&gt;&#xA;बहूनपि हयारोहान्भल्लैः सन्नतपर्वभिः&#x9;023a&lt;br&gt;&#xA;रथी जघान सम्प्राप्य बाणगोचरमागतान्&#x9;023c&lt;br&gt;&#xA;नगमेघप्रतीकाशाश्चाक्षिप्य तुरगान्गजाः&#x9;024a&lt;br&gt;&#xA;पादैरेवावमृद्नन्त मत्ताः कनकभूषणाः&#x9;024c&lt;br&gt;&#xA;पाट्यमानेषु कुम्भेषु पार्श्वेष्वपि च वारणाः&#x9;025a&lt;br&gt;&#xA;प्रासैर्विनिहताः केचिद्विनेदुः परमातुराः&#x9;025c&lt;br&gt;&#xA;साश्वारोहान्हयान्केचिदुन्मथ्य वरवारणाः&#x9;026a&lt;br&gt;&#xA;सहसा चिक्षिपुस्तत्र सङ्कुले भैरवे सति&#x9;026c&lt;br&gt;&#xA;साश्वारोहान्विषाणाग्रैरुत्क्षिप्य तुरगान्द्विपाः&#x9;027a&lt;br&gt;&#xA;रथौघानवमृद्नन्तः सध्वजान्परिचक्रमुः&#x9;027c&lt;br&gt;&#xA;पुंस्त्वादभिमदत्वाच्च केचिदत्र महागजाः&#x9;028a&lt;br&gt;&#xA;साश्वारोहान्हयाञ्जघ्नुः करैः सचरणैस्तथा&#x9;028c&lt;br&gt;&#xA;केचिदाक्षिप्य करिणः साश्वानपि रथान्करैः&#x9;029a&lt;br&gt;&#xA;विकर्षन्तो दिशः सर्वाः समीयुः सर्वशब्दगाः&#x9;029c&lt;br&gt;&#xA;आशुगा विमलास्तीक्ष्णाः सम्पेतुर्भुजगोपमाः&#x9;030a&lt;br&gt;&#xA;नराश्वकायान्निर्भिद्य लौहानि कवचानि च&#x9;030c&lt;br&gt;&#xA;निपेतुर्विमलाः शक्त्यो वीरबाहुभिरर्पिताः&#x9;031a&lt;br&gt;&#xA;महोल्काप्रतिमा घोरास्तत्र तत्र विशां पते&#x9;031c&lt;br&gt;&#xA;द्वीपिचर्मावनद्धैश्च व्याघ्रचर्मशयैरपि&#x9;032a&lt;br&gt;&#xA;विकोशैर्विमलैः खड्गैरभिजघ्नुः परान्रणे&#x9;032c&lt;br&gt;&#xA;अभिप्लुतमभिक्रुद्धमेकपार्श्वावदारितम्&#x9;033a&lt;br&gt;&#xA;विदर्शयन्तः सम्पेतुः खड्गचर्मपरश्वधैः&#x9;033c&lt;br&gt;&#xA;शक्तिभिर्दारिताः केचित्सञ्छिन्नाश्च परश्वधैः&#x9;034a&lt;br&gt;&#xA;हस्तिभिर्मृदिताः केचित्क्षुण्णाश्चान्ये तुरङ्गमैः&#x9;034c&lt;br&gt;&#xA;रथनेमिनिकृत्ताश्च निकृत्ता निशितैः शरैः&#x9;035a&lt;br&gt;&#xA;विक्रोशन्ति नरा राजंस्तत्र तत्र स्म बान्धवान्&#x9;035c&lt;br&gt;&#xA;पुत्रानन्ये पितॄनन्ये भ्रातॄंश्च सह बान्धवैः&#x9;036a&lt;br&gt;&#xA;मातुलान्भागिनेयांश्च परानपि च संयुगे&#x9;036c&lt;br&gt;&#xA;विकीर्णान्त्राः सुबहवो भग्नसक्थाश्च भारत&#x9;037a&lt;br&gt;&#xA;बाहुभिः सुभुजाच्छिन्नैः पार्श्वेषु च विदारिताः&#x9;037c&lt;br&gt;&#xA;क्रन्दन्तः समदृश्यन्त तृषिता जीवितेप्सवः&#x9;037e&lt;br&gt;&#xA;तृष्णापरिगताः केचिदल्पसत्त्वा विशां पते&#x9;038a&lt;br&gt;&#xA;भूमौ निपतिताः सङ्ख्ये जलमेव ययाचिरे&#x9;038c&lt;br&gt;&#xA;रुधिरौघपरिक्लिन्नाः क्लिश्यमानाश्च भारत&#x9;039a&lt;br&gt;&#xA;व्यनिन्दन्भृशमात्मानं तव पुत्रांश्च सङ्गतान्&#x9;039c&lt;br&gt;&#xA;अपरे क्षत्रियाः शूराः कृतवैराः परस्परम्&#x9;040a&lt;br&gt;&#xA;नैव शस्त्रं विमुञ्चन्ति नैव क्रन्दन्ति मारिष&#x9;040c&lt;br&gt;&#xA;तर्जयन्ति च संहृष्टास्तत्र तत्र परस्परम्&#x9;040e&lt;br&gt;&#xA;निर्दश्य दशनैश्चापि क्रोधात्स्वदशनच्छदान्&#x9;041a&lt;br&gt;&#xA;भ्रुकुटीकुटिलैर्वक्त्रैः प्रेक्षन्ते च परस्परम्&#x9;041c&lt;br&gt;&#xA;अपरे क्लिश्यमानास्तु व्रणार्ताः शरपीडिताः&#x9;042a&lt;br&gt;&#xA;निष्कूजाः समपद्यन्त दृढसत्त्वा महाबलाः&#x9;042c&lt;br&gt;&#xA;अन्ये तु विरथाः शूरा रथमन्यस्य संयुगे&#x9;043a&lt;br&gt;&#xA;प्रार्थयाना निपतिताः सङ्क्षुण्णा वरवारणैः&#x9;043c&lt;br&gt;&#xA;अशोभन्त महाराज पुष्पिता इव किंशुकाः&#x9;043e&lt;br&gt;&#xA;सम्बभूवुरनीकेषु बहवो भैरवस्वनाः&#x9;044a&lt;br&gt;&#xA;वर्तमाने महाभीमे तस्मिन्वीरवरक्षये&#x9;044c&lt;br&gt;&#xA;अहनत्तु पिता पुत्रं पुत्रश्च पितरं रणे&#x9;045a&lt;br&gt;&#xA;स्वस्रीयो मातुलं चापि स्वस्रीयं चापि मातुलः&#x9;045c&lt;br&gt;&#xA;सखायं च सखा राजन्सम्बन्धी बान्धवं तथा&#x9;046a&lt;br&gt;&#xA;एवं युयुधिरे तत्र कुरवः पाण्डवैः सह&#x9;046c&lt;br&gt;&#xA;वर्तमाने भये तस्मिन्निर्मर्यादे महाहवे&#x9;047a&lt;br&gt;&#xA;भीष्ममासाद्य पार्थानां वाहिनी समकम्पत&#x9;047c&lt;br&gt;&#xA;केतुना पञ्चतारेण तालेन भरतर्षभ&#x9;048a&lt;br&gt;&#xA;राजतेन महाबाहुरुच्छ्रितेन महारथे&#x9;048c&lt;br&gt;&#xA;बभौ भीष्मस्तदा राजंश्चन्द्रमा इव मेरुणा&#x9;048e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/045/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/045/</guid>
      <description>&lt;p&gt;सञ्जय उवाच&#x9;001&lt;br&gt;&#xA;गतपूर्वाह्णभूयिष्ठे तस्मिन्नहनि दारुणे&#x9;001a&lt;br&gt;&#xA;वर्तमाने महारौद्रे महावीरवरक्षये&#x9;001c&lt;br&gt;&#xA;दुर्मुखः कृतवर्मा च कृपः शल्यो विविंशतिः&#x9;002a&lt;br&gt;&#xA;भीष्मं जुगुपुरासाद्य तव पुत्रेण चोदिताः&#x9;002c&lt;br&gt;&#xA;एतैरतिरथैर्गुप्तः पञ्चभिर्भरतर्षभ&#x9;003a&lt;br&gt;&#xA;पाण्डवानामनीकानि विजगाहे महारथः&#x9;003c&lt;br&gt;&#xA;चेदिकाशिकरूषेषु पाञ्चालेषु च भारत&#x9;004a&lt;br&gt;&#xA;भीष्मस्य बहुधा तालश्चरन्केतुरदृश्यत&#x9;004c&lt;br&gt;&#xA;शिरांसि च तदा भीष्मो बाहूंश्चापि सहायुधान्&#x9;005a&lt;br&gt;&#xA;निचकर्त महावेगैर्भल्लैः सन्नतपर्वभिः&#x9;005c&lt;br&gt;&#xA;नृत्यतो रथमार्गेषु भीष्मस्य भरतर्षभ&#x9;006a&lt;br&gt;&#xA;केचिदार्तस्वरं चक्रुर्नागा मर्मणि ताडिताः&#x9;006c&lt;br&gt;&#xA;अभिमन्युः सुसङ्क्रुद्धः पिशङ्गैस्तुरगोत्तमैः&#x9;007a&lt;br&gt;&#xA;संयुक्तं रथमास्थाय प्रायाद्भीष्मरथं प्रति&#x9;007c&lt;br&gt;&#xA;जाम्बूनदविचित्रेण कर्णिकारेण केतुना&#x9;008a&lt;br&gt;&#xA;अभ्यवर्षत भीष्मं च तांश्चैव रथसत्तमान्&#x9;008c&lt;br&gt;&#xA;स तालकेतोस्तीक्ष्णेन केतुमाहत्य पत्रिणा&#x9;009a&lt;br&gt;&#xA;भीष्मेण युयुधे वीरस्तस्य चानुचरैः सह&#x9;009c&lt;br&gt;&#xA;कृतवर्माणमेकेन शल्यं पञ्चभिरायसैः&#x9;010a&lt;br&gt;&#xA;विद्ध्वा नवभिरानर्छच्छिताग्रैः प्रपितामहम्&#x9;010c&lt;br&gt;&#xA;पूर्णायतविसृष्टेन सम्यक्प्रणिहितेन च&#x9;011a&lt;br&gt;&#xA;ध्वजमेकेन विव्याध जाम्बूनदविभूषितम्&#x9;011c&lt;br&gt;&#xA;दुर्मुखस्य तु भल्लेन सर्वावरणभेदिना&#x9;012a&lt;br&gt;&#xA;जहार सारथेः कायाच्छिरः सन्नतपर्वणा&#x9;012c&lt;br&gt;&#xA;धनुश्चिच्छेद भल्लेन कार्तस्वरविभूषितम्&#x9;013a&lt;br&gt;&#xA;कृपस्य निशिताग्रेण तांश्च तीक्ष्णमुखैः शरैः&#x9;013c&lt;br&gt;&#xA;जघान परमक्रुद्धो नृत्यन्निव महारथः&#x9;014a&lt;br&gt;&#xA;तस्य लाघवमुद्वीक्ष्य तुतुषुर्देवता अपि&#x9;014c&lt;br&gt;&#xA;लब्धलक्ष्यतया कार्ष्णेः सर्वे भीष्ममुखा रथाः&#x9;015a&lt;br&gt;&#xA;सत्त्ववन्तममन्यन्त साक्षादिव धनञ्जयम्&#x9;015c&lt;br&gt;&#xA;तस्य लाघवमार्गस्थमलातसदृशप्रभम्&#x9;016a&lt;br&gt;&#xA;दिशः पर्यपतच्चापं गाण्डीवमिव घोषवत्&#x9;016c&lt;br&gt;&#xA;तमासाद्य महावेगैर्भीष्मो नवभिराशुगैः&#x9;017a&lt;br&gt;&#xA;विव्याध समरे तूर्णमार्जुनिं परवीरहा&#x9;017c&lt;br&gt;&#xA;ध्वजं चास्य त्रिभिर्भल्लैश्चिच्छेद परमौजसः&#x9;018a&lt;br&gt;&#xA;सारथिं च त्रिभिर्बाणैराजघान यतव्रतः&#x9;018c&lt;br&gt;&#xA;तथैव कृतवर्मा च कृपः शल्यश्च मारिष&#x9;019a&lt;br&gt;&#xA;विद्ध्वा नाकम्पयत्कार्ष्णिं मैनाकमिव पर्वतम्&#x9;019c&lt;br&gt;&#xA;स तैः परिवृतः शूरो धार्तराष्ट्रैर्महारथैः&#x9;020a&lt;br&gt;&#xA;ववर्ष शरवर्षाणि कार्ष्णिः पञ्चरथान्प्रति&#x9;020c&lt;br&gt;&#xA;ततस्तेषां महास्त्राणि संवार्य शरवृष्टिभिः&#x9;021a&lt;br&gt;&#xA;ननाद बलवान्कार्ष्णिर्भीष्माय विसृजञ्शरान्&#x9;021c&lt;br&gt;&#xA;तत्रास्य सुमहद्राजन्बाह्वोर्बलमदृश्यत&#x9;022a&lt;br&gt;&#xA;यतमानस्य समरे भीष्ममर्दयतः शरैः&#x9;022c&lt;br&gt;&#xA;पराक्रान्तस्य तस्यैव भीष्मोऽपि प्राहिणोच्छरान्&#x9;023a&lt;br&gt;&#xA;स तांश्चिच्छेद समरे भीष्मचापच्युताञ्शरान्&#x9;023c&lt;br&gt;&#xA;ततो ध्वजममोघेषुर्भीष्मस्य नवभिः शरैः&#x9;024a&lt;br&gt;&#xA;चिच्छेद समरे वीरस्तत उच्चुक्रुशुर्जनाः&#x9;024c&lt;br&gt;&#xA;स राजतो महास्कन्धस्तालो हेमविभूषितः&#x9;025a&lt;br&gt;&#xA;सौभद्रविशिखैश्छिन्नः पपात भुवि भारत&#x9;025c&lt;br&gt;&#xA;ध्वजं सौभद्रविशिखैः पतितं भरतर्षभ&#x9;026a&lt;br&gt;&#xA;दृष्ट्वा भीमोऽनदद्धृष्टः सौभद्रमभिहर्षयन्&#x9;026c&lt;br&gt;&#xA;अथ भीष्मो महास्त्राणि दिव्यानि च बहूनि च&#x9;027a&lt;br&gt;&#xA;प्रादुश्चक्रे महारौद्रः क्षणे तस्मिन्महाबलः&#x9;027c&lt;br&gt;&#xA;ततः शतसहस्रेण सौभद्रं प्रपितामहः&#x9;028a&lt;br&gt;&#xA;अवाकिरदमेयात्मा शराणां नतपर्वणाम्&#x9;028c&lt;br&gt;&#xA;ततो दश महेष्वासाः पाण्डवानां महारथाः&#x9;029a&lt;br&gt;&#xA;रक्षार्थमभ्यधावन्त सौभद्रं त्वरिता रथैः&#x9;029c&lt;br&gt;&#xA;विराटः सह पुत्रेण धृष्टद्युम्नश्च पार्षतः&#x9;030a&lt;br&gt;&#xA;भीमश्च केकयाश्चैव सात्यकिश्च विशां पते&#x9;030c&lt;br&gt;&#xA;जवेनापततां तेषां भीष्मः शान्तनवो रणे&#x9;031a&lt;br&gt;&#xA;पाञ्चाल्यं त्रिभिरानर्छत्सात्यकिं निशितैः शरैः&#x9;031c&lt;br&gt;&#xA;पूर्णायतविसृष्टेन क्षुरेण निशितेन च&#x9;032a&lt;br&gt;&#xA;ध्वजमेकेन चिच्छेद भीमसेनस्य पत्रिणा&#x9;032c&lt;br&gt;&#xA;जाम्बूनदमयः केतुः केसरी नरसत्तम&#x9;033a&lt;br&gt;&#xA;पपात भीमसेनस्य भीष्मेण मथितो रथात्&#x9;033c&lt;br&gt;&#xA;भीमसेनस्त्रिभिर्विद्ध्वा भीष्मं शान्तनवं रणे&#x9;034a&lt;br&gt;&#xA;कृपमेकेन विव्याध कृतवर्माणमष्टभिः&#x9;034c&lt;br&gt;&#xA;प्रगृहीताग्रहस्तेन वैराटिरपि दन्तिना&#x9;035a&lt;br&gt;&#xA;अभ्यद्रवत राजानं मद्राधिपतिमुत्तरः&#x9;035c&lt;br&gt;&#xA;तस्य वारणराजस्य जवेनापततो रथी&#x9;036a&lt;br&gt;&#xA;शल्यो निवारयामास वेगमप्रतिमं रणे&#x9;036c&lt;br&gt;&#xA;तस्य क्रुद्धः स नागेन्द्रो बृहतः साधुवाहिनः&#x9;037a&lt;br&gt;&#xA;पदा युगमधिष्ठाय जघान चतुरो हयान्&#x9;037c&lt;br&gt;&#xA;स हताश्वे रथे तिष्ठन्मद्राधिपतिरायसीम्&#x9;038a&lt;br&gt;&#xA;उत्तरान्तकरीं शक्तिं चिक्षेप भुजगोपमाम्&#x9;038c&lt;br&gt;&#xA;तया भिन्नतनुत्राणः प्रविश्य विपुलं तमः&#x9;039a&lt;br&gt;&#xA;स पपात गजस्कन्धात्प्रमुक्ताङ्कुशतोमरः&#x9;039c&lt;br&gt;&#xA;समादाय च शल्योऽसिमवप्लुत्य रथोत्तमात्&#x9;040a&lt;br&gt;&#xA;वारणेन्द्रस्य विक्रम्य चिच्छेदाथ महाकरम्&#x9;040c&lt;br&gt;&#xA;भिन्नमर्मा शरव्रातैश्छिन्नहस्तः स वारणः&#x9;041a&lt;br&gt;&#xA;भीममार्तस्वरं कृत्वा पपात च ममार च&#x9;041c&lt;br&gt;&#xA;एतदीदृशकं कृत्वा मद्रराजो महारथः&#x9;042a&lt;br&gt;&#xA;आरुरोह रथं तूर्णं भास्वरं कृतवर्मणः&#x9;042c&lt;br&gt;&#xA;उत्तरं निहतं दृष्ट्वा वैराटिर्भ्रातरं शुभम्&#x9;043a&lt;br&gt;&#xA;कृतवर्मणा च सहितं दृष्ट्वा शल्यमवस्थितम्&#x9;043c&lt;br&gt;&#xA;शङ्खः क्रोधात्प्रजज्वाल हविषा हव्यवाडिव&#x9;043e&lt;br&gt;&#xA;स विस्फार्य महच्चापं कार्तस्वरविभूषितम्&#x9;044a&lt;br&gt;&#xA;अभ्यधावज्जिघांसन्वै शल्यं मद्राधिपं बली&#x9;044c&lt;br&gt;&#xA;महता रथवंशेन समन्तात्परिवारितः&#x9;045a&lt;br&gt;&#xA;सृजन्बाणमयं वर्षं प्रायाच्छल्यरथं प्रति&#x9;045c&lt;br&gt;&#xA;तमापतन्तं सम्प्रेक्ष्य मत्तवारणविक्रमम्&#x9;046a&lt;br&gt;&#xA;तावकानां रथाः सप्त समन्तात्पर्यवारयन्&#x9;046c&lt;br&gt;&#xA;मद्रराजं परीप्सन्तो मृत्योर्दंष्ट्रान्तरं गतम्&#x9;046e&lt;br&gt;&#xA;ततो भीष्मो महाबाहुर्विनद्य जलदो यथा&#x9;047a&lt;br&gt;&#xA;तालमात्रं धनुर्गृह्य शङ्खमभ्यद्रवद्रणे&#x9;047c&lt;br&gt;&#xA;तमुद्यतमुदीक्ष्याथ महेष्वासं महाबलम्&#x9;048a&lt;br&gt;&#xA;सन्त्रस्ता पाण्डवी सेना वातवेगहतेव नौः&#x9;048c&lt;br&gt;&#xA;तत्रार्जुनः सन्त्वरितः शङ्खस्यासीत्पुरःसरः&#x9;049a&lt;br&gt;&#xA;भीष्माद्रक्ष्योऽयमद्येति ततो युद्धमवर्तत&#x9;049c&lt;br&gt;&#xA;हाहाकारो महानासीद्योधानां युधि युध्यताम्&#x9;050a&lt;br&gt;&#xA;तेजस्तेजसि सम्पृक्तमित्येवं विस्मयं ययुः&#x9;050c&lt;br&gt;&#xA;अथ शल्यो गदापाणिरवतीर्य महारथात्&#x9;051a&lt;br&gt;&#xA;शङ्खस्य चतुरो वाहानहनद्भरतर्षभ&#x9;051c&lt;br&gt;&#xA;स हताश्वाद्रथात्तूर्णं खड्गमादाय विद्रुतः&#x9;052a&lt;br&gt;&#xA;बीभत्सोः स्यन्दनं प्राप्य ततः शान्तिमविन्दत&#x9;052c&lt;br&gt;&#xA;ततो भीष्मरथात्तूर्णमुत्पतन्ति पतत्रिणः&#x9;053a&lt;br&gt;&#xA;यैरन्तरिक्षं भूमिश्च सर्वतः समवस्तृतम्&#x9;053c&lt;br&gt;&#xA;पाञ्चालानथ मत्स्यांश्च केकयांश्च प्रभद्रकान्&#x9;054a&lt;br&gt;&#xA;भीष्मः प्रहरतां श्रेष्ठः पातयामास मार्गणैः&#x9;054c&lt;br&gt;&#xA;उत्सृज्य समरे तूर्णं पाण्डवं सव्यसाचिनम्&#x9;055a&lt;br&gt;&#xA;अभ्यद्रवत पाञ्चाल्यं द्रुपदं सेनया वृतम्&#x9;055c&lt;br&gt;&#xA;प्रियं सम्बन्धिनं राजञ्शरानवकिरन्बहून्&#x9;055e&lt;br&gt;&#xA;अग्निनेव प्रदग्धानि वनानि शिशिरात्यये&#x9;056a&lt;br&gt;&#xA;शरदग्धान्यदृश्यन्त सैन्यानि द्रुपदस्य ह&#x9;056c&lt;br&gt;&#xA;अतिष्ठत रणे भीष्मो विधूम इव पावकः&#x9;056e&lt;br&gt;&#xA;मध्यन्दिने यथादित्यं तपन्तमिव तेजसा&#x9;057a&lt;br&gt;&#xA;न शेकुः पाण्डवेयस्य योधा भीष्मं निरीक्षितुम्&#x9;057c&lt;br&gt;&#xA;वीक्षां चक्रुः समन्तात्ते पाण्डवा भयपीडिताः&#x9;058a&lt;br&gt;&#xA;त्रातारं नाध्यगच्छन्त गावः शीतार्दिता इव&#x9;058c&lt;br&gt;&#xA;हतविप्रद्रुते सैन्ये निरुत्साहे विमर्दिते&#x9;059a&lt;br&gt;&#xA;हाहाकारो महानासीत्पाण्डुसैन्येषु भारत&#x9;059c&lt;br&gt;&#xA;ततो भीष्मः शान्तनवो नित्यं मण्डलकार्मुकः&#x9;060a&lt;br&gt;&#xA;मुमोच बाणान्दीप्ताग्रानहीनाशीविषानिव&#x9;060c&lt;br&gt;&#xA;शरैरेकायनीकुर्वन्दिशः सर्वा यतव्रतः&#x9;061a&lt;br&gt;&#xA;जघान पाण्डवरथानादिश्यादिश्य भारत&#x9;061c&lt;br&gt;&#xA;ततः सैन्येषु भग्नेषु मथितेषु च सर्वशः&#x9;062a&lt;br&gt;&#xA;प्राप्ते चास्तं दिनकरे न प्राज्ञायत किञ्चन&#x9;062c&lt;br&gt;&#xA;भीष्मं च समुदीर्यन्तं दृष्ट्वा पार्था महाहवे&#x9;063a&lt;br&gt;&#xA;अवहारमकुर्वन्त सैन्यानां भरतर्षभ&#x9;063c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/046/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/046/</guid>
      <description>&lt;p&gt;001  सञ्जय उवाच&#xA;001a कृतेऽवहारे सैन्यानां प्रथमे भरतर्षभ&#xA;001c भीष्मे च युधि संरब्धे हृष्टे दुर्योधने तथा&#xA;002a धर्मराजस्ततस्तूर्णमभिगम्य जनार्दनम्&#xA;002c भ्रातृभिः सहितः सर्वैः सर्वैश्चैव जनेश्वरैः&#xA;003a शुचा परमया युक्तश्चिन्तयानः पराजयम्&#xA;003c वार्ष्णेयमब्रवीद्राजन्दृष्ट्वा भीष्मस्य विक्रमम्&#xA;004a कृष्ण पश्य महेष्वासं भीष्मं भीमपराक्रमम्&#xA;004c शरैर्दहन्तं सैन्यं मे ग्रीष्मे कक्षमिवानलम्&#xA;005a कथमेनं महात्मानं शक्ष्यामः प्रतिवीक्षितुम्&#xA;005c लेलिह्यमानं सैन्यं मे हविष्मन्तमिवानलम्&#xA;006a एतं हि पुरुषव्याघ्रं धनुष्मन्तं महाबलम्&#xA;006c दृष्ट्वा विप्रद्रुतं सैन्यं मदीयं मार्गणाहतम्&#xA;007a शक्यो जेतुं यमः क्रुद्धो वज्रपाणिश्च संयुगे&#xA;007c वरुणः पाशभृच्चापि कुबेरो वा गदाधरः&#xA;008a न तु भीष्मो महातेजाः शक्यो जेतुं महाबलः&#xA;008c सोऽहमेवं गते मग्नो भीष्मागाधजलेऽप्लवः&#xA;009a आत्मनो बुद्धिदौर्बल्याद्भीष्ममासाद्य केशव&#xA;009c वनं यास्यामि गोविन्द श्रेयो मे तत्र जीवितुम्&#xA;010a न त्विमान्पृथिवीपालान्दातुं भीष्माय मृत्यवे&#xA;010c क्षपयिष्यति सेनां मे कृष्ण भीष्मो महास्त्रवित्&#xA;011a यथानलं प्रज्वलितं पतङ्गाः समभिद्रुताः&#xA;011c विनाशायैव गच्छन्ति तथा मे सैनिको जनः&#xA;012a क्षयं नीतोऽस्मि वार्ष्णेय राज्यहेतोः पराक्रमी&#xA;012c भ्रातरश्चैव मे वीराः कर्शिताः शरपीडिताः&#xA;013a मत्कृते भ्रातृसौहार्दाद्राज्याद्भ्रष्टास्तथा सुखात्&#xA;013c जीवितं बहु मन्येऽहं जीवितं ह्यद्य दुर्लभम्&#xA;014a जीवितस्य हि शेषेण तपस्तप्स्यामि दुश्चरम्&#xA;014c न घातयिष्यामि रणे मित्राणीमानि केशव&#xA;015a रथान्मे बहुसाहस्रान्दिव्यैरस्त्रैर्महाबलः&#xA;015c घातयत्यनिशं भीष्मः प्रवराणां प्रहारिणाम्&#xA;016a किं नु कृत्वा कृतं मे स्याद्ब्रूहि माधव माचिरम्&#xA;016c मध्यस्थमिव पश्यामि समरे सव्यसाचिनम्&#xA;017a एको भीमः परं शक्त्या युध्यत्येष महाभुजः&#xA;017c केवलं बाहुवीर्येण क्षत्रधर्ममनुस्मरन्&#xA;018a गदया वीरघातिन्या यथोत्साहं महामनाः&#xA;018c करोत्यसुकरं कर्म गजाश्वरथपत्तिषु&#xA;019a नालमेष क्षयं कर्तुं परसैन्यस्य मारिष&#xA;019c आर्जवेनैव युद्धेन वीर वर्षशतैरपि&#xA;020a एकोऽस्त्रवित्सखा तेऽयं सोऽप्यस्मान्समुपेक्षते&#xA;020c निर्दह्यमानान्भीष्मेण द्रोणेन च महात्मना&#xA;021a दिव्यान्यस्त्राणि भीष्मस्य द्रोणस्य च महात्मनः&#xA;021c धक्ष्यन्ति क्षत्रियान्सर्वान्प्रयुक्तानि पुनः पुनः&#xA;022a कृष्ण भीष्मः सुसंरब्धः सहितः सर्वपार्थिवैः&#xA;022c क्षपयिष्यति नो नूनं यादृशोऽस्य पराक्रमः&#xA;023a स त्वं पश्य महेष्वासं योगीष्वर महारथम्&#xA;023c यो भीष्मं शमयेत्सङ्ख्ये दावाग्निं जलदो यथा&#xA;024a तव प्रसादाद्गोविन्द पाण्डवा निहतद्विषः&#xA;024c स्वराज्यमनुसम्प्राप्ता मोदिष्यन्ति सबान्धवाः&#xA;025a एवमुक्त्वा ततः पार्थो ध्यायन्नास्ते महामनाः&#xA;025c चिरमन्तर्मना भूत्वा शोकोपहतचेतनः&#xA;026a शोकार्तं पाण्डवं ज्ञात्वा दुःखेन हतचेतसम्&#xA;026c अब्रवीत्तत्र गोविन्दो हर्षयन्सर्वपाण्डवान्&#xA;027a मा शुचो भरतश्रेष्ठ न त्वं शोचितुमर्हसि&#xA;027c यस्य ते भ्रातरः शूराः सर्वलोकस्य धन्विनः&#xA;028a अहं च प्रियकृद्राजन्सात्यकिश्च महारथः&#xA;028c विराटद्रुपदौ वृद्धौ धृष्टद्युम्नश्च पार्षतः&#xA;029a तथैव सबलाः सर्वे राजानो राजसत्तम&#xA;029c त्वत्प्रसादं प्रतीक्षन्ते त्वद्भक्ताश्च विशाम्पते&#xA;030a एष ते पार्षतो नित्यं हितकामः प्रिये रतः&#xA;030c सेनापत्यमनुप्राप्तो धृष्टद्युम्नो महाबलः&#xA;030e शिखण्डी च महाबाहो भीष्मस्य निधनं किल&#xA;031a एतच्छ्रुत्वा ततो राजा धृष्टद्युम्नं महारथम्&#xA;031c अब्रवीत्समितौ तस्यां वासुदेवस्य शृण्वतः&#xA;032a धृष्टद्युम्न निबोधेदं यत्त्वा वक्ष्यामि मारिष&#xA;032c नातिक्रम्यं भवेत्तच्च वचनं मम भाषितम्&#xA;033a भवान्सेनापतिर्मह्यं वासुदेवेन सम्मतः&#xA;033c कार्त्तिकेयो यथा नित्यं देवानामभवत्पुरा&#xA;033e तथा त्वमपि पाण्डूनां सेनानीः पुरुषर्षभ&#xA;034a स त्वं पुरुषशार्दूल विक्रम्य जहि कौरवान्&#xA;034c अहं च त्वानुयास्यामि भीमः कृष्णश्च मारिष&#xA;035a माद्रीपुत्रौ च सहितौ द्रौपदेयाश्च दंशिताः&#xA;035c ये चान्ये पृथिवीपालाः प्रधानाः पुरुषर्षभ&#xA;036a तत उद्धर्षयन्सर्वान्धृष्टद्युम्नोऽभ्यभाषत&#xA;036c अहं द्रोणान्तकः पार्थ विहितः शम्भुना पुरा&#xA;037a रणे भीष्मं तथा द्रोणं कृपं शल्यं जयद्रथम्&#xA;037c सर्वानद्य रणे दृप्तान्प्रतियोत्स्यामि पार्थिव&#xA;038a अथोत्क्रुष्टं महेष्वासैः पाण्डवैर्युद्धदुर्मदैः&#xA;038c समुद्यते पार्थिवेन्द्रे पार्षते शत्रुसूदने&#xA;039a तमब्रवीत्ततः पार्थः पार्षतं पृतनापतिम्&#xA;039c व्यूहः क्रौञ्चारुणो नाम सर्वशत्रुनिबर्हणः&#xA;040a यं बृहस्पतिरिन्द्राय तदा देवासुरेऽब्रवीत्&#xA;040c तं यथावत्प्रतिव्यूह परानीकविनाशनम्&#xA;040e अदृष्टपूर्वं राजानः पश्यन्तु कुरुभिः सह&#xA;041a तथोक्तः स नृदेवेन विष्णुर्वज्रभृता इव&#xA;041c प्रभाते सर्वसैन्यानामग्रे चक्रे धनञ्जयम्&#xA;042a आदित्यपथगः केतुस्तस्याद्भुतमनोरमः&#xA;042c शासनात्पुरुहूतस्य निर्मितो विश्वकर्मणा&#xA;043a इन्द्रायुधसवर्णाभिः पताकाभिरलङ्कृतः&#xA;043c आकाशग इवाकाशे गन्धर्वनगरोपमः&#xA;043e नृत्यमान इवाभाति रथचर्यासु मारिष&#xA;044a तेन रत्नवता पार्थः स च गाण्डीवधन्वना&#xA;044c बभूव परमोपेतः स्वयम्भूरिव भानुना&#xA;045a शिरोऽभूद्द्रुपदो राजा महत्या सेनया वृतः&#xA;045c कुन्तिभोजश्च चैद्यश्च चक्षुष्यास्तां जनेश्वर&#xA;046a दाशार्णकाः प्रयागाश्च दाशेरकगणैः सह&#xA;046c अनूपगाः किराताश्च ग्रीवायां भरतर्षभ&#xA;047a पटच्चरैश्च हुण्डैश्च राजन्पौरवकैस्तथा&#xA;047c निषादैः सहितश्चापि पृष्ठमासीद्युधिष्ठिरः&#xA;048a पक्षौ तु भीमसेनश्च धृष्टद्युम्नश्च पार्षतः&#xA;048c द्रौपदेयाभिमन्युश्च सात्यकिश्च महारथः&#xA;049a पिशाचा दरदाश्चैव पुण्ड्राः कुण्डीविषैः सह&#xA;049c मडका लडकाश्चैव तङ्गणाः परतङ्गणाः&#xA;050a बाह्लिकास्तित्तिराश्चैव चोलाः पाण्ड्याश्च भारत&#xA;050c एते जनपदा राजन्दक्षिणं पक्षमाश्रिताः&#xA;051a अग्निवेष्या जगत्तुण्डाः पलदाशाश्च भारत&#xA;051c शबरास्तुम्बुपाश्चैव वत्साश्च सह नाकुलैः&#xA;051e नकुलः सहदेवश्च वामं पार्श्वं समाश्रिताः&#xA;052a रथानामयुतं पक्षौ शिरश्च नियुतं तथा&#xA;052c पृष्ठमर्बुदमेवासीत्सहस्राणि च विंशतिः&#xA;052e ग्रीवायां नियुतं चापि सहस्राणि च सप्ततिः&#xA;053a पक्षकोटिप्रपक्षेषु पक्षान्तेषु च वारणाः&#xA;053c जग्मुः परिवृता राजंश्चलन्त इव पर्वताः&#xA;054a जघनं पालयामास विराटः सह केकयैः&#xA;054c काशिराजश्च शैब्यश्च रथानामयुतैस्त्रिभिः&#xA;055a एवमेतं महाव्यूहं व्यूह्य भारत पाण्डवाः&#xA;055c सूर्योदयनमिच्छन्तः स्थिता युद्धाय दंशिताः&#xA;056a तेषामादित्यवर्णानि विमलानि महान्ति च&#xA;056c श्वेतच्छत्राण्यशोभन्त वारणेषु रथेषु च&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/047/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/047/</guid>
      <description>&lt;p&gt;001  सञ्जय उवाच&#xA;001a क्रौञ्चं ततो महाव्यूहमभेद्यं तनयस्तव&#xA;001c व्यूढं दृष्ट्वा महाघोरं पार्थेनामिततेजसा&#xA;002a आचार्यमुपसङ्गम्य कृपं शल्यं च मारिष&#xA;002c सौमदत्तिं विकर्णं च अश्वत्थामानमेव च&#xA;003a दुःशासनादीन्भ्रातॄंश्च स सर्वानेव भारत&#xA;003c अन्यांश्च सुबहूञ्शूरान्युद्धाय समुपागतान्&#xA;004a प्राहेदं वचनं काले हर्षयंस्तनयस्तव&#xA;004c नानाशस्त्रप्रहरणाः सर्वे शस्त्रास्त्रवेदिनः&#xA;005a एकैकशः समर्था हि यूयं सर्वे महारथाः&#xA;005c पाण्डुपुत्रान्रणे हन्तुं ससैन्यान्किमु संहताः&#xA;006a अपर्याप्तं तदस्माकं बलं भीष्माभिरक्षितम्&#xA;006c पर्याप्तं त्विदमेतेषां बलं पार्थिवसत्तमाः&#xA;007a संस्थानाः शूरसेनाश्च वेणिकाः कुकुरास्तथा&#xA;007c आरेवकास्त्रिगर्ताश्च मद्रका यवनास्तथा&#xA;008a शत्रुञ्जयेन सहितास्तथा दुःशासनेन च&#xA;008c विकर्णेन च वीरेण तथा नन्दोपनन्दकैः&#xA;009a चित्रसेनेन सहिताः सहिताः पाणिभद्रकैः&#xA;009c भीष्ममेवाभिरक्षन्तु सह सैन्यपुरस्कृताः&#xA;010a ततो द्रोणश्च भीष्मश्च तव पुत्रश्च मारिष&#xA;010c अव्यूहन्त महाव्यूहं पाण्डूनां प्रतिबाधने&#xA;011a भीष्मः सैन्येन महता समन्तात्परिवारितः&#xA;011c ययौ प्रकर्षन्महतीं वाहिनीं सुरराडिव&#xA;012a तमन्वयान्महेष्वासो भारद्वाजः प्रतापवान्&#xA;012c कुन्तलैश्च दशार्णैश्च मागधैश्च विशाम्पते&#xA;013a विदर्भैर्मेकलैश्चैव कर्णप्रावरणैरपि&#xA;013c सहिताः सर्वसैन्येन भीष्ममाहवशोभिनम्&#xA;014a गान्धाराः सिन्धुसौवीराः शिबयोऽथ वसातयः&#xA;014c शकुनिश्च स्वसैन्येन भारद्वाजमपालयत्&#xA;015a ततो दुर्योधनो राजा सहितः सर्वसोदरैः&#xA;015c अश्वातकैर्विकर्णैश्च तथा शर्मिलकोसलैः&#xA;016a दरदैश्चूचुपैश्चैव तथा क्षुद्रकमालवैः&#xA;016c अभ्यरक्षत संहृष्टः सौबलेयस्य वाहिनीम्&#xA;017a भूरिश्रवाः शलः शल्यो भगदत्तश्च मारिष&#xA;017c विन्दानुविन्दावावन्त्यौ वामं पार्श्वमपालयन्&#xA;018a सौमदत्तिः सुशर्मा च काम्बोजश्च सुदक्षिणः&#xA;018c शतायुश्च श्रुतायुश्च दक्षिणं पार्श्वमास्थिताः&#xA;019a अश्वत्थामा कृपश्चैव कृतवर्मा च सात्वतः&#xA;019c महत्या सेनया सार्धं सेनापृष्ठे व्यवस्थिताः&#xA;020a पृष्ठगोपास्तु तस्यासन्नानादेश्या जनेश्वराः&#xA;020c केतुमान्वसुदानश्च पुत्रः काश्यस्य चाभिभूः&#xA;021a ततस्ते तावकाः सर्वे हृष्टा युद्धाय भारत&#xA;021c दध्मुः शङ्खान्मुदा युक्ताः सिंहनादांश्च नादयन्&#xA;022a तेषां श्रुत्वा तु हृष्टानां कुरुवृद्धः पितामहः&#xA;022c सिंहनादं विनद्योच्चैः शङ्खं दध्मौ प्रतापवान्&#xA;023a ततः शङ्खाश्च भेर्यश्च पेश्यश्च विविधाः परैः&#xA;023c आनकाश्चाभ्यहन्यन्त स शब्दस्तुमुलोऽभवत्&#xA;024a ततः श्वेतैर्हयैर्युक्ते महति स्यन्दने स्थितौ&#xA;024c प्रदध्मतुः शङ्खवरौ हेमरत्नपरिष्कृतौ&#xA;025a पाञ्चजन्यं हृषीकेशो देवदत्तं धनञ्जयः&#xA;025c पौण्ड्रं दध्मौ महाशङ्खं भीमकर्मा वृकोदरः&#xA;026a अनन्तविजयं राजा कुन्तीपुत्रो युधिष्ठिरः&#xA;026c नकुलः सहदेवश्च सुघोषमणिपुष्पकौ&#xA;027a काशिराजश्च शैब्यश्च शिखण्डी च महारथः&#xA;027c धृष्टद्युम्नो विराटश्च सात्यकिश्च महायशाः&#xA;028a पाञ्चाल्यश्च महेष्वासो द्रौपद्याः पञ्च चात्मजाः&#xA;028c सर्वे दध्मुर्महाशङ्खान्सिंहनादांश्च नेदिरे&#xA;029a स घोषः सुमहांस्तत्र वीरैस्तैः समुदीरितः&#xA;029c नभश्च पृथिवीं चैव तुमुलो व्यनुनादयत्&#xA;030a एवमेते महाराज प्रहृष्टाः कुरुपाण्डवाः&#xA;030c पुनर्युद्धाय सञ्जग्मुस्तापयानाः परस्परम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/048/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/048/</guid>
      <description>&lt;p&gt;001  धृतराष्ट्र उवाच&#xA;001a एवं व्यूढेष्वनीकेषु मामकेष्वितरेषु च&#xA;001c कथं प्रहरतां श्रेष्ठाः सम्प्रहारं प्रचक्रिरे&#xA;002  सञ्जय उवाच&#xA;002a समं व्यूढेष्वनीकेषु सन्नद्धा रुचिरध्वजाः&#xA;002c अपारमिव सन्दृश्य सागरप्रतिमं बलम्&#xA;003a तेषां मध्ये स्थितो राजा पुत्रो दुर्योधनस्तव&#xA;003c अब्रवीत्तावकान्सर्वान्युध्यध्वमिति दंशिताः&#xA;004a ते मनः क्रूरमास्थाय समभित्यक्तजीविताः&#xA;004c पाण्डवानभ्यवर्तन्त सर्व एवोच्छ्रितध्वजाः&#xA;005a ततो युद्धं समभवत्तुमुलं लोमहर्षणम्&#xA;005c तावकानां परेषां च व्यतिषक्तरथद्विपम्&#xA;006a मुक्तास्तु रथिभिर्बाणा रुक्मपुङ्खाः सुतेजनाः&#xA;006c सन्निपेतुरकुण्ठाग्रा नागेषु च हयेषु च&#xA;007a तथा प्रवृत्ते सङ्ग्रामे धनुरुद्यम्य दंशितः&#xA;007c अभिपत्य महाबाहुर्भीष्मो भीमपराक्रमः&#xA;008a सौभद्रे भीमसेने च शैनेये च महारथे&#xA;008c केकये च विराटे च धृष्टद्युम्ने च पार्षते&#xA;009a एतेषु नरवीरेषु चेदिमत्स्येषु चाभितः&#xA;009c ववर्ष शरवर्षाणि वृद्धः कुरुपितामहः&#xA;010a प्राकम्पत महाव्यूहस्तस्मिन्वीरसमागमे&#xA;010c सर्वेषामेव सैन्यानामासीद्व्यतिकरो महान्&#xA;011a सादितध्वजनागाश्च हतप्रवरवाजिनः&#xA;011c विप्रयातरथानीकाः समपद्यन्त पाण्डवाः&#xA;012a अर्जुनस्तु नरव्याघ्रो दृष्ट्वा भीष्मं महारथम्&#xA;012c वार्ष्णेयमब्रवीत्क्रुद्धो याहि यत्र पितामहः&#xA;013a एष भीष्मः सुसङ्क्रुद्धो वार्ष्णेय मम वाहिनीम्&#xA;013c नाशयिष्यति सुव्यक्तं दुर्योधनहिते रतः&#xA;014a एष द्रोणः कृपः शल्यो विकर्णश्च जनार्दन&#xA;014c धार्तराष्ट्राश्च सहिता दुर्योधनपुरोगमाः&#xA;015a पाञ्चालान्निहनिष्यन्ति रक्षिता दृढधन्वना&#xA;015c सोऽहं भीष्मं गमिष्यामि सैन्यहेतोर्जनार्दन&#xA;016a तमब्रवीद्वासुदेवो यत्तो भव धनञ्जय&#xA;016c एष त्वा प्रापये वीर पितामहरथं प्रति&#xA;017a एवमुक्त्वा ततः शौरी रथं तं लोकविश्रुतम्&#xA;017c प्रापयामास भीष्माय रथं प्रति जनेश्वर&#xA;018a चञ्चद्बहुपताकेन बलाकावर्णवाजिना&#xA;018c समुच्छ्रितमहाभीमनदद्वानरकेतुना&#xA;018e महता मेघनादेन रथेनादित्यवर्चसा&#xA;019a विनिघ्नन्कौरवानीकं शूरसेनांश्च पाण्डवः&#xA;019c आयाच्छरान्नुदञ्शीघ्रं सुहृच्छोषविनाशनः&#xA;020a तमापतन्तं वेगेन प्रभिन्नमिव वारणम्&#xA;020c त्रासयानं रणे शूरान्पातयन्तं च सायकैः&#xA;021a सैन्धवप्रमुखैर्गुप्तः प्राच्यसौवीरकेकयैः&#xA;021c सहसा प्रत्युदीयाय भीष्मः शान्तनवोऽर्जुनम्&#xA;022a को हि गाण्डीवधन्वानमन्यः कुरुपितामहात्&#xA;022c द्रोणवैकर्तनाभ्यां वा रथः संयातुमर्हति&#xA;023a ततो भीष्मो महाराज कौरवाणां पितामहः&#xA;023c अर्जुनं सप्तसप्तत्या नाराचानां समावृणोत्&#xA;024a द्रोणश्च पञ्चविंशत्या कृपः पञ्चाशता शरैः&#xA;024c दुर्योधनश्चतुःषष्ट्या शल्यश्च नवभिः शरैः&#xA;025a सैन्धवो नवभिश्चापि शकुनिश्चापि पञ्चभिः&#xA;025c विकर्णो दशभिर्भल्लै राजन्विव्याध पाण्डवम्&#xA;026a स तैर्विद्धो महेष्वासः समन्तान्निशितैः शरैः&#xA;026c न विव्यथे महाबाहुर्भिद्यमान इवाचलः&#xA;027a स भीष्मं पञ्चविंशत्या कृपं च नवभिः शरैः&#xA;027c द्रोणं षष्ट्या नरव्याघ्रो विकर्णञ्च त्रिभिः शरैः&#xA;028a आर्तायनिं त्रिभिर्बाणै राजानं चापि पञ्चभिः&#xA;028c प्रत्यविध्यदमेयात्मा किरीटी भरतर्षभ&#xA;029a तं सात्यकिर्विराटश्च धृष्टद्युम्नश्च पार्षतः&#xA;029c द्रौपदेयाभिमन्युश्च परिवव्रुर्धनञ्जयम्&#xA;030a ततो द्रोणं महेष्वासं गाङ्गेयस्य प्रिये रतम्&#xA;030c अभ्यवर्षत पाञ्चाल्यः संयुक्तः सह सोमकैः&#xA;031a भीष्मस्तु रथिनां श्रेष्ठस्तूर्णं विव्याध पाण्डवम्&#xA;031c अशीत्या निशितैर्बाणैस्ततोऽक्रोशन्त तावकाः&#xA;032a तेषां तु निनदं श्रुत्वा प्रहृष्टानां प्रहृष्टवत्&#xA;032c प्रविवेश ततो मध्यं रथसिंहः प्रतापवान्&#xA;033a तेषां तु रथसिंहानां मध्यं प्राप्य धनञ्जयः&#xA;033c चिक्रीड धनुषा राजल्ँलक्ष्यं कृत्वा महारथान्&#xA;034a ततो दुर्योधनो राजा भीष्ममाह जनेश्वरः&#xA;034c पीड्यमानं स्वकं सैन्यं दृष्ट्वा पार्थेन संयुगे&#xA;035a एष पाण्डुसुतस्तात कृष्णेन सहितो बली&#xA;035c यततां सर्वसैन्यानां मूलं नः परिकृन्तति&#xA;035e त्वयि जीवति गाङ्गेये द्रोणे च रथिनां वरे&#xA;036a त्वत्कृते ह्येष कर्णोऽपि न्यस्तशस्त्रो महारथः&#xA;036c न युध्यति रणे पार्थं हितकामः सदा मम&#xA;037a स तथा कुरु गाङ्गेय यथा हन्येत फल्गुनः&#xA;037c एवमुक्तस्ततो राजन्पिता देवव्रतस्तव&#xA;037e धिक्क्षत्रधर्ममित्युक्त्वा ययौ पार्थरथं प्रति&#xA;038a उभौ श्वेतहयौ राजन्संसक्तौ दृश्य पार्थिवाः&#xA;038c सिंहनादान्भृशं चक्रुः शङ्खशब्दांश्च भारत&#xA;039a द्रौणिर्दुर्योधनश्चैव विकर्णश्च तवात्मजः&#xA;039c परिवार्य रणे भीष्मं स्थिता युद्धाय मारिष&#xA;040a तथैव पाण्डवाः सर्वे परिवार्य धनञ्जयम्&#xA;040c स्थिता युद्धाय महते ततो युद्धमवर्तत&#xA;041a गाङ्गेयस्तु रणे पार्थमानर्छन्नवभिः शरैः&#xA;041c तमर्जुनः प्रत्यविध्यद्दशभिर्मर्मवेधिभिः&#xA;042a ततः शरसहस्रेण सुप्रयुक्तेन पाण्डवः&#xA;042c अर्जुनः समरश्लाघी भीष्मस्यावारयद्दिशः&#xA;043a शरजालं ततस्तत्तु शरजालेन कौरव&#xA;043c वारयामास पार्थस्य भीष्मः शान्तनवस्तथा&#xA;044a उभौ परमसंहृष्टावुभौ युद्धाभिनन्दिनौ&#xA;044c निर्विशेषमयुध्येतां कृतप्रतिकृतैषिणौ&#xA;045a भीष्मचापविमुक्तानि शरजालानि सङ्घशः&#xA;045c शीर्यमाणान्यदृश्यन्त भिन्नान्यर्जुनसायकैः&#xA;046a तथैवार्जुनमुक्तानि शरजालानि भागशः&#xA;046c गाङ्गेयशरनुन्नानि न्यपतन्त महीतले&#xA;047a अर्जुनः पञ्चविंशत्या भीष्ममार्च्छच्छितैः शरैः&#xA;047c भीष्मोऽपि समरे पार्थं विव्याध त्रिंशता शरैः&#xA;048a अन्योन्यस्य हयान्विद्ध्वा ध्वजौ च सुमहाबलौ&#xA;048c रथेषां रथचक्रे च चिक्रीडतुररिन्दमौ&#xA;049a ततः क्रुद्धो महाराज भीष्मः प्रहरतां वरः&#xA;049c वासुदेवं त्रिभिर्बाणैराजघान स्तनान्तरे&#xA;050a भीष्मचापच्युतैर्बाणैर्निर्विद्धो मधुसूदनः&#xA;050c विरराज रणे राजन्सपुष्प इव किंशुकः&#xA;051a ततोऽर्जुनो भृशं क्रुद्धो निर्विद्धं प्रेक्ष्य माधवम्&#xA;051c गाङ्गेयसारथिं सङ्ख्ये निर्बिभेद त्रिभिः शरैः&#xA;052a यतमानौ तु तौ वीरावन्योन्यस्य वधं प्रति&#xA;052c नाशक्नुतां तदान्योन्यमभिसन्धातुमाहवे&#xA;053a मण्डलानि विचित्राणि गतप्रत्यागतानि च&#xA;053c अदर्शयेतां बहुधा सूतसामर्थ्यलाघवात्&#xA;054a अन्तरं च प्रहारेषु तर्कयन्तौ महारथौ&#xA;054c राजन्नन्तरमार्गस्थौ स्थितावास्तां मुहुर्मुहुः&#xA;055a उभौ सिंहरवोन्मिश्रं शङ्खशब्दं प्रचक्रतुः&#xA;055c तथैव चापनिर्घोषं चक्रतुस्तौ महारथौ&#xA;056a तयोः शङ्खप्रणादेन रथनेमिस्वनेन च&#xA;056c दारिता सहसा भूमिश्चकम्प च ननाद च&#xA;057a न तयोरन्तरं कश्चिद्ददृशे भरतर्षभ&#xA;057c बलिनौ समरे शूरावन्योन्यसदृशावुभौ&#xA;058a चिह्नमात्रेण भीष्मं तु प्रजज्ञुस्तत्र कौरवाः&#xA;058c तथा पाण्डुसुताः पार्थं चिह्नमात्रेण जज्ञिरे&#xA;059a तयोर्नृवरयो राजन्दृश्य तादृक्पराक्रमम्&#xA;059c विस्मयं सर्वभूतानि जग्मुर्भारत संयुगे&#xA;060a न तयोर्विवरं कश्चिद्रणे पश्यति भारत&#xA;060c धर्मे स्थितस्य हि यथा न कश्चिद्वृजिनं क्वचित्&#xA;061a उभौ हि शरजालेन तावदृश्यौ बभूवतुः&#xA;061c प्रकाशौ च पुनस्तूर्णं बभूवतुरुभौ रणे&#xA;062a तत्र देवाः सगन्धर्वाश्चारणाश्च सहर्षिभिः&#xA;062c अन्योन्यं प्रत्यभाषन्त तयोर्दृष्ट्वा पराक्रमम्&#xA;063a न शक्यौ युधि संरब्धौ जेतुमेतौ महारथौ&#xA;063c सदेवासुरगन्धर्वैर्लोकैरपि कथञ्चन&#xA;064a आश्चर्यभूतं लोकेषु युद्धमेतन्महाद्भुतम्&#xA;064c नैतादृशानि युद्धानि भविष्यन्ति कथञ्चन&#xA;065a नापि शक्यो रणे जेतुं भीष्मः पार्थेन धीमता&#xA;065c सधनुश्च रथस्थश्च प्रवपन्सायकान्रणे&#xA;066a तथैव पाण्डवं युद्धे देवैरपि दुरासदम्&#xA;066c न विजेतुं रणे भीष्म उत्सहेत धनुर्धरम्&#xA;067a इति स्म वाचः श्रूयन्ते प्रोच्चरन्त्यस्ततस्ततः&#xA;067c गाङ्गेयार्जुनयोः सङ्ख्ये स्तवयुक्ता विशाम्पते&#xA;068a त्वदीयास्तु ततो योधाः पाण्डवेयाश्च भारत&#xA;068c अन्योन्यं समरे जघ्नुस्तयोस्तत्र पराक्रमे&#xA;069a शितधारैस्तथा खड्गैर्विमलैश्च परश्वधैः&#xA;069c शरैरन्यैश्च बहुभिः शस्त्रैर्नानाविधैर्युधि&#xA;069e उभयोः सेनयोर्वीरा न्यकृन्तन्त परस्परम्&#xA;070a वर्तमाने तथा घोरे तस्मिन्युद्धे सुदारुणे&#xA;070c द्रोणपाञ्चाल्ययो राजन्महानासीत्समागमः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/049/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/049/</guid>
      <description>&lt;p&gt;001  धृतराष्ट्र उवाच&#xA;001a कथं द्रोणो महेष्वासः पाञ्चाल्यश्चापि पार्षतः&#xA;001c रणे समीयतुर्यत्तौ तन्ममाचक्ष्व सञ्जय&#xA;002a दिष्टमेव परं मन्ये पौरुषादपि सञ्जय&#xA;002c यत्र शान्तनवो भीष्मो नातरद्युधि पाण्डवम्&#xA;003a भीष्मो हि समरे क्रुद्धो हन्याल्लोकांश्चराचरान्&#xA;003c स कथं पाण्डवं युद्धे नातरत्सञ्जयौजसा&#xA;004  सञ्जय उवाच&#xA;004a शृणु राजन्स्थिरो भूत्वा युद्धमेतत्सुदारुणम्&#xA;004c न शक्यः पाण्डवो जेतुं देवैरपि सवासवैः&#xA;005a द्रोणस्तु निशितैर्बाणैर्धृष्टद्युम्नमयोधयत्&#xA;005c सारथिं चास्य भल्लेन रथनीडादपातयत्&#xA;006a तस्याथ चतुरो वाहांश्चतुर्भिः सायकोत्तमैः&#xA;006c पीडयामास सङ्क्रुद्धो धृष्टद्युम्नस्य मारिष&#xA;007a धृष्टद्युम्नस्ततो द्रोणं नवत्या निशितैः शरैः&#xA;007c विव्याध प्रहसन्वीरस्तिष्ठ तिष्ठेति चाब्रवीत्&#xA;008a ततः पुनरमेयात्मा भारद्वाजः प्रतापवान्&#xA;008c शरैः प्रच्छादयामास धृष्टद्युम्नममर्षणम्&#xA;009a आददे च शरं घोरं पार्षतस्य वधं प्रति&#xA;009c शक्राशनिसमस्पर्शं मृत्युदण्डमिवापरम्&#xA;010a हाहाकारो महानासीत्सर्वसैन्यस्य भारत&#xA;010c तमिषुं सन्धितं दृष्ट्वा भारद्वाजेन संयुगे&#xA;011a तत्राद्भुतमपश्याम धृष्टद्युम्नस्य पौरुषम्&#xA;011c यदेकः समरे वीरस्तस्थौ गिरिरिवाचलः&#xA;012a तं च दीप्तं शरं घोरमायान्तं मृत्युमात्मनः&#xA;012c चिच्छेद शरवृष्टिं च भारद्वाजे मुमोच ह&#xA;013a तत उच्चुक्रुशुः सर्वे पाञ्चालाः पाण्डवैः सह&#xA;013c धृष्टद्युम्नेन तत्कर्म कृतं दृष्ट्वा सुदुष्करम्&#xA;014a ततः शक्तिं महावेगां स्वर्णवैडूर्यभूषिताम्&#xA;014c द्रोणस्य निधनाकाङ्क्षी चिक्षेप स पराक्रमी&#xA;015a तामापतन्तीं सहसा शक्तिं कनकभूषणाम्&#xA;015c त्रिधा चिक्षेप समरे भारद्वाजो हसन्निव&#xA;016a शक्तिं विनिहतां दृष्ट्वा धृष्टद्युम्नः प्रतापवान्&#xA;016c ववर्ष शरवर्षाणि द्रोणं प्रति जनेश्वर&#xA;017a शरवर्षं ततस्तं तु सन्निवार्य महायशाः&#xA;017c द्रोणो द्रुपदपुत्रस्य मध्ये चिच्छेद कार्मुकम्&#xA;018a स च्छिन्नधन्वा समरे गदां गुर्वीं महायशाः&#xA;018c द्रोणाय प्रेषयामास गिरिसारमयीं बली&#xA;019a सा गदा वेगवन्मुक्ता प्रायाद्द्रोणजिघांसया&#xA;019c तत्राद्भुतमपश्याम भारद्वाजस्य विक्रमम्&#xA;020a लाघवाद्व्यंसयामास गदां हेमविभूषिताम्&#xA;020c व्यंसयित्वा गदां तां च प्रेषयामास पार्षते&#xA;021a भल्लान्सुनिशितान्पीतान्स्वर्णपुङ्खाञ्शिलाशितान्&#xA;021c ते तस्य कवचं भित्त्वा पपुः शोणितमाहवे&#xA;022a अथान्यद्धनुरादाय धृष्टद्युम्नो महामनाः&#xA;022c द्रोणं युधि पराक्रम्य शरैर्विव्याध पञ्चभिः&#xA;023a रुधिराक्तौ ततस्तौ तु शुशुभाते नरर्षभौ&#xA;023c वसन्तसमये राजन्पुष्पिताविव किंशुकौ&#xA;024a अमर्षितस्ततो राजन्पराक्रम्य चमूमुखे&#xA;024c द्रोणो द्रुपदपुत्रस्य पुनश्चिच्छेद कार्मुकम्&#xA;025a अथैनं छिन्नधन्वानं शरैः सन्नतपर्वभिः&#xA;025c अवाकिरदमेयात्मा वृष्ट्या मेघ इवाचलम्&#xA;026a सारथिं चास्य भल्लेन रथनीडादपातयत्&#xA;026c अथास्य चतुरो वाहांश्चतुर्भिर्निशितैः शरैः&#xA;027a पातयामास समरे सिंहनादं ननाद च&#xA;027c ततोऽपरेण भल्लेन हस्ताच्चापमथाच्छिनत्&#xA;028a स च्छिन्नधन्वा विरथो हताश्वो हतसारथिः&#xA;028c गदापाणिरवारोहत्ख्यापयन्पौरुषं महत्&#xA;029a तामस्य विशिखैस्तूर्णं पातयामास भारत&#xA;029c रथादनवरूढस्य तदद्भुतमिवाभवत्&#xA;030a ततः स विपुलं चर्म शतचन्द्रं च भानुमत्&#xA;030c खड्गं च विपुलं दिव्यं प्रगृह्य सुभुजो बली&#xA;031a अभिदुद्राव वेगेन द्रोणस्य वधकाङ्क्षया&#xA;031c आमिषार्थी यथा सिंहो वने मत्तमिव द्विपम्&#xA;032a तत्राद्भुतमपश्याम भारद्वाजस्य पौरुषम्&#xA;032c लाघवं चास्त्रयोगं च बलं बाह्वोश्च भारत&#xA;033a यदेनं शरवर्षेण वारयामास पार्षतम्&#xA;033c न शशाक ततो गन्तुं बलवानपि संयुगे&#xA;034a तत्र स्थितमपश्याम धृष्टद्युम्नं महारथम्&#xA;034c वारयाणं शरौघांश्च चर्मणा कृतहस्तवत्&#xA;035a ततो भीमो महाबाहुः सहसाभ्यपतद्बली&#xA;035c साहाय्यकारी समरे पार्षतस्य महात्मनः&#xA;036a स द्रोणं निशितैर्बाणै राजन्विव्याध सप्तभिः&#xA;036c पार्षतं च तदा तूर्णमन्यमारोपयद्रथम्&#xA;037a ततो दुर्योधनो राजा कलिङ्गं समचोदयत्&#xA;037c सैन्येन महता युक्तं भारद्वाजस्य रक्षणे&#xA;038a ततः सा महती सेना कलिङ्गानां जनेश्वर&#xA;038c भीममभ्युद्ययौ तूर्णं तव पुत्रस्य शासनात्&#xA;039a पाञ्चाल्यमभिसन्त्यज्य द्रोणोऽपि रथिनां वरः&#xA;039c विराटद्रुपदौ वृद्धौ योधयामास सङ्गतौ&#xA;039e धृष्टद्युम्नोऽपि समरे धर्मराजं समभ्ययात्&#xA;040a ततः प्रववृते युद्धं तुमुलं लोमहर्षणम्&#xA;040c कलिङ्गानां च समरे भीमस्य च महात्मनः&#xA;040e जगतः प्रक्षयकरं घोररूपं भयानकम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/050/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/050/</guid>
      <description>&lt;p&gt;001  धृतराष्ट्र उवाच&#xA;001a तथा प्रतिसमादिष्टः कलिङ्गो वाहिनीपतिः&#xA;001c कथमद्भुतकर्माणं भीमसेनं महाबलम्&#xA;002a चरन्तं गदया वीरं दण्डपाणिमिवान्तकम्&#xA;002c योधयामास समरे कलिङ्गः सह सेनया&#xA;003  सञ्जय उवाच&#xA;003a पुत्रेण तव राजेन्द्र स तथोक्तो महाबलः&#xA;003c महत्या सेनया गुप्तः प्रायाद्भीमरथं प्रति&#xA;004a तामापतन्तीं सहसा कलिङ्गानां महाचमूम्&#xA;004c रथनागाश्वकलिलां प्रगृहीतमहायुधाम्&#xA;005a भीमसेनः कलिङ्गानामार्छद्भारत वाहिनीम्&#xA;005c केतुमन्तं च नैषादिमायान्तं सह चेदिभिः&#xA;006a ततः श्रुतायुः सङ्क्रुद्धो राज्ञा केतुमता सह&#xA;006c आससाद रणे भीमं व्यूढानीकेषु चेदिषु&#xA;007a रथैरनेकसाहस्रैः कलिङ्गानां जनाधिपः&#xA;007c अयुतेन गजानां च निषादैः सह केतुमान्&#xA;007e भीमसेनं रणे राजन्समन्तात्पर्यवारयत्&#xA;008a चेदिमत्स्यकरूषाश्च भीमसेनपुरोगमाः&#xA;008c अभ्यवर्तन्त सहसा निषादान्सह राजभिः&#xA;009a ततः प्रववृते युद्धं घोररूपं भयानकम्&#xA;009c प्रजानन्न च योधान्स्वान्परस्परजिघांसया&#xA;010a घोरमासीत्ततो युद्धं भीमस्य सहसा परैः&#xA;010c यथेन्द्रस्य महाराज महत्या दैत्यसेनया&#xA;011a तस्य सैन्यस्य सङ्ग्रामे युध्यमानस्य भारत&#xA;011c बभूव सुमहाञ्शब्दः सागरस्येव गर्जतः&#xA;012a अन्योन्यस्य तदा योधा निकृन्तन्तो विशाम्पते&#xA;012c महीं चक्रुश्चितां सर्वां शशशोणितसन्निभाम्&#xA;013a योधांश्च स्वान्परान्वापि नाभ्यजानञ्जिघांसया&#xA;013c स्वानप्याददते स्वाश्च शूराः समरदुर्जयाः&#xA;014a विमर्दः सुमहानासीदल्पानां बहुभिः सह&#xA;014c कलिङ्गैः सह चेदीनां निषादैश्च विशाम्पते&#xA;015a कृत्वा पुरुषकारं तु यथाशक्ति महाबलाः&#xA;015c भीमसेनं परित्यज्य सन्न्यवर्तन्त चेदयः&#xA;016a सर्वैः कलिङ्गैरासन्नः सन्निवृत्तेषु चेदिषु&#xA;016c स्वबाहुबलमास्थाय न न्यवर्तत पाण्डवः&#xA;017a न चचाल रथोपस्थाद्भीमसेनो महाबलः&#xA;017c शितैरवाकिरन्बाणैः कलिङ्गानां वरूथिनीम्&#xA;018a कलिङ्गस्तु महेष्वासः पुत्रश्चास्य महारथः&#xA;018c शक्रदेव इति ख्यातो जघ्नतुः पाण्डवं शरैः&#xA;019a ततो भीमो महाबाहुर्विधुन्वन्रुचिरं धनुः&#xA;019c योधयामास कालिङ्गान्स्वबाहुबलमाश्रितः&#xA;020a शक्रदेवस्तु समरे विसृजन्सायकान्बहून्&#xA;020c अश्वाञ्जघान समरे भीमसेनस्य सायकैः&#xA;020e ववर्ष शरवर्षाणि तपान्ते जलदो यथा&#xA;021a हताश्वे तु रथे तिष्ठन्भीमसेनो महाबलः&#xA;021c शक्रदेवाय चिक्षेप सर्वशैक्यायसीं गदाम्&#xA;022a स तया निहतो राजन्कलिङ्गस्य सुतो रथात्&#xA;022c सध्वजः सह सूतेन जगाम धरणीतलम्&#xA;023a हतमात्मसुतं दृष्ट्वा कलिङ्गानां जनाधिपः&#xA;023c रथैरनेकसाहस्रैर्भिमस्यावारयद्दिशः&#xA;024a ततो भीमो महाबाहुर्गुर्वीं त्यक्त्वा महागदाम्&#xA;024c उद्बबर्हाथ निस्त्रिंशं चिकीर्षुः कर्म दारुणम्&#xA;025a चर्म चाप्रतिमं राजन्नार्षभं पुरुषर्षभ&#xA;025c नक्षत्रैरर्धचन्द्रैश्च शातकुम्भमयैश्चितम्&#xA;026a कलिङ्गस्तु ततः क्रुद्धो धनुर्ज्यामवमृज्य ह&#xA;026c प्रगृह्य च शरं घोरमेकं सर्पविषोपमम्&#xA;026e प्राहिणोद्भीमसेनाय वधाकाङ्क्षी जनेश्वरः&#xA;027a तमापतन्तं वेगेन प्रेरितं निशितं शरम्&#xA;027c भीमसेनो द्विधा राजंश्चिच्छेद विपुलासिना&#xA;027e उदक्रोशच्च संहृष्टस्त्रासयानो वरूथिनीम्&#xA;028a कलिङ्गस्तु ततः क्रुद्धो भीमसेनाय संयुगे&#xA;028c तोमरान्प्राहिणोच्छीघ्रं चतुर्दश शिलाशितान्&#xA;029a तानप्राप्तान्महाबाहुः खगतानेव पाण्डवः&#xA;029c चिच्छेद सहसा राजन्नसम्भ्रान्तो वरासिना&#xA;030a निकृत्य तु रणे भीमस्तोमरान्वै चतुर्दश&#xA;030c भानुमन्तमभिप्रेक्ष्य प्राद्रवत्पुरुषर्षभः&#xA;031a भानुमांस्तु ततो भीमं शरवर्षेण छादयन्&#xA;031c ननाद बलवन्नादं नादयानो नभस्तलम्&#xA;032a न तं स ममृषे भीमः सिंहनादं महारणे&#xA;032c ततः स्वरेण महता विननाद महास्वनम्&#xA;033a तेन शब्देन वित्रस्ता कलिङ्गानां वरूथिनी&#xA;033c न भीमं समरे मेने मानुषं भरतर्षभ&#xA;034a ततो भीमो महाराज नदित्वा विपुलं स्वनम्&#xA;034c सासिर्वेगादवप्लुत्य दन्ताभ्यां वारणोत्तमम्&#xA;035a आरुरोह ततो मध्यं नागराजस्य मारिष&#xA;035c खड्गेन पृथुना मध्ये भानुमन्तमथाच्छिनत्&#xA;036a सोऽन्तरायुधिनं हत्वा राजपुत्रमरिन्दमः&#xA;036c गुरुभारसहस्कन्धे नागस्यासिमपातयत्&#xA;037a छिन्नस्कन्धः स विनदन्पपात गजयूथपः&#xA;037c आरुग्णः सिन्धुवेगेन सानुमानिव पर्वतः&#xA;038a ततस्तस्मादवप्लुत्य गजाद्भारत भारतः&#xA;038c खड्गपाणिरदीनात्मा अतिष्ठद्भुवि दंशितः&#xA;039a स चचार बहून्मार्गानभीतः पातयन्गजान्&#xA;039c अग्निचक्रमिवाविद्धं सर्वतः प्रत्यदृश्यत&#xA;040a अश्ववृन्देषु नागेषु रथानीकेषु चाभिभूः&#xA;040c पदातीनां च सङ्घेषु विनिघ्नञ्शोणितोक्षितः&#xA;040e श्येनवद्व्यचरद्भीमो रणे रिपुबलोत्कटः&#xA;041a छिन्दंस्तेषां शरीराणि शिरांसि च महाजवः&#xA;041c खड्गेन शितधारेण संयुगे गजयोधिनाम्&#xA;042a पदातिरेकः सङ्क्रुद्धः शत्रूणां भयवर्धनः&#xA;042c मोहयामास च तदा कालान्तकयमोपमः&#xA;043a मूढाश्च ते तमेवाजौ विनदन्तः समाद्रवन्&#xA;043c सासिमुत्तमवेगेन विचरन्तं महारणे&#xA;044a निकृत्य रथिनामाजौ रथेषाश्च युगानि च&#xA;044c जघान रथिनश्चापि बलवानरिमर्दनः&#xA;045a भीमसेनश्चरन्मार्गान्सुबहून्प्रत्यदृश्यत&#xA;045c भ्रान्तमुद्भ्रान्तमाविद्धमाप्लुतं प्रसृतं सृतम्&#xA;045e सम्पातं समुदीर्यं च दर्शयामास पाण्डवः&#xA;046a केचिदग्रासिना छिन्नाः पाण्डवेन महात्मना&#xA;046c विनेदुर्भिन्नमर्माणो निपेतुश्च गतासवः&#xA;047a छिन्नदन्ताग्रहस्ताश्च भिन्नकुम्भास्तथापरे&#xA;047c वियोधाः स्वान्यनीकानि जघ्नुर्भारत वारणाः&#xA;047e निपेतुरुर्व्यां च तथा विनदन्तो महारवान्&#xA;048a छिन्नांश्च तोमरांश्चापान्महामात्रशिरांसि च&#xA;048c परिस्तोमानि चित्राणि कक्ष्याश्च कनकोज्ज्वलाः&#xA;049a ग्रैवेयाण्यथ शक्तीश्च पताकाः कणपांस्तथा&#xA;049c तूणीराण्यथ यन्त्राणि विचित्राणि धनूंषि च&#xA;050a अग्निकुण्डानि शुभ्राणि तोत्त्रांश्चैवाङ्कुशैः सह&#xA;050c घण्टाश्च विविधा राजन्हेमगर्भांस्त्सरूनपि&#xA;050e पततः पतितांश्चैव पश्यामः सह सादिभिः&#xA;051a छिन्नगात्रावरकरैर्निहतैश्चापि वारणैः&#xA;051c आसीत्तस्मिन्समास्तीर्णा पतितैर्भूर्नगैरिव&#xA;052a विमृद्यैवं महानागान्ममर्दाश्वान्नरर्षभः&#xA;052c अश्वारोहवरांश्चापि पातयामास भारत&#xA;052e तद्घोरमभवद्युद्धं तस्य तेषां च भारत&#xA;053a खलीनान्यथ योक्त्राणि कशाश्च कनकोज्ज्वलाः&#xA;053c परिस्तोमाश्च प्रासाश्च ऋष्टयश्च महाधनाः&#xA;054a कवचान्यथ चर्माणि चित्राण्यास्तरणानि च&#xA;054c तत्र तत्रापविद्धानि व्यदृश्यन्त महाहवे&#xA;055a प्रोथयन्त्रैर्विचित्रैश्च शस्त्रैश्च विमलैस्तथा&#xA;055c स चक्रे वसुधां कीर्णां शबलैः कुसुमैरिव&#xA;056a आप्लुत्य रथिनः कांश्चित्परामृश्य महाबलः&#xA;056c पातयामास खड्गेन सध्वजानपि पाण्डवः&#xA;057a मुहुरुत्पततो दिक्षु धावतश्च यशस्विनः&#xA;057c मार्गांश्च चरतश्चित्रान्व्यस्मयन्त रणे जनाः&#xA;058a निजघान पदा कांश्चिदाक्षिप्यान्यानपोथयत्&#xA;058c खड्गेनान्यांश्च चिच्छेद नादेनान्यांश्च भीषयन्&#xA;059a ऊरुवेगेन चाप्यन्यान्पातयामास भूतले&#xA;059c अपरे चैनमालोक्य भयात्पञ्चत्वमागताः&#xA;060a एवं सा बहुला सेना कलिङ्गानां तरस्विनाम्&#xA;060c परिवार्य रणे भीष्मं भीमसेनमुपाद्रवत्&#xA;061a ततः कलिङ्गसैन्यानां प्रमुखे भरतर्षभ&#xA;061c श्रुतायुषमभिप्रेक्ष्य भीमसेनः समभ्ययात्&#xA;062a तमायान्तमभिप्रेक्ष्य कलिङ्गो नवभिः शरैः&#xA;062c भीमसेनममेयात्मा प्रत्यविध्यत्स्तनान्तरे&#xA;063a कलिङ्गबाणाभिहतस्तोत्त्रार्दित इव द्विपः&#xA;063c भीमसेनः प्रजज्वाल क्रोधेनाग्निरिवेन्धनैः&#xA;064a अथाशोकः समादाय रथं हेमपरिष्कृतम्&#xA;064c भीमं सम्पादयामास रथेन रथसारथिः&#xA;065a तमारुह्य रथं तूर्णं कौन्तेयः शत्रुसूदनः&#xA;065c कलिङ्गमभिदुद्राव तिष्ठ तिष्ठेति चाब्रवीत्&#xA;066a ततः श्रुतायुर्बलवान्भीमाय निशिताञ्शरान्&#xA;066c प्रेषयामास सङ्क्रुद्धो दर्शयन्पाणिलाघवम्&#xA;067a स कार्मुकवरोत्सृष्टैर्नवभिर्निशितैः शरैः&#xA;067c समाहतो भृशं राजन्कलिङ्गेन महायशाः&#xA;067e सञ्चुक्रुधे भृशं भीमो दण्डाहत इवोरगः&#xA;068a क्रुद्धश्च चापमायम्य बलवद्बलिनां वरः&#xA;068c कलिङ्गमवधीत्पार्थो भीमः सप्तभिरायसैः&#xA;069a क्षुराभ्यां चक्ररक्षौ च कलिङ्गस्य महाबलौ&#xA;069c सत्यदेवं च सत्यं च प्राहिणोद्यमसादनम्&#xA;070a ततः पुनरमेयात्मा नाराचैर्निशितैस्त्रिभिः&#xA;070c केतुमन्तं रणे भीमोऽगमयद्यमसादनम्&#xA;071a ततः कलिङ्गाः सङ्क्रुद्धा भीमसेनममर्षणम्&#xA;071c अनीकैर्बहुसाहस्रैः क्षत्रियाः समवारयन्&#xA;072a ततः शक्तिगदाखड्गतोमरर्ष्टिपरश्वधैः&#xA;072c कलिङ्गाश्च ततो राजन्भीमसेनमवाकिरन्&#xA;073a सन्निवार्य स तां घोरां शरवृष्टिं समुत्थिताम्&#xA;073c गदामादाय तरसा परिप्लुत्य महाबलः&#xA;073e भीमः सप्तशतान्वीराननयद्यमसादनम्&#xA;074a पुनश्चैव द्विसाहस्रान्कलिङ्गानरिमर्दनः&#xA;074c प्राहिणोन्मृत्युलोकाय तदद्भुतमिवाभवत्&#xA;075a एवं स तान्यनीकानि कलिङ्गानां पुनः पुनः&#xA;075c बिभेद समरे वीरः प्रेक्ष्य भीष्मं महाव्रतम्&#xA;076a हतारोहाश्च मातङ्गाः पाण्डवेन महात्मना&#xA;076c विप्रजग्मुरनीकेषु मेघा वातहता इव&#xA;076e मृद्नन्तः स्वान्यनीकानि विनदन्तः शरातुराः&#xA;077a ततो भीमो महाबाहुः शङ्खं प्राध्मापयद्बली&#xA;077c सर्वकालिङ्गसैन्यानां मनांसि समकम्पयत्&#xA;078a मोहश्चापि कलिङ्गानामाविवेश परन्तप&#xA;078c प्राकम्पन्त च सैन्यानि वाहनानि च सर्वशः&#xA;079a भीमेन समरे राजन्गजेन्द्रेणेव सर्वतः&#xA;079c मार्गान्बहून्विचरता धावता च ततस्ततः&#xA;079e मुहुरुत्पतता चैव सम्मोहः समजायत&#xA;080a भीमसेनभयत्रस्तं सैन्यं च समकम्पत&#xA;080c क्षोभ्यमाणमसम्बाधं ग्राहेणेव महत्सरः&#xA;081a त्रासितेषु च वीरेषु भीमेनाद्भुतकर्मणा&#xA;081c पुनरावर्तमानेषु विद्रवत्सु च सङ्घशः&#xA;082a सर्वकालिङ्गयोधेषु पाण्डूनां ध्वजिनीपतिः&#xA;082c अब्रवीत्स्वान्यनीकानि युध्यध्वमिति पार्षतः&#xA;083a सेनापतिवचः श्रुत्वा शिखण्डिप्रमुखा गणाः&#xA;083c भीममेवाभ्यवर्तन्त रथानीकैः प्रहारिभिः&#xA;084a धर्मराजश्च तान्सर्वानुपजग्राह पाण्डवः&#xA;084c महता मेघवर्णेन नागानीकेन पृष्ठतः&#xA;085a एवं सञ्चोद्य सर्वाणि स्वान्यनीकानि पार्षतः&#xA;085c भीमसेनस्य जग्राह पार्ष्णिं सत्पुरुषोचिताम्&#xA;086a न हि पाञ्चालराजस्य लोके कश्चन विद्यते&#xA;086c भीमसात्यकयोरन्यः प्राणेभ्यः प्रियकृत्तमः&#xA;087a सोऽपश्यत्तं कलिङ्गेषु चरन्तमरिसूदनम्&#xA;087c भीमसेनं महाबाहुं पार्षतः परवीरहा&#xA;088a ननर्द बहुधा राजन्हृष्टश्चासीत्परन्तपः&#xA;088c शङ्खं दध्मौ च समरे सिंहनादं ननाद च&#xA;089a स च पारावताश्वस्य रथे हेमपरिष्कृते&#xA;089c कोविदारध्वजं दृष्ट्वा भीमसेनः समाश्वसत्&#xA;090a धृष्टद्युम्नस्तु तं दृष्ट्वा कलिङ्गैः समभिद्रुतम्&#xA;090c भीमसेनममेयात्मा त्राणायाजौ समभ्ययात्&#xA;091a तौ दूरात्सात्यकिर्दृष्ट्वा धृष्टद्युम्नवृकोदरौ&#xA;091c कलिङ्गान्समरे वीरौ योधयन्तौ मनस्विनौ&#xA;092a स तत्र गत्वा शैनेयो जवेन जयतां वरः&#xA;092c पार्थपार्षतयोः पार्ष्णिं जग्राह पुरुषर्षभः&#xA;093a स कृत्वा कदनं तत्र प्रगृहीतशरासनः&#xA;093c आस्थितो रौद्रमात्मानं जघान समरे परान्&#xA;094a कलिङ्गप्रभवां चैव मांसशोणितकर्दमाम्&#xA;094c रुधिरस्यन्दिनीं तत्र भीमः प्रावर्तयन्नदीम्&#xA;095a अन्तरेण कलिङ्गानां पाण्डवानां च वाहिनीम्&#xA;095c सन्ततार सुदुस्तारां भीमसेनो महाबलः&#xA;096a भीमसेनं तथा दृष्ट्वा प्राक्रोशंस्तावका नृप&#xA;096c कालोऽयं भीमरूपेण कलिङ्गैः सह युध्यते&#xA;097a ततः शान्तनवो भीष्मः श्रुत्वा तं निनदं रणे&#xA;097c अभ्ययात्त्वरितो भीमं व्यूढानीकः समन्ततः&#xA;098a तं सात्यकिर्भीमसेनो धृष्टद्युम्नश्च पार्षतः&#xA;098c अभ्यद्रवन्त भीष्मस्य रथं हेमपरिष्कृतम्&#xA;099a परिवार्य च ते सर्वे गाङ्गेयं रभसं रणे&#xA;099c त्रिभिस्त्रिभिः शरैर्घोरैर्भीष्ममानर्छुरञ्जसा&#xA;100a प्रत्यविध्यत तान्सर्वान्पिता देवव्रतस्तव&#xA;100c यतमानान्महेष्वासांस्त्रिभिस्त्रिभिरजिह्मगैः&#xA;101a ततः शरसहस्रेण सन्निवार्य महारथान्&#xA;101c हयान्काञ्चनसन्नाहान्भीमस्य न्यहनच्छरैः&#xA;102a हताश्वे तु रथे तिष्ठन्भीमसेनः प्रतापवान्&#xA;102c शक्तिं चिक्षेप तरसा गाङ्गेयस्य रथं प्रति&#xA;103a अप्राप्तामेव तां शक्तिं पिता देवव्रतस्तव&#xA;103c त्रिधा चिच्छेद समरे सा पृथिव्यामशीर्यत&#xA;104a ततः शैक्यायसीं गुर्वीं प्रगृह्य बलवद्गदाम्&#xA;104c भीमसेनो रथात्तूर्णं पुप्लुवे मनुजर्षभ&#xA;105a सात्यकोऽपि ततस्तूर्णं भीमस्य प्रियकाम्यया&#xA;105c सारथिं कुरुवृद्धस्य पातयामास सायकैः&#xA;106a भीष्मस्तु निहते तस्मिन्सारथौ रथिनां वरः&#xA;106c वातायमानैस्तैरश्वैरपनीतो रणाजिरात्&#xA;107a भीमसेनस्ततो राजन्नपनीते महाव्रते&#xA;107c प्रजज्वाल यथा वह्निर्दहन्कक्षमिवैधितः&#xA;108a स हत्वा सर्वकालिङ्गान्सेनामध्ये व्यतिष्ठत&#xA;108c नैनमभ्युत्सहन्केचित्तावका भरतर्षभ&#xA;109a धृष्टद्युम्नस्तमारोप्य स्वरथे रथिनां वरः&#xA;109c पश्यतां सर्वसैन्यानामपोवाह यशस्विनम्&#xA;110a सम्पूज्यमानः पाञ्चाल्यैर्मत्स्यैश्च भरतर्षभ&#xA;110c धृष्टद्युम्नं परिष्वज्य समेयादथ सात्यकिम्&#xA;111a अथाब्रवीद्भीमसेनं सात्यकिः सत्यविक्रमः&#xA;111c प्रहर्षयन्यदुव्याघ्रो धृष्टद्युम्नस्य पश्यतः&#xA;112a दिष्ट्या कलिङ्गराजश्च राजपुत्रश्च केतुमान्&#xA;112c शक्रदेवश्च कालिङ्गः कलिङ्गाश्च मृधे हताः&#xA;113a स्वबाहुबलवीर्येण नागाश्वरथसङ्कुलः&#xA;113c महाव्यूहः कलिङ्गानामेकेन मृदितस्त्वया&#xA;114a एवमुक्त्वा शिनेर्नप्ता दीर्घबाहुररिन्दमः&#xA;114c रथाद्रथमभिद्रुत्य पर्यष्वजत पाण्डवम्&#xA;115a ततः स्वरथमारुह्य पुनरेव महारथः&#xA;115c तावकानवधीत्क्रुद्धो भीमस्य बलमादधत्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/051/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/051/</guid>
      <description>&lt;p&gt;001  सञ्जय उवाच&#xA;001a गतापराह्णभूयिष्ठे तस्मिन्नहनि भारत&#xA;001c रथनागाश्वपत्तीनां सादिनां च महाक्षये&#xA;002a द्रोणपुत्रेण शल्येन कृपेण च महात्मना&#xA;002c समसज्जत पाञ्चाल्यस्त्रिभिरेतैर्महारथैः&#xA;003a स लोकविदितानश्वान्निजघान महाबलः&#xA;003c द्रौणेः पाञ्चालदायादः शितैर्दशभिराशुगैः&#xA;004a ततः शल्यरथं तूर्णमास्थाय हतवाहनः&#xA;004c द्रौणिः पाञ्चालदायादमभ्यवर्षदथेषुभिः&#xA;005a धृष्टद्युम्नं तु संसक्तं द्रौणिना दृश्य भारत&#xA;005c सौभद्रोऽभ्यपतत्तूर्णं विकिरन्निशिताञ्शरान्&#xA;006a स शल्यं पञ्चविंशत्या कृपञ्च नवभिः शरैः&#xA;006c अश्वत्थामानमष्टाभिर्विव्याध पुरुषर्षभ&#xA;007a आर्जुनिं तु ततस्तूर्णं द्रौणिर्विव्याध पत्रिणा&#xA;007c शल्यो द्वादशभिश्चैव कृपश्च निशितैस्त्रिभिः&#xA;008a लक्ष्मणस्तव पौत्रस्तु तव पौत्रमवस्थितम्&#xA;008c अभ्यवर्तत संहृष्टस्ततो युद्धमवर्तत&#xA;009a दौर्योधनिस्तु सङ्क्रुद्धः सौभद्रं नवभिः शरैः&#xA;009c विव्याध समरे राजंस्तदद्भुतमिवाभवत्&#xA;010a अभिमन्युस्तु सङक्रुद्धो भ्रातरं भरतर्षभ&#xA;010c शरैः पञ्चाशता राजन्क्षिप्रहस्तोऽभ्यविध्यत&#xA;011a लक्ष्मणोऽपि ततस्तस्य धनुश्चिच्छेद पत्रिणा&#xA;011c मुष्टिदेशे महाराज तत उच्चुक्रुशुर्जनाः&#xA;012a तद्विहाय धनुश्छिन्नं सौभद्रः परवीरहा&#xA;012c अन्यदादत्तवांश्चित्रं कार्मुकं वेगवत्तरम्&#xA;013a तौ तत्र समरे हृष्टौ कृतप्रतिकृतैषिणौ&#xA;013c अन्योन्यं विशिखैस्तीक्ष्णैर्जघ्नतुः पुरुषर्षभौ&#xA;014a ततो दुर्योधनो राजा दृष्ट्वा पुत्रं महारथम्&#xA;014c पीडितं तव पौत्रेण प्रायात्तत्र जनेश्वरः&#xA;015a सन्निवृत्ते तव सुते सर्व एव जनाधिपाः&#xA;015c आर्जुनिं रथवंशेन समन्तात्पर्यवारयन्&#xA;016a स तैः परिवृतः शूरैः शूरो युधि सुदुर्जयैः&#xA;016c न स्म विव्यथते राजन्कृष्णतुल्यपराक्रमः&#xA;017a सौभद्रमथ संसक्तं तत्र दृष्ट्वा धनञ्जयः&#xA;017c अभिदुद्राव सङ्क्रुद्धस्त्रातुकामः स्वमात्मजम्&#xA;018a ततः सरथनागाश्वा भीष्मद्रोणपुरोगमाः&#xA;018c अभ्यवर्तन्त राजानः सहिताः सव्यसाचिनम्&#xA;019a उद्धूतं सहसा भौमं नागाश्वरथसादिभिः&#xA;019c दिवाकरपथं प्राप्य रजस्तीव्रमदृश्यत&#xA;020a तानि नागसहस्राणि भूमिपालशतानि च&#xA;020c तस्य बाणपथं प्राप्य नाभ्यवर्तन्त सर्वशः&#xA;021a प्रणेदुः सर्वभूतानि बभूवुस्तिमिरा दिशः&#xA;021c कुरूणामनयस्तीव्रः समदृश्यत दारुणः&#xA;022a नाप्यन्तरिक्षं न दिशो न भूमिर्न च भास्करः&#xA;022c प्रजज्ञे भरतश्रेष्ठ शरसङ्घैः किरीटिनः&#xA;023a सादितध्वजनागास्तु हताश्वा रथिनो भृशम्&#xA;023c विप्रद्रुतरथाः केचिद्दृश्यन्ते रथयूथपाः&#xA;024a विरथा रथिनश्चान्ये धावमानाः समन्ततः&#xA;024c तत्र तत्रैव दृश्यन्ते सायुधाः साङ्गदैर्भुजैः&#xA;025a हयारोहा हयांस्त्यक्त्वा गजारोहाश्च दन्तिनः&#xA;025c अर्जुनस्य भयाद्राजन्समन्ताद्विप्रदुद्रुवुः&#xA;026a रथेभ्यश्च गजेभ्यश्च हयेभ्यश्च नराधिपाः&#xA;026c पतिताः पात्यमानाश्च दृश्यन्तेऽर्जुनताडिताः&#xA;027a सगदानुद्यतान्बाहून्सखड्गांश्च विशाम्पते&#xA;027c सप्रासांश्च सतूणीरान्सशरान्सशरासनान्&#xA;028a साङ्कुशान्सपताकांश्च तत्र तत्रार्जुनो नृणाम्&#xA;028c निचकर्त शरैरुग्रै रौद्रं बिभ्रद्वपुस्तदा&#xA;029a परिघाणां प्रवृद्धानां मुद्गराणां च मारिष&#xA;029c प्रासानां भिण्डिपालानां निस्त्रिंशानां च संयुगे&#xA;030a परश्वधानां तीक्ष्णानां तोमराणां च भारत&#xA;030c वर्मणां चापविद्धानां कवचानां च भूतले&#xA;031a ध्वजानां चर्मणां चैव व्यजनानां च सर्वशः&#xA;031c छत्राणां हेमदण्डानां चामराणां च भारत&#xA;032a प्रतोदानां कशानां च योक्त्राणां चैव मारिष&#xA;032c राशयश्चात्र दृश्यन्ते विनिकीर्णा रणक्षितौ&#xA;033a नासीत्तत्र पुमान्कश्चित्तव सैन्यस्य भारत&#xA;033c योऽर्जुनं समरे शूरं प्रत्युद्यायात्कथञ्चन&#xA;034a यो यो हि समरे पार्थं पत्युद्याति विशाम्पते&#xA;034c स स वै विशिखैस्तीक्ष्णैः परलोकाय नीयते&#xA;035a तेषु विद्रवमाणेषु तव योधेषु सर्वशः&#xA;035c अर्जुनो वासुदेवश्च दध्मतुर्वारिजोत्तमौ&#xA;036a तत्प्रभग्नं बलं दृष्ट्वा पिता देवव्रतस्तव&#xA;036c अब्रवीत्समरे शूरं भारद्वाजं स्मयन्निव&#xA;037a एष पाण्डुसुतो वीरः कृष्णेन सहितो बली&#xA;037c तथा करोति सैन्यानि यथा कुर्याद्धनञ्जयः&#xA;038a न ह्येष समरे शक्यो जेतुमद्य कथञ्चन&#xA;038c यथास्य दृश्यते रूपं कालान्तकयमोपमम्&#xA;039a न निवर्तयितुं चापि शक्येयं महती चमूः&#xA;039c अन्योन्यप्रेक्षया पश्य द्रवतीयं वरूथिनी&#xA;040a एष चास्तं गिरिश्रेष्ठं भानुमान्प्रतिपद्यते&#xA;040c वपूंषि सर्वलोकस्य संहरन्निव सर्वथा&#xA;041a तत्रावहारं सम्प्राप्तं मन्येऽहं पुरुषर्षभ&#xA;041c श्रान्ता भीताश्च नो योधा न योत्स्यन्ति कथञ्चन&#xA;042a एवमुक्त्वा ततो भीष्मो द्रोणमाचार्यसत्तमम्&#xA;042c अवहारमथो चक्रे तावकानां महारथः&#xA;043a ततोऽवहारः सैन्यानां तव तेषां च भारत&#xA;043c अस्तं गच्छति सूर्येऽभूत्सन्ध्याकाले च वर्तति&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/052/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/052/</guid>
      <description>&lt;p&gt;001  सञ्जय उवाच&#xA;001a प्रभातायां तु शर्वर्यां भीष्मः शान्तनवस्ततः&#xA;001c अनीकान्यनुसंयाने व्यादिदेशाथ भारत&#xA;002a गारुडं च महाव्यूहं चक्रे शान्तनवस्तदा&#xA;002c पुत्राणां ते जयाकाङ्क्षी भीष्मः कुरुपितामहः&#xA;003a गरुडस्य स्वयं तुण्डे पिता देवव्रतस्तव&#xA;003c चक्षुषी च भरद्वाजः कृतवर्मा च सात्वतः&#xA;004a अश्वत्थामा कृपश्चैव शीर्षमास्तां यशस्विनौ&#xA;004c त्रिगर्तैर्मत्स्यकैकेयैर्वाटधानैश्च संयुतौ&#xA;005a भूरिश्रवाः शलः शल्यो भगदत्तश्च मारिष&#xA;005c मद्रकाः सिन्धुसौवीरास्तथा पञ्चनदाश्च ये&#xA;006a जयद्रथेन सहिता ग्रीवायां सन्निवेशिताः&#xA;006c पृष्ठे दुर्योधनो राजा सोदरैः सानुगैर्वृतः&#xA;007a विन्दानुविन्दावावन्त्यौ काम्बोजश्च शकैः सह&#xA;007c पुच्छमासन्महाराज शूरसेनाश्च सर्वशः&#xA;008a मागधाश्च कलिङ्गाश्च दाशेरकगणैः सह&#xA;008c दक्षिणं पक्षमासाद्य स्थिता व्यूहस्य दंशिताः&#xA;009a काननाश्च विकुञ्जाश्च मुक्ताः पुण्ड्राविषस्तथा&#xA;009c बृहद्बलेन सहिता वामं पक्षमुपाश्रिताः&#xA;010a व्यूढं दृष्ट्वा तु तत्सैन्यं सव्यसाची परन्तपः&#xA;010c धृष्टद्युम्नेन सहितः प्रत्यव्यूहत संयुगे&#xA;010e अर्धचन्द्रेण व्यूहेन व्यूहं तमतिदारुणम्&#xA;011a दक्षिणं शृङ्गमास्थाय भीमसेनो व्यरोचत&#xA;011c नानाशस्त्रौघसम्पन्नैर्नानादेश्यैर्नृपैर्वृतः&#xA;012a तदन्वेव विराटश्च द्रुपदश्च महारथः&#xA;012c तदनन्तरमेवासीन्नीलो नीलायुधैः सह&#xA;013a नीलादनन्तरं चैव धृष्टकेतुर्महारथः&#xA;013c चेदिकाशिकरूषैश्च पौरवैश्चाभिसंवृतः&#xA;014a धृष्टद्युम्नः शिखण्डी च पाञ्चालाश्च प्रभद्रकाः&#xA;014c मध्ये सैन्यस्य महतः स्थिता युद्धाय भारत&#xA;015a तथैव धर्मराजोऽपि गजानीकेन संवृतः&#xA;015c ततस्तु सात्यकी राजन्द्रौपद्याः पञ्च चात्मजाः&#xA;016a अभिमन्युस्ततस्तूर्णमिरावांश्च ततः परम्&#xA;016c भैमसेनिस्ततो राजन्केकयाश्च महारथाः&#xA;017a ततोऽभूद्द्विपदां श्रेष्ठो वामं पार्श्वमुपाश्रितः&#xA;017c सर्वस्य जगतो गोप्ता गोप्ता यस्य जनार्दनः&#xA;018a एवमेतन्महाव्यूहं प्रत्यव्यूहन्त पाण्डवाः&#xA;018c वधार्थं तव पुत्राणां तत्पक्षं ये च सङ्गताः&#xA;019a ततः प्रववृते युद्धं व्यतिषक्तरथद्विपम्&#xA;019c तावकानां परेषां च निघ्नतामितरेतरम्&#xA;020a हयौघाश्च रथौघाश्च तत्र तत्र विशाम्पते&#xA;020c सम्पतन्तः स्म दृश्यन्ते निघ्नमानाः परस्परम्&#xA;021a धावतां च रथौघानां निघ्नतां च पृथक्पृथक्&#xA;021c बभूव तुमुलः शब्दो विमिश्रो दुन्दुभिस्वनैः&#xA;022a दिवस्पृङ्नरवीराणां निघ्नतामितरेतरम्&#xA;022c सम्प्रहारे सुतुमुले तव तेषाञ्च भारत&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/053/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/053/</guid>
      <description>&lt;p&gt;001  सञ्जय उवाच&#xA;001a ततो व्यूढेष्वनीकेषु तावकेष्वितरेषु च&#xA;001c धनञ्जयो रथानीकमवधीत्तव भारत&#xA;001e शरैरतिरथो युद्धे पातयन्रथयूथपान्&#xA;002a ते वध्यमानाः पार्थेन कालेनेव युगक्षये&#xA;002c धार्तराष्ट्रा रणे यत्ताः पाण्डवान्प्रत्ययोधयन्&#xA;002e प्रार्थयाना यशो दीप्तं मृत्युं कृत्वा निवर्तनम्&#xA;003a एकाग्रमनसो भूत्वा पाण्डवानां वरूथिनीम्&#xA;003c बभञ्जुर्बहुशो राजंस्ते चाभज्यन्त संयुगे&#xA;004a द्रवद्भिरथ भग्नैश्च परिवर्तद्भिरेव च&#xA;004c पाण्डवैः कौरवैश्चैव न प्रज्ञायत किञ्चन&#xA;005a उदतिष्ठद्रजो भौमं छादयानं दिवाकरम्&#xA;005c दिशः प्रतिदिशो वापि तत्र जज्ञुः कथञ्चन&#xA;006a अनुमानेन सञ्ज्ञाभिर्नामगोत्रैश्च संयुगे&#xA;006c वर्तते स्म तदा युद्धं तत्र तत्र विशाम्पते&#xA;007a न व्यूहो भिद्यते तत्र कौरवाणां कथञ्चन&#xA;007c रक्षितः सत्यसन्धेन भारद्वाजेन धीमता&#xA;008a तथैव पाण्डवेयानां रक्षितः सव्यसाचिना&#xA;008c नाभिद्यत महाव्यूहो भीमेन च सुरक्षितः&#xA;009a सेनाग्रादभिनिष्पत्य प्रायुध्यंस्तत्र मानवाः&#xA;009c उभयोः सेनयो राजन्व्यतिषक्तरथद्विपाः&#xA;010a हयारोहैर्हयारोहाः पात्यन्ते स्म महाहवे&#xA;010c ऋष्टिभिर्विमलाग्राभिः प्रासैरपि च संयुगे&#xA;011a रथी रथिनमासाद्य शरैः कनकभूषणैः&#xA;011c पातयामास समरे तस्मिन्नतिभयङ्करे&#xA;012a गजारोहा गजारोहान्नाराचशरतोमरैः&#xA;012c संसक्ताः पातयामासुस्तव तेषाञ्च सङ्घशः&#xA;013a पत्तिसङ्घा रणे पत्तीन्भिण्डिपालपरश्वधैः&#xA;013c न्यपातयन्त संहृष्टाः परस्परकृतागसः&#xA;014a पदाती रथिनं सङ्ख्ये रथी चापि पदातिनम्&#xA;014c न्यपातयच्छितैः शस्त्रैः सेनयोरुभयोरपि&#xA;015a गजारोहा हयारोहान्पातयां चक्रिरे तदा&#xA;015c हयारोहा गजस्थांश्च तदद्भुतमिवाभवत्&#xA;016a गजारोहवरैश्चापि तत्र तत्र पदातयः&#xA;016c पातिताः समदृश्यन्त तैश्चापि गजयोधिनः&#xA;017a पत्तिसङ्घा हयारोहैः सादिसङ्घाश्च पत्तिभिः&#xA;017c पात्यमाना व्यदृश्यन्त शतशोऽथ सहस्रशः&#xA;018a ध्वजैस्तत्रापविद्धैश्च कार्मुकैस्तोमरैस्तथा&#xA;018c प्रासैस्तथा गदाभिश्च परिघैः कम्पनैस्तथा&#xA;019a शक्तिभिः कवचैश्चित्रैः कणपैरङ्कुशैरपि&#xA;019c निस्त्रिंशैर्विमलैश्चापि स्वर्णपुङ्खैः शरैस्तथा&#xA;020a परिस्तोमैः कुथाभिश्च कम्बलैश्च महाधनैः&#xA;020c भूर्भाति भरतश्रेष्ठ स्रग्दामैरिव चित्रिता&#xA;021a नराश्वकायैः पतितैर्दन्तिभिश्च महाहवे&#xA;021c अगम्यरूपा पृथिवी मांसशोणितकर्दमा&#xA;022a प्रशशाम रजो भौमं व्युक्षितं रणशोणितैः&#xA;022c दिशश्च विमलाः सर्वाः सम्बभूवुर्जनेश्वर&#xA;023a उत्थितान्यगणेयानि कबन्धानि समन्ततः&#xA;023c चिह्नभूतानि जगतो विनाशार्थाय भारत&#xA;024a तस्मिन्युद्धे महारौद्रे वर्तमाने सुदारुणे&#xA;024c प्रत्यदृश्यन्त रथिनो धावमानाः समन्ततः&#xA;025a ततो द्रोणश्च भीष्मश्च सैन्धवश्च जयद्रथः&#xA;025c पुरुमित्रो विकर्णश्च शकुनिश्चापि सौबलः&#xA;026a एते समरदुर्धर्षाः सिंहतुल्यपराक्रमाः&#xA;026c पाण्डवानामनीकानि बभञ्जुः स्म पुनः पुनः&#xA;027a तथैव भीमसेनोऽपि राक्षसश्च घटोत्कचः&#xA;027c सात्यकिश्चेकितानश्च द्रौपदेयाश्च भारत&#xA;028a तावकांस्तव पुत्रांश्च सहितान्सर्वराजभिः&#xA;028c द्रावयामासुराजौ ते त्रिदशा दानवानिव&#xA;029a तथा ते समरेऽन्योन्यं निघ्नन्तः क्षत्रियर्षभाः&#xA;029c रक्तोक्षिता घोररूपा विरेजुर्दानवा इव&#xA;030a विनिर्जित्य रिपून्वीराः सेनयोरुभयोरपि&#xA;030c व्यदृश्यन्त महामात्रा ग्रहा इव नभस्तले&#xA;031a ततो रथसहस्रेण पुत्रो दुर्योधनस्तव&#xA;031c अभ्ययात्पाण्डवान्युद्धे राक्षसं च घटोत्कचम्&#xA;032a तथैव पाण्डवाः सर्वे महत्या सेनया सह&#xA;032c द्रोणभीष्मौ रणे शूरौ प्रत्युद्ययुररिन्दमौ&#xA;033a किरीटी तु ययौ क्रुद्धः समर्थान्पार्थिवोत्तमान्&#xA;033c आर्जुनिः सात्यकिश्चैव ययतुः सौबलं बलम्&#xA;034a ततः प्रववृते भूयः सङ्ग्रामो लोमहर्षणः&#xA;034c तावकानां परेषां च समरे विजिगीषताम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/054/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/054/</guid>
      <description>&lt;p&gt;001  सञ्जय उवाच&#xA;001a ततस्ते पार्थिवाः क्रुद्धाः फल्गुनं वीक्ष्य संयुगे&#xA;001c रथैरनेकसाहस्रैः समन्तात्पर्यवारयन्&#xA;002a अथैनं रथवृन्देन कोष्टकीकृत्य भारत&#xA;002c शरैः सुबहुसाहस्रैः समन्तादभ्यवारयन्&#xA;003a शक्तीश्च विमलास्तीक्ष्णा गदाश्च परिघैः सह&#xA;003c प्रासान्परश्वधांश्चैव मुद्गरान्मुसलानपि&#xA;003e चिक्षिपुः समरे क्रुद्धाः फल्गुनस्य रथं प्रति&#xA;004a शस्त्राणामथ तां वृष्टिं शलभानामिवायतिम्&#xA;004c रुरोध सर्वतः पार्थः शरैः कनकभूषणैः&#xA;005a तत्र तल्लाघवं दृष्ट्वा बीभत्सोरतिमानुषम्&#xA;005c देवदानवगन्धर्वाः पिशाचोरगराक्षसाः&#xA;005e साधु साध्विति राजेन्द्र फल्गुनं प्रत्यपूजयन्&#xA;006a सात्यकिं चाभिमन्युं च महत्या सेनया सह&#xA;006c गान्धाराः समरे शूरा रुरुधुः सहसौबलाः&#xA;007a तत्र सौबलकाः क्रुद्धा वार्ष्णेयस्य रथोत्तमम्&#xA;007c तिलशश्चिच्छिदुः क्रोधाच्छस्त्रैर्नानाविधैर्युधि&#xA;008a सात्यकिस्तु रथं त्यक्त्वा वर्तमाने महाभये&#xA;008c अभिमन्यो रथं तूर्णमारुरोह परन्तपः&#xA;009a तावेकरथसंयुक्तौ सौबलेयस्य वाहिनीम्&#xA;009c व्यधमेतां शितैस्तूर्णं शरैः सन्नतपर्वभिः&#xA;010a द्रोणभीष्मौ रणे यत्तौ धर्मराजस्य वाहिनीम्&#xA;010c नाशयेतां शरैस्तीक्ष्णैः कङ्कपत्रपरिच्छदैः&#xA;011a ततो धर्मसुतो राजा माद्रीपुत्रौ च पाण्डवौ&#xA;011c मिषतां सर्वसैन्यानां द्रोणानीकमुपाद्रवन्&#xA;012a तत्रासीत्सुमहद्युद्धं तुमुलं लोमहर्षणम्&#xA;012c यथा देवासुरं युद्धं पूर्वमासीत्सुदारुणम्&#xA;013a कुर्वाणौ तु महत्कर्म भीमसेनघटोत्कचौ&#xA;013c दुर्योधनस्ततोऽभ्येत्य तावुभावभ्यवारयत्&#xA;014a तत्राद्भुतमपश्याम हैडिम्बस्य पराक्रमम्&#xA;014c अतीत्य पितरं युद्धे यदयुध्यत भारत&#xA;015a भीमसेनस्तु सङ्क्रुद्धो दुर्योधनममर्षणम्&#xA;015c हृद्यविध्यत्पृषत्केन प्रहसन्निव पाण्डवः&#xA;016a ततो दुर्योधनो राजा प्रहारवरमोहितः&#xA;016c निषसाद रथोपस्थे कश्मलं च जगाम ह&#xA;017a तं विसञ्ज्ञमथो ज्ञात्वा त्वरमाणोऽस्य सारथिः&#xA;017c अपोवाह रणाद्राजंस्ततः सैन्यमभिद्यत&#xA;018a ततस्तां कौरवीं सेनां द्रवमाणां समन्ततः&#xA;018c निघ्नन्भीमः शरैस्तीक्ष्णैरनुवव्राज पृष्ठतः&#xA;019a पार्षतश्च रथश्रेष्ठो धर्मपुत्रश्च पाण्डवः&#xA;019c द्रोणस्य पश्यतः सैन्यं गाङ्गेयस्य च पश्यतः&#xA;019e जघ्नतुर्विशिखैस्तीक्ष्णैः परानीकविशातनैः&#xA;020a द्रवमाणं तु तत्सैन्यं तव पुत्रस्य संयुगे&#xA;020c नाशक्नुतां वारयितुं भीष्मद्रोणौ महारथौ&#xA;021a वार्यमाणं हि भीष्मेण द्रोणेन च विशाम्पते&#xA;021c विद्रवत्येव तत्सैन्यं पश्यतोर्द्रोणभीष्मयोः&#xA;022a ततो रथसहस्रेषु विद्रवत्सु ततस्ततः&#xA;022c तावास्थितावेकरथं सौभद्रशिनिपुङ्गवौ&#xA;022e सौबलीं समरे सेनां शातयेतां समन्ततः&#xA;023a शुशुभाते तदा तौ तु शैनेयकुरुपुङ्गवौ&#xA;023c अमावास्यां गतौ यद्वत्सोमसूर्यौ नभस्तले&#xA;024a अर्जुनस्तु ततः क्रुद्धस्तव सैन्यं विशाम्पते&#xA;024c ववर्ष शरवर्षेण धाराभिरिव तोयदः&#xA;025a वध्यमानं ततस्तत्तु शरैः पार्थस्य संयुगे&#xA;025c दुद्राव कौरवं सैन्यं विषादभयकम्पितम्&#xA;026a द्रवतस्तान्समालोक्य भीष्मद्रोणौ महारथौ&#xA;026c न्यवारयेतां संरब्धौ दुर्योधनहितैषिणौ&#xA;027a ततो दुर्योधनो राजा समाश्वस्य विशाम्पते&#xA;027c न्यवर्तयत तत्सैन्यं द्रवमाणं समन्ततः&#xA;028a यत्र यत्र सुतं तुभ्यं यो यः पश्यति भारत&#xA;028c तत्र तत्र न्यवर्तन्त क्षत्रियाणां महारथाः&#xA;029a तान्निवृत्तान्समीक्ष्यैव ततोऽन्येऽपीतरे जनाः&#xA;029c अन्योन्यस्पर्धया राजल्ँलज्जयान्येऽवतस्थिरे&#xA;030a पुनरावर्ततां तेषां वेग आसीद्विशाम्पते&#xA;030c पूर्यतः सागरस्येव चन्द्रस्योदयनं प्रति&#xA;031a सन्निवृत्तांस्ततस्तांस्तु दृष्ट्वा राजा सुयोधनः&#xA;031c अब्रवीत्त्वरितो गत्वा भीष्मं शान्तनवं वचः&#xA;032a पितामह निबोधेदं यत्त्वा वक्ष्यामि भारत&#xA;032c नानुरूपमहं मन्ये त्वयि जीवति कौरव&#xA;033a द्रोणे चास्त्रविदां श्रेष्ठे सपुत्रे ससुहृज्जने&#xA;033c कृपे चैव महेष्वासे द्रवतीयं वरूथिनी&#xA;034a न पाण्डवाः प्रतिबलास्तव राजन्कथञ्चन&#xA;034c तथा द्रोणस्य सङ्ग्रामे द्रौणेश्चैव कृपस्य च&#xA;035a अनुग्राह्याः पाण्डुसुता नूनं तव पितामह&#xA;035c यथेमां क्षमसे वीर वध्यमानां वरूथिनीम्&#xA;036a सोऽस्मि वाच्यस्त्वया राजन्पूर्वमेव समागमे&#xA;036c न योत्स्ये पाण्डवान्सङ्ख्ये नापि पार्षतसात्यकी&#xA;037a श्रुत्वा तु वचनं तुभ्यमाचार्यस्य कृपस्य च&#xA;037c कर्णेन सहितः कृत्यं चिन्तयानस्तदैव हि&#xA;038a यदि नाहं परित्याज्यो युवाभ्यामिह संयुगे&#xA;038c विक्रमेणानुरूपेण युध्येतां पुरुषर्षभौ&#xA;039a एतच्छ्रुत्वा वचो भीष्मः प्रहसन्वै मुहुर्मुहुः&#xA;039c अब्रवीत्तनयं तुभ्यं क्रोधादुद्वृत्य चक्षुषी&#xA;040a बहुशो हि मया राजंस्तथ्यमुक्तं हितं वचः&#xA;040c अजेयाः पाण्डवा युद्धे देवैरपि सवासवैः&#xA;041a यत्तु शक्यं मया कर्तुं वृद्धेनाद्य नृपोत्तम&#xA;041c करिष्यामि यथाशक्ति प्रेक्षेदानीं सबान्धवः&#xA;042a अद्य पाण्डुसुतान्सर्वान्ससैन्यान्सह बन्धुभिः&#xA;042c मिषतो वारयिष्यामि सर्वलोकस्य पश्यतः&#xA;043a एवमुक्ते तु भीष्मेण पुत्रास्तव जनेश्वर&#xA;043c दध्मुः शङ्खान्मुदा युक्ता भेरीश्च जघ्निरे भृशम्&#xA;044a पाण्डवापि ततो राजञ्श्रुत्वा तं निनदं महत्&#xA;044c दध्मुः शङ्खांश्च भेरीश्च मुरजांश्च व्यनादयन्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/055/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/055/</guid>
      <description>&lt;p&gt;001  धृतराष्ट्र उवाच&#xA;001a प्रतिज्ञाते तु भीष्मेण तस्मिन्युद्धे सुदारुणे&#xA;001c क्रोधितो मम पुत्रेण दुःखितेन विशेषतः&#xA;002a भीष्मः किमकरोत्तत्र पाण्डवेयेषु सञ्जय&#xA;002c पितामहे वा पाञ्चालास्तन्ममाचक्ष्व सञ्जय&#xA;003  सञ्जय उवाच&#xA;003a गतपूर्वाह्णभूयिष्ठे तस्मिन्नहनि भारत&#xA;003c जयं प्राप्तेषु हृष्टेषु पाण्डवेषु महात्मसु&#xA;004a सर्वधर्मविशेषज्ञः पिता देवव्रतस्तव&#xA;004c अभ्ययाज्जवनैरश्वैः पाण्डवानामनीकिनीम्&#xA;004e महत्या सेनया गुप्तस्तव पुत्रैश्च सर्वशः&#xA;005a प्रावर्तत ततो युद्धं तुमुलं लोमहर्षणम्&#xA;005c अस्माकं पाण्डवैः सार्धमनयात्तव भारत&#xA;006a धनुषां कूजतां तत्र तलानां चाभिहन्यताम्&#xA;006c महान्समभवच्छब्दो गिरीणामिव दीर्यताम्&#xA;007a तिष्ठ स्थितोऽस्मि विद्ध्येनं निवर्तस्व स्थिरो भव&#xA;007c स्थितोऽस्मि प्रहरस्वेति शब्दाः श्रूयन्त सर्वशः&#xA;008a काञ्चनेषु तनुत्रेषु किरीटेषु ध्वजेषु च&#xA;008c शिलानामिव शैलेषु पतितानामभूत्स्वनः&#xA;009a पतितान्युत्तमाङ्गानि बाहवश्च विभूषिताः&#xA;009c व्यचेष्टन्त महीं प्राप्य शतशोऽथ सहस्रशः&#xA;010a हृतोत्तमाङ्गाः केचित्तु तथैवोद्यतकार्मुकाः&#xA;010c प्रगृहीतायुधाश्चापि तस्थुः पुरुषसत्तमाः&#xA;011a प्रावर्तत महावेगा नदी रुधिरवाहिनी&#xA;011c मातङ्गाङ्गशिलारौद्रा मांसशोणितकर्दमा&#xA;012a वराश्वनरनागानां शरीरप्रभवा तदा&#xA;012c परलोकार्णवमुखी गृध्रगोमायुमोदिनी&#xA;013a न दृष्टं न श्रुतं चापि युद्धमेतादृशं नृप&#xA;013c यथा तव सुतानां च पाण्डवानां च भारत&#xA;014a नासीद्रथपथस्तत्र योधैर्युधि निपातितैः&#xA;014c गजैश्च पतितैर्नीलैर्गिरिशृङ्गैरिवावृतम्&#xA;015a विकीर्णैः कवचैश्चित्रैर्ध्वजैश्छत्रैश्च मारिष&#xA;015c शुशुभे तद्रणस्थानं शरदीव नभस्तलम्&#xA;016a विनिर्भिन्नाः शरैः केचिदन्तपीडाविकर्षिणः&#xA;016c अभीताः समरे शत्रूनभ्यधावन्त दंशिताः&#xA;017a तात भ्रातः सखे बन्धो वयस्य मम मातुल&#xA;017c मा मां परित्यजेत्यन्ये चुक्रुशुः पतिता रणे&#xA;018a आधावाभ्येहि मा गच्छ किं भीतोऽसि क्व यास्यसि&#xA;018c स्थितोऽहं समरे मा भैरिति चान्ये विचुक्रुशुः&#xA;019a तत्र भीष्मः शान्तनवो नित्यं मण्डलकार्मुकः&#xA;019c मुमोच बाणान्दीप्ताग्रानहीनाशीविषानिव&#xA;020a शरैरेकायनीकुर्वन्दिशः सर्वा यतव्रतः&#xA;020c जघान पाण्डवरथानादिश्यादिश्य भारत&#xA;021a स नृत्यन्वै रथोपस्थे दर्शयन्पाणिलाघवम्&#xA;021c अलातचक्रवद्राजंस्तत्र तत्र स्म दृश्यते&#xA;022a तमेकं समरे शूरं पाण्डवाः सृञ्जयास्तथा&#xA;022c अनेकशतसाहस्रं समपश्यन्त लाघवात्&#xA;023a मायाकृतात्मानमिव भीष्मं तत्र स्म मेनिरे&#xA;023c पूर्वस्यां दिशि तं दृष्ट्वा प्रतीच्यां ददृशुर्जनाः&#xA;024a उदीच्यां चैनमालोक्य दक्षिणस्यां पुनः प्रभो&#xA;024c एवं स समरे वीरो गाङ्गेयः प्रत्यदृश्यत&#xA;025a न चैनं पाण्डवेयानां कश्चिच्छक्नोति वीक्षितुम्&#xA;025c विशिखानेव पश्यन्ति भीष्मचापच्युतान्बहून्&#xA;026a कुर्वाणं समरे कर्म सूदयानं च वाहिनीम्&#xA;026c व्याक्रोशन्त रणे तत्र वीरा बहुविधं बहु&#xA;026e अमानुषेण रूपेण चरन्तं पितरं तव&#xA;027a शलभा इव राजानः पतन्ति विधिचोदिताः&#xA;027c भीष्माग्निमभि सङ्क्रुद्धं विनाशाय सहस्रशः&#xA;028a न हि मोघः शरः कश्चिदासीद्भीष्मस्य संयुगे&#xA;028c नरनागाश्वकायेषु बहुत्वाल्लघुवेधिनः&#xA;029a भिनत्त्येकेन बाणेन सुमुक्तेन पतत्रिणा&#xA;029c गजकङ्कटसन्नाहं वज्रेणेवाचलोत्तमम्&#xA;030a द्वौ त्रीनपि गजारोहान्पिण्डितान्वर्मितानपि&#xA;030c नाराचेन सुतीक्ष्णेन निजघान पिता तव&#xA;031a यो यो भीष्मं नरव्याघ्रमभ्येति युधि कश्चन&#xA;031c मुहूर्तदृष्टः स मया पातितो भुवि दृश्यते&#xA;032a एवं सा धर्मराजस्य वध्यमाना महाचमूः&#xA;032c भीष्मेणातुलवीर्येण व्यशीर्यत सहस्रधा&#xA;033a प्रकीर्यत महासेना शरवर्षाभितापिता&#xA;033c पश्यतो वासुदेवस्य पार्थस्य च महात्मनः&#xA;034a यतमानापि ते वीरा द्रवमाणान्महारथान्&#xA;034c नाशक्नुवन्वारयितुं भीष्मबाणप्रपीडिताः&#xA;035a महेन्द्रसमवीर्येण वध्यमाना महाचमूः&#xA;035c अभज्यत महाराज न च द्वौ सह धावतः&#xA;036a आविद्धनरनागाश्वं पतितध्वजकूबरम्&#xA;036c अनीकं पाण्डुपुत्राणां हाहाभूतमचेतनम्&#xA;037a जघानात्र पिता पुत्रं पुत्रश्च पितरं तथा&#xA;037c प्रियं सखायं चाक्रन्दे सखा दैवबलात्कृतः&#xA;038a विमुच्य कवचानन्ये पाण्डुपुत्रस्य सैनिकाः&#xA;038c प्रकीर्य केशान्धावन्तः प्रत्यदृश्यन्त भारत&#xA;039a तद्गोकुलमिवोद्भ्रान्तमुद्भ्रान्तरथयूथपम्&#xA;039c ददृशे पाण्डुपुत्रस्य सैन्यमार्तस्वरं तदा&#xA;040a प्रभज्यमानं तत्सैन्यं दृष्ट्वा देवकिनन्दनः&#xA;040c उवाच पार्थं बीभत्सुं निगृह्य रथमुत्तमम्&#xA;041a अयं स कालः सम्प्राप्तः पार्थ यः काङ्क्षितस्त्वया&#xA;041c प्रहरास्मै नरव्याघ्र न चेन्मोहाद्विमुह्यसे&#xA;042a यत्त्वया कथितं वीर पुरा राज्ञां समागमे&#xA;042c भीष्मद्रोणमुखान्सर्वान्धार्तराष्ट्रस्य सैनिकान्&#xA;043a सानुबन्धान्हनिष्यामि ये मां योत्स्यन्ति संयुगे&#xA;043c इति तत्कुरु कौन्तेय सत्यं वाक्यमरिन्दम&#xA;044a बीभत्सो पश्य सैन्यं स्वं भज्यमानं समन्ततः&#xA;044c द्रवतश्च महीपालान्सर्वान्यौधिष्ठिरे बले&#xA;045a दृष्ट्वा हि समरे भीष्मं व्यात्ताननमिवान्तकम्&#xA;045c भयार्ताः सम्प्रणश्यन्ति सिंहं क्षुद्रमृगा इव&#xA;046a एवमुक्तः प्रत्युवाच वासुदेवं धनञ्जयः&#xA;046c चोदयाश्वान्यतो भीष्मो विगाह्यैतद्बलार्णवम्&#xA;047a ततोऽश्वान्रजतप्रख्यांश्चोदयामास माधवः&#xA;047c यतो भीष्मरथो राजन्दुष्प्रेक्ष्यो रश्मिमानिव&#xA;048a ततस्तत्पुनरावृत्तं युधिष्ठिरबलं महत्&#xA;048c दृष्ट्वा पार्थं महाबाहुं भीष्मायोद्यन्तमाहवे&#xA;049a ततो भीष्मः कुरुश्रेष्ठः सिंहवद्विनदन्मुहुः&#xA;049c धनञ्जयरथं तूर्णं शरवर्षैरवाकिरत्&#xA;050a क्षणेन स रथस्तस्य सहयः सहसारथिः&#xA;050c शरवर्षेण महता सञ्छन्नो न प्रकाशते&#xA;051a वासुदेवस्त्वसम्भ्रान्तो धैर्यमास्थाय सत्त्ववान्&#xA;051c चोदयामास तानश्वान्वितुन्नान्भीष्मसायकैः&#xA;052a ततः पार्थो धनुर्गृह्य दिव्यं जलदनिस्वनम्&#xA;052c पातयामास भीष्मस्य धनुश्छित्त्वा त्रिभिः शरैः&#xA;053a स च्छिन्नधन्वा कौरव्यः पुनरन्यन्महद्धनुः&#xA;053c निमेषान्तरमात्रेण सज्यं चक्रे पिता तव&#xA;054a विचकर्ष ततो दोर्भ्यां धनुर्जलदनिस्वनम्&#xA;054c अथास्य तदपि क्रुद्धश्चिच्छेद धनुरर्जुनः&#xA;055a तस्य तत्पूजयामास लाघवं शन्तनोः सुतः&#xA;055c साधु पार्थ महाबाहो साधु भो पाण्डुनन्दन&#xA;056a त्वय्येवैतद्युक्तरूपं महत्कर्म धनञ्जय&#xA;056c प्रीतोऽस्मि सुदृढं पुत्र कुरु युद्धं मया सह&#xA;057a इति पार्थं प्रशस्याथ प्रगृह्यान्यन्महद्धनुः&#xA;057c मुमोच समरे वीरः शरान्पार्थरथं प्रति&#xA;058a अदर्शयद्वासुदेवो हययाने परं बलम्&#xA;058c मोघान्कुर्वञ्शरांस्तस्य मण्डलान्यचरल्लघु&#xA;059a तथापि भीष्मः सुदृढं वासुदेवधनञ्जयौ&#xA;059c विव्याध निशितैर्बाणैः सर्वगात्रेषु मारिष&#xA;060a शुशुभाते नरव्याघ्रौ तौ भीष्मशरविक्षतौ&#xA;060c गोवृषाविव नर्दन्तौ विषाणोल्लिखिताङ्कितौ&#xA;061a पुनश्चापि सुसङ्क्रुद्धः शरैः सन्नतपर्वभिः&#xA;061c कृष्णयोर्युधि संरब्धो भीष्मो व्यावारयद्दिशः&#xA;062a वार्ष्णेयं च शरैस्तीक्ष्णैः कम्पयामास रोषितः&#xA;062c मुहुरभ्युत्स्मयन्भीष्मः प्रहस्य स्वनवत्तदा&#xA;063a ततः कृष्णस्तु समरे दृष्ट्वा भीष्मपराक्रमम्&#xA;063c सम्प्रेक्ष्य च महाबाहुः पार्थस्य मृदुयुद्धताम्&#xA;064a भीष्मं च शरवर्षाणि सृजन्तमनिशं युधि&#xA;064c प्रतपन्तमिवादित्यं मध्यमासाद्य सेनयोः&#xA;065a वरान्वरान्विनिघ्नन्तं पाण्डुपुत्रस्य सैनिकान्&#xA;065c युगान्तमिव कुर्वाणं भीष्मं यौधिष्ठिरे बले&#xA;066a अमृष्यमाणो भगवान्केशवः परवीरहा&#xA;066c अचिन्तयदमेयात्मा नास्ति यौधिष्ठिरं बलम्&#xA;067a एकाह्ना हि रणे भीष्मो नाशयेद्देवदानवान्&#xA;067c किमु पाण्डुसुतान्युद्धे सबलान्सपदानुगान्&#xA;068a द्रवते च महत्सैन्यं पाण्डवस्य महात्मनः&#xA;068c एते च कौरवास्तूर्णं प्रभग्नान्दृश्य सोमकान्&#xA;068e आद्रवन्ति रणे हृष्टा हर्षयन्तः पितामहम्&#xA;069a सोऽहं भीष्मं निहन्म्यद्य पाण्डवार्थाय दंशितः&#xA;069c भारमेतं विनेष्यामि पाण्डवानां महात्मनाम्&#xA;070a अर्जुनोऽपि शरैस्तीक्ष्णैर्वध्यमानो हि संयुगे&#xA;070c कर्तव्यं नाभिजानाति रणे भीष्मस्य गौरवात्&#xA;071a तथा चिन्तयतस्तस्य भूय एव पितामहः&#xA;071c प्रेषयामास सङ्क्रुद्धः शरान्पार्थरथं प्रति&#xA;072a तेषां बहुत्वाद्धि भृशं शराणां दिशोऽथ सर्वाः पिहिता बभूवुः&#xA;072c न चान्तरिक्षं न दिशो न भूमिर्न भास्करोऽदृश्यत रश्मिमाली&#xA;072e ववुश्च वातास्तुमुलाः सधूमा दिशश्च सर्वाः क्षुभिता बभूवुः&#xA;073a द्रोणो विकर्णोऽथ जयद्रथश्च भूरिश्रवाः कृतवर्मा कृपश्च&#xA;073c श्रुतायुरम्बष्ठपतिश्च राजा विन्दानुविन्दौ च सुदक्षिणश्च&#xA;074a प्राच्याश्च सौवीरगणाश्च सर्वे वसातयः क्षुद्रकमालवाश्च&#xA;074c किरीटिनं त्वरमाणाभिसस्रुर्निदेशगाः शान्तनवस्य राज्ञः&#xA;075a तं वाजिपादातरथौघजालैरनेकसाहस्रशतैर्ददर्श&#xA;075c किरीटिनं सम्परिवार्यमाणं शिनेर्नप्ता वारणयूथपैश्च&#xA;076a ततस्तु दृष्ट्वार्जुनवासुदेवौ पदातिनागाश्वरथैः समन्तात्&#xA;076c अभिद्रुतौ शस्त्रभृतां वरिष्ठौ शिनिप्रवीरोऽभिससार तूर्णम्&#xA;077a स तान्यनीकानि महाधनुष्माञ्शिनिप्रवीरः सहसाभिपत्य&#xA;077c चकार साहाय्यमथार्जुनस्य विष्णुर्यथा वृत्रनिषूदनस्य&#xA;078a विशीर्णनागाश्वरथध्वजौघं भीष्मेण वित्रासितसर्वयोधम्&#xA;078c युधिष्ठिरानीकमभिद्रवन्तं प्रोवाच सन्दृश्य शिनिप्रवीरः&#xA;079a क्व क्षत्रिया यास्यथ नैष धर्मः सतां पुरस्तात्कथितः पुराणैः&#xA;079c मा स्वां प्रतिज्ञां जहत प्रवीराः स्वं वीरधर्मं परिपालयध्वम्&#xA;080a तान्वासवानन्तरजो निशम्य नरेन्द्रमुख्यान्द्रवतः समन्तात्&#xA;080c पार्थस्य दृष्ट्वा मृदुयुद्धतां च भीष्मं च सङ्ख्ये समुदीर्यमाणम्&#xA;081a अमृष्यमाणः स ततो महात्मा यशस्विनं सर्वदशार्हभर्ता&#xA;081c उवाच शैनेयमभिप्रशंसन्दृष्ट्वा कुरूनापततः समन्तात्&#xA;082a ये यान्ति यान्त्वेव शिनिप्रवीर येऽपि स्थिताः सात्वत तेऽपि यान्तु&#xA;082c भीष्मं रथात्पश्य निपात्यमानं द्रोणं च सङ्ख्ये सगणं मयाद्य&#xA;083a नासौ रथः सात्वत कौरवाणां क्रुद्धस्य मुच्येत रणेऽद्य कश्चित्&#xA;083c तस्मादहं गृह्य रथाङ्गमुग्रं प्राणं हरिष्यामि महाव्रतस्य&#xA;084a निहत्य भीष्मं सगणं तथाजौ द्रोणञ्च शैनेय रथप्रवीरम्&#xA;084c प्रीतिं करिष्यामि धनञ्जयस्य राज्ञश्च भीमस्य तथाश्विनोश्च&#xA;085a निहत्य सर्वान्धृतराष्ट्रपुत्रांस्तत्पक्षिणो ये च नरेन्द्रमुख्याः&#xA;085c राज्येन राजानमजातशत्रुं सम्पादयिष्याम्यहमद्य हृष्टः&#xA;086a ततः सुनाभं वसुदेवपुत्रः सूर्यप्रभं वज्रसमप्रभावम्&#xA;086c क्षुरान्तमुद्यम्य भुजेन चक्रं रथादवप्लुत्य विसृज्य वाहान्&#xA;087a सङ्कम्पयन्गां चरणैर्महात्मा वेगेन कृष्णः प्रससार भीष्मम्&#xA;087c मदान्धमाजौ समुदीर्णदर्पः सिंहो जिघांसन्निव वारणेन्द्रम्&#xA;088a सोऽभ्यद्रवद्भीष्ममनीकमध्ये क्रुद्धो महेन्द्रावरजः प्रमाथी&#xA;088c व्यालम्बिपीतान्तपटश्चकाशे घनो यथा खेऽचिरभापिनद्धः&#xA;089a सुदर्शनं चास्य रराज शौरेस्तच्चक्रपद्मं सुभुजोरुनालम्&#xA;089c यथादिपद्मं तरुणार्कवर्णं रराज नारायणनाभिजातम्&#xA;090a तत्कृष्णकोपोदयसूर्यबुद्धं क्षुरान्ततीक्ष्णाग्रसुजातपत्रम्&#xA;090c तस्यैव देहोरुसरःप्ररूढं रराज नारायणबाहुनालम्&#xA;091a तमात्तचक्रं प्रणदन्तमुच्चैः क्रुद्धं महेन्द्रावरजं समीक्ष्य&#xA;091c सर्वाणि भूतानि भृशं विनेदुः क्षयं कुरूणामिति चिन्तयित्वा&#xA;092a स वासुदेवः प्रगृहीतचक्रः संवर्तयिष्यन्निव जीवलोकम्&#xA;092c अभ्युत्पतल्ँलोकगुरुर्बभासे भूतानि धक्ष्यन्निव कालवह्निः&#xA;093a तमापतन्तं प्रगृहीतचक्रं समीक्ष्य देवं द्विपदां वरिष्ठम्&#xA;093c असम्भ्रमात्कार्मुकबाणपाणी रथे स्थितः शान्तनवोऽभ्युवाच&#xA;094a एह्येहि देवेश जगन्निवास नमोऽस्तु ते शार्ङ्गरथाङ्गपाणे&#xA;094c प्रसह्य मां पातय लोकनाथ रथोत्तमाद्भूतशरण्य सङ्ख्ये&#xA;095a त्वया हतस्येह ममाद्य कृष्ण श्रेयः परस्मिन्निह चैव लोके&#xA;095c सम्भावितोऽस्म्यन्धकवृष्णिनाथ लोकैस्त्रिभिर्वीर तवाभियानात्&#xA;096a रथादवप्लुत्य ततस्त्वरावान्पार्थोऽप्यनुद्रुत्य यदुप्रवीरम्&#xA;096c जग्राह पीनोत्तमलम्बबाहुं बाह्वोर्हरिं व्यायतपीनबाहुः&#xA;097a निगृह्यमाणश्च तदादिदेवो भृशं सरोषः किल नाम योगी&#xA;097c आदाय वेगेन जगाम विष्णुर्जिष्णुं महावात इवैकवृक्षम्&#xA;098a पार्थस्तु विष्टभ्य बलेन पादौ भीष्मान्तिकं तूर्णमभिद्रवन्तम्&#xA;098c बलान्निजग्राह किरीटमाली पदेऽथ राजन्दशमे कथञ्चित्&#xA;099a अवस्थितं च प्रणिपत्य कृष्णं प्रीतोऽर्जुनः काञ्चनचित्रमाली&#xA;099c उवाच कोपं प्रतिसंहरेति गतिर्भवान्केशव पाण्डवानाम्&#xA;100a न हास्यते कर्म यथाप्रतिज्ञं पुत्रैः शपे केशव सोदरैश्च&#xA;100c अन्तं करिष्यामि यथा कुरूणां त्वयाहमिन्द्रानुज सम्प्रयुक्तः&#xA;101a ततः प्रतिज्ञां समयं च तस्मै जनार्दनः प्रीतमना निशम्य&#xA;101c स्थितः प्रिये कौरवसत्तमस्य रथं सचक्रः पुनरारुरोह&#xA;102a स तानभीषून्पुनराददानः प्रगृह्य शङ्खं द्विषतां निहन्ता&#xA;102c विनादयामास ततो दिशश्च स पाञ्चजन्यस्य रवेण शौरिः&#xA;103a व्याविद्धनिष्काङ्गदकुण्डलं तं रजोविकीर्णाञ्चितपक्ष्मनेत्रम्&#xA;103c विशुद्धदंष्ट्रं प्रगृहीतशङ्खं विचुक्रुशुः प्रेक्ष्य कुरुप्रवीराः&#xA;104a मृदङ्गभेरीपटहप्रणादा नेमिस्वना दुन्दुभिनिस्वनाश्च&#xA;104c ससिंहनादाश्च बभूवुरुग्राः सर्वेष्वनीकेषु ततः कुरूणाम्&#xA;105a गाण्डीवघोषः स्तनयित्नुकल्पो जगाम पार्थस्य नभो दिशश्च&#xA;105c जग्मुश्च बाणा विमलाः प्रसन्नाः सर्वा दिशः पाण्डवचापमुक्ताः&#xA;106a तं कौरवाणामधिपो बलेन भीष्मेण भूरिश्रवसा च सार्धम्&#xA;106c अभ्युद्ययावुद्यतबाणपाणिः कक्षं दिधक्षन्निव धूमकेतुः&#xA;107a अथार्जुनाय प्रजहार भल्लान्भूरिश्रवाः सप्त सुवर्णपुङ्खान्&#xA;107c दुर्योधनस्तोमरमुग्रवेगं शल्यो गदां शान्तनवश्च शक्तिम्&#xA;108a स सप्तभिः सप्त शरप्रवेकान्संवार्य भूरिश्रवसा विसृष्टान्&#xA;108c शितेन दुर्योधनबाहुमुक्तं क्षुरेण तत्तोमरमुन्ममाथ&#xA;109a ततः शुभामापततीं स शक्तिं विद्युत्प्रभां शान्तनवेन मुक्ताम्&#xA;109c गदां च मद्राधिपबाहुमुक्तां द्वाभ्यां शराभ्यां निचकर्त वीरः&#xA;110a ततो भुजाभ्यां बलवद्विकृष्य चित्रं धनुर्गाण्डिवमप्रमेयम्&#xA;110c माहेन्द्रमस्त्रं विधिवत्सुघोरं प्रादुश्चकाराद्भुतमन्तरिक्षे&#xA;111a तेनोत्तमास्त्रेण ततो महात्मा सर्वाण्यनीकानि महाधनुष्मान्&#xA;111c शरौघजालैर्विमलाग्निवर्णैर्निवारयामास किरीटमाली&#xA;112a शिलीमुखाः पार्थधनुःप्रमुक्ता रथान्ध्वजाग्राणि धनूंषि बाहून्&#xA;112c निकृत्य देहान्विविशुः परेषां नरेन्द्रनागेन्द्रतुरङ्गमाणाम्&#xA;113a ततो दिशश्चानुदिशश्च पार्थः शरैः सुधारैर्निशितैर्वितत्य&#xA;113c गाण्डीवशब्देन मनांसि तेषां किरीटमाली व्यथयां चकार&#xA;114a तस्मिंस्तथा घोरतमे प्रवृत्ते शङ्खस्वना दुन्दुभिनिस्वनाश्च&#xA;114c अन्तर्हिता गाण्डिवनिस्वनेन भभूवुरुग्राश्च रणप्रणादाः&#xA;115a गाण्डीवशब्दं तमथो विदित्वा विराटराजप्रमुखा नृवीराः&#xA;115c पाञ्चालराजो द्रुपदश्च वीरस्तं देशमाजग्मुरदीनसत्त्वाः&#xA;116a सर्वाणि सैन्यानि तु तावकानि यतो यतो गाण्डिवजः प्रणादः&#xA;116c ततस्ततः सन्नतिमेव जग्मुर्न तं प्रतीपोऽभिससार कश्चित्&#xA;117a तस्मिन्सुघोरे नृपसम्प्रहारे हताः प्रवीराः सरथाः ससूताः&#xA;117c गजाश्च नाराचनिपाततप्ता महापताकाः शुभरुक्मकक्ष्याः&#xA;118a परीतसत्त्वाः सहसा निपेतुः किरीटिना भिन्नतनुत्रकायाः&#xA;118c दृढाहताः पत्रिभिरुग्रवेगैः पार्थेन भल्लैर्निशितैः शिताग्रैः&#xA;119a निकृत्तयन्त्रा निहतेन्द्रकीला ध्वजा महान्तो ध्वजिनीमुखेषु&#xA;119c पदातिसङ्घाश्च रथाश्च सङ्ख्ये हयाश्च नागाश्च धनञ्जयेन&#xA;120a बाणाहतास्तूर्णमपेतसत्त्वा विष्टभ्य गात्राणि निपेतुरुर्व्याम्&#xA;120c ऐन्द्रेण तेनास्त्रवरेण राजन्महाहवे भिन्नतनुत्रदेहाः&#xA;121a ततः शरौघैर्निशितैः किरीटिना नृदेहशस्त्रक्षतलोहितोदा&#xA;121c नदी सुघोरा नरदेहफेना प्रवर्तिता तत्र रणाजिरे वै&#xA;122a वेगेन सातीव पृथुप्रवाहा प्रसुस्रुता भैरवारावरूपा&#xA;122c परेतनागाश्वशरीररोधा नरान्त्रमज्जाभृतमांसपङ्का&#xA;123a प्रभूतरक्षोगणभूतसेविता शिरःकपालाकुलकेशशाद्वला&#xA;123c शरीरसङ्घातसहस्रवाहिनी विशीर्णनानाकवचोर्मिसङ्कुला&#xA;124a नराश्वनागास्थिनिकृत्तशर्करा विनाशपातालवती भयावहा&#xA;124c तां कङ्कमालावृतगृध्रकह्वैः क्रव्यादसङ्घैश्च तरक्षुभिश्च&#xA;125a उपेतकूलां ददृशुः समन्तात्क्रूरां महावैतरणीप्रकाशाम्&#xA;125c प्रवर्तितामर्जुनबाणसङ्घैर्मेदोवसासृक्प्रवहां सुभीमाम्&#xA;126a ते चेदिपाञ्चालकरूषमत्स्याः पार्थाश्च सर्वे सहिताः प्रणेदुः&#xA;126c वित्रास्य सेनां ध्वजिनीपतीनां सिंहो मृगाणामिव यूथसङ्घान्&#xA;126e विनेदतुस्तावतिहर्षयुक्तौ गाण्डीवधन्वा च जनार्दनश्च&#xA;127a ततो रविं संहृतरश्मिजालं दृष्ट्वा भृशं शस्त्रपरिक्षताङ्गाः&#xA;127c तदैन्द्रमस्त्रं विततं सुघोरमसह्यमुद्वीक्ष्य युगान्तकल्पम्&#xA;128a अथापयानं कुरवः सभीष्माः सद्रोणदुर्योधनबाह्लिकाश्च&#xA;128c चक्रुर्निशां सन्धिगतां समीक्ष्य विभावसोर्लोहितराजियुक्ताम्&#xA;129a अवाप्य कीर्तिं च यशश्च लोके विजित्य शत्रूंश्च धनञ्जयोऽपि&#xA;129c ययौ नरेन्द्रैः सह सोदरैश्च समाप्तकर्मा शिबिरं निशायाम्&#xA;129e ततः प्रजज्ञे तुमुलः कुरूणां निशामुखे घोरतरः प्रणादः&#xA;130a रणे रथानामयुतं निहत्य हता गजाः सप्तशतार्जुनेन&#xA;130c प्राच्याश्च सौवीरगणाश्च सर्वे निपातिताः क्षुद्रकमालवाश्च&#xA;130e महत्कृतं कर्म धनञ्जयेन कर्तुं यथा नार्हति कश्चिदन्यः&#xA;131a श्रुतायुरम्बष्ठपतिश्च राजा तथैव दुर्मर्षणचित्रसेनौ&#xA;131c द्रोणः कृपः सैन्धवबाह्लिकौ च भूरिश्रवाः शल्यशलौ च राजन्&#xA;131e स्वबाहुवीर्येण जिताः सभीष्माः किरीटिना लोकमहारथेन&#xA;132a इति ब्रुवन्तः शिबिराणि जग्मुः सर्वे गणा भारत ये त्वदीयाः&#xA;132c उल्कासहस्रैश्च सुसम्प्रदीप्तैर्विभ्राजमानैश्च तथा प्रदीपैः&#xA;132e किरीटिवित्रासितसर्वयोधा चक्रे निवेशं ध्वजिनी कुरूणाम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/056/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/056/</guid>
      <description>&lt;p&gt;BR-06-04-056001  सञ्जय उवाच&#xA;BR-06-04-056001a व्युष्टां निशां भारत भारतानामनीकिनीनां प्रमुखे महात्मा&#xA;BR-06-04-056001c ययौ सपत्नान्प्रति जातकोपो वृतः समग्रेण बलेन भीष्मः&#xA;BR-06-04-056002a तं द्रोणदुर्योधनबाह्लिकाश्च तथैव दुर्मर्षणचित्रसेनौ&#xA;BR-06-04-056002c जयद्रथश्चातिबलो बलौघैर्नृपास्तथान्येऽनुययुः समन्तात्&#xA;BR-06-04-056003a स तैर्महद्भिश्च महारथैश्च तेजस्विभिर्वीर्यवद्भिश्च राजन्&#xA;BR-06-04-056003c रराज राजोत्तम राजमुख्यैर्वृतः स देवैरिव वज्रपाणिः&#xA;BR-06-04-056004a तस्मिन्ननीकप्रमुखे विषक्ता दोधूयमानाश्च महापताकाः&#xA;BR-06-04-056004c सुरक्तपीतासितपाण्डुराभा महागजस्कन्धगता विरेजुः&#xA;BR-06-04-056005a सा वाहिनी शान्तनवेन राज्ञा महारथैर्वारणवाजिभिश्च&#xA;BR-06-04-056005c बभौ सविद्युत्स्तनयित्नुकल्पा जलागमे द्यौरिव जातमेघा&#xA;BR-06-04-056006a ततो रणायाभिमुखी प्रयाता प्रत्यर्जुनं शान्तनवाभिगुप्ता&#xA;BR-06-04-056006c सेना महोग्रा सहसा कुरूणां वेगो यथा भीम इवापगायाः&#xA;BR-06-04-056007a तं व्यालनानाविधगूढसारं गजाश्वपादातरथौघपक्षम्&#xA;BR-06-04-056007c व्यूहं महामेघसमं महात्मा ददर्श दूरात्कपिराजकेतुः&#xA;BR-06-04-056008a स निर्ययौ केतुमता रथेन नरर्षभः श्वेतहयेन वीरः&#xA;BR-06-04-056008c वरूथिना सैन्यमुखे महात्मा वधे धृतः सर्वसपत्नयूनाम्&#xA;BR-06-04-056009a सूपस्करं सोत्तरबन्धुरेषं यत्तं यदूनामृषभेण सङ्ख्ये&#xA;BR-06-04-056009c कपिध्वजं प्रेक्ष्य विषेदुराजौ सहैव पुत्रैस्तव कौरवेयाः&#xA;BR-06-04-056010a प्रकर्षता गुप्तमुदायुधेन किरीटिना लोकमहारथेन&#xA;BR-06-04-056010c तं व्यूहराजं ददृशुस्त्वदीयाश्चतुश्चतुर्व्यालसहस्रकीर्णम्&#xA;BR-06-04-056011a यथा हि पूर्वेऽहनि धर्मराज्ञा व्यूहः कृतः कौरवनन्दनेन&#xA;BR-06-04-056011c तथा तथोद्देशमुपेत्य तस्थुः पाञ्चालमुख्यैः सह चेदिमुख्याः&#xA;BR-06-04-056012a ततो महावेगसमाहतानि भेरीसहस्राणि विनेदुराजौ&#xA;BR-06-04-056012c शङ्खस्वना दुन्दुभिनिस्वनाश्च सर्वेष्वनीकेषु ससिंहनादाः&#xA;BR-06-04-056013a ततः सबाणानि महास्वनानि विस्फार्यमाणानि धनूंषि वीरैः&#xA;BR-06-04-056013c क्षणेन भेरीपणवप्रणादानन्तर्दधुः शङ्खमहास्वनाश्च&#xA;BR-06-04-056014a तच्छङ्खशब्दावृतमन्तरिक्षमुद्धूतभौमद्रुतरेणुजालम्&#xA;BR-06-04-056014c महावितानावततप्रकाशमालोक्य वीराः सहसाभिपेतुः&#xA;BR-06-04-056015a रथी रथेनाभिहतः ससूतः पपात साश्वः सरथः सकेतुः&#xA;BR-06-04-056015c गजो गजेनाभिहतः पपात पदातिना चाभिहतः पदातिः&#xA;BR-06-04-056016a आवर्तमानान्यभिवर्तमानैर्बाणैः क्षतान्यद्भुतदर्शनानि&#xA;BR-06-04-056016c प्रासैश्च खड्गैश्च समाहतानि सदश्ववृन्दानि सदश्ववृन्दैः&#xA;BR-06-04-056017a सुवर्णतारागणभूषितानि शरावराणि प्रहितानि वीरैः&#xA;BR-06-04-056017c विदार्यमाणानि परश्वधैश्च प्रासैश्च खड्गैश्च निपेतुरुर्व्याम्&#xA;BR-06-04-056018a गजैर्विषाणैर्वरहस्तरुग्णाः केचित्ससूता रथिनः प्रपेतुः&#xA;BR-06-04-056018c गजर्षभाश्चापि रथर्षभेण निपेतिरे बाणहताः पृथिव्याम्&#xA;BR-06-04-056019a गजौघवेगोद्धतसादितानां श्रुत्वा निषेदुर्वसुधां मनुष्याः&#xA;BR-06-04-056019c आर्तस्वरं सादिपदातियूनां विषाणगात्रावरताडितानाम्&#xA;BR-06-04-056020a सम्भ्रान्तनागाश्वरथे प्रसूते महाभये सादिपदातियूनाम्&#xA;BR-06-04-056020c महारथैः सम्परिवार्यमाणं ददर्श भीष्मः कपिराजकेतुम्&#xA;BR-06-04-056021a तं पञ्चतालोच्छ्रिततालकेतुः सदश्ववेगोद्धतवीर्ययातः&#xA;BR-06-04-056021c महास्त्रबाणाशनिदीप्तमार्गं किरीटिनं शान्तनवोऽभ्यधावत्&#xA;BR-06-04-056022a तथैव शक्रप्रतिमानकल्पमिन्द्रात्मजं द्रोणमुखाभिसस्रुः&#xA;BR-06-04-056022c कृपश्च शल्यश्च विविंशतिश्च दुर्योधनः सौमदत्तिश्च राजन्&#xA;BR-06-04-056023a ततो रथानीकमुखादुपेत्य सर्वास्त्रवित्काञ्चनचित्रवर्मा&#xA;BR-06-04-056023c जवेन शूरोऽभिससार सर्वांस्तथार्जुनस्यात्र सुतोऽभिमन्युः&#xA;BR-06-04-056024a तेषां महास्त्राणि महारथानामसक्तकर्मा विनिहत्य कार्ष्णिः&#xA;BR-06-04-056024c बभौ महामन्त्रहुतार्चिमाली सदोगतः सन्भगवानिवाग्निः&#xA;BR-06-04-056025a ततः स तूर्णं रुधिरोदफेनां कृत्वा नदीं वैशसने रिपूणाम्&#xA;BR-06-04-056025c जगाम सौभद्रमतीत्य भीष्मो महारथं पार्थमदीनसत्त्वः&#xA;BR-06-04-056026a ततः प्रहस्याद्भुतदर्शनेन गाण्डीवनिर्ह्रादमहास्वनेन&#xA;BR-06-04-056026c विपाठजालेन महास्त्रजालं विनाशयामास किरीटमाली&#xA;BR-06-04-056027a तमुत्तमं सर्वधनुर्धराणामसक्तकर्मा कपिराजकेतुः&#xA;BR-06-04-056027c भीष्मं महात्माभिववर्ष तूर्णं शरौघजालैर्विमलैश्च भल्लैः&#xA;BR-06-04-056028a एवंविधं कार्मुकभीमनादमदीनवत्सत्पुरुषोत्तमाभ्याम्&#xA;BR-06-04-056028c ददर्श लोकः कुरुसृञ्जयाश्च तद्द्वैरथं भीष्मधनञ्जयाभ्याम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/057/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/057/</guid>
      <description>&lt;p&gt;001  सञ्जय उवाच&#xA;001a द्रौणिर्भूरिश्रवाः शल्यश्चित्रसेनश्च मारिष&#xA;001c पुत्रः सांयमनेश्चैव सौभद्रं समयोधयन्&#xA;002a संसक्तमतितेजोभिस्तमेकं ददृशुर्जनाः&#xA;002c पञ्चभिर्मनुजव्याघ्रैर्गजैः सिंहशिशुं यथा&#xA;003a नाभिलक्ष्यतया कश्चिन्न शौर्ये न पराक्रमे&#xA;003c बभूव सदृशः कार्ष्णेर्नास्त्रे नापि च लाघवे&#xA;004a तथा तमात्मजं युद्धे विक्रमन्तमरिन्दमम्&#xA;004c दृष्ट्वा पार्थो रणे यत्तः सिंहनादमथोऽनदत्&#xA;005a पीडयानं च तत्सैन्यं पौत्रं तव विशाम्पते&#xA;005c दृष्ट्वा त्वदीया राजेन्द्र समन्तात्पर्यवारयन्&#xA;006a ध्वजिनीं धार्तराष्ट्राणां दीनशत्रुरदीनवत्&#xA;006c प्रत्युद्ययौ स सौभद्रस्तेजसा च बलेन च&#xA;007a तस्य लाघवमार्गस्थमादित्यसदृशप्रभम्&#xA;007c व्यदृश्यत महच्चापं समरे युध्यतः परैः&#xA;008a स द्रौणिमिषुणैकेन विद्ध्वा शल्यं च पञ्चभिः&#xA;008c ध्वजं सांयमनेश्चापि सोऽष्टाभिरपवर्जयत्&#xA;009a रुक्मदण्डां महाशक्तिं प्रेषितां सौमदत्तिना&#xA;009c शितेनोरगसङ्काशां पत्रिणा विजहार ताम्&#xA;010a शल्यस्य च महाघोरानस्यतः शतशः शरान्&#xA;010c निवार्यार्जुनदायादो जघान समरे हयान्&#xA;011a भूरिश्रवाश्च शल्यश्च द्रौणिः सांयमनिः शलः&#xA;011c नाभ्यवर्तन्त संरब्धाः कार्ष्णेर्बाहुबलाश्रयात्&#xA;012a ततस्त्रिगर्ता राजेन्द्र मद्राश्च सह केकयैः&#xA;012c पञ्चत्रिंशतिसाहस्रास्तव पुत्रेण चोदिताः&#xA;013a धनुर्वेदविदो मुख्या अजेयाः शत्रुभिर्युधि&#xA;013c सहपुत्रं जिघांसन्तं परिवव्रुः किरीटिनम्&#xA;014a तौ तु तत्र पितापुत्रौ परिक्षिप्तौ रथर्षभौ&#xA;014c ददर्श राजन्पाञ्चाल्यः सेनापतिरमित्रजित्&#xA;015a स वारणरथौघानां सहस्रैर्बहुभिर्वृतः&#xA;015c वाजिभिः पत्तिभिश्चैव वृतः शतसहस्रशः&#xA;016a धनुर्विस्फार्य सङ्क्रुद्धश्चोदयित्वा वरूथिनीम्&#xA;016c ययौ तन्मद्रकानीकं केकयांश्च परन्तपः&#xA;017a तेन कीर्तिमता गुप्तमनीकं दृढधन्वना&#xA;017c प्रयुक्तरथनागाश्वं योत्स्यमानमशोभत&#xA;018a सोऽर्जुनं प्रमुखे यान्तं पाञ्चाल्यः कुरुनन्दन&#xA;018c त्रिभिः शारद्वतं बाणैर्जत्रुदेशे समर्पयत्&#xA;019a ततः स मद्रकान्हत्वा दशभिर्दशभिः शरैः&#xA;019c हृष्ट एको जघानाश्वं भल्लेन कृतवर्मणः&#xA;020a दमनं चापि दायादं पौरवस्य महात्मनः&#xA;020c जघान विपुलाग्रेण नाराचेन परन्तपः&#xA;021a ततः सांयमनेः पुत्रः पाञ्चाल्यं युद्धदुर्मदम्&#xA;021c अविध्यत्त्रिंशता बाणैर्दशभिश्चास्य सारथिम्&#xA;022a सोऽतिविद्धो महेष्वासः सृक्किणी परिसंलिहन्&#xA;022c भल्लेन भृशतीक्ष्णेन निचकर्तास्य कार्मुकम्&#xA;023a अथैनं पञ्चविंशत्या क्षिप्रमेव समर्पयत्&#xA;023c अश्वांश्चास्यावधीद्राजन्नुभौ तौ पार्ष्णिसारथी&#xA;024a स हताश्वे रथे तिष्ठन्ददर्श भरतर्षभ&#xA;024c पुत्रः सांयमनेः पुत्रं पाञ्चाल्यस्य महात्मनः&#xA;025a स सङ्गृह्य महाघोरं निस्त्रिंशवरमायसम्&#xA;025c पदातिस्तूर्णमभ्यर्छद्रथस्थं द्रुपदात्मजम्&#xA;026a तं महौघमिवायान्तं खात्पतन्तमिवोरगम्&#xA;026c भ्रान्तावरणनिस्त्रिंशं कालोत्सृष्टमिवान्तकम्&#xA;027a दीप्यन्तमिव शस्त्रार्च्या मत्तवारणविक्रमम्&#xA;027c अपश्यन्पाण्डवास्तत्र धृष्टद्युम्नश्च पार्षतः&#xA;028a तस्य पाञ्चालपुत्रस्तु प्रतीपमभिधावतः&#xA;028c शितनिस्त्रिंशहस्तस्य शरावरणधारिणः&#xA;029a बाणवेगमतीतस्य रथाभ्याशमुपेयुषः&#xA;029c त्वरन्सेनापतिः क्रुद्धो बिभेद गदया शिरः&#xA;030a तस्य राजन्सनिस्त्रिंशं सुप्रभं च शरावरम्&#xA;030c हतस्य पततो हस्ताद्वेगेन न्यपतद्भुवि&#xA;031a तं निहत्य गदाग्रेण लेभे स परमं यशः&#xA;031c पुत्रः पाञ्चालराजस्य महात्मा भीमविक्रमः&#xA;032a तस्मिन्हते महेष्वासे राजपुत्रे महारथे&#xA;032c हाहाकारो महानासीत्तव सैन्यस्य मारिष&#xA;033a ततः सांयमनिः क्रुद्धो दृष्ट्वा निहतमात्मजम्&#xA;033c अभिदुद्राव वेगेन पाञ्चाल्यं युद्धदुर्मदम्&#xA;034a तौ तत्र समरे वीरौ समेतौ रथिनां वरौ&#xA;034c ददृशुः सर्वराजानः कुरवः पाण्डवास्तथा&#xA;035a ततः सांयमनिः क्रुद्धः पार्षतं परवीरहा&#xA;035c आजघान त्रिभिर्बाणैस्तोत्त्रैरिव महाद्विपम्&#xA;036a तथैव पार्षतं शूरं शल्यः समितिशोभनः&#xA;036c आजघानोरसि क्रुद्धस्ततो युद्धमवर्तत&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/058/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/058/</guid>
      <description>&lt;p&gt;001  धृतराष्ट्र उवाच&#xA;001a दैवमेव परं मन्ये पौरुषादपि सञ्जय&#xA;001c यत्सैन्यं मम पुत्रस्य पाण्डुसैन्येन वध्यते&#xA;002a नित्यं हि मामकांस्तात हतानेव हि शंससि&#xA;002c अव्यग्रांश्च प्रहृष्टांश्च नित्यं शंससि पाण्डवान्&#xA;003a हीनान्पुरुषकारेण मामकानद्य सञ्जय&#xA;003c पतितान्पात्यमानांश्च हतानेव च शंससि&#xA;004a युध्यमानान्यथाशक्ति घटमानाञ्जयं प्रति&#xA;004c पाण्डवा विजयन्त्येव जीयन्ते चैव मामकाः&#xA;005a सोऽहं तीव्राणि दुःखानि दुर्योधनकृतानि च&#xA;005c अश्रौषं सततं तात दुःसहानि बहूनि च&#xA;006a तमुपायं न पश्यामि जीयेरन्येन पाण्डवाः&#xA;006c मामका वा जयं युद्धे प्राप्नुयुर्येन सञ्जय&#xA;007  सञ्जय उवाच&#xA;007a क्षयं मनुष्यदेहानां गजवाजिरथक्षयम्&#xA;007c शृणु राजन्स्थिरो भूत्वा तवैवापनयो महान्&#xA;008a धृष्टद्युम्नस्तु शल्येन पीडितो नवभिः शरैः&#xA;008c पीडयामास सङ्क्रुद्धो मद्राधिपतिमायसैः&#xA;009a तत्राद्भुतमपश्याम पार्षतस्य पराक्रमम्&#xA;009c न्यवारयत यत्तूर्णं शल्यं समितिशोभनम्&#xA;010a नान्तरं ददृशे कश्चित्तयोः संरब्धयो रणे&#xA;010c मुहूर्तमिव तद्युद्धं तयोः सममिवाभवत्&#xA;011a ततः शल्यो महाराज धृष्टद्युम्नस्य संयुगे&#xA;011c धनुश्चिच्छेद भल्लेन पीतेन निशितेन च&#xA;012a अथैनं शरवर्षेण छादयामास भारत&#xA;012c गिरिं जलागमे यद्वज्जलदा जलधारिणः&#xA;013a अभिमन्युस्तु सङ्क्रुद्धो धृष्टद्युम्ने निपीडिते&#xA;013c अभिदुद्राव वेगेन मद्रराजरथं प्रति&#xA;014a ततो मद्राधिपरथं कार्ष्णिः प्राप्यातिकोपनः&#xA;014c आर्तायनिममेयात्मा विव्याध विशिखैस्त्रिभिः&#xA;015a ततस्तु तावका राजन्परीप्सन्तोऽऽर्जुनिं रणे&#xA;015c मद्रराजरथं तूर्णं परिवार्यावतस्थिरे&#xA;016a दुर्योधनो विकर्णश्च दुःशासनविविंशती&#xA;016c दुर्मर्षणो दुःसहश्च चित्रसेनश्च दुर्मुखः&#xA;017a सत्यव्रतश्च भद्रं ते पुरुमित्रश्च भारत&#xA;017c एते मद्राधिपरथं पालयन्तः स्थिता रणे&#xA;018a तान्भीमसेनः सङ्क्रुद्धो धृष्टद्युम्नश्च पार्षतः&#xA;018c द्रौपदेयाभिमन्युश्च माद्रीपुत्रौ च पाण्डवौ&#xA;019a नानारूपाणि शस्त्राणि विसृजन्तो विशाम्पते&#xA;019c अभ्यवर्तन्त संहृष्टाः परस्परवधैषिणः&#xA;019e ते वै समीयुः सङ्ग्रामे राजन्दुर्मन्त्रिते तव&#xA;020a तस्मिन्दाशरथे युद्धे वर्तमाने भयावहे&#xA;020c तावकानां परेषां च प्रेक्षका रथिनोऽभवन्&#xA;021a शस्त्राण्यनेकरूपाणि विसृजन्तो महारथाः&#xA;021c अन्योन्यमभिनर्दन्तः सम्प्रहारं प्रचक्रिरे&#xA;022a ते यत्ता जातसंरम्भाः सर्वेऽन्योन्यं जिघांसवः&#xA;022c महास्त्राणि विमुञ्चन्तः समापेतुरमर्षणाः&#xA;023a दुर्योधनस्तु सङ्क्रुद्धो धृष्टद्युम्नं महारणे&#xA;023c विव्याध निशितैर्बाणैश्चतुर्भिस्त्वरितो भृशम्&#xA;024a दुर्मर्षणश्च विंशत्या चित्रसेनश्च पञ्चभिः&#xA;024c दुर्मुखो नवभिर्बाणैर्दुःसहश्चापि सप्तभिः&#xA;024e विविंशतिः पञ्चभिश्च त्रिभिर्दुःशासनस्तथा&#xA;025a तान्प्रत्यविध्यद्राजेन्द्र पार्षतः शत्रुतापनः&#xA;025c एकैकं पञ्चविंशत्या दर्शयन्पाणिलाघवम्&#xA;026a सत्यव्रतं तु समरे पुरुमित्रं च भारत&#xA;026c अभिमन्युरविध्यत्तौ दशभिर्दशभिः शरैः&#xA;027a माद्रीपुत्रौ तु समरे मातुलं मातृनन्दनौ&#xA;027c छादयेतां शरव्रातैस्तदद्भुतमिवाभवत्&#xA;028a ततः शल्यो महाराज स्वस्रीयौ रथिनां वरौ&#xA;028c शरैर्बहुभिरानर्छत्कृतप्रतिकृतैषिणौ&#xA;028e छाद्यमानौ ततस्तौ तु माद्रीपुत्रौ न चेलतुः&#xA;029a अथ दुर्योधनं दृष्ट्वा भीमसेनो महाबलः&#xA;029c विधित्सुः कलहस्यान्तं गदां जग्राह पाण्डवः&#xA;030a तमुद्यतगदं दृष्ट्वा कैलासमिव शृङ्गिणम्&#xA;030c भीमसेनं महाबाहुं पुत्रास्ते प्राद्रवन्भयात्&#xA;031a दुर्योधनस्तु सङ्क्रुद्धो मागधं समचोदयत्&#xA;031c अनीकं दशसाहस्रं कुञ्जराणां तरस्विनाम्&#xA;031e मागधं पुरतः कृत्वा भीमसेनं समभ्ययात्&#xA;032a आपतन्तं च तं दृष्ट्वा गजानीकं वृकोदरः&#xA;032c गदापाणिरवारोहद्रथात्सिंह इवोन्नदन्&#xA;033a अद्रिसारमयीं गुर्वीं प्रगृह्य महतीं गदाम्&#xA;033c अभ्यधावद्गजानीकं व्यादितास्य इवान्तकः&#xA;034a स गजान्गदया निघ्नन्व्यचरत्समरे बली&#xA;034c भीमसेनो महाबाहुः सवज्र इव वासवः&#xA;035a तस्य नादेन महता मनोहृदयकम्पिना&#xA;035c व्यत्यचेष्टन्त संहत्य गजा भीमस्य नर्दतः&#xA;036a ततस्तु द्रौपदीपुत्राः सौभद्रश्च महारथः&#xA;036c नकुलः सहदेवश्च धृष्टद्युम्नश्च पार्षतः&#xA;037a पृष्ठं भीमस्य रक्षन्तः शरवर्षेण वारणान्&#xA;037c अभ्यधावन्त वर्षन्तो मेघा इव गिरीन्यथा&#xA;038a क्षुरैः क्षुरप्रैर्भल्लैश्च पीतैरञ्जलिकैरपि&#xA;038c पातयन्तोत्तमाङ्गानि पाण्डवा गजयोधिनाम्&#xA;039a शिरोभिः प्रपतद्भिश्च बाहुभिश्च विभूषितैः&#xA;039c अश्मवृष्टिरिवाभाति पाणिभिश्च सहाङ्कुशैः&#xA;040a हृतोत्तमाङ्गाः स्कन्धेषु गजानां गजयोधिनः&#xA;040c अदृश्यन्ताचलाग्रेषु द्रुमा भग्नशिखा इव&#xA;041a धृष्टद्युम्नहतानन्यानपश्याम महागजान्&#xA;041c पतितान्पात्यमानांश्च पार्षतेन महात्मना&#xA;042a मागधोऽथ महीपालो गजमैरावतोपमम्&#xA;042c प्रेषयामास समरे सौभद्रस्य रथं प्रति&#xA;043a तमापतन्तं सम्प्रेक्ष्य मागधस्य गजोत्तमम्&#xA;043c जघानैकेषुणा वीरः सौभद्रः परवीरहा&#xA;044a तस्यावर्जितनागस्य कार्ष्णिः परपुरञ्जयः&#xA;044c राज्ञो रजतपुङ्खेन भल्लेनापहरच्छिरः&#xA;045a विगाह्य तद्गजानीकं भीमसेनोऽपि पाण्डवः&#xA;045c व्यचरत्समरे मृद्नन्गजानिन्द्रो गिरीनिव&#xA;046a एकप्रहाराभिहतान्भीमसेनेन कुञ्जरान्&#xA;046c अपश्याम रणे तस्मिन्गिरीन्वज्रहतानिव&#xA;047a भग्नदन्तान्भग्नकटान्भग्नसक्थांश्च वारणान्&#xA;047c भग्नपृष्ठान्भग्नकुम्भान्निहतान्पर्वतोपमान्&#xA;048a नदतः सीदतश्चान्यान्विमुखान्समरे गजान्&#xA;048c विमूत्रान्भग्नसंविग्नांस्तथा विशकृतोऽपरान्&#xA;049a भीमसेनस्य मार्गेषु गतासून्पर्वतोपमान्&#xA;049c अपश्याम हतान्नागान्निष्टनन्तस्तथापरे&#xA;050a वमन्तो रुधिरं चान्ये भिन्नकुम्भा महागजाः&#xA;050c विह्वलन्तो गता भूमिं शैला इव धरातले&#xA;051a मेदोरुधिरदिग्धाङ्गो वसामज्जासमुक्षितः&#xA;051c व्यचरत्समरे भीमो दण्डपाणिरिवान्तकः&#xA;052a गजानां रुधिराक्तां तां गदां बिभ्रद्वृकोदरः&#xA;052c घोरः प्रतिभयश्चासीत्पिनाकीव पिनाकधृक्&#xA;053a निर्मथ्यमानाः क्रुद्धेन भीमसेनेन दन्तिनः&#xA;053c सहसा प्राद्रवञ्शिष्टा मृद्नन्तस्तव वाहिनीम्&#xA;054a तं हि वीरं महेष्वासाः सौभद्रप्रमुखा रथाः&#xA;054c पर्यरक्षन्त युध्यन्तं वज्रायुधमिवामराः&#xA;055a शोणिताक्तां गदां बिभ्रदुक्षितो गजशोणितैः&#xA;055c कृतान्त इव रौद्रात्मा भीमसेनो व्यदृश्यत&#xA;056a व्यायच्छमानं गदया दिक्षु सर्वासु भारत&#xA;056c नृत्यमानमपश्याम नृत्यन्तमिव शङ्करम्&#xA;057a यमदण्डोपमां गुर्वीमिन्द्राशनिसमस्वनाम्&#xA;057c अपश्याम महाराज रौद्रां विशसनीं गदाम्&#xA;058a विमिश्रां केशमज्जाभिः प्रदिग्धां रुधिरेण च&#xA;058c पिनाकमिव रुद्रस्य क्रुद्धस्याभिघ्नतः पशून्&#xA;059a यथा पशूनां सङ्घातं यष्ट्या पालः प्रकालयेत्&#xA;059c तथा भीमो गजानीकं गदया पर्यकालयत्&#xA;060a गदया वध्यमानास्ते मार्गणैश्च समन्ततः&#xA;060c स्वान्यनीकानि मृद्नन्तः प्राद्रवन्कुञ्जरास्तव&#xA;061a महावात इवाभ्राणि विधमित्वा स वारणान्&#xA;061c अतिष्ठत्तुमुले भीमः श्मशान इव शूलभृत्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/059/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/059/</guid>
      <description>&lt;p&gt;001  सञ्जय उवाच&#xA;001a तस्मिन्हते गजानीके पुत्रो दुर्योधनस्तव&#xA;001c भीमसेनं घ्नतेत्येवं सर्वसैन्यान्यचोदयत्&#xA;002a ततः सर्वाण्यनीकानि तव पुत्रस्य शासनात्&#xA;002c अभ्यद्रवन्भीमसेनं नदन्तं भैरवान्रवान्&#xA;003a तं बलौघमपर्यन्तं देवैरपि दुरुत्सहम्&#xA;003c आपतन्तं सुदुष्पारं समुद्रमिव पर्वणि&#xA;004a रथनागाश्वकलिलं शङ्खदुन्दुभिनादितम्&#xA;004c अथानन्तमपारं च नरेन्द्रस्तिमितह्रदम्&#xA;005a तं भीमसेनः समरे महोदधिमिवापरम्&#xA;005c सेनासागरमक्षोभ्यं वेलेव समवारयत्&#xA;006a तदाश्चर्यमपश्याम श्रद्धेयमपि चाद्भुतम्&#xA;006c भीमसेनस्य समरे राजन्कर्मातिमानुषम्&#xA;007a उदीर्णां पृथिवीं सर्वां साश्वां सरथकुञ्जराम्&#xA;007c असम्भ्रमं भीमसेनो गदया समताडयत्&#xA;008a स संवार्य बलौघांस्तान्गदया रथिनां वरः&#xA;008c अतिष्ठत्तुमुले भीमो गिरिर्मेरुरिवाचलः&#xA;009a तस्मिन्सुतुमुले घोरे काले परमदारुणे&#xA;009c भ्रातरश्चैव पुत्राश्च धृष्टद्युम्नश्च पार्षतः&#xA;010a द्रौपदेयाभिमन्युश्च शिखण्डी च महारथः&#xA;010c न प्राजहन्भीमसेनं भये जाते महाबलम्&#xA;011a ततः शैक्यायसीं गुर्वीं प्रगृह्य महतीं गदाम्&#xA;011c अवधीत्तावकान्योधान्दण्डपाणिरिवान्तकः&#xA;011e पोथयन्रथवृन्दानि वाजिवृन्दानि चाभिभूः&#xA;012a व्यचरत्समरे भीमो युगान्ते पावको यथा&#xA;012c विनिघ्नन्समरे सर्वान्युगान्ते कालवद्विभुः&#xA;013a ऊरुवेगेन सङ्कर्षन्रथजालानि पाण्डवः&#xA;013c प्रमर्दयन्गजान्सर्वान्नड्वलानीव कुञ्जरः&#xA;014a मृद्नन्रथेभ्यो रथिनो गजेभ्यो गजयोधिनः&#xA;014c सादिनश्चाश्वपृष्ठेभ्यो भूमौ चैव पदातिनः&#xA;015a तत्र तत्र हतैश्चापि मनुष्यगजवाजिभिः&#xA;015c रणाङ्गणं तदभवन्मृत्योराघातसमन्निभम्&#xA;016a पिनाकमिव रुद्रस्य क्रुद्धस्याभिघ्नतः पशून्&#xA;016c यमदण्डोपमामुग्रामिन्द्राशनिसमस्वनाम्&#xA;016e ददृशुर्भीमसेनस्य रौद्रां विशसनीं गदाम्&#xA;017a आविध्यतो गदां तस्य कौन्तेयस्य महात्मनः&#xA;017c बभौ रूपं महाघोरं कालस्येव युगक्षये&#xA;018a तं तथा महतीं सेनां द्रावयन्तं पुनः पुनः&#xA;018c दृष्ट्वा मृत्युमिवायान्तं सर्वे विमनसोऽभवन्&#xA;019a यतो यतः प्रेक्षते स्म गदामुद्यम्य पाण्डवः&#xA;019c तेन तेन स्म दीर्यन्ते सर्वसैन्यानि भारत&#xA;020a प्रदारयन्तं सैन्यानि बलौघेनापराजितम्&#xA;020c ग्रसमानमनीकानि व्यादितास्यमिवान्तकम्&#xA;021a तं तथा भीमकर्माणं प्रगृहीतमहागदम्&#xA;021c दृष्ट्वा वृकोदरं भीष्मः सहसैव समभ्ययात्&#xA;022a महता मेघघोषेण रथेनादित्यवर्चसा&#xA;022c छादयञ्शरवर्षेण पर्जन्य इव वृष्टिमान्&#xA;023a तमायान्तं तथा दृष्ट्वा व्यात्ताननमिवान्तकम्&#xA;023c भीष्मं भीमो महाबाहुः प्रत्युदीयादमर्षणः&#xA;024a तस्मिन्क्षणे सात्यकिः सत्यसन्धः शिनिप्रवीरोऽभ्यपतत्पितामहम्&#xA;024c निघ्नन्नमित्रान्धनुषा दृढेन स कम्पयंस्तव पुत्रस्य सेनाम्&#xA;025a तं यान्तमश्वै रजतप्रकाशैः शरान्धमन्तं धनुषा दृढेन&#xA;025c नाशक्नुवन्वारयितुं तदानीं सर्वे गणा भारत ये त्वदीयाः&#xA;026a अविध्यदेनं निशितैः शराग्रैरलम्बुसो राजवरार्श्यशृङ्गिः&#xA;026c तं वै चतुर्भिः प्रतिविध्य वीरो नप्ता शिनेरभ्यपतद्रथेन&#xA;027a अन्वागतं वृष्णिवरं निशम्य मध्ये रिपूणां परिवर्तमानम्&#xA;027c प्रावर्तयन्तं कुरुपुङ्गवांश्च पुनः पुनश्च प्रणदन्तमाजौ&#xA;028a नाशक्नुवन्वारयितुं वरिष्ठं मध्यन्दिने सूर्यमिवातपन्तम्&#xA;028c न तत्र कश्चिन्नविषण्ण आसीदृते राजन्सोमदत्तस्य पुत्रात्&#xA;029a स ह्याददानो धनुरुग्रवेगं भूरिश्रवा भारत सौमदत्तिः&#xA;029c दृष्ट्वा रथान्स्वान्व्यपनीयमानान्प्रत्युद्ययौ सात्यकिं योद्धुमिच्छन्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/060/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/060/</guid>
      <description>&lt;p&gt;001  सञ्जय उवाच&#xA;001a ततो भूरिश्रवा राजन्सात्यकिं नवभिः शरैः&#xA;001c अविध्यद्भृशसङ्क्रुद्धस्तोत्त्रैरिव महाद्विपम्&#xA;002a कौरवं सात्यकिश्चैव शरैः सन्नतपर्वभिः&#xA;002c अवाकिरदमेयात्मा सर्वलोकस्य पश्यतः&#xA;003a ततो दुर्योधनो राजा सोदर्यैः परिवारितः&#xA;003c सौमदत्तिं रणे यत्तः समन्तात्पर्यवारयत्&#xA;004a तथैव पाण्डवाः सर्वे सात्यकिं रभसं रणे&#xA;004c परिवार्य स्थिताः सङ्ख्ये समन्तात्सुमहौजसः&#xA;005a भीमसेनस्तु सङ्क्रुद्धो गदामुद्यम्य भारत&#xA;005c दुर्योधनमुखान्सर्वान्पुत्रांस्ते पर्यवारयत्&#xA;006a रथैरनेकसाहस्रैः क्रोधामर्षसमन्वितः&#xA;006c नन्दकस्तव पुत्रस्तु भीमसेनं महाबलम्&#xA;006e विव्याध निशितैः षड्भिः कङ्कपत्रैः शिलाशितैः&#xA;007a दुर्योधनस्तु समरे भीमसेनं महाबलम्&#xA;007c आजघानोरसि क्रुद्धो मार्गणैर्निशितैस्त्रिभिः&#xA;008a ततो भीमो महाबाहुः स्वरथं सुमहाबलः&#xA;008c आरुरोह रथश्रेष्ठं विशोकं चेदमब्रवीत्&#xA;009a एते महारथाः शूरा धार्तराष्ट्रा महाबलाः&#xA;009c मामेव भृशसङ्क्रुद्धा हन्तुमभ्युद्यता युधि&#xA;010a एतानद्य हनिष्यामि पश्यतस्ते न संशयः&#xA;010c तस्मान्ममाश्वान्सङ्ग्रामे यत्तः संयच्छ सारथे&#xA;011a एवमुक्त्वा ततः पार्थः पुत्रं दुर्योधनं तव&#xA;011c विव्याध दशभिस्तीक्ष्णैः शरैः कनकभूषणैः&#xA;011e नन्दकं च त्रिभिर्बाणैः प्रत्यविध्यत्स्तनान्तरे&#xA;012a तं तु दुर्योधनः षष्ट्या विद्ध्वा भीमं महाबलम्&#xA;012c त्रिभिरन्यैः सुनिशितैर्विशोकं प्रत्यविध्यत&#xA;013a भीमस्य च रणे राजन्धनुश्चिच्छेद भास्वरम्&#xA;013c मुष्टिदेशे शरैस्तीक्ष्णैस्त्रिभी राजा हसन्निव&#xA;014a भीमस्तु प्रेक्ष्य यन्तारं विशोकं संयुगे तदा&#xA;014c पीडितं विशिखैस्तीक्ष्णैस्तव पुत्रेण धन्विना&#xA;015a अमृष्यमाणः सङ्क्रुद्धो धनुर्दिव्यं परामृशत्&#xA;015c पुत्रस्य ते महाराज वधार्थं भरतर्षभ&#xA;016a समादत्त च संरब्धः क्षुरप्रं लोमवाहिनम्&#xA;016c तेन चिच्छेद नृपतेर्भीमः कार्मुकमुत्तमम्&#xA;017a सोऽपविध्य धनुश्छिन्नं क्रोधेन प्रज्वलन्निव&#xA;017c अन्यत्कार्मुकमादत्त सत्वरं वेगवत्तरम्&#xA;018a सन्धत्त विशिखं घोरं कालमृत्युसमप्रभम्&#xA;018c तेनाजघान सङ्क्रुद्धो भीमसेनं स्तनान्तरे&#xA;019a स गाढविद्धो व्यथितः स्यन्दनोपस्थ आविशत्&#xA;019c स निषण्णो रथोपस्थे मूर्छामभिजगाम ह&#xA;020a तं दृष्ट्वा व्यथितं भीममभिमन्युपुरोगमाः&#xA;020c नामृष्यन्त महेष्वासाः पाण्डवानां महारथाः&#xA;021a ततस्तु तुमुलां वृष्टिं शस्त्राणां तिग्मतेजसाम्&#xA;021c पातयामासुरव्यग्राः पुत्रस्य तव मूर्धनि&#xA;022a प्रतिलभ्य ततः सञ्ज्ञां भीमसेनो महाबलः&#xA;022c दुर्योधनं त्रिभिर्विद्ध्वा पुनर्विव्याध पञ्चभिः&#xA;023a शल्यं च पञ्चविंशत्या शरैर्विव्याध पाण्डवः&#xA;023c रुक्मपुङ्खैर्महेष्वासः स विद्धो व्यपयाद्रणात्&#xA;024a प्रत्युद्ययुस्ततो भीमं तव पुत्राश्चतुर्दश&#xA;024c सेनापतिः सुषेणश्च जलसन्धः सुलोचनः&#xA;025a उग्रो भीमरथो भीमो भीमबाहुरलोलुपः&#xA;025c दुर्मुखो दुष्प्रधर्षश्च विवित्सुर्विकटः समः&#xA;026a विसृजन्तो बहून्बाणान्क्रोधसंरक्तलोचनाः&#xA;026c भीमसेनमभिद्रुत्य विव्यधुः सहिता भृशम्&#xA;027a पुत्रांस्तु तव सम्प्रेक्ष्य भीमसेनो महाबलः&#xA;027c सृक्किणी विलिहन्वीरः पशुमध्ये वृको यथा&#xA;027e सेनापतेः क्षुरप्रेण शिरश्चिच्छेद पाण्डवः&#xA;028a जलसन्धं विनिर्भिद्य सोऽनयद्यमसादनम्&#xA;028c सुषेणं च ततो हत्वा प्रेषयामास मृत्यवे&#xA;029a उग्रस्य सशिरस्त्राणं शिरश्चन्द्रोपमं भुवि&#xA;029c पातयामास भल्लेन कुण्डलाभ्यां विभूषितम्&#xA;030a भीमबाहुं च सप्तत्या साश्वकेतुं ससारथिम्&#xA;030c निनाय समरे भीमः परलोकाय मारिष&#xA;031a भीमं भीमरथं चोभौ भीमसेनो हसन्निव&#xA;031c भ्रातरौ रभसौ राजन्ननयद्यमसादनम्&#xA;032a ततः सुलोचनं भीमः क्षुरप्रेण महामृधे&#xA;032c मिषतां सर्वसैन्यानामनयद्यमसादनम्&#xA;033a पुत्रास्तु तव तं दृष्ट्वा भीमसेनपराक्रमम्&#xA;033c शेषा येऽन्येऽभवंस्तत्र ते भीमस्य भयार्दिताः&#xA;033e विप्रद्रुता दिशो राजन्वध्यमाना महात्मना&#xA;034a ततोऽब्रवीच्छान्तनवः सर्वानेव महारथान्&#xA;034c एष भीमो रणे क्रुद्धो धार्तराष्ट्रान्महारथान्&#xA;035a यथाप्राग्र्यान्यथाज्येष्ठान्यथाशूरांश्च सङ्गतान्&#xA;035c निपातयत्युग्रधन्वा तं प्रमथ्नीत पार्थिवाः&#xA;036a एवमुक्तास्ततः सर्वे धार्तराष्ट्रस्य सैनिकाः&#xA;036c अभ्यद्रवन्त सङ्क्रुद्धा भीमसेनं महाबलम्&#xA;037a भगदत्तः प्रभिन्नेन कुञ्जरेण विशाम्पते&#xA;037c अपतत्सहसा तत्र यत्र भीमो व्यवस्थितः&#xA;038a आपतन्नेव च रणे भीमसेनं शिलाशितैः&#xA;038c अदृश्यं समरे चक्रे जीमूत इव भास्करम्&#xA;039a अभिमन्युमुखास्तत्र नामृष्यन्त महारथाः&#xA;039c भीमस्याच्छादनं सङ्ख्ये स्वबाहुबलमाश्रिताः&#xA;040a त एनं शरवर्षेण समन्तात्पर्यवारयन्&#xA;040c गजं च शरवृष्ट्या तं बिभिदुस्ते समन्ततः&#xA;041a स शस्त्रवृष्ट्याभिहतः प्राद्रवद्द्विगुणं पदम्&#xA;041c प्राग्ज्योतिषगजो राजन्नानालिङ्गैः सुतेजनैः&#xA;042a सञ्जातरुधिरोत्पीडः प्रेक्षणीयोऽभवद्रणे&#xA;042c गभस्तिभिरिवार्कस्य संस्यूतो जलदो महान्&#xA;043a स चोदितो मदस्रावी भगदत्तेन वारणः&#xA;043c अभ्यधावत तान्सर्वान्कालोत्सृष्ट इवान्तकः&#xA;043e द्विगुणं जवमास्थाय कम्पयंश्चरणैर्महीम्&#xA;044a तस्य तत्सुमहद्रूपं दृष्ट्वा सर्वे महारथाः&#xA;044c असह्यं मन्यमानास्ते नातिप्रमनसोऽभवन्&#xA;045a ततस्तु नृपतिः क्रुद्धो भीमसेनं स्तनान्तरे&#xA;045c आजघान नरव्याघ्र शरेण नतपर्वणा&#xA;046a सोऽतिविद्धो महेष्वासस्तेन राज्ञा महारथः&#xA;046c मूर्छयाभिपरीताङ्गो ध्वजयष्टिमुपाश्रितः&#xA;047a तांस्तु भीतान्समालक्ष्य भीमसेनं च मूर्छितम्&#xA;047c ननाद बलवन्नादं भगदत्तः प्रतापवान्&#xA;048a ततो घटोत्कचो राजन्प्रेक्ष्य भीमं तथागतम्&#xA;048c सङ्क्रुद्धो राक्षसो घोरस्तत्रैवान्तरधीयत&#xA;049a स कृत्वा दारुणां मायां भीरूणां भयवर्धिनीम्&#xA;049c अदृश्यत निमेषार्धाद्घोररूपं समाश्रितः&#xA;050a ऐरावतं समारुह्य स्वयं मायामयं कृतम्&#xA;050c तस्य चान्येऽपि दिङ्नागा बभूवुरनुयायिनः&#xA;051a अञ्जनो वामनश्चैव महापद्मश्च सुप्रभः&#xA;051c त्रय एते महानागा राक्षसैः समधिष्ठिताः&#xA;052a महाकायास्त्रिधा राजन्प्रस्रवन्तो मदं बहु&#xA;052c तेजोवीर्यबलोपेता महाबलपराक्रमाः&#xA;053a घटोत्कचस्तु स्वं नागं चोदयामास तं ततः&#xA;053c सगजं भगदत्तं तु हन्तुकामः परन्तपः&#xA;054a ते चान्ये चोदिता नागा राक्षसैस्तैर्महाबलैः&#xA;054c परिपेतुः सुसंरब्धाश्चतुर्दंष्ट्राश्चतुर्दिशम्&#xA;054e भगदत्तस्य तं नागं विषाणैस्तेऽभ्यपीडयन्&#xA;055a सम्पीड्यमानस्तैर्नागैर्वेदनार्तः शरातुरः&#xA;055c सोऽनदत्सुमहानादमिन्द्राशनिसमस्वनम्&#xA;056a तस्य तं नदतो नादं सुघोरं भीमनिस्वनम्&#xA;056c श्रुत्वा भीष्मोऽब्रवीद्द्रोणं राजानं च सुयोधनम्&#xA;057a एष युध्यति सङ्ग्रामे हैडिम्बेन दुरात्मना&#xA;057c भगदत्तो महेष्वासः कृच्छ्रेण परिवर्तते&#xA;058a राक्षसश्च महामायः स च राजातिकोपनः&#xA;058c तौ समेतौ महावीर्यौ कालमृत्युसमावुभौ&#xA;059a श्रूयते ह्येष हृष्टानां पाण्डवानां महास्वनः&#xA;059c हस्तिनश्चैव सुमहान्भीतस्य रुवतो ध्वनिः&#xA;060a तत्र गच्छाम भद्रं वो राजानं परिरक्षितुम्&#xA;060c अरक्ष्यमाणः समरे क्षिप्रं प्राणान्विमोक्ष्यते&#xA;061a ते त्वरध्वं महावीर्याः किं चिरेण प्रयामहे&#xA;061c महान्हि वर्तते रौद्रः सङ्ग्रामो लोमहर्षणः&#xA;062a भक्तश्च कुलपुत्रश्च शूरश्च पृतनापतिः&#xA;062c युक्तं तस्य परित्राणं कर्तुमस्माभिरच्युताः&#xA;063a भीष्मस्य तद्वचः श्रुत्वा भारद्वाजपुरोगमाः&#xA;063c सहिताः सर्वराजानो भगदत्तपरीप्सया&#xA;063e उत्तमं जवमास्थाय प्रययुर्यत्र सोऽभवत्&#xA;064a तान्प्रयातान्समालोक्य युधिष्ठिरपुरोगमाः&#xA;064c पाञ्चालाः पाण्डवैः सार्धं पृष्ठतोऽनुययुः परान्&#xA;065a तान्यनीकान्यथालोक्य राक्षसेन्द्रः प्रतापवान्&#xA;065c ननाद सुमहानादं विस्फोटमशनेरिव&#xA;066a तस्य तं निनदं श्रुत्वा दृष्ट्वा नागांश्च युध्यतः&#xA;066c भीष्मः शान्तनवो भूयो भारद्वाजमभाषत&#xA;067a न रोचते मे सङ्ग्रामो हैडिम्बेन दुरात्मना&#xA;067c बलवीर्यसमाविष्टः ससहायश्च साम्प्रतम्&#xA;068a नैष शक्यो युधा जेतुमपि वज्रभृता स्वयम्&#xA;068c लब्धलक्ष्यः प्रहारी च वयं च श्रान्तवाहनाः&#xA;068e पाञ्चालैः पाण्डवेयैश्च दिवसं क्षतविक्षताः&#xA;069a तन्न मे रोचते युद्धं पाण्डवैर्जितकाशिभिः&#xA;069c घुष्यतामवहारोऽद्य श्वो योत्स्यामः परैः सह&#xA;070a पितामहवचः श्रुत्वा तथा चक्रुः स्म कौरवाः&#xA;070c उपायेनापयानं ते घटोत्कचभयार्दिताः&#xA;071a कौरवेषु निवृत्तेषु पाण्डवा जितकाशिनः&#xA;071c सिंहनादमकुर्वन्त शङ्खवेणुस्वनैः सह&#xA;072a एवं तदभवद्युद्धं दिवसं भरतर्षभ&#xA;072c पाण्डवानां कुरूणां च पुरस्कृत्य घटोत्कचम्&#xA;073a कौरवास्तु ततो राजन्प्रययुः शिबिरं स्वकम्&#xA;073c व्रीडमाना निशाकाले पाण्डवेयैः पराजिताः&#xA;074a शरविक्षतगात्राश्च पाण्डुपुत्रा महारथाः&#xA;074c युद्धे सुमनसो भूत्वा शिबिरायैव जग्मिरे&#xA;075a पुरस्कृत्य महाराज भीमसेनघटोत्कचौ&#xA;075c पूजयन्तस्तदान्योन्यं मुदा परमया युताः&#xA;076a नदन्तो विविधान्नादांस्तूर्यस्वनविमिश्रितान्&#xA;076c सिंहनादांश्च कुर्वाणा विमिश्राञ्शङ्खनिस्वनैः&#xA;077a विनदन्तो महात्मानः कम्पयन्तश्च मेदिनीम्&#xA;077c घट्टयन्तश्च मर्माणि तव पुत्रस्य मारिष&#xA;077e प्रयाताः शिबिरायैव निशाकाले परन्तपाः&#xA;078a दुर्योधनस्तु नृपतिर्दीनो भ्रातृवधेन च&#xA;078c मुहूर्तं चिन्तयामास बाष्पशोकसमाकुलः&#xA;079a ततः कृत्वा विधिं सर्वं शिबिरस्य यथाविधि&#xA;079c प्रदध्यौ शोकसन्तप्तो भ्रातृव्यसनकर्शितः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/061/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/061/</guid>
      <description>&lt;p&gt;001  धृतराष्ट्र उवाच&#xA;001a भयं मे सुमहज्जातं विस्मयश्चैव सञ्जय&#xA;001c श्रुत्वा पाण्डुकुमाराणां कर्म देवैः सुदुष्करम्&#xA;002a पुत्राणाञ्च पराभवं श्रुत्वा सञ्जय सर्वशः&#xA;002c चिन्ता मे महती सूत भविष्यति कथं त्विति&#xA;003a ध्रुवं विदुरवाक्यानि धक्ष्यन्ति हृदयं मम&#xA;003c यथा हि दृश्यते सर्वं दैवयोगेन सञ्जय&#xA;004a यत्र भीष्ममुखाञ्शूरानस्त्रज्ञान्योधसत्तमान्&#xA;004c पाण्डवानामनीकानि योधयन्ति प्रहारिणः&#xA;005a केनावध्या महात्मानः पाण्डुपुत्रा महाबलाः&#xA;005c केन दत्तवरास्तात किं वा ज्ञानं विदन्ति ते&#xA;005e येन क्षयं न गच्छन्ति दिवि तारागणा इव&#xA;006a पुनः पुनर्न मृष्यामि हतं सैन्यं स्म पाण्डवैः&#xA;006c मय्येव दण्डः पतति दैवात्परमदारुणः&#xA;007a यथावध्याः पाण्डुसुता यथा वध्याश्च मे सुताः&#xA;007c एतन्मे सर्वमाचक्ष्व यथातत्त्वेन सञ्जय&#xA;008a न हि पारम्प्रपश्यामि दुःखस्यास्य कथञ्चन&#xA;008c समुद्रस्येव महतो भुजाभ्याम्प्रतरन्नरः&#xA;009a पुत्राणां व्यसनम्मन्ये ध्रुवम्प्राप्तं सुदारुणम्&#xA;009c घातयिष्यति मे पुत्रान्सर्वान्भीमो न संशयः&#xA;010a न हि पश्यामि तं वीरं यो मे रक्षेत्सुतान्रणे&#xA;010c ध्रुवं विनाशः समरे पुत्राणाम्मम सञ्जय&#xA;011a तस्मान्मे कारणं सूत युक्तिं चैव विशेषतः&#xA;011c पृच्छतोऽद्य यथातत्त्वं सर्वमाख्यातुमर्हसि&#xA;012a दुर्योधनोऽपि यच्चक्रे दृष्ट्वा स्वान्विमुखान्रणे&#xA;012c भीष्मद्रोणौ कृपश्चैव सौबलेयो जयद्रथः&#xA;012e द्रौणिर्वापि महेष्वासो विकर्णो वा महाबलः&#xA;013a निश्चयो वापि कस्तेषां तदा ह्यासीन्महात्मनाम्&#xA;013c विमुखेषु महाप्राज्ञ मम पुत्रेषु सञ्जय&#xA;014  सञ्जय उवाच&#xA;014a शृणु राजन्नवहितः श्रुत्वा चैवावधारय&#xA;014c नैव मन्त्रकृतं किञ्चिन्नैव मायां तथाविधाम्&#xA;014e न वै विभीषिकां काञ्चिद्राजन्कुर्वन्ति पाण्डवाः&#xA;015a युध्यन्ति ते यथान्यायं शक्तिमन्तश्च संयुगे&#xA;015c धर्मेण सर्वकार्याणि कीर्तितानीति भारत&#xA;015e आरभन्ते सदा पार्थाः प्रार्थयाना महद्यशः&#xA;016a न ते युद्धान्निवर्तन्ते धर्मोपेता महाबलाः&#xA;016c श्रिया परमया युक्ता यतो धर्मस्ततो जयः&#xA;016e तेनावध्या रणे पार्था जययुक्ताश्च पार्थिव&#xA;017a तव पुत्रा दुरात्मानः पापेष्वभिरताः सदा&#xA;017c निष्ठुरा हीनकर्माणस्तेन हीयन्ति संयुगे&#xA;018a सुबहूनि नृशंसानि पुत्रैस्तव जनेश्वर&#xA;018c निकृतानीह पाण्डूनां नीचैरिव यथा नरैः&#xA;019a सर्वञ्च तदनादृत्य पुत्राणां तव किल्बिषम्&#xA;019c सापह्नवाः सदैवासन्पाण्डवाः पाण्डुपूर्वज&#xA;019e न चैनान्बहु मन्यन्ते पुत्रास्तव विशाम्पते&#xA;020a तस्य पापस्य सततं क्रियमाणस्य कर्मणः&#xA;020c सम्प्राप्तं सुमहद्घोरं फलं किम्पाकसन्निभम्&#xA;020e स तद्भुङ्क्ष्व महाराज सपुत्रः ससुहृज्जनः&#xA;021a नावबुध्यसि यद्राजन्वार्यमाणः सुहृज्जनैः&#xA;021c विदुरेणाथ भीष्मेण द्रोणेन च महात्मना&#xA;022a तथा मया चाप्यसकृद्वार्यमाणो न गृह्णसि&#xA;022c वाक्यं हितञ्च पथ्यञ्च मर्त्यः पथ्यमिवौषधम्&#xA;022e पुत्राणाम्मतमास्थाय जितान्मन्यसि पाण्डवान्&#xA;023a शृणु भूयो यथातत्त्वं यन्मां त्वं परिपृच्छसि&#xA;023c कारणं भरतश्रेष्ठ पाण्डवानां जयं प्रति&#xA;023e तत्तेऽहं कथयिष्यामि यथाश्रुतमरिन्दम&#xA;024a दुर्योधनेन सम्पृष्ट एतमर्थम्पितामहः&#xA;024c दृष्ट्वा भ्रातॄन्रणे सर्वान्निर्जितान्सुमहारथान्&#xA;025a शोकसम्मूढहृदयो निशाकाले स्म कौरवः&#xA;025c पितामहं महाप्राज्ञं विनयेनोपगम्य ह&#xA;025e यदब्रवीत्सुतस्तेऽसौ तन्मे शृणु जनेश्वर&#xA;026  दुर्योधन उवाच&#xA;026a त्वञ्च द्रोणश्च शल्यश्च कृपो द्रौणिस्तथैव च&#xA;026c कृतवर्मा च हार्दिक्यः काम्बोजश्च सुदक्षिणः&#xA;027a भूरिश्रवा विकर्णश्च भगदत्तश्च वीर्यवान्&#xA;027c महारथाः समाख्याताः कुलपुत्रास्तनुत्यजः&#xA;028a त्रयाणामपि लोकानां पर्याप्ता इति मे मतिः&#xA;028c पाण्डवानां समस्ताश्च न तिष्ठन्ति पराक्रमे&#xA;029a तत्र मे संशयो जातस्तन्ममाचक्ष्व पृच्छतः&#xA;029c यं समाश्रित्य कौन्तेया जयन्त्यस्मान्पदे पदे&#xA;030  भीष्म उवाच&#xA;030a शृणु राजन्वचो मह्यं यत्त्वां वक्ष्यामि कौरव&#xA;030c बहुशश्च ममोक्तोऽसि न च मे तत्त्वया कृतम्&#xA;031a क्रियतां पाण्डवैः सार्धं शमो भरतसत्तम&#xA;031c एतत्क्षममहम् मन्ये पृथिव्यास्तव चाभिभो&#xA;032a भुञ्जेमाम् पृथिवीं राजन्भ्रातृभिः सहितः सुखी&#xA;032c दुर्हृदस्तापयन्सर्वान्नन्दयंश्चापि बान्धवान्&#xA;033a न च मे क्रोशतस्तात श्रुतवानसि वै पुरा&#xA;033c तदिदं समनुप्राप्तं यत्पाण्डूनवमन्यसे&#xA;034a यश्च हेतुरवध्यत्वे तेषामक्लिष्टकर्मणाम्&#xA;034c तं शृणुष्व महाराज मम कीर्तयतः प्रभो&#xA;035a नास्ति लोकेषु तद्भूतं भविता नो भविष्यति&#xA;035c यो जयेत्पाण्डवान्सङ्ख्ये पालिताञ्शार्ङ्गधन्वना&#xA;036a यत्तु मे कथितं तात मुनिभिर्भावितात्मभिः&#xA;036c पुराणगीतम् धर्मज्ञ तच्छृणुष्व यथातथम्&#xA;037a पुरा किल सुराः सर्वे ऋषयश्च समागताः&#xA;037c पितामहमुपासेदुः पर्वते गन्धमादने&#xA;038a मध्ये तेषां समासीनः प्रजापतिरपश्यत&#xA;038c विमानं जाज्वलद्भासा स्थितं प्रवरमम्बरे&#xA;039a ध्यानेनावेद्य तं ब्रह्मा कृत्वा च नियतोऽञ्जलिम्&#xA;039c नमश्चकार हृष्टात्मा परमम्परमेश्वरम्&#xA;040a ऋषयस्त्वथ देवाश्च दृष्ट्वा ब्रह्माणमुत्थितम्&#xA;040c स्थिताः प्राञ्जलयः सर्वे पश्यन्तो महदद्भुतम्&#xA;041a यथावच्च तमभ्यर्च्य ब्रह्मा ब्रह्मविदां वरः&#xA;041c जगाद जगतः स्रष्टा परम्परमधर्मवित्&#xA;042a विश्वावसुर्विश्वमूर्तिर्विश्वेशो; विष्वक्सेनो विश्वकर्मा वशी च&#xA;042c विश्वेश्वरो वासुदेवोऽसि तस्मा;द्योगात्मानं दैवतं त्वामुपैमि&#xA;043a जय विश्व महादेव जय लोकहिते रत&#xA;043c जय योगीश्वर विभो जय योगपरावर&#xA;044a पद्मगर्भ विशालाक्ष जय लोकेश्वरेश्वर&#xA;044c भूतभव्यभवन्नाथ जय सौम्यात्मजात्मज&#xA;045a असङ्ख्येयगुणाजेय जय सर्वपरायण&#xA;045c नारायण सुदुष्पार जय शार्ङ्गधनुर्धर&#xA;046a सर्वगुह्यगुणोपेत विश्वमूर्ते निरामय&#xA;046c विश्वेश्वर महाबाहो जय लोकार्थतत्पर&#xA;047a महोरग वराहाद्य हरिकेश विभो जय&#xA;047c हरिवास विशामीश विश्वावासामिताव्यय&#xA;048a व्यक्ताव्यक्तामितस्थान नियतेन्द्रिय सेन्द्रिय&#xA;048c असङ्ख्येयात्मभावज्ञ जय गम्भीर कामद&#xA;049a अनन्त विदितप्रज्ञ नित्यं भूतविभावन&#xA;049c कृतकार्य कृतप्रज्ञ धर्मज्ञ विजयाजय&#xA;050a गुह्यात्मन्सर्वभूतात्मन्स्फुटसम्भूतसम्भव&#xA;050c भूतार्थतत्त्व लोकेश जय भूतविभावन&#xA;051a आत्मयोने महाभाग कल्पसङ्क्षेपतत्पर&#xA;051c उद्भावन मनोद्भाव जय ब्रह्मजनप्रिय&#xA;052a निसर्गसर्गाभिरत कामेश परमेश्वर&#xA;052c अमृतोद्भव सद्भाव युगाग्ने विजयप्रद&#xA;053a प्रजापतिपते देव पद्मनाभ महाबल&#xA;053c आत्मभूत महाभूत कर्मात्मञ्जय कर्मद&#xA;054a पादौ तव धरा देवी दिशो बाहुर्दिवं शिरः&#xA;054c मूर्तिस्तेऽहं सुराः कायश्चन्द्रादित्यौ च चक्षुषी&#xA;055a बलन् तपश्च सत्यञ्च धर्मः कामात्मजः प्रभो&#xA;055c तेजोऽग्निः पवनः श्वास आपस्ते स्वेदसम्भवाः&#xA;056a अश्विनौ श्रवणौ नित्यं देवी जिह्वा सरस्वती&#xA;056c वेदाः संस्कारनिष्ठा हि त्वयीदं जगदाश्रितम्&#xA;057a न सङ्ख्यां न परीमाणं न तेजो न पराक्रमम्&#xA;057c न बलं योगयोगीश जानीमस्ते न सम्भवम्&#xA;058a त्वद्भक्तिनिरता देव नियमैस्त्वा समाहिताः&#xA;058c अर्चयामः सदा विष्णो परमेशं महेश्वरम्&#xA;059a ऋषयो देवगन्धर्वा यक्षराक्षसपन्नगाः&#xA;059c पिशाचा मानुषाश्चैव मृगपक्षिसरीसृपाः&#xA;060a एवमादि मया सृष्टं पृथिव्यां त्वत्प्रसादजम्&#xA;060c पद्मनाभ विशालाक्ष कृष्ण दुःस्वप्ननाशन&#xA;061a त्वं गतिः सर्वभूतानां त्वं नेता त्वं जगन्मुखम्&#xA;061c त्वत्प्रसादेन देवेश सुखिनो विबुधाः सदा&#xA;062a पृथिवी निर्भया देव त्वत्प्रसादात्सदाभवत्&#xA;062c तस्माद्भव विशालाक्ष यदुवंशविवर्धनः&#xA;063a धर्मसंस्थापनार्थाय दैतेयानां वधाय च&#xA;063c जगतो धारणार्थाय विज्ञाप्यं कुरु मे प्रभो&#xA;064a यदेतत्परमं गुह्यं त्वत्प्रसादमयं विभो&#xA;064c वासुदेव तदेतत्ते मयोद्गीतं यथातथम्&#xA;065a सृष्ट्वा सङ्कर्षणं देवं स्वयमात्मानमात्मना&#xA;065c कृष्ण त्वमात्मनास्राक्षीः प्रद्युम्नं चात्मसम्भवम्&#xA;066a प्रद्युम्नाच्चानिरुद्धं त्वं यं विदुर्विष्णुमव्ययम्&#xA;066c अनिरुद्धोऽसृजन्मां वै ब्रह्माणं लोकधारिणम्&#xA;067a वासुदेवमयः सोऽहं त्वयैवास्मि विनिर्मितः&#xA;067c विभज्य भागशोऽऽत्मानं व्रज मानुषतां विभो&#xA;068a तत्रासुरवधं कृत्वा सर्वलोकसुखाय वै&#xA;068c धर्मं स्थाप्य यशः प्राप्य योगं प्राप्स्यसि तत्त्वतः&#xA;069a त्वां हि ब्रह्मर्षयो लोके देवाश्चामितविक्रम&#xA;069c तैस्तैश्च नामभिर्भक्ता गायन्ति परमात्मकम्&#xA;070a स्थिताश्च सर्वे त्वयि भूतसङ्घाः; कृत्वाश्रयं त्वां वरदं सुबाहो&#xA;070c अनादिमध्यान्तमपारयोगं; लोकस्य सेतुम्प्रवदन्ति विप्राः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/062/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/062/</guid>
      <description>&lt;p&gt;001  भीष्म उवाच&#xA;001a ततः स भगवान्देवो लोकानाम्परमेश्वरः&#xA;001c ब्रह्माणं प्रत्युवाचेदं स्निग्धगम्भीरया गिरा&#xA;002a विदितं तात योगान्मे सर्वमेतत्तवेप्सितम्&#xA;002c तथा तद्भवितेत्युक्त्वा तत्रैवान्तरधीयत&#xA;003a ततो देवर्षिगन्धर्वा विस्मयं परमं गताः&#xA;003c कौतूहलपराः सर्वे पितामहमथाब्रुवन्&#xA;004a को न्वयं यो भगवता प्रणम्य विनयाद्विभो&#xA;004c वाग्भिः स्तुतो वरिष्ठाभिः श्रोतुमिच्छाम तं वयम्&#xA;005a एवमुक्तस्तु भगवान्प्रत्युवाच पितामहः&#xA;005c देवब्रह्मर्षिगन्धर्वान्सर्वान्मधुरया गिरा&#xA;006a यत्तत्परम् भविष्यञ् च भवितव्यञ् च यत्परम्&#xA;006c भूतात्मा यः प्रभुश्चैव ब्रह्म यच्च परम्पदम्&#xA;007a तेनास्मि कृतसंवादः प्रसन्नेन सुरर्षभाः&#xA;007c जगतोऽनुग्रहार्थाय याचितो मे जगत्पतिः&#xA;008a मानुषं लोकमातिष्ठ वासुदेव इति श्रुतः&#xA;008c असुराणां वधार्थाय सम्भवस्व महीतले&#xA;009a सङ्ग्रामे निहता ये ते दैत्यदानवराक्षसाः&#xA;009c त इमे नृषु सम्भूता घोररूपा महाबलाः&#xA;010a तेषां वधार्थम् भगवान्नरेण सहितो वशी&#xA;010c मानुषीं योनिमास्थाय चरिष्यति महीतले&#xA;011a नरनारायणौ यौ तौ पुराणावृषिसत्तमौ&#xA;011c सहितौ मानुषे लोके सम्भूतावमितद्युती&#xA;012a अजेयौ समरे यत्तौ सहितावमरैरपि&#xA;012c मूढास्त्वेतौ न जानन्ति नरनारायणावृषी&#xA;013a तस्याहमात्मजो ब्रह्मा सर्वस्य जगतः पतिः&#xA;013c वासुदेवोऽर्चनीयो वः सर्वलोकमहेश्वरः&#xA;014a तथा मनुष्योऽयमिति कदाचित्सुरसत्तमाः&#xA;014c नावज्ञेयो महावीर्यः शङ्खचक्रगदाधरः&#xA;015a एतत्परमकङ् गुह्यमेतत्परमकम् पदम्&#xA;015c एतत्परमकम् ब्रह्म एतत्परमकं यशः&#xA;016a एतदक्षरमव्यक्तमेतत्तच्छाश्वतम् महत्&#xA;016c एतत्पुरुषसञ्ज्ञं वै गीयते ज्ञायते न च&#xA;017a एतत्परमकम् तेज एतत्परमकं सुखम्&#xA;017c एतत्परमकं सत्यं कीर्तितं विश्वकर्मणा&#xA;018a तस्मात्सर्वैः सुरैः सेन्द्रैर्लोकैश्चामितविक्रमः&#xA;018c नावज्ञेयो वासुदेवो मानुषोऽयमिति प्रभुः&#xA;019a यश्च मानुषमात्रोऽयमिति ब्रूयात्सुमन्दधीः&#xA;019c हृषीकेशमवज्ञानात्तमाहुः पुरुषाधमम्&#xA;020a योगिनं तं महात्मानम् प्रविष्टम्मानुषीन्तनुम्&#xA;020c अवमन्येद्वासुदेवं तमाहुस्तामसञ् जनाः&#xA;021a देवं चराचरात्मानं श्रीवत्साङ्कं सुवर्चसम्&#xA;021c पद्मनाभन्न जानाति तमाहुस्तामसञ्जनाः&#xA;022a किरीटकौस्तुभधरं मित्राणामभयङ्करम्&#xA;022c अवजानन्महात्मानं घोरे तमसि मज्जति&#xA;023a एवं विदित्वा तत्त्वार्थं लोकानामीश्वरेश्वरः&#xA;023c वासुदेवो नमस्कार्यः सर्वलोकैः सुरोत्तमाः&#xA;024a एवमुक्त्वा स भगवान्सर्वान्देवगणान्पुरा&#xA;024c विसृज्य सर्वलोकात्मा जगाम भवनं स्वकम्&#xA;025a ततो देवाः सगन्धर्वा मुनयोऽप्सरसोऽपि च&#xA;025c कथां तां ब्रह्मणा गीतां श्रुत्वा प्रीता दिवं ययुः&#xA;026a एतच्छ्रुतं मया तात ऋषीणां भावितात्मनाम्&#xA;026c वासुदेवं कथयतां समवाये पुरातनम्&#xA;027a जामदग्न्यस्य रामस्य मार्कण्डेयस्य धीमतः&#xA;027c व्यासनारदयोश्चापि श्रुतं श्रुतविशारद&#xA;028a एतमर्थं च विज्ञाय श्रुत्वा च प्रभुमव्ययम्&#xA;028c वासुदेवं महात्मानं लोकानामीश्वरेश्वरम्&#xA;029a यस्यासावात्मजो ब्रह्मा सर्वस्य जगतः पिता&#xA;029c कथं न वासुदेवोऽयमर्च्यश्चेज्यश्च मानवैः&#xA;030a वारितोऽसि पुरा तात मुनिभिर्वेदपारगैः&#xA;030c मा गच्छ संयुगं तेन वासुदेवेन धीमता&#xA;030e मा पाण्डवैः सार्धमिति तच्च मोहान्न बुध्यसे&#xA;031a मन्ये त्वां राक्षसं क्रूरं तथा चासि तमोवृतः&#xA;031c यस्माद्द्विषसि गोविन्दं पाण्डवञ्च धनञ्जयम्&#xA;031e नरनारायणौ देवौ नान्यो द्विष्याद्धि मानवः&#xA;032a तस्माद्ब्रवीमि ते राजन्नेष वै शाश्वतोऽव्ययः&#xA;032c सर्वलोकमयो नित्यः शास्ता धाता धरो ध्रुवः&#xA;033a लोकान्धारयते यस्त्रींश्चराचरगुरुः प्रभुः&#xA;033c योद्धा जयश्च जेता च सर्वप्रकृतिरीश्वरः&#xA;034a राजन्सत्त्वमयो ह्येष तमोरागविवर्जितः&#xA;034c यतः कृष्णस्ततो धर्मो यतो धर्मस्ततो जयः&#xA;035a तस्य माहात्म्ययोगेन योगेनात्मन एव च&#xA;035c धृताः पाण्डुसुता राजञ्जयश्चैषां भविष्यति&#xA;036a श्रेयोयुक्तां सदा बुद्धिं पाण्डवानां दधाति यः&#xA;036c बलं चैव रणे नित्यं भयेभ्यश्चैव रक्षति&#xA;037a स एष शाश्वतो देवः सर्वगुह्यमयः शिवः&#xA;037c वासुदेव इति ज्ञेयो यन्मां पृच्छसि भारत&#xA;038a ब्राह्मणैः क्षत्रियैर्वैश्यैः शूद्रैश्च कृतलक्षणैः&#xA;038c सेव्यतेऽभ्यर्च्यते चैव नित्ययुक्तैः स्वकर्मभिः&#xA;039a द्वापरस्य युगस्यान्ते आदौ कलियुगस्य च&#xA;039c सात्वतं विधिमास्थाय गीतः सङ्कर्षणेन यः&#xA;040a स एष सर्वासुरमर्त्यलोकं; समुद्रकक्ष्यान्तरिताः पुरीश्च&#xA;040c युगे युगे मानुषञ् चैव वासं; पुनः पुनः सृजते वासुदेवः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/063/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/063/</guid>
      <description>&lt;p&gt;001  दुर्योधन उवाच&#xA;001a वासुदेवो महद्भूतं सर्वलोकेषु कथ्यते&#xA;001c तस्यागमम्प्रतिष्ठाञ्च ज्ञातुमिच्छे पितामह&#xA;002  भीष्म उवाच&#xA;002a वासुदेवो महद्भूतं सम्भूतं सह दैवतैः&#xA;002c न परम्पुण्डरीकाक्षाद्दृश्यते भरतर्षभ&#xA;002e मार्कण्डेयश्च गोविन्दं कथयत्यद्भुतम्महत्&#xA;003a सर्वभूतानि भूतात्मा महात्मा पुरुषोत्तमः&#xA;003c आपो वायुश्च तेजश्च त्रयमेतदकल्पयत्&#xA;004a स सृष्ट्वा पृथिवीं देवः सर्वलोकेश्वरः प्रभुः&#xA;004c अप्सु वै शयनञ्चक्रे महात्मा पुरुषोत्तमः&#xA;004e सर्वतोयमयो देवो योगात्सुष्वाप तत्र ह&#xA;005a मुखतः सोऽग्निमसृजत्प्राणाद्वायुमथापि च&#xA;005c सरस्वतीञ्च वेदांश्च मनसः ससृजेऽच्युतः&#xA;006a एष लोकान्ससर्जादौ देवांश्चर्षिगणैः सह&#xA;006c निधनञ्चैव मृत्युञ्च प्रजानाम्प्रभवोऽव्ययः&#xA;007a एष धर्मश्च धर्मज्ञो वरदः सर्वकामदः&#xA;007c एष कर्ता च कार्यञ्च पूर्वदेवः स्वयम्प्रभुः&#xA;008a भूतम्भव्यम्भविष्यच्च पूर्वमेतदकल्पयत्&#xA;008c उभे सन्ध्ये दिशः खञ्च नियमञ्च जनार्दनः&#xA;009a ऋषींश्चैव हि गोविन्दस्तपश्चैवानु कल्पयत्&#xA;009c स्रष्टारञ् जगतश्चापि महात्मा प्रभुरव्ययः&#xA;010a अग्रजं सर्वभूतानां सङ्कर्षणमकल्पयत्&#xA;010c शेषञ् चाकल्पयद्देवमनन्तमिति यं विदुः&#xA;011a यो धारयति भूतानि धराञ् चेमां सपर्वताम्&#xA;011c ध्यानयोगेन विप्राश्च तं वदन्ति महौजसम्&#xA;012a कर्णस्रोतोद्भवं चापि मधुं नाम महासुरम्&#xA;012c तमुग्रमुग्रकर्माणमुग्रां बुद्धिं समास्थितम्&#xA;012e ब्रह्मणोऽपचितिं कुर्वञ्जघान पुरुषोत्तमः&#xA;013a तस्य तात वधादेव देवदानवमानवाः&#xA;013c मधुसूदनमित्याहुरृषयश्च जनार्दनम्&#xA;013e वराहश्चैव सिंहश्च त्रिविक्रमगतिः प्रभुः&#xA;014a एष माता पिता चैव सर्वेषां प्राणिनां हरिः&#xA;014c परं हि पुण्डरीकाक्षान्न भूतं न भविष्यति&#xA;015a मुखतोऽसृजद्ब्राह्मणान्बाहुभ्यां क्षत्रियांस्तथा&#xA;015c वैश्यांश्चाप्यूरुतो राजञ्शूद्रान्पद्भ्यां तथैव च&#xA;015e तपसा नियतो देवो निधानं सर्वदेहिनाम्&#xA;016a ब्रह्मभूतममावास्यां पौर्णमास्यां तथैव च&#xA;016c योगभूतं परिचरन्केशवं महदाप्नुयात्&#xA;017a केशवः परमं तेजः सर्वलोकपितामहः&#xA;017c एवमाहुर्हृषीकेशं मुनयो वै नराधिप&#xA;018a एवमेनं विजानीहि आचार्यं पितरं गुरुम्&#xA;018c कृष्णो यस्य प्रसीदेत लोकास्तेनाक्षया जिताः&#xA;019a यश्चैवैनं भयस्थाने केशवं शरणं व्रजेत्&#xA;019c सदा नरः पठंश्चेदं स्वस्तिमान्स सुखी भवेत्&#xA;020a ये च कृष्णं प्रपद्यन्ते ते न मुह्यन्ति मानवाः&#xA;020c भये महति ये मग्नाः पाति नित्यं जनार्दनः&#xA;021a एतद्युधिष्ठिरो ज्ञात्वा याथातथ्येन भारत&#xA;021c सर्वात्मना महात्मानं केशवं जगदीश्वरम्&#xA;021e प्रपन्नः शरणं राजन्योगानामीश्वरं प्रभुम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/064/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/064/</guid>
      <description>&lt;p&gt;001  भीष्म उवाच&#xA;001a शृणु चेदं महाराज ब्रह्मभूतस्तवं मम&#xA;001c ब्रह्मर्षिभिश्च देवैश्च यः पुरा कथितो भुवि&#xA;002a साध्यानामपि देवानां देवदेवेश्वरः प्रभुः&#xA;002c लोकभावनभावज्ञ इति&#xA;त्वां नारदोऽब्रवीत्&#xA;002e भूतम्भव्यम्भविष्यञ्च मार्कण्डेयोऽभ्युवाच ह&#xA;003a यज्ञानाञ्चैव यज्ञं त्वां तपश्च तपसामपि&#xA;003c देवानामपि देवं च त्वामाह भगवान्भृगुः&#xA;003e पुराणे भैरवं रूपं विष्णो भूतपतेति वै&#xA;004a वासुदेवो वसूनां त्वं शक्रं स्थापयिता तथा&#xA;004c देवदेवोऽसि देवानामिति द्वैपायनोऽब्रवीत्&#xA;005a पूर्वे प्रजानिसर्गेषु दक्षमाहुः प्रजापतिम्&#xA;005c स्रष्टारं सर्वभूतानामङ्गिरास्त्वां ततोऽब्रवीत्&#xA;006a अव्यक्तं ते शरीरोत्थं व्यक्तं ते मनसि स्थितम्&#xA;006c देवा वाक्सम्भवाश्चेति देवलस्त्वसितोऽब्रवीत्&#xA;007a शिरसा ते दिवं व्याप्तं बाहुभ्यां पृथिवी धृता&#xA;007c जठरं ते त्रयो लोकाः पुरुषोऽसि सनातनः&#xA;008a एवं त्वामभिजानन्ति तपसा भाविता नराः&#xA;008c आत्मदर्शनतृप्तानामृषीणाञ्चापि सत्तमः&#xA;009a राजर्षीणामुदाराणामाहवेष्वनिवर्तिनाम्&#xA;009c सर्वधर्मप्रधानानां त्वं गतिर्मधुसूदन&#xA;010a एष ते विस्तरस्तात सङ्क्षेपश्च प्रकीर्तितः&#xA;010c केशवस्य यथातत्त्वं सुप्रीतो भव केशवे&#xA;011  सञ्जय उवाच&#xA;011a पुण्यं श्रुत्वैतदाख्यानं महाराज सुतस्तव&#xA;011c केशवं बहु मेने स पाण्डवांश्च महारथान्&#xA;012a तमब्रवीन्महाराज भीष्मः शान्तनवः पुनः&#xA;012c माहात्म्यं ते श्रुतं राजन्केशवस्य महात्मनः&#xA;013a नरस्य च यथातत्त्वं यन्मां त्वं परिपृच्छसि&#xA;013c यदर्थं नृषु सम्भूतौ नरनारायणावुभौ&#xA;014a अवध्यौ च यथा वीरौ संयुगेष्वपराजितौ&#xA;014c यथा च पाण्डवा राजन्नगम्या युधि कस्यचित्&#xA;015a प्रीतिमान्हि दृढं कृष्णः पाण्डवेषु यशस्विषु&#xA;015c तस्माद्ब्रवीमि राजेन्द्र शमो भवतु पाण्डवैः&#xA;016a पृथिवीं भुङ्क्ष्व सहितो भ्रातृभिर्बलिभिर्वशी&#xA;016c नरनारायणौ देवाववज्ञाय नशिष्यसि&#xA;017a एवमुक्त्वा तव पिता तूष्णीमासीद्विशाम्पते&#xA;017c व्यसर्जयच्च राजानं शयनं च विवेश ह&#xA;018a राजापि शिबिरं प्रायात्प्रणिपत्य महात्मने&#xA;018c शिश्ये च शयने शुभ्रे तां रात्रिं भरतर्षभ&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/065/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/065/</guid>
      <description>&lt;p&gt;001  सञ्जय उवाच&#xA;001a व्युषितायां च शर्वर्यामुदिते च दिवाकरे&#xA;001c उभे सेने महाराज युद्धायैव समीयतुः&#xA;002a अभ्यधावंश्च सङ्क्रुद्धाः परस्परजिगीषवः&#xA;002c ते सर्वे सहिता युद्धे समालोक्य परस्परम्&#xA;003a पाण्डवा धार्तराष्ट्राश्च राजन्दुर्मन्त्रिते तव&#xA;003c व्यूहौ च व्यूह्य संरब्धाः सम्प्रयुद्धाः प्रहारिणः&#xA;004a अरक्षन्मकरव्यूहं भीष्मो राजन्समन्ततः&#xA;004c तथैव पाण्डवा राजन्नरक्षन्व्यूहमात्मनः&#xA;005a स निर्ययौ रथानीकं पिता देवव्रतस्तव&#xA;005c महता रथवंशेन संवृतो रथिनां वरः&#xA;006a इतरेतरमन्वीयुर्यथाभागमवस्थिताः&#xA;006c रथिनः पत्तयश्चैव दन्तिनः सादिनस्तथा&#xA;007a तान्दृष्ट्वा प्रोद्यतान्सङ्ख्ये पाण्डवाश्च यशस्विनः&#xA;007c श्येनेन व्यूहराजेन तेनाजय्येन संयुगे&#xA;008a अशोभत मुखे तस्य भीमसेनो महाबलः&#xA;008c नेत्रे शिखण्डी दुर्धर्षो धृष्टद्युम्नश्च पार्षतः&#xA;009a शीर्षं तस्याभवद्वीरः सात्यकिः सत्यविक्रमः&#xA;009c विधुन्वन्गाण्डिवं पार्थो ग्रीवायामभवत्तदा&#xA;010a अक्षौहिण्या समग्रा या वामपक्षोऽभवत्तदा&#xA;010c महात्मा द्रुपदः श्रीमान्सह पुत्रेण संयुगे&#xA;011a दक्षिणश्चाभवत्पक्षः कैकेयोऽक्षौहिणीपतिः&#xA;011c पृष्ठतो द्रौपदेयाश्च सौभद्रश्चापि वीर्यवान्&#xA;012a पृष्ठे समभवच्छ्रीमान्स्वयं राजा युधिष्ठिरः&#xA;012c भ्रातृभ्यां सहितो धीमान्यमाभ्यां चारुविक्रमः&#xA;013a प्रविश्य तु रणे भीमो मकरं मुखतस्तदा&#xA;013c भीष्ममासाद्य सङ्ग्रामे छादयामास सायकैः&#xA;014a ततो भीष्मो महास्त्राणि पातयामास भारत&#xA;014c मोहयन्पाण्डुपुत्राणां व्यूढं सैन्यं महाहवे&#xA;015a सम्मुह्यति तदा सैन्ये त्वरमाणो धनञ्जयः&#xA;015c भीष्मं शरसहस्रेण विव्याध रणमूर्धनि&#xA;016a परिसंवार्य चास्त्राणि भीष्ममुक्तानि संयुगे&#xA;016c स्वेनानीकेन हृष्टेन युद्धाय समवस्थितः&#xA;017a ततो दुर्योधनो राजा भारद्वाजमभाषत&#xA;017c पूर्वं दृष्ट्वा वधं घोरं बलस्य बलिनां वरः&#xA;017e भ्रातॄणां च वधं युद्धे स्मरमाणो महारथः&#xA;018a आचार्य सततं त्वं हि हितकामो ममानघ&#xA;018c वयं हि त्वां समाश्रित्य भीष्मं चैव पितामहम्&#xA;019a देवानपि रणे जेतुं प्रार्थयामो न संशयः&#xA;019c किमु पाण्डुसुतान्युद्धे हीनवीर्यपराक्रमान्&#xA;020a एवमुक्तस्ततो द्रोणस्तव पुत्रेण मारिष&#xA;020c अभिनत्पाण्डवानीकं प्रेक्षमाणस्य सात्यकेः&#xA;021a सात्यकिस्तु तदा द्रोणं वारयामास भारत&#xA;021c ततः प्रववृते युद्धं तुमुलं लोमहर्षणम्&#xA;022a शैनेयं तु रणे क्रुद्धो भारद्वाजः प्रतापवान्&#xA;022c अविध्यन्निशितैर्बाणैर्जत्रुदेशे हसन्निव&#xA;023a भीमसेनस्ततः क्रुद्धो भारद्वाजमविध्यत&#xA;023c संरक्षन्सात्यकिं राजन्द्रोणाच्छस्त्रभृतां वरात्&#xA;024a ततो द्रोणश्च भीष्मश्च तथा शल्यश्च मारिष&#xA;024c भीमसेनं रणे क्रुद्धाश्छादयां चक्रिरे शरैः&#xA;025a तत्राभिमन्युः सङ्क्रुद्धो द्रौपदेयाश्च मारिष&#xA;025c विव्यधुर्निशितैर्बाणैः सर्वांस्तानुद्यतायुधान्&#xA;026a भीष्मद्रोणौ च सङ्क्रुद्धावापतन्तौ महाबलौ&#xA;026c प्रत्युद्ययौ शिखण्डी तु महेष्वासो महाहवे&#xA;027a प्रगृह्य बलवद्वीरो धनुर्जलदनिस्वनम्&#xA;027c अभ्यवर्षच्छरैस्तूर्णं छादयानो दिवाकरम्&#xA;028a शिखण्डिनं समासाद्य भरतानां पितामहः&#xA;028c अवर्जयत सङ्ग्रामे स्त्रीत्वं तस्यानुसंस्मरन्&#xA;029a ततो द्रोणो महाराज अभ्यद्रवत तं रणे&#xA;029c रक्षमाणस्ततो भीष्मं तव पुत्रेण चोदितः&#xA;030a शिखण्डी तु समासाद्य द्रोणं शस्त्रभृतां वरम्&#xA;030c अवर्जयत सङ्ग्रामे युगान्ताग्निमिवोल्बणम्&#xA;031a ततो बलेन महता पुत्रस्तव विशाम्पते&#xA;031c जुगोप भीष्ममासाद्य प्रार्थयानो महद्यशः&#xA;032a तथैव पाण्डवा राजन्पुरस्कृत्य धनञ्जयम्&#xA;032c भीष्ममेवाभ्यवर्तन्त जये कृत्वा दृढां मतिम्&#xA;033a तद्युद्धमभवद्घोरं देवानां दानवैरिव&#xA;033c जयं च काङ्क्षतां नित्यं यशश्च परमाद्भुतम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/066/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/066/</guid>
      <description>&lt;p&gt;001  सञ्जय उवाच&#xA;001a अकरोत्तुमुलं युद्धं भीष्मः शान्तनवस्तदा&#xA;001c भीमसेनभयादिच्छन्पुत्रांस्तारयितुं तव&#xA;002a पूर्वाह्णे तन्महारौद्रं राज्ञां युद्धमवर्तत&#xA;002c कुरूणाम्पाण्डवानाञ्च मुख्यशूरविनाशनम्&#xA;003a तस्मिन्नाकुलसङ्ग्रामे वर्तमाने महाभये&#xA;003c अभवत्तुमुलः शब्दः संस्पृशन्गगनम्महत्&#xA;004a नदद्भिश्च महानागैर्हेषमाणैश्च वाजिभिः&#xA;004c भेरीशङ्खनिनादैश्च तुमुलः समपद्यत&#xA;005a युयुत्सवस्ते विक्रान्ता विजयाय महाबलाः&#xA;005c अन्योन्यमभिगर्जन्तो गोष्ठेष्विव महर्षभाः&#xA;006a शिरसां पात्यमानानां समरे निशितैः शरैः&#xA;006c अश्मवृष्टिरिवाकाशे बभूव भरतर्षभ&#xA;007a कुण्डलोष्णीषधारीणि जातरूपोज्ज्वलानि च&#xA;007c पतितानि स्म दृश्यन्ते शिरांसि भरतर्षभ&#xA;008a विशिखोन्मथितैर्गात्रैर्बाहुभिश्च सकार्मुकैः&#xA;008c सहस्ताभरणैश्चान्यैरभवच्छादिता मही&#xA;009a कवचोपहितैर्गात्रैर्हस्तैश्च समलङ्कृतैः&#xA;009c मुखैश्च चन्द्रसङ्काशै रक्तान्तनयनैः शुभैः&#xA;010a गजवाजिमनुष्याणां सर्वगात्रैश्च भूपते&#xA;010c आसीत्सर्वा समाकीर्णा मुहूर्तेन वसुन्धरा&#xA;011a रजोमेघैश्च तुमुलैः शस्त्रविद्युत्प्रकाशितैः&#xA;011c आयुधानाञ्च निर्घोषः स्तनयित्नुसमोऽभवत्&#xA;012a स सम्प्रहारस्तुमुलः कटुकः शोणितोदकः&#xA;012c प्रावर्तत कुरूणाञ्च पाण्डवानाञ्च भारत&#xA;013a तस्मिन्महाभये घोरे तुमुले लोमहर्षणे&#xA;013c ववर्षुः शरवर्षाणि क्षत्रिया युद्धदुर्मदाः&#xA;014a क्रोशन्ति कुञ्जरास्तत्र शरवर्षप्रतापिताः&#xA;014c तावकानाम्परेषाञ्च संयुगे भरतोत्तम&#xA;014e अश्वाश्च पर्यधावन्त हतारोहा दिशो दश&#xA;015a उत्पत्य निपतन्त्यन्ये शरघातप्रपीडिताः&#xA;015c तावकानां परेषां च योधानां भरतर्षभ&#xA;016a अश्वानाङ् कुञ्जराणाञ् च रथानाञ् चातिवर्तताम्&#xA;016c सङ्घाताः स्म प्रदृश्यन्ते तत्र तत्र विशाम्पते&#xA;017a गदाभिरसिभिः प्रासैर्बाणैश्च नतपर्वभिः&#xA;017c जघ्नुः परस्परं तत्र क्षत्रियाः कालचोदिताः&#xA;018a अपरे बाहुभिर्वीरा नियुद्धकुशला युधि&#xA;018c बहुधा समसज्जन्त आयसैः परिघैरिव&#xA;019a मुष्टिभिर्जानुभिश्चैव तलैश्चैव विशाम्पते&#xA;019c अन्योन्यं जघ्निरे वीरास्तावकाः पाण्डवैः सह&#xA;020a विरथा रथिनश्चात्र निस्त्रिंशवरधारिणः&#xA;020c अन्योन्यमभिधावन्त परस्परवधैषिणः&#xA;021a ततो दुर्योधनो राजा कलिङ्गैर्बहुभिर्वृतः&#xA;021c पुरस्कृत्य रणे भीष्मम्पाण्डवानभ्यवर्तत&#xA;022a तथैव पाण्डवाः सर्वे परिवार्य वृकोदरम्&#xA;022c भीष्ममभ्यद्रवन्क्रुद्धा रणे रभसवाहनाः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/067/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/067/</guid>
      <description>&lt;p&gt;001  सञ्जय उवाच&#xA;001a दृष्ट्वा भीष्मेण संसक्तान्भ्रातॄनन्यांश्च पार्थिवान्&#xA;001c तमभ्यधावद्गाङ्गेयमुद्यतास्त्रो धनञ्जयः&#xA;002a पाञ्चजन्यस्य निर्घोषं धनुषो गाण्डिवस्य च&#xA;002c ध्वजं च दृष्ट्वा पार्थस्य सर्वान्नो भयमाविशत्&#xA;003a असज्जमानं वृक्षेषु धूमकेतुमिवोत्थितम्&#xA;003c बहुवर्णञ्च चित्रञ्च दिव्यं वानरलक्षणम्&#xA;003e अपश्याम महाराज ध्वजं गाण्डिवधन्वनः&#xA;004a विद्युतं मेघमध्यस्थां भ्राजमानामिवाम्बरे&#xA;004c ददृशुर्गाण्डिवं योधा रुक्मपृष्ठम्महारथे&#xA;005a अशुश्रुम भृशं चास्य शक्रस्येवाभिगर्जतः&#xA;005c सुघोरं तलयोः शब्दं निघ्नतस्तव वाहिनीम्&#xA;006a चण्डवातो यथा मेघः सविद्युत्स्तनयित्नुमान्&#xA;006c दिशः सम्प्लावयन्सर्वाः शरवर्षैः समन्ततः&#xA;007a अभ्यधावत गाङ्गेयं भैरवास्त्रो धनञ्जयः&#xA;007c दिशम्प्राचीम्प्रतीचीञ्च न जानीमोऽस्त्रमोहिताः&#xA;008a कान्दिग्भूताः श्रान्तपत्रा हतास्त्रा हतचेतसः&#xA;008c अन्योन्यमभिसंश्लिष्य योधास्ते भरतर्षभ&#xA;009a भीष्ममेवाभिलीयन्त सह सर्वैस्तवात्मजैः&#xA;009c तेषामार्तायनमभूद्भीष्मः शन्तनवो रणे&#xA;010a समुत्पतन्त वित्रस्ता रथेभ्यो रथिनस्तदा&#xA;010c सादिनश्चाश्वपृष्ठेभ्यो भूमौ चापि पदातयः&#xA;011a श्रुत्वा गाण्डीवनिर्घोषं विस्फूर्जितमिवाशनेः&#xA;011c सर्वसैन्यानि भीतानि व्यवलीयन्त भारत&#xA;012a अथ काम्बोजमुख्यैस्तु बृहद्भिः शीघ्रगामिभिः&#xA;012c गोपानां बहुसाहस्रैर्बलैर्गोवासनो वृतः&#xA;013a मद्रसौवीरगान्धारैस्त्रिगर्तैश्च विशाम्पते&#xA;013c सर्वकालिङ्गमुख्यैश्च कलिङ्गाधिपतिर्वृतः&#xA;014a नागा नरगणौघाश्च दुःशासनपुरःसराः&#xA;014c जयद्रथश्च नृपतिः सहितः सर्वराजभिः&#xA;015a हयारोहवराश्चैव तव पुत्रेण चोदिताः&#xA;015c चतुर्दश सहस्राणि सौबलं पर्यवारयन्&#xA;016a ततस्ते सहिताः सर्वे विभक्तरथवाहनाः&#xA;016c पाण्डवान्समरे जग्मुस्तावका भरतर्षभ&#xA;017a रथिभिर्वारणैरश्वैः पदातैश्च समीरितम्&#xA;017c घोरमायोधनं जज्ञे महाभ्रसदृशं रजः&#xA;018a तोमरप्रासनाराचगजाश्वरथयोधिनाम्&#xA;018c बलेन महता भीष्मः समसज्जत्किरीटिना&#xA;019a आवन्त्यः काशिराजेन भीमसेनेन सैन्धवः&#xA;019c अजातशत्रुर्मद्राणामृषभेण यशस्विना&#xA;019e सहपुत्रः सहामात्यः शल्येन समसज्जत&#xA;020a विकर्णः सहदेवेन चित्रसेनः शिखण्डिना&#xA;020c मत्स्या दुर्योधनं जग्मुः शकुनिञ्च विशाम्पते&#xA;021a द्रुपदश्चेकितानश्च सात्यकिश्च महारथः&#xA;021c द्रोणेन समसज्जन्त सपुत्रेण महात्मना&#xA;021e कृपश्च कृतवर्मा च धृष्टकेतुमभिद्रुतौ&#xA;022a एवं प्रजविताश्वानि भ्रान्तनागरथानि च&#xA;022c सैन्यानि समसज्जन्त प्रयुद्धानि समन्ततः&#xA;023a निरभ्रे विद्युतस्तीव्रा दिशश्च रजसावृताः&#xA;023c प्रादुरासन्महोल्काश्च सनिर्घाता विशाम्पते&#xA;024a प्रववौ च महावातः पांसुवर्षं पपात च&#xA;024c नभस्यन्तर्दधे सूर्यः सैन्येन रजसावृतः&#xA;025a प्रमोहः सर्वसत्त्वानामतीव समपद्यत&#xA;025c रजसा चाभिभूतानामस्त्रजालैश्च तुद्यताम्&#xA;026a वीरबाहुविसृष्टानां सर्वावरणभेदिनाम्&#xA;026c सङ्घातः शरजालानां तुमुलः समपद्यत&#xA;027a प्रकाशं चक्रुराकाशमुद्यतानि भुजोत्तमैः&#xA;027c नक्षत्रविमलाभानि शस्त्राणि भरतर्षभ&#xA;028a आर्षभाणि विचित्राणि रुक्मजालावृतानि च&#xA;028c सम्पेतुर्दिक्षु सर्वासु चर्माणि भरतर्षभ&#xA;029a सूर्यवर्णैश्च निस्त्रिंशैः पात्यमानानि सर्वशः&#xA;029c दिक्षु सर्वास्वदृश्यन्त शरीराणि शिरांसि च&#xA;030a भग्नचक्राक्षनीडाश्च निपातितमहाध्वजाः&#xA;030c हताश्वाः पृथिवीं जग्मुस्तत्र तत्र महारथाः&#xA;031a परिपेतुर्हयाश्चात्र केचिच्छस्त्रकृतव्रणाः&#xA;031c रथान्विपरिकर्षन्तो हतेषु रथयोधिषु&#xA;032a शराहता भिन्नदेहा बद्धयोक्त्रा हयोत्तमाः&#xA;032c युगानि पर्यकर्षन्त तत्र तत्र स्म भारत&#xA;033a अदृश्यन्त ससूताश्च साश्वाः सरथयोधिनः&#xA;033c एकेन बलिना राजन्वारणेन हता रथाः&#xA;034a गन्धहस्तिमदस्रावमाघ्राय बहवो रणे&#xA;034c सन्निपाते बलौघानां वीतमाददिरे गजाः&#xA;035a सतोमरमहामात्रैर्निपतद्भिर्गतासुभिः&#xA;035c बभूवायोधनं छन्नं नाराचाभिहतैर्गजैः&#xA;036a सन्निपाते बलौघानां प्रेषितैर्वरवारणैः&#xA;036c निपेतुर्युधि सम्भग्नाः सयोधाः सध्वजा रथाः&#xA;037a नागराजोपमैर्हस्तैर्नागैराक्षिप्य संयुगे&#xA;037c व्यदृश्यन्त महाराज सम्भग्ना रथकूबराः&#xA;038a विशीर्णरथजालाश्च केशेष्वाक्षिप्य दन्तिभिः&#xA;038c द्रुमशाखा इवाविध्य निष्पिष्टा रथिनो रणे&#xA;039a रथेषु च रथान्युद्धे संसक्तान्वरवारणाः&#xA;039c विकर्षन्तो दिशः सर्वाः सम्पेतुः सर्वशब्दगाः&#xA;040a तेषां तथा कर्षतां च गजानां रूपमाबभौ&#xA;040c सरःसु नलिनीजालं विषक्तमिव कर्षताम्&#xA;041a एवं सञ्छादितं तत्र बभूवायोधनं महत्&#xA;041c सादिभिश्च पदातैश्च सध्वजैश्च महारथैः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/068/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/068/</guid>
      <description>&lt;p&gt;001  सञ्जय उवाच&#xA;001a शिखण्डी सह मत्स्येन विराटेन विशाम्पते&#xA;001c भीष्ममाशु महेष्वासमाससाद सुदुर्जयम्&#xA;002a द्रोणं कृपं विकर्णञ्च महेष्वासान्महाबलान्&#xA;002c राज्ञश्चान्यान्रणे शूरान्बहूनार्छद्धनञ्जयः&#xA;003a सैन्धवञ्च महेष्वासं सामात्यं सह बन्धुभिः&#xA;003c प्राच्यांश्च दाक्षिणात्यांश्च भूमिपान्भूमिपर्षभ&#xA;004a पुत्रञ्च ते महेष्वासं दुर्योधनममर्षणम्&#xA;004c दुःसहं चैव समरे भीमसेनोऽभ्यवर्तत&#xA;005a सहदेवस्तु शकुनिमुलूकं च महारथम्&#xA;005c पितापुत्रौ महेष्वासावभ्यवर्तत दुर्जयौ&#xA;006a युधिष्ठिरो महाराज गजानीकं महारथः&#xA;006c समवर्तत सङ्ग्रामे पुत्रेण निकृतस्तव&#xA;007a माद्रीपुत्रस्तु नकुलः शूरः सङ्क्रन्दनो युधि&#xA;007c त्रिगर्तानां रथोदारैः समसज्जत पाण्डवः&#xA;008a अभ्यवर्तन्त दुर्धर्षाः समरे शाल्वकेकयान्&#xA;008c सात्यकिश्चेकितानश्च सौभद्रश्च महारथः&#xA;009a धृष्टकेतुश्च समरे राक्षसश्च घटोत्कचः&#xA;009c पुत्राणां ते रथानीकं प्रत्युद्याताः सुदुर्जयाः&#xA;010a सेनापतिरमेयात्मा धृष्टद्युम्नो महाबलः&#xA;010c द्रोणेन समरे राजन्समियायेन्द्रकर्मणा&#xA;011a एवमेते महेष्वासास्तावकाः पाण्डवैः सह&#xA;011c समेत्य समरे शूराः सम्प्रहारं प्रचक्रिरे&#xA;012a मध्यन्दिनगते सूर्ये नभस्याकुलतां गते&#xA;012c कुरवः पाण्डवेयाश्च निजघ्नुरितरेतरम्&#xA;013a ध्वजिनो हेमचित्राङ्गा विचरन्तो रणाजिरे&#xA;013c सपताका रथा रेजुर्वैयाघ्रपरिवारणाः&#xA;014a समेतानाञ्च समरे जिगीषूणाम्परस्परम्&#xA;014c बभूव तुमुलः शब्दः सिंहानामिव नर्दताम्&#xA;015a तत्राद्भुतमपश्याम सम्प्रहारं सुदारुणम्&#xA;015c यमकुर्वन्रणे वीराः सृञ्जयाः कुरुभिः सह&#xA;016a नैव खं न दिशो राजन्न सूर्यं शत्रुतापन&#xA;016c विदिशो वाप्यपश्याम शरैर्मुक्तैः समन्ततः&#xA;017a शक्तीनां विमलाग्राणां तोमराणां तथास्यताम्&#xA;017c निस्त्रिंशानाञ्च पीतानां नीलोत्पलनिभाः प्रभाः&#xA;018a कवचानां विचित्राणां भूषणानां प्रभास्तथा&#xA;018c खं दिशः प्रदिशश्चैव भासयामासुरोजसा&#xA;018e विरराज तदा राजंस्तत्र तत्र रणाङ्गणम्&#xA;019a रथसिंहासनव्याघ्राः समायान्तश्च संयुगे&#xA;019c विरेजुः समरे राजन्ग्रहा इव नभस्तले&#xA;020a भीष्मस्तु रथिनां श्रेष्ठो भीमसेनं महाबलम्&#xA;020c अवारयत सङ्क्रुद्धः सर्वसैन्यस्य पश्यतः&#xA;021a ततो भीष्मविनिर्मुक्ता रुक्मपुङ्खाः शिलाशिताः&#xA;021c अभ्यघ्नन्समरे भीमं तैलधौताः सुतेजनाः&#xA;022a तस्य शक्तिं महावेगां भीमसेनो महाबलः&#xA;022c क्रुद्धाशीविषसङ्काशां प्रेषयामास भारत&#xA;023a तामापतन्तीं सहसा रुक्मदण्डां दुरासदाम्&#xA;023c चिच्छेद समरे भीष्मः शरैः सन्नतपर्वभिः&#xA;024a ततोऽपरेण भल्लेन पीतेन निशितेन च&#xA;024c कार्मुकं भीमसेनस्य द्विधा चिच्छेद भारत&#xA;025a सात्यकिस्तु ततस्तूर्णं भीष्ममासाद्य संयुगे&#xA;025c शरैर्बहुभिरानर्छत्पितरं ते जनेश्वर&#xA;026a ततः सन्धाय वै तीक्ष्णं शरं परमदारुणम्&#xA;026c वार्ष्णेयस्य रथाद्भीष्मः पातयामास सारथिम्&#xA;027a तस्याश्वाः प्रद्रुता राजन्निहते रथसारथौ&#xA;027c तेन तेनैव धावन्ति मनोमारुतरंहसः&#xA;028a ततः सर्वस्य सैन्यस्य निस्वनस्तुमुलोऽभवत्&#xA;028c हाहाकारश्च सञ्जज्ञे पाण्डवानां महात्मनाम्&#xA;029a अभिद्रवत गृह्णीत हयान्यच्छत धावत&#xA;029c इत्यासीत्तुमुलः शब्दो युयुधानरथं प्रति&#xA;030a एतस्मिन्नेव काले तु भीष्मः शान्तनवः पुनः&#xA;030c व्यहनत्पाण्डवीं सेनामासुरीमिव वृत्रहा&#xA;031a ते वध्यमाना भीष्मेण पाञ्चालाः सोमकैः सह&#xA;031c आर्यां युद्धे मतिं कृत्वा भीष्ममेवाभिदुद्रुवुः&#xA;032a धृष्टद्युम्नमुखाश्चापि पार्थाः शान्तनवं रणे&#xA;032c अभ्यधावञ्जिगीषन्तस्तव पुत्रस्य वाहिनीम्&#xA;033a तथैव तावका राजन्भीष्मद्रोणमुखाः परान्&#xA;033c अभ्यधावन्त वेगेन ततो युद्धमवर्तत&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/069/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/069/</guid>
      <description>&lt;p&gt;001  सञ्जय उवाच&#xA;001a विराटोऽथ त्रिभिर्बाणैर्भीष्ममार्छन्महारथम्&#xA;001c विव्याध तुरगांश्चास्य त्रिभिर्बाणैर्महारथः&#xA;002a तम् प्रत्यविध्यद्दशभिर्भीष्मः शान्तनवः शरैः&#xA;002c रुक्मपुङ्खैर्महेष्वासः कृतहस्तो महाबलः&#xA;003a द्रौणिर्गाण्डीवधन्वानं भीमधन्वा महारथः&#xA;003c अविध्यदिषुभिः षड्भिर्दृढहस्तः स्तनान्तरे&#xA;004a कार्मुकं तस्य चिच्छेद फल्गुनः परवीरहा&#xA;004c अविध्यच्च भृशं तीक्ष्णैः पत्रिभिः शत्रुकर्शनः&#xA;005a सोऽन्यत्कार्मुकमादाय वेगवत्क्रोधमूर्छितः&#xA;005c अमृष्यमाणः पार्थेन कार्मुकच्छेदमाहवे&#xA;006a अविध्यत्फल्गुनं राजन्नवत्या निशितैः शरैः&#xA;006c वासुदेवं च सप्तत्या विव्याध परमेषुभिः&#xA;007a ततः क्रोधाभिताम्राक्षः सह कृष्णेन फल्गुनः&#xA;007c दीर्घमुष्णं च निःश्वस्य चिन्तयित्वा मुहुर्मुहुः&#xA;008a धनुः प्रपीड्य वामेन करेणामित्रकर्शनः&#xA;008c गाण्डीवधन्वा सङ्क्रुद्धः शितान्सन्नतपर्वणः&#xA;008e जीवितान्तकरान्घोरान्समादत्त शिलीमुखान्&#xA;009a तैस्तूर्णं समरेऽविध्यद्द्रौणिं बलवतां वरम्&#xA;009c तस्य ते कवचं भित्त्वा पपुः शोणितमाहवे&#xA;010a न विव्यथे च निर्भिन्नो द्रौणिर्गाण्डीवधन्वना&#xA;010c तथैव शरवर्षाणि प्रतिमुञ्चन्नविह्वलः&#xA;010e तस्थौ स समरे राजंस्त्रातुमिच्छन्महाव्रतम्&#xA;011a तस्य तत्सुमहत्कर्म शशंसुः पुरुषर्षभाः&#xA;011c यत्कृष्णाभ्यां समेताभ्यां नापत्रपत संयुगे&#xA;012a स हि नित्यमनीकेषु युध्यतेऽभयमास्थितः&#xA;012c अस्त्रग्रामं ससंहारं द्रोणात्प्राप्य सुदुर्लभम्&#xA;013a ममायमाचार्यसुतो द्रोणस्यातिप्रियः सुतः&#xA;013c ब्राह्मणश्च विशेषेण माननीयो ममेति च&#xA;014a समास्थाय मतिं वीरो बीभत्सुः शत्रुतापनः&#xA;014c कृपाञ्चक्रे रथश्रेष्ठो भारद्वाजसुतम्प्रति&#xA;015a द्रौणिं त्यक्त्वा ततो युद्धे कौन्तेयः शत्रुतापनः&#xA;015c युयुधे तावकान्निघ्नंस्त्वरमाणः पराक्रमी&#xA;016a दुर्योधनस्तु दशभिर्गार्ध्रपत्रैः शिलाशितैः&#xA;016c भीमसेनं महेष्वासं रुक्मपुङ्खैः समर्पयत्&#xA;017a भीमसेनस्तु सङ्क्रुद्धः परासुकरणं दृढम्&#xA;017c चित्रं कार्मुकमादत्त शरांश्च निशितान्दश&#xA;018a आकर्णप्रहितैस्तीक्ष्णैर्वेगितैस्तिग्मतेजनैः&#xA;018c अविध्यत्तूर्णमव्यग्रः कुरुराजं महोरसि&#xA;019a तस्य काञ्चनसूत्रस्तु शरैः परिवृतो मणिः&#xA;019c रराजोरसि वै सूर्यो ग्रहैरिव समावृतः&#xA;020a पुत्रस्तु तव तेजस्वी भीमसेनेन ताडितः&#xA;020c नामृष्यत यथा नागस्तलशब्दं समीरितम्&#xA;021a ततः शरैर्महाराज रुक्मपुङ्खैः शिलाशितैः&#xA;021c भीमं विव्याध सङ्क्रुद्धस्त्रासयानो वरूथिनीम्&#xA;022a तौ युध्यमानौ समरे भृशमन्योन्यविक्षतौ&#xA;022c पुत्रौ ते देवसङ्काशौ व्यरोचेतां महाबलौ&#xA;023a चित्रसेनं नरव्याघ्रं सौभद्रः परवीरहा&#xA;023c अविध्यद्दशभिर्बाणैः पुरुमित्रञ्च सप्तभिः&#xA;024a सत्यव्रतञ् च सप्तत्या विद्ध्वा शक्रसमो युधि&#xA;024c नृत्यन्निव रणे वीर आर्तिं नः समजीजनत्&#xA;025a तम् प्रत्यविद्यद्दशभिश्चित्रसेनः शिलीमुखैः&#xA;025c सत्यव्रतश्च नवभिः पुरुमित्रश्च सप्तभिः&#xA;026a स विद्धो विक्षरन्रक्तं शत्रुसंवारणम्महत्&#xA;026c चिच्छेद चित्रसेनस्य चित्रं कार्मुकमार्जुनिः&#xA;026e भित्त्वा चास्य तनुत्राणं शरेणोरस्यताडयत्&#xA;027a ततस्ते तावका वीरा राजपुत्रा महारथाः&#xA;027c समेत्य युधि संरब्धा विव्यधुर्निशितैः शरैः&#xA;027e तांश्च सर्वाञ्शरैस्तीक्ष्णैर्जघान परमास्त्रवित्&#xA;028a तस्य दृष्ट्वा तु तत्कर्म परिवव्रुः सुतास्तव&#xA;028c दहन्तं समरे सैन्यं तव कक्षं यथोल्बणम्&#xA;029a अपेतशिशिरे काले समिद्धमिव पावकः&#xA;029c अत्यरोचत सौभद्रस्तव सैन्यानि शातयन्&#xA;030a तत्तस्य चरितं दृष्ट्वा पौत्रस्तव विशाम्पते&#xA;030c लक्ष्मणोऽभ्यपतत्तूर्णं सात्वतीपुत्रमाहवे&#xA;031a अभिमन्युस्तु सङ्क्रुद्धो लक्ष्मणं शुभलक्षणम्&#xA;031c विव्याध विशिखैः षड्भिः सारथिञ्च त्रिभिः शरैः&#xA;032a तथैव लक्ष्मणो राजन्सौभद्रं निशितैः शरैः&#xA;032c अविध्यत महाराज तदद्भुतमिवाभवत्&#xA;033a तस्याश्वांश्चतुरो हत्वा सारथिञ्च महाबलः&#xA;033c अभ्यद्रवत सौभद्रो लक्ष्मणं निशितैः शरैः&#xA;034a हताश्वे तु रथे तिष्ठल्ँलक्ष्मणः परवीरहा&#xA;034c शक्तिं चिक्षेप सङ्क्रुद्धः सौभद्रस्य रथं प्रति&#xA;035a तामापतन्तीं सहसा घोररूपां दुरासदाम्&#xA;035c अभिमन्युः शरैस्तीक्ष्णैश्चिच्छेद भुजगोपमाम्&#xA;036a ततः स्वरथमारोप्य लक्ष्मणं गौतमस्तदा&#xA;036c अपोवाह रथेनाजौ सर्वसैन्यस्य पश्यतः&#xA;037a ततः समाकुले तस्मिन्वर्तमाने महाभये&#xA;037c अभ्यद्रवञ्जिघांसन्तः परस्परवधैषिणः&#xA;038a तावकाश्च महेष्वासाः पाण्डवाश्च महारथाः&#xA;038c जुह्वन्तः समरे प्राणान्निजघ्नुरितरेतरम्&#xA;039a मुक्तकेशा विकवचा विरथाश्छिन्नकार्मुकाः&#xA;039c बाहुभिः समयुध्यन्त सृञ्जयाः कुरुभिः सह&#xA;040a ततो भीष्मो महाबाहुः पाण्डवानां महात्मनाम्&#xA;040c सेनां जघान सङ्क्रुद्धो दिव्यैरस्त्रैर्महाबलः&#xA;041a हतेश्वरैर्गजैस्तत्र नरैरश्वैश्च पातितैः&#xA;041c रथिभिः सादिभिश्चैव समास्तीर्यत मेदिनी&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/070/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/070/</guid>
      <description>&lt;p&gt;BR-06-04-70-001  सञ्जय उवाच&#xA;BR-06-04-70-001a अथ राजन्महाबाहुः सात्यकिर्युद्धदुर्मदः&#xA;BR-06-04-70-001c विकृष्य चापं समरे भारसाधनमुत्तमम्&#xA;BR-06-04-70-002a प्रामुञ्चत्पुङ्खसंयुक्ताञ्शरानाशीविषोपमान्&#xA;BR-06-04-70-002c प्रकाशं लघु चित्रञ्च दर्शयन्नस्त्रलाघवम्&#xA;BR-06-04-70-003a तस्य विक्षिपतश्चापं शरानन्यांश्च मुञ्चतः&#xA;BR-06-04-70-003c आददानस्य भूयश्च सन्दधानस्य चापरान्&#xA;BR-06-04-70-004a क्षिपतश्च शरानस्य रणे शत्रून्विनिघ्नतः&#xA;BR-06-04-70-004c ददृशे रूपमत्यर्थं मेघस्येव प्रवर्षतः&#xA;BR-06-04-70-005a तमुदीर्यन्तमालोक्य राजा दुर्योधनस्ततः&#xA;BR-06-04-70-005c रथानामयुतं तस्य प्रेषयामास भारत&#xA;BR-06-04-70-006a तांस्तु सर्वान्महेष्वासान्सात्यकिः सत्यविक्रमः&#xA;BR-06-04-70-006c जघान परमेष्वासो दिव्येनास्त्रेण वीर्यवान्&#xA;BR-06-04-70-007a स कृत्वा दारुणं कर्म प्रगृहीतशरासनः&#xA;BR-06-04-70-007c आससाद ततो वीरो भूरिश्रवसमाहवे&#xA;BR-06-04-70-008a स हि सन्दृश्य सेनां तां युयुधानेन पातिताम्&#xA;BR-06-04-70-008c अभ्यधावत सङ्क्रुद्धः कुरूणां कीर्तिवर्धनः&#xA;BR-06-04-70-009a इन्द्रायुधसवर्णं तत्स विस्फार्य महद्धनुः&#xA;BR-06-04-70-009c व्यसृजद्वज्रसङ्काशाञ्शरानाशीविषोपमान्&#xA;BR-06-04-70-009e सहस्रशो महाराज दर्शयन्पाणिलाघवम्&#xA;BR-06-04-70-010a शरांस्तान्मृत्युसंस्पर्शान्सात्यकेस्तु पदानुगाः&#xA;BR-06-04-70-010c न विषेहुस्तदा राजन्दुद्रुवुस्ते समन्ततः&#xA;BR-06-04-70-010e विहाय समरे राजन्सात्यकिं युद्धदुर्मदम्&#xA;BR-06-04-70-011a तं दृष्ट्वा युयुधानस्य सुता दश महाबलाः&#xA;BR-06-04-70-011c महारथाः समाख्याताश्चित्रवर्मायुधध्वजाः&#xA;BR-06-04-70-012a समासाद्य महेष्वासं भूरिश्रवसमाहवे&#xA;BR-06-04-70-012c ऊचुः सर्वे सुसंरब्धा यूपकेतुम् महारणे&#xA;BR-06-04-70-013a भो भो कौरवदायाद सहास्माभिर्महाबल&#xA;BR-06-04-70-013c एहि युध्यस्व सङ्ग्रामे समस्तैः पृथगेव वा&#xA;BR-06-04-70-014a अस्मान्वा त्वं पराजित्य यशः प्राप्नुहि संयुगे&#xA;BR-06-04-70-014c वयं वा त्वां पराजित्य प्रीतिं दास्यामहे पितुः&#xA;BR-06-04-70-015a एवमुक्तस्तदा शूरैस्तानुवाच महाबलः&#xA;BR-06-04-70-015c वीर्यश्लाघी नरश्रेष्ठस्तान्दृष्ट्वा समुपस्थितान्&#xA;BR-06-04-70-016a साध्विदं कथ्यते वीरा यदेवं मतिरद्य वः&#xA;BR-06-04-70-016c युध्यध्वं सहिता यत्ता निहनिष्यामि वो रणे&#xA;BR-06-04-70-017a एवमुक्ता महेष्वासास्ते वीराः क्षिप्रकारिणः&#xA;BR-06-04-70-017c महता शरवर्षेण अभ्यवर्षन्नरिन्दमम्&#xA;BR-06-04-70-018a अपराह्णे महाराज सङ्ग्रामस्तुमुलोऽभवत्&#xA;BR-06-04-70-018c एकस्य च बहूनाञ्च समेतानां रणाजिरे&#xA;BR-06-04-70-019a तमेकं रथिनां श्रेष्ठं शरवर्षैरवाकिरन्&#xA;BR-06-04-70-019c प्रावृषीव महाशैलं सिषिचुर्जलदा नृप&#xA;BR-06-04-70-020a तैस्तु मुक्ताञ्शरौघांस्तान्यमदण्डाशनिप्रभान्&#xA;BR-06-04-70-020c असम्प्राप्तानसम्प्राप्तांश्चिच्छेदाशु महारथः&#xA;BR-06-04-70-021a तत्राद्भुतमपश्याम सौमदत्तेः पराक्रमम्&#xA;BR-06-04-70-021c यदेको बहुभिर्युद्धे समसज्जदभीतवत्&#xA;BR-06-04-70-022a विसृज्य शरवृष्टिं तां दश राजन्महारथाः&#xA;BR-06-04-70-022c परिवार्य महाबाहुं निहन्तुमुपचक्रमुः&#xA;BR-06-04-70-023a सौमदत्तिस्ततः क्रुद्धस्तेषां चापानि भारत&#xA;BR-06-04-70-023c चिच्छेद दशभिर्बाणैर्निमेषेण महारथः&#xA;BR-06-04-70-024a अथैषां छिन्नधनुषां भल्लैः सन्नतपर्वभिः&#xA;BR-06-04-70-024c चिच्छेद समरे राजञ्शिरांसि निशितैः शरैः&#xA;BR-06-04-70-024e ते हता न्यपतन्भूमौ वज्रभग्ना इव द्रुमाः&#xA;BR-06-04-70-025a तान्दृष्ट्वा निहतान्वीरान्रणे पुत्रान्महाबलान्&#xA;BR-06-04-70-025c वार्ष्णेयो विनदन्राजन्भूरिश्रवसमभ्ययात्&#xA;BR-06-04-70-026a रथं रथेन समरे पीडयित्वा महाबलौ&#xA;BR-06-04-70-026c तावन्योन्यस्य समरे निहत्य रथवाजिनः&#xA;BR-06-04-70-026e विरथावभिवल्गन्तौ समेयातां महारथौ&#xA;BR-06-04-70-027a प्रगृहीतमहाखड्गौ तौ चर्मवरधारिणौ&#xA;BR-06-04-70-027c शुशुभाते नरव्याघ्रौ युद्धाय समवस्थितौ&#xA;BR-06-04-70-028a ततः सात्यकिमभ्येत्य निस्त्रिंशवरधारिणम्&#xA;BR-06-04-70-028c भीमसेनस्त्वरन्राजन्रथमारोपयत्तदा&#xA;BR-06-04-70-029a तवापि तनयो राजन्भूरिश्रवसमाहवे&#xA;BR-06-04-70-029c आरोपयद्रथं तूर्णं पश्यतां सर्वधन्विनाम्&#xA;BR-06-04-70-030a तस्मिंस्तथा वर्तमाने रणे भीष्मं महारथम्&#xA;BR-06-04-70-030c अयोधयन्त संरब्धाः पाण्डवा भरतर्षभ&#xA;BR-06-04-70-031a लोहितायति चादित्ये त्वरमाणो धनञ्जयः&#xA;BR-06-04-70-031c पञ्चविंशतिसाहस्रान्निजघान महारथान्&#xA;BR-06-04-70-032a ते हि दुर्योधनादिष्टास्तदा पार्थनिबर्हणे&#xA;BR-06-04-70-032c सम्प्राप्यैव गता नाशं शलभा इव पावकम्&#xA;BR-06-04-70-033a ततो मत्स्याः केकयाश्च धनुर्वेदविशारदाः&#xA;BR-06-04-70-033c परिवव्रुस्तदा पार्थं सहपुत्रं महारथम्&#xA;BR-06-04-70-034a एतस्मिन्नेव काले तु सूर्येऽस्तमुपगच्छति&#xA;BR-06-04-70-034c सर्वेषामेव सैन्यानां प्रमोहः समजायत&#xA;BR-06-04-70-035a अवहारं ततश्चक्रे पिता देवव्रतस्तव&#xA;BR-06-04-70-035c सन्ध्याकाले महाराज सैन्यानां श्रान्तवाहनः&#xA;BR-06-04-70-036a पाण्डवानां कुरूणां च परस्परसमागमे&#xA;BR-06-04-70-036c ते सेने भृशसंविग्ने ययतुः स्वं निवेशनम्&#xA;BR-06-04-70-037a ततः स्वशिबिरं गत्वा न्यविशंस्तत्र भारत&#xA;BR-06-04-70-037c पाण्डवाः सृञ्जयैः सार्धं कुरवश्च यथाविधि&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/071/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/071/</guid>
      <description>&lt;p&gt;001  सञ्जय उवाच&#xA;001a विहृत्य च ततो राजन्सहिताः कुरुपाण्डवाः&#xA;001c व्यतीतायां तु शर्वर्यां पुनर्युद्धाय निर्ययुः&#xA;002a तत्र शब्दो महानासीत्तव तेषाञ्च भारत&#xA;002c युज्यतां रथमुख्यानां कल्प्यताञ्चैव दन्तिनाम्&#xA;003a सन्नह्यताम्पदातीनां हयानाञ्चैव भारत&#xA;003c शङ्खदुन्दुभिनादश्च तुमुलः सर्वतोऽभवत्&#xA;004a ततो युधिष्ठिरो राजा धृष्टद्युम्नमभाषत&#xA;004c व्यूहं व्यूह महाबाहो मकरं शत्रुतापनम्&#xA;005a एवमुक्तस्तु पार्थेन धृष्टद्युम्नो महारथः&#xA;005c व्यादिदेश महाराज रथिनो रथिनां वरः&#xA;006a शिरोऽभूद्द्रुपदस्तस्य पाण्डवश्च धनञ्जयः&#xA;006c चक्षुषी सहदेवश्च नकुलश्च महारथः&#xA;006e तुण्डमासीन्महाराज भीमसेनो महाबलः&#xA;007a सौभद्रो द्रौपदेयाश्च राक्षसश्च घटोत्कचः&#xA;007c सात्यकिर्धर्मराजश्च व्यूहग्रीवां समास्थिताः&#xA;008a पृष्ठमासीन्महाराज विराटो वाहिनीपतिः&#xA;008c धृष्टद्युम्नेन सहितो महत्या सेनया वृतः&#xA;009a केकया भ्रातरः पञ्च वामं पार्श्वं समाश्रिताः&#xA;009c धृष्टकेतुर्नरव्याघ्रः करकर्षश्च वीर्यवान्&#xA;009e दक्षिणं पक्षमाश्रित्य स्थिता व्यूहस्य रक्षणे&#xA;010a पादयोस्तु महाराज स्थितः श्रीमान्महारथः&#xA;010c कुन्तिभोजः शतानीको महत्या सेनया वृतः&#xA;011a शिखण्डी तु महेष्वासः सोमकैः संवृतो बली&#xA;011c इरावांश्च ततः पुच्छे मकरस्य व्यवस्थितौ&#xA;012a एवमेतन्महाव्यूहं व्यूह्य भारत पाण्डवाः&#xA;012c सूर्योदये महाराज पुनर्युद्धाय दंशिताः&#xA;013a कौरवानभ्ययुस्तूर्णं हस्त्यश्वरथपत्तिभिः&#xA;013c समुच्छ्रितैर्ध्वजैश्चित्रैः शस्त्रैश्च विमलैः शितैः&#xA;014a व्यूहं दृष्ट्वा तु तत्सैन्यं पिता देवव्रतस्तव&#xA;014c क्रौञ्चेन महता राजन्प्रत्यव्यूहत वाहिनीम्&#xA;015a तस्य तुण्डे महेष्वासो भारद्वाजो व्यरोचत&#xA;015c अश्वत्थामा कृपश्चैव चक्षुरास्तां नरेश्वर&#xA;016a कृतवर्मा तु सहितः काम्बोजारट्टबाह्लिकैः&#xA;016c शिरस्यासीन्नरश्रेष्ठः श्रेष्ठः सर्वधनुष्मताम्&#xA;017a ग्रीवायां शूरसेनस्तु तव पुत्रश्च मारिष&#xA;017c दुर्योधनो महाराज राजभिर्बहुभिर्वृतः&#xA;018a प्राग्ज्योतिषस्तु सहितः मद्रसौवीरकेकयैः&#xA;018c उरस्यभून्नरश्रेष्ठ महत्या सेनया वृतः&#xA;019a स्वसेनया च सहितः सुशर्मा प्रस्थलाधिपः&#xA;019c वामं पक्षं समाश्रित्य दंशितः समवस्थितः&#xA;020a तुषारा यवनाश्चैव शकाश्च सह चूचुपैः&#xA;020c दक्षिणं पक्षमाश्रित्य स्थिता व्यूहस्य भारत&#xA;021a श्रुतायुश्च शतायुश्च सौमदत्तिश्च मारिष&#xA;021c व्यूहस्य जघने तस्थू रक्षमाणाः परस्परम्&#xA;022a ततो युद्धाय सञ्जग्मुः पाण्डवाः कौरवैः सह&#xA;022c सूर्योदये महाराज ततो युद्धमभून्महत्&#xA;023a प्रतीयू रथिनो नागान्नागाश्च रथिनो ययुः&#xA;023c हयारोहा हयारोहान्रथिनश्चापि सादिनः&#xA;024a सारथिं च रथी राजन्कुञ्जरांश्च महारणे&#xA;024c हस्त्यारोहा रथारोहान्रथिनश्चापि सादिनः&#xA;025a रथिनः पत्तिभिः सार्धं सादिनश्चापि पत्तिभिः&#xA;025c अन्योन्यं समरे राजन्प्रत्यधावन्नमर्षिताः&#xA;026a भीमसेनार्जुनयमैर्गुप्ता चान्यैर्महारथैः&#xA;026c शुशुभे पाण्डवी सेना नक्षत्रैरिव शर्वरी&#xA;027a तथा भीष्मकृपद्रोणशल्यदुर्योधनादिभिः&#xA;027c तवापि विबभौ सेना ग्रहैर्द्यौरिव संवृता&#xA;028a भीमसेनस्तु कौन्तेयो द्रोणं दृष्ट्वा पराक्रमी&#xA;028c अभ्ययाज्जवनैरश्वैर्भारद्वाजस्य वाहिनीम्&#xA;029a द्रोणस्तु समरे क्रुद्धो भीमं नवभिरायसैः&#xA;029c विव्याध समरे राजन्मर्माण्युद्दिश्य वीर्यवान्&#xA;030a दृढाहतस्ततो भीमो भारद्वाजस्य संयुगे&#xA;030c सारथिं प्रेषयामास यमस्य सदनं प्रति&#xA;031a स सङ्गृह्य स्वयं वाहान्भारद्वाजः प्रतापवान्&#xA;031c व्यधमत्पाण्डवीं सेनां तूलराशिमिवानलः&#xA;032a ते वध्यमाना द्रोणेन भीष्मेण च नरोत्तम&#xA;032c सृञ्जयाः केकयैः सार्धं पलायनपराभवन्&#xA;033a तथैव तावकं सैन्यं भीमार्जुनपरिक्षतम्&#xA;033c मुह्यते तत्र तत्रैव समदेव वराङ्गना&#xA;034a अभिद्येतां ततो व्यूहौ तस्मिन्वीरवरक्षये&#xA;034c आसीद्व्यतिकरो घोरस्तव तेषां च भारत&#xA;035a तदद्भुतमपश्याम तावकानां परैः सह&#xA;035c एकायनगताः सर्वे यदयुध्यन्त भारत&#xA;036a प्रतिसंवार्य चास्त्राणि तेऽन्योन्यस्य विशाम्पते&#xA;036c युयुधुः पाण्डवाश्चैव कौरवाश्च महारथाः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/072/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/072/</guid>
      <description>&lt;p&gt;001  धृतराष्ट्र उवाच&#xA;001a एवं बहुगुणं सैन्यमेवम्बहुविधम्परम्&#xA;001c व्यूढमेवं यथाशास्त्रममोघञ्चैव सञ्जय&#xA;002a पुष्टमस्माकमत्यन्तमभिकामं च नः सदा&#xA;002c प्रह्वमव्यसनोपेतं पुरस्ताद्दृष्टविक्रमम्&#xA;003a नातिवृद्धमबालञ्च न कृशं न च पीवरम्&#xA;003c लघुवृत्तायतप्रायं सारगात्रमनामयम्&#xA;004a आत्तसन्नाहशस्त्रञ्च बहुशस्त्रपरिग्रहम्&#xA;004c असियुद्धे नियुद्धे च गदायुद्धे च कोविदम्&#xA;005a प्रासर्ष्टितोमरेष्वाजौ परिघेष्वायसेषु च&#xA;005c भिण्डिपालेषु शक्तीषु मुसलेषु च सर्वशः&#xA;006a कम्पनेषु च चापेषु कणपेषु च सर्वशः&#xA;006c क्षेपणीषु च चित्रासु मुष्टियुद्धेषु कोविदम्&#xA;007a अपरोक्षञ्च विद्यासु व्यायामेषु कृतश्रमम्&#xA;007c शस्त्रग्रहणविद्यासु सर्वासु परिनिष्ठितम्&#xA;008a आरोहे पर्यवस्कन्दे सरणे सान्तरप्लुते&#xA;008c सम्यक्प्रहरणे याने व्यपयाने च कोविदम्&#xA;009a नागाश्वरथयानेषु बहुशः सुपरीक्षितम्&#xA;009c परीक्ष्य च यथान्यायं वेतनेनोपपादितम्&#xA;010a न गोष्ठ्या नोपचारेण न च बन्धुनिमित्ततः&#xA;010c न सौहृदबलैश्चापि नाकुलीनपरिग्रहैः&#xA;011a समृद्धजनमार्यं च तुष्टसत्कृतबान्धवम्&#xA;011c कृतोपकारभूयिष्ठं यशस्वि च मनस्वि च&#xA;012a सजयैश्च नरैर्मुख्यैर्बहुशो मुख्यकर्मभिः&#xA;012c लोकपालोपमैस्तात पालितं लोकविश्रुतैः&#xA;013a बहुभिः क्षत्रियैर्गुप्तं पृथिव्यां लोकसम्मतैः&#xA;013c अस्मानभिगतैः कामात्सबलैः सपदानुगैः&#xA;014a महोदधिमिवापूर्णमापगाभिः समन्ततः&#xA;014c अपक्षैः पक्षसङ्काशै रथैर्नागैश्च संवृतम्&#xA;015a नानायोधजलं भीमं वाहनोर्मितरङ्गिणम्&#xA;015c क्षेपण्यसिगदाशक्तिशरप्राससमाकुलम्&#xA;016a ध्वजभूषणसम्बाधं रत्नपट्टेन सञ्चितम्&#xA;016c वाहनैः परिसर्पद्भिर्वायुवेगविकम्पितम्&#xA;017a अपारमिव गर्जन्तं सागरप्रतिमम्महत्&#xA;017c द्रोणभीष्माभिसङ्गुप्तं गुप्तञ्च कृतवर्मणा&#xA;018a कृपदुःशासनाभ्याञ्च जयद्रथमुखैस्तथा&#xA;018c भगदत्तविकर्णाभ्यां द्रौणिसौबलबाह्लिकैः&#xA;019a गुप्तं प्रवीरैर्लोकस्य सारवद्भिर्महात्मभिः&#xA;019c यदहन्यत सङ्ग्रामे दिष्टमेतत्पुरातनम्&#xA;020a नैतादृशं समुद्योगं दृष्टवन्तोऽथ मानुषाः&#xA;020c ऋषयो वा महाभागाः पुराणा भुवि सञ्जय&#xA;021a ईदृशो हि बलौघस्तु युक्तः शस्त्रास्त्रसम्पदा&#xA;021c वध्यते यत्र सङ्ग्रामे किमन्यद्भागधेयतः&#xA;022a विपरीतमिदं सर्वं प्रतिभाति स्म सञ्जय&#xA;022c यत्रेदृशं बलं घोरं नातरद्युधि पाण्डवान्&#xA;023a अथ वा पाण्डवार्थाय देवास्तत्र समागताः&#xA;023c युध्यन्ते मामकं सैन्यं यदवध्यन्त सञ्जय&#xA;024a उक्तो हि विदुरेणेह हितं पथ्यं च सञ्जय&#xA;024c न च गृह्णाति तन्मन्दः पुत्रो दुर्योधनो मम&#xA;025a तस्य मन्ये मतिः पूर्वं सर्वज्ञस्य महात्मनः&#xA;025c आसीद्यथागतं तात येन दृष्टमिदं पुरा&#xA;026a अथ वा भाव्यमेवं हि सञ्जयैतेन सर्वथा&#xA;026c पुरा धात्रा यथा सृष्टं तत्तथा न तदन्यथा&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/073/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/073/</guid>
      <description>&lt;p&gt;001  सञ्जय उवाच&#xA;001a आत्मदोषात्त्वया राजन्प्राप्तं व्यसनमीदृशम्&#xA;001c न हि दुर्योधनस्तानि पश्यते भरतर्षभ&#xA;001e यानि त्वं दृष्टवान्राजन्धर्मसङ्करकारिते&#xA;002a तव दोषात्पुरा वृत्तं द्यूतमेतद्विशां पते&#xA;002c तव दोषेण युद्धं च प्रवृत्तं सह पाण्डवैः&#xA;002e त्वमेवाद्य फलम्भुङ्क्ष्व कृत्वा किल्बिषमात्मना&#xA;003a आत्मना हि कृतं कर्म आत्मनैवोपभुज्यते&#xA;003c इह वा प्रेत्य वा राजंस्त्वया प्राप्तं यथातथम्&#xA;004a तस्माद्राजन्स्थिरो भूत्वा प्राप्येदं व्यसनं महत्&#xA;004c शृणु युद्धं यथावृत्तं शंसतो मम मारिष&#xA;005a भीमसेनस्तु निशितैर्बाणैर्भित्त्वा महाचमूम्&#xA;005c आससाद ततो वीरः सर्वान्दुर्योधनानुजान्&#xA;006a दुःशासनं दुर्विषहं दुःसहं दुर्मदं जयम्&#xA;006c जयत्सेनं विकर्णञ्च चित्रसेनं सुदर्शनम्&#xA;007a चारुचित्रं सुवर्माणं दुष्कर्णं कर्णमेव च&#xA;007c एतानन्यांश्च सुबहून्समीपस्थान्महारथान्&#xA;008a धार्तराष्ट्रान्सुसङ्क्रुद्धान्दृष्ट्वा भीमो महाबलः&#xA;008c भीष्मेण समरे गुप्तां प्रविवेश महाचमूम्&#xA;009a अथाह्वयन्त तेऽन्योन्यमयं प्राप्तो वृकोदरः&#xA;009c जीवग्राहं निगृह्णीमो वयमेनं नराधिपाः&#xA;010a स तैः परिवृतः पार्थो भ्रातृभिः कृतनिश्चयैः&#xA;010c प्रजासंहरणे सूर्यः क्रूरैरिव महाग्रहैः&#xA;011a सम्प्राप्य मध्यं व्यूहस्य न भीः पाण्डवमाविशत्&#xA;011c यथा देवासुरे युद्धे महेन्द्रः प्राप्य दानवान्&#xA;012a ततः शतसहस्राणि रथिनां सर्वशः प्रभो&#xA;012c छादयानं शरैर्घोरैस्तमेकमनुवव्रिरे&#xA;013a स तेषां प्रवरान्योधान्हस्त्यश्वरथसादिनः&#xA;013c जघान समरे शूरो धार्तराष्ट्रानचिन्तयन्&#xA;014a तेषां व्यवसितं ज्ञात्वा भीमसेनो जिघृक्षताम्&#xA;014c समस्तानां वधे राजन्मतिं चक्रे महामनाः&#xA;015a ततो रथं समुत्सृज्य गदामादाय पाण्डवः&#xA;015c जघान धार्तराष्ट्राणां तं बलौघमहार्णवम्&#xA;016a भीमसेने प्रविष्टे तु धृष्टद्युम्नोऽपि पार्षतः&#xA;016c द्रोणमुत्सृज्य तरसा प्रययौ यत्र सौबलः&#xA;017a विदार्य महतीं सेनां तावकानां नरर्षभः&#xA;017c आससाद रथं शून्यं भीमसेनस्य संयुगे&#xA;018a दृष्ट्वा विशोकं समरे भीमसेनस्य सारथिम्&#xA;018c धृष्टद्युम्नो महाराज दुर्मना गतचेतनः&#xA;019a अपृच्छद्बाष्पसंरुद्धो निस्वनां वाचमीरयन्&#xA;019c मम प्राणैः प्रियतमः क्व भीम इति दुःखितः&#xA;020a विशोकस्तमुवाचेदं धृष्टद्युम्नं कृताञ्जलिः&#xA;020c संस्थाप्य मामिह बली पाण्डवेयः प्रतापवान्&#xA;021a प्रविष्टो धार्तराष्ट्राणामेतद्बलमहार्णवम्&#xA;021c मामुक्त्वा पुरुषव्याघ्र प्रीतियुक्तमिदं वचः&#xA;022a प्रतिपालय मां सूत नियम्याश्वान्मुहूर्तकम्&#xA;022c यावदेतान्निहन्म्याशु य इमे मद्वधोद्यताः&#xA;023a ततो दृष्ट्वा गदाहस्तं प्रधावन्तं महाबलम्&#xA;023c सर्वेषामेव सैन्यानां सङ्घर्षः समजायत&#xA;024a तस्मिंस्तु तुमुले युद्धे वर्तमाने भयानके&#xA;024c भित्त्वा राजन्महाव्यूहं प्रविवेश सखा तव&#xA;025a विशोकस्य वचः श्रुत्वा धृष्टद्युम्नोऽपि पार्षतः&#xA;025c प्रत्युवाच ततः सूतं रणमध्ये महाबलः&#xA;026a न हि मे विद्यते सूत जीवितेऽद्य प्रयोजनम्&#xA;026c भीमसेनं रणे हित्वा स्नेहमुत्सृज्य पाण्डवैः&#xA;027a यदि यामि विना भीमं किं मां क्षत्रं वदिष्यति&#xA;027c एकायनगते भीमे मयि चावस्थिते युधि&#xA;028a अस्वस्ति तस्य कुर्वन्ति देवाः साग्निपुरोगमाः&#xA;028c यः सहायान्परित्यज्य स्वस्तिमानाव्रजेद्गृहान्&#xA;029a मम भीमः सखा चैव सम्बन्धी च महाबलः&#xA;029c भक्तोऽस्मान्भक्तिमांश्चाहं तमप्यरिनिषूदनम्&#xA;030a सोऽहं तत्र गमिष्यामि यत्र यातो वृकोदरः&#xA;030c निघ्नन्तं मामरीन्पश्य दानवानिव वासवम्&#xA;031a एवमुक्त्वा ततो वीरो ययौ मध्येन भारतीम्&#xA;031c भीमसेनस्य मार्गेषु गदाप्रमथितैर्गजैः&#xA;032a स ददर्श ततो भीमं दहन्तं रिपुवाहिनीम्&#xA;032c वातं वृक्षानिव बलात्प्रभञ्जन्तं रणे नृपान्&#xA;033a ते हन्यमानाः समरे रथिनः सादिनस्तथा&#xA;033c पादाता दन्तिनश्चैव चक्रुरार्तस्वरं महत्&#xA;034a हाहाकारश्च सञ्जज्ञे तव सैन्यस्य मारिष&#xA;034c वध्यतो भीमसेनेन कृतिना चित्रयोधिना&#xA;035a ततः कृतास्त्रास्ते सर्वे परिवार्य वृकोदरम्&#xA;035c अभीताः समवर्तन्त शस्त्रवृष्ट्या समन्ततः&#xA;036a अभिद्रुतं शस्त्रभृतां वरिष्ठं; समन्ततः पाण्डवं लोकवीरैः&#xA;036c सैन्येन घोरेण सुसङ्गतेन; दृष्ट्वा बली पार्षतो भीमसेनम्&#xA;037a अथोपगच्छच्छरविक्षताङ्गं; पदातिनं क्रोधविषं वमन्तम्&#xA;037c आश्वासयन्पार्षतो भीमसेनं; गदाहस्तं कालमिवान्तकाले&#xA;038a निःशल्यमेनं च चकार तूर्ण;मारोपयच्चात्मरथं महात्मा&#xA;038c भृशं परिष्वज्य च भीमसेन;माश्वासयामास च शत्रुमध्ये&#xA;039a भ्रातॄनथोपेत्य तवापि पुत्र;स्तस्मिन्विमर्दे महति प्रवृत्ते&#xA;039c अयं दुरात्मा द्रुपदस्य पुत्रः; समागतो भीमसेनेन सार्धम्&#xA;039e तं यात सर्वे सहिता निहन्तुं; मा वो रिपुः प्रार्थयतामनीकम्&#xA;040a श्रुत्वा तु वाक्यं तममृष्यमाणा; ज्येष्ठाज्ञया चोदिता धार्तराष्ट्राः&#xA;040c वधाय निष्पेतुरुदायुधास्ते; युगक्षये केतवो यद्वदुग्राः&#xA;041a प्रगृह्य चित्राणि धनूंषि वीरा; ज्यानेमिघोषैः प्रविकम्पयन्तः&#xA;041c शरैरवर्षन्द्रुपदस्य पुत्रं; यथाम्बुदा भूधरं वारिजालैः&#xA;041e निहत्य तांश्चापि शरैः सुतीक्ष्णै;र्न विव्यथे समरे चित्रयोधी&#xA;042a समभ्युदीर्णांश्च तवात्मजांस्तथा; निशाम्य वीरानभितः स्थितान्रणे&#xA;042c जिघांसुरुग्रं द्रुपदात्मजो युवा; प्रमोहनास्त्रं युयुजे महारथः&#xA;042e क्रुद्धो भृशं तव पुत्रेषु राज;न्दैत्येषु यद्वत्समरे महेन्द्रः&#xA;043a ततो व्यमुह्यन्त रणे नृवीराः; प्रमोहनास्त्राहतबुद्धिसत्त्वाः&#xA;043c प्रदुद्रुवुः कुरवश्चैव सर्वे; सवाजिनागाः सरथाः समन्तात्&#xA;043e परीतकालानिव नष्टसञ्ज्ञा;न्मोहोपेतांस्तव पुत्रान्निशम्य&#xA;044a एतस्मिन्नेव काले तु द्रोणः शस्त्रभृतां वरः&#xA;044c द्रुपदं त्रिभिरासाद्य शरैर्विव्याध दारुणैः&#xA;045a सोऽतिविद्धस्तदा राजन्रणे द्रोणेन पार्थिवः&#xA;045c अपायाद्द्रुपदो राजन्पूर्ववैरमनुस्मरन्&#xA;046a जित्वा तु द्रुपदं द्रोणः शङ्खं दध्मौ प्रतापवान्&#xA;046c तस्य शङ्खस्वनं श्रुत्वा वित्रेसुः सर्वसोमकाः&#xA;047a अथ शुश्राव तेजस्वी द्रोणः शस्त्रभृतां वरः&#xA;047c प्रमोहनास्त्रेण रणे मोहितानात्मजांस्तव&#xA;048a ततो द्रोणो राजगृद्धी त्वरितोऽभिययौ रणात्&#xA;048c तत्रापश्यन्महेष्वासो भारद्वाजः प्रतापवान्&#xA;048e धृष्टद्युम्नं च भीमं च विचरन्तौ महारणे&#xA;049a मोहाविष्टांश्च ते पुत्रानपश्यत्स महारथः&#xA;049c ततः प्रज्ञास्त्रमादाय मोहनास्त्रं व्यशातयत्&#xA;050a अथ प्रत्यागतप्राणास्तव पुत्रा महारथाः&#xA;050c पुनर्युद्धाय समरे प्रययुर्भीमपार्षतौ&#xA;051a ततो युधिष्ठिरः प्राह समाहूय स्वसैनिकान्&#xA;051c गच्छन्तु पदवीं शक्त्या भीमपार्षतयोर्युधि&#xA;052a सौभद्रप्रमुखा वीरा रथा द्वादश दंशिताः&#xA;052c प्रवृत्तिमधिगच्छन्तु न हि शुध्यति मे मनः&#xA;053a त एवं समनुज्ञाताः शूरा विक्रान्तयोधिनः&#xA;053c बाढमित्येवमुक्त्वा तु सर्वे पुरुषमानिनः&#xA;053e मध्यन्दिनगते सूर्ये प्रययुः सर्व एव हि&#xA;054a केकया द्रौपदेयाश्च धृष्टकेतुश्च वीर्यवान्&#xA;054c अभिमन्युं पुरस्कृत्य महत्या सेनया वृताः&#xA;055a ते कृत्वा समरे व्यूहं सूचीमुखमरिन्दमाः&#xA;055c बिभिदुर्धार्तराष्ट्राणां तद्रथानीकमाहवे&#xA;056a तान्प्रयातान्महेष्वासानभिमन्युपुरोगमान्&#xA;056c भीमसेनभयाविष्टा धृष्टद्युम्नविमोहिता&#xA;057a न सन्धारयितुं शक्ता तव सेना जनाधिप&#xA;057c मदमूर्छान्वितात्मानं प्रमदेवाध्वनि स्थिता&#xA;058a तेऽभियाता महेष्वासाः सुवर्णविकृतध्वजाः&#xA;058c परीप्सन्तोऽभ्यधावन्त धृष्टद्युम्नवृकोदरौ&#xA;059a तौ च दृष्ट्वा महेष्वासानभिमन्युपुरोगमान्&#xA;059c बभूवतुर्मुदा युक्तौ निघ्नन्तौ तव वाहिनीम्&#xA;060a दृष्ट्वा च सहसायान्तं पाञ्चाल्यो गुरुमात्मनः&#xA;060c नाशंसत वधं वीरः पुत्राणां तव पार्षतः&#xA;061a ततो रथं समारोप्य केकयस्य वृकोदरम्&#xA;061c अभ्यधावत्सुसङ्क्रुद्धो द्रोणमिष्वस्त्रपारगम्&#xA;062a तस्याभिपततस्तूर्णं भारद्वाजः प्रतापवान्&#xA;062c क्रुद्धश्चिच्छेद भल्लेन धनुः शत्रुनिषूदनः&#xA;063a अन्यांश्च शतशो बाणान्प्रेषयामास पार्षते&#xA;063c दुर्योधनहितार्थाय भर्तृपिण्डमनुस्मरन्&#xA;064a अथान्यद्धनुरादाय पार्षतः परवीरहा&#xA;064c द्रोणं विव्याध सप्तत्या रुक्मपुङ्खैः शिलाशितैः&#xA;065a तस्य द्रोणः पुनश्चापं चिच्छेदामित्रकर्शनः&#xA;065c हयांश्च चतुरस्तूर्णं चतुर्भिः सायकोत्तमैः&#xA;066a वैवस्वतक्षयं घोरं प्रेषयामास वीर्यवान्&#xA;066c सारथिं चास्य भल्लेन प्रेषयामास मृत्यवे&#xA;067a हताश्वात्स रथात्तूर्णमवप्लुत्य महारथः&#xA;067c आरुरोह महाबाहुरभिमन्योर्महारथम्&#xA;068a ततः सरथनागाश्वा समकम्पत वाहिनी&#xA;068c पश्यतो भीमसेनस्य पार्षतस्य च पश्यतः&#xA;069a तत्प्रभग्नं बलं दृष्ट्वा द्रोणेनामिततेजसा&#xA;069c नाशक्नुवन्वारयितुं समस्तास्ते महारथाः&#xA;070a वध्यमानं तु तत्सैन्यं द्रोणेन निशितैः शरैः&#xA;070c व्यभ्रमत्तत्र तत्रैव क्षोभ्यमाण इवार्णवः&#xA;071a तथा दृष्ट्वा च तत्सैन्यं जहृषे च बलं तव&#xA;071c दृष्ट्वाचार्यं च सङ्क्रुद्धं दहन्तं रिपुवाहिनीम्&#xA;071e चुक्रुशुः सर्वतो योधाः साधु साध्विति भारत&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/074/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/074/</guid>
      <description>&lt;p&gt;001  सञ्जय उवाच&#xA;001a ततो दुर्योधनो राजा मोहात्प्रत्यागतस्तदा&#xA;001c शरवर्षैः पुनर्भीमं प्रत्यवारयदच्युतम्&#xA;002a एकीभूताः पुनश्चैव तव पुत्रा महारथाः&#xA;002c समेत्य समरे भीमं योधयामासुरुद्यताः&#xA;003a भीमसेनोऽपि समरे सम्प्राप्य स्वरथं पुनः&#xA;003c समारुह्य महाबाहुर्ययौ येन तवात्मजः&#xA;004a प्रगृह्य च महावेगं परासुकरणं दृढम्&#xA;004c चित्रं शरासनं सङ्ख्ये शरैर्विव्याध ते सुतान्&#xA;005a ततो दुर्योधनो राजा भीमसेनं महाबलम्&#xA;005c नाराचेन सुतीक्ष्णेन भृशं मर्मण्यताडयत्&#xA;006a सोऽतिविद्धो महेष्वासस्तव पुत्रेण धन्विना&#xA;006c क्रोधसंरक्तनयनो वेगेनोत्क्षिप्य कार्मुकम्&#xA;007a दुर्योधनं त्रिभिर्बाणैर्बाह्वोरुरसि चार्पयत्&#xA;007c स तथाभिहतो राजा नाचलद्गिरिराडिव&#xA;008a तौ दृष्ट्वा समरे क्रुद्धौ विनिघ्नन्तौ परस्परम्&#xA;008c दुर्योधनानुजाः सर्वे शूराः सन्त्यक्तजीविताः&#xA;009a संस्मृत्य मन्त्रितं पूर्वं निग्रहे भीमकर्मणः&#xA;009c निश्चयं मनसा कृत्वा निग्रहीतुं प्रचक्रमुः&#xA;010a तानापतत एवाजौ भीमसेनो महाबलः&#xA;010c प्रत्युद्ययौ महाराज गजः प्रतिगजानिव&#xA;011a भृशं क्रुद्धश्च तेजस्वी नाराचेन समर्पयत्&#xA;011c चित्रसेनं महाराज तव पुत्रं महायशाः&#xA;012a तथेतरांस्तव सुतांस्ताडयामास भारत&#xA;012c शरैर्बहुविधैः सङ्ख्ये रुक्मपुङ्खैः सुवेगितैः&#xA;013a ततः संस्थाप्य समरे स्वान्यनीकानि सर्वशः&#xA;013c अभिमन्युप्रभृतयस्ते द्वादश महारथाः&#xA;014a प्रेषिता धर्मराजेन भीमसेनपदानुगाः&#xA;014c प्रत्युद्ययुर्महाराज तव पुत्रान्महाबलान्&#xA;015a दृष्ट्वा रथस्थांस्ताञ्शूरान्सूर्याग्निसमतेजसः&#xA;015c सर्वानेव महेष्वासान्भ्राजमानाञ्श्रिया वृतान्&#xA;016a महाहवे दीप्यमानान्सुवर्णकवचोज्ज्वलान्&#xA;016c तत्यजुः समरे भीमं तव पुत्रा महाबलाः&#xA;017a तान्नामृष्यत कौन्तेयो जीवमाना गता इति&#xA;017c अन्वीय च पुनः सर्वांस्तव पुत्रानपीडयत्&#xA;018a अथाभिमन्युं समरे भीमसेनेन सङ्गतम्&#xA;018c पार्षतेन च सम्प्रेक्ष्य तव सैन्ये महारथाः&#xA;019a दुर्योधनप्रभृतयः प्रगृहीतशरासनाः&#xA;019c भृशमश्वैः प्रजवितैः प्रययुर्यत्र ते रथाः&#xA;020a अपराह्णे ततो राजन्प्रावर्तत महान्रणः&#xA;020c तावकानां च बलिनां परेषां चैव भारत&#xA;021a अभिमन्युर्विकर्णस्य हयान्हत्वा महाजवान्&#xA;021c अथैनं पञ्चविंशत्या क्षुद्रकाणां समाचिनोत्&#xA;022a हताश्वं रथमुत्सृज्य विकर्णस्तु महारथः&#xA;022c आरुरोह रथं राजंश्चित्रसेनस्य भास्वरम्&#xA;023a स्थितावेकरथे तौ तु भ्रातरौ कुरुवर्धनौ&#xA;023c आर्जुनिः शरजालेन छादयामास भारत&#xA;024a दुर्जयोऽथ विकर्णश्च कार्ष्णिं पञ्चभिरायसैः&#xA;024c विव्यधाते न चाकम्पत्कार्ष्णिर्मेरुरिवाचलः&#xA;025a दुःशासनस्तु समरे केकयान्पञ्च मारिष&#xA;025c योधयामास राजेन्द्र तदद्भुतमिवाभवत्&#xA;026a द्रौपदेया रणे क्रुद्धा दुर्योधनमवारयन्&#xA;026c एकैकस्त्रिभिरानर्छत्पुत्रं तव विशाम्पते&#xA;027a पुत्रोऽपि तव दुर्धर्षो द्रौपद्यास्तनयान्रणे&#xA;027c सायकैर्निशितै राजन्नाजघान पृथक्पृथक्&#xA;028a तैश्चापि विद्धः शुशुभे रुधिरेण समुक्षितः&#xA;028c गिरिप्रस्रवणैर्यद्वद्गिरिर्धातुविमिश्रितैः&#xA;029a भीष्मोऽपि समरे राजन्पाण्डवानामनीकिनीम्&#xA;029c कालयामास बलवान्पालः पशुगणानिव&#xA;030a ततो गाण्डीवनिर्घोषः प्रादुरासीद्विशाम्पते&#xA;030c दक्षिणेन वरूथिन्याः पार्थस्यारीन्विनिघ्नतः&#xA;031a उत्तस्थुः समरे तत्र कबन्धानि समन्ततः&#xA;031c कुरूणां चापि सैन्येषु पाण्डवानाञ्च भारत&#xA;032a शोणितोदं रथावर्तं गजद्वीपं हयोर्मिणम्&#xA;032c रथनौभिर्नरव्याघ्राः प्रतेरुः सैन्यसागरम्&#xA;033a छिन्नहस्ता विकवचा विदेहाश्च नरोत्तमाः&#xA;033c पतितास्तत्र दृश्यन्ते शतशोऽथ सहस्रशः&#xA;034a निहतैर्मत्तमातङ्गैः शोणितौघपरिप्लुतैः&#xA;034c भूर्भाति भरतश्रेष्ठ पर्वतैराचिता यथा&#xA;035a तत्राद्भुतमपश्याम तव तेषाञ्च भारत&#xA;035c न तत्रासीत्पुमान्कश्चिद्यो योद्धुं नाभिकाङ्क्षति&#xA;036a एवं युयुधिरे वीराः प्रार्थयाना महद्यशः&#xA;036c तावकाः पाण्डवैः सार्धं काङ्क्षमाणा जयं युधि&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/075/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/075/</guid>
      <description>&lt;p&gt;001  सञ्जय उवाच&#xA;001a ततो दुर्योधनो राजा लोहितायति भास्करे&#xA;001c सङ्ग्रामरभसो भीमं हन्तुकामोऽभ्यधावत&#xA;002a तमायान्तमभिप्रेक्ष्य नृवीरं दृढवैरिणम्&#xA;002c भीमसेनः सुसङ्क्रुद्ध इदं वचनमब्रवीत्&#xA;003a अयं स कालः सम्प्राप्तो वर्षपूगाभिकाङ्क्षितः&#xA;003c अद्य त्वां निहनिष्यामि यदि नोत्सृजसे रणम्&#xA;004a अद्य कुन्त्याः परिक्लेशं वनवासञ्च कृत्स्नशः&#xA;004c द्रौपद्याश्च परिक्लेशं प्रणोत्स्यामि हते त्वयि&#xA;005a यत्त्वं दुरोदरो भूत्वा पाण्डवानवमन्यसे&#xA;005c तस्य पापस्य गान्धारे पश्य व्यसनमागतम्&#xA;006a कर्णस्य मतमाज्ञाय सौबलस्य च यत्पुरा&#xA;006c अचिन्त्य पाण्डवान्कामाद्यथेष्टं कृतवानसि&#xA;007a याचमानं च यन्मोहाद्दाशार्हमवमन्यसे&#xA;007c उलूकस्य समादेशं यद्ददासि च हृष्टवत्&#xA;008a अद्य त्वा निहनिष्यामि सानुबन्धं सबान्धवम्&#xA;008c समीकरिष्ये तत्पापं यत्पुरा कृतवानसि&#xA;009a एवमुक्त्वा धनुर्घोरं विकृष्योद्भ्राम्य चासकृत्&#xA;009c समादाय शरान्घोरान्महाशनिसमप्रभान्&#xA;010a षड्विंशत्तरसा क्रुद्धो मुमोचाशु सुयोधने&#xA;010c ज्वलिताग्निशिखाकारान्वज्रकल्पानजिह्मगान्&#xA;011a ततोऽस्य कार्मुकं द्वाभ्यां सूतं द्वाभ्याञ्च विव्यधे&#xA;011c चतुर्भिरश्वाञ्जवनाननयद्यमसादनम्&#xA;012a द्वाभ्यां च सुविकृष्टाभ्यां शराभ्यामरिमर्दनः&#xA;012c छत्रं चिच्छेद समरे राज्ञस्तस्य रथोत्तमात्&#xA;013a त्रिभिश्च तस्य चिच्छेद ज्वलन्तं ध्वजमुत्तमम्&#xA;013c छित्त्वा तं च ननादोच्चैस्तव पुत्रस्य पश्यतः&#xA;014a रथाच्च स ध्वजः श्रीमान्नानारत्नविभूषितः&#xA;014c पपात सहसा भूमिं विद्युज्जलधरादिव&#xA;015a ज्वलन्तं सूर्यसङ्काशं नागं मणिमयं शुभम्&#xA;015c ध्वजं कुरुपतेश्छिन्नं ददृशुः सर्वपार्थिवाः&#xA;016a अथैनं दशभिर्बाणैस्तोत्त्रैरिव महागजम्&#xA;016c आजघान रणे भीमः स्मयन्निव महारथः&#xA;017a ततस्तु राजा सिन्धूनां रथश्रेष्ठो जयद्रथः&#xA;017c दुर्योधनस्य जग्राह पार्ष्णिं सत्पुरुषोचिताम्&#xA;018a कृपश्च रथिनां श्रेष्ठः कौरव्यममितौजसम्&#xA;018c आरोपयद्रथं राजन्दुर्योधनममर्षणम्&#xA;019a स गाढविद्धो व्यथितो भीमसेनेन संयुगे&#xA;019c निषसाद रथोपस्थे राजा दुर्योधनस्तदा&#xA;020a परिवार्य ततो भीमं हन्तुकामो जयद्रथः&#xA;020c रथैरनेकसाहस्रैर्भीमस्यावारयद्दिशः&#xA;021a धृष्टकेतुस्ततो राजन्नभिमन्युश्च वीर्यवान्&#xA;021c केकया द्रौपदेयाश्च तव पुत्रानयोधयन्&#xA;022a चित्रसेनः सुचित्रश्च चित्राश्वश्चित्रदर्शनः&#xA;022c चारुचित्रः सुचारुश्च तथा नन्दोपनन्दकौ&#xA;023a अष्टावेते महेष्वासाः सुकुमारा यशस्विनः&#xA;023c अभिमन्युरथं राजन्समन्तात्पर्यवारयन्&#xA;024a आजघान ततस्तूर्णमभिमन्युर्महामनाः&#xA;024c एकैकं पञ्चभिर्विद्ध्वा शरैः सन्नतपर्वभिः&#xA;024e वज्रमृत्युप्रतीकाशैर्विचित्रायुधनिःसृतैः&#xA;025a अमृष्यमाणास्ते सर्वे सौभद्रं रथसत्तमम्&#xA;025c ववर्षुर्मार्गणैस्तीक्ष्णैर्गिरिं मेरुमिवाम्बुदाः&#xA;026a स पीड्यमानः समरे कृतास्त्रो युद्धदुर्मदः&#xA;026c अभिमन्युर्महाराज तावकान्समकम्पयत्&#xA;026e यथा देवासुरे युद्धे वज्रपाणिर्महासुरान्&#xA;027a विकर्णस्य ततो भल्लान्प्रेषयामास भारत&#xA;027c चतुर्दश रथश्रेष्ठो घोरानाशीविषोपमान्&#xA;027e ध्वजं सूतं हयांश्चास्य छित्त्वा नृत्यन्निवाहवे&#xA;028a पुनश्चान्याञ्शरान्पीतानकुण्ठाग्राञ्शिलाशितान्&#xA;028c प्रेषयामास सौभद्रो विकर्णाय महाबलः&#xA;029a ते विकर्णं समासाद्य कङ्कबर्हिणवाससः&#xA;029c भित्त्वा देहं गता भूमिं ज्वलन्त इव पन्नगाः&#xA;030a ते शरा हेमपुङ्खाग्रा व्यदृश्यन्त महीतले&#xA;030c विकर्णरुधिरक्लिन्ना वमन्त इव शोणितम्&#xA;031a विकर्णं वीक्ष्य निर्भिन्नं तस्यैवान्ये सहोदराः&#xA;031c अभ्यद्रवन्त समरे सौभद्रप्रमुखान्रथान्&#xA;032a अभियात्वा तथैवाशु रथस्थान्सूर्यवर्चसः&#xA;032c अविध्यन्समरेऽन्योन्यं संरब्धा युद्धदुर्मदाः&#xA;033a दुर्मुखः श्रुतकर्माणं विद्ध्वा सप्तभिराशुगैः&#xA;033c ध्वजमेकेन चिच्छेद सारथिं चास्य सप्तभिः&#xA;034a अश्वाञ्जाम्बूनदैर्जालैः प्रच्छन्नान्वातरंहसः&#xA;034c जघान षड्भिरासाद्य सारथिं चाभ्यपातयत्&#xA;035a स हताश्वे रथे तिष्ठञ्श्रुतकर्मा महारथः&#xA;035c शक्तिं चिक्षेप सङ्क्रुद्धो महोल्कां ज्वलितामिव&#xA;036a सा दुर्मुखस्य विपुलं वर्म भित्त्वा यशस्विनः&#xA;036c विदार्य प्राविशद्भूमिं दीप्यमाना सुतेजना&#xA;037a तं दृष्ट्वा विरथं तत्र सुतसोमो महाबलः&#xA;037c पश्यतां सर्वसैन्यानां रथमारोपयत्स्वकम्&#xA;038a श्रुतकीर्तिस्तथा वीरो जयत्सेनं सुतं तव&#xA;038c अभ्ययात्समरे राजन्हन्तुकामो यशस्विनम्&#xA;039a तस्य विक्षिपतश्चापं श्रुतकीर्तेर्महात्मनः&#xA;039c चिच्छेद समरे राजञ्जयत्सेनः सुतस्तव&#xA;039e क्षुरप्रेण सुतीक्ष्णेन प्रहसन्निव भारत&#xA;040a तं दृष्ट्वा छिन्नधन्वानं शतानीकः सहोदरम्&#xA;040c अभ्यपद्यत तेजस्वी सिंहवद्विनदन्मुहुः&#xA;041a शतानीकस्तु समरे दृढं विस्फार्य कार्मुकम्&#xA;041c विव्याध दशभिस्तूर्णं जयत्सेनं शिलीमुखैः&#xA;042a अथान्येन सुतीक्ष्णेन सर्वावरणभेदिना&#xA;042c शतानीको जयत्सेनं विव्याध हृदये भृशम्&#xA;043a तथा तस्मिन्वर्तमाने दुष्कर्णो भ्रातुरन्तिके&#xA;043c चिच्छेद समरे चापं नाकुलेः क्रोधमूर्छितः&#xA;044a अथान्यद्धनुरादाय भारसाधनमुत्तमम्&#xA;044c समादत्त शितान्बाणाञ्शतानीको महाबलः&#xA;045a तिष्ठ तिष्ठेति चामन्त्र्य दुष्कर्णं भ्रातुरग्रतः&#xA;045c मुमोच निशितान्बाणाञ्ज्वलितान्पन्नगानिव&#xA;046a ततोऽस्य धनुरेकेन द्वाभ्यां सूतञ्च मारिष&#xA;046c चिच्छेद समरे तूर्णं तं च विव्याध सप्तभिः&#xA;047a अश्वान्मनोजवांश्चास्य कल्माषान्वीतकल्मषः&#xA;047c जघान निशितैस्तूर्णं सर्वान्द्वादशभिः शरैः&#xA;048a अथापरेण भल्लेन सुमुक्तेन निपातिना&#xA;048c दुष्कर्णं समरे क्रुद्धो विव्याध हृदये भृशम्&#xA;049a दुष्कर्णं निहतं दृष्ट्वा पञ्च राजन्महारथाः&#xA;049c जिघांसन्तः शतानीकं सर्वतः पर्यवारयन्&#xA;050a छाद्यमानं शरव्रातैः शतानीकं यशस्विनम्&#xA;050c अभ्यधावन्त संरब्धाः केकयाः पञ्च सोदराः&#xA;051a तानभ्यापततः प्रेक्ष्य तव पुत्रा महारथाः&#xA;051c प्रत्युद्ययुर्महाराज गजा इव महागजान्&#xA;052a दुर्मुखो दुर्जयश्चैव तथा दुर्मर्षणो युवा&#xA;052c शत्रुञ्जयः शत्रुसहः सर्वे क्रुद्धा यशस्विनः&#xA;052e प्रत्युद्याता महाराज केकयान्भ्रातरः समम्&#xA;053a रथैर्नगरसङ्काशैर्हयैर्युक्तैर्मनोजवैः&#xA;053c नानावर्णविचित्राभिः पताकाभिरलङ्कृतैः&#xA;054a वरचापधरा वीरा विचित्रकवचध्वजाः&#xA;054c विविशुस्ते परं सैन्यं सिंहा इव वनाद्वनम्&#xA;055a तेषां सुतुमुलं युद्धं व्यतिषक्तरथद्विपम्&#xA;055c अवर्तत महारौद्रं निघ्नतामितरेतरम्&#xA;055e अन्योन्यागस्कृतां राजन्यमराष्ट्रविवर्धनम्&#xA;056a मुहूर्तास्तमिते सूर्ये चक्रुर्युद्धं सुदारुणम्&#xA;056c रथिनः सादिनश्चैव व्यकीर्यन्त सहस्रशः&#xA;057a ततः शान्तनवः क्रुद्धः शरैः सन्नतपर्वभिः&#xA;057c नाशयामास सेनां वै भीष्मस्तेषां महात्मनाम्&#xA;057e पाञ्चालानां च सैन्यानि शरैर्निन्ये यमक्षयम्&#xA;058a एवं भित्त्वा महेष्वासः पाण्डवानामनीकिनीम्&#xA;058c कृत्वावहारं सैन्यानां ययौ स्वशिबिरं नृप&#xA;059a धर्मराजोऽपि सम्प्रेक्ष्य धृष्टद्युम्नवृकोदरौ&#xA;059c मूर्ध्नि चैतावुपाघ्राय संहृष्टः शिबिरं ययौ&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/076/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/076/</guid>
      <description>&lt;p&gt;001  सञ्जय उवाच&#xA;001a अथ शूरा महाराज परस्परकृतागसः&#xA;001c जग्मुः स्वशिबिराण्येव रुधिरेण समुक्षिताः&#xA;002a विश्रम्य च यथान्यायं पूजयित्वा परस्परम्&#xA;002c सन्नद्धाः समदृश्यन्त भूयो युद्धचिकीर्षया&#xA;003a ततस्तव सुतो राजंश्चिन्तयाभिपरिप्लुतः&#xA;003c विस्रवच्छोणिताक्ताङ्गः पप्रच्छेदम्पितामहम्&#xA;004a सैन्यानि रौद्राणि भयानकानि; व्यूढानि सम्यग्बहुलध्वजानि&#xA;004c विदार्य हत्वा च निपीड्य शूरा;स्ते पाण्डवानां त्वरिता रथौघाः&#xA;005a सम्मोह्य सर्वान्युधि कीर्तिमन्तो; व्यूहञ्च तम्मकरं वज्रकल्पम्&#xA;005c प्रविश्य भीमेन निबर्हितोऽस्मि; घोरैः शरैर्मृत्युदण्डप्रकाशैः&#xA;006a क्रुद्धं तमुद्वीक्ष्य भयेन राज;न्सम्मूर्छितो नालभं शान्तिमद्य&#xA;006c इच्छे प्रसादात्तव सत्यसन्ध; प्राप्तुं जयं पाण्डवेयांश्च हन्तुम्&#xA;007a तेनैवमुक्तः प्रहसन्महात्मा; दुर्योधनं जातमन्युं विदित्वा&#xA;007c तं प्रत्युवाचाविमना मनस्वी; गङ्गासुतः शस्त्रभृतां वरिष्ठः&#xA;008a परेण यत्नेन विगाह्य सेनां; सर्वात्मनाहं तव राजपुत्र&#xA;008c इच्छामि दातुं विजयं सुखञ्च; न चात्मानं छादयेऽहं त्वदर्थे&#xA;009a एते तु रौद्रा बहवो महारथा; यशस्विनः शूरतमाः कृतास्त्राः&#xA;009c ये पाण्डवानां समरे सहाया; जितक्लमाः क्रोधविषं वमन्ति&#xA;010a ते नेह शक्याः सहसा विजेतुं; वीर्योन्नद्धाः कृतवैरास्त्वया च&#xA;010c अहं ह्येतान्प्रतियोत्स्यामि राज;न्सर्वात्मना जीवितं त्यज्य वीर&#xA;011a रणे तवार्थाय महानुभाव; न जीवितं रक्ष्यतमं ममाद्य&#xA;011c सर्वांस्तवार्थाय सदेवदैत्याँ;ल्लोकान्दहेयं किमु शत्रूंस्तवेह&#xA;012a तत्पाण्डवान्योधयिष्यामि राज;न्प्रियञ्च ते सर्वमहं करिष्ये&#xA;012c श्रुत्वैव चैतत्परमप्रतीतो; दुर्योधनः प्रीतमना बभूव&#xA;013a सर्वाणि सैन्यानि ततः प्रहृष्टो; निर्गच्छतेत्याह नृपांश्च सर्वान्&#xA;013c तदाज्ञया तानि विनिर्ययुर्द्रुतं; रथाश्वपादातगजायुतानि&#xA;014a प्रहर्षयुक्तानि तु तानि राज;न्महान्ति नानाविधशस्त्रवन्ति&#xA;014c स्थितानि नागाश्वपदातिमन्ति; विरेजुराजौ तव राजन्बलानि&#xA;015a वृन्दैः स्थिताश्चापि सुसम्प्रयुक्ता;श्चकाशिरे दन्तिगणाः समन्तात्&#xA;015c शस्त्रास्त्रविद्भिर्नरदेव योधै;रधिष्ठिताः सैन्यगणास्त्वदीयाः&#xA;016a रथैश्च पादातगजाश्वसङ्घैः; प्रयाद्भिराजौ विधिवत्प्रणुन्नैः&#xA;016c समुद्धतं वै तरुणार्कवर्णं; रजो बभौ छादयत्सूर्यरश्मीन्&#xA;017a रेजुः पताका रथदन्तिसंस्था; वातेरिता भ्राम्यमाणाः समन्तात्&#xA;017c नानारङ्गाः समरे तत्र राज;न्मेघैर्युक्ता विद्युतः खे यथैव&#xA;018a धनूंषि विस्फारयतां नृपाणां; बभूव शब्दस्तुमुलोऽतिघोरः&#xA;018c विमथ्यतो देवमहासुरौघै;र्यथार्णवस्यादियुगे तदानीम्&#xA;019a तदुग्रनादम्बहुरूपवर्णं; तवात्मजानां समुदीर्णमेवम्&#xA;019c बभूव सैन्यं रिपुसैन्यहन्तृ; युगान्तमेघौघनिभं तदानीम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/077/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/077/</guid>
      <description>&lt;p&gt;001  सञ्जय उवाच&#xA;001a अथात्मजं तव पुनर्गाङ्गेयो ध्यानमास्थितम्&#xA;001c अब्रवीद्भरतश्रेष्ठः सम्प्रहर्षकरं वचः&#xA;002a अहं द्रोणश्च शल्यश्च कृतवर्मा च सात्वतः&#xA;002c अश्वत्थामा विकर्णश्च सोमदत्तोऽथ सैन्धवः&#xA;003a विन्दानुविन्दावावन्त्यौ बाह्लिकः सह बाह्लिकैः&#xA;003c त्रिगर्तराजश्च बली मागधश्च सुदुर्जयः&#xA;004a बृहद्बलश्च कौसल्यश्चित्रसेनो विविंशतिः&#xA;004c रथाश्च बहुसाहस्राः शोभमाना महाध्वजाः&#xA;005a देशजाश्च हया राजन्स्वारूढा हयसादिभिः&#xA;005c गजेन्द्राश्च मदोद्वृत्ताः प्रभिन्नकरटामुखाः&#xA;006a पदाताश्च तथा शूरा नानाप्रहरणायुधाः&#xA;006c नानादेशसमुत्पन्नास्त्वदर्थे योद्धुमुद्यताः&#xA;007a एते चान्ये च बहवस्त्वदर्थे त्यक्तजीविताः&#xA;007c देवानपि रणे जेतुं समर्था इति मे मतिः&#xA;008a अवश्यं तु मया राजंस्तव वाच्यं हितं सदा&#xA;008c अशक्याः पाण्डवा जेतुं देवैरपि सवासवैः&#xA;008e वासुदेवसहायाश्च महेन्द्रसमविक्रमाः&#xA;009a सर्वथाहं तु राजेन्द्र करिष्ये वचनं तव&#xA;009c पाण्डवान्वा रणे जेष्ये मां वा जेष्यन्ति पाण्डवाः&#xA;010a एवमुक्त्वा ददौ चास्मै विशल्यकरणीं शुभाम्&#xA;010c ओषधीं वीर्यसम्पन्नां विशल्यश्चाभवत्तदा&#xA;011a ततः प्रभाते विमले स्वेनानीकेन वीर्यवान्&#xA;011c अव्यूहत स्वयं व्यूहं भीष्मो व्यूहविशारदः&#xA;012a मण्डलं मनुजश्रेष्ठ नानाशस्त्रसमाकुलम्&#xA;012c सम्पूर्णं योधमुख्यैश्च तथा दन्तिपदातिभिः&#xA;013a रथैरनेकसाहस्रैः समन्तात्परिवारितम्&#xA;013c अश्ववृन्दैर्महद्भिश्च ऋष्टितोमरधारिभिः&#xA;014a नागे नागे रथाः सप्त सप्त चाश्वा रथे रथे&#xA;014c अन्वश्वं दश धानुष्का धानुष्के सप्त चर्मिणः&#xA;015a एवंव्यूहं महाराज तव सैन्यं महारथैः&#xA;015c स्थितं रणाय महते भीष्मेण युधि पालितम्&#xA;016a दशाश्वानां सहस्राणि दन्तिनाञ्च तथैव च&#xA;016c रथानामयुतञ्चापि पुत्राश्च तव दंशिताः&#xA;016e चित्रसेनादयः शूरा अभ्यरक्षन्पितामहम्&#xA;017a रक्ष्यमाणश्च तैः शूरैर्गोप्यमानाश्च तेन ते&#xA;017c सन्नद्धाः समदृश्यन्त राजानश्च महाबलाः&#xA;018a दुर्योधनस्तु समरे दंशितो रथमास्थितः&#xA;018c व्यभ्राजत श्रिया जुष्टो यथा शक्रस्त्रिविष्टपे&#xA;019a ततः शब्दो महानासीत्पुत्राणां तव भारत&#xA;019c रथघोषश्च तुमुलो वादित्राणां च निस्वनः&#xA;020a भीष्मेण धार्तराष्ट्राणां व्यूढः प्रत्यङ्मुखो युधि&#xA;020c मण्डलः सुमहाव्यूहो दुर्भेद्योऽमित्रघातिनाम्&#xA;020e सर्वतः शुशुभे राजन्रणेऽरीणां दुरासदः&#xA;021a मण्डलं तु समालोक्य व्यूहं परमदारुणम्&#xA;021c स्वयं युधिष्ठिरो राजा व्यूहं वज्रमथाकरोत्&#xA;022a तथा व्यूढेष्वनीकेषु यथास्थानमवस्थिताः&#xA;022c रथिनः सादिनश्चैव सिंहनादमथानदन्&#xA;023a बिभित्सवस्ततो व्यूहं निर्ययुर्युद्धकाङ्क्षिणः&#xA;023c इतरेतरतः शूराः सहसैन्याः प्रहारिणः&#xA;024a भारद्वाजो ययौ मत्स्यं द्रौणिश्चापि शिखण्डिनम्&#xA;024c स्वयं दुर्योधनो राजा पार्षतं समुपाद्रवत्&#xA;025a नकुलः सहदेवश्च राजन्मद्रेशमीयतुः&#xA;025c विन्दानुविन्दावावन्त्याविरावन्तमभिद्रुतौ&#xA;026a सर्वे नृपास्तु समरे धनञ्जयमयोधयन्&#xA;026c भीमसेनो रणे यत्तो हार्दिक्यं समवारयत्&#xA;027a चित्रसेनं विकर्णं च तथा दुर्मर्षणं विभो&#xA;027c आर्जुनिः समरे राजंस्तव पुत्रानयोधयत्&#xA;028a प्राग्ज्योतिषं महेष्वासं हैडिम्बो राक्षसोत्तमः&#xA;028c अभिदुद्राव वेगेन मत्तो मत्तमिव द्विपम्&#xA;029a अलम्बुसस्ततो राजन्सात्यकिं युद्धदुर्मदम्&#xA;029c ससैन्यं समरे क्रुद्धो राक्षसः समभिद्रवत्&#xA;030a भूरिश्रवा रणे यत्तो धृष्टकेतुमयोधयत्&#xA;030c श्रुतायुषं तु राजानं धर्मपुत्रो युधिष्ठिरः&#xA;031a चेकितानस्तु समरे कृपमेवान्वयोधयत्&#xA;031c शेषाः प्रतिययुर्यत्ता भीममेव महारथम्&#xA;032a ततो राजसहस्राणि परिवव्रुर्धनञ्जयम्&#xA;032c शक्तितोमरनाराचगदापरिघपाणयः&#xA;033a अर्जुनोऽथ भृशं क्रुद्धो वार्ष्णेयमिदमब्रवीत्&#xA;033c पश्य माधव सैन्यानि धार्तराष्ट्रस्य संयुगे&#xA;033e व्यूढानि व्यूहविदुषा गाङ्गेयेन महात्मना&#xA;034a युद्धाभिकामाञ्शूरांश्च पश्य माधव दंशितान्&#xA;034c त्रिगर्तराजं सहितं भ्रातृभिः पश्य केशव&#xA;035a अद्यैतान्पातयिष्यामि पश्यतस्ते जनार्दन&#xA;035c य इमे मां यदुश्रेष्ठ योद्धुकामा रणाजिरे&#xA;036a एवमुक्त्वा तु कौन्तेयो धनुर्ज्यामवमृज्य च&#xA;036c ववर्ष शरवर्षाणि नराधिपगणान्प्रति&#xA;037a तेऽपि तं परमेष्वासाः शरवर्षैरपूरयन्&#xA;037c तडागमिव धाराभिर्यथा प्रावृषि तोयदाः&#xA;038a हाहाकारो महानासीत्तव सैन्ये विशाम्पते&#xA;038c छाद्यमानौ भृशं कृष्णौ शरैर्दृष्ट्वा महारणे&#xA;039a देवा देवर्षयश्चैव गन्धर्वाश्च महोरगाः&#xA;039c विस्मयं परमं जग्मुर्दृष्ट्वा कृष्णौ तथागतौ&#xA;040a ततः क्रुद्धोऽर्जुनो राजन्नैन्द्रमस्त्रमुदीरयत्&#xA;040c तत्राद्भुतमपश्याम विजयस्य पराक्रमम्&#xA;041a शस्त्रवृष्टिं परैर्मुक्तां शरौघैर्यदवारयत्&#xA;041c न च तत्राप्यनिर्भिन्नः कश्चिदासीद्विशाम्पते&#xA;042a तेषां राजसहस्राणां हयानां दन्तिनां तथा&#xA;042c द्वाभ्यां त्रिभिः शरैश्चान्यान्पार्थो विव्याध मारिष&#xA;043a ते हन्यमानाः पार्थेन भीष्मं शान्तनवं ययुः&#xA;043c अगाधे मज्जमानानां भीष्मस्त्राताभवत्तदा&#xA;044a आपतद्भिस्तु तैस्तत्र प्रभग्नं तावकं बलम्&#xA;044c सञ्चुक्षुभे महाराज वातैरिव महार्णवः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/078/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/078/</guid>
      <description>&lt;p&gt;001  सञ्जय उवाच&#xA;001a तथा प्रवृत्ते सङ्ग्रामे निवृत्ते च सुशर्मणि&#xA;001c प्रभग्नेषु च वीरेषु पाण्डवेन महात्मना&#xA;002a क्षुभ्यमाणे बले तूर्णं सागरप्रतिमे तव&#xA;002c प्रत्युद्याते च गाङ्गेये त्वरितं विजयं प्रति&#xA;003a दृष्ट्वा दुर्योधनो राजन्रणे पार्थस्य विक्रमम्&#xA;003c त्वरमाणः समभ्येत्य सर्वांस्तानब्रवीन्नृपान्&#xA;004a तेषाञ्च प्रमुखे शूरं सुशर्माणम्महाबलम्&#xA;004c मध्ये सर्वस्य सैन्यस्य भृशं संहर्षयन्वचः&#xA;005a एष भीष्मः शान्तनवो योद्धुकामो धनञ्जयम्&#xA;005c सर्वात्मना कुरुश्रेष्ठस्त्यक्त्वा जीवितमात्मनः&#xA;006a तं प्रयान्तं परानीकं सर्वसैन्येन भारतम्&#xA;006c संयत्ताः समरे सर्वे पालयध्वं पितामहम्&#xA;007a बाढमित्येवमुक्त्वा तु तान्यनीकानि सर्वशः&#xA;007c नरेन्द्राणां महाराज समाजग्मुः पितामहम्&#xA;008a ततः प्रयातः सहसा भीष्मः शान्तनवोऽर्जुनम्&#xA;008c रणे भारतमायान्तमाससाद महाबलम्&#xA;009a महाश्वेताश्वयुक्तेन भीमवानरकेतुना&#xA;009c महता मेघनादेन रथेनाति विराजत&#xA;010a समरे सर्वसैन्यानामुपयातं धनञ्जयम्&#xA;010c अभवत्तुमुलो नादो भयाद्दृष्ट्वा किरीटिनम्&#xA;011a अभीशुहस्तं कृष्णं च दृष्ट्वादित्यमिवापरम्&#xA;011c मध्यन्दिनगतं सङ्ख्ये न शेकुः प्रतिवीक्षितुम्&#xA;012a तथा शान्तनवं भीष्मं श्वेताश्वं श्वेतकार्मुकम्&#xA;012c न शेकुः पाण्डवा द्रष्टुं श्वेतग्रहमिवोदितम्&#xA;013a स सर्वतः परिवृतस्त्रिगर्तैः सुमहात्मभिः&#xA;013c भ्रातृभिस्तव पुत्रैश्च तथान्यैश्च महारथैः&#xA;014a भारद्वाजस्तु समरे मत्स्यं विव्याध पत्रिणा&#xA;014c ध्वजं चास्य शरेणाजौ धनुश्चैकेन चिच्छिदे&#xA;015a तदपास्य धनुश्छिन्नं विराटो वाहिनीपतिः&#xA;015c अन्यदादत्त वेगेन धनुर्भारसहं दृढम्&#xA;015e शरांश्चाशीविषाकाराञ्ज्वलितान्पन्नगानिव&#xA;016a द्रोणं त्रिभिः प्रविव्याध चतुर्भिश्चास्य वाजिनः&#xA;016c ध्वजमेकेन विव्याध सारथिं चास्य पञ्चभिः&#xA;016e धनुरेकेषुणाविध्यत्तत्राक्रुध्यद्द्विजर्षभः&#xA;017a तस्य द्रोणोऽवधीदश्वाञ्शरैः सन्नतपर्वभिः&#xA;017c अष्टाभिर्भरतश्रेष्ठ सूतमेकेन पत्रिणा&#xA;018a स हताश्वादवप्लुत्य स्यन्दनाद्धतसारथिः&#xA;018c आरुरोह रथं तूर्णं शङ्खस्य रथिनां वरः&#xA;019a ततस्तु तौ पितापुत्रौ भारद्वाजं रथे स्थितौ&#xA;019c महता शरवर्षेण वारयामासतुर्बलात्&#xA;020a भारद्वाजस्ततः क्रुद्धः शरमाशीविषोपमम्&#xA;020c चिक्षेप समरे तूर्णं शङ्खं प्रति जनेश्वर&#xA;021a स तस्य हृदयं भित्त्वा पीत्वा शोणितमाहवे&#xA;021c जगाम धरणिं बाणो लोहितार्द्रीकृतच्छविः&#xA;022a स पपात रथात्तूर्णं भारद्वाजशराहतः&#xA;022c धनुस्त्यक्त्वा शरांश्चैव पितुरेव समीपतः&#xA;023a हतं स्वमात्मजं दृष्ट्वा विराटः प्राद्रवद्भयात्&#xA;023c उत्सृज्य समरे द्रोणं व्यात्ताननमिवान्तकम्&#xA;024a भारद्वाजस्ततस्तूर्णं पाण्डवानां महाचमूम्&#xA;024c दारयामास समरे शतशोऽथ सहस्रशः&#xA;025a शिखण्ड्यपि महाराज द्रौणिमासाद्य संयुगे&#xA;025c आजघान भ्रुवोर्मध्ये नाराचैस्त्रिभिराशुगैः&#xA;026a स बभौ नरशार्दूलो ललाटे संस्थितैस्त्रिभिः&#xA;026c शिखरैः काञ्चनमयैर्मेरुस्त्रिभिरिवोच्छ्रितैः&#xA;027a अश्वत्थामा ततः क्रुद्धो निमेषार्धाच्छिखण्डिनः&#xA;027c सूतं ध्वजमथो राजंस्तुरगानायुधं तथा&#xA;027e शरैर्बहुभिरुद्दिश्य पातयामास संयुगे&#xA;028a स हताश्वादवप्लुत्य रथाद्वै रथिनां वरः&#xA;028c खड्गमादाय निशितं विमलं च शरावरम्&#xA;028e श्येनवद्व्यचरत्क्रुद्धः शिखण्डी शत्रुतापनः&#xA;029a सखड्गस्य महाराज चरतस्तस्य संयुगे&#xA;029c नान्तरं ददृशे द्रौणिस्तदद्भुतमिवाभवत्&#xA;030a ततः शरसहस्राणि बहूनि भरतर्षभ&#xA;030c प्रेषयामास समरे द्रौणिः परमकोपनः&#xA;031a तामापतन्तीं समरे शरवृष्टिं सुदारुणाम्&#xA;031c असिना तीक्ष्णधारेण चिच्छेद बलिनां वरः&#xA;032a ततोऽस्य विमलं द्रौणिः शतचन्द्रं मनोरमम्&#xA;032c चर्माच्छिनदसिं चास्य खण्डयामास संयुगे&#xA;032e शितैः सुबहुशो राजंस्तं च विव्याध पत्रिभिः&#xA;033a शिखण्डी तु ततः खड्गं खण्डितं तेन सायकैः&#xA;033c आविध्य व्यसृजत्तूर्णं ज्वलन्तमिव पन्नगम्&#xA;034a तमापतन्तं सहसा कालानलसमप्रभम्&#xA;034c चिच्छेद समरे द्रौणिर्दर्शयन्पाणिलाघवम्&#xA;034e शिखण्डिनं च विव्याध शरैर्बहुभिरायसैः&#xA;035a शिखण्डी तु भृशं राजंस्ताड्यमानः शितैः शरैः&#xA;035c आरुरोह रथं तूर्णं माधवस्य महात्मनः&#xA;036a सात्यकिस्तु ततः क्रुद्धो राक्षसं क्रूरमाहवे&#xA;036c अलम्बुसं शरैर्घोरैर्विव्याध बलिनं बली&#xA;037a राक्षसेन्द्रस्ततस्तस्य धनुश्चिच्छेद भारत&#xA;037c अर्धचन्द्रेण समरे तं च विव्याध सायकैः&#xA;037e मायां च राक्षसीं कृत्वा शरवर्षैरवाकिरत्&#xA;038a तत्राद्भुतमपश्याम शैनेयस्य पराक्रमम्&#xA;038c नासम्भ्रमद्यत्समरे वध्यमानः शितैः शरैः&#xA;039a ऐन्द्रमस्त्रं च वार्ष्णेयो योजयामास भारत&#xA;039c विजयाद्यदनुप्राप्तं माधवेन यशस्विना&#xA;040a तदस्त्रं भस्मसात्कृत्वा मायां तां राक्षसीं तदा&#xA;040c अलम्बुसं शरैर्घोरैरभ्याकिरत सर्वशः&#xA;040e पर्वतं वारिधाराभिः प्रावृषीव बलाहकः&#xA;041a तत्तथा पीडितं तेन माधवेन महात्मना&#xA;041c प्रदुद्राव भयाद्रक्षो हित्वा सात्यकिमाहवे&#xA;042a तमजेयं राक्षसेन्द्रं सङ्ख्ये मघवता अपि&#xA;042c शैनेयः प्राणदज्जित्वा योधानां तव पश्यताम्&#xA;043a न्यहनत्तावकांश्चापि सात्यकिः सत्यविक्रमः&#xA;043c निशितैर्बहुभिर्बाणैस्तेऽद्रवन्त भयार्दिताः&#xA;044a एतस्मिन्नेव काले तु द्रुपदस्यात्मजो बली&#xA;044c धृष्टद्युम्नो महाराज तव पुत्रं जनेश्वरम्&#xA;044e छादयामास समरे शरैः सन्नतपर्वभिः&#xA;045a सञ्छाद्यमानो विशिखैर्धृष्टद्युम्नेन भारत&#xA;045c विव्यथे न च राजेन्द्र तव पुत्रो जनेश्वरः&#xA;046a धृष्टद्युम्नं च समरे तूर्णं विव्याध सायकैः&#xA;046c षष्ट्या च त्रिंशता चैव तदद्भुतमिवाभवत्&#xA;047a तस्य सेनापतिः क्रुद्धो धनुश्चिच्छेद मारिष&#xA;047c हयांश्च चतुरः शीघ्रं निजघान महारथः&#xA;047e शरैश्चैनं सुनिशितैः क्षिप्रं विव्याध सप्तभिः&#xA;048a स हताश्वान्महाबाहुरवप्लुत्य रथाद्बली&#xA;048c पदातिरसिमुद्यम्य प्राद्रवत्पार्षतं प्रति&#xA;049a शकुनिस्तं समभ्येत्य राजगृद्धी महाबलः&#xA;049c राजानं सर्वलोकस्य रथमारोपयत्स्वकम्&#xA;050a ततो नृपं पराजित्य पार्षतः परवीरहा&#xA;050c न्यहनत्तावकं सैन्यं वज्रपाणिरिवासुरम्&#xA;051a कृतवर्मा रणे भीमं शरैरार्छन्महारथम्&#xA;051c प्रच्छादयामास च तं महामेघो रविं यथा&#xA;052a ततः प्रहस्य समरे भीमसेनः परन्तपः&#xA;052c प्रेषयामास सङ्क्रुद्धः सायकान्कृतवर्मणे&#xA;053a तैरर्द्यमानोऽतिरथः सात्वतः शस्त्रकोविदः&#xA;053c नाकम्पत महाराज भीमं चार्छच्छितैः शरैः&#xA;054a तस्याश्वांश्चतुरो हत्वा भीमसेनो महाबलः&#xA;054c सारथिं पातयामास ध्वजं च सुपरिष्कृतम्&#xA;055a शरैर्बहुविधैश्चैनमाचिनोत्परवीरहा&#xA;055c शकलीकृतसर्वाङ्गः श्वाविद्वत्समदृश्यत&#xA;056a हताश्वात्तु रथात्तूर्णं वृषकस्य रथं ययौ&#xA;056c स्यालस्य ते महाराज तव पुत्रस्य पश्यतः&#xA;057a भीमसेनोऽपि सङ्क्रुद्धस्तव सैन्यमुपाद्रवत्&#xA;057c निजघान च सङ्क्रुद्धो दण्डपाणिरिवान्तकः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/079/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/079/</guid>
      <description>&lt;p&gt;001  धृतराष्ट्र उवाच&#xA;001a बहूनीह विचित्राणि द्वैरथानि स्म सञ्जय&#xA;001c पाण्डूनां मामकैः सार्धमश्रौषं तव जल्पतः&#xA;002a न चैव मामकं कञ्चिद्धृष्टं शंससि सञ्जय&#xA;002c नित्यं पाण्डुसुतान्हृष्टानभग्नांश्चैव शंससि&#xA;003a जीयमानान्विमनसो मामकान्विगतौजसः&#xA;003c वदसे संयुगे सूत दिष्टमेतदसंशयम्&#xA;004  सञ्जय उवाच&#xA;004a यथाशक्ति यथोत्साहं युद्धे चेष्टन्ति तावकाः&#xA;004c दर्शयानाः परं शक्त्या पौरुषं पुरुषर्षभ&#xA;005a गङ्गायाः सुरनद्या वै स्वादुभूतं यथोदकम्&#xA;005c महोदधिगुणाभ्यासाल्लवणत्वं निगच्छति&#xA;006a तथा तत्पौरुषं राजंस्तावकानां महात्मनाम्&#xA;006c प्राप्य पाण्डुसुतान्वीरान्व्यर्थं भवति संयुगे&#xA;007a घटमानान्यथाशक्ति कुर्वाणान्कर्म दुष्करम्&#xA;007c न दोषेण कुरुश्रेष्ठ कौरवान्गन्तुमर्हसि&#xA;008a तवापराधात्सुमहान्सपुत्रस्य विशाम्पते&#xA;008c पृथिव्याः प्रक्षयो घोरो यमराष्ट्रविवर्धनः&#xA;009a आत्मदोषात्समुत्पन्नं शोचितुं नार्हसे नृप&#xA;009c न हि रक्षन्ति राजानः सर्वार्थान्नापि जीवितम्&#xA;010a युद्धे सुकृतिनां लोकानिच्छन्तो वसुधाधिपाः&#xA;010c चमूं विगाह्य युध्यन्ते नित्यं स्वर्गपरायणाः&#xA;011a पूर्वाह्णे तु महाराज प्रावर्तत जनक्षयः&#xA;011c तन्ममैकमना भूत्वा शृणु देवासुरोपमम्&#xA;012a आवन्त्यौ तु महेष्वासौ महात्मानौ महाबलौ&#xA;012c इरावन्तमभिप्रेक्ष्य समेयातां रणोत्कटौ&#xA;012e तेषां प्रववृते युद्धं तुमुलं लोमहर्षणम्&#xA;013a इरावांस्तु सुसङ्क्रुद्धो भ्रातरौ देवरूपिणौ&#xA;013c विव्याध निशितैस्तूर्णं शरैः सन्नतपर्वभिः&#xA;013e तावेनं प्रत्यविध्येतां समरे चित्रयोधिनौ&#xA;014a युध्यतां हि तथा राजन्विशेषो न व्यदृश्यत&#xA;014c यततां शत्रुनाशाय कृतप्रतिकृतैषिणाम्&#xA;015a इरावांस्तु ततो राजन्ननुविन्दस्य सायकैः&#xA;015c चतुर्भिश्चतुरो वाहाननयद्यमसादनम्&#xA;016a भल्लाभ्यां च सुतीक्ष्णाभ्यां धनुः केतुं च मारिष&#xA;016c चिच्छेद समरे राजंस्तदद्भुतमिवाभवत्&#xA;017a त्यक्त्वानुविन्दोऽथ रथं विन्दस्य रथमास्थितः&#xA;017c धनुर्गृहीत्वा नवमं भारसाधनमुत्तमम्&#xA;018a तावेकस्थौ रणे वीरावावन्त्यौ रथिनां वरौ&#xA;018c शरान्मुमुचतुस्तूर्णमिरावति महात्मनि&#xA;019a ताभ्यां मुक्ता महावेगाः शराः काञ्चनभूषणाः&#xA;019c दिवाकरपथं प्राप्य छादयामासुरम्बरम्&#xA;020a इरावांस्तु ततः क्रुद्धो भ्रातरौ तौ महारथौ&#xA;020c ववर्ष शरवर्षेण सारथिं चाप्यपातयत्&#xA;021a तस्मिन्निपतिते भूमौ गतसत्त्वेऽथ सारथौ&#xA;021c रथः प्रदुद्राव दिशः समुद्भ्रान्तहयस्ततः&#xA;022a तौ स जित्वा महाराज नागराजसुतासुतः&#xA;022c पौरुषं ख्यापयंस्तूर्णं व्यधमत्तव वाहिनीम्&#xA;023a सा वध्यमाना समरे धार्तराष्ट्री महाचमूः&#xA;023c वेगान्बहुविधांश्चक्रे विषं पीत्वेव मानवः&#xA;024a हैडिम्बो राक्षसेन्द्रस्तु भगदत्तं समाद्रवत्&#xA;024c रथेनादित्यवर्णेन सध्वजेन महाबलः&#xA;025a ततः प्राग्ज्योतिषो राजा नागराजं समास्थितः&#xA;025c यथा वज्रधरः पूर्वं सङ्ग्रामे तारकामये&#xA;026a तत्र देवाः सगन्धर्वा ऋषयश्च समागताः&#xA;026c विशेषं न स्म विविदुर्हैडिम्बभगदत्तयोः&#xA;027a यथा सुरपतिः शक्रस्त्रासयामास दानवान्&#xA;027c तथैव समरे राजंस्त्रासयामास पाण्डवान्&#xA;028a तेन विद्राव्यमाणास्ते पाण्डवाः सर्वतोदिशम्&#xA;028c त्रातारं नाभ्यविन्दन्त स्वेष्वनीकेषु भारत&#xA;029a भैमसेनिं रथस्थं तु तत्रापश्याम भारत&#xA;029c शेषा विमनसो भूत्वा प्राद्रवन्त महारथाः&#xA;030a निवृत्तेषु तु पाण्डूनां पुनः सैन्येषु भारत&#xA;030c आसीन्निष्टानको घोरस्तव सैन्येषु संयुगे&#xA;031a घटोत्कचस्ततो राजन्भगदत्तं महारणे&#xA;031c शरैः प्रच्छादयामास मेरुं गिरिमिवाम्बुदः&#xA;032a निहत्य ताञ्शरान्राजा राक्षसस्य धनुश्च्युतान्&#xA;032c भैमसेनिं रणे तूर्णं सर्वमर्मस्वताडयत्&#xA;033a स ताड्यमानो बहुभिः शरैः सन्नतपर्वभिः&#xA;033c न विव्यथे राक्षसेन्द्रो भिद्यमान इवाचलः&#xA;034a तस्य प्राग्ज्योतिषः क्रुद्धस्तोमरान्स चतुर्दश&#xA;034c प्रेषयामास समरे तांश्च चिच्छेद राक्षसः&#xA;035a स तांश्छित्त्वा महाबाहुस्तोमरान्निशितैः शरैः&#xA;035c भगदत्तं च विव्याध सप्तत्या कङ्कपत्रिभिः&#xA;036a ततः प्राग्ज्योतिषो राजन्प्रहसन्निव भारत&#xA;036c तस्याश्वांश्चतुरः सङ्ख्ये पातयामास सायकैः&#xA;037a स हताश्वे रथे तिष्ठन्राक्षसेन्द्रः प्रतापवान्&#xA;037c शक्तिं चिक्षेप वेगेन प्राग्ज्योतिषगजं प्रति&#xA;038a तामापतन्तीं सहसा हेमदण्डां सुवेगिताम्&#xA;038c त्रिधा चिच्छेद नृपतिः सा व्यकीर्यत मेदिनीम्&#xA;039a शक्तिं विनिहतां दृष्ट्वा हैडिम्बः प्राद्रवद्भयात्&#xA;039c यथेन्द्रस्य रणात्पूर्वं नमुचिर्दैत्यसत्तमः&#xA;040a तं विजित्य रणे शूरं विक्रान्तं ख्यातपौरुषम्&#xA;040c अजेयं समरे राजन्यमेन वरुणेन च&#xA;041a पाण्डवीं समरे सेनां सम्ममर्द सकुञ्जरः&#xA;041c यथा वनगजो राजन्मृद्नंश्चरति पद्मिनीम्&#xA;042a मद्रेश्वरस्तु समरे यमाभ्यां सह सङ्गतः&#xA;042c स्वस्रीयौ छादयां चक्रे शरौघैः पाण्डुनन्दनौ&#xA;043a सहदेवस्तु समरे मातुलं वीक्ष्य सङ्गतम्&#xA;043c अवारयच्छरौघेण मेघो यद्वद्दिवाकरम्&#xA;044a छाद्यमानः शरौघेण हृष्टरूपतरोऽभवत्&#xA;044c तयोश्चाप्यभवत्प्रीतिरतुला मातृकारणात्&#xA;045a ततः प्रहस्य समरे नकुलस्य महारथः&#xA;045c अश्वान्वै चतुरो राजंश्चतुर्भिः सायकोत्तमैः&#xA;045e प्रेषयामास समरे यमस्य सदनं प्रति&#xA;046a हताश्वात्तु रथात्तूर्णमवप्लुत्य महारथः&#xA;046c आरुरोह ततो यानं भ्रातुरेव यशस्विनः&#xA;047a एकस्थौ तु रणे शूरौ दृढे विक्षिप्य कार्मुके&#xA;047c मद्रराजरथं क्रुद्धौ छादयामासतुः क्षणात्&#xA;048a स च्छाद्यमानो बहुभिः शरैः सन्नतपर्वभिः&#xA;048c स्वस्रीयाभ्यां नरव्याघ्रो नाकम्पत यथाचलः&#xA;048e प्रहसन्निव ताञ्चापि शरवृष्टिं जघान ह&#xA;049a सहदेवस्ततः क्रुद्धः शरमुद्यम्य वीर्यवान्&#xA;049c मद्रराजमभिप्रेक्ष्य प्रेषयामास भारत&#xA;050a स शरः प्रेषितस्तेन गरुत्मानिव वेगवान्&#xA;050c मद्रराजं विनिर्भिद्य निपपात महीतले&#xA;051a स गाढविद्धो व्यथितो रथोपस्थे महारथः&#xA;051c निषसाद महाराज कश्मलं च जगाम ह&#xA;052a तं विसञ्ज्ञं निपतितं सूतः सम्प्रेक्ष्य संयुगे&#xA;052c अपोवाह रथेनाजौ यमाभ्यामभिपीडितम्&#xA;053a दृष्ट्वा मद्रेश्वररथं धार्तराष्ट्राः पराङ्मुखम्&#xA;053c सर्वे विमनसो भूत्वा नेदमस्तीत्यचिन्तयन्&#xA;054a निर्जित्य मातुलं सङ्ख्ये माद्रीपुत्रौ महारथौ&#xA;054c दध्मतुर्मुदितौ शङ्खौ सिंहनादं विनेदतुः&#xA;055a अभिदुद्रुवतुर्हृष्टौ तव सैन्यं विशां पते&#xA;055c यथा दैत्यचमूं राजन्निन्द्रोपेन्द्राविवामरौ&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/080/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/080/</guid>
      <description>&lt;p&gt;001  सञ्जय उवाच&#xA;001a ततो युधिष्ठिरो राजा मध्यं प्राप्ते दिवाकरे&#xA;001c श्रुतायुषमभिप्रेक्ष्य चोदयामास वाजिनः&#xA;002a अभ्यधावत्ततो राजा श्रुतायुषमरिन्दमम्&#xA;002c विनिघ्नन्सायकैस्तीक्ष्णैर्नवभिर्नतपर्वभिः&#xA;003a स संवार्य रणे राजा प्रेषितान्धर्मसूनुना&#xA;003c शरान्सप्त महेष्वासः कौन्तेयाय समर्पयत्&#xA;004a ते तस्य कवचं भित्त्वा पपुः शोणितमाहवे&#xA;004c असूनिव विचिन्वन्तो देहे तस्य महात्मनः&#xA;005a पाण्डवस्तु भृशं विद्धस्तेन राज्ञा महात्मना&#xA;005c रणे वराहकर्णेन राजानं हृदि विव्यधे&#xA;006a अथापरेण भल्लेन केतुं तस्य महात्मनः&#xA;006c रथश्रेष्ठो रथात्तूर्णं भूमौ पार्थो न्यपातयत्&#xA;007a केतुं निपतितं दृष्ट्वा श्रुतायुः स तु पार्थिवः&#xA;007c पाण्डवं विशिखैस्तीक्ष्णै राजन्विव्याध सप्तभिः&#xA;008a ततः क्रोधात्प्रजज्वाल धर्मपुत्रो युधिष्ठिरः&#xA;008c यथा युगान्ते भूतानि धक्ष्यन्निव हुताशनः&#xA;009a क्रुद्धं तु पाण्डवं दृष्ट्वा देवगन्धर्वराक्षसाः&#xA;009c प्रविव्यथुर्महाराज व्याकुलं चाप्यभूज्जगत्&#xA;010a सर्वेषां चैव भूतानामिदमासीन्मनोगतम्&#xA;010c त्रील्ँलोकानद्य सङ्क्रुद्धो नृपोऽयं धक्ष्यतीति वै&#xA;011a ऋषयश्चैव देवाश्च चक्रुः स्वस्त्ययनं महत्&#xA;011c लोकानां नृप शान्त्यर्थं क्रोधिते पाण्डवे तदा&#xA;012a स च क्रोधसमाविष्टः सृक्किणी परिलेलिहन्&#xA;012c दधारात्मवपुर्घोरं युगान्तादित्यसन्निभम्&#xA;013a ततः सर्वाणि सैन्यानि तावकानि विशाम्पते&#xA;013c निराशान्यभवंस्तत्र जीवितं प्रति भारत&#xA;014a स तु धैर्येण तं कोपं सन्निवार्य महायशाः&#xA;014c श्रुतायुषः प्रचिच्छेद मुष्टिदेशे महद्धनुः&#xA;015a अथैनं छिन्नधन्वानं नाराचेन स्तनान्तरे&#xA;015c निर्बिभेद रणे राजा सर्वसैन्यस्य पश्यतः&#xA;016a सत्वरं चरणे राजंस्तस्य वाहान्महात्मनः&#xA;016c निजघान शरैः क्षिप्रं सूतञ्च सुमहाबलः&#xA;017a हताश्वं तु रथं त्यक्त्वा दृष्ट्वा राज्ञस्तु पौरुषम्&#xA;017c विप्रदुद्राव वेगेन श्रुतायुः समरे तदा&#xA;018a तस्मिञ्जिते महेष्वासे धर्मपुत्रेण संयुगे&#xA;018c दुर्योधनबलं राजन्सर्वमासीत्पराङ्मुखम्&#xA;019a एतत्कृत्वा महाराज धर्मपुत्रो युधिष्ठिरः&#xA;019c व्यात्ताननो यथा कालस्तव सैन्यं जघान ह&#xA;020a चेकितानस्तु वार्ष्णेयो गौतमं रथिनां वरम्&#xA;020c प्रेक्षतां सर्वसैन्यानां छादयामास सायकैः&#xA;021a सन्निवार्य शरांस्तांस्तु कृपः शारद्वतो युधि&#xA;021c चेकितानं रणे यत्तं राजन्विव्याध पत्रिभिः&#xA;022a अथापरेण भल्लेन धनुश्चिच्छेद मारिष&#xA;022c सारथिं चास्य समरे क्षिप्रहस्तो न्यपातयत्&#xA;022e हयांश्चास्यावधीद्राजन्नुभौ च पार्ष्णिसारथी&#xA;023a सोऽवप्लुत्य रथात्तूर्णं गदां जग्राह सात्वतः&#xA;023c स तया वीरघातिन्या गदया गदिनां वरः&#xA;023e गौतमस्य हयान्हत्वा सारथिं च न्यपातयत्&#xA;024a भूमिष्ठो गौतमस्तस्य शरांश्चिक्षेप षोडश&#xA;024c ते शराः सात्वतं भित्त्वा प्राविशन्त धरातलम्&#xA;025a चेकितानस्ततः क्रुद्धः पुनश्चिक्षेप तां गदाम्&#xA;025c गौतमस्य वधाकाङ्क्षी वृत्रस्येव पुरन्दरः&#xA;026a तामापतन्तीं विमलामश्मगर्भां महागदाम्&#xA;026c शरैरनेकसाहस्रैर्वारयामास गौतमः&#xA;027a चेकितानस्ततः खड्गं कोशादुद्धृत्य भारत&#xA;027c लाघवं परमास्थाय गौतमं समुपाद्रवत्&#xA;028a गौतमोऽपि धनुस्त्यक्त्वा प्रगृह्यासिं सुसंशितम्&#xA;028c वेगेन महता राजंश्चेकितानमुपाद्रवत्&#xA;029a तावुभौ बलसम्पन्नौ निस्त्रिंशवरधारिणौ&#xA;029c निस्त्रिंशाभ्यां सुतीक्ष्णाभ्यामन्योन्यं सन्ततक्षतुः&#xA;030a निस्त्रिंशवेगाभिहतौ ततस्तौ पुरुषर्षभौ&#xA;030c धरणीं समनुप्राप्तौ सर्वभूतनिषेविताम्&#xA;030e मूर्छयाभिपरीताङ्गौ व्यायामेन च मोहितौ&#xA;031a ततोऽभ्यधावद्वेगेन करकर्षः सुहृत्तया&#xA;031c चेकितानं तथाभूतं दृष्ट्वा समरदुर्मदम्&#xA;031e रथमारोपयच्चैनं सर्वसैन्यस्य पश्यतः&#xA;032a तथैव शकुनिः शूरः स्यालस्तव विशाम्पते&#xA;032c आरोपयद्रथं तूर्णं गौतमं रथिनां वरम्&#xA;033a सौमदत्तिं तथा क्रुद्धो धृष्टकेतुर्महाबलः&#xA;033c नवत्या सायकैः क्षिप्रं राजन्विव्याध वक्षसि&#xA;034a सौमदत्तिरुरःस्थैस्तैर्भृशं बाणैरशोभत&#xA;034c मध्यन्दिने महाराज रश्मिभिस्तपनो यथा&#xA;035a भूरिश्रवास्तु समरे धृष्टकेतुं महारथम्&#xA;035c हतसूतहयं चक्रे विरथं सायकोत्तमैः&#xA;036a विरथं चैनमालोक्य हताश्वं हतसारथिम्&#xA;036c महता शरवर्षेण छादयामास संयुगे&#xA;037a स च तं रथमुत्सृज्य धृष्टकेतुर्महामनाः&#xA;037c आरुरोह ततो यानं शतानीकस्य मारिष&#xA;038a चित्रसेनो विकर्णश्च राजन्दुर्मर्षणस्तथा&#xA;038c रथिनो हेमसन्नाहाः सौभद्रमभिदुद्रुवुः&#xA;039a अभिमन्योस्ततस्तैस्तु घोरं युद्धमवर्तत&#xA;039c शरीरस्य यथा राजन्वातपित्तकफैस्त्रिभिः&#xA;040a विरथांस्तव पुत्रांस्तु कृत्वा राजन्महाहवे&#xA;040c न जघान नरव्याघ्रः स्मरन्भीमवचस्तदा&#xA;041a ततो राज्ञां बहुशतैर्गजाश्वरथयायिभिः&#xA;041c संवृतं समरे भीष्मं देवैरपि दुरासदम्&#xA;042a प्रयान्तं शीघ्रमुद्वीक्ष्य परित्रातुं सुतांस्तव&#xA;042c अभिमन्युं समुद्दिश्य बालमेकं महारथम्&#xA;042e वासुदेवमुवाचेदं कौन्तेयः श्वेतवाहनः&#xA;043a चोदयाश्वान्हृषीकेश यत्रैते बहुला रथाः&#xA;043c एते हि बहवः शूराः कृतास्त्रा युद्धदुर्मदाः&#xA;043e यथा न हन्युर्नः सेनां तथा माधव चोदय&#xA;044a एवमुक्तः स वार्ष्णेयः कौन्तेयेनामितौजसा&#xA;044c रथं श्वेतहयैर्युक्तं प्रेषयामास संयुगे&#xA;045a निष्टानको महानासीत्तव सैन्यस्य मारिष&#xA;045c यदर्जुनो रणे क्रुद्धः संयातस्तावकान्प्रति&#xA;046a समासाद्य तु कौन्तेयो राज्ञस्तान्भीष्मरक्षिणः&#xA;046c सुशर्माणमथो राजन्निदं वचनमब्रवीत्&#xA;047a जानामि त्वां युधि श्रेष्ठमत्यन्तं पूर्ववैरिणम्&#xA;047c पर्यायस्याद्य सम्प्राप्तं फलं पश्य सुदारुणम्&#xA;047e अद्य ते दर्शयिष्यामि पूर्वप्रेतान्पितामहान्&#xA;048a एवं सञ्जल्पतस्तस्य बीभत्सोः शत्रुघातिनः&#xA;048c श्रुत्वापि परुषं वाक्यं सुशर्मा रथयूथपः&#xA;048e न चैनमब्रवीत्किञ्चिच्छुभं वा यदि वाशुभम्&#xA;049a अभि गत्वार्जुनं वीरं राजभिर्बहुभिर्वृतः&#xA;049c पुरस्तात्पृष्ठतश्चैव पार्श्वतश्चैव सर्वतः&#xA;050a परिवार्यार्जुनं सङ्ख्ये तव पुत्रैः सहानघ&#xA;050c शरैः सञ्छादयामास मेघैरिव दिवाकरम्&#xA;051a ततः प्रवृत्तः सुमहान्सङ्ग्रामः शोणितोदकः&#xA;051c तावकानां च समरे पाण्डवानां च भारत&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/081/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/081/</guid>
      <description>&lt;p&gt;001  सञ्जय उवाच&#xA;001a स तुद्यमानस्तु शरैर्धनञ्जयः; पदा हतो नाग इव श्वसन्बली&#xA;001c बाणेन बाणेन महारथानां; चिच्छेद चापानि रणे प्रसह्य&#xA;002a सञ्छिद्य चापानि च तानि राज्ञां; तेषां रणे वीर्यवतां क्षणेन&#xA;002c विव्याध बाणैर्युगपन्महात्मा; निःशेषतां तेष्वथ मन्यमानः&#xA;003a निपेतुराजौ रुधिरप्रदिग्धा;स्ते ताडिताः शक्रसुतेन राजन्&#xA;003c विभिन्नगात्राः पतितोत्तमाङ्गा; गतासवश्छिन्नतनुत्रकायाः&#xA;004a महीं गताः पार्थबलाभिभूता; विचित्ररूपा युगपद्विनेशुः&#xA;004c दृष्ट्वा हतांस्तान्युधि राजपुत्रां;स्त्रिगर्तराजः प्रययौ क्षणेन&#xA;005a तेषां रथानामथ पृष्ठगोपा; द्वात्रिंशदन्येऽब्यपतन्त पार्थम्&#xA;005c तथैव ते सम्परिवार्य पार्थं; विकृष्य चापानि महारवाणि&#xA;005e अवीवृषन्बाणमहौघवृष्ट्या; यथा गिरिं तोयधरा जलौघैः&#xA;006a सम्पीड्यमानस्तु शरौघवृष्ट्या; धनञ्जयस्तान्युधि जातरोषः&#xA;006c षष्ट्या शरैः संयति तैलधौतै;र्जघान तानप्यथ पृष्ठगोपान्&#xA;007a षष्टिं रथांस्तानवजित्य सङ्ख्ये; धनञ्जयः प्रीतमना यशस्वी&#xA;007c अथात्वरद्भीष्मवधाय जिष्णु;र्बलानि राज्ञां समरे निहत्य&#xA;008a त्रिगर्तराजो निहतान्समीक्ष्य; महारथांस्तानथ बन्धुवर्गान्&#xA;008c रणे पुरस्कृत्य नराधिपांस्ता;ञ्जगाम पार्थं त्वरितो वधाय&#xA;009a अभिद्रुतं चास्त्रभृतां वरिष्ठं; धनञ्जयं वीक्ष्य शिखण्डिमुख्याः&#xA;009c अभ्युद्ययुस्ते शितशस्त्रहस्ता; रिरक्षिषन्तो रथमर्जुनस्य&#xA;010a पार्थोऽपि तानापततः समीक्ष्य; त्रिगर्तराज्ञा सहितान्नृवीरान्&#xA;010c विध्वंसयित्वा समरे धनुष्मा;न्गाण्डीवमुक्तैर्निशितैः पृषत्कैः&#xA;010e भीष्मं यियासुर्युधि सन्ददर्श; दुर्योधनं सैन्धवादींश्च राज्ञः&#xA;011a आवारयिष्णूनभिसम्प्रयाय; मुहूर्तमायोध्य बलेन वीरः&#xA;011c उत्सृज्य राजानमनन्तवीर्यो; जयद्रथादींश्च नृपान्महौजाः&#xA;011e ययौ ततो भीमबलो मनस्वी; गाङ्गेयमाजौ शरचापपाणिः&#xA;012a युधिष्ठिरश्चोग्रबलो महात्मा; समाययौ त्वरितो जातकोपः&#xA;012c मद्राधिपं समभित्यज्य सङ्ख्ये; स्वभागमाप्तं तमनन्तकीर्तिः&#xA;012e सार्धं स माद्रीसुतभीमसेनै;र्भीष्मं ययौ शान्तनवं रणाय&#xA;013a तैः सम्प्रयुक्तः स महारथाग्र्यै;र्गङ्गासुतः समरे चित्रयोधी&#xA;013c न विव्यथे शान्तनवो महात्मा; समागतैः पाण्डुसुतैः समस्तैः&#xA;014a अथैत्य राजा युधि सत्यसन्धो; जयद्रथोऽत्युग्रबलो मनस्वी&#xA;014c चिच्छेद चापानि महारथानां; प्रसह्य तेषां धनुषा वरेण&#xA;015a युधिष्ठिरं भीमसेनं यमौ च; पार्थं तथा युधि सञ्जातकोपः&#xA;015c दुर्योधनः क्रोधविषो महात्मा; जघान बाणैरनलप्रकाशैः&#xA;016a कृपेण शल्येन शलेन चैव; तथा विभो चित्रसेनेन चाजौ&#xA;016c विद्धाः शरैस्तेऽतिविवृद्धकोपै;र्देवा यथा दैत्यगणैः समेतैः&#xA;017a छिन्नायुधं शान्तनवेन राजा; शिखण्डिनं प्रेक्ष्य च जातकोपः&#xA;017c अजातशत्रुः समरे महात्मा; शिखण्डिनं क्रुद्ध उवाच वाक्यम्&#xA;018a उक्त्वा तथा त्वं पितुरग्रतो मा;महं हनिष्यामि महाव्रतं तम्&#xA;018c भीष्मं शरौघैर्विमलार्कवर्णैः; सत्यं वदामीति कृता प्रतिज्ञा&#xA;019a त्वया न चैनां सफलां करोषि; देवव्रतं यन्न निहंसि युद्धे&#xA;019c मिथ्याप्रतिज्ञो भव मा नृवीर; रक्षस्व धर्मं च कुलं यशश्च&#xA;020a प्रेक्षस्व भीष्मं युधि भीमवेगं; सर्वांस्तपन्तं मम सैन्यसङ्घान्&#xA;020c शरौघजालैरतितिग्मतेजैः; कालं यथा मृत्युकृतं क्षणेन&#xA;021a निकृत्तचापः समरानपेक्षः; पराजितः शान्तनवेन राज्ञा&#xA;021c विहाय बन्धूनथ सोदरांश्च; क्व यास्यसे नानुरूपं तवेदम्&#xA;022a दृष्ट्वा हि भीष्मं तमनन्तवीर्यं; भग्नं च सैन्यं द्रवमाणमेवम्&#xA;022c भीतोऽसि नूनं द्रुपदस्य पुत्र; तथा हि ते मुखवर्णोऽप्रहृष्टः&#xA;023a आज्ञायमानेऽपि धनञ्जयेन; महाहवे सम्प्रसक्ते नृवीर&#xA;023c कथं हि भीष्मात्प्रथितः पृथिव्यां; भयं त्वमद्य प्रकरोषि वीर&#xA;024a स धर्मराजस्य वचो निशम्य; रूक्षाक्षरं विप्रलापानुबद्धम्&#xA;024c प्रत्यादेशं मन्यमानो महात्मा; प्रतत्वरे भीष्मवधाय राजन्&#xA;025a तमापतन्तं महता जवेन; शिखण्डिनं भीष्ममभिद्रवन्तम्&#xA;025c आवारयामास हि शल्य एनं; शस्त्रेण घोरेण सुदुर्जयेन&#xA;026a स चापि दृष्ट्वा समुदीर्यमाण;मस्त्रं युगान्ताग्निसमप्रभावम्&#xA;026c नासौ व्यमुह्यद्द्रुपदस्य पुत्रो; राजन्महेन्द्रप्रतिमप्रभावः&#xA;027a तस्थौ च तत्रैव महाधनुष्मा;ञ्शरैस्तदस्त्रं प्रतिबाधमानः&#xA;027c अथाददे वारुणमन्यदस्त्रं; शिखण्ड्यथोग्रं प्रतिघाताय तस्य&#xA;027e तदस्त्रमस्त्रेण विदार्यमाणं; खस्थाः सुरा ददृशुः पार्थिवाश्च&#xA;028a भीष्मस्तु राजन्समरे महात्मा; धनुः सुचित्रं ध्वजमेव चापि&#xA;028c छित्त्वानदत्पाण्डुसुतस्य वीरो; युधिष्ठिरस्याजमीढस्य राज्ञः&#xA;029a ततः समुत्सृज्य धनुः सबाणं; युधिष्ठिरं वीक्ष्य भयाभिभूतम्&#xA;029c गदां प्रगृह्याभिपपात सङ्ख्ये; जयद्रथं भीमसेनः पदातिः&#xA;030a तमापतन्तं महता जवेन; जयद्रथः सगदं भीमसेनम्&#xA;030c विव्याध घोरैर्यमदण्डकल्पैः; शितैः शरैः पञ्चशतैः समन्तात्&#xA;031a अचिन्तयित्वा स शरांस्तरस्वी; वृकोदरः क्रोधपरीतचेताः&#xA;031c जघान वाहान्समरे समस्ता;नारट्टजान्सिन्धुराजस्य सङ्ख्ये&#xA;032a ततोऽभिवीक्ष्याप्रतिमप्रभाव;स्तवात्मजस्त्वरमाणो रथेन&#xA;032c अभ्याययौ भीमसेनं निहन्तुं; समुद्यतास्त्रः सुरराजकल्पः&#xA;033a भीमोऽप्यथैनं सहसा विनद्य; प्रत्युद्ययौ गदया तर्जमानः&#xA;033c समुद्यतां तां यमदण्डकल्पां; दृष्ट्वा गदां ते कुरवः समन्तात्&#xA;034a विहाय सर्वे तव पुत्रमुग्रं; पातं गदायाः परिहर्तुकामाः&#xA;034c अपक्रान्तास्तुमुले संविमर्दे; सुदारुणे भारत मोहनीये&#xA;035a अमूढचेतास्त्वथ चित्रसेनो; महागदामापतन्तीं निरीक्ष्य&#xA;035c रथं समुत्सृज्य पदातिराजौ; प्रगृह्य खड्गं विमलं च चर्म&#xA;035e अवप्लुतः सिंह इवाचलाग्रा;ज्जगाम चान्यं भुवि भूमिदेशम्&#xA;036a गदापि सा प्राप्य रथं सुचित्रं; साश्वं ससूतं विनिहत्य सङ्ख्ये&#xA;036c जगाम भूमिं ज्वलिता महोल्का; भ्रष्टाम्बराद्गामिव सम्पतन्ती&#xA;037a आश्चर्यभूतं सुमहत्त्वदीया; दृष्ट्वैव तद्भारत सम्प्रहृष्टाः&#xA;037c सर्वे विनेदुः सहिताः समन्ता;त्पुपूजिरे तव पुत्रं ससैन्याः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/082/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/082/</guid>
      <description>&lt;p&gt;001  सञ्जय उवाच&#xA;001a विरथं तं समासाद्य चित्रसेनं मनस्विनम्&#xA;001c रथमारोपयामास विकर्णस्तनयस्तव&#xA;002a तस्मिंस्तथा वर्तमाने तुमुले सङ्कुले भृशम्&#xA;002c भीष्मः शान्तनवस्तूर्णं युधिष्ठिरमुपाद्रवत्&#xA;003a ततः सरथनागाश्वाः समकम्पन्त सृञ्जयाः&#xA;003c मृत्योरास्यमनुप्राप्तं मेनिरे च युधिष्ठिरम्&#xA;004a युधिष्ठिरोऽपि कौरव्यो यमाभ्यां सहितः प्रभुः&#xA;004c महेष्वासं नरव्याघ्रं भीष्मं शान्तनवं ययौ&#xA;005a ततः शरसहस्राणि प्रमुञ्चन्पाण्डवो युधि&#xA;005c भीष्मं सञ्छादयामास यथा मेघो दिवाकरम्&#xA;006a तेन सम्यक्प्रणीतानि शरजालानि भारत&#xA;006c पतिजग्राह गाङ्गेयः शतशोऽथ सहस्रशः&#xA;007a तथैव शरजालानि भीष्मेणास्तानि मारिष&#xA;007c आकाशे समदृश्यन्त खगमानां व्रजा इव&#xA;008a निमेषार्धाच्च कौन्तेयं भीष्मः शान्तनवो युधि&#xA;008c अदृश्यं समरे चक्रे शरजालेन भागशः&#xA;009a ततो युधिष्ठिरो राजा कौरव्यस्य महात्मनः&#xA;009c नाराचं प्रेषयामास क्रुद्ध आशीविषोपमम्&#xA;010a असम्प्राप्तं ततस्तं तु क्षुरप्रेण महारथः&#xA;010c चिच्छेद समरे राजन्भीष्मस्तस्य धनुश्च्युतम्&#xA;011a तं तु छित्त्वा रणे भीष्मो नाराचं कालसम्मितम्&#xA;011c निजघ्ने कौरवेन्द्रस्य हयान्काञ्चनभूषणान्&#xA;012a हताश्वं तु रथं त्यक्त्वा धर्मपुत्रो युधिष्ठिरः&#xA;012c आरुरोह रथं तूर्णं नकुलस्य महात्मनः&#xA;013a यमावपि सुसङ्क्रुद्धः समासाद्य रणे तदा&#xA;013c शरैः सञ्छादयामास भीष्मः परपुरञ्जयः&#xA;014a तौ तु दृष्ट्वा महाराज भीष्मबाणप्रपीडितौ&#xA;014c जगामाथ परां चिन्तां भीष्मस्य वधकाङ्क्षया&#xA;015a ततो युधिष्ठिरो वश्यान्राज्ञस्तान्समचोदयत्&#xA;015c भीष्मं शान्तनवं सर्वे निहतेति सुहृद्गणान्&#xA;016a ततस्ते पार्थिवाः सर्वे श्रुत्वा पार्थस्य भाषितम्&#xA;016c महता रथवंशेन परिवव्रुः पितामहम्&#xA;017a स समन्तात्परिवृतः पिता देवव्रतस्तव&#xA;017c चिक्रीद धनुषा राजन्पातयानो महारथान्&#xA;018a तं चरन्तं रणे पार्था ददृशुः कौरवं युधि&#xA;018c मृगमध्यं प्रविश्येव यथा सिंहशिशुं वने&#xA;019a तर्जयानं रणे शूरांस्त्रासयानं च सायकैः&#xA;019c दृष्ट्वा त्रेसुर्महाराज सिंहं मृगगणा इव&#xA;020a रणे भरतसिंहस्य ददृशुः क्षत्रिया गतिम्&#xA;020c अग्नेर्वायुसहायस्य यथा कक्षं दिधक्षतः&#xA;021a शिरांसि रथिनां भीष्मः पातयामास संयुगे&#xA;021c तालेभ्य इव पक्वानि फलानि कुशलो नरः&#xA;022a पतद्भिश्च महाराज शिरोभिर्धरणीतले&#xA;022c बभूव तुमुलः शब्दः पततामश्मनामिव&#xA;023a तस्मिंस्तु तुमुले युद्धे वर्तमाने सुदारुणे&#xA;023c सर्वेषामेव सैन्यानामासीद्व्यतिकरो महान्&#xA;024a भिन्नेषु तेषु व्यूहेषु क्षत्रिया इतरेतरम्&#xA;024c एकमेकं समाहूय युद्धायैवोपतस्थिरे&#xA;025a शिखण्डी तु समासाद्य भरतानां पितामहम्&#xA;025c अभिदुद्राव वेगेन तिष्ठ तिष्ठेति चाब्रवीत्&#xA;026a अनादृत्य ततो भीष्मस्तं शिखण्डिनमाहवे&#xA;026c प्रययौ सृञ्जयान्क्रुद्धः स्त्रीत्वं चिन्त्य शिखण्डिनः&#xA;027a सृञ्जयास्तु ततो हृष्टा दृष्ट्वा भीष्मं महारथम्&#xA;027c सिंहनादान्बहुविधांश्चक्रुः शङ्खविमिश्रितान्&#xA;028a ततः प्रववृते युद्धं व्यतिषक्तरथद्विपम्&#xA;028c अपरां दिशमास्थाय स्थिते सवितरि प्रभो&#xA;029a धृष्टद्युम्नोऽथ पाञ्चाल्यः सात्यकिश्च महारथः&#xA;029c पीडयन्तौ भृशं सैन्यं शक्तितोमरवृष्टिभिः&#xA;029e शस्त्रैश्च बहुभी राजञ्जघ्नतुस्तावकान्रणे&#xA;030a ते हन्यमानाः समरे तावकाः पुरुषर्षभ&#xA;030c आर्यां युद्धे मतिं कृत्वा न त्यजन्ति स्म संयुगम्&#xA;030e यथोत्साहं च समरे जघ्नुर्लोकं महारथाः&#xA;031a तत्राक्रन्दो महानासीत्तावकानां महात्मनाम्&#xA;031c वध्यतां समरे राजन्पार्षतेन महात्मना&#xA;032a तं श्रुत्वा निनदं घोरं तावकानां महारथौ&#xA;032c विन्दानुविन्दावावन्त्यौ पार्षतं प्रत्युपस्थितौ&#xA;033a तौ तस्य तुरगान्हत्वा त्वरमाणौ महारथौ&#xA;033c छादयामासतुरुभौ शरवर्षेण पार्षतम्&#xA;034a अवप्लुत्याथ पाञ्चाल्यो रथात्तूर्णं महाबलः&#xA;034c आरुरोह रथं तूर्णं सात्यकेः सुमहात्मनः&#xA;035a ततो युधिष्ठिरो राजा महत्या सेनया वृतः&#xA;035c आवन्त्यौ समरे क्रुद्धावभ्ययात्स परन्तपौ&#xA;036a तथैव तव पुत्रोऽपि सर्वोद्योगेन मारिष&#xA;036c विन्दानुविन्दावावन्त्यौ परिवार्योपतस्थिवान्&#xA;037a अर्जुनश्चापि सङ्क्रुद्धः क्षत्रियान्क्षत्रियर्षभ&#xA;037c अयोधयत सङ्ग्रामे वज्रपाणिरिवासुरान्&#xA;038a द्रोणश्च समरे क्रुद्धः पुत्रस्य प्रियकृत्तव&#xA;038c व्यधमत्सर्वपाञ्चालांस्तूलराशिमिवानलः&#xA;039a दुर्योधनपुरोगास्तु पुत्रास्तव विशाम्पते&#xA;039c परिवार्य रणे भीष्मं युयुधुः पाण्डवैः सह&#xA;040a ततो दुर्योधनो राजा लोहितायति भास्करे&#xA;040c अब्रवीत्तावकान्सर्वांस्त्वरध्वमिति भारत&#xA;041a युध्यतां तु तथा तेषां कुर्वतां कर्म दुष्करम्&#xA;041c अस्तं गिरिमथारूढे नप्रकाशति भास्करे&#xA;042a प्रावर्तत नदी घोरा शोणितौघतरङ्गिणी&#xA;042c गोमायुगणसङ्कीर्णा क्षणेन रजनीमुखे&#xA;043a शिवाभिरशिवाभिश्च रुवद्भिर्भैरवं रवम्&#xA;043c घोरमायोधनं जज्ञे भूतसङ्घसमाकुलम्&#xA;044a राक्षसाश्च पिशाचाश्च तथान्ये पिशिताशनाः&#xA;044c समन्ततो व्यदृश्यन्त शतशोऽथ सहस्रशः&#xA;045a अर्जुनोऽथ सुशर्मादीन्राज्ञस्तान्सपदानुगान्&#xA;045c विजित्य पृतनामध्ये ययौ स्वशिबिरं प्रति&#xA;046a युधिष्ठिरोऽपि कौरव्यो भ्रातृभ्यां सहितस्तदा&#xA;046c ययौ स्वशिबिरं राजा निशायां सेनया वृतः&#xA;047a भीमसेनोऽपि राजेन्द्र दुर्योधनमुखान्रथान्&#xA;047c अवजित्य ततः सङ्ख्ये ययौ स्वशिबिरं प्रति&#xA;048a दुर्योधनोऽपि नृपतिः परिवार्य महारणे&#xA;048c भीष्मं शान्तनवं तूर्णं प्रयातः शिबिरं प्रति&#xA;049a द्रोणो द्रौणिः कृपः शल्यः कृतवर्मा च सात्वतः&#xA;049c परिवार्य चमूं सर्वां प्रययुः शिबिरं प्रति&#xA;050a तथैव सात्यकी राजन्धृष्टद्युम्नश्च पार्षतः&#xA;050c परिवार्य रणे योधान्ययतुः शिबिरं प्रति&#xA;051a एवमेते महाराज तावकाः पाण्डवैः सह&#xA;051c पर्यवर्तन्त सहिता निशाकाले परन्तपाः&#xA;052a ततः स्वशिबिरं गत्वा पाण्डवाः कुरवस्तथा&#xA;052c न्यविशन्त महाराज पूजयन्तः परस्परम्&#xA;053a रक्षां कृत्वात्मनः शूरा न्यस्य गुल्मान्यथाविधि&#xA;053c अपनीय च शल्यांस्ते स्नात्वा च विविधैर्जलैः&#xA;054a कृतस्वस्त्ययनाः सर्वे संस्तूयन्तश्च बन्दिभिः&#xA;054c गीतवादित्रशब्देन व्यक्रीडन्त यशस्विनः&#xA;055a मुहूर्तमिव तत्सर्वमभवत्स्वर्गसन्निभम्&#xA;055c न हि युद्धकथां काञ्चित्तत्र चक्रुर्महारथाः&#xA;056a ते प्रसुप्ते बले तत्र परिश्रान्तजने नृप&#xA;056c हस्त्यश्वबहुले राजन्प्रेक्षणीये बभूवतुः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/083/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/083/</guid>
      <description>&lt;p&gt;001  सञ्जय उवाच&#xA;001a परिणाम्य निशां तां तु सुखसुप्ता जनेश्वराः&#xA;001c कुरवः पाण्डवाश्चैव पुनर्युद्धाय निर्ययुः&#xA;002a ततः शब्दो महानासीत्सेनयोरुभयोरपि&#xA;002c निर्गच्छमानयोः सङ्ख्ये सागरप्रतिमो महान्&#xA;003a ततो दुर्योधनो राजा चित्रसेनो विविंशतिः&#xA;003c भीष्मश्च रथिनां श्रेष्ठो भारद्वाजश्च वै द्विजः&#xA;004a एकीभूताः सुसंयत्ताः कौरवाणां महाचमूः&#xA;004c व्यूहाय विदधू राजन्पाण्डवान्प्रति दंशिताः&#xA;005a भीष्मः कृत्वा महाव्यूहं पिता तव विशाम्पते&#xA;005c सागरप्रतिमं घोरं वाहनोर्मितरङ्गिणम्&#xA;006a अग्रतः सर्वसैन्यानां भीष्मः शान्तनवो ययौ&#xA;006c मालवैर्दाक्षिणात्यैश्च आवन्त्यैश्च समन्वितः&#xA;007a ततोऽनन्तरमेवासीद्भारद्वाजः प्रतापवान्&#xA;007c पुलिन्दैः पारदैश्चैव तथा क्षुद्रकमालवैः&#xA;008a द्रोणादनन्तरं यत्तो भगदत्तः प्रतापवान्&#xA;008c मागधैश्च कलिङ्गैश्च पिशाचैश्च विशाम्पते&#xA;009a प्राग्ज्योतिषादनु नृपः कौसल्योऽथ बृहद्बलः&#xA;009c मेकलैस्त्रैपुरैश्चैव चिच्छिलैश्च समन्वितः&#xA;010a बृहद्बलात्ततः शूरस्त्रिगर्तः प्रस्थलाधिपः&#xA;010c काम्बोजैर्बहुभिः सार्धं यवनैश्च सहस्रशः&#xA;011a द्रौणिस्तु रभसः शूरस्त्रिगर्तादनु भारत&#xA;011c प्रययौ सिंहनादेन नादयानो धरातलम्&#xA;012a तथा सर्वेण सैन्येन राजा दुर्योधनस्तदा&#xA;012c द्रौणेरनन्तरं प्रायात्सोदर्यैः परिवारितः&#xA;013a दुर्योधनादनु कृपस्ततः शारद्वतो ययौ&#xA;013c एवमेष महाव्यूहः प्रययौ सागरोपमः&#xA;014a रेजुस्तत्र पताकाश्च श्वेतच्छत्राणि चाभिभो&#xA;014c अङ्गदान्यथ चित्राणि महार्हाणि धनूंषि च&#xA;015a तं तु दृष्ट्वा महाव्यूहं तावकानां महारथः&#xA;015c युधिष्ठिरोऽब्रवीत्तूर्णं पार्षतं पृतनापतिम्&#xA;016a पश्य व्यूहं महेष्वास निर्मितं सागरोपमम्&#xA;016c प्रतिव्यूहं त्वमपि हि कुरु पार्षत माचिरम्&#xA;017a ततः स पार्षतः शूरो व्यूहं चक्रे सुदारुणम्&#xA;017c शृङ्गाटकं महाराज परव्यूहविनाशनम्&#xA;018a शृङ्गेभ्यो भीमसेनश्च सात्यकिश्च महारथः&#xA;018c रथैरनेकसाहस्रैस्तथा हयपदातिभिः&#xA;019a नाभ्यामभून्नरश्रेष्ठः श्वेताश्वो वानरध्वजः&#xA;019c मध्ये युधिष्ठिरो राजा माद्रीपुत्रौ च पाण्डवौ&#xA;020a अथेतरे महेष्वासाः सहसैन्या नराधिपाः&#xA;020c व्यूहं तं पूरयामासुर्व्यूहशास्त्रविशारदाः&#xA;021a अभिमन्युस्ततः पश्चाद्विराटश्च महारथः&#xA;021c द्रौपदेयाश्च संहृष्टा राक्षसश्च घटोत्कचः&#xA;022a एवमेतं महाव्यूहं व्यूह्य भारत पाण्डवाः&#xA;022c अतिष्ठन्समरे शूरा योद्धुकामा जयैषिणः&#xA;023a भेरीशब्दाश्च तुमुला विमिश्राः शङ्खनिस्वनैः&#xA;023c क्ष्वेडितास्फोटितोत्क्रुष्टैः सुभीमाः सर्वतोदिशम्&#xA;024a ततः शूराः समासाद्य समरे ते परस्परम्&#xA;024c नेत्रैरनिमिषै राजन्नवैक्षन्त प्रकोपिताः&#xA;025a मनोभिस्ते मनुष्येन्द्र पूर्वं योधाः परस्परम्&#xA;025c युद्धाय समवर्तन्त समाहूयेतरेतरम्&#xA;026a ततः प्रववृते युद्धं घोररूपं भयावहम्&#xA;026c तावकानां परेषां च निघ्नतामितरेतरम्&#xA;027a नाराचा निशिताः सङ्ख्ये सम्पतन्ति स्म भारत&#xA;027c व्यात्तानना भयकरा उरगा इव सङ्घशः&#xA;028a निष्पेतुर्विमलाः शक्त्यस्तैलधौताः सुतेजनाः&#xA;028c अम्बुदेभ्यो यथा राजन्भ्राजमानाः शतह्रदाः&#xA;029a गदाश्च विमलैः पट्टैः पिनद्धाः स्वर्णभूषिताः&#xA;029c पतन्त्यस्तत्र दृश्यन्ते गिरिशृङ्गोपमाः शुभाः&#xA;029e निस्त्रिंशाश्च व्यराजन्त विमलाम्बरसन्निभाः&#xA;030a आर्षभाणि च चर्माणि शतचन्द्राणि भारत&#xA;030c अशोभन्त रणे राजन्पतमानानि सर्वशः&#xA;031a तेऽन्योन्यं समरे सेने युध्यमाने नराधिप&#xA;031c अशोभेतां यथा दैत्यदेवसेने समुद्यते&#xA;031e अभ्यद्रवन्त समरे तेऽन्योन्यं वै समन्ततः&#xA;032a रथास्तु रथिभिस्तूर्णं प्रेषिताः परमाहवे&#xA;032c युगैर्युगानि संश्लिष्य युयुधुः पार्थिवर्षभाः&#xA;033a दन्तिनां युध्यमानानां सङ्घर्षात्पावकोऽभवत्&#xA;033c दन्तेषु भरतश्रेष्ठ सधूमः सर्वतोदिशम्&#xA;034a प्रासैरभिहताः केचिद्गजयोधाः समन्ततः&#xA;034c पतमानाः स्म दृश्यन्ते गिरिशृङ्गान्नगा इव&#xA;035a पादाताश्चाप्यदृश्यन्त निघ्नन्तो हि परस्परम्&#xA;035c चित्ररूपधराः शूरा नखरप्रासयोधिनः&#xA;036a अन्योन्यं ते समासाद्य कुरुपाण्डवसैनिकाः&#xA;036c शस्त्रैर्नानाविधैर्घोरै रणे निन्युर्यमक्षयम्&#xA;037a ततः शान्तनवो भीष्मो रथघोषेण नादयन्&#xA;037c अभ्यागमद्रणे पाण्डून्धनुःशब्देन मोहयन्&#xA;038a पाण्डवानां रथाश्चापि नदन्तो भैरवस्वनम्&#xA;038c अभ्यद्रवन्त संयत्ता धृष्टद्युम्नपुरोगमाः&#xA;039a ततः प्रववृते युद्धं तव तेषाञ्च भारत&#xA;039c नराश्वरथनागानां व्यतिषक्तं परस्परम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/084/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/084/</guid>
      <description>&lt;p&gt;001  सञ्जय उवाच&#xA;001a भीष्मं तु समरे क्रुद्धं प्रतपन्तं समन्ततः&#xA;001c न शेकुः पाण्डवा द्रष्टुं तपन्तमिव भास्करम्&#xA;002a ततः सर्वाणि सैन्यानि धर्मपुत्रस्य शासनात्&#xA;002c अभ्यद्रवन्त गाङ्गेयं मर्दयन्तं शितैः शरैः&#xA;003a स तु भीष्मो रणश्लाघी सोमकान्सहसृञ्जयान्&#xA;003c पाञ्चालांश्च महेष्वासान्पातयामास सायकैः&#xA;004a ते वध्यमाना भीष्मेण पाञ्चालाः सोमकैः सह&#xA;004c भीष्ममेवाभ्ययुस्तूर्णं त्यक्त्वा मृत्युकृतं भयम्&#xA;005a स तेषां रथिनां वीरो भीष्मः शान्तनवो युधि&#xA;005c चिच्छेद सहसा राजन्बाहूनथ शिरांसि च&#xA;006a विरथान्रथिनश्चक्रे पिता देवव्रतस्तव&#xA;006c पतितान्युत्तमाङ्गानि हयेभ्यो हयसादिनाम्&#xA;007a निर्मनुष्यांश्च मातङ्गाञ्शयानान्पर्वतोपमान्&#xA;007c अपश्याम महाराज भीष्मास्त्रेण प्रमोहितान्&#xA;008a न तत्रासीत्पुमान्कश्चित्पाण्डवानां विशाम्पते&#xA;008c अन्यत्र रथिनां श्रेष्ठाद्भीमसेनान्महाबलात्&#xA;009a स हि भीष्मं समासाद्य ताडयामास संयुगे&#xA;009c ततो निष्टानको घोरो भीष्मभीमसमागमे&#xA;010a बभूव सर्वसैन्यानां घोररूपो भयानकः&#xA;010c तथैव पाण्डवा हृष्टाः सिंहनादमथानदन्&#xA;011a ततो दुर्योधनो राजा सोदर्यैः परिवारितः&#xA;011c भीष्मं जुगोप समरे वर्तमाने जनक्षये&#xA;012a भीमस्तु सारथिं हत्वा भीष्मस्य रथिनां वरः&#xA;012c विद्रुताश्वे रथे तस्मिन्द्रवमाणे समन्ततः&#xA;012e सुनाभस्य शरेणाशु शिरश्चिच्छेद चारिहा&#xA;013a क्षुरप्रेण सुतीक्ष्णेन स हतो न्यपतद्भुवि&#xA;013c हते तस्मिन्महाराज तव पुत्रे महारथे&#xA;013e नामृष्यन्त रणे शूराः सोदर्याः सप्त संयुगे&#xA;014a आदित्यकेतुर्बह्वाशी कुण्डधारो महोदरः&#xA;014c अपराजितः पण्डितको विशालाक्षः सुदुर्जयः&#xA;015a पाण्डवं चित्रसन्नाहा विचित्रकवचध्वजाः&#xA;015c अभ्यद्रवन्त सङ्ग्रामे योद्धुकामारिमर्दनाः&#xA;016a महोदरस्तु समरे भीमं विव्याध पत्रिभिः&#xA;016c नवभिर्वज्रसङ्काशैर्नमुचिं वृत्रहा यथा&#xA;017a आदित्यकेतुः सप्तत्या बह्वाशी चापि पञ्चभिः&#xA;017c नवत्या कुण्डधारस्तु विशालाक्षश्च सप्तभिः&#xA;018a अपराजितो महाराज पराजिष्णुर्महारथः&#xA;018c शरैर्बहुभिरानर्छद्भीमसेनं महाबलम्&#xA;019a रणे पण्डितकश्चैनं त्रिभिर्बाणैः समर्दयत्&#xA;019c स तन्न ममृषे भीमः शत्रुभिर्वधमाहवे&#xA;020a धनुः प्रपीड्य वामेन करेणामित्रकर्शनः&#xA;020c शिरश्चिच्छेद समरे शरेण नतपर्वणा&#xA;021a अपराजितस्य सुनसं तव पुत्रस्य संयुगे&#xA;021c पराजितस्य भीमेन निपपात शिरो महीम्&#xA;022a अथापरेण भल्लेन कुण्डधारं महारथम्&#xA;022c प्राहिणोन्मृत्युलोकाय सर्वलोकस्य पश्यतः&#xA;023a ततः पुनरमेयात्मा प्रसन्धाय शिलीमुखम्&#xA;023c प्रेषयामास समरे पण्डितं प्रति भारत&#xA;024a स शरः पण्डितं हत्वा विवेश धरणीतलम्&#xA;024c यथा नरं निहत्याशु भुजगः कालचोदितः&#xA;025a विशालाक्षशिरश्छित्त्वा पातयामास भूतले&#xA;025c त्रिभिः शरैरदीनात्मा स्मरन्क्लेशं पुरातनम्&#xA;026a महोदरं महेष्वासं नाराचेन स्तनान्तरे&#xA;026c विव्याध समरे राजन्स हतो न्यपतद्भुवि&#xA;027a आदित्यकेतोः केतुं च छित्त्वा बाणेन संयुगे&#xA;027c भल्लेन भृशतीक्ष्णेन शिरश्चिच्छेद चारिहा&#xA;028a बह्वाशिनं ततो भीमः शरेण नतपर्वणा&#xA;028c प्रेषयामास सङ्क्रुद्धो यमस्य सदनं प्रति&#xA;029a प्रदुद्रुवुस्ततस्तेऽन्ये पुत्रास्तव विशाम्पते&#xA;029c मन्यमाना हि तत्सत्यं सभायां तस्य भाषितम्&#xA;030a ततो दुर्योधनो राजा भ्रातृव्यसनकर्शितः&#xA;030c अब्रवीत्तावकान्योधान्भीमोऽयं युधि वध्यताम्&#xA;031a एवमेते महेष्वासाः पुत्रास्तव विशाम्पते&#xA;031c भ्रातॄन्सन्दृश्य निहतान्प्रास्मरंस्ते हि तद्वचः&#xA;032a यदुक्तवान्महाप्राज्ञः क्षत्ता हितमनामयम्&#xA;032c तदिदं समनुप्राप्तं वचनं दिव्यदर्शिनः&#xA;033a लोभमोहसमाविष्टः पुत्रप्रीत्या जनाधिप&#xA;033c न बुध्यसे पुरा यत्तत्तथ्यमुक्तं वचो महत्&#xA;034a तथैव हि वधार्थाय पुत्राणां पाण्डवो बली&#xA;034c नूनं जातो महाबाहुर्यथा हन्ति स्म कौरवान्&#xA;035a ततो दुर्योधनो राजा भीष्ममासाद्य मारिष&#xA;035c दुःखेन महताविष्टो विललापातिकर्शितः&#xA;036a निहता भ्रातरः शूरा भीमसेनेन मे युधि&#xA;036c यतमानास्तथान्येऽपि हन्यन्ते सर्वसैनिकाः&#xA;037a भवांश्च मध्यस्थतया नित्यमस्मानुपेक्षते&#xA;037c सोऽहं कापथमारूढः पश्य दैवमिदं मम&#xA;038a एतच्छ्रुत्वा वचः क्रूरं पिता देवव्रतस्तव&#xA;038c दुर्योधनमिदं वाक्यमब्रवीत्साश्रुलोचनम्&#xA;039a उक्तमेतन्मया पूर्वं द्रोणेन विदुरेण च&#xA;039c गान्धार्या च यशस्विन्या तत्त्वं तात न बुद्धवान्&#xA;040a समयश्च मया पूर्वं कृतो वः शत्रुकर्शन&#xA;040c नाहं युधि विमोक्तव्यो नाप्याचार्यः कथञ्चन&#xA;041a यं यं हि धार्तराष्ट्राणां भीमो द्रक्ष्यति संयुगे&#xA;041c हनिष्यति रणे तं तं सत्यमेतद्ब्रवीमि ते&#xA;042a स त्वं राजन्स्थिरो भूत्वा दृढां कृत्वा रणे मतिम्&#xA;042c योधयस्व रणे पार्थान्स्वर्गं कृत्वा परायणम्&#xA;043a न शक्याः पाण्डवा जेतुं सेन्द्रैरपि सुरासुरैः&#xA;043c तस्माद्युद्धे मतिं कृत्वा स्थिरां युध्यस्व भारत&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/085/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/085/</guid>
      <description>&lt;p&gt;001  धृतराष्ट्र उवाच&#xA;001a दृष्ट्वा मम हतान्पुत्रान्बहूनेकेन सञ्जय&#xA;001c भीष्मो द्रोणः कृपश्चैव किमकुर्वत संयुगे&#xA;002a अहन्यहनि मे पुत्राः क्षयं गच्छन्ति सञ्जय&#xA;002c मन्येऽहं सर्वथा सूत दैवेनोपहता भृशम्&#xA;003a यत्र मे तनयाः सर्वे जीयन्ते न जयन्त्युत&#xA;003c यत्र भीष्मस्य द्रोणस्य कृपस्य च महात्मनः&#xA;004a सौमदत्तेश्च वीरस्य भगदत्तस्य चोभयोः&#xA;004c अश्वत्थाम्नस्तथा तात शूराणां सुमहात्मनाम्&#xA;005a अन्येषाञ्चैव वीराणां मध्यगास्तनया मम&#xA;005c यदहन्यन्त सङ्ग्रामे किमन्यद्भागधेयतः&#xA;006a न हि दुर्योधनो मन्दः पुरा प्रोक्तमबुध्यत&#xA;006c वार्यमाणो मया तात भीष्मेण विदुरेण च&#xA;007a गान्धार्या चैव दुर्मेधाः सततं हितकाम्यया&#xA;007c नावबुध्यत्पुरा मोहात्तस्य प्राप्तमिदं फलम्&#xA;008a यद्भीमसेनः समरे पुत्रान्मम विचेतसः&#xA;008c अहन्यहनि सङ्क्रुद्धो नयते यमसादनम्&#xA;009  सञ्जय उवाच&#xA;009a इदं तत्समनुप्राप्तं क्षत्तुर्वचनमुत्तमम्&#xA;009c न बुद्धवानसि विभो प्रोच्यमानं हितं तदा&#xA;010a निवारय सुतान्द्यूतात्पाण्डवान्मा द्रुहेति च&#xA;010c सुहृदां हितकामानां ब्रुवतां तत्तदेव च&#xA;011a न शुश्रूषसि यद्वाक्यं मर्त्यः पथ्यमिवौषधम्&#xA;011c तदेव त्वामनुप्राप्तं वचनं साधु भाषितम्&#xA;012a विदुरद्रोणभीष्माणां तथान्येषां हितैषिणाम्&#xA;012c अकृत्वा वचनं पथ्यं क्षयं गच्छन्ति कौरवाः&#xA;013a तदेतत्समतिक्रान्तं पूर्वमेव विशाम्पते&#xA;013c तस्मान्मे शृणु तत्त्वेन यथा युद्धमवर्तत&#xA;014a मध्याह्ने सुमहारौद्रः सङ्ग्रामः समपद्यत&#xA;014c लोकक्षयकरो राजंस्तन्मे निगदतः शृणु&#xA;015a ततः सर्वाणि सैन्यानि धर्मपुत्रस्य शासनात्&#xA;015c संरब्धान्यभ्यधावन्त भीष्ममेव जिघांसया&#xA;016a धृष्टद्युम्नः शिखण्डी च सात्यकिश्च महारथः&#xA;016c युक्तानीका महाराज भीष्ममेव समभ्ययुः&#xA;017a अर्जुनो द्रौपदेयाश्च चेकितानश्च संयुगे&#xA;017c दुर्योधनसमादिष्टान्राज्ञः सर्वान्समभ्ययुः&#xA;018a अभिमन्युस्तथा वीरो हैडिम्बश्च महारथः&#xA;018c भीमसेनश्च सङ्क्रुद्धस्तेऽभ्यधावन्त कौरवान्&#xA;019a त्रिधाभूतैरवध्यन्त पाण्डवैः कौरवा युधि&#xA;019c तथैव कौरवे राजन्नवध्यन्त परे रणे&#xA;020a द्रोणस्तु रथिनां श्रेष्ठः सोमकान्सृञ्जयैः सह&#xA;020c अभ्यद्रवत सङ्क्रुद्धः प्रेषयिष्यन्यमक्षयम्&#xA;021a तत्राक्रन्दो महानासीत्सृञ्जयानां महात्मनाम्&#xA;021c वध्यतां समरे राजन्भारद्वाजेन धन्विना&#xA;022a द्रोणेन निहतास्तत्र क्षत्रिया बहवो रणे&#xA;022c विवेष्टन्तः स्म दृश्यन्ते व्याधिक्लिष्टा नरा इव&#xA;023a कूजतां क्रन्दतां चैव स्तनतां चैव संयुगे&#xA;023c अनिशं श्रूयते शब्दः क्षुत्कृशानां नृणामिव&#xA;024a तथैव कौरवेयाणां भीमसेनो महाबलः&#xA;024c चकार कदनं घोरं क्रुद्धः काल इवापरः&#xA;025a वध्यतां तत्र सैन्यानामन्योन्येन महारणे&#xA;025c प्रावर्तत नदी घोरा रुधिरौघप्रवाहिनी&#xA;026a स सङ्ग्रामो महाराज घोररूपोऽभवन्महान्&#xA;026c कुरूणां पाण्डवानां च यमराष्ट्रविवर्धनः&#xA;027a ततो भीमो रणे क्रुद्धो रभसश्च विशेषतः&#xA;027c गजानीकं समासाद्य प्रेषयामास मृत्यवे&#xA;028a तत्र भारत भीमेन नाराचाभिहता गजाः&#xA;028c पेतुः सेदुश्च नेदुश्च दिशश्च परिबभ्रमुः&#xA;029a छिन्नहस्ता महानागाश्छिन्नपादाश्च मारिष&#xA;029c क्रौञ्चवद्व्यनदन्भीताः पृथिवीमधिशिश्यिरे&#xA;030a नकुलः सहदेवश्च हयानीकमभिद्रुतौ&#xA;030c ते हयाः काञ्चनापीडा रुक्मभाण्डपरिच्छदाः&#xA;030e वध्यमाना व्यदृश्यन्त शतशोऽथ सहस्रशः&#xA;031a पतद्भिश्च हयै राजन्समास्तीर्यत मेदिनी&#xA;031c निर्जिह्वैश्च श्वसद्भिश्च कूजद्भिश्च गतासुभिः&#xA;031e हयैर्बभौ नरश्रेष्ठ नानारूपधरैर्धरा&#xA;032a अर्जुनेन हतैः सङ्ख्ये तथा भारत वाजिभिः&#xA;032c प्रबभौ वसुधा घोरा तत्र तत्र विशाम्पते&#xA;033a रथैर्भग्नैर्ध्वजैश्छिन्नैश्छत्रैश्च सुमहाप्रभैः&#xA;033c हारैर्निष्कैः सकेयूरैः शिरोभिश्च सकुण्डलैः&#xA;034a उष्णीषैरपविद्धैश्च पताकाभिश्च सर्वषः&#xA;034c अनुकर्षैः शुभै राजन्योक्त्रैश्चव्यसुरश्मिभिः&#xA;034e सञ्छन्ना वसुधा भाति वसन्ते कुसुमैरिव&#xA;035a एवमेष क्षयो वृत्तः पाण्डूनामपि भारत&#xA;035c क्रुद्धे शान्तनवे भीष्मे द्रोणे च रथसत्तमे&#xA;036a अश्वत्थाम्नि कृपे चैव तथैव कृतवर्मणि&#xA;036c तथेतरेषु क्रुद्धेषु तावकानामपि क्षयः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/086/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/086/</guid>
      <description>&lt;p&gt;001  सञ्जय उवाच&#xA;001a वर्तमाने तथा रौद्रे राजन्वीरवरक्षये&#xA;001c शकुनिः सौबलः श्रीमान्पाण्डवान्समुपाद्रवत्&#xA;002a तथैव सात्वतो राजन्हार्दिक्यः परवीरहा&#xA;002c अभ्यद्रवत सङ्ग्रामे पाण्डवानामनीकिनीम्&#xA;003a ततः काम्बोजमुख्यानां नदीजानाञ्च वाजिनाम्&#xA;003c आरट्टानां महीजानां सिन्धुजानाञ्च सर्वशः&#xA;004a वनायुजानां शुभ्राणां तथा पर्वतवासिनाम्&#xA;004c ये चापरे तित्तिरजा जवना वातरंहसः&#xA;005a सुवर्णालङ्कृतैरेतैर्वर्मवद्भिः सुकल्पितैः&#xA;005c हयैर्वातजवैर्मुख्यैः पाण्डवस्य सुतो बली&#xA;005e अभ्यवर्तत तत्सैन्यं हृष्टरूपः परन्तपः&#xA;006a अर्जुनस्याथ दायाद इरावान्नाम वीर्यवान्&#xA;006c सुतायां नागराजस्य जातः पार्थेन धीमता&#xA;007a ऐरावतेन सा दत्ता अनपत्या महात्मना&#xA;007c पत्यौ हते सुपर्णेन कृपणा दीनचेतना&#xA;008a भार्यार्थं ताञ्च जग्राह पार्थः कामवशानुगाम्&#xA;008c एवमेष समुत्पन्नः परक्षेत्रेऽर्जुनात्मजः&#xA;009a स नागलोके संवृद्धो मात्रा च परिरक्षितः&#xA;009c पितृव्येण परित्यक्तः पार्थद्वेषाद्दुरात्मना&#xA;010a रूपवान्वीर्यसम्पन्नो गुणवान्सत्यविक्रमः&#xA;010c इन्द्रलोकं जगामाशु श्रुत्वा तत्रार्जुनं गतम्&#xA;011a सोऽभिगम्य महात्मानं पितरं सत्यविक्रमम्&#xA;011c अभ्यवादयदव्यग्रो विनयेन कृताञ्जलिः&#xA;011e इरावानस्मि भद्रं ते पुत्रश्चाहं तवाभिभो&#xA;012a मातुः समागमो यश्च तत्सर्वं प्रत्यवेदयत्&#xA;012c तच्च सर्वं यथावृत्तमनुसस्मार पाण्डवः&#xA;013a परिष्वज्य सुतं चापि सोऽऽत्मनः सदृशं गुणैः&#xA;013c प्रीतिमानभवत्पार्थो देवराजनिवेशने&#xA;014a सोऽर्जुनेन समाज्ञप्तो देवलोके तदा नृप&#xA;014c प्रीतिपूर्वं महाबाहुः स्वकार्यं प्रति भारत&#xA;014e युद्धकाले त्वयास्माकं साह्यं देयमिति प्रभो&#xA;015a बाढमित्येवमुक्त्वा च युद्धकाल उपागतः&#xA;015c कामवर्णजवैरश्वैः संवृतो बहुभिर्नृप&#xA;016a ते हयाः काञ्चनापीडा नानावर्णा मनोजवाः&#xA;016c उत्पेतुः सहसा राजन्हंसा इव महोदधौ&#xA;017a ते त्वदीयान्समासाद्य हयसङ्घान्महाजवान्&#xA;017c क्रोडैः क्रोडानभिघ्नन्तो घोणाभिश्च परस्परम्&#xA;017e निपेतुः सहसा राजन्सुवेगाभिहता भुवि&#xA;018a निपतद्भिस्तथा तैश्च हयसङ्घैः परस्परम्&#xA;018c शुश्रुवे दारुणः शब्दः सुपर्णपतने यथा&#xA;019a तथैव च महाराज समेत्यान्योन्यमाहवे&#xA;019c परस्परवधं घोरं चक्रुस्ते हयसादिनः&#xA;020a तस्मिंस्तथा वर्तमाने सङ्कुले तुमुले भृशम्&#xA;020c उभयोरपि संशान्ता हयसङ्घाः समन्ततः&#xA;021a प्रक्षीणसायकाः शूरा निहताश्वाः श्रमातुराः&#xA;021c विलयं समनुप्राप्तास्तक्षमाणाः परस्परम्&#xA;022a ततः क्षीणे हयानीके किञ्चिच्छेषे च भारत&#xA;022c सौबलस्यात्मजाः शूरा निर्गता रणमूर्धनि&#xA;023a वायुवेगसमस्पर्शा जवे वायुसमांस्तथा&#xA;023c आरुह्य शीलसम्पन्नान्वयःस्थांस्तुरगोत्तमान्&#xA;024a गजो गवाक्षो वृषकश्चर्मवानार्जवः शुकः&#xA;024c षडेते बलसम्पन्ना निर्ययुर्महतो बलात्&#xA;025a वार्यमाणाः शकुनिना स्वैश्च योधैर्महाबलैः&#xA;025c सन्नद्धा युद्धकुशला रौद्ररूपा महाबलाः&#xA;026a तदनीकं महाबाहो भित्त्वा परमदुर्जयम्&#xA;026c बलेन महता युक्ताः स्वर्गाय विजयैषिणः&#xA;026e विविशुस्ते तदा हृष्टा गान्धारा युद्धदुर्मदाः&#xA;027a तान्प्रविष्टांस्तदा दृष्ट्वा इरावानपि वीर्यवान्&#xA;027c अब्रवीत्समरे योधान्विचित्राभरणायुधान्&#xA;028a यथैते धार्तराष्ट्रस्य योधाः सानुगवाहनाः&#xA;028c हन्यन्ते समरे सर्वे तथा नीतिर्विधीयताम्&#xA;029a बाढमित्येवमुक्त्वा ते सर्वे योधा इरावतः&#xA;029c जघ्नुस्ते वै परानीकं दुर्जयं समरे परैः&#xA;030a तदनीकमनीकेन समरे वीक्ष्य पातितम्&#xA;030c अमृष्यमाणास्ते सर्वे सुबलस्यात्मजा रणे&#xA;030e इरावन्तमभिद्रुत्य सर्वतः पर्यवारयन्&#xA;031a ताडयन्तः शितैः प्रासैश्चोदयन्तः परस्परम्&#xA;031c ते शूराः पर्यधावन्त कुर्वन्तो महदाकुलम्&#xA;032a इरावानथ निर्भिन्नः प्रासैस्तीक्ष्णैर्महात्मभिः&#xA;032c स्रवता रुधिरेणाक्तस्तोत्त्रैर्विद्ध इव द्विपः&#xA;033a उरस्यपि च पृष्ठे च पार्श्वयोश्च भृशाहतः&#xA;033c एको बहुभिरत्यर्थं धैर्याद्राजन्न विव्यथे&#xA;034a इरावानथ सङ्क्रुद्धः सर्वांस्तान्निशितैः शरैः&#xA;034c मोहयामास समरे विद्ध्वा परपुरञ्जयः&#xA;035a प्रासानुद्धृत्य सर्वांश्च स्वशरीरादरिन्दमः&#xA;035c तैरेव ताडयामास सुबलस्यात्मजान्रणे&#xA;036a निकृष्य निशितं खड्गं गृहीत्वा च शरावरम्&#xA;036c पदातिस्तूर्णमागच्छज्जिघांसुः सौबलान्युधि&#xA;037a ततः प्रत्यागतप्राणाः सर्वे ते सुबलात्मजाः&#xA;037c भूयः क्रोधसमाविष्टा इरावन्तमथाद्रवन्&#xA;038a इरावानपि खड्गेन दर्शयन्पाणिलाघवम्&#xA;038c अभ्यवर्तत तान्सर्वान्सौबलान्बलदर्पितः&#xA;039a लाघवेनाथ चरतः सर्वे ते सुबलात्मजाः&#xA;039c अन्तरं नाध्यगच्छन्त चरन्तः शीघ्रगामिनः&#xA;040a भूमिष्ठमथ तं सङ्ख्ये सम्प्रदृश्य ततः पुनः&#xA;040c परिवार्य भृशं सर्वे ग्रहीतुमुपचक्रमुः&#xA;041a अथाभ्याशगतानां स खड्गेनामित्रकर्शनः&#xA;041c उपहस्तावहस्ताभ्यां तेषां गात्राण्यकृन्तत&#xA;042a आयुधानि च सर्वेषां बाहूनपि च भूषितान्&#xA;042c अपतन्त निकृत्ताङ्गा गता भूमिं गतासवः&#xA;043a वृषकस्तु महाराज बहुधा परिविक्षतः&#xA;043c अमुच्यत महारौद्रात्तस्माद्वीरावकर्तनात्&#xA;044a तान्सर्वान्पतितान्दृष्ट्वा भीतो दुर्योधनस्ततः&#xA;044c अभ्यभाषत सङ्क्रुद्धो राक्षसं घोरदर्शनम्&#xA;045a आर्श्यशृङ्गिं महेष्वासं मायाविनमरिन्दमम्&#xA;045c वैरिणं भीमसेनस्य पूर्वं बकवधेन वै&#xA;046a पश्य वीर यथा ह्येष फल्गुनस्य सुतो बली&#xA;046c मायावी विप्रियं घोरमकार्षीन्मे बलक्षयम्&#xA;047a त्वं च कामगमस्तात मायास्त्रे च विशारदः&#xA;047c कृतवैरश्च पार्थेन तस्मादेनं रणे जहि&#xA;048a बाढमित्येवमुक्त्वा तु राक्षसो घोरदर्शनः&#xA;048c प्रययौ सिंहनादेन यत्रार्जुनसुतो युवा&#xA;049a स्वारूढैर्युद्धकुशलैर्विमलप्रासयोधिभिः&#xA;049c वीरैः प्रहारिभिर्युक्तः स्वैरनीकैः समावृतः&#xA;049e निहन्तुकामः समरे इरावन्तं महाबलम्&#xA;050a इरावानपि सङ्क्रुद्धस्त्वरमाणः पराक्रमी&#xA;050c हन्तुकामममित्रघ्नो राक्षसं प्रत्यवारयत्&#xA;051a तमापतन्तं सम्प्रेक्ष्य राक्षसः सुमहाबलः&#xA;051c त्वरमाणस्ततो मायां प्रयोक्तुमुपचक्रमे&#xA;052a तेन मायामयाः कॢप्ता हयास्तावन्त एव हि&#xA;052c स्वारूढा राक्षसैर्घोरैः शूलपट्टिशपाणिभिः&#xA;053a ते संरब्धाः समागम्य द्विसाहस्राः प्रहारिणः&#xA;053c अचिराद्गमयामासुः प्रेतलोकं परस्परम्&#xA;054a तस्मिंस्तु निहते सैन्ये तावुभौ युद्धदुर्मदौ&#xA;054c सङ्ग्रामे व्यवतिष्ठेतां यथा वै वृत्रवासवौ&#xA;055a आद्रवन्तमभिप्रेक्ष्य राक्षसं युद्धदुर्मदम्&#xA;055c इरावान्क्रोधसंरब्धः प्रत्यधावन्महाबलः&#xA;056a समभ्याशगतस्याजौ तस्य खड्गेन दुर्मतेः&#xA;056c चिच्छेद कार्मुकं दीप्तं शरावापं च पञ्चकम्&#xA;057a स निकृत्तं धनुर्दृष्ट्वा खं जवेन समाविशत्&#xA;057c इरावन्तमभिक्रुद्धं मोहयन्निव मायया&#xA;058a ततोऽन्तरिक्षमुत्पत्य इरावानपि राक्षसम्&#xA;058c विमोहयित्वा मायाभिस्तस्य गात्राणि सायकैः&#xA;058e चिच्छेद सर्वमर्मज्ञः कामरूपो दुरासदः&#xA;059a तथा स राक्षसश्रेष्ठः शरैः कृत्तः पुनः पुनः&#xA;059c सम्बभूव महाराज समवाप च यौवनम्&#xA;060a माया हि सहजा तेषां वयो रूपं च कामजम्&#xA;060c एवं तद्राक्षसस्याङ्गं छिन्नं छिन्नं व्यरोहत&#xA;061a इरावानपि सङ्क्रुद्धो राक्षसं तं महाबलम्&#xA;061c परश्वधेन तीक्ष्णेन चिच्छेद च पुनः पुनः&#xA;062a स तेन बलिना वीरश्छिद्यमान इव द्रुमः&#xA;062c राक्षसो व्यनदद्घोरं स शब्दस्तुमुलोऽभवत्&#xA;063a परश्वधक्षतं रक्षः सुस्राव रुधिरं बहु&#xA;063c ततश्चुक्रोध बलवांश्चक्रे वेगं च संयुगे&#xA;064a आर्श्यशृङ्गिस्ततो दृष्ट्वा समरे शत्रुमूर्जितम्&#xA;064c कृत्वा घोरं महद्रूपं ग्रहीतुमुपचक्रमे&#xA;064e सङ्ग्रामशिरसो मध्ये सर्वेषां तत्र पश्यताम्&#xA;065a तां दृष्ट्वा तादृशीं मायां राक्षसस्य महात्मनः&#xA;065c इरावानपि सङ्क्रुद्धो मायां स्रष्टुं प्रचक्रमे&#xA;066a तस्य क्रोधाभिभूतस्य संयुगेष्वनिवर्तिनः&#xA;066c योऽन्वयो मातृकस्तस्य स एनमभिपेदिवान्&#xA;067a स नागैर्बहुशो राजन्सर्वतः संवृतो रणे&#xA;067c दधार सुमहद्रूपमनन्त इव भोगवान्&#xA;067e ततो बहुविधैर्नागैश्छादयामास राक्षसम्&#xA;068a छाद्यमानस्तु नागैः स ध्यात्वा राक्षसपुङ्गवः&#xA;068c सौपर्णं रूपमास्थाय भक्षयामास पन्नगान्&#xA;069a मायया भक्षिते तस्मिन्नन्वये तस्य मातृके&#xA;069c विमोहितमिरावन्तमसिना राक्षसोऽवधीत्&#xA;070a सकुण्डलं समुकुटं पद्मेन्दुसदृशप्रभम्&#xA;070c इरावतः शिरो रक्षः पातयामास भूतले&#xA;071a तस्मिंस्तु निहते वीरे राक्षसेनार्जुनात्मजे&#xA;071c विशोकाः समपद्यन्त धार्तराष्ट्राः सराजकाः&#xA;072a तस्मिन्महति सङ्ग्रामे तादृशे भैरवे पुनः&#xA;072c महान्व्यतिकरो घोरः सेनयोः समपद्यत&#xA;073a हया गजाः पदाताश्च विमिश्रा दन्तिभिर्हताः&#xA;073c रथाश्च दन्तिनश्चैव पत्तिभिस्तत्र सूदिताः&#xA;074a तथा पत्तिरथौघाश्च हयाश्च बहवो रणे&#xA;074c रथिभिर्निहता राजंस्तव तेषां च सङ्कुले&#xA;075a अजानन्नर्जुनश्चापि निहतं पुत्रमौरसम्&#xA;075c जघान समरे शूरान्राज्ञस्तान्भीष्मरक्षिणः&#xA;076a तथैव तावका राजन्सृञ्जयाश्च महाबलाः&#xA;076c जुह्वतः समरे प्राणान्निजघ्नुरितरेतरम्&#xA;077a मुक्तकेशा विकवचा विरथाश्छिन्नकार्मुकाः&#xA;077c बाहुभिः समयुध्यन्त समवेताः परस्परम्&#xA;078a तथा मर्मातिगैर्भीष्मो निजघान महारथान्&#xA;078c कम्पयन्समरे सेनां पाण्डवानां महाबलः&#xA;079a तेन यौधिष्ठिरे सैन्ये बहवो मानवा हताः&#xA;079c दन्तिनः सादिनश्चैव रथिनोऽथ हयास्तथा&#xA;080a तत्र भारत भीष्मस्य रणे दृष्ट्वा पराक्रमम्&#xA;080c अत्यद्भुतमपश्याम शक्रस्येव पराक्रमम्&#xA;081a तथैव भीमसेनस्य पार्षतस्य च भारत&#xA;081c रौद्रमासीत्तदा युद्धं सात्वतस्य च धन्विनः&#xA;082a दृष्ट्वा द्रोणस्य विक्रान्तं पाण्डवान्भयमाविशत्&#xA;082c एक एव रणे शक्तो हन्तुमस्मान्ससैनिकान्&#xA;083a किं पुनः पृथिवीशूरैर्योधव्रातैः समावृतः&#xA;083c इत्यब्रुवन्महाराज रणे द्रोणेन पीडिताः&#xA;084a वर्तमाने तथा रौद्रे सङ्ग्रामे भरतर्षभ&#xA;084c उभयोः सेनयोः शूरा नामृष्यन्त परस्परम्&#xA;085a आविष्टा इव युध्यन्ते रक्षोभूता महाबलाः&#xA;085c तावकाः पाण्डवेयाश्च संरब्धास्तात धन्विनः&#xA;086a न स्म पश्यामहे कञ्चिद्यः प्राणान्परिरक्षति&#xA;086c सङ्ग्रामे दैत्यसङ्काशे तस्मिन्योद्धा नराधिप&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/087/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/087/</guid>
      <description>&lt;p&gt;001  धृतराष्ट्र उवाच&#xA;001a इरावन्तं तु निहतं दृष्ट्वा पार्था महारथाः&#xA;001c सङ्ग्रामे किमकुर्वन्त तन्ममाचक्ष्व सञ्जय&#xA;002  सञ्जय उवाच&#xA;002a इरावन्तं तु निहतं सङ्ग्रामे वीक्ष्य राक्षसः&#xA;002c व्यनदत्सुमहानादं भैमसेनिर्घटोत्कचः&#xA;003a नदतस्तस्य शब्देन पृथिवी सागराम्बरा&#xA;003c सपर्वतवना राजंश्चचाल सुभृशं तदा&#xA;003e अन्तरिक्षं दिशश्चैव सर्वाश्च प्रदिशस्तथा&#xA;004a तं श्रुत्वा सुमहानादं तव सैन्यस्य भारत&#xA;004c ऊरुस्तम्भः समभवद्वेपथुः स्वेद एव च&#xA;005a सर्व एव च राजेन्द्र तावका दीनचेतसः&#xA;005c सर्पवत्समवेष्टन्त सिंहभीता गजा इव&#xA;006a निनदत्सुमहानादं निर्घातमिव राक्षसः&#xA;006c ज्वलितं शूलमुद्यम्य रूपं कृत्वा विभीषणम्&#xA;007a नानाप्रहरणैर्घोरैर्वृतो राक्षसपुङ्गवैः&#xA;007c आजगाम सुसङ्क्रुद्धः कालान्तकयमोपमः&#xA;008a तमापतन्तं सम्प्रेक्ष्य सङ्क्रुद्धं भीमदर्शनम्&#xA;008c स्वबलं च भयात्तस्य प्रायशो विमुखीकृतम्&#xA;009a ततो दुर्योधनो राजा घटोत्कचमुपाद्रवत्&#xA;009c प्रगृह्य विपुलं चापं सिंहवद्विनदन्मुहुः&#xA;010a पृष्ठतोऽनुययौ चैनं स्रवद्भिः पर्वतोपमैः&#xA;010c कुञ्जरैर्दशसाहस्रैर्वङ्गानामधिपः स्वयम्&#xA;011a तमापतन्तं सम्प्रेक्ष्य गजानीकेन संवृतम्&#xA;011c पुत्रं तव महाराज चुकोप स निशाचरः&#xA;012a ततः प्रववृते युद्धं तुमुलं लोमहर्षणम्&#xA;012c राक्षसानां च राजेन्द्र दुर्योधनबलस्य च&#xA;013a गजानीकं च सम्प्रेक्ष्य मेघवृन्दमिवोद्यतम्&#xA;013c अभ्यधावन्त सङ्क्रुद्धा राक्षसाः शस्त्रपाणयः&#xA;014a नदन्तो विविधान्नादान्मेघा इव सविद्युतः&#xA;014c शरशक्त्यृष्टिनाराचैर्निघ्नन्तो गजयोधिनः&#xA;015a भिण्डिपालैस्तथा शूलैर्मुद्गरैः सपरश्वधैः&#xA;015c पर्वताग्रैश्च वृक्षैश्च निजघ्नुस्ते महागजान्&#xA;016a भिन्नकुम्भान्विरुधिरान्भिन्नगात्रांश्च वारणान्&#xA;016c अपश्याम महाराज वध्यमानान्निशाचरैः&#xA;017a तेषु प्रक्षीयमाणेषु भग्नेषु गजयोधिषु&#xA;017c दुर्योधनो महाराज राक्षसान्समुपाद्रवत्&#xA;018a अमर्षवशमापन्नस्त्यक्त्वा जीवितमात्मनः&#xA;018c मुमोच निशितान्बाणान्राक्षसेषु महाबलः&#xA;019a जघान च महेष्वासः प्रधानांस्तत्र राक्षसान्&#xA;019c सङ्क्रुद्धो भरतश्रेष्ठ पुत्रो दुर्योधनस्तव&#xA;020a वेगवन्तं महारौद्रं विद्युज्जिह्वं प्रमाथिनम्&#xA;020c शरैश्चतुर्भिश्चतुरो निजघान महारथः&#xA;021a ततः पुनरमेयात्मा शरवर्षं दुरासदम्&#xA;021c मुमोच भरतश्रेष्ठ निशाचरबलं प्रति&#xA;022a तत्तु दृष्ट्वा महत्कर्म पुत्रस्य तव मारिष&#xA;022c क्रोधेनाभिप्रजज्वाल भैमसेनिर्महाबलः&#xA;023a विस्फार्य च महच्चापमिन्द्राशनिसमस्वनम्&#xA;023c अभिदुद्राव वेगेन दुर्योधनमरिन्दमम्&#xA;024a तमापतन्तमुद्वीक्ष्य कालसृष्टमिवान्तकम्&#xA;024c न विव्यथे महाराज पुत्रो दुर्योधनस्तव&#xA;025a अथैनमब्रवीत्क्रुद्धः क्रूरः संरक्तलोचनः&#xA;025c ये त्वया सुनृशंसेन दीर्घकालं प्रवासिताः&#xA;025e यच्च ते पाण्डवा राजंश्छलद्यूते पराजिताः&#xA;026a यच्चैव द्रौपदी कृष्णा एकवस्त्रा रजस्वला&#xA;026c सभामानीय दुर्बुद्धे बहुधा क्लेशिता त्वया&#xA;027a तव च प्रियकामेन आश्रमस्था दुरात्मना&#xA;027c सैन्धवेन परिक्लिष्टा परिभूय पितॄन्मम&#xA;028a एतेषामवमानानामन्येषां च कुलाधम&#xA;028c अन्तमद्य गमिष्यामि यदि नोत्सृजसे रणम्&#xA;029a एवमुक्त्वा तु हैडिम्बो महद्विस्फार्य कार्मुकम्&#xA;029c सन्दश्य दशनैरोष्ठं सृक्किणी परिसंलिहन्&#xA;030a शरवर्षेण महता दुर्योधनमवाकिरत्&#xA;030c पर्वतं वारिधाराभिः प्रावृषीव बलाहकः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/088/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/088/</guid>
      <description>&lt;p&gt;001  सञ्जय उवाच&#xA;001a ततस्तद्बाणवर्षं तु दुःसहं दानवैरपि&#xA;001c दधार युधि राजेन्द्रो यथा वर्षं महाद्विपः&#xA;002a ततः क्रोधसमाविष्टो निःश्वसन्निव पन्नगः&#xA;002c संशयं परमं प्राप्तः पुत्रस्ते भरतर्षभ&#xA;003a मुमोच निशितांस्तीक्ष्णान्नाराचान्पञ्चविंशतिम्&#xA;003c तेऽपतन्सहसा राजंस्तस्मिन्राक्षसपुङ्गवे&#xA;003e आशीविषा इव क्रुद्धाः पर्वते गन्धमादने&#xA;004a स तैर्विद्धः स्रवन्रक्तं प्रभिन्न इव कुञ्जरः&#xA;004c दध्रे मतिं विनाशाय राज्ञः स पिशिताशनः&#xA;004e जग्राह च महाशक्तिं गिरीणामपि दारणीम्&#xA;005a सम्प्रदीप्तां महोल्काभामशनीं मघवानिव&#xA;005c समुद्यच्छन्महाबाहुर्जिघांसुस्तनयं तव&#xA;006a तामुद्यतामभिप्रेक्ष्य वङ्गानामधिपस्त्वरन्&#xA;006c कुञ्जरं गिरिसङ्काशं राक्षसं प्रत्यचोदयत्&#xA;007a स नागप्रवरेणाजौ बलिना शीघ्रगामिना&#xA;007c यतो दुर्योधनरथस्तं मार्गं प्रत्यपद्यत&#xA;007e रथं च वारयामास कुञ्जरेण सुतस्य ते&#xA;008a मार्गमावारितं दृष्ट्वा राज्ञा वङ्गेन धीमता&#xA;008c घटोत्कचो महाराज क्रोधसंरक्तलोचनः&#xA;008e उद्यतां तां महाशक्तिं तस्मिंश्चिक्षेप वारणे&#xA;009a स तयाभिहतो राजंस्तेन बाहुविमुक्तया&#xA;009c सञ्जातरुधिरोत्पीडः पपात च ममार च&#xA;010a पतत्यथ गजे चापि वङ्गानामीश्वरो बली&#xA;010c जवेन समभिद्रुत्य जगाम धरणीतलम्&#xA;011a दुर्योधनोऽपि सम्प्रेक्ष्य पातितं वरवारणम्&#xA;011c प्रभग्नं च बलं दृष्ट्वा जगाम परमां व्यथाम्&#xA;012a क्षत्रधर्मं पुरस्कृत्य आत्मनश्चाभिमानिताम्&#xA;012c प्राप्तेऽपक्रमणे राजा तस्थौ गिरिरिवाचलः&#xA;013a सन्धाय च शितं बाणं कालाग्निसमतेजसम्&#xA;013c मुमोच परमक्रुद्धस्तस्मिन्घोरे निशाचरे&#xA;014a तमापतन्तं सम्प्रेक्ष्य बाणमिन्द्राशनिप्रभम्&#xA;014c लाघवाद्वञ्चयामास महाकायो घटोत्कचः&#xA;015a भूय एव ननादोग्रः क्रोधसंरक्तलोचनः&#xA;015c त्रासयन्सर्वभूतानि युगान्ते जलदो यथा&#xA;016a तं श्रुत्वा निनदं घोरं तस्य भीष्मस्य रक्षसः&#xA;016c आचार्यमुपसङ्गम्य भीष्मः शान्तनवोऽब्रवीत्&#xA;017a यथैष निनदो घोरः श्रूयते राक्षसेरितः&#xA;017c हैडिम्बो युध्यते नूनं राज्ञा दुर्योधनेन ह&#xA;018a नैष शक्यो हि सङ्ग्रामे जेतुं भूतेन केनचित्&#xA;018c तत्र गच्छत भद्रं वो राजानं परिरक्षत&#xA;019a अभिद्रुतं महाभागं राक्षसेन दुरात्मना&#xA;019c एतद्धि परमं कृत्यं सर्वेषां नः परन्तपाः&#xA;020a पितामहवचः श्रुत्वा त्वरमाणा महारथाः&#xA;020c उत्तमं जवमास्थाय प्रययुर्यत्र कौरवः&#xA;021a द्रोणश्च सोमदत्तश्च बाह्लिकश्च जयद्रथः&#xA;021c कृपो भूरिश्रवाः शल्यश्चित्रसेनो विविंशतिः&#xA;022a अश्वत्थामा विकर्णश्च आवन्त्यश्च बृहद्बलः&#xA;022c रथाश्चानेकसाहस्रा ये तेषामनुयायिनः&#xA;022e अभिद्रुतं परीप्सन्तः पुत्रं दुर्योधनं तव&#xA;023a तदनीकमनाधृष्यं पालितं लोकसत्तमैः&#xA;023c आततायिनमायान्तं प्रेक्ष्य राक्षससत्तमः&#xA;023e नाकम्पत महाबाहुर्मैनाक इव पर्वतः&#xA;024a प्रगृह्य विपुलं चापं ज्ञातिभिः परिवारितः&#xA;024c शूलमुद्गरहस्तैश्च नानाप्रहरणैरपि&#xA;025a ततः समभवद्युद्धं तुमुलं लोमहर्षणम्&#xA;025c राक्षसानां च मुख्यस्य दुर्योधनबलस्य च&#xA;026a धनुषां कूजतां शब्दः सर्वतस्तुमुलोऽभवत्&#xA;026c अश्रूयत महाराज वंशानां दह्यतामिव&#xA;027a शस्त्राणां पात्यमानानां कवचेषु शरीरिणाम्&#xA;027c शब्दः समभवद्राजन्नद्रीणामिव दीर्यताम्&#xA;028a वीरबाहुविसृष्टानां तोमराणां विशाम्पते&#xA;028c रूपमासीद्वियत्स्थानां सर्पाणां सर्पतामिव&#xA;029a ततः परमसङ्क्रुद्धो विस्फार्य सुमहद्धनुः&#xA;029c राक्षसेन्द्रो महाबाहुर्विनदन्भैरवं रवम्&#xA;030a आचार्यस्यार्धचन्द्रेण क्रुद्धश्चिच्छेद कार्मुकम्&#xA;030c सोमदत्तस्य भल्लेन ध्वजमुन्मथ्य चानदत्&#xA;031a बाह्लिकं च त्रिभिर्बाणैरभ्यविध्यत्स्तनान्तरे&#xA;031c कृपमेकेन विव्याध चित्रसेनं त्रिभिः शरैः&#xA;032a पूर्णायतविसृष्टेन सम्यक्प्रणिहितेन च&#xA;032c जत्रुदेशे समासाद्य विकर्णं समताडयत्&#xA;032e न्यषीदत्स रथोपस्थे शोणितेन परिप्लुतः&#xA;033a ततः पुनरमेयात्मा नाराचान्दश पञ्च च&#xA;033c भूरिश्रवसि सङ्क्रुद्धः प्राहिणोद्भरतर्षभ&#xA;033e ते वर्म भित्त्वा तस्याशु प्राविशन्मेदिनीतलम्&#xA;034a विविंशतेश्च द्रौणेश्च यन्तारौ समताडयत्&#xA;034c तौ पेततू रथोपस्थे रश्मीनुत्सृज्य वाजिनाम्&#xA;035a सिन्धुराज्ञोऽर्धचन्द्रेण वाराहं स्वर्णभूषितम्&#xA;035c उन्ममाथ महाराज द्वितीयेनाच्छिनद्धनुः&#xA;036a चतुर्भिरथ नाराचैरावन्त्यस्य महात्मनः&#xA;036c जघान चतुरो वाहान्क्रोधसंरक्तलोचनः&#xA;037a पूर्णायतविसृष्टेन पीतेन निशितेन च&#xA;037c निर्बिभेद महाराज राजपुत्रं बृहद्बलम्&#xA;037e स गाढविद्धो व्यथितो रथोपस्थ उपाविशत्&#xA;038a भृशं क्रोधेन चाविष्टो रथस्थो राक्षसाधिपः&#xA;038c चिक्षेप निशितांस्तीक्ष्णाञ्शरानाशीविषोपमान्&#xA;038e बिभिदुस्ते महाराज शल्यं युद्धविशारदम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/089/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/089/</guid>
      <description>&lt;p&gt;001  सञ्जय उवाच&#xA;001a विमुखीकृत्य तान्सर्वांस्तावकान्युधि राक्षसः&#xA;001c जिघांसुर्भरतश्रेष्ठ दुर्योधनमुपाद्रवत्&#xA;002a तमापतन्तं सम्प्रेक्ष्य राजानं प्रति वेगितम्&#xA;002c अभ्यधावञ्जिघांसन्तस्तावका युद्धदुर्मदाः&#xA;003a तालमात्राणि चापानि विकर्षन्तो महाबलाः&#xA;003c तमेकमभ्यधावन्त नदन्तः सिंहसङ्घवत्&#xA;004a अथैनं शरवर्षेण समन्तात्पर्यवारयन्&#xA;004c पर्वतं वारिधाराभिः शरदीव बलाहकाः&#xA;005a स गाढविद्धो व्यथितस्तोत्त्रार्दित इव द्विपः&#xA;005c उत्पपात तदाकाशं समन्ताद्वैनतेयवत्&#xA;006a व्यनदत्सुमहानादं जीमूत इव शारदः&#xA;006c दिशः खं प्रदिशश्चैव नादयन्भैरवस्वनः&#xA;007a राक्षसस्य तु तं शब्दं श्रुत्वा राजा युधिष्ठिरः&#xA;007c उवाच भरतश्रेष्ठो भीमसेनमिदं वचः&#xA;008a युध्यते राक्षसो नूनं धार्तराष्ट्रैर्महारथैः&#xA;008c यथास्य श्रूयते शब्दो नदतो भैरवं स्वनम्&#xA;008e अतिभारं च पश्यामि तत्र तात समाहितम्&#xA;009a पितामहश्च सङ्क्रुद्धः पाञ्चालान्हन्तुमुद्यतः&#xA;009c तेषां च रक्षणार्थाय युध्यते फल्गुनः परैः&#xA;010a एतच्छ्रुत्वा महाबाहो कार्यद्वयमुपस्थितम्&#xA;010c गच्छ रक्षस्व हैडिम्बं संशयं परमं गतम्&#xA;011a भ्रातुर्वचनमाज्ञाय त्वरमाणो वृकोदरः&#xA;011c प्रययौ सिंहनादेन त्रासयन्सर्वपार्थिवान्&#xA;011e वेगेन महता राजन्पर्वकाले यथोदधिः&#xA;012a तमन्वयात्सत्यधृतिः सौचित्तिर्युद्धदुर्मदः&#xA;012c श्रेणिमान्वसुदानश्च पुत्रः काश्यस्य चाभिभूः&#xA;013a अभिमन्युमुखाश्चैव द्रौपदेया महारथाः&#xA;013c क्षत्रदेवश्च विक्रान्तः क्षत्रधर्मा तथैव च&#xA;014a अनूपाधिपतिश्चैव नीलः स्वबलमास्थितः&#xA;014c महता रथवंशेन हैडिम्बं पर्यवारयन्&#xA;015a कुञ्जरैश्च सदा मत्तैः षट्सहस्रैः प्रहारिभिः&#xA;015c अभ्यरक्षन्त सहिता राक्षसेन्द्रं घटोत्कचम्&#xA;016a सिंहनादेन महता नेमिघोषेण चैव हि&#xA;016c खुरशब्दनिनादैश्च कम्पयन्तो वसुन्धराम्&#xA;017a तेषामापततां श्रुत्वा शब्दं तं तावकं बलम्&#xA;017c भीमसेनभयोद्विग्नं विवर्णवदनं तथा&#xA;017e परिवृत्तं महाराज परित्यज्य घटोत्कचम्&#xA;018a ततः प्रववृते युद्धं तत्र तत्र महात्मनाम्&#xA;018c तावकानां परेषां च सङ्ग्रामेष्वनिवर्तिनाम्&#xA;019a नानारूपाणि शस्त्राणि विसृजन्तो महारथाः&#xA;019c अन्योन्यमभिधावन्तः सम्प्रहारं प्रचक्रिरे&#xA;019e व्यतिषक्तं महारौद्रं युद्धं भीरुभयावहम्&#xA;020a हया गजैः समाजग्मुः पादाता रथिभिः सह&#xA;020c अन्योन्यं समरे राजन्प्रार्थयाना महद्यशः&#xA;021a सहसा चाभवत्तीव्रं सन्निपातान्महद्रजः&#xA;021c रथाश्वगजपत्तीनां पदनेमिसमुद्धतम्&#xA;022a धूम्रारुणं रजस्तीव्रं रणभूमिं समावृणोत्&#xA;022c नैव स्वे न परे राजन्समजानन्परस्परम्&#xA;023a पिता पुत्रं न जानीते पुत्रो वा पितरं तथा&#xA;023c निर्मर्यादे तथा भूते वैशसे लोमहर्षणे&#xA;024a शस्त्राणां भरतश्रेष्ठ मनुष्याणां च गर्जताम्&#xA;024c सुमहानभवच्छब्दो वंशानामिव दह्यताम्&#xA;025a गजवाजिमनुष्याणां शोणितान्त्रतरङ्गिणी&#xA;025c प्रावर्तत नदी तत्र केशशैवलशाद्वला&#xA;026a नराणां चैव कायेभ्यः शिरसां पततां रणे&#xA;026c शुश्रुवे सुमहाञ्शब्दः पततामश्मनामिव&#xA;027a विशिरस्कैर्मनुष्यैश्च छिन्नगात्रैश्च वारणैः&#xA;027c अश्वैः सम्भिन्नदेहैश्च सङ्कीर्णाभूद्वसुन्धरा&#xA;028a नानाविधानि शस्त्राणि विसृजन्तो महारथाः&#xA;028c अन्योन्यमभिधावन्तः सम्प्रहारं प्रचक्रिरे&#xA;029a हया हयान्समासाद्य प्रेषिता हयसादिभिः&#xA;029c समाहत्य रणेऽन्योन्यं निपेतुर्गतजीविताः&#xA;030a नरा नरान्समासाद्य क्रोधरक्तेक्षणा भृशम्&#xA;030c उरांस्युरोभिरन्योन्यं समाश्लिष्य निजघ्निरे&#xA;031a प्रेषिताश्च महामात्रैर्वारणाः परवारणाः&#xA;031c अभिघ्नन्ति विषाणाग्रैर्वारणानेव संयुगे&#xA;032a ते जातरुधिरापीडाः पताकाभिरलङ्कृताः&#xA;032c संसक्ताः प्रत्यदृश्यन्त मेघा इव सविद्युतः&#xA;033a केचिद्भिन्ना विषाणाग्रैर्भिन्नकुम्भाश्च तोमरैः&#xA;033c विनदन्तोऽभ्यधावन्त गर्जन्तो जलदा इव&#xA;034a केचिद्धस्तैर्द्विधा छिन्नैश्छिन्नगात्रास्तथापरे&#xA;034c निपेतुस्तुमुले तस्मिंश्छिन्नपक्षा इवाद्रयः&#xA;035a पार्श्वैस्तु दारितैरन्ये वारणैर्वरवारणाः&#xA;035c मुमुचुः शोणितं भूरि धातूनिव महीधराः&#xA;036a नाराचाभिहतास्त्वन्ये तथा विद्धाश्च तोमरैः&#xA;036c हतारोहा व्यदृश्यन्त विशृङ्गा इव पर्वताः&#xA;037a केचित्क्रोधसमाविष्टा मदान्धा निरवग्रहाः&#xA;037c रथान्हयान्पदातांश्च ममृदुः शतशो रणे&#xA;038a तथा हया हयारोहैस्ताडिताः प्रासतोमरैः&#xA;038c तेन तेनाभ्यवर्तन्त कुर्वन्तो व्याकुला दिशः&#xA;039a रथिनो रथिभिः सार्धं कुलपुत्रास्तनुत्यजः&#xA;039c परां शक्तिं समास्थाय चक्रुः कर्माण्यभीतवत्&#xA;040a स्वयंवर इवामर्दे प्रजह्रुरितरेतरम्&#xA;040c प्रार्थयाना यशो राजन्स्वर्गं वा युद्धशालिनः&#xA;041a तस्मिंस्तथा वर्तमाने सङ्ग्रामे लोमहर्षणे&#xA;041c धार्तराष्ट्रं महत्सैन्यं प्रायशो विमुखीकृतम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/090/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/090/</guid>
      <description>&lt;p&gt;001  सञ्जय उवाच&#xA;001a स्वसैन्यं निहतं दृष्ट्वा राजा दुर्योधनः स्वयम्&#xA;001c अभ्यधावत सङ्क्रुद्धो भीमसेनमरिन्दमम्&#xA;002a प्रगृह्य सुमहच्चापमिन्द्राशनिसमस्वनम्&#xA;002c महता शरवर्षेण पाण्डवं समवाकिरत्&#xA;003a अर्धचन्द्रञ्च सन्धाय सुतीक्ष्णं लोमवाहिनम्&#xA;003c भीमसेनस्य चिच्छेद चापं क्रोधसमन्वितः&#xA;004a तदन्तरं च सम्प्रेक्ष्य त्वरमाणो महारथः&#xA;004c सन्दधे निशितं बाणं गिरीणामपि दारणम्&#xA;004e तेनोरसि महाबाहुर्भीमसेनमताडयत्&#xA;005a स गाढविद्धो व्यथितः सृक्किणी परिसंलिहन्&#xA;005c समाललम्बे तेजस्वी ध्वजं हेमपरिष्कृतम्&#xA;006a तथा विमनसं दृष्ट्वा भीमसेनं घटोत्कचः&#xA;006c क्रोधेनाभिप्रजज्वाल दिधक्षन्निव पावकः&#xA;007a अभिमन्युमुखाश्चैव पाण्डवानां महारथाः&#xA;007c समभ्यधावन्क्रोशन्तो राजानं जातसम्भ्रमाः&#xA;008a सम्प्रेक्ष्य तानापततः सङ्क्रुद्धाञ्जातसम्भ्रमान्&#xA;008c भारद्वाजोऽब्रवीद्वाक्यं तावकानां महारथान्&#xA;009a क्षिप्रं गच्छत भद्रं वो राजानं परिरक्षत&#xA;009c संशयं परमं प्राप्तं मज्जन्तं व्यसनार्णवे&#xA;010a एते क्रुद्धा महेष्वासाः पाण्डवानां महारथाः&#xA;010c भीमसेनं पुरस्कृत्य दुर्योधनमुपद्रुताः&#xA;011a नानाविधानि शस्त्राणि विसृजन्तो जये रताः&#xA;011c नदन्तो भैरवान्नादांस्त्रासयन्तश्च भूमिमाम्&#xA;012a तदाचार्यवचः श्रुत्वा सोमदत्तपुरोगमाः&#xA;012c तावकाः समवर्तन्त पाण्डवानामनीकिनीम्&#xA;013a कृपो भूरिश्रवाः शल्यो द्रोणपुत्रो विविंशतिः&#xA;013c चित्रसेनो विकर्णश्च सैन्धवोऽथ बृहद्बलः&#xA;013e आवन्त्यौ च महेष्वासौ कौरवं पर्यवारयन्&#xA;014a ते विंशतिपदं गत्वा सम्प्रहारं प्रचक्रिरे&#xA;014c पाण्डवा धार्तराष्ट्राश्च परस्परजिघांसवः&#xA;015a एवमुक्त्वा महाबाहुर्महद्विस्फार्य कार्मुकम्&#xA;015c भारद्वाजस्ततो भीमं षड्विंशत्या समार्पयत्&#xA;016a भूयश्चैनं महाबाहुः शरैः शीघ्रमवाकिरत्&#xA;016c पर्वतं वारिधाराभिः शरदीव बलाहकः&#xA;017a तं प्रत्यविध्यद्दशभिर्भीमसेनः शिलीमुखैः&#xA;017c त्वरमाणो महेष्वासः सव्ये पार्श्वे महाबलः&#xA;018a स गाढविद्धो व्यथितो वयोवृद्धश्च भारत&#xA;018c प्रनष्टसञ्ज्ञः सहसा रथोपस्थ उपाविशत्&#xA;019a गुरुं प्रव्यथितं दृष्ट्वा राजा दुर्योधनः स्वयम्&#xA;019c द्रौणायनिश्च सङ्क्रुद्धौ भीमसेनमभिद्रुतौ&#xA;020a तावापतन्तौ सम्प्रेक्ष्य कालान्तकयमोपमौ&#xA;020c भीमसेनो महाबाहुर्गदामादाय सत्वरः&#xA;021a अवप्लुत्य रथात्तूर्णं तस्थौ गिरिरिवाचलः&#xA;021c समुद्यम्य गदां गुर्वीं यमदण्डोपमां रणे&#xA;022a तमुद्यतगदं दृष्ट्वा कैलासमिव शृङ्गिणम्&#xA;022c कौरवो द्रोणपुत्रश्च सहितावभ्यधावताम्&#xA;023a तावापतन्तौ सहितौ त्वरितौ बलिनां वरौ&#xA;023c अभ्यधावत वेगेन त्वरमाणो वृकोदरः&#xA;024a तमापतन्तं सम्प्रेक्ष्य सङ्क्रुद्धं भीमदर्शनम्&#xA;024c समभ्यधावंस्त्वरिताः कौरवाणां महारथाः&#xA;025a भारद्वाजमुखाः सर्वे भीमसेनजिघांसया&#xA;025c नानाविधानि शस्त्राणि भीमस्योरस्यपातयन्&#xA;025e सहिताः पाण्डवं सर्वे पीडयन्तः समन्ततः&#xA;026a तं दृष्ट्वा संशयं प्राप्तं पीड्यमानं महारथम्&#xA;026c अभिमन्युप्रभृतयः पाण्डवानां महारथाः&#xA;026e अभ्यधावन्परीप्सन्तः प्राणांस्त्यक्त्वा सुदुस्त्यजान्&#xA;027a अनूपाधिपतिः शूरो भीमस्य दयितः सखा&#xA;027c नीलो नीलाम्बुदप्रख्यः सङ्क्रुद्धो द्रौणिमभ्ययात्&#xA;027e स्पर्धते हि महेष्वासो नित्यं द्रोणसुतेन यः&#xA;028a स विस्फार्य महच्चापं द्रौणिं विव्याध पत्रिणा&#xA;028c यथा शक्रो महाराज पुरा विव्याध दानवम्&#xA;029a विप्रचित्तिं दुराधर्षं देवतानां भयङ्करम्&#xA;029c येन लोकत्रयं क्रोधात्त्रासितं स्वेन तेजसा&#xA;030a तथा नीलेन निर्भिन्नः सुमुखेन पतत्रिणा&#xA;030c सञ्जातरुधिरोत्पीडो द्रौणिः क्रोधसमन्वितः&#xA;031a स विस्फार्य धनुश्चित्रमिन्द्राशनिसमस्वनम्&#xA;031c दध्रे नीलविनाशाय मतिं मतिमतां वरः&#xA;032a ततः सन्धाय विमलान्भल्लान्कर्मारपायितान्&#xA;032c जघान चतुरो वाहान्पातयामास च ध्वजम्&#xA;033a सप्तमेन च भल्लेन नीलं विव्याध वक्षसि&#xA;033c स गाढविद्धो व्यथितो रथोपस्थ उपाविशत्&#xA;034a मोहितं वीक्ष्य राजानं नीलमभ्रचयोपमम्&#xA;034c घटोत्कचोऽपि सङ्क्रुद्धो भ्रातृभिः परिवारितः&#xA;035a अभिदुद्राव वेगेन द्रौणिमाहवशोभिनम्&#xA;035c तथेतरे अभ्यधावन्राक्षसा युद्धदुर्मदाः&#xA;036a तमापतन्तं सम्प्रेक्ष्य राक्षसं घोरदर्शनम्&#xA;036c अभ्यधावत तेजस्वी भारद्वाजात्मजस्त्वरन्&#xA;037a निजघान च सङ्क्रुद्धो राक्षसान्भीमदर्शनान्&#xA;037c येऽभवन्नग्रतः क्रुद्धा राक्षसस्य पुरःसराः&#xA;038a विमुखांश्चैव तान्दृष्ट्वा द्रौणिचापच्युतैः शरैः&#xA;038c अक्रुध्यत महाकायो भैमसेनिर्घटोत्कचः&#xA;039a प्रादुश्चक्रे महामायां घोररूपां सुदारुणाम्&#xA;039c मोहयन्समरे द्रौणिं मायावी राक्षसाधिपः&#xA;040a ततस्ते तावकाः सर्वे मायया विमुखीकृताः&#xA;040c अन्योन्यं समपश्यन्त निकृत्तान्मेदिनीतले&#xA;040e विचेष्टमानान्कृपणाञ्शोणितेन समुक्षितान्&#xA;041a द्रोणं दुर्योधनं शल्यमश्वत्थामानमेव च&#xA;041c प्रायशश्च महेष्वासा ये प्रधानाश्च कौरवाः&#xA;042a विध्वस्ता रथिनः सर्वे गजाश्च विनिपातिताः&#xA;042c हयाश्च सहयारोहा विनिकृत्ताः सहस्रशः&#xA;043a तद्दृष्ट्वा तावकं सैन्यं विद्रुतं शिबिरं प्रति&#xA;043c मम प्राक्रोशतो राजंस्तथा देवव्रतस्य च&#xA;044a युध्यध्वं मा पलायध्वं मायैषा राक्षसी रणे&#xA;044c घटोत्कचप्रयुक्तेति नातिष्ठन्त विमोहिताः&#xA;044e नैव ते श्रद्दधुर्भीता वदतोरावयोर्वचः&#xA;045a तांश्च प्रद्रवतो दृष्ट्वा जयं प्राप्ताश्च पाण्डवाः&#xA;045c घटोत्कचेन सहिताः सिंहनादान्प्रचक्रिरे&#xA;045e शङ्खदुन्दुभिघोषाश्च समन्तात्सस्वनुर्भृशम्&#xA;046a एवं तव बलं सर्वं हैडिम्बेन दुरात्मना&#xA;046c सूर्यास्तमनवेलायां प्रभग्नं विद्रुतं दिशः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/091/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/091/</guid>
      <description>&lt;p&gt;001  सञ्जय उवाच&#xA;001a तस्मिन्महति सङ्क्रन्दे राजा दुर्योधनस्तदा&#xA;001c गाङ्गेयमुपसङ्गम्य विनयेनाभिवाद्य च&#xA;002a तस्य सर्वं यथावृत्तमाख्यातुमुपचक्रमे&#xA;002c घटोत्कचस्य विजयमात्मनश्च पराजयम्&#xA;003a कथयामास दुर्धर्षो विनिःश्वस्य पुनः पुनः&#xA;003c अब्रवीच्च तदा राजन्भीष्मं कुरुपितामहम्&#xA;004a भवन्तं समुपाश्रित्य वासुदेवं यथा परैः&#xA;004c पाण्डवैर्विग्रहो घोरः समारब्धो मया प्रभो&#xA;005a एकादश समाख्याता अक्षौहिण्यश्च या मम&#xA;005c निदेशे तव तिष्ठन्ति मया सार्धं परन्तप&#xA;006a सोऽहं भरतशार्दूल भीमसेनपुरोगमैः&#xA;006c घटोत्कचं समाश्रित्य पाण्डवैर्युधि निर्जितः&#xA;007a तन्मे दहति गात्राणि शुष्कवृक्षमिवानलः&#xA;007c तदिच्छामि महाभाग त्वत्प्रसादात्परन्तप&#xA;008a राक्षसापसदं हन्तुं स्वयमेव पितामह&#xA;008c त्वां समाश्रित्य दुर्धर्षं तन्मे कर्तुं त्वमर्हसि&#xA;009a एतच्छ्रुत्वा तु वचनं राज्ञो भरतसत्तम&#xA;009c दुर्योधनमिदं वाक्यं भीष्मः शान्तनवोऽब्रवीत्&#xA;010a शृणु राजन्मम वचो यत्त्वा वक्ष्यामि कौरव&#xA;010c यथा त्वया महाराज वर्तितव्यं परन्तप&#xA;011a आत्मा रक्ष्यो रणे तात सर्वावस्थास्वरिन्दम&#xA;011c धर्मराजेन सङ्ग्रामस्त्वया कार्यः सदानघ&#xA;012a अर्जुनेन यमाभ्यां वा भीमसेनेन वा पुनः&#xA;012c राजधर्मं पुरस्कृत्य राजा राजानमृच्छति&#xA;013a अहं द्रोणः कृपो द्रौणिः कृतवर्मा च सात्वतः&#xA;013c शल्यश्च सौमदत्तिश्च विकर्णश्च महारथः&#xA;014a तव च भ्रातरः शूरा दुःशासनपुरोगमाः&#xA;014c त्वदर्थं प्रतियोत्स्यामो राक्षसं तं महाबलम्&#xA;015a तस्मिन्रौद्रे राक्षसेन्द्रे यदि ते हृच्छयो महान्&#xA;015c अयं वा गच्छतु रणे तस्य युद्धाय दुर्मतेः&#xA;015e भगदत्तो महीपालः पुरन्दरसमो युधि&#xA;016a एतावदुक्त्वा राजानं भगदत्तमथाब्रवीत्&#xA;016c समक्षं पार्थिवेन्द्रस्य वाक्यं वाक्यविशारदः&#xA;017a गच्छ शीघ्रं महाराज हैडिम्बं युद्धदुर्मदम्&#xA;017c वारयस्व रणे यत्तो मिषतां सर्वधन्विनाम्&#xA;017e राक्षसं क्रूरकर्माणं यथेन्द्रस्तारकं पुरा&#xA;018a तव दिव्यानि चास्त्राणि विक्रमश्च परन्तप&#xA;018c समागमश्च बहुभिः पुराभूदसुरैः सह&#xA;019a त्वं तस्य राजशार्दूल प्रतियोद्धा महाहवे&#xA;019c स्वबलेन वृतो राजञ्जहि राक्षसपुङ्गवम्&#xA;020a एतच्छ्रुत्वा तु वचनं भीष्मस्य पृतनापतेः&#xA;020c प्रययौ सिंहनादेन परानभिमुखो द्रुतम्&#xA;021a तमाद्रवन्तं सम्प्रेक्ष्य गर्जन्तमिव तोयदम्&#xA;021c अभ्यवर्तन्त सङ्क्रुद्धाः पाण्डवानां महारथाः&#xA;022a भिमसेनोऽभिमन्युश्च राक्षसश्च घटोत्कचः&#xA;022c द्रौपदेयाः सत्यधृतिः क्षत्रदेवश्च मारिष&#xA;023a चेदिपो वसुदानश्च दशार्णाधिपतिस्तथा&#xA;023c सुप्रतीकेन तांश्चापि भगदत्तोऽप्युपाद्रवत्&#xA;024a ततः समभवद्युद्धं घोररूपं भयानकम्&#xA;024c पाण्डूनां भगदत्तेन यमराष्ट्रविवर्धनम्&#xA;025a प्रमुक्ता रथिभिर्बाणा भीमवेगाः सुतेजनाः&#xA;025c ते निपेतुर्महाराज नागेषु च रथेषु च&#xA;026a प्रभिन्नाश्च महानागा विनीता हस्तिसादिभिः&#xA;026c परस्परं समासाद्य सन्निपेतुरभीतवत्&#xA;027a मदान्धा रोषसंरब्धा विषाणाग्रैर्महाहवे&#xA;027c बिभिदुर्दन्तमुसलैः समासाद्य परस्परम्&#xA;028a हयाश्च चामरापीडाः प्रासपाणिभिरास्थिताः&#xA;028c चोदिताः सादिभिः क्षिप्रं निपेतुरितरेतरम्&#xA;029a पादाताश्च पदात्योघैस्ताडिताः शक्तितोमरैः&#xA;029c न्यपतन्त तदा भूमौ शतशोऽथ सहस्रशः&#xA;030a रथिनश्च तथा राजन्कर्णिनालीकसायकैः&#xA;030c निहत्य समरे वीरान्सिंहनादान्विनेदिरे&#xA;031a तस्मिंस्तथा वर्तमाने सङ्ग्रामे लोमहर्षणे&#xA;031c भगदत्तो महेष्वासो भीमसेनमथाद्रवत्&#xA;032a कुञ्जरेण प्रभिन्नेन सप्तधा स्रवता मदम्&#xA;032c पर्वतेन यथा तोयं स्रवमाणेन सर्वतः&#xA;033a किरञ्शरसहस्राणि सुप्रतीकशिरोगतः&#xA;033c ऐरावतस्थो मघवान्वारिधारा इवानघ&#xA;034a स भीमं शरधाराभिस्ताडयामास पार्थिवः&#xA;034c पर्वतं वारिधाराभिः प्रावृषीव बलाहकः&#xA;035a भीमसेनस्तु सङ्क्रुद्धः पादरक्षान्परःशतान्&#xA;035c निजघान महेष्वासः सङ्क्रुद्धः शरवृष्टिभिः&#xA;036a तान्दृष्ट्वा निहतान्क्रुद्धो भगदत्तः प्रतापवान्&#xA;036c चोदयामास नागेन्द्रं भीमसेनरथं प्रति&#xA;037a स नागः प्रेषितस्तेन बाणो ज्याचोदितो यथा&#xA;037c अभ्यधावत वेगेन भीमसेनमरिन्दमम्&#xA;038a तमापतन्तं सम्प्रेक्ष्य पाण्डवानां महारथाः&#xA;038c अभ्यवर्तन्त वेगेन भीमसेनपुरोगमाः&#xA;039a केकयाश्चाभिमन्युश्च द्रौपदेयाश्च सर्वशः&#xA;039c दशार्णाधिपतिः शूरः क्षत्रदेवश्च मारिष&#xA;039e चेदिपश्चित्रकेतुश्च सङ्क्रुद्धाः सर्व एव ते&#xA;040a उत्तमास्त्राणि दिव्यानि दर्शयन्तो महाबलाः&#xA;040c तमेकं कुञ्जरं क्रुद्धाः समन्तात्पर्यवारयन्&#xA;041a स विद्धो बहुभिर्बाणैर्व्यरोचत महाद्विपः&#xA;041c सञ्जातरुधिरोत्पीडो धातुचित्र इवाद्रिराट्&#xA;042a दशार्णाधिपतिश्चापि गजं भूमिधरोपमम्&#xA;042c समास्थितोऽभिदुद्राव भगदत्तस्य वारणम्&#xA;043a तमापतन्तं समरे गजं गजपतिः स च&#xA;043c दधार सुप्रतीकोऽपि वेलेव मकरालयम्&#xA;044a वारितं प्रेक्ष्य नागेन्द्रं दशार्णस्य महात्मनः&#xA;044c साधु साध्विति सैन्यानि पाण्डवेयान्यपूजयन्&#xA;045a ततः प्राग्ज्योतिषः क्रुद्धस्तोमरान्वै चतुर्दश&#xA;045c प्राहिणोत्तस्य नागस्य प्रमुखे नृपसत्तम&#xA;046a तस्य वर्म मुखत्राणं शातकुम्भपरिष्कृतम्&#xA;046c विदार्य प्राविशन्क्षिप्रं वल्मीकमिव पन्नगाः&#xA;047a स गाढविद्धो व्यथितो नागो भरतसत्तम&#xA;047c उपावृत्तमदः क्षिप्रं स न्यवर्तत वेगतः&#xA;048a प्रदुद्राव च वेगेन प्रणदन्भैरवं स्वनम्&#xA;048c स मर्दमानः स्वबलं वायुर्वृक्षानिवौजसा&#xA;049a तस्मिन्पराजिते नागे पाण्डवानां महारथाः&#xA;049c सिंहनादं विनद्योच्चैर्युद्धायैवोपतस्थिरे&#xA;050a ततो भीमं पुरस्कृत्य भगदत्तमुपाद्रवन्&#xA;050c किरन्तो विविधान्बाणाञ्शस्त्राणि विविधानि च&#xA;051a तेषामापततां राजन्सङ्क्रुद्धानाममर्षिणाम्&#xA;051c श्रुत्वा स निनदं घोरममर्षाद्गतसाध्वसः&#xA;051e भगदत्तो महेष्वासः स्वनागं प्रत्यचोदयत्&#xA;052a अङ्कुशाङ्गुष्ठनुदितः स गजप्रवरो युधि&#xA;052c तस्मिन्क्षणे समभवत्संवर्तक इवानलः&#xA;053a रथसङ्घांस्तथा नागान्हयांश्च सह सादिभिः&#xA;053c पादातांश्च सुसङ्क्रुद्धः शतशोऽथ सहस्रशः&#xA;053e अमृद्नात्समरे राजन्सम्प्रधावंस्ततस्ततः&#xA;054a तेन संलोड्यमानं तु पाण्डूनां तद्बलं महत्&#xA;054c सञ्चुकोच महाराज चर्मेवाग्नौ समाहितम्&#xA;055a भग्नं तु स्वबलं दृष्ट्वा भगदत्तेन धीमता&#xA;055c घटोत्कचोऽथ सङ्क्रुद्धो भगदत्तमुपाद्रवत्&#xA;056a विकटः पुरुषो राजन्दीप्तास्यो दीप्तलोचनः&#xA;056c रूपं विभीषणं कृत्वा रोषेण प्रज्वलन्निव&#xA;057a जग्राह विपुलं शूलं गिरीणामपि दारणम्&#xA;057c नागं जिघांसुः सहसा चिक्षेप च महाबलः&#xA;057e सविष्फुलिङ्गज्वालाभिः समन्तात्परिवेष्टितम्&#xA;058a तमापतन्तं सहसा दृष्ट्वा ज्वालाकुलं रणे&#xA;058c चिक्षेप रुचिरं तीक्ष्णमर्धचन्द्रं स पार्थिवः&#xA;058e चिच्छेद सुमहच्छूलं तेन बाणेन वेगवत्&#xA;059a निपपात द्विधा छिन्नं शूलं हेमपरिष्कृतम्&#xA;059c महाशनिर्यथा भ्रष्टा शक्रमुक्ता नभोगता&#xA;060a शूलं निपतितं दृष्ट्वा द्विधा कृत्तं स पार्थिवः&#xA;060c रुक्मदण्डां महाशक्तिं जग्राहाग्निशिखोपमाम्&#xA;060e चिक्षेप तां राक्षसस्य तिष्ठ तिष्ठेति चाब्रवीत्&#xA;061a तामापतन्तीं सम्प्रेक्ष्य वियत्स्थामशनीमिव&#xA;061c उत्पत्य राक्षसस्तूर्णं जग्राह च ननाद च&#xA;062a बभञ्ज चैनां त्वरितो जानुन्यारोप्य भारत&#xA;062c पश्यतः पार्थिवेन्द्रस्य तदद्भुतमिवाभवत्&#xA;063a तदवेक्ष्य कृतं कर्म राक्षसेन बलीयसा&#xA;063c दिवि देवाः सगन्धर्वा मुनयश्चापि विस्मिताः&#xA;064a पाण्डवाश्च महेष्वासा भीमसेनपुरोगमाः&#xA;064c साधु साध्विति नादेन पृथिवीमनुनादयन्&#xA;065a तं तु श्रुत्वा महानादं प्रहृष्टानां महात्मनाम्&#xA;065c नामृष्यत महेष्वासो भगदत्तः प्रतापवान्&#xA;066a स विस्फार्य महच्चापमिन्द्राशनिसमस्वनम्&#xA;066c अभिदुद्राव वेगेन पाण्डवानां महारथान्&#xA;066e विसृजन्विमलांस्तीक्ष्णान्नाराचाञ्ज्वलनप्रभान्&#xA;067a भीममेकेन विव्याध राक्षसं नवभिः शरैः&#xA;067c अभिमन्युं त्रिभिश्चैव केकयान्पञ्चभिस्तथा&#xA;068a पूर्णायतविसृष्टेन स्वर्णपुङ्खेन पत्रिणा&#xA;068c बिभेद दक्षिणं बाहुं क्षत्रदेवस्य चाहवे&#xA;068e पपात सहसा तस्य सशरं धनुरुत्तमम्&#xA;069a द्रौपदेयांस्ततः पञ्च पञ्चभिः समताडयत्&#xA;069c भीमसेनस्य च क्रोधान्निजघान तुरङ्गमान्&#xA;070a ध्वजं केसरिणं चास्य चिच्छेद विशिखैस्त्रिभिः&#xA;070c निर्बिभेद त्रिभिश्चान्यैः सारथिं चास्य पत्रिभिः&#xA;071a स गाढविद्धो व्यथितो रथोपस्थ उपाविशत्&#xA;071c विशोको भरतश्रेष्ठ भगदत्तेन संयुगे&#xA;072a ततो भीमो महाराज विरथो रथिनां वरः&#xA;072c गदां प्रगृह्य वेगेन प्रचस्कन्द महारथात्&#xA;073a तमुद्यतगदं दृष्ट्वा सशृङ्गमिव पर्वतम्&#xA;073c तावकानां भयं घोरं समपद्यत भारत&#xA;074a एतस्मिन्नेव काले तु पाण्डवः कृष्णसारथिः&#xA;074c आजगाम महाराज निघ्नञ्शत्रून्सहस्रशः&#xA;075a यत्र तौ पुरुषव्याघ्रौ पितापुत्रौ परन्तपौ&#xA;075c प्राग्ज्योतिषेण संसक्तौ भीमसेनघटोत्कचौ&#xA;076a दृष्ट्वा तु पाण्डवो राजन्युध्यमानान्महारथान्&#xA;076c त्वरितो भरतश्रेष्ठ तत्रायाद्विकिरञ्शरान्&#xA;077a ततो दुर्योधनो राजा त्वरमाणो महारथः&#xA;077c सेनामचोदयत्क्षिप्रं रथनागाश्वसङ्कुलाम्&#xA;078a तामापतन्तीं सहसा कौरवाणां महाचमूम्&#xA;078c अभिदुद्राव वेगेन पाण्डवः श्वेतवाहनः&#xA;079a भगदत्तोऽपि समरे तेन नागेन भारत&#xA;079c विमृद्नन्पाण्डवबलं युधिष्ठिरमुपाद्रवत्&#xA;080a तदासीत्तुमुलं युद्धं भगदत्तस्य मारिष&#xA;080c पाञ्चालैः सृञ्जयैश्चैव केकयैश्चोद्यतायुधैः&#xA;081a भीमसेनोऽपि समरे तावुभौ केशवार्जुनौ&#xA;081c आश्रावयद्यथावृत्तमिरावद्वधमुत्तमम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/092/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/092/</guid>
      <description>&lt;p&gt;001  सञ्जय उवाच&#xA;001a पुत्रं तु निहतं श्रुत्वा इरावन्तं धनञ्जयः&#xA;001c दुःखेन महताविष्टो निःश्वसन्पन्नगो यथा&#xA;002a अब्रवीत्समरे राजन्वासुदेवमिदं वचः&#xA;002c इदं नूनं महाप्राज्ञो विदुरो दृष्टवान्पुरा&#xA;003a कुरूणां पाण्डवानां च क्षयं घोरं महामतिः&#xA;003c ततो निवारयितवान्धृतराष्ट्रं जनेश्वरम्&#xA;004a अवध्या बहवो वीराः सङ्ग्रामे मधुसूदन&#xA;004c निहताः कौरवैः सङ्ख्ये तथास्माभिश्च ते हताः&#xA;005a अर्थहेतोर्नरश्रेष्ठ क्रियते कर्म कुत्सितम्&#xA;005c धिगर्थान्यत्कृते ह्येवं क्रियते ज्ञातिसङ्क्षयः&#xA;006a अधनस्य मृतं श्रेयो न च ज्ञातिवधाद्धनम्&#xA;006c किं नु प्राप्स्यामहे कृष्ण हत्वा ज्ञातीन्समागतान्&#xA;007a दुर्योधनापराधेन शकुनेः सौबलस्य च&#xA;007c क्षत्रिया निधनं यान्ति कर्णदुर्मन्त्रितेन च&#xA;008a इदानीं च विजानामि सुकृतं मधुसूदन&#xA;008c कृतं राज्ञा महाबाहो याचता स्म सुयोधनम्&#xA;008e राज्यार्धं पञ्च वा ग्रामान्नाकार्षीत्स च दुर्मतिः&#xA;009a दृष्ट्वा हि क्षत्रियाञ्शूराञ्शयानान्धरणीतले&#xA;009c निन्दामि भृशमात्मानं धिगस्तु क्षत्रजीविकाम्&#xA;010a अशक्तमिति मामेते ज्ञास्यन्ति क्षत्रिया रणे&#xA;010c युद्धं ममैभिरुचितं ज्ञातिभिर्मधुसूदन&#xA;011a सञ्चोदय हयान्क्षिप्रं धार्तराष्ट्रचमूं प्रति&#xA;011c प्रतरिष्ये महापारं भुजाभ्यां समरोदधिम्&#xA;011e नायं क्लीबयितुं कालो विद्यते माधव क्वचित्&#xA;012a एवमुक्तस्तु पार्थेन केशवः परवीरहा&#xA;012c चोदयामास तानश्वान्पाण्डुरान्वातरंहसः&#xA;013a अथ शब्दो महानासीत्तव सैन्यस्य भारत&#xA;013c मारुतोद्धूतवेगस्य सागरस्येव पर्वणि&#xA;014a अपराह्णे महाराज सङ्ग्रामः समपद्यत&#xA;014c पर्जन्यसमनिर्घोषो भीष्मस्य सह पाण्डवैः&#xA;015a ततो राजंस्तव सुता भीमसेनमुपाद्रवन्&#xA;015c परिवार्य रणे द्रोणं वसवो वासवं यथा&#xA;016a ततः शान्तनवो भीष्मः कृपश्च रथिनां वरः&#xA;016c भगदत्तः सुशर्मा च धनञ्जयमुपाद्रवन्&#xA;017a हार्दिक्यो बाह्लिकश्चैव सात्यकिं समभिद्रुतौ&#xA;017c अम्बष्ठकस्तु नृपतिरभिमन्युमवारयत्&#xA;018a शेषास्त्वन्ये महाराज शेषानेव महारथान्&#xA;018c ततः प्रववृते युद्धं घोररूपं भयावहम्&#xA;019a भीमसेनस्तु सम्प्रेक्ष्य पुत्रांस्तव जनेश्वर&#xA;019c प्रजज्वाल रणे क्रुद्धो हविषा हव्यवाडिव&#xA;020a पुत्रास्तु तव कौन्तेयं छादयाञ्चक्रिरे शरैः&#xA;020c प्रावृषीव महाराज जलदाः पर्वतं यथा&#xA;021a स च्छाद्यमानो बहुधा पुत्रैस्तव विशाम्पते&#xA;021c सृक्किणी विलिहन्वीरः शार्दूल इव दर्पितः&#xA;022a व्यूढोरस्कं ततो भीमः पातयामास पार्थिव&#xA;022c क्षुरप्रेण सुतीक्ष्णेन सोऽभवद्गतजीवितः&#xA;023a अपरेण तु भल्लेन पीतेन निशितेन च&#xA;023c अपातयत्कुण्डलिनं सिंहः क्षुद्रमृगं यथा&#xA;024a ततः सुनिशितान्पीतान्समादत्त शिलीमुखान्&#xA;024c स सप्त त्वरया युक्तः पुत्रांस्ते प्राप्य मारिष&#xA;025a प्रेषिता भीमसेनेन शरास्ते दृढधन्वना&#xA;025c अपातयन्त पुत्रांस्ते रथेभ्यः सुमहारथान्&#xA;026a अनाधृष्टिं कुण्डभेदं वैराटं दीर्घलोचनम्&#xA;026c दीर्घबाहुं सुबाहुं च तथैव कनकध्वजम्&#xA;027a प्रपतन्त स्म ते वीरा विरेजुर्भरतर्षभ&#xA;027c वसन्ते पुष्पशबलाश्चूताः प्रपतिता इव&#xA;028a ततः प्रदुद्रुवुः शेषाः पुत्रास्तव विशाम्पते&#xA;028c तं कालमिव मन्यन्तो भीमसेनं महाबलम्&#xA;029a द्रोणस्तु समरे वीरं निर्दहन्तं सुतांस्तव&#xA;029c यथाद्रिं वारिधाराभिः समन्ताद्व्यकिरच्छरैः&#xA;030a तत्राद्भुतमपश्याम कुन्तीपुत्रस्य पौरुषम्&#xA;030c द्रोणेन वार्यमाणोऽपि निजघ्ने यत्सुतांस्तव&#xA;031a यथा हि गोवृषो वर्षं सन्धारयति खात्पतत्&#xA;031c भीमस्तथा द्रोणमुक्तं शरवर्षमदीधरत्&#xA;032a अद्भुतं च महाराज तत्र चक्रे वृकोदरः&#xA;032c यत्पुत्रांस्तेऽवधीत्सङ्ख्ये द्रोणं चैव न्ययोधयत्&#xA;033a पुत्रेषु तव वीरेषु चिक्रीडार्जुनपूर्वजः&#xA;033c मृगेष्विव महाराज चरन्व्याघ्रो महाबलः&#xA;034a यथा वा पशुमध्यस्थो द्रावयेत पशून्वृकः&#xA;034c वृकोदरस्तव सुतांस्तथा व्यद्रावयद्रणे&#xA;035a गाङ्गेयो भगदत्तश्च गौतमश्च महारथः&#xA;035c पाण्डवं रभसं युद्धे वारयामासुरर्जुनम्&#xA;036a अस्त्रैरस्त्राणि संवार्य तेषां सोऽतिरथो रणे&#xA;036c प्रवीरांस्तव सैन्येषु प्रेषयामास मृत्यवे&#xA;037a अभिमन्युश्च राजानमम्बष्ठं लोकविश्रुतम्&#xA;037c विरथं रथिनां श्रेष्ठं कारयामास सायकैः&#xA;038a विरथो वध्यमानः स सौभद्रेण यशस्विना&#xA;038c अवप्लुत्य रथात्तूर्णं सव्रीडो मनुजाधिपः&#xA;039a असिं चिक्षेप समरे सौभद्रस्य महात्मनः&#xA;039c आरुरोह रथं चैव हार्दिक्यस्य महात्मनः&#xA;040a आपतन्तं तु निस्त्रिंशं युद्धमार्गविशारदः&#xA;040c लाघवाद्व्यंसयामास सौभद्रः परवीरहा&#xA;041a व्यंसितं वीक्ष्य निस्त्रिंशं सौभद्रेण रणे तदा&#xA;041c साधु साध्विति सैन्यानां प्रणादोऽभूद्विशाम्पते&#xA;042a धृष्टद्युम्नमुखास्त्वन्ये तव सैन्यमयोधयन्&#xA;042c तथैव तावकाः सर्वे पाण्डुसैन्यमयोधयन्&#xA;043a तत्राक्रन्दो महानासीत्तव तेषां च भारत&#xA;043c निघ्नतां भृशमन्योन्यं कुर्वतां कर्म दुष्करम्&#xA;044a अन्योन्यं हि रणे शूराः केशेष्वाक्षिप्य मारिष&#xA;044c नखैर्दन्तैरयुध्यन्त मुष्टिभिर्जानुभिस्तथा&#xA;045a बाहुभिश्च तलैश्चैव निस्त्रिंशैश्च सुसंशितैः&#xA;045c विवरं प्राप्य चान्योन्यमनयन्यमसादनम्&#xA;046a न्यहनच्च पिता पुत्रं पुत्रश्च पितरं रणे&#xA;046c व्याकुलीकृतसङ्कल्पा युयुधुस्तत्र मानवाः&#xA;047a रणे चारूणि चापानि हेमपृष्ठानि भारत&#xA;047c हतानामपविद्धानि कलापाश्च महाधनाः&#xA;048a जातरूपमयैः पुङ्खै राजतैश्च शिताः शराः&#xA;048c तैलधौता व्यराजन्त निर्मुक्तभुजगोपमाः&#xA;049a हस्तिदन्तत्सरून्खड्गाञ्जातरूपपरिष्कृतान्&#xA;049c चर्माणि चापविद्धानि रुक्मपृष्ठानि धन्विनाम्&#xA;050a सुवर्णविकृतप्रासान्पट्टिशान्हेमभूषितान्&#xA;050c जातरूपमयाश्चर्ष्टीः शक्त्यश्च कनकोज्ज्वलाः&#xA;051a अपकृत्ताश्च पतिता मुसलानि गुरूणि च&#xA;051c परिघान्पट्टिशांश्चैव भिण्डिपालांश्च मारिष&#xA;052a पतितांस्तोमरांश्चापि चित्रा हेमपरिष्कृताः&#xA;052c कुथाश्च बहुधाकाराश्चामरव्यजनानि च&#xA;053a नानाविधानि शस्त्राणि विसृज्य पतिता नराः&#xA;053c जीवन्त इव दृश्यन्ते गतसत्त्वा महारथाः&#xA;054a गदाविमथितैर्गात्रैर्मुसलैर्भिन्नमस्तकाः&#xA;054c गजवाजिरथक्षुण्णाः शेरते स्म नराः क्षितौ&#xA;055a तथैवाश्वनृनागानां शरीरैराबभौ तदा&#xA;055c सञ्छन्ना वसुधा राजन्पर्वतैरिव सर्वतः&#xA;056a समरे पतितैश्चैव शक्त्यृष्टिशरतोमरैः&#xA;056c निस्त्रिंशैः पट्टिशैः प्रासैरयस्कुन्तैः परश्वधैः&#xA;057a परिघैर्भिण्डिपालैश्च शतघ्नीभिस्तथैव च&#xA;057c शरीरैः शस्त्रभिन्नैश्च समास्तीर्यत मेदिनी&#xA;058a निःशब्दैरल्पशब्दैश्च शोणितौघपरिप्लुतैः&#xA;058c गतासुभिरमित्रघ्न विबभौ संवृता मही&#xA;059a सतलत्रैः सकेयूरैर्बाहुभिश्चन्दनोक्षितैः&#xA;059c हस्तिहस्तोपमैश्छिन्नैरूरुभिश्च तरस्विनाम्&#xA;060a बद्धचूडामणिधरैः शिरोभिश्च सकुण्डलैः&#xA;060c पतितैर्वृषभाक्षाणां बभौ भारत मेदिनी&#xA;061a कवचैः शोणितादिग्धैर्विप्रकीर्णैश्च काञ्चनैः&#xA;061c रराज सुभृशं भूमिः शान्तार्चिभिरिवानलैः&#xA;062a विप्रविद्धैः कलापैश्च पतितैश्च शरासनैः&#xA;062c विप्रकीर्णैः शरैश्चापि रुक्मपुङ्खैः समन्ततः&#xA;063a रथैश्च बहुभिर्भग्नैः किङ्किणीजालमालिभिः&#xA;063c वाजिभिश्च हतैः कीर्णैः स्रस्तजिह्वैः सशोणितैः&#xA;064a अनुकर्षैः पताकाभिरुपासङ्गैर्ध्वजैरपि&#xA;064c प्रवीराणां महाशङ्खैर्विप्रकीर्णैश्च पाण्डुरैः&#xA;065a स्रस्तहस्तैश्च मातङ्गैः शयानैर्विबभौ मही&#xA;065c नानारूपैरलङ्कारैः प्रमदेवाभ्यलङ्कृता&#xA;066a दन्तिभिश्चापरैस्तत्र सप्रासैर्गाढवेदनैः&#xA;066c करैः शब्दं विमुञ्चद्भिः शीकरं च मुहुर्मुहुः&#xA;066e विबभौ तद्रणस्थानं धम्यमानैरिवाचलैः&#xA;067a नानारागैः कम्बलैश्च परिस्तोमैश्च दन्तिनाम्&#xA;067c वैडूर्यमणिदण्डैश्च पतितैरङ्कुशैः शुभैः&#xA;068a घण्टाभिश्च गजेन्द्राणां पतिताभिः समन्ततः&#xA;068c विघाटितविचित्राभिः कुथाभी राङ्कवैस्तथा&#xA;069a ग्रैवेयैश्चित्ररूपैश्च रुक्मकक्ष्याभिरेव च&#xA;069c यन्त्रैश्च बहुधा छिन्नैस्तोमरैश्च सकम्पनैः&#xA;070a अश्वानां रेणुकपिलै रुक्मच्छन्नैरुरश्छदैः&#xA;070c सादिनां च भुजैश्छिन्नैः पतितैः साङ्गदैस्तथा&#xA;071a प्रासैश्च विमलैस्तीक्ष्णैर्विमलाभिस्तथर्ष्टिभिः&#xA;071c उष्णीषैश्च तथा छिन्नैः प्रविद्धैश्च ततस्ततः&#xA;072a विचित्रैरर्धचन्द्रैश्च जातरूपपरिष्कृतैः&#xA;072c अश्वास्तरपरिस्तोमै राङ्कवैर्मृदितैस्तथा&#xA;073a नरेन्द्रचूडामणिभिर्विचित्रैश्च महाधनैः&#xA;073c छत्रैस्तथापविद्धैश्च चामरव्यजनैरपि&#xA;074a पद्मेन्दुद्युतिभिश्चैव वदनैश्चारुकुण्डलैः&#xA;074c कॢप्तश्मश्रुभिरत्यर्थं वीराणां समलङ्कृतैः&#xA;075a अपविद्धैर्महाराज सुवर्णोज्ज्वलकुण्डलैः&#xA;075c ग्रहनक्षत्रशबला द्यौरिवासीद्वसुन्धरा&#xA;076a एवमेते महासेने मृदिते तत्र भारत&#xA;076c परस्परं समासाद्य तव तेषां च संयुगे&#xA;077a तेषु श्रान्तेषु भग्नेषु मृदितेषु च भारत&#xA;077c रात्रिः समभवद्घोरा नापश्याम ततो रणम्&#xA;078a ततोऽवहारं सैन्यानां प्रचक्रुः कुरुपाण्डवाः&#xA;078c घोरे निशामुखे रौद्रे वर्तमाने सुदारुणे&#xA;079a अवहारं ततः कृत्वा सहिताः कुरुपाण्डवाः&#xA;079c न्यविशन्त यथाकालं गत्वा स्वशिबिरं तदा&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/093/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/093/</guid>
      <description>&lt;p&gt;001  सञ्जय उवाच&#xA;001a ततो दुर्योधनो राजा शकुनिश्चापि सौबलः&#xA;001c दुःशासनश्च पुत्रस्ते सूतपुत्रश्च दुर्जयः&#xA;002a समागम्य महाराज मन्त्रं चक्रूर्विवक्षितम्&#xA;002c कथं पाण्डुसुता युद्धे जेतव्याः सगणा इति&#xA;003a ततो दुर्योधनो राजा सर्वांस्तानाह मन्त्रिणः&#xA;003c सूतपुत्रं समाभाष्य सौबलं च महाबलम्&#xA;004a द्रोणो भीष्मः कृपः शल्यः सौमदत्तिश्च संयुगे&#xA;004c न पार्थान्प्रतिबाधन्ते न जाने तत्र कारणम्&#xA;005a अवध्यमानास्ते चापि क्षपयन्ति बलं मम&#xA;005c सोऽस्मि क्षीणबलः कर्ण क्षीणशस्त्रश्च संयुगे&#xA;006a निकृतः पाण्डवैः शूरैरवध्यैर्दैवतैरपि&#xA;006c सोऽहं संशयमापन्नः प्रकरिष्ये कथं रणम्&#xA;007a तमब्रवीन्महाराज सूतपुत्रो नराधिपम्&#xA;007c मा शुचो भरतश्रेष्ठ प्रकरिष्ये प्रियं तव&#xA;008a भीष्मः शान्तनवस्तूर्णमपयातु महारणात्&#xA;008c निवृत्ते युधि गाङ्गेये न्यस्तशस्त्रे च भारत&#xA;009a अहं पार्थान्हनिष्यामि सहितान्सर्वसोमकैः&#xA;009c पश्यतो युधि भीष्मस्य शपे सत्येन ते नृप&#xA;010a पाण्डवेषु दयां राजन्सदा भीष्मः करोति वै&#xA;010c अशक्तश्च रणे भीष्मो जेतुमेतान्महारथान्&#xA;011a अभिमानी रणे भीष्मो नित्यञ्चापि रणप्रियः&#xA;011c स कथं पाण्डवान्युद्धे जेष्यते तात सङ्गतान्&#xA;012a स त्वं शीघ्रमितो गत्वा भीष्मस्य शिबिरं प्रति&#xA;012c अनुमान्य रणे भीष्मं शस्त्रं न्यासय भारत&#xA;013a न्यस्तशस्त्रे ततो भीष्मे निहतान्पश्य पाण्डवान्&#xA;013c मयैकेन रणे राजन्ससुहृद्गणबान्धवान्&#xA;014a एवमुक्तस्तु कर्णेन पुत्रो दुर्योधनस्तव&#xA;014c अब्रवीद्भ्रातरं तत्र दुःशासनमिदं वचः&#xA;015a अनुयात्रं यथा सज्जं सर्वं भवति सर्वतः&#xA;015c दुःशासन तथा क्षिप्रं सर्वमेवोपपादय&#xA;016a एवमुक्त्वा ततो राजन्कर्णमाह जनेश्वरः&#xA;016c अनुमान्य रणे भीष्ममितोऽहं द्विपदां वरम्&#xA;017a आगमिष्ये ततः क्षिप्रं त्वत्सकाशमरिन्दम&#xA;017c ततस्त्वं पुरुषव्याघ्र प्रकरिष्यसि संयुगम्&#xA;018a निष्पपात ततस्तूर्णं पुत्रस्तव विशाम्पते&#xA;018c सहितो भ्रातृभिः सर्वैर्देवैरिव शतक्रतुः&#xA;019a ततस्तं नृपशार्दूलं शार्दूलसमविक्रमम्&#xA;019c आरोहयद्धयं तूर्णं भ्राता दुःशासनस्तदा&#xA;020a अङ्गदी बद्धमुकुटो हस्ताभरणवान्नृपः&#xA;020c धार्तराष्ट्रो महाराज विबभौ स महेन्द्रवत्&#xA;021a भाण्डीपुष्पनिकाशेन तपनीयनिभेन च&#xA;021c अनुलिप्तः परार्ध्येन चन्दनेन सुगन्धिना&#xA;022a अरजोम्बरसंवीतः सिंहखेलगतिर्नृपः&#xA;022c शुशुभे विमलार्चिष्मञ्शरदीव दिवाकरः&#xA;023a तं प्रयान्तं नरव्याघ्रं भीष्मस्य शिबिरं प्रति&#xA;023c अनुजग्मुर्महेष्वासाः सर्वलोकस्य धन्विनः&#xA;023e भ्रातरश्च महेष्वासास्त्रिदशा इव वासवम्&#xA;024a हयानन्ये समारुह्य गजानन्ये च भारत&#xA;024c रथैरन्ये नरश्रेष्ठाः परिवव्रुः समन्ततः&#xA;025a आत्तशस्त्राश्च सुहृदो रक्षणार्थं महीपतेः&#xA;025c प्रादुर्बभूवुः सहिताः शक्रस्येवामरा दिवि&#xA;026a सम्पूज्यमानः कुरुभिः कौरवाणां महारथः&#xA;026c प्रययौ सदनं राजन्गाङ्गेयस्य यशस्विनः&#xA;026e अन्वीयमानः सहितैः सोदरैः सर्वतो नृपः&#xA;027a दक्षिणं दक्षिणः काले सम्भृत्य स्वभुजं तदा&#xA;027c हस्तिहस्तोपमं शैक्षं सर्वशत्रुनिबर्हणम्&#xA;028a प्रगृह्णन्नञ्जलीन्नॄणामुद्यतान्सर्वतोदिशम्&#xA;028c शुश्राव मधुरा वाचो नानादेशनिवासिनाम्&#xA;029a संस्तूयमानः सूतैश्च मागधैश्च महायशाः&#xA;029c पूजयानश्च तान्सर्वान्सर्वलोकेश्वरेश्वरः&#xA;030a प्रदीपैः काञ्चनैस्तत्र गन्धतैलावसेचनैः&#xA;030c परिवव्रुर्महात्मानं प्रज्वलद्भिः समन्ततः&#xA;031a स तैः परिवृतो राजा प्रदीपैः काञ्चनैः शुभैः&#xA;031c शुशुभे चन्द्रमा युक्तो दीप्तैरिव महाग्रहैः&#xA;032a कञ्चुकोष्णीषिणस्तत्र वेत्रझर्झरपाणयः&#xA;032c प्रोत्सारयन्तः शनकैस्तं जनं सर्वतोदिशम्&#xA;033a सम्प्राप्य तु ततो राजा भीष्मस्य सदनं शुभम्&#xA;033c अवतीर्य हयाच्चापि भीष्मं प्राप्य जनेश्वरः&#xA;034a अभिवाद्य ततो भीष्मं निषण्णः परमासने&#xA;034c काञ्चने सर्वतोभद्रे स्पर्ध्यास्तरणसंवृते&#xA;034e उवाच प्राञ्जलिर्भीष्मं बाष्पकण्ठोऽश्रुलोचनः&#xA;035a त्वां वयं समुपाश्रित्य संयुगे शत्रुसूदन&#xA;035c उत्सहेम रणे जेतुं सेन्द्रानपि सुरासुरान्&#xA;036a किमु पाण्डुसुतान्वीरान्ससुहृद्गणबान्धवान्&#xA;036c तस्मादर्हसि गाङ्गेय कृपां कर्तुं मयि प्रभो&#xA;036e जहि पाण्डुसुतान्वीरान्महेन्द्र इव दानवान्&#xA;037a पूर्वमुक्तं महाबाहो निहनिष्यामि सोमकान्&#xA;037c पाञ्चालान्पाण्डवैः सार्धं करूषांश्चेति भारत&#xA;038a तद्वचः सत्यमेवास्तु जहि पार्थान्समागतान्&#xA;038c सोमकांश्च महेष्वासान्सत्यवाग्भव भारत&#xA;039a दयया यदि वा राजन्द्वेष्यभावान्मम प्रभो&#xA;039c मन्दभाग्यतया वापि मम रक्षसि पाण्डवान्&#xA;040a अनुजानीहि समरे कर्णमाहवशोभिनम्&#xA;040c स जेष्यति रणे पार्थान्ससुहृद्गणबान्धवान्&#xA;041a एतावदुक्त्वा नृपतिः पुत्रो दुर्योधनस्तव&#xA;041c नोवाच वचनं किञ्चिद्भीष्मं भीमपराक्रमम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/094/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/094/</guid>
      <description>&lt;p&gt;001  सञ्जय उवाच&#xA;001a वाक्शल्यैस्तव पुत्रेण सोऽतिविद्धः पितामहः&#xA;001c दुःखेन महताविष्टो नोवाचाप्रियमण्वपि&#xA;002a स ध्यात्वा सुचिरं कालं दुःखरोषसमन्वितः&#xA;002c श्वसमानो यथा नागः प्रणुन्नो वै शलाकया&#xA;003a उद्वृत्य चक्षुषी कोपान्निर्दहन्निव भारत&#xA;003c सदेवासुरगन्धर्वं लोकं लोकविदां वरः&#xA;003e अब्रवीत्तव पुत्रं तु सामपूर्वमिदं वचः&#xA;004a किं नु दुर्योधनैवं मां वाक्शल्यैरुपविध्यसि&#xA;004c घटमानं यथाशक्ति कुर्वाणं च तव प्रियम्&#xA;004e जुह्वानं समरे प्राणांस्तवैव हितकाम्यया&#xA;005a यदा तु पाण्डवः शूरः खाण्डवेऽग्निमतर्पयत्&#xA;005c पराजित्य रणे शक्रं पर्याप्तं तन्निदर्शनम्&#xA;006a यदा च त्वां महाबाहो गन्धर्वैर्हृतमोजसा&#xA;006c अमोचयत्पाण्डुसुतः पर्याप्तं तन्निदर्शनम्&#xA;007a द्रवमाणेषु शूरेषु सोदरेषु तथाभिभो&#xA;007c सूतपुत्रे च राधेये पर्याप्तं तन्निदर्शनम्&#xA;008a यच्च नः सहितान्सर्वान्विराटनगरे तदा&#xA;008c एक एव समुद्यातः पर्याप्तं तन्निदर्शनम्&#xA;009a द्रोणञ्च युधि संरब्धं माञ्च निर्जित्य संयुगे&#xA;009c कर्णञ्च त्वाञ्च द्रौणिञ्च कृपञ्च सुमहारथम्&#xA;009e वासांसि स समादत्त पर्याप्तं तन्निदर्शनम्&#xA;010a निवातकवचान्युद्धे वासवेनापि दुर्जयान्&#xA;010c जितवान्समरे पार्थः पर्याप्तं तन्निदर्शनम्&#xA;011a को हि शक्तो रणे जेतुं पाण्डवं रभसं रणे&#xA;011c त्वं तु मोहान्न जानीषे वाच्यावाच्यं सुयोधन&#xA;012a मुमूर्षुर्हि नरः सर्वान्वृक्षान्पश्यति काञ्चनान्&#xA;012c तथा त्वमपि गान्धारे विपरीतानि पश्यसि&#xA;013a स्वयं वैरं महत्कृत्वा पाण्डवैः सहसृञ्जयैः&#xA;013c युध्यस्व तानद्य रणे पश्यामः पुरुषो भव&#xA;014a अहं तु सोमकान्सर्वान्सपाञ्चालान्समागतान्&#xA;014c निहनिष्ये नरव्याघ्र वर्जयित्वा शिखण्डिनम्&#xA;015a तैर्वाहं निहतः सङ्ख्ये गमिष्ये यमसादनम्&#xA;015c तान्वा निहत्य सङ्ग्रामे प्रीतिं दास्यामि वै तव&#xA;016a पूर्वं हि स्त्री समुत्पन्ना शिखण्डी राजवेश्मनि&#xA;016c वरदानात्पुमाञ्जातः सैषा वै स्त्री शिखण्डिनी&#xA;017a तामहं न हनिष्यामि प्राणत्यागेऽपि भारत&#xA;017c यासौ प्राङ्निर्मिता धात्रा सैषा वै स्त्री शिखण्डिनी&#xA;018a सुखं स्वपिहि गान्धारे श्वोऽस्मि कर्ता महारणम्&#xA;018c यज्जनाः कथयिष्यन्ति यावत्स्थास्यति मेदिनी&#xA;019a एवमुक्तस्तव सुतो निर्जगाम जनेश्वर&#xA;019c अभिवाद्य गुरुं मूर्ध्ना प्रययौ स्वं निवेशनम्&#xA;020a आगम्य तु ततो राजा विसृज्य च महाजनम्&#xA;020c प्रविवेश ततस्तूर्णं क्षयं शत्रुक्षयङ्करः&#xA;020e प्रविष्टः स निशां तां च गमयामास पार्थिवः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/095/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/095/</guid>
      <description>&lt;p&gt;001  सञ्जय उवाच&#xA;001a प्रभातायां तु शर्वर्यां प्रातरुत्थाय वै नृपः&#xA;001c राज्ञः समाज्ञापयत सेनां योजयतेति ह&#xA;001e अद्य भीष्मो रणे क्रुद्धो निहनिष्यति सोमकान्&#xA;002a दुर्योधनस्य तच्छ्रुत्वा रात्रौ विलपितं बहु&#xA;002c मन्यमानः स तं राजन्प्रत्यादेशमिवात्मनः&#xA;003a निर्वेदं परमं गत्वा विनिन्द्य परवाच्यताम्&#xA;003c दीर्घं दध्यौ शान्तनवो योद्धुकामोऽर्जुनं रणे&#xA;004a इङ्गितेन तु तज्ज्ञात्वा गाङ्गेयेन विचिन्तितम्&#xA;004c दुर्योधनो महाराज दुःशासनमचोदयत्&#xA;005a दुःशासन रथास्तूर्णं युज्यन्तां भीष्मरक्षिणः&#xA;005c द्वात्रिंशत्त्वमनीकानि सर्वाण्येवाभिचोदय&#xA;006a इदं हि समनुप्राप्तं वर्षपूगाभिचिन्तितम्&#xA;006c पाण्डवानां ससैन्यानां वधो राज्यस्य चागमः&#xA;007a तत्र कार्यमहं मन्ये भीष्मस्यैवाभिरक्षणम्&#xA;007c स नो गुप्तः सुखाय स्याद्धन्यात्पार्थांश्च संयुगे&#xA;008a अब्रवीच्च विशुद्धात्मा नाहं हन्यां शिखण्डिनम्&#xA;008c स्त्रीपूर्वको ह्यसौ जातस्तस्माद्वर्ज्यो रणे मया&#xA;009a लोकस्तद्वेद यदहं पितुः प्रियचिकीर्षया&#xA;009c राज्यं स्फीतं महाबाहो स्त्रियश्च त्यक्तवान्पुरा&#xA;010a नैव चाहं स्त्रियं जातु न स्त्रीपूर्वं कथञ्चन&#xA;010c हन्यां युधि नरश्रेष्ठ सत्यमेतद्ब्रवीमि ते&#xA;011a अयं स्त्रीपूर्वको राजञ्शिखण्डी यदि ते श्रुतः&#xA;011c उद्योगे कथितं यत्तत्तथा जाता शिखण्डिनी&#xA;012a कन्या भूत्वा पुमाञ्जातः स च योत्स्यति भारत&#xA;012c तस्याहं प्रमुखे बाणान्न मुञ्चेयं कथञ्चन&#xA;013a युद्धे तु क्षत्रियांस्तात पाण्डवानां जयैषिणः&#xA;013c सर्वानन्यान्हनिष्यामि सम्प्राप्तान्बाणगोचरान्&#xA;014a एवं मां भरतश्रेष्ठो गाङ्गेयः प्राह शास्त्रवित्&#xA;014c तत्र सर्वात्मना मन्ये भीष्मस्यैवाभिपालनम्&#xA;015a अरक्ष्यमाणं हि वृको हन्यात्सिंहं महावने&#xA;015c मा वृकेणेव शार्दूलं घातयेम शिखण्डिना&#xA;016a मातुलः शकुनिः शल्यः कृपो द्रोणो विविंशतिः&#xA;016c यत्ता रक्षन्तु गाङ्गेयं तस्मिन्गुप्ते ध्रुवो जयः&#xA;017a एतच्छ्रुत्वा तु राजानो दुर्योधनवचस्तदा&#xA;017c सर्वतो रथवंशेन गाङ्गेयं पर्यवारयन्&#xA;018a पुत्राश्च तव गाङ्गेयं परिवार्य ययुर्मुदा&#xA;018c कम्पयन्तो भुवं द्यां च क्षोभयन्तश्च पाण्डवान्&#xA;019a तै रथैश्च सुसंयुक्तैर्दन्तिभिश्च महारथाः&#xA;019c परिवार्य रणे भीष्मं दंशिताः समवस्थिताः&#xA;020a यथा देवासुरे युद्धे त्रिदशा वज्रधारिणम्&#xA;020c सर्वे ते स्म व्यतिष्ठन्त रक्षन्तस्तं महारथम्&#xA;021a ततो दुर्योधनो राजा पुनर्भ्रातरमब्रवीत्&#xA;021c सव्यञ्चक्रं युधामन्युरुत्तमौजाश्च दक्षिणम्&#xA;021e गोप्तारावर्जुनस्यैतावर्जुनोऽपि शिखण्डिनः&#xA;022a स रक्ष्यमाणः पार्थेन तथास्माभिर्विवर्जितः&#xA;022c यथा भीष्मं न नो हन्याद्दुःशासन तथा कुरु&#xA;023a भ्रातुस्तद्वचनं श्रुत्वा पुत्रो दुःशासनस्तव&#xA;023c भीष्मं प्रमुखतः कृत्वा प्रययौ सेनया सह&#xA;024a भीष्मं तु रथवंशेन दृष्ट्वा तमभिसंवृतम्&#xA;024c अर्जुनो रथिनां श्रेष्ठो धृष्टद्युम्नमुवाच ह&#xA;025a शिखण्डिनं नरव्याघ्र भीष्मस्य प्रमुखेऽनघ&#xA;025c स्थापयस्वाद्य पाञ्चाल्य तस्य गोप्ताहमप्युत&#xA;026a ततः शान्तनवो भीष्मो निर्ययौ सेनया सह&#xA;026c व्यूहं चाव्यूहत महत्सर्वतोभद्रमाहवे&#xA;027a कृपश्च कृतवर्मा च शैब्यश्चैव महारथः&#xA;027c शकुनिः सैन्धवश्चैव काम्बोजश्च सुदक्षिणः&#xA;028a भीष्मेण सहिताः सर्वे पुत्रैश्च तव भारत&#xA;028c अग्रतः सर्वसैन्यानां व्यूहस्य प्रमुखे स्थिताः&#xA;029a द्रोणो भूरिश्रवाः शल्यो भगदत्तश्च मारिष&#xA;029c दक्षिणं पक्षमाश्रित्य स्थिता व्यूहस्य दंशिताः&#xA;030a अश्वत्थामा सोमदत्त आवन्त्यौ च महारथौ&#xA;030c महत्या सेनया युक्ता वामं पक्षमपालयन्&#xA;031a दुर्योधनो महाराज त्रिगर्तैः सर्वतो वृतः&#xA;031c व्यूहमध्ये स्थितो राजन्पाण्डवान्प्रति भारत&#xA;032a अलम्बुसो रथश्रेष्ठः श्रुतायुश्च महारथः&#xA;032c पृष्ठतः सर्वसैन्यानां स्थितौ व्यूहस्य दंशितौ&#xA;033a एवमेते तदा व्यूहं कृत्वा भारत तावकाः&#xA;033c सन्नद्धाः समदृश्यन्त प्रतपन्त इवाग्नयः&#xA;034a तथा युधिष्ठिरो राजा भीमसेनश्च पाण्डवः&#xA;034c नकुलः सहदेवश्च माद्रीपुत्रावुभावपि&#xA;034e अग्रतः सर्वसैन्यानां स्थिता व्यूहस्य दंशिताः&#xA;035a धृष्टद्युम्नो विराटश्च सात्यकिश्च महारथः&#xA;035c स्थिताः सैन्येन महता परानीकविनाशनाः&#xA;036a शिखण्डी विजयश्चैव राक्षसश्च घटोत्कचः&#xA;036c चेकितानो महाबाहुः कुन्तिभोजश्च वीर्यवान्&#xA;036e स्थिता रणे महाराज महत्या सेनया वृताः&#xA;037a अभिमन्युर्महेष्वासो द्रुपदश्च महारथः&#xA;037c केकया भ्रातरः पञ्च स्थिता युद्धाय दंशिताः&#xA;038a एवं तेऽपि महाव्यूहं प्रतिव्यूह्य सुदुर्जयम्&#xA;038c पाण्डवाः समरे शूराः स्थिता युद्धाय मारिष&#xA;039a तावकास्तु रणे यत्ताः सहसेना नराधिपाः&#xA;039c अभ्युद्ययू रणे पार्थान्भीष्मं कृत्वाग्रतो नृप&#xA;040a तथैव पाण्डवा राजन्भीमसेनपुरोगमाः&#xA;040c भीष्मं युद्धपरिप्रेप्सुं सङ्ग्रामे विजिगीषवः&#xA;041a क्ष्वेडाः किलिकिलाशब्दान्क्रकचान्गोविषाणिकाः&#xA;041c भेरीमृदङ्गपणवान्नादयन्तश्च पुष्करान्&#xA;041e पाण्डवा अभ्यधावन्त नदन्तो भैरवान्रवान्&#xA;042a भेरीमृदङ्गशङ्खानां दुन्दुभीनां च निस्वनैः&#xA;042c उत्क्रुष्टसिंहनादैश्च वल्गितैश्च पृथग्विधैः&#xA;043a वयं प्रतिनदन्तस्तानभ्यगच्छाम सत्वराः&#xA;043c सहसैवाभिसङ्क्रुद्धास्तदासीत्तुमुलं महत्&#xA;044a ततोऽन्योन्यं प्रधावन्तः सम्प्रहारं प्रचक्रिरे&#xA;044c ततः शब्देन महता प्रचकम्पे वसुन्धरा&#xA;045a पक्षिणश्च महाघोरं व्याहरन्तो विबभ्रमुः&#xA;045c सप्रभश्चोदितः सूर्यो निष्प्रभः समपद्यत&#xA;046a ववुश्च तुमुला वाताः शंसन्तः सुमहद्भयम्&#xA;046c घोराश्च घोरनिर्ह्रादाः शिवास्तत्र ववाशिरे&#xA;046e वेदयन्त्यो महाराज महद्वैशसमागतम्&#xA;047a दिशः प्रज्वलिता राजन्पांसुवर्षं पपात च&#xA;047c रुधिरेण समुन्मिश्रमस्थिवर्षं तथैव च&#xA;048a रुदतां वाहनानां च नेत्रेभ्यः प्रापतज्जलम्&#xA;048c सुस्रुवुश्च शकृन्मूत्रं प्रध्यायन्तो विशां पते&#xA;049a अन्तर्हिता महानादाः श्रूयन्ते भरतर्षभ&#xA;049c रक्षसां पुरुषादानां नदतां भैरवान्रवान्&#xA;050a सम्पतन्तः स्म दृश्यन्ते गोमायुबकवायसाः&#xA;050c श्वानश्च विविधैर्नादैर्भषन्तस्तत्र तस्थिरे&#xA;051a ज्वलिताश्च महोल्का वै समाहत्य दिवाकरम्&#xA;051c निपेतुः सहसा भूमौ वेदयाना महद्भयम्&#xA;052a महान्त्यनीकानि महासमुच्छ्रये; समागमे पाण्डवधार्तराष्ट्रयोः&#xA;052c प्रकाशिरे शङ्खमृदङ्गनिस्वनैः; प्रकम्पितानीव वनानि वायुना&#xA;053a नरेन्द्रनागाश्वसमाकुलाना;मभ्यायतीनामशिवे मुहूर्ते&#xA;053c बभूव घोषस्तुमुलश्चमूनां; वातोद्धुतानामिव सागराणाम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/096/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/096/</guid>
      <description>&lt;p&gt;001  सञ्जय उवाच&#xA;001a अभिमन्यू रथोदारः पिशङ्गैस्तुरगोत्तमैः&#xA;001c अभिदुद्राव तेजस्वी दुर्योधनबलं महत्&#xA;001e विकिरञ्शरवर्षाणि वारिधारा इवाम्बुदः&#xA;002a न शेकुः समरे क्रुद्धं सौभद्रमरिसूदनम्&#xA;002c शस्त्रौघिणं गाहमानं सेनासागरमक्षयम्&#xA;002e निवारयितुमप्याजौ त्वदीयाः कुरुपुङ्गवाः&#xA;003a तेन मुक्ता रणे राजञ्शराः शत्रुनिबर्हणाः&#xA;003c क्षत्रियाननयञ्शूरान्प्रेतराजनिवेशनम्&#xA;004a यमदण्डोपमान्घोराञ्ज्वलनाशीविषोपमान्&#xA;004c सौभद्रः समरे क्रुद्धः प्रेषयामास सायकान्&#xA;005a रथिनं च रथात्तूर्णं हयपृष्ठाच्च सादिनम्&#xA;005c गजारोहांश्च सगजान्पातयामास फाल्गुनिः&#xA;006a तस्य तत्कुर्वतः कर्म महत्सङ्ख्येऽद्भुतं नृपाः&#xA;006c पूजयाञ्चक्रिरे हृष्टाः प्रशशंसुश्च फाल्गुनिम्&#xA;007a तान्यनीकानि सौभद्रो द्रावयन्बह्वशोभत&#xA;007c तूलराशिमिवाधूय मारुतः सर्वतोदिशम्&#xA;008a तेन विद्राव्यमाणानि तव सैन्यानि भारत&#xA;008c त्रातारं नाध्यगच्छन्त पङ्के मग्ना इव द्विपाः&#xA;009a विद्राव्य सर्वसैन्यानि तावकानि नरोत्तमः&#xA;009c अभिमन्युः स्थितो राजन्विधूमोऽग्निरिव ज्वलन्&#xA;010a न चैनं तावकाः सर्वे विषेहुररिघातिनम्&#xA;010c प्रदीप्तं पावकं यद्वत्पतङ्गाः कालचोदिताः&#xA;011a प्रहरन्सर्वशत्रुभ्यः पाण्डवानां महारथः&#xA;011c अदृश्यत महेष्वासः सवज्र इव वज्रभृत्&#xA;012a हेमपृष्ठं धनुश्चास्य ददृशे चरतो दिशः&#xA;012c तोयदेषु यथा राजन्भ्राजमानाः शतह्रदाः&#xA;013a शराश्च निशिताः पीता निश्चरन्ति स्म संयुगे&#xA;013c वनात्फुल्लद्रुमाद्राजन्भ्रमराणामिव व्रजाः&#xA;014a तथैव चरतस्तस्य सौभद्रस्य महात्मनः&#xA;014c रथेन मेघघोषेण ददृशुर्नान्तरं जनाः&#xA;015a मोहयित्वा कृपं द्रोणं द्रौणिं च स बृहद्बलम्&#xA;015c सैन्धवं च महेष्वासं व्यचरल्लघु सुष्ठु च&#xA;016a मण्डलीकृतमेवास्य धनुः पश्याम मारिष&#xA;016c सूर्यमण्डलसङ्काशं तपतस्तव वाहिनीम्&#xA;017a तं दृष्ट्वा क्षत्रियाः शूराः प्रतपन्तं शरार्चिभिः&#xA;017c द्विफल्गुनमिमं लोकं मेनिरे तस्य कर्मभिः&#xA;018a तेनार्दिता महाराज भारती सा महाचमूः&#xA;018c बभ्राम तत्र तत्रैव योषिन्मदवशादिव&#xA;019a द्रावयित्वा च तत्सैन्यं कम्पयित्वा महारथान्&#xA;019c नन्दयामास सुहृदो मयं जित्वेव वासवः&#xA;020a तेन विद्राव्यमाणानि तव सैन्यानि संयुगे&#xA;020c चक्रुरार्तस्वरं घोरं पर्जन्यनिनदोपमम्&#xA;021a तं श्रुत्वा निनदं घोरं तव सैन्यस्य मारिष&#xA;021c मारुतोद्धूतवेगस्य समुद्रस्येव पर्वणि&#xA;021e दुर्योधनस्तदा राजा आर्श्यशृङ्गिमभाषत&#xA;022a एष कार्ष्णिर्महेष्वासो द्वितीय इव फल्गुनः&#xA;022c चमूं द्रावयते क्रोधाद्वृत्रो देवचमूमिव&#xA;023a तस्य नान्यं प्रपश्यामि संयुगे भेषजं महत्&#xA;023c ऋते त्वां राक्षसश्रेष्ठ सर्वविद्यासु पारगम्&#xA;024a स गत्वा त्वरितं वीरं जहि सौभद्रमाहवे&#xA;024c वयं पार्थान्हनिष्यामो भीष्मद्रोणपुरःसराः&#xA;025a स एवमुक्तो बलवान्राक्षसेन्द्रः प्रतापवान्&#xA;025c प्रययौ समरे तूर्णं तव पुत्रस्य शासनात्&#xA;025e नर्दमानो महानादं प्रावृषीव बलाहकः&#xA;026a तस्य शब्देन महता पाण्डवानां महद्बलम्&#xA;026c प्राचलत्सर्वतो राजन्पूर्यमाण इवार्णवः&#xA;027a बहवश्च नरा राजंस्तस्य नादेन भीषिताः&#xA;027c प्रियान्प्राणान्परित्यज्य निपेतुर्धरणीतले&#xA;028a कार्ष्णिश्चापि मुदा युक्तः प्रगृहीतशरासनः&#xA;028c नृत्यन्निव रथोपस्थे तद्रक्षः समुपाद्रवत्&#xA;029a ततः स राक्षसः क्रुद्धः सम्प्राप्यैवार्जुनिं रणे&#xA;029c नातिदूरे स्थितस्तस्य द्रावयामास वै चमूम्&#xA;030a सा वध्यमाना समरे पाण्डवानां महाचमूः&#xA;030c प्रत्युद्ययौ रणे रक्षो देवसेना यथा बलिम्&#xA;031a विमर्दः सुमहानासीत्तस्य सैन्यस्य मारिष&#xA;031c रक्षसा घोररूपेण वध्यमानस्य संयुगे&#xA;032a ततः शरसहस्रैस्तां पाण्डवानां महाचमूम्&#xA;032c व्यद्रावयद्रणे रक्षो दर्शयद्वै पराक्रमम्&#xA;033a सा वध्यमाना च तथा पाण्डवानामनीकिनी&#xA;033c रक्षसा घोररूपेण प्रदुद्राव रणे भयात्&#xA;034a तां प्रमृद्य ततः सेनां पद्मिनीं वारणो यथा&#xA;034c ततोऽभिदुद्राव रणे द्रौपदेयान्महाबलान्&#xA;035a ते तु क्रुद्धा महेष्वासा द्रौपदेयाः प्रहारिणः&#xA;035c राक्षसं दुद्रुवुः सर्वे ग्रहाः पञ्च यथा रविम्&#xA;036a वीर्यवद्भिस्ततस्तैस्तु पीडितो राक्षसोत्तमः&#xA;036c यथा युगक्षये घोरे चन्द्रमाः पञ्चभिर्ग्रहैः&#xA;037a प्रतिविन्ध्यस्ततो रक्षो बिभेद निशितैः शरैः&#xA;037c सर्वपारशवैस्तूर्णमकुण्ठाग्रैर्महाबलः&#xA;038a स तैर्भिन्नतनुत्राणः शुशुभे राक्षसोत्तमः&#xA;038c मरीचिभिरिवार्कस्य संस्यूतो जलदो महान्&#xA;039a विषक्तैः स शरैश्चापि तपनीयपरिच्छदैः&#xA;039c आर्श्यशृङ्गिर्बभौ राजन्दीप्तशृङ्ग इवाचलः&#xA;040a ततस्ते भ्रातरः पञ्च राक्षसेन्द्रं महाहवे&#xA;040c विव्यधुर्निशितैर्बाणैस्तपनीयविभूषितैः&#xA;041a स निर्भिन्नः शरैर्घोरैर्भुजगैः कोपितैरिव&#xA;041c अलम्बुसो भृशं राजन्नागेन्द्र इव चुक्रुधे&#xA;042a सोऽतिविद्धो महाराज मुहूर्तमथ मारिष&#xA;042c प्रविवेश तमो दीर्घं पीडितस्तैर्महारथैः&#xA;043a प्रतिलभ्य ततः सञ्ज्ञां क्रोधेन द्विगुणीकृतः&#xA;043c चिच्छेद सायकैस्तेषां ध्वजांश्चैव धनूंषि च&#xA;044a एकैकं च त्रिभिर्बाणैराजघान स्मयन्निव&#xA;044c अलम्बुसो रथोपस्थे नृत्यन्निव महारथः&#xA;045a त्वरमाणश्च सङ्क्रुद्धो हयांस्तेषां महात्मनाम्&#xA;045c जघान राक्षसः क्रुद्धः सारथींश्च महाबलः&#xA;046a बिभेद च सुसंहृष्टः पुनश्चैनान्सुसंशितैः&#xA;046c शरैर्बहुविधाकारैः शतशोऽथ सहस्रशः&#xA;047a विरथांश्च महेष्वासान्कृत्वा तत्र स राक्षसः&#xA;047c अभिदुद्राव वेगेन हन्तुकामो निशाचरः&#xA;048a तानर्दितान्रणे तेन राक्षसेन दुरात्मना&#xA;048c दृष्ट्वार्जुनसुतः सङ्ख्ये राक्षसं समुपाद्रवत्&#xA;049a तयोः समभवद्युद्धं वृत्रवासवयोरिव&#xA;049c ददृशुस्तावकाः सर्वे पाण्डवाश्च महारथाः&#xA;050a तौ समेतौ महायुद्धे क्रोधदीप्तौ परस्परम्&#xA;050c महाबलौ महाराज क्रोधसंरक्तलोचनौ&#xA;050e परस्परमवेक्षेतां कालानलसमौ युधि&#xA;051a तयोः समागमो घोरो बभूव कटुकोदयः&#xA;051c यथा देवासुरे युद्धे शक्रशम्बरयोरिव&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/097/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/097/</guid>
      <description>&lt;p&gt;001  धृतराष्ट्र उवाच&#xA;001a आर्जुनिं समरे शूरं विनिघ्नन्तं महारथम्&#xA;001c अलम्बुसः कथं युद्धे प्रत्ययुध्यत सञ्जय&#xA;002a आर्श्यशृङ्गिं कथं चापि सौभद्रः परवीरहा&#xA;002c तन्ममाचक्ष्व तत्त्वेन यथा वृत्तं स्म संयुगे&#xA;003a धनञ्जयश्च किं चक्रे मम सैन्येषु सञ्जय&#xA;003c भीमो वा बलिनां श्रेष्ठो राक्षसो वा घटोत्कचः&#xA;004a नकुलः सहदेवो वा सात्यकिर्वा महारथः&#xA;004c एतदाचक्ष्व मे सर्वं कुशलो ह्यसि सञ्जय&#xA;005  सञ्जय उवाच&#xA;005a हन्त तेऽहं प्रवक्ष्यामि सङ्ग्रामं लोमहर्षणम्&#xA;005c यथाभूद्राक्षसेन्द्रस्य सौभद्रस्य च मारिष&#xA;006a अर्जुनश्च यथा सङ्ख्ये भीमसेनश्च पाण्डवः&#xA;006c नकुलः सहदेवश्च रणे चक्रुः पराक्रमम्&#xA;007a तथैव तावकाः सर्वे भीष्मद्रोणपुरोगमाः&#xA;007c अद्भुतानि विचित्राणि चक्रुः कर्माण्यभीतवत्&#xA;008a अलम्बुसस्तु समरे अभिमन्युं महारथम्&#xA;008c विनद्य सुमहानादं तर्जयित्वा मुहुर्मुहुः&#xA;008e अभिदुद्राव वेगेन तिष्ठ तिष्ठेति चाब्रवीत्&#xA;009a सौभद्रोऽपि रणे राजन्सिंहवद्विनदन्मुहुः&#xA;009c आर्श्यशृङ्गिं महेष्वासं पितुरत्यन्तवैरिणम्&#xA;010a ततः समेयतुः सङ्ख्ये त्वरितौ नरराक्षसौ&#xA;010c रथाभ्यां रथिनां श्रेष्ठौ यथा वै देवदानवौ&#xA;010e मायावी राक्षसश्रेष्ठो दिव्यास्त्रज्ञश्च फाल्गुनिः&#xA;011a ततः कार्ष्णिर्महाराज निशितैः सायकैस्त्रिभिः&#xA;011c आर्श्यशृङ्गिं रणे विद्ध्वा पुनर्विव्याध पञ्चभिः&#xA;012a अलम्बुसोऽपि सङ्क्रुद्धः कार्ष्णिं नवभिराशुगैः&#xA;012c हृदि विव्याध वेगेन तोत्त्रैरिव महाद्विपम्&#xA;013a ततः शरसहस्रेण क्षिप्रकारी निशाचरः&#xA;013c अर्जुनस्य सुतं सङ्ख्ये पीडयामास भारत&#xA;014a अभिमन्युस्ततः क्रुद्धो नवतिं नतपर्वणाम्&#xA;014c चिक्षेप निशितान्बाणान्राक्षसस्य महोरसि&#xA;015a ते तस्य विविशुस्तूर्णं कायं निर्भिद्य मर्मणि&#xA;015c स तैर्विभिन्नसर्वाङ्गः शुशुभे राक्षसोत्तमः&#xA;015e पुष्पितैः किंशुकै राजन्संस्तीर्ण इव पर्वतः&#xA;016a स धारयञ्शरान्हेमपुङ्खानपि महाबलः&#xA;016c विबभौ राक्षसश्रेष्ठः सज्वाल इव पर्वतः&#xA;017a ततः क्रुद्धो महाराज आर्श्यशृङ्गिर्महाबलः&#xA;017c महेन्द्रप्रतिमं कार्ष्णिं छादयामास पत्रिभिः&#xA;018a तेन ते विशिखा मुक्ता यमदण्डोपमाः शिताः&#xA;018c अभिमन्युं विनिर्भिद्य प्राविशन्धरणीतलम्&#xA;019a तथैवार्जुनिनिर्मुक्ताः शराः काञ्चनभूषणाः&#xA;019c अलम्बुसं विनिर्भिद्य प्राविशन्त धरातलम्&#xA;020a सौभद्रस्तु रणे रक्षः शरैः सन्नतपर्वभिः&#xA;020c चक्रे विमुखमासाद्य मयं शक्र इवाहवे&#xA;021a विमुखं च ततो रक्षो वध्यमानं रणेऽरिणा&#xA;021c प्रादुश्चक्रे महामायां तामसीं परतापनः&#xA;022a ततस्ते तमसा सर्वे हृता ह्यासन्महीतले&#xA;022c नाभिमन्युमपश्यन्त नैव स्वान्न परान्रणे&#xA;023a अभिमन्युश्च तद्दृष्ट्वा घोररूपं महत्तमः&#xA;023c प्रादुश्चक्रेऽस्त्रमत्युग्रं भास्करं कुरुनन्दनः&#xA;024a ततः प्रकाशमभवज्जगत्सर्वं महीपते&#xA;024c तां चापि जघ्निवान्मायां राक्षसस्य दुरात्मनः&#xA;025a सङ्क्रुद्धश्च महावीर्यो राक्षसेन्द्रं नरोत्तमः&#xA;025c छादयामास समरे शरैः सन्नतपर्वभिः&#xA;026a बह्वीस्तथान्या मायाश्च प्रयुक्तास्तेन रक्षसा&#xA;026c सर्वास्त्रविदमेयात्मा वारयामास फाल्गुनिः&#xA;027a हतमायं ततो रक्षो वध्यमानं च सायकैः&#xA;027c रथं तत्रैव सन्त्यज्य प्राद्रवन्महतो भयात्&#xA;028a तस्मिन्विनिर्जिते तूर्णं कूटयोधिनि राक्षसे&#xA;028c आर्जुनिः समरे सैन्यं तावकं सम्ममर्द ह&#xA;028e मदान्धो वन्यनागेन्द्रः सपद्मां पद्मिनीमिव&#xA;029a ततः शान्तनवो भीष्मः सैन्यं दृष्ट्वाभिविद्रुतम्&#xA;029c महता रथवंशेन सौभद्रं पर्यवारयत्&#xA;030a कोष्ठकीकृत्य तं वीरं धार्तराष्ट्रा महारथाः&#xA;030c एकं सुबहवो युद्धे ततक्षुः सायकैर्दृढम्&#xA;031a स तेषां रथिनां वीरः पितुस्तुल्यपराक्रमः&#xA;031c सदृशो वासुदेवस्य विक्रमेण बलेन च&#xA;032a उभयोः सदृशं कर्म स पितुर्मातुलस्य च&#xA;032c रणे बहुविधं चक्रे सर्वशस्त्रभृतां वरः&#xA;033a ततो धनञ्जयो राजन्विनिघ्नंस्तव सैनिकान्&#xA;033c आससाद रणे भीष्मं पुत्रप्रेप्सुरमर्षणः&#xA;034a तथैव समरे राजन्पिता देवव्रतस्तव&#xA;034c आससाद रणे पार्थं स्वर्भानुरिव भास्करम्&#xA;035a ततः सरथनागाश्वाः पुत्रास्तव विशाम्पते&#xA;035c परिवव्रू रणे भीष्मं जुगुपुश्च समन्ततः&#xA;036a तथैव पाण्डवा राजन्परिवार्य धनञ्जयम्&#xA;036c रणाय महते युक्ता दंशिता भरतर्षभ&#xA;037a शारद्वतस्ततो राजन्भीष्मस्य प्रमुखे स्थितम्&#xA;037c अर्जुनं पञ्चविंशत्या सायकानां समाचिनोत्&#xA;038a प्रत्युद्गम्याथ विव्याध सात्यकिस्तं शितैः शरैः&#xA;038c पाण्डवप्रियकामार्थं शार्दूल इव कुञ्जरम्&#xA;039a गौतमोऽपि त्वरायुक्तो माधवं नवभिः शरैः&#xA;039c हृदि विव्याध सङ्क्रुद्धः कङ्कपत्रपरिच्छदैः&#xA;040a शैनेयोऽपि ततः क्रुद्धो भृशं विद्धो महारथः&#xA;040c गौतमान्तकरं घोरं समादत्त शिलीमुखम्&#xA;041a तमापतन्तं वेगेन शक्राशनिसमद्युतिम्&#xA;041c द्विधा चिच्छेद सङ्क्रुद्धो द्रौणिः परमकोपनः&#xA;042a समुत्सृज्याथ शैनेयो गौतमं रथिनां वरम्&#xA;042c अभ्यद्रवद्रणे द्रौणिं राहुः खे शशिनं यथा&#xA;043a तस्य द्रोणसुतश्चापं द्विधा चिच्छेद भारत&#xA;043c अथैनं छिन्नधन्वानं ताडयामास सायकैः&#xA;044a सोऽन्यत्कार्मुकमादाय शत्रुघ्नं भारसाधनम्&#xA;044c द्रौणिं षष्ट्या महाराज बाह्वोरुरसि चार्पयत्&#xA;045a स विद्धो व्यथितश्चैव मुहूर्तं कश्मलायुतः&#xA;045c निषसाद रथोपस्थे ध्वजयष्टिमुपाश्रितः&#xA;046a प्रतिलभ्य ततः सञ्ज्ञां द्रोणपुत्रः प्रतापवान्&#xA;046c वार्ष्णेयं समरे क्रुद्धो नाराचेन समर्दयत्&#xA;047a शैनेयं स तु निर्भिद्य प्राविशद्धरणीतलम्&#xA;047c वसन्तकाले बलवान्बिलं सर्पशिशुर्यथा&#xA;048a ततोऽपरेण भल्लेन माधवस्य ध्वजोत्तमम्&#xA;048c चिच्छेद समरे द्रौणिः सिंहनादं ननाद च&#xA;049a पुनश्चैनं शरैर्घोरैश्छादयामास भारत&#xA;049c निदाघान्ते महाराज यथा मेघो दिवाकरम्&#xA;050a सात्यकिश्च महाराज शरजालं निहत्य तत्&#xA;050c द्रौणिमभ्यपतत्तूर्णं शरजालैरनेकधा&#xA;051a तापयामास च द्रौणिं शैनेयः परवीरहा&#xA;051c विमुक्तो मेघजालेन यथैव तपनस्तथा&#xA;052a शराणां च सहस्रेण पुनरेनं समुद्यतम्&#xA;052c सात्यकिश्छादयामास ननाद च महाबलः&#xA;053a दृष्ट्वा पुत्रं तथा ग्रस्तं राहुणेव निशाकरम्&#xA;053c अभ्यद्रवत शैनेयं भारद्वाजः प्रतापवान्&#xA;054a विव्याध च पृषत्केन सुतीक्ष्णेन महामृधे&#xA;054c परीप्सन्स्वसुतं राजन्वार्ष्णेयेनाभितापितम्&#xA;055a सात्यकिस्तु रणे जित्वा गुरुपुत्रं महारथम्&#xA;055c द्रोणं विव्याध विंशत्या सर्वपारशवैः शरैः&#xA;056a तदन्तरममेयात्मा कौन्तेयः श्वेतवाहनः&#xA;056c अभ्यद्रवद्रणे क्रुद्धो द्रोणं प्रति महारथः&#xA;057a ततो द्रोणश्च पार्थश्च समेयातां महामृधे&#xA;057c यथा बुधश्च शुक्रश्च महाराज नभस्तले&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/098/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/098/</guid>
      <description>&lt;p&gt;001  धृतराष्ट्र उवाच&#xA;001a कथं द्रोणो महेष्वासः पाण्डवश्च धनञ्जयः&#xA;001c समीयतू रणे शूरौ तन्ममाचक्ष्व सञ्जय&#xA;002a प्रियो हि पाण्डवो नित्यं भारद्वाजस्य धीमतः&#xA;002c आचार्यश्च रणे नित्यं प्रियः पार्थस्य सञ्जय&#xA;003a तावुभौ रथिनौ सङ्ख्ये दृप्तौ सिंहाविवोत्कटौ&#xA;003c कथं समीयतुर्युद्धे भारद्वाजधनञ्जयौ&#xA;004  सञ्जय उवाच&#xA;004a न द्रोणः समरे पार्थं जानीते प्रियमात्मनः&#xA;004c क्षत्रधर्मं पुरस्कृत्य पार्थो वा गुरुमाहवे&#xA;005a न क्षत्रिया रणे राजन्वर्जयन्ति परस्परम्&#xA;005c निर्मर्यादं हि युध्यन्ते पितृभिर्भ्रातृभिः सह&#xA;006a रणे भारत पार्थेन द्रोणो विद्धस्त्रिभिः शरैः&#xA;006c नाचिन्तयत तान्बाणान्पार्थचापच्युतान्युधि&#xA;007a शरवृष्ट्या पुनः पार्थश्छादयामास तं रणे&#xA;007c प्रजज्वाल च रोषेण गहनेऽग्निरिवोत्थितः&#xA;008a ततोऽर्जुनं रणे द्रोणः शरैः सन्नतपर्वभिः&#xA;008c वारयामास राजेन्द्र नचिरादिव भारत&#xA;009a ततो दुर्योधनो राजा सुशर्माणमचोदयत्&#xA;009c द्रोणस्य समरे राजन्पार्ष्णिग्रहणकारणात्&#xA;010a त्रिगर्तराडपि क्रुद्धो भृशमायम्य कार्मुकम्&#xA;010c छादयामास समरे पार्थं बाणैरयोमुखैः&#xA;011a ताभ्यां मुक्ताः शरा राजन्नन्तरिक्षे विरेजिरे&#xA;011c हंसा इव महाराज शरत्काले नभस्तले&#xA;012a ते शराः प्राप्य कौन्तेयं समस्ता विविशुः प्रभो&#xA;012c फलभारनतं यद्वत्स्वादुवृक्षं विहङ्गमाः&#xA;013a अर्जुनस्तु रणे नादं विनद्य रथिनां वरः&#xA;013c त्रिगर्तराजं समरे सपुत्रं विव्यधे शरैः&#xA;014a ते वध्यमानाः पार्थेन कालेनेव युगक्षये&#xA;014c पार्थमेवाभ्यवर्तन्त मरणे कृतनिश्चयाः&#xA;014e मुमुचुः शरवृष्टिं च पाण्डवस्य रथं प्रति&#xA;015a शरवृष्टिं ततस्तां तु शरवर्षेण पाण्डवः&#xA;015c प्रतिजग्राह राजेन्द्र तोयवृष्टिमिवाचलः&#xA;016a तत्राद्भुतमपश्याम बीभत्सोर्हस्तलाघवम्&#xA;016c विमुक्तां बहुभिः शूरैः शस्त्रवृष्टिं दुरासदाम्&#xA;017a यदेको वारयामास मारुतोऽभ्रगणानिव&#xA;017c कर्मणा तेन पार्थस्य तुतुषुर्देवदानवाः&#xA;018a अथ क्रुद्धो रणे पार्थस्त्रिगर्तान्प्रति भारत&#xA;018c मुमोचास्त्रं महाराज वायव्यं पृतनामुखे&#xA;019a प्रादुरासीत्ततो वायुः क्षोभयाणो नभस्तलम्&#xA;019c पातयन्वै तरुगणान्विनिघ्नंश्चैव सैनिकान्&#xA;020a ततो द्रोणोऽभिवीक्ष्यैव वायव्यास्त्रं सुदारुणम्&#xA;020c शैलमन्यन्महाराज घोरमस्त्रं मुमोच ह&#xA;021a द्रोणेन युधि निर्मुक्ते तस्मिन्नस्त्रे महामृधे&#xA;021c प्रशशाम ततो वायुः प्रसन्नाश्चाभवन्दिशः&#xA;022a ततः पाण्डुसुतो वीरस्त्रिगर्तस्य रथव्रजान्&#xA;022c निरुत्साहान्रणे चक्रे विमुखान्विपराक्रमान्&#xA;023a ततो दुर्योधनो राजा कृपश्च रथिनां वरः&#xA;023c अश्वत्थामा ततः शल्यः काम्बोजश्च सुदक्षिणः&#xA;024a विन्दानुविन्दावावन्त्यौ बाह्लिकश्च सबाह्लिकः&#xA;024c महता रथवंशेन पार्थस्यावारयन्दिशः&#xA;025a तथैव भगदत्तश्च श्रुतायुश्च महाबलः&#xA;025c गजानीकेन भीमस्य ताववारयतां दिशः&#xA;026a भूरिश्रवाः शलश्चैव सौबलश्च विशाम्पते&#xA;026c शरौघैर्विविधैस्तूर्णं माद्रीपुत्राववारयन्&#xA;027a भीष्मस्तु सहितः सर्वैर्धार्तराष्ट्रस्य सैनिकैः&#xA;027c युधिष्ठिरं समासाद्य सर्वतः पर्यवारयत्&#xA;028a आपतन्तं गजानीकं दृष्ट्वा पार्थो वृकोदरः&#xA;028c लेलिहन्सृक्किणी वीरो मृगराडिव कानने&#xA;029a ततस्तु रथिनां श्रेष्ठो गदां गृह्य महाहवे&#xA;029c अवप्लुत्य रथात्तूर्णं तव सैन्यमभीषयत्&#xA;030a तमुद्वीक्ष्य गदाहस्तं ततस्ते गजसादिनः&#xA;030c परिवव्रू रणे यत्ता भीमसेनं समन्ततः&#xA;031a गजमध्यमनुप्राप्तः पाण्डवश्च व्यराजत&#xA;031c मेघजालस्य महतो यथा मध्यगतो रविः&#xA;032a व्यधमत्स गजानीकं गदया पाण्डवर्षभः&#xA;032c महाभ्रजालमतुलं मातरिश्वेव सन्ततम्&#xA;033a ते वध्यमाना बलिना भीमसेनेन दन्तिनः&#xA;033c आर्तनादं रणे चक्रुर्गर्जन्तो जलदा इव&#xA;034a बहुधा दारितश्चैव विषाणैस्तत्र दन्तिभिः&#xA;034c फुल्लाशोकनिभः पार्थः शुशुभे रणमूर्धनि&#xA;035a विषाणे दन्तिनं गृह्य निर्विषाणमथाकरोत्&#xA;035c विषाणेन च तेनैव कुम्भेऽभ्याहत्य दन्तिनम्&#xA;035e पातयामास समरे दण्डहस्त इवान्तकः&#xA;036a शोणिताक्तां गदां बिभ्रन्मेदोमज्जाकृतच्छविः&#xA;036c कृताङ्गदः शोणितेन रुद्रवत्प्रत्यदृश्यत&#xA;037a एवं ते वध्यमानास्तु हतशेषा महागजाः&#xA;037c प्राद्रवन्त दिशो राजन्विमृद्नन्तः स्वकं बलम्&#xA;038a द्रवद्भिस्तैर्महानागैः समन्ताद्भरतर्षभ&#xA;038c दुर्योधनबलं सर्वं पुनरासीत्पराङ्मुखम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/099/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/099/</guid>
      <description>&lt;p&gt;001  सञ्जय उवाच&#xA;001a मध्याह्ने तु महाराज सङ्ग्रामः समपद्यत&#xA;001c लोकक्षयकरो रौद्रो भीष्मस्य सह सोमकैः&#xA;002a गाङ्गेयो रथिनां श्रेष्ठः पाण्डवानामनीकिनीम्&#xA;002c व्यधमन्निशितैर्बाणैः शतशोऽथ सहस्रशः&#xA;003a सम्ममर्द च तत्सैन्यं पिता देवव्रतस्तव&#xA;003c धान्यानामिव लूनानां प्रकरं गोगणा इव&#xA;004a धृष्टद्युम्नः शिखण्डी च विराटो द्रुपदस्तथा&#xA;004c भीष्ममासाद्य समरे शरैर्जघ्नुर्महारथम्&#xA;005a धृष्टद्युम्नं ततो विद्ध्वा विराटं च त्रिभिः शरैः&#xA;005c द्रुपदस्य च नाराचं प्रेषयामास भारत&#xA;006a तेन विद्धा महेष्वासा भीष्मेणामित्रकर्शिना&#xA;006c चुक्रुधुः समरे राजन्पादस्पृष्टा इवोरगाः&#xA;007a शिखण्डी तं च विव्याध भरतानां पितामहम्&#xA;007c स्त्रीमयं मनसा ध्यात्वा नास्मै प्राहरदच्युतः&#xA;008a धृष्टद्युम्नस्तु समरे क्रोधादग्निरिव ज्वलन्&#xA;008c पितामहं त्रिभिर्बाणैर्बाह्वोरुरसि चार्पयत्&#xA;009a द्रुपदः पञ्चविंशत्या विराटो दशभिः शरैः&#xA;009c शिखण्डी पञ्चविंशत्या भीष्मं विव्याध सायकैः&#xA;010a सोऽतिविद्धो महाराज भीष्मः सङ्ख्ये महात्मभिः&#xA;010c वसन्ते पुष्पशबलो रक्ताशोक इवाबभौ&#xA;011a तान्प्रत्यविध्यद्गाङ्गेयस्त्रिभिस्त्रिभिरजिह्मगैः&#xA;011c द्रुपदस्य च भल्लेन धनुश्चिच्छेद मारिष&#xA;012a सोऽन्यत्कार्मुकमादाय भीष्मं विव्याध पञ्चभिः&#xA;012c सारथिं च त्रिभिर्बाणैः सुशितै रणमूर्धनि&#xA;013a ततो भीमो महाराज द्रौपद्याः पञ्च चात्मजाः&#xA;013c केकया भ्रातरः पञ्च सात्यकिश्चैव सात्वतः&#xA;014a अभ्यद्रवन्त गाङ्गेयं युधिष्ठिरहितेप्सया&#xA;014c रिरक्षिषन्तः पाञ्चाल्यं धृष्टद्युम्नमुखान्रणे&#xA;015a तथैव तावकाः सर्वे भीष्मरक्षार्थमुद्यताः&#xA;015c प्रत्युद्ययुः पाण्डुसेनां सहसैन्या नराधिप&#xA;016a तत्रासीत्सुमहद्युद्धं तव तेषां च सङ्कुलम्&#xA;016c नराश्वरथनागानां यमराष्ट्रविवर्धनम्&#xA;017a रथी रथिनमासाद्य प्राहिणोद्यमसादनम्&#xA;017c तथेतरान्समासाद्य नरनागाश्वसादिनः&#xA;018a अनयन्परलोकाय शरैः सन्नतपर्वभिः&#xA;018c अस्त्रैश्च विविधैर्घोरैस्तत्र तत्र विशाम्पते&#xA;019a रथाश्च रथिभिर्हीना हतसारथयस्तथा&#xA;019c विप्रद्रुताश्वाः समरे दिशो जग्मुः समन्ततः&#xA;020a मर्दमाना नरान्राजन्हयांश्च सुबहून्रणे&#xA;020c वातायमाना दृश्यन्ते गन्धर्वनगरोपमाः&#xA;021a रथिनश्च रथैर्हीना वर्मिणस्तेजसा युताः&#xA;021c कुण्डलोष्णीषिणः सर्वे निष्काङ्गदविभूषिताः&#xA;022a देवपुत्रसमा रूपे शौर्ये शक्रसमा युधि&#xA;022c ऋद्ध्या वैश्रवणं चाति नयेन च बृहस्पतिम्&#xA;023a सर्वलोकेश्वराः शूरास्तत्र तत्र विशाम्पते&#xA;023c विप्रद्रुता व्यदृश्यन्त प्राकृता इव मानवाः&#xA;024a दन्तिनश्च नरश्रेष्ठ विहीना वरसादिभिः&#xA;024c मृद्नन्तः स्वान्यनीकानि सम्पेतुः सर्वशब्दगाः&#xA;025a वर्मभिश्चामरैश्छत्रैः पताकाभिश्च मारिष&#xA;025c कक्ष्याभिरथ तोत्त्रैश्च घण्टाभिस्तोमरैस्तथा&#xA;026a विशीर्णैर्विप्रधावन्तो दृश्यन्ते स्म दिशो दश&#xA;026c नगमेघप्रतीकाशैर्जलदोदयनिस्वनैः&#xA;027a तथैव दन्तिभिर्हीनान्गजारोहान्विशाम्पते&#xA;027c प्रधावन्तोऽन्वपश्याम तव तेषाञ्च सङ्कुले&#xA;028a नानादेशसमुत्थांश्च तुरगान्हेमभूषितान्&#xA;028c वातायमानानद्राक्षं शतशोऽथ सहस्रशः&#xA;029a अश्वारोहान्हतैरश्वैर्गृहीतासीन्समन्ततः&#xA;029c द्रवमाणानपश्याम द्राव्यमाणांश्च संयुगे&#xA;030a गजो गजं समासाद्य द्रवमाणं महारणे&#xA;030c ययौ विमृद्नंस्तरसा पदातीन्वाजिनस्तथा&#xA;031a तथैव च रथान्राजन्सम्ममर्द रणे गजः&#xA;031c रथश्चैव समासाद्य पदातिं तुरगं तथा&#xA;032a व्यमृद्नात्समरे राजंस्तुरगांश्च नरान्रणे&#xA;032c एवं ते बहुधा राजन्प्रमृद्नन्तः परस्परम्&#xA;033a तस्मिन्रौद्रे तथा युद्धे वर्तमाने महाभये&#xA;033c प्रावर्तत नदी घोरा शोणितान्त्रतरङ्गिणी&#xA;034a अस्थिसञ्चयसङ्घाटा केशशैवलशाद्वला&#xA;034c रथह्रदा शरावर्ता हयमीना दुरासदा&#xA;035a शीर्षोपलसमाकीर्णा हस्तिग्राहसमाकुला&#xA;035c कवचोष्णीषफेनाढ्या धनुर्द्वीपासिकच्छपा&#xA;036a पताकाध्वजवृक्षाढ्या मर्त्यकूलापहारिणी&#xA;036c क्रव्यादसङ्घसङ्कीर्णा यमराष्ट्रविवर्धिनी&#xA;037a तां नदीं क्षत्रियाः शूरा हयनागरथप्लवैः&#xA;037c प्रतेरुर्बहवो राजन्भयं त्यक्त्वा महाहवे&#xA;038a अपोवाह रणे भीरून्कश्मलेनाभिसंवृतान्&#xA;038c यथा वैतरणी प्रेतान्प्रेतराजपुरं प्रति&#xA;039a प्राक्रोशन्क्षत्रियास्तत्र दृष्ट्वा तद्वैशसं महत्&#xA;039c दुर्योधनापराधेन क्षयं गच्छन्ति कौरवाः&#xA;040a गुणवत्सु कथं द्वेषं धार्तराष्ट्रो जनेश्वरः&#xA;040c कृतवान्पाण्डुपुत्रेषु पापात्मा लोभमोहितः&#xA;041a एवं बहुविधा वाचः श्रूयन्ते स्मात्र भारत&#xA;041c पाण्डवस्तवसंयुक्ताः पुत्राणां ते सुदारुणाः&#xA;042a ता निशम्य तदा वाचः सर्वयोधैरुदाहृताः&#xA;042c आगस्कृत्सर्वलोकस्य पुत्रो दुर्योधनस्तव&#xA;043a भीष्मं द्रोणं कृपं चैव शल्यं चोवाच भारत&#xA;043c युध्यध्वमनहङ्काराः किं चिरं कुरुथेति च&#xA;044a ततः प्रववृते युद्धं कुरूणां पाण्डवैः सह&#xA;044c अक्षद्यूतकृतं राजन्सुघोरं वैशसं तदा&#xA;045a यत्पुरा न निगृह्णीषे वार्यमाणो महात्मभिः&#xA;045c वैचित्रवीर्य तस्येदं फलं पश्य तथाविधम्&#xA;046a न हि पाण्डुसुता राजन्ससैन्याः सपदानुगाः&#xA;046c रक्षन्ति समरे प्राणान्कौरवा वा विशाम्पते&#xA;047a एतस्मात्कारणाद्घोरो वर्तते स्म जनक्षयः&#xA;047c दैवाद्वा पुरुषव्याघ्र तव चापनयान्नृप&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/100/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/100/</guid>
      <description>&lt;p&gt;001  सञ्जय उवाच&#xA;001a अर्जुनस्तु नरव्याघ्र सुशर्मप्रमुखान्नृपान्&#xA;001c अनयत्प्रेतराजस्य भवनं सायकैः शितैः&#xA;002a सुशर्मापि ततो बाणैः पार्थं विव्याध संयुगे&#xA;002c वासुदेवं च सप्तत्या पार्थं च नवभिः पुनः&#xA;003a तान्निवार्य शरौघेण शक्रसूनुर्महारथः&#xA;003c सुशर्मणो रणे योधान्प्राहिणोद्यमसादनम्&#xA;004a ते वध्यमानाः पार्थेन कालेनेव युगक्षये&#xA;004c व्यद्रवन्त रणे राजन्भये जाते महारथाः&#xA;005a उत्सृज्य तुरगान्केचिद्रथान्केचिच्च मारिष&#xA;005c गजानन्ये समुत्सृज्य प्राद्रवन्त दिशो दश&#xA;006a अपरे तुद्यमानास्तु वाजिनागरथा रणात्&#xA;006c त्वरया परया युक्ताः प्राद्रवन्त विशाम्पते&#xA;007a पादाताश्चापि शस्त्राणि समुत्सृज्य महारणे&#xA;007c निरपेक्षा व्यधावन्त तेन तेन स्म भारत&#xA;008a वार्यमाणाः स्म बहुशस्त्रैगर्तेन सुशर्मणा&#xA;008c तथान्यैः पार्थिवश्रेष्ठैर्न व्यतिष्ठन्त संयुगे&#xA;009a तद्बलं प्रद्रुतं दृष्ट्वा पुत्रो दुर्योधनस्तव&#xA;009c पुरस्कृत्य रणे भीष्मं सर्वसैन्यपुरस्कृतम्&#xA;010a सर्वोद्योगेन महता धनञ्जयमुपाद्रवत्&#xA;010c त्रिगर्ताधिपतेरर्थे जीवितस्य विशाम्पते&#xA;011a स एकः समरे तस्थौ किरन्बहुविधाञ्शरान्&#xA;011c भ्रातृभिः सहितः सर्वैः शेषा विप्रद्रुता नराः&#xA;012a तथैव पण्डवा राजन्सर्वोद्योगेन दंशिताः&#xA;012c प्रययुः फल्गुनार्थाय यत्र भीष्मो व्यवस्थितः&#xA;013a जानन्तोऽपि रणे शौर्यं घोरं गाण्डीवधन्वनः&#xA;013c हाहाकारकृतोत्साहा भीष्मं जग्मुः समन्ततः&#xA;014a ततस्तालध्वजः शूरः पाण्डवानामनीकिनीम्&#xA;014c छादयामास समरे शरैः सन्नतपर्वभिः&#xA;015a एकीभूतास्ततः सर्वे कुरवः पाण्डवैः सह&#xA;015c अयुध्यन्त महाराज मध्यं प्राप्ते दिवाकरे&#xA;016a सात्यकिः कृतवर्माणं विद्ध्वा पञ्चभिरायसैः&#xA;016c अतिष्ठदाहवे शूरः किरन्बाणान्सहस्रशः&#xA;017a तथैव द्रुपदो राजा द्रोणं विद्ध्वा शितैः शरैः&#xA;017c पुनर्विव्याध सप्तत्या सारथिं चास्य सप्तभिः&#xA;018a भीमसेनस्तु राजानं बाह्लिकं प्रपितामहम्&#xA;018c विद्ध्वानदन्महानादं शार्दूल इव कानने&#xA;019a आर्जुनिश्चित्रसेनेन विद्धो बहुभिराशुगैः&#xA;019c चित्रसेनं त्रिभिर्बाणैर्विव्याध हृदये भृशम्&#xA;020a समागतौ तौ तु रणे महामात्रौ व्यरोचताम्&#xA;020c यथा दिवि महाघोरौ राजन्बुधशनैश्चरौ&#xA;021a तस्याश्वांश्चतुरो हत्वा सूतञ्च नवभिः शरैः&#xA;021c ननाद बलवन्नादं सौभद्रः परवीरहा&#xA;022a हताश्वात्तु रथात्तूर्णमवप्लुत्य महारथः&#xA;022c आरुरोह रथं तूर्णं दुर्मुखस्य विशाम्पते&#xA;023a द्रोणश्च द्रुपदं विद्ध्वा शरैः सन्नतपर्वभिः&#xA;023c सारथिं चास्य विव्याध त्वरमाणः पराक्रमी&#xA;024a पीड्यमानस्ततो राजा द्रुपदो वाहिनीमुखे&#xA;024c अपायाज्जवनैरश्वैः पूर्ववैरमनुस्मरन्&#xA;025a भीमसेनस्तु राजानं मुहूर्तादिव बाह्लिकम्&#xA;025c व्यश्वसूतरथं चक्रे सर्वसैन्यस्य पश्यतः&#xA;026a ससम्भ्रमो महाराज संशयं परमं गतः&#xA;026c अवप्लुत्य ततो वाहाद्बाह्लिकः पुरुषोत्तमः&#xA;026e आरुरोह रथं तूर्णं लक्ष्मणस्य महारथः&#xA;027a सात्यकिः कृतवर्माणं वारयित्वा महारथः&#xA;027c शरैर्बहुविधै राजन्नाससाद पितामहम्&#xA;028a स विद्ध्वा भारतं षष्ट्या निशितैर्लोमवाहिभिः&#xA;028c ननर्तेव रथोपस्थे विधुन्वानो महद्धनुः&#xA;029a तस्यायसीं महाशक्तिं चिक्षेपाथ पितामहः&#xA;029c हेमचित्रां महावेगां नागकन्योपमां शुभाम्&#xA;030a तामापतन्तीं सहसा मृत्युकल्पां सुतेजनाम्&#xA;030c ध्वंसयामास वार्ष्णेयो लाघवेन महायशाः&#xA;031a अनासाद्य तु वार्ष्णेयं शक्तिः परमदारुणा&#xA;031c न्यपतद्धरणीपृष्ठे महोल्केव गतप्रभा&#xA;032a वार्ष्णेयस्तु ततो राजन्स्वां शक्तिं घोरदर्शनाम्&#xA;032c वेगवद्गृह्य चिक्षेप पितामहरथं प्रति&#xA;033a वार्ष्णेयभुजवेगेन प्रणुन्ना सा महाहवे&#xA;033c अभिदुद्राव वेगेन कालरात्रिर्यथा नरम्&#xA;034a तामापतन्तीं सहसा द्विधा चिच्छेद भारत&#xA;034c क्षुरप्राभ्यां सुतीक्ष्णाभ्यां सान्वकीर्यत भूतले&#xA;035a छित्त्वा तु शक्तिं गाङ्गेयः सात्यकिं नवभिः शरैः&#xA;035c आजघानोरसि क्रुद्धः प्रहसञ्शत्रुकर्शनः&#xA;036a ततः सरथनागाश्वाः पाण्डवाः पाण्डुपूर्वज&#xA;036c परिवव्रू रणे भीष्मं माधवत्राणकारणात्&#xA;037a ततः प्रववृते युद्धं तुमुलं लोमहर्षणम्&#xA;037c पाण्डवानां कुरूणां च समरे विजयैषिणाम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/101/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/101/</guid>
      <description>&lt;p&gt;001  सञ्जय उवाच&#xA;001a दृष्ट्वा भीष्मं रणे क्रुद्धं पाण्डवैरभिसंवृतम्&#xA;001c यथा मेघैर्महाराज तपान्ते दिवि भास्करम्&#xA;002a दुर्योधनो महाराज दुःशासनमभाषत&#xA;002c एष शूरो महेष्वासो भीष्मः शत्रुनिषूदनः&#xA;003a छादितः पाण्डवैः शूरैः समन्ताद्भरतर्षभ&#xA;003c तस्य कार्यं त्वया वीर रक्षणं सुमहात्मनः&#xA;004a रक्ष्यमाणो हि समरे भीष्मोऽस्माकं पितामहः&#xA;004c निहन्यात्समरे यत्तान्पाञ्चालान्पाण्डवैः सह&#xA;005a तत्र कार्यमहं मन्ये भीष्मस्यैवाभिरक्षणम्&#xA;005c गोप्ता ह्येष महेष्वासो भीष्मोऽस्माकं पितामहः&#xA;006a स भवान्सर्वसैन्येन परिवार्य पितामहम्&#xA;006c समरे दुष्करं कर्म कुर्वाणं परिरक्षतु&#xA;007a एवमुक्तस्तु समरे पुत्रो दुःशासनस्तव&#xA;007c परिवार्य स्थितो भीष्मं सैन्येन महता वृतः&#xA;008a ततः शतसहस्रेण हयानां सुबलात्मजः&#xA;008c विमलप्रासहस्तानामृष्टितोमरधारिणाम्&#xA;009a दर्पितानां सुवेगानां बलस्थानां पताकिनाम्&#xA;009c शिक्षितैर्युद्धकुशलैरुपेतानां नरोत्तमैः&#xA;010a नकुलं सहदेवं च धर्मराजं च पाण्डवम्&#xA;010c न्यवारयन्नरश्रेष्ठं परिवार्य समन्ततः&#xA;011a ततो दुर्योधनो राजा शूराणां हयसादिनाम्&#xA;011c अयुतं प्रेषयामास पाण्डवानां निवारणे&#xA;012a तैः प्रविष्टैर्महावेगैर्गरुत्मद्भिरिवाहवे&#xA;012c खुराहता धरा राजंश्चकम्पे च ननाद च&#xA;013a खुरशब्दश्च सुमहान्वाजिनां शुश्रुवे तदा&#xA;013c महावंशवनस्येव दह्यमानस्य पर्वते&#xA;014a उत्पतद्भिश्च तैस्तत्र समुद्धूतं महद्रजः&#xA;014c दिवाकरपथं प्राप्य छादयामास भास्करम्&#xA;015a वेगवद्भिर्हयैस्तैस्तु क्षोभितं पाण्डवं बलम्&#xA;015c निपतद्भिर्महावेगैर्हंसैरिव महत्सरः&#xA;015e हेषतां चैव शब्देन न प्राज्ञायत किञ्चन&#xA;016a ततो युधिष्ठिरो राजा माद्रीपुत्रौ च पाण्डवौ&#xA;016c प्रत्यघ्नंस्तरसा वेगं समरे हयसादिनाम्&#xA;017a उद्वृत्तस्य महाराज प्रावृट्कालेन पूर्यतः&#xA;017c पौर्णमास्यामम्बुवेगं यथा वेला महोदधेः&#xA;018a ततस्ते रथिनो राजञ्शरैः सन्नतपर्वभिः&#xA;018c न्यकृन्तन्नुत्तमाङ्गानि कायेभ्यो हयसादिनाम्&#xA;019a ते निपेतुर्महाराज निहता दृढधन्विभिः&#xA;019c नागैरिव महानागा यथा स्युर्गिरिगह्वरे&#xA;020a तेऽपि प्रासैः सुनिशितैः शरैः सन्नतपर्वभिः&#xA;020c न्यकृन्तन्नुत्तमाङ्गानि विचरन्तो दिशो दश&#xA;021a अत्यासन्ना हयारोहा ऋष्टिभिर्भरतर्षभ&#xA;021c अच्छिनन्नुत्तमाङ्गानि फलानीव महाद्रुमात्&#xA;022a ससादिनो हया राजंस्तत्र तत्र निषूदिताः&#xA;022c पतिताः पात्यमानाश्च शतशोऽथ सहस्रशः&#xA;023a वध्यमाना हयास्ते तु प्राद्रवन्त भयार्दिताः&#xA;023c यथा सिंहान्समासाद्य मृगाः प्राणपरायणाः&#xA;024a पाण्डवास्तु महाराज जित्वा शत्रून्महाहवे&#xA;024c दध्मुः शङ्खांश्च भेरीश्च ताडयामासुराहवे&#xA;025a ततो दुर्योधनो दृष्ट्वा दीनं सैन्यमवस्थितम्&#xA;025c अब्रवीद्भरतश्रेष्ठ मद्रराजमिदं वचः&#xA;026a एष पाण्डुसुतो ज्येष्ठो जित्वा मातुल मामकान्&#xA;026c पश्यतां नो महाबाहो सेनां द्रावयते बली&#xA;027a तं वारय महाबाहो वेलेव मकरालयम्&#xA;027c त्वं हि संश्रूयसेऽत्यर्थमसह्यबलविक्रमः&#xA;028a पुत्रस्य तव तद्वाक्यं श्रुत्वा शल्यः प्रतापवान्&#xA;028c प्रययौ रथवंशेन यत्र राजा युधिष्ठिरः&#xA;029a तदापतद्वै सहसा शल्यस्य सुमहद्बलम्&#xA;029c महौघवेगं समरे वारयामास पाण्डवः&#xA;030a मद्रराजं च समरे धर्मराजो महारथः&#xA;030c दशभिः सायकैस्तूर्णमाजघान स्तनान्तरे&#xA;030e नकुलः सहदेवश्च त्रिभिस्त्रिभिरजिह्मगैः&#xA;031a मद्रराजोऽपि तान्सर्वानाजघान त्रिभिस्त्रिभिः&#xA;031c युधिष्ठिरं पुनः षष्ट्या विव्याध निशितैः शरैः&#xA;031e माद्रीपुत्रौ च संरब्धौ द्वाभ्यां द्वाभ्यामताडयत्&#xA;032a ततो भीमो महाबाहुर्दृष्ट्वा राजानमाहवे&#xA;032c मद्रराजवशं प्राप्तं मृत्योरास्यगतं यथा&#xA;032e अभ्यद्रवत सङ्ग्रामे युधिष्ठिरममित्रजित्&#xA;033a ततो युद्धं महाघोरं प्रावर्तत सुदारुणम्&#xA;033c अपरां दिशमास्थाय द्योतमाने दिवाकरे&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/102/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/102/</guid>
      <description>&lt;p&gt;001  सञ्जय उवाच&#xA;001a ततः पिता तव क्रुद्धो निशितैः सायकोत्तमैः&#xA;001c आजघान रणे पार्थान्सहसेनान्समन्ततः&#xA;002a भीमं द्वादशभिर्विद्ध्वा सात्यकिं नवभिः शरैः&#xA;002c नकुलं च त्रिभिर्बाणैः सहदेवं च सप्तभिः&#xA;003a युधिष्ठिरं द्वादशभिर्बाह्वोरुरसि चार्पयत्&#xA;003c धृष्टद्युम्नं ततो विद्ध्वा विननाद महाबलः&#xA;004a तं द्वादशार्धैर्नकुलो माधवश्च त्रिभिः शरैः&#xA;004c धृष्टद्युम्नश्च सप्तत्या भीमसेनश्च पञ्चभिः&#xA;004e युधिष्ठिरो द्वादशभिः प्रत्यविध्यत्पितामहम्&#xA;005a द्रोणस्तु सात्यकिं विद्ध्वा भीमसेनमविध्यत&#xA;005c एकैकं पञ्चभिर्बाणैर्यमदण्डोपमैः शितैः&#xA;006a तौ च तं प्रत्यविध्येतां त्रिभिस्त्रिभिरजिह्मगैः&#xA;006c तोत्त्रैरिव महानागं द्रोणं ब्राह्मणपुङ्गवम्&#xA;007a सौवीराः कितवाः प्राच्याः प्रतीच्योदीच्यमालवाः&#xA;007c अभीषाहाः शूरसेनाः शिबयोऽथ वसातयः&#xA;007e सङ्ग्रामे नाजहुर्भीष्मं वध्यमानाः शितैः शरैः&#xA;008a तथैवान्ये वध्यमानाः पाण्डवेयैर्महात्मभिः&#xA;008c पाण्डवानभ्यवर्तन्त विविधायुधपाणयः&#xA;008e तथैव पाण्डवा राजन्परिवव्रुः पितामहम्&#xA;009a स समन्तात्परिवृतो रथौघैरपराजितः&#xA;009c गहनेऽग्निरिवोत्सृष्टः प्रजज्वाल दहन्परान्&#xA;010a रथाग्न्यगारश्चापार्चिरसिशक्तिगदेन्धनः&#xA;010c शरस्फुलिङ्गो भीष्माग्निर्ददाह क्षत्रियर्षभान्&#xA;011a सुवर्णपुङ्खैरिषुभिर्गार्ध्रपक्षैः सुतेजनैः&#xA;011c कर्णिनालीकनाराचैश्छादयामास तद्बलम्&#xA;012a अपातयद्ध्वजांश्चैव रथिनश्च शितैः शरैः&#xA;012c मुण्डतालवनानीव चकार स रथव्रजान्&#xA;013a निर्मनुष्यान्रथान्राजन्गजानश्वांश्च संयुगे&#xA;013c अकरोत्स महाबाहुः सर्वशस्त्रभृतां वरः&#xA;014a तस्य ज्यातलनिर्घोषं विस्फूर्जितमिवाशनेः&#xA;014c निशम्य सर्वभूतानि समकम्पन्त भारत&#xA;015a अमोघा ह्यपतन्बाणाः पितुस्ते भरतर्षभ&#xA;015c नासज्जन्त तनुत्रेषु भीष्मचापच्युताः शराः&#xA;016a हतवीरान्रथान्राजन्संयुक्ताञ्जवनैर्हयैः&#xA;016c अपश्याम महाराज ह्रियमाणान्रणाजिरे&#xA;017a चेदिकाशिकरूषाणां सहस्राणि चतुर्दश&#xA;017c महारथाः समाख्याताः कुलपुत्रास्तनुत्यजः&#xA;017e अपरावर्तिनः सर्वे सुवर्णविकृतध्वजाः&#xA;018a सङ्ग्रामे भीष्ममासाद्य व्यादितास्यमिवान्तकम्&#xA;018c निमग्नाः परलोकाय सवाजिरथकुञ्जराः&#xA;019a भग्नाक्षोपस्करान्कांश्चिद्भग्नचक्रांश्च सर्वशः&#xA;019c अपश्याम रथान्राजञ्शतशोऽथ सहस्रशः&#xA;020a सवरूथै रथैर्भग्नै रथिभिश्च निपातितैः&#xA;020c शरैः सुकवचैश्छिन्नैः पट्टिशैश्च विशाम्पते&#xA;021a गदाभिर्मुसलैश्चैव निस्त्रिंशैश्च शिलीमुखैः&#xA;021c अनुकर्षैरुपासङ्गैश्चक्रैर्भग्नैश्च मारिष&#xA;022a बाहुभिः कार्मुकैः खड्गैः शिरोभिश्च सकुण्डलैः&#xA;022c तलत्रैरङ्गुलित्रैश्च ध्वजैश्च विनिपातितैः&#xA;022e चापैश्च बहुधा छिन्नैः समास्तीर्यत मेदिनी&#xA;023a हतारोहा गजा राजन्हयाश्च हतसादिनः&#xA;023c परिपेतुर्द्रुतं तत्र शतशोऽथ सहस्रशः&#xA;024a यतमानाश्च ते वीरा द्रवमाणान्महारथान्&#xA;024c नाशक्नुवन्वारयितुं भीष्मबाणप्रपीडितान्&#xA;025a महेन्द्रसमवीर्येण वध्यमाना महाचमूः&#xA;025c अभज्यत महाराज न च द्वौ सह धावतः&#xA;026a आविद्धरथनागाश्वं पतितध्वजकूबरम्&#xA;026c अनीकं पाण्डुपुत्राणां हाहाभूतमचेतनम्&#xA;027a जघानात्र पिता पुत्रं पुत्रश्च पितरं तथा&#xA;027c प्रियं सखायं चाक्रन्दे सखा दैवबलात्कृतः&#xA;028a विमुच्य कवचानन्ये पाण्डुपुत्रस्य सैनिकाः&#xA;028c प्रकीर्य केशान्धावन्तः प्रत्यदृश्यन्त भारत&#xA;029a तद्गोकुलमिवोद्भ्रान्तमुद्भ्रान्तरथकुञ्जरम्&#xA;029c ददृशे पाण्डुपुत्रस्य सैन्यमार्तस्वरं तदा&#xA;030a प्रभज्यमानं सैन्यं तु दृष्ट्वा यादवनन्दनः&#xA;030c उवाच पार्थं बीभत्सुं निगृह्य रथमुत्तमम्&#xA;031a अयं स कालः सम्प्राप्तः पार्थ यः काङ्क्षितस्तव&#xA;031c प्रहरास्मै नरव्याघ्र न चेन्मोहात्प्रमुह्यसे&#xA;032a यत्पुरा कथितं वीर त्वया राज्ञां समागमे&#xA;032c विराटनगरे पार्थ सञ्जयस्य समीपतः&#xA;033a भीष्मद्रोणमुखान्सर्वान्धार्तराष्ट्रस्य सैनिकान्&#xA;033c सानुबन्धान्हनिष्यामि ये मां योत्स्यन्ति संयुगे&#xA;034a इति तत्कुरु कौन्तेय सत्यं वाक्यमरिन्दम&#xA;034c क्षत्रधर्ममनुस्मृत्य युध्यस्व भरतर्षभ&#xA;035a इत्युक्तो वासुदेवेन तिर्यग्दृष्टिरधोमुखः&#xA;035c अकाम इव बीभत्सुरिदं वचनमब्रवीत्&#xA;036a अवध्यानां वधं कृत्वा राज्यं वा नरकोत्तरम्&#xA;036c दुःखानि वनवासे वा किं नु मे सुकृतं भवेत्&#xA;037a चोदयाश्वान्यतो भीष्मः करिष्ये वचनं तव&#xA;037c पातयिष्यामि दुर्धर्षं वृद्धं कुरुपितामहम्&#xA;038a ततोऽश्वान्रजतप्रख्यांश्चोदयामास माधवः&#xA;038c यतो भीष्मस्ततो राजन्दुष्प्रेक्ष्यो रश्मिवानिव&#xA;039a ततस्तत्पुनरावृत्तं युधिष्ठिरबलं महत्&#xA;039c दृष्ट्वा पार्थं महाबाहुं भीष्मायोद्यन्तमाहवे&#xA;040a ततो भीष्मः कुरुश्रेष्ठः सिंहवद्विनदन्मुहुः&#xA;040c धनञ्जयरथं शीघ्रं शरवर्षैरवाकिरत्&#xA;041a क्षणेन स रथस्तस्य सहयः सहसारथिः&#xA;041c शरवर्षेण महता न प्राज्ञायत किञ्चन&#xA;042a वासुदेवस्त्वसम्भ्रान्तो धैर्यमास्थाय सात्वतः&#xA;042c चोदयामास तानश्वान्वितुन्नान्भीष्मसायकैः&#xA;043a ततः पार्थो धनुर्गृह्य दिव्यं जलदनिस्वनम्&#xA;043c पातयामास भीष्मस्य धनुश्छित्त्वा शितैः शरैः&#xA;044a स च्छिन्नधन्वा कौरव्यः पुनरन्यन्महद्धनुः&#xA;044c निमेषान्तरमात्रेण सज्यं चक्रे पिता तव&#xA;045a विचकर्ष ततो दोर्भ्यां धनुर्जलदनिस्वनम्&#xA;045c अथास्य तदपि क्रुद्धश्चिच्छेद धनुरर्जुनः&#xA;046a तस्य तत्पूजयामास लाघवं शन्तनोः सुतः&#xA;046c साधु पार्थ महाबाहो साधु कुन्तीसुतेति च&#xA;047a समाभाष्यैनमपरं प्रगृह्य रुचिरं धनुः&#xA;047c मुमोच समरे भीष्मः शरान्पार्थरथं प्रति&#xA;048a अदर्शयद्वासुदेवो हययाने परं बलम्&#xA;048c मोघान्कुर्वञ्शरांस्तस्य मण्डलानि विदर्शयन्&#xA;049a शुशुभाते नरव्याघ्रौ भीष्मपार्थौ शरक्षतौ&#xA;049c गोवृषाविव संरब्धौ विषाणोल्लिखिताङ्कितौ&#xA;050a वासुदेवस्तु सम्प्रेक्ष्य पार्थस्य मृदुयुद्धताम्&#xA;050c भीष्मं च शरवर्षाणि सृजन्तमनिशं युधि&#xA;051a प्रतपन्तमिवादित्यं मध्यमासाद्य सेनयोः&#xA;051c वरान्वरान्विनिघ्नन्तं पाण्डुपुत्रस्य सैनिकान्&#xA;052a युगान्तमिव कुर्वाणं भीष्मं यौधिष्ठिरे बले&#xA;052c नामृष्यत महाबाहुर्माधवः परवीरहा&#xA;053a उत्सृज्य रजतप्रख्यान्हयान्पार्थस्य मारिष&#xA;053c क्रुद्धो नाम महायोगी प्रचस्कन्द महारथात्&#xA;053e अभिदुद्राव भीष्मं स भुजप्रहरणो बली&#xA;054a प्रतोदपाणिस्तेजस्वी सिंहवद्विनदन्मुहुः&#xA;054c दारयन्निव पद्भ्यां स जगतीं जगतीश्वरः&#xA;055a क्रोधताम्रेक्षणः कृष्णो जिघांसुरमितद्युतिः&#xA;055c ग्रसन्निव च चेतांसि तावकानां महाहवे&#xA;056a दृष्ट्वा माधवमाक्रन्दे भीष्मायोद्यन्तमाहवे&#xA;056c हतो भीष्मो हतो भीष्म इति तत्र स्म सैनिकाः&#xA;056e क्रोशन्तः प्राद्रवन्सर्वे वासुदेवभयान्नराः&#xA;057a पीतकौशेयसंवीतो मणिश्यामो जनार्दनः&#xA;057c शुशुभे विद्रवन्भीष्मं विद्युन्माली यथाम्बुदः&#xA;058a स सिंह इव मातङ्गं यूथर्षभ इवर्षभम्&#xA;058c अभिदुद्राव तेजस्वी विनदन्यादवर्षभः&#xA;059a तमापतन्तं सम्प्रेक्ष्य पुण्डरीकाक्षमाहवे&#xA;059c असम्भ्रमं रणे भीष्मो विचकर्ष महद्धनुः&#xA;059e उवाच चैनं गोविन्दमसम्भ्रान्तेन चेतसा&#xA;060a एह्येहि पुण्डरीकाक्ष देवदेव नमोऽस्तु ते&#xA;060c मामद्य सात्वतश्रेष्ठ पातयस्व महाहवे&#xA;061a त्वया हि देव सङ्ग्रामे हतस्यापि ममानघ&#xA;061c श्रेय एव परं कृष्ण लोकेऽमुष्मिन्निहैव च&#xA;061e सम्भावितोऽस्मि गोविन्द त्रैलोक्येनाद्य संयुगे&#xA;062a अन्वगेव ततः पार्थस्तमनुद्रुत्य केशवम्&#xA;062c निजग्राह महाबाहुर्बाहुभ्यां परिगृह्य वै&#xA;063a निगृह्यमाणः पार्थेन कृष्णो राजीवलोचनः&#xA;063c जगाम चैनमादाय वेगेन पुरुषोत्तमः&#xA;064a पार्थस्तु विष्टभ्य बलाच्चरणौ परवीरहा&#xA;064c निजघ्राह हृषीकेशं कथञ्चिद्दशमे पदे&#xA;065a तत एनमुवाचार्तः क्रोधपर्याकुलेक्षणम्&#xA;065c निःश्वसन्तं यथा नागमर्जुनः परवीरहा&#xA;066a निवर्तस्व महाबाहो नानृतं कर्तुमर्हसि&#xA;066c यत्त्वया कथितं पूर्वं न योत्स्यामीति केशव&#xA;067a मिथ्यावादीति लोकस्त्वां कथयिष्यति माधव&#xA;067c ममैष भारः सर्वो हि हनिष्यामि यतव्रतम्&#xA;068a शपे माधव सख्येन सत्येन सुकृतेन च&#xA;068c अन्तं यथा गमिष्यामि शत्रूणां शत्रुकर्शन&#xA;069a अद्यैव पश्य दुर्धर्षं पात्यमानं महाव्रतम्&#xA;069c तारापतिमिवापूर्णमन्तकाले यदृच्छया&#xA;070a माधवस्तु वचः श्रुत्वा फल्गुनस्य महात्मनः&#xA;070c नकिञ्चिदुक्त्वा सक्रोध आरुरोह रथं पुनः&#xA;071a तौ रथस्थौ नरव्याघ्रौ भीष्मः शान्तनवः पुनः&#xA;071c ववर्ष शरवर्षेण मेघो वृष्ट्या यथाचलौ&#xA;072a प्राणांश्चादत्त योधानां पिता देवव्रतस्तव&#xA;072c गभस्तिभिरिवादित्यस्तेजांसि शिशिरात्यये&#xA;073a यथा कुरूणां सैन्यानि बभञ्ज युधि पाण्डवः&#xA;073c तथा पाण्डवसैन्यानि बभञ्ज युधि ते पिता&#xA;074a हतविद्रुतसैन्यास्तु निरुत्साहा विचेतसः&#xA;074c निरीक्षितुं न शेकुस्ते भीष्ममप्रतिमं रणे&#xA;074e मध्यं गतमिवादित्यं प्रतपन्तं स्वतेजसा&#xA;075a ते वध्यमाना भीष्मेण कालेनेव युगक्षये&#xA;075c वीक्षां चक्रुर्महाराज पाण्डवा भयपीडिताः&#xA;076a त्रातारं नाध्यगच्छन्त गावः पङ्कगता इव&#xA;076c पिपीलिका इव क्षुण्णा दुर्बला बलिना रणे&#xA;077a महारथं भारत दुष्प्रधर्षं; शरौघिणं प्रतपन्तं नरेन्द्रान्&#xA;077c भीष्मं न शेकुः प्रतिवीक्षितुं ते; शरार्चिषं सूर्यमिवातपन्तम्&#xA;078a विमृद्नतस्तस्य तु पाण्डुसेना;मस्तं जगामाथ सहस्ररश्मिः&#xA;078c ततो बलानां श्रमकर्शितानां; मनोऽवहारं प्रति सम्बभूव&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/103/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/103/</guid>
      <description>&lt;p&gt;001  सञ्जय उवाच&#xA;001a युध्यतामेव तेषां तु भास्करेऽस्तमुपागते&#xA;001c सन्ध्या समभवद्घोरा नापश्याम ततो रणम्&#xA;002a ततो युधिष्ठिरो राजा सन्ध्यां सन्दृश्य भारत&#xA;002c वध्यमानं बलं चापि भीष्मेणामित्रघातिना&#xA;003a मुक्तशस्त्रं परावृत्तं पलायनपरायणम्&#xA;003c भीष्मं च युधि संरब्धमनुयान्तं महारथान्&#xA;004a सोमकांश्च जितान्दृष्ट्वा निरुत्साहान्महारथान्&#xA;004c चिन्तयित्वा चिरं ध्यात्वा अवहारमरोचयत्&#xA;005a ततोऽवहारं सैन्यानां चक्रे राजा युधिष्ठिरः&#xA;005c तथैव तव सैन्यानामवहारो ह्यभूत्तदा&#xA;006a ततोऽवहारं सैन्यानां कृत्वा तत्र महारथाः&#xA;006c न्यविशन्त कुरुश्रेष्ठ सङ्ग्रामे क्षतविक्षताः&#xA;007a भीष्मस्य समरे कर्म चिन्तयानास्तु पाण्डवाः&#xA;007c नालभन्त तदा शान्तिं भृशं भीष्मेण पीडिताः&#xA;008a भीष्मोऽपि समरे जित्वा पाण्डवान्सह सृञ्जयैः&#xA;008c पूज्यमानस्तव सुतैर्वन्द्यमानश्च भारत&#xA;009a न्यविशत्कुरुभिः सार्धं हृष्टरूपैः समन्ततः&#xA;009c ततो रात्रिः समभवत्सर्वभूतप्रमोहिनी&#xA;010a तस्मिन्रात्रिमुखे घोरे पाण्डवा वृष्णिभिः सह&#xA;010c सृञ्जयाश्च दुराधर्षा मन्त्राय समुपाविशन्&#xA;011a आत्मनिःश्रेयसं सर्वे प्राप्तकालं महाबलाः&#xA;011c मन्त्रयामासुरव्यग्रा मन्त्रनिश्चयकोविदाः&#xA;012a ततो युधिष्ठिरो राजा मन्त्रयित्वा चिरं नृप&#xA;012c वासुदेवं समुद्वीक्ष्य वाक्यमेतदुवाच ह&#xA;013a पश्य कृष्ण महात्मानं भीष्मं भीमपराक्रमम्&#xA;013c गजं नलवनानीव विमृद्नन्तं बलं मम&#xA;014a न चैवैनं महात्मानमुत्सहामो निरीक्षितुम्&#xA;014c लेलिह्यमानं सैन्येषु प्रवृद्धमिव पावकम्&#xA;015a यथा घोरो महानागस्तक्षको वै विषोल्बणः&#xA;015c तथा भीष्मो रणे कृष्ण तीक्ष्णशस्त्रः प्रतापवान्&#xA;016a गृहीतचापः समरे विमुञ्चंश्च शिताञ्शरान्&#xA;016c शक्यो जेतुं यमः क्रुद्धो वज्रपाणिश्च देवराट्&#xA;017a वरुणः पाशभृद्वापि सगदो वा धनेश्वरः&#xA;017c न तु भीष्मः सुसङ्क्रुद्धः शक्यो जेतुं महाहवे&#xA;018a सोऽहमेवं गते कृष्ण निमग्नः शोकसागरे&#xA;018c आत्मनो बुद्धिदौर्बल्याद्भीष्ममासाद्य संयुगे&#xA;019a वनं यास्यामि दुर्धर्ष श्रेयो मे तत्र वै गतम्&#xA;019c न युद्धं रोचये कृष्ण हन्ति भीष्मो हि नः सदा&#xA;020a यथा प्रज्वलितं वह्निं पतङ्गः समभिद्रवन्&#xA;020c एकतो मृत्युमभ्येति तथाहं भीष्ममीयिवान्&#xA;021a क्षयं नीतोऽस्मि वार्ष्णेय राज्यहेतोः पराक्रमी&#xA;021c भ्रातरश्चैव मे शूराः सायकैर्भृशपीडिताः&#xA;022a मत्कृते भ्रातृसौहार्दाद्राज्यात्प्रभ्रंशनं गताः&#xA;022c परिक्लिष्टा तथा कृष्णा मत्कृते मधुसूदन&#xA;023a जीवितं बहु मन्येऽहं जीवितं ह्यद्य दुर्लभम्&#xA;023c जीवितस्याद्य शेषेण चरिष्ये धर्ममुत्तमम्&#xA;024a यदि तेऽहमनुग्राह्यो भ्रातृभिः सह केशव&#xA;024c स्वधर्मस्याविरोधेन तदुदाहर केशव&#xA;025a एतच्छ्रुत्वा वचस्तस्य कारुण्याद्बहुविस्तरम्&#xA;025c प्रत्युवाच ततः कृष्णः सान्त्वयानो युधिष्ठिरम्&#xA;026a धर्मपुत्र विषादं त्वं मा कृथाः सत्यसङ्गर&#xA;026c यस्य ते भ्रातरः शूरा दुर्जयाः शत्रुसूदनाः&#xA;027a अर्जुनो भीमसेनश्च वाय्वग्निसमतेजसौ&#xA;027c माद्रीपुत्रौ च विक्रान्तौ त्रिदशानामिवेश्वरौ&#xA;028a मां वा नियुङ्क्ष्व सौहार्दाद्योत्स्ये भीष्मेण पाण्डव&#xA;028c त्वत्प्रयुक्तो ह्यहं राजन्किं न कुर्यां महाहवे&#xA;029a हनिष्यामि रणे भीष्ममाहूय पुरुषर्षभम्&#xA;029c पश्यतां धार्तराष्ट्राणां यदि नेच्छति फल्गुनः&#xA;030a यदि भीष्मे हते राजञ्जयं पश्यसि पाण्डव&#xA;030c हन्तास्म्येकरथेनाद्य कुरुवृद्धं पितामहम्&#xA;031a पश्य मे विक्रमं राजन्महेन्द्रस्येव संयुगे&#xA;031c विमुञ्चन्तं महास्त्राणि पातयिष्यामि तं रथात्&#xA;032a यः शत्रुः पाण्डुपुत्राणां मच्छत्रुः स न संशयः&#xA;032c मदर्था भवदर्था ये ये मदीयास्तवैव ते&#xA;033a तव भ्राता मम सखा सम्बन्धी शिष्य एव च&#xA;033c मांसान्युत्कृत्य वै दद्यामर्जुनार्थे महीपते&#xA;034a एष चापि नरव्याघ्रो मत्कृते जीवितं त्यजेत्&#xA;034c एष नः समयस्तात तारयेम परस्परम्&#xA;034e स मां नियुङ्क्ष्व राजेन्द्र यावद्द्वीपो भवाम्यहम्&#xA;035a प्रतिज्ञातमुपप्लव्ये यत्तत्पार्थेन पूर्वतः&#xA;035c घातयिष्यामि गाङ्गेयमित्युलूकस्य सन्निधौ&#xA;036a परिरक्ष्यं च मम तद्वचः पार्थस्य धीमतः&#xA;036c अनुज्ञातं तु पार्थेन मया कार्यं न संशयः&#xA;037a अथ वा फल्गुनस्यैष भारः परिमितो रणे&#xA;037c निहनिष्यति सङ्ग्रामे भीष्मं परपुरञ्जयम्&#xA;038a अशक्यमपि कुर्याद्धि रणे पार्थः समुद्यतः&#xA;038c त्रिदशान्वा समुद्युक्तान्सहितान्दैत्यदानवैः&#xA;038e निहन्यादर्जुनः सङ्ख्ये किमु भीष्मं नराधिप&#xA;039a विपरीतो महावीर्यो गतसत्त्वोऽल्पजीवितः&#xA;039c भीष्मः शान्तनवो नूनं कर्तव्यं नावबुध्यते&#xA;040  युधिष्ठिर उवाच&#xA;040a एवमेतन्महाबाहो यथा वदसि माधव&#xA;040c सर्वे ह्येते न पर्याप्तास्तव वेगनिवारणे&#xA;041a नियतं समवाप्स्यामि सर्वमेव यथेप्सितम्&#xA;041c यस्य मे पुरुषव्याघ्र भवान्नाथो महाबलः&#xA;042a सेन्द्रानपि रणे देवाञ्जयेयं जयतां वर&#xA;042c त्वया नाथेन गोविन्द किमु भीष्मं महाहवे&#xA;043a न तु त्वामनृतं कर्तुमुत्सहे स्वार्थगौरवात्&#xA;043c अयुध्यमानः साहाय्यं यथोक्तं कुरु माधव&#xA;044a समयस्तु कृतः कश्चिद्भीष्मेण मम माधव&#xA;044c मन्त्रयिष्ये तवार्थाय न तु योत्स्ये कथञ्चन&#xA;044e दुर्योधनार्थे योत्स्यामि सत्यमेतदिति प्रभो&#xA;045a स हि राज्यस्य मे दाता मन्त्रस्यैव च माधव&#xA;045c तस्माद्देवव्रतं भूयो वधोपायार्थमात्मनः&#xA;045e भवता सहिताः सर्वे पृच्छामो मधुसूदन&#xA;046a तद्वयं सहिता गत्वा भीष्ममाशु नरोत्तमम्&#xA;046c रुचिते तव वार्ष्णेय मन्त्रं पृच्छाम कौरवम्&#xA;047a स वक्ष्यति हितं वाक्यं तथ्यं चैव जनार्दन&#xA;047c यथा स वक्ष्यते कृष्ण तथा कर्तास्मि संयुगे&#xA;048a स नो जयस्य दाता च मन्त्रस्य च धृतव्रतः&#xA;048c बालाः पित्रा विहीनाश्च तेन संवर्धिता वयम्&#xA;049a तं चेत्पितामहं वृद्धं हन्तुमिच्छामि माधव&#xA;049c पितुः पितरमिष्टं वै धिगस्तु क्षत्रजीविकाम्&#xA;050  सञ्जय उवाच&#xA;050a ततोऽब्रवीन्महाराज वार्ष्णेयः कुरुनन्दनम्&#xA;050c रोचते मे महाबाहो सततं तव भाषितम्&#xA;051a देवव्रतः कृती भीष्मः प्रेक्षितेनापि निर्दहेत्&#xA;051c गम्यतां स वधोपायं प्रष्टुं सागरगासुतः&#xA;051e वक्तुमर्हति सत्यं स त्वया पृष्टो विशेषतः&#xA;052a ते वयं तत्र गच्छामः प्रष्टुं कुरुपितामहम्&#xA;052c प्रणम्य शिरसा चैनं मन्त्रं पृच्छाम माधव&#xA;052e स नो दास्यति यं मन्त्रं तेन योत्स्यामहे परान्&#xA;053a एवं सम्मन्त्र्य वै वीराः पाण्डवाः पाण्डुपूर्वज&#xA;053c जग्मुस्ते सहिताः सर्वे वासुदेवश्च वीर्यवान्&#xA;053e विमुक्तशस्त्रकवचा भीष्मस्य सदनं प्रति&#xA;054a प्रविश्य च तदा भीष्मं शिरोभिः प्रतिपेदिरे&#xA;054c पूजयन्तो महाराज पाण्डवा भरतर्षभ&#xA;054e प्रणम्य शिरसा चैनं भीष्मं शरणमन्वयुः&#xA;055a तानुवाच महाबाहुर्भीष्मः कुरुपितामहः&#xA;055c स्वागतं तव वार्ष्णेय स्वागतं ते धनञ्जय&#xA;055e स्वागतं धर्मपुत्राय भीमाय यमयोस्तथा&#xA;056a किं कार्यं वः करोम्यद्य युष्मत्प्रीतिविवर्धनम्&#xA;056c सर्वात्मना च कर्तास्मि यद्यपि स्यात्सुदुष्करम्&#xA;057a तथा ब्रुवाणं गाङ्गेयं प्रीतियुक्तं पुनः पुनः&#xA;057c उवाच वाक्यं दीनात्मा धर्मपुत्रो युधिष्ठिरः&#xA;058a कथं जयेम धर्मज्ञ कथं राज्यं लभेमहि&#xA;058c प्रजानां सङ्क्षयो न स्यात्कथं तन्मे वदाभिभो&#xA;059a भवान्हि नो वधोपायं ब्रवीतु स्वयमात्मनः&#xA;059c भवन्तं समरे राजन्विषहेम कथं वयम्&#xA;060a न हि ते सूक्ष्ममप्यस्ति रन्ध्रं कुरुपितामह&#xA;060c मण्डलेनैव धनुषा सदा दृश्योऽसि संयुगे&#xA;061a नाददानं सन्दधानं विकर्षन्तं धनुर्न च&#xA;061c पश्यामस्त्वा महाबाहो रथे सूर्यमिव स्थितम्&#xA;062a नराश्वरथनागानां हन्तारं परवीरहन्&#xA;062c क इवोत्सहते हन्तुं त्वां पुमान्भरतर्षभ&#xA;063a वर्षता शरवर्षाणि महान्ति पुरुषोत्तम&#xA;063c क्षयं नीता हि पृतना भवता महती मम&#xA;064a यथा युधि जयेयं त्वां यथा राज्यं भवेन्मम&#xA;064c भवेत्सैन्यस्य वा शान्तिस्तन्मे ब्रूहि पितामह&#xA;065a ततोऽब्रवीच्छान्तनवः पाण्डवान्पाण्डुपूर्वज&#xA;065c न कथञ्चन कौन्तेय मयि जीवति संयुगे&#xA;065e युष्मासु दृश्यते वृद्धिः सत्यमेतद्ब्रवीमि वः&#xA;066a निर्जिते मयि युद्धे तु ध्रुवं जेष्यथ कौरवान्&#xA;066c क्षिप्रं मयि प्रहरत यदीच्छथ रणे जयम्&#xA;066e अनुजानामि वः पार्थाः प्रहरध्वं यथासुखम्&#xA;067a एवं हि सुकृतं मन्ये भवतां विदितो ह्यहम्&#xA;067c हते मयि हतं सर्वं तस्मादेवं विधीयताम्&#xA;068  युधिष्ठिर उवाच&#xA;068a ब्रूहि तस्मादुपायं नो यथा युद्धे जयेमहि&#xA;068c भवन्तं समरे क्रुद्धं दण्डपाणिमिवान्तकम्&#xA;069a शक्यो वज्रधरो जेतुं वरुणोऽथ यमस्तथा&#xA;069c न भवान्समरे शक्यः सेन्द्रैरपि सुरासुरैः&#xA;070  भीष्म उवाच&#xA;070a सत्यमेतन्महाबाहो यथा वदसि पाण्डव&#xA;070c नाहं शक्यो रणे जेतुं सेन्द्रैरपि सुरासुरैः&#xA;071a आत्तशस्त्रो रणे यत्तो गृहीतवरकार्मुकः&#xA;071c न्यस्तशस्त्रं तु मां राजन्हन्युर्युधि महारथाः&#xA;072a निक्षिप्तशस्त्रे पतिते विमुक्तकवचध्वजे&#xA;072c द्रवमाणे च भीते च तवास्मीति च वादिनि&#xA;073a स्त्रियां स्त्रीनामधेये च विकले चैकपुत्रके&#xA;073c अप्रसूते च दुष्प्रेक्ष्ये न युद्धं रोचते मम&#xA;074a इमं च शृणु मे पार्थ सङ्कल्पं पूर्वचिन्तितम्&#xA;074c अमङ्गल्यध्वजं दृष्ट्वा न युध्येयं कथञ्चन&#xA;075a य एष द्रौपदो राजंस्तव सैन्ये महारथः&#xA;075c शिखण्डी समराकाङ्क्षी शूरश्च समितिञ्जयः&#xA;076a यथाभवच्च स्त्री पूर्वं पश्चात्पुंस्त्वमुपागतः&#xA;076c जानन्ति च भवन्तोऽपि सर्वमेतद्यथातथम्&#xA;077a अर्जुनः समरे शूरः पुरस्कृत्य शिखण्डिनम्&#xA;077c मामेव विशिखैस्तूर्णमभिद्रवतु दंशितः&#xA;078a अमङ्गल्यध्वजे तस्मिन्स्त्रीपूर्वे च विशेषतः&#xA;078c न प्रहर्तुमभीप्सामि गृहीतेषुं कथञ्चन&#xA;079a तदन्तरं समासाद्य पाण्डवो मां धनञ्जयः&#xA;079c शरैर्घातयतु क्षिप्रं समन्ताद्भरतर्षभ&#xA;080a न तं पश्यामि लोकेषु यो मां हन्यात्समुद्यतम्&#xA;080c ऋते कृष्णान्महाभागात्पाण्डवाद्वा धनञ्जयात्&#xA;081a एष तस्मात्पुरोधाय कञ्चिदन्यं ममाग्रतः&#xA;081c मां पातयतु बीभत्सुरेवं ते विजयो भवेत्&#xA;082a एतत्कुरुष्व कौन्तेय यथोक्तं वचनं मम&#xA;082c ततो जेष्यसि सङ्ग्रामे धार्तराष्ट्रान्समागतान्&#xA;083  सञ्जय उवाच&#xA;083a तेऽनुज्ञातास्ततः पार्था जग्मुः स्वशिबिरं प्रति&#xA;083c अभिवाद्य महात्मानं भीष्मं कुरुपितामहम्&#xA;084a तथोक्तवति गाङ्गेये परलोकाय दीक्षिते&#xA;084c अर्जुनो दुःखसन्तप्तः सव्रीडमिदमब्रवीत्&#xA;085a गुरुणा कुलवृद्धेन कृतप्रज्ञेन धीमता&#xA;085c पितामहेन सङ्ग्रामे कथं योत्स्यामि माधव&#xA;086a क्रीडता हि मया बाल्ये वासुदेव महामनाः&#xA;086c पांसुरूषितगात्रेण महात्मा परुषीकृतः&#xA;087a यस्याहमधिरुह्याङ्कं बालः किल गदाग्रज&#xA;087c तातेत्यवोचं पितरं पितुः पाण्डोर्महात्मनः&#xA;088a नाहं तातस्तव पितुस्तातोऽस्मि तव भारत&#xA;088c इति मामब्रवीद्बाल्ये यः स वध्यः कथं मया&#xA;089a कामं वध्यतु मे सैन्यं नाहं योत्स्ये महात्मना&#xA;089c जयो वास्तु वधो वा मे कथं वा कृष्ण मन्यसे&#xA;090  श्रीकृष्ण उवाच&#xA;090a प्रतिज्ञाय वधं जिष्णो पुरा भीष्मस्य संयुगे&#xA;090c क्षत्रधर्मे स्थितः पार्थ कथं नैनं हनिष्यसि&#xA;091a पातयैनं रथात्पार्थ वज्राहतमिव द्रुमम्&#xA;091c नाहत्वा युधि गाङ्गेयं विजयस्ते भविष्यति&#xA;092a दिष्टमेतत्पुरा देवैर्भविष्यत्यवशस्य ते&#xA;092c हन्ता भीष्मस्य पूर्वेन्द्र इति तन्न तदन्यथा&#xA;093a न हि भीष्मं दुराधर्षं व्यात्ताननमिवान्तकम्&#xA;093c त्वदन्यः शक्नुयाद्धन्तुमपि वज्रधरः स्वयम्&#xA;094a जहि भीष्मं महाबाहो शृणु चेदं वचो मम&#xA;094c यथोवाच पुरा शक्रं महाबुद्धिर्बृहस्पतिः&#xA;095a ज्यायांसमपि चेच्छक्र गुणैरपि समन्वितम्&#xA;095c आततायिनमामन्त्र्य हन्याद्घातकमागतम्&#xA;096a शाश्वतोऽयं स्थितो धर्मः क्षत्रियाणां धनञ्जय&#xA;096c योद्धव्यं रक्षितव्यं च यष्टव्यं चानसूयुभिः&#xA;097  अर्जुन उवाच&#xA;097a शिखण्डी निधनं कृष्ण भीष्मस्य भविता ध्रुवम्&#xA;097c दृष्ट्वैव हि सदा भीष्मः पाञ्चाल्यं विनिवर्तते&#xA;098a ते वयं प्रमुखे तस्य स्थापयित्वा शिखण्डिनम्&#xA;098c गाङ्गेयं पातयिष्याम उपायेनेति मे मतिः&#xA;099a अहमन्यान्महेष्वासान्वारयिष्यामि सायकैः&#xA;099c शिखण्ड्यपि युधां श्रेष्ठो भीष्ममेवाभियास्यतु&#xA;100a श्रुतं ते कुरुमुख्यस्य नाहं हन्यां शिखण्डिनम्&#xA;100c कन्या ह्येषा पुरा जाता पुरुषः समपद्यत&#xA;101  सञ्जय उवाच&#xA;101a इत्येवं निश्चयं कृत्वा पाण्डवाः सहमाधवाः&#xA;101c शयनानि यथास्वानि भेजिरे पुरुषर्षभाः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/104/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/104/</guid>
      <description>&lt;p&gt;001  धृतराष्ट्र उवाच&#xA;001a कथं शिखण्डी गाङ्गेयमभ्यवर्तत संयुगे&#xA;001c पाण्डवाश्च तथा भीष्मं तन्ममाचक्ष्व सञ्जय&#xA;002  सञ्जय उवाच&#xA;002a ततः प्रभाते विमले सूर्यस्योदयनं प्रति&#xA;002c वाद्यमानासु भेरीषु मृदङ्गेष्वानकेषु च&#xA;003a ध्मायत्सु दधिवर्णेषु जलजेषु समन्ततः&#xA;003c शिखण्डिनं पुरस्कृत्य निर्याताः पाण्डवा युधि&#xA;004a कृत्वा व्यूहं महाराज सर्वशत्रुनिबर्हणम्&#xA;004c शिखण्डी सर्वसैन्यानामग्र आसीद्विशाम्पते&#xA;005a चक्ररक्षौ ततस्तस्य भीमसेनधनञ्जयौ&#xA;005c पृष्ठतो द्रौपदेयाश्च सौभद्रश्चैव वीर्यवान्&#xA;006a सात्यकिश्चेकितानश्च तेषां गोप्ता महारथः&#xA;006c धृष्टद्युम्नस्ततः पश्चात्पाञ्चालैरभिरक्षितः&#xA;007a ततो युधिष्ठिरो राजा यमाभ्यां सहितः प्रभुः&#xA;007c प्रययौ सिंहनादेन नादयन्भरतर्षभ&#xA;008a विराटस्तु ततः पश्चात्स्वेन सैन्येन संवृतः&#xA;008c द्रुपदश्च महाराज ततः पश्चादुपाद्रवत्&#xA;009a केकया भ्रातरः पञ्च धृष्टकेतुश्च वीर्यवान्&#xA;009c जघनं पालयामास पाण्डुसैन्यस्य भारत&#xA;010a एवं व्यूह्य महत्सैन्यं पाण्डवास्तव वाहिनीम्&#xA;010c अभ्यद्रवन्त सङ्ग्रामे त्यक्त्वा जीवितमात्मनः&#xA;011a तथैव कुरवो राजन्भीष्मं कृत्वा महाबलम्&#xA;011c अग्रतः सर्वसैन्यानां प्रययुः पाण्डवान्प्रति&#xA;012a पुत्रैस्तव दुराधर्षै रक्षितः सुमहाबलैः&#xA;012c ततो द्रोणो महेष्वासः पुत्रश्चास्य महारथः&#xA;013a भगदत्तस्ततः पश्चाद्गजानीकेन संवृतः&#xA;013c कृपश्च कृतवर्मा च भगदत्तमनुव्रतौ&#xA;014a काम्बोजराजो बलवांस्ततः पश्चात्सुदक्षिणः&#xA;014c मागधश्च जयत्सेनः सौबलश्च बृहद्बलः&#xA;015a तथेतरे महेष्वासाः सुशर्मप्रमुखा नृपाः&#xA;015c जघनं पालयामासुस्तव सैन्यस्य भारत&#xA;016a दिवसे दिवसे प्राप्ते भीष्मः शान्तनवो युधि&#xA;016c आसुरानकरोद्व्यूहान्पैशाचानथ राक्षसान्&#xA;017a ततः प्रववृते युद्धं तव तेषां च भारत&#xA;017c अन्योन्यं निघ्नतां राजन्यमराष्ट्रविवर्धनम्&#xA;018a अर्जुनप्रमुखाः पार्थाः पुरस्कृत्य शिखण्डिनम्&#xA;018c भीष्मं युद्धेऽभ्यवर्तन्त किरन्तो विविधाञ्शरान्&#xA;019a तत्र भारत भीमेन पीडितास्तावकाः शरैः&#xA;019c रुधिरौघपरिक्लिन्नाः परलोकं ययुस्तदा&#xA;020a नकुलः सहदेवश्च सात्यकिश्च महारथः&#xA;020c तव सैन्यं समासाद्य पीडयामासुरोजसा&#xA;021a ते वध्यमानाः समरे तावका भरतर्षभ&#xA;021c नाशक्नुवन्वारयितुं पाण्डवानां महद्बलम्&#xA;022a ततस्तु तावकं सैन्यं वध्यमानं समन्ततः&#xA;022c सम्प्राद्रवद्दिशो राजन्काल्यमानं महारथैः&#xA;023a त्रातारं नाध्यगच्छन्त तावका भरतर्षभ&#xA;023c वध्यमानाः शितैर्बाणैः पाण्डवैः सहसृञ्जयैः&#xA;024  धृतराष्ट्र उवाच&#xA;024a पीड्यमानं बलं पार्थैर्दृष्ट्वा भीष्मः पराक्रमी&#xA;024c यदकार्षीद्रणे क्रुद्धस्तन्ममाचक्ष्व सञ्जय&#xA;025a कथं वा पाण्डवान्युद्धे प्रत्युद्यातः परन्तपः&#xA;025c विनिघ्नन्सोमकान्वीरांस्तन्ममाचक्ष्व सञ्जय&#xA;026  सञ्जय उवाच&#xA;026a आचक्षे ते महाराज यदकार्षीत्पितामहः&#xA;026c पीडिते तव पुत्रस्य सैन्ये पाण्डवसृञ्जयैः&#xA;027a प्रहृष्टमनसः शूराः पाण्डवाः पाण्डुपूर्वज&#xA;027c अभ्यवर्तन्त निघ्नन्तस्तव पुत्रस्य वाहिनीम्&#xA;028a तं विनाशं मनुष्येन्द्र नरवारणवाजिनाम्&#xA;028c नामृष्यत तदा भीष्मः सैन्यघातं रणे परैः&#xA;029a स पाण्डवान्महेष्वासः पाञ्चालांश्च ससृञ्जयान्&#xA;029c अभ्यद्रवत दुर्धर्षस्त्यक्त्वा जीवितमात्मनः&#xA;030a स पाण्डवानां प्रवरान्पञ्च राजन्महारथान्&#xA;030c आत्तशस्त्रान्रणे यत्तान्वारयामास सायकैः&#xA;030e नाराचैर्वत्सदन्तैश्च शितैरञ्जलिकैस्तथा&#xA;031a निजघ्ने समरे क्रुद्धो हस्त्यश्वममितं बहु&#xA;031c रथिनोऽपातयद्राजन्रथेभ्यः पुरुषर्षभः&#xA;032a सादिनश्चाश्वपृष्ठेभ्यः पदातींश्च समागतान्&#xA;032c गजारोहान्गजेभ्यश्च परेषां विदधद्भयम्&#xA;033a तमेकं समरे भीष्मं त्वरमाणं महारथम्&#xA;033c पाण्डवाः समवर्तन्त वज्रपाणिमिवासुराः&#xA;034a शक्राशनिसमस्पर्शान्विमुञ्चन्निशिताञ्शरान्&#xA;034c दिक्ष्वदृश्यत सर्वासु घोरं सन्धारयन्वपुः&#xA;035a मण्डलीकृतमेवास्य नित्यं धनुरदृश्यत&#xA;035c सङ्ग्रामे युध्यमानस्य शक्रचापनिभं महत्&#xA;036a तद्दृष्ट्वा समरे कर्म तव पुत्रा विशाम्पते&#xA;036c विस्मयं परमं प्राप्ताः पितामहमपूजयन्&#xA;037a पार्था विमनसो भूत्वा प्रैक्षन्त पितरं तव&#xA;037c युध्यमानं रणे शूरं विप्रचित्तिमिवामराः&#xA;037e न चैनं वारयामासुर्व्यात्ताननमिवान्तकम्&#xA;038a दशमेऽहनि सम्प्राप्ते रथानीकं शिखण्डिनः&#xA;038c अदहन्निशितैर्बाणैः कृष्णवर्त्मेव काननम्&#xA;039a तं शिखण्डी त्रिभिर्बाणैरभ्यविध्यत्स्तनान्तरे&#xA;039c आशीविषमिव क्रुद्धं कालसृष्टमिवान्तकम्&#xA;040a स तेनातिभृशं विद्धः प्रेक्ष्य भीष्मः शिखण्डिनम्&#xA;040c अनिच्छन्नपि सङ्क्रुद्धः प्रहसन्निदमब्रवीत्&#xA;041a काममभ्यस वा मा वा न त्वां योत्स्ये कथञ्चन&#xA;041c यैव हि त्वं कृता धात्रा सैव हि त्वं शिखण्डिनी&#xA;042a तस्य तद्वचनं श्रुत्वा शिखण्डी क्रोधमूर्छितः&#xA;042c उवाच भीष्मं समरे सृक्किणी परिलेलिहन्&#xA;043a जानामि त्वां महाबाहो क्षत्रियाणां क्षयङ्करम्&#xA;043c मया श्रुतं च ते युद्धं जामदग्न्येन वै सह&#xA;044a दिव्यश्च ते प्रभावोऽयं स मया बहुशः श्रुतः&#xA;044c जानन्नपि प्रभावं ते योत्स्येऽद्याहं त्वया सह&#xA;045a पाण्डवानां प्रियं कुर्वन्नात्मनश्च नरोत्तम&#xA;045c अद्य त्वा योधयिष्यामि रणे पुरुषसत्तम&#xA;046a ध्रुवं च त्वा हनिष्यामि शपे सत्येन तेऽग्रतः&#xA;046c एतच्छ्रुत्वा वचो मह्यं यत्क्षमं तत्समाचर&#xA;047a काममभ्यस वा मा वा न मे जीवन्विमोक्ष्यसे&#xA;047c सुदृष्टः क्रियतां भीष्म लोकोऽयं समितिञ्जय&#xA;048a एवमुक्त्वा ततो भीष्मं पञ्चभिर्नतपर्वभिः&#xA;048c अविध्यत रणे राजन्प्रणुन्नं वाक्यसायकैः&#xA;049a तस्य तद्वचनं श्रुत्वा सव्यसाची परन्तपः&#xA;049c कालोऽयमिति सञ्चिन्त्य शिखण्डिनमचोदयत्&#xA;050a अहं त्वामनुयास्यामि परान्विद्रावयञ्शरैः&#xA;050c अभिद्रव सुसंरब्धो भीष्मं भीमपराक्रमम्&#xA;051a न हि ते संयुगे पीडां शक्तः कर्तुं महाबलः&#xA;051c तस्मादद्य महाबाहो वीर भीष्ममभिद्रव&#xA;052a अहत्वा समरे भीष्मं यदि यास्यसि मारिष&#xA;052c अवहास्योऽस्य लोकस्य भविष्यसि मया सह&#xA;053a नावहास्या यथा वीर भवेम परमाहवे&#xA;053c तथा कुरु रणे यत्नं साधयस्व पितामहम्&#xA;054a अहं ते रक्षणं युद्धे करिष्यामि परन्तप&#xA;054c वारयन्रथिनः सर्वान्साधयस्व पितामहम्&#xA;055a द्रोणं च द्रोणपुत्रं च कृपं चाथ सुयोधनम्&#xA;055c चित्रसेनं विकर्णं च सैन्धवं च जयद्रथम्&#xA;056a विन्दानुविन्दावावन्त्यौ काम्बोजं च सुदक्षिणम्&#xA;056c भगदत्तं तथा शूरं मागधं च महारथम्&#xA;057a सौमदत्तिं रणे शूरमार्श्यशृङ्गिं च राक्षसम्&#xA;057c त्रिगर्तराजं च रणे सह सर्वैर्महारथैः&#xA;057e अहमावारयिष्यामि वेलेव मकरालयम्&#xA;058a कुरूंश्च सहितान्सर्वान्ये चैषां सैनिकाः स्थिताः&#xA;058c निवारयिष्यामि रणे साधयस्व पितामहम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/105/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/105/</guid>
      <description>&lt;p&gt;001  धृतराष्ट्र उवाच&#xA;001a कथं शिखण्डी गाङ्गेयमभ्यधावत्पितामहम्&#xA;001c पाञ्चाल्यः समरे क्रुद्धो धर्मात्मानं यतव्रतम्&#xA;002a केऽरक्षन्पाण्डवानीके शिखण्डिनमुदायुधम्&#xA;002c त्वरमाणास्त्वराकाले जिगीषन्तो महारथाः&#xA;003a कथं शान्तनवो भीष्मः स तस्मिन्दशमेऽहनि&#xA;003c अयुध्यत महावीर्यः पाण्डवैः सहसृञ्जयैः&#xA;004a न मृष्यामि रणे भीष्मं प्रत्युद्यातं शिखण्डिनम्&#xA;004c कच्चिन्न रथभङ्गोऽस्य धनुर्वाशीर्यतास्यतः&#xA;005  सञ्जय उवाच&#xA;005a नाशीर्यत धनुस्तस्य रथभङ्गो न चाप्यभूत्&#xA;005c युध्यमानस्य सङ्ग्रामे भीष्मस्य भरतर्षभ&#xA;005e निघ्नतः समरे शत्रूञ्शरैः सन्नतपर्वभिः&#xA;006a अनेकशतसाहस्रास्तावकानां महारथाः&#xA;006c रथदन्तिगणा राजन्हयाश्चैव सुसज्जिताः&#xA;006e अभ्यवर्तन्त युद्धाय पुरस्कृत्य पितामहम्&#xA;007a यथाप्रतिज्ञं कौरव्य स चापि समितिञ्जयः&#xA;007c पार्थानामकरोद्भीष्मः सततं समितिक्षयम्&#xA;008a युध्यमानं महेष्वासं विनिघ्नन्तं पराञ्शरैः&#xA;008c पाञ्चालाः पाण्डवैः सार्धं सर्व एवाभ्यवारयन्&#xA;009a दशमेऽहनि सम्प्राप्ते तताप रिपुवाहिनीम्&#xA;009c कीर्यमाणां शितैर्बाणैः शतशोऽथ सहस्रशः&#xA;010a न हि भीष्मं महेष्वासं पाण्डवाः पाण्डुपूर्वज&#xA;010c अशक्नुवन्रणे जेतुं पाशहस्तमिवान्तकम्&#xA;011a अथोपायान्महाराज सव्यसाची परन्तपः&#xA;011c त्रासयन्रथिनः सर्वान्बीभत्सुरपराजितः&#xA;012a सिंहवद्विनदन्नुच्चैर्धनुर्ज्यां विक्षिपन्मुहुः&#xA;012c शरौघान्विसृजन्पार्थो व्यचरत्कालवद्रणे&#xA;013a तस्य शब्देन वित्रस्तास्तावका भरतर्षभ&#xA;013c सिंहस्येव मृगा राजन्व्यद्रवन्त महाभयात्&#xA;014a जयन्तं पाण्डवं दृष्ट्वा त्वत्सैन्यं चाभिपीडितम्&#xA;014c दुर्योधनस्ततो भीष्ममब्रवीद्भृशपीडितः&#xA;015a एष पाण्डुसुतस्तात श्वेताश्वः कृष्णसारथिः&#xA;015c दहते मामकान्सर्वान्कृष्णवर्त्मेव काननम्&#xA;016a पश्य सैन्यानि गाङ्गेय द्रवमाणानि सर्वशः&#xA;016c पाण्डवेन युधां श्रेष्ठ काल्यमानानि संयुगे&#xA;017a यथा पशुगणान्पालः सङ्कालयति कानने&#xA;017c तथेदं मामकं सैन्यं काल्यते शत्रुतापन&#xA;018a धनञ्जयशरैर्भग्नं द्रवमाणमितस्ततः&#xA;018c भीमो ह्येष दुराधर्षो विद्रावयति मे बलम्&#xA;019a सात्यकिश्चेकितानश्च माद्रीपुत्रौ च पाण्डवौ&#xA;019c अभिमन्युश्च विक्रान्तो वाहिनीं दहते मम&#xA;020a धृष्टद्युम्नस्तथा शूरो राक्षसश्च घटोत्कचः&#xA;020c व्यद्रावयेतां सहसा सैन्यं मम महाबलौ&#xA;021a वध्यमानस्य सैन्यस्य सर्वैरेतैर्महाबलैः&#xA;021c नान्यां गतिं प्रपश्यामि स्थाने युद्धे च भारत&#xA;022a ऋते त्वां पुरुषव्याघ्र देवतुल्यपराक्रम&#xA;022c पर्याप्तश्च भवान्क्षिप्रं पीडितानां गतिर्भव&#xA;023a एवमुक्तो महाराज पिता देवव्रतस्तव&#xA;023c चिन्तयित्वा मुहूर्तं तु कृत्वा निश्चयमात्मनः&#xA;023e तव सन्धारयन्पुत्रमब्रवीच्छन्तनोः सुतः&#xA;024a दुर्योधन विजानीहि स्थिरो भव विशाम्पते&#xA;024c पूर्वकालं तव मया प्रतिज्ञातं महाबल&#xA;025a हत्वा दश सहस्राणि क्षत्रियाणां महात्मनाम्&#xA;025c सङ्ग्रामाद्व्यपयातव्यमेतत्कर्म ममाह्निकम्&#xA;025e इति तत्कृतवांश्चाहं यथोक्तं भरतर्षभ&#xA;026a अद्य चापि महत्कर्म प्रकरिष्ये महाहवे&#xA;026c अहं वा निहतः शेष्ये हनिष्ये वाद्य पाण्डवान्&#xA;027a अद्य ते पुरुषव्याघ्र प्रतिमोक्ष्ये ऋणं महत्&#xA;027c भर्तृपिण्डकृतं राजन्निहतः पृतनामुखे&#xA;028a इत्युक्त्वा भरतश्रेष्ठः क्षत्रियान्प्रतपञ्शरैः&#xA;028c आससाद दुराधर्षः पाण्डवानामनीकिनीम्&#xA;029a अनीकमध्ये तिष्ठन्तं गाङ्गेयं भरतर्षभ&#xA;029c आशीविषमिव क्रुद्धं पाण्डवाः पर्यवारयन्&#xA;030a दशमेऽहनि तस्मिंस्तु दर्शयञ्शक्तिमात्मनः&#xA;030c राजञ्शतसहस्राणि सोऽवधीत्कुरुनन्दन&#xA;031a पञ्चालानां च ये श्रेष्ठा राजपुत्रा महाबलाः&#xA;031c तेषामादत्त तेजांसि जलं सूर्य इवांशुभिः&#xA;032a हत्वा दश सहस्राणि कुञ्जराणां तरस्विनाम्&#xA;032c सारोहाणां महाराज हयानां चायुतं पुनः&#xA;033a पूर्णे शतसहस्रे द्वे पदातीनां नरोत्तमः&#xA;033c प्रजज्वाल रणे भीष्मो विधूम इव पावकः&#xA;034a न चैनं पाण्डवेयानां केचिच्छेकुर्निरीक्षितुम्&#xA;034c उत्तरं मार्गमास्थाय तपन्तमिव भास्करम्&#xA;035a ते पाण्डवेयाः संरब्धा महेष्वासेन पीडिताः&#xA;035c वधायाभ्यद्रवन्भीष्मं सृञ्जयाश्च महारथाः&#xA;036a स युध्यमानो बहुभिर्भीष्मः शान्तनवस्तदा&#xA;036c अवकीर्णो महाबाहुः शैलो मेघैरिवासितैः&#xA;037a पुत्रास्तु तव गाङ्गेयं समन्तात्पर्यवारयन्&#xA;037c महत्या सेनया सार्धं ततो युद्धमवर्तत&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/106/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/106/</guid>
      <description>&lt;p&gt;001  सञ्जय उवाच&#xA;001a अर्जुनस्तु रणे राजन्दृष्ट्वा भीष्मस्य विक्रमम्&#xA;001c शिखण्डिनमथोवाच समभ्येहि पितामहम्&#xA;002a न चापि भीस्त्वया कार्या भीष्मादद्य कथञ्चन&#xA;002c अहमेनं शरैस्तीक्ष्णैः पातयिष्ये रथोत्तमात्&#xA;003a एवमुक्तस्तु पार्थेन शिखण्डी भरतर्षभ&#xA;003c अभ्यद्रवत गाङ्गेयं श्रुत्वा पार्थस्य भाषितम्&#xA;004a धृष्टद्युम्नस्तथा राजन्सौभद्रश्च महारथः&#xA;004c हृष्टावाद्रवतां भीष्मं श्रुत्वा पार्थस्य भाषितम्&#xA;005a विराटद्रुपदौ वृद्धौ कुन्तिभोजश्च दंशितः&#xA;005c अभ्यद्रवत गाङ्गेयं पुत्रस्य तव पश्यतः&#xA;006a नकुलः सहदेवश्च धर्मराजश्च वीर्यवान्&#xA;006c तथेतराणि सैन्यानि सर्वाण्येव विशाम्पते&#xA;006e समाद्रवन्त गाङ्गेयं श्रुत्वा पार्थस्य भाषितम्&#xA;007a प्रत्युद्ययुस्तावकाश्च समेतास्तान्महारथान्&#xA;007c यथाशक्ति यथोत्साहं तन्मे निगदतः शृणु&#xA;008a चित्रसेनो महाराज चेकितानं समभ्ययात्&#xA;008c भीष्मप्रेप्सुं रणे यान्तं वृषं व्याघ्रशिशुर्यथा&#xA;009a धृष्टद्युम्नं महाराज भीष्मान्तिकमुपागतम्&#xA;009c त्वरमाणो रणे यत्तं कृतवर्मा न्यवारयत्&#xA;010a भीमसेनं सुसङ्क्रुद्धं गाङ्गेयस्य वधैषिणम्&#xA;010c त्वरमाणो महाराज सौमदत्तिर्न्यवारयत्&#xA;011a तथैव नकुलं वीरं किरन्तं सायकान्बहून्&#xA;011c विकर्णो वारयामास इच्छन्भीष्मस्य जीवितम्&#xA;012a सहदेवं तथा यान्तं यत्तं भीष्मरथं प्रति&#xA;012c वारयामास सङ्क्रुद्धः कृपः शारद्वतो युधि&#xA;013a राक्षसं क्रूरकर्माणं भैमसेनिं महाबलम्&#xA;013c भीष्मस्य निधनं प्रेप्सुं दुर्मुखोऽभ्यद्रवद्बली&#xA;014a सात्यकिं समरे क्रुद्धमार्श्यशृङ्गिरवारयत्&#xA;014c अभिमन्युं महाराज यान्तं भीष्मरथं प्रति&#xA;014e सुदक्षिणो महाराज काम्बोजः प्रत्यवारयत्&#xA;015a विराटद्रुपदौ वृद्धौ समेतावरिमर्दनौ&#xA;015c अश्वत्थामा ततः क्रुद्धो वारयामास भारत&#xA;016a तथा पाण्डुसुतं ज्येष्ठं भीष्मस्य वधकाङ्क्षिणम्&#xA;016c भारद्वाजो रणे यत्तो धर्मपुत्रमवारयत्&#xA;017a अर्जुनं रभसं युद्धे पुरस्कृत्य शिखण्डिनम्&#xA;017c भीष्मप्रेप्सुं महाराज तापयन्तं दिशो दश&#xA;017e दुःशासनो महेष्वासो वारयामास संयुगे&#xA;018a अन्ये च तावका योधाः पाण्डवानां महारथान्&#xA;018c भीष्मायाभिमुखं यातान्वारयामासुराहवे&#xA;019a धृष्टद्युम्नस्तु सैन्यानि प्राक्रोशत पुनः पुनः&#xA;019c अभिद्रवत संरब्धा भीष्ममेकं महाबलम्&#xA;020a एषोऽर्जुनो रणे भीष्मं प्रयाति कुरुनन्दनः&#xA;020c अभिद्रवत मा भैष्ट भीष्मो न प्राप्स्यते हि वः&#xA;021a अर्जुनं समरे योद्धुं नोत्सहेतापि वासवः&#xA;021c किमु भीष्मो रणे वीरा गतसत्त्वोऽल्पजीवितः&#xA;022a इति सेनापतेः श्रुत्वा पाण्डवानां महारथाः&#xA;022c अभ्यद्रवन्त संहृष्टा गाङ्गेयस्य रथं प्रति&#xA;023a आगच्छतस्तान्समरे वार्योघान्प्रबलानिव&#xA;023c न्यवारयन्त संहृष्टास्तावकाः पुरुषर्षभाः&#xA;024a दुःशासनो महाराज भयं त्यक्त्वा महारथः&#xA;024c भीष्मस्य जीविताकाङ्क्षी धनञ्जयमुपाद्रवत्&#xA;025a तथैव पाण्डवाः शूरा गाङ्गेयस्य रथं प्रति&#xA;025c अभ्यद्रवन्त सङ्ग्रामे तव पुत्रान्महारथान्&#xA;026a तत्राद्भुतमपश्याम चित्ररूपं विशाम्पते&#xA;026c दुःशासनरथं प्राप्तो यत्पार्थो नात्यवर्तत&#xA;027a यथा वारयते वेला क्षुभितं वै महार्णवम्&#xA;027c तथैव पाण्डवं क्रुद्धं तव पुत्रो न्यवारयत्&#xA;028a उभौ हि रथिनां श्रेष्ठावुभौ भारत दुर्जयौ&#xA;028c उभौ चन्द्रार्कसदृशौ कान्त्या दीप्त्या च भारत&#xA;029a तौ तथा जातसंरम्भावन्योन्यवधकाङ्क्षिणौ&#xA;029c समीयतुर्महासङ्ख्ये मयशक्रौ यथा पुरा&#xA;030a दुःशासनो महाराज पाण्डवं विशिखैस्त्रिभिः&#xA;030c वासुदेवं च विंशत्या ताडयामास संयुगे&#xA;031a ततोऽर्जुनो जातमन्युर्वार्ष्णेयं वीक्ष्य पीडितम्&#xA;031c दुःशासनं शतेनाजौ नाराचानां समार्पयत्&#xA;031e ते तस्य कवचं भित्त्वा पपुः शोणितमाहवे&#xA;032a दुःशासनस्ततः क्रुद्धः पार्थं विव्याध पञ्चभिः&#xA;032c ललाटे भरतश्रेष्ठ शरैः सन्नतपर्वभिः&#xA;033a ललाटस्थैस्तु तैर्बाणैः शुशुभे पाण्डवोत्तमः&#xA;033c यथा मेरुर्महाराज शृङ्गैरत्यर्थमुच्छ्रितैः&#xA;034a सोऽतिविद्धो महेष्वासः पुत्रेण तव धन्विना&#xA;034c व्यराजत रणे पार्थः किंशुकः पुष्पवानिव&#xA;035a दुःशासनं ततः क्रुद्धः पीडयामास पाण्डवः&#xA;035c पर्वणीव सुसङ्क्रुद्धो राहुरुग्रो निशाकरम्&#xA;036a पीड्यमानो बलवता पुत्रस्तव विशाम्पते&#xA;036c विव्याध समरे पार्थं कङ्कपत्रैः शिलाशितैः&#xA;037a तस्य पार्थो धनुश्छित्त्वा त्वरमाणः पराक्रमी&#xA;037c आजघान ततः पश्चात्पुत्रं ते नवभिः शरैः&#xA;038a सोऽन्यत्कार्मुकमादाय भीष्मस्य प्रमुखे स्थितः&#xA;038c अर्जुनं पञ्चविंशत्या बाह्वोरुरसि चार्पयत्&#xA;039a तस्य क्रुद्धो महाराज पाण्डवः शत्रुकर्शनः&#xA;039c अप्रैषीद्विशिखान्घोरान्यमदण्डोपमान्बहून्&#xA;040a अप्राप्तानेव तान्बाणांश्चिच्छेद तनयस्तव&#xA;040c यतमानस्य पार्थस्य तदद्भुतमिवाभवत्&#xA;040e पार्थं च निशितैर्बाणैरविध्यत्तनयस्तव&#xA;041a ततः क्रुद्धो रणे पार्थः शरान्सन्धाय कार्मुके&#xA;041c प्रेषयामास समरे स्वर्णपुङ्खाञ्शिलाशितान्&#xA;042a न्यमज्जंस्ते महाराज तस्य काये महात्मनः&#xA;042c यथा हंसा महाराज तडागं प्राप्य भारत&#xA;043a पीडितश्चैव पुत्रस्ते पाण्डवेन महात्मना&#xA;043c हित्वा पार्थं रणे तूर्णं भीष्मस्य रथमाश्रयत्&#xA;043e अगाधे मज्जतस्तस्य द्वीपो भीष्मोऽभवत्तदा&#xA;044a प्रतिलभ्य ततः सञ्ज्ञां पुत्रस्तव विशाम्पते&#xA;044c अवारयत्ततः शूरो भूय एव पराक्रमी&#xA;045a शरैः सुनिशितैः पार्थं यथा वृत्रः पुरन्दरम्&#xA;045c निर्बिभेद महावीर्यो विव्यथे नैव चार्जुनात्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/107/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/107/</guid>
      <description>&lt;p&gt;001  सञ्जय उवाच&#xA;001a सात्यकिं दंशितं युद्धे भीष्मायाभ्युद्यतं तदा&#xA;001c आर्श्यशृङ्गिर्महेष्वासो वारयामास संयुगे&#xA;002a माधवस्तु सुसङ्क्रुद्धो राक्षसं नवभिः शरैः&#xA;002c आजघान रणे राजन्प्रहसन्निव भारत&#xA;003a तथैव राक्षसो राजन्माधवं निशितैः शरैः&#xA;003c अर्दयामास राजेन्द्र सङ्क्रुद्धः शिनिपुङ्गवम्&#xA;004a शैनेयः शरसङ्घं तु प्रेषयामास संयुगे&#xA;004c राक्षसाय सुसङ्क्रुद्धो माधवः परवीरहा&#xA;005a ततो रक्षो महाबाहुं सात्यकिं सत्यविक्रमम्&#xA;005c विव्याध विशिखैस्तीक्ष्णैः सिंहनादं ननाद च&#xA;006a माधवस्तु भृशं विद्धो राक्षसेन रणे तदा&#xA;006c धैर्यमालम्ब्य तेजस्वी जहास च ननाद च&#xA;007a भगदत्तस्ततः क्रुद्धो माधवं निशितैः शरैः&#xA;007c ताडयामास समरे तोत्त्रैरिव महागजम्&#xA;008a विहाय राक्षसं युद्धे शैनेयो रथिनां वरः&#xA;008c प्राग्ज्योतिषाय चिक्षेप शरान्सन्नतपर्वणः&#xA;009a तस्य प्राग्ज्योतिषो राजा माधवस्य महद्धनुः&#xA;009c चिच्छेद शितधारेण भल्लेन कृतहस्तवत्&#xA;010a अथान्यद्धनुरादाय वेगवत्परवीरहा&#xA;010c भगदत्तं रणे क्रुद्धो विव्याध निशितैः शरैः&#xA;011a सोऽतिविद्धो महेष्वासः सृक्किणी संलिहन्मुहुः&#xA;011c शक्तिं कनकवैडूर्यभूषितामायसीं दृढाम्&#xA;011e यमदण्डोपमां घोरां प्राहिणोत्सात्यकाय वै&#xA;012a तामापतन्तीं सहसा तस्य बाहोर्बलेरिताम्&#xA;012c सात्यकिः समरे राजंस्त्रिधा चिच्छेद सायकैः&#xA;012e सा पपात तदा भूमौ महोल्केव हतप्रभा&#xA;013a शक्तिं विनिहतां दृष्ट्वा पुत्रस्तव विशाम्पते&#xA;013c महता रथवंशेन वारयामास माधवम्&#xA;014a तथा परिवृतं दृष्ट्वा वार्ष्णेयानां महारथम्&#xA;014c दुर्योधनो भृशं हृष्टो भ्रातॄन्सर्वानुवाच ह&#xA;015a तथा कुरुत कौरव्या यथा वः सात्यको युधि&#xA;015c न जीवन्प्रतिनिर्याति महतोऽस्माद्रथव्रजात्&#xA;015e अस्मिन्हते हतं मन्ये पाण्डवानां महद्बलम्&#xA;016a तत्तथेति वचस्तस्य परिगृह्य महारथाः&#xA;016c शैनेयं योधयामासुर्भीष्मस्य प्रमुखे तदा&#xA;017a अभिमन्युं तदायान्तं भीष्मायाभ्युद्यतं मृधे&#xA;017c काम्बोजराजो बलवान्वारयामास संयुगे&#xA;018a आर्जुनिर्नृपतिं विद्ध्वा शरैः सन्नतपर्वभिः&#xA;018c पुनरेव चतुःषष्ट्या राजन्विव्याध तं नृपम्&#xA;019a सुदक्षिणस्तु समरे कार्ष्णिं विव्याध पञ्चभिः&#xA;019c सारथिं चास्य नवभिरिच्छन्भीष्मस्य जीवितम्&#xA;020a तद्युद्धमासीत्सुमहत्तयोस्तत्र पराक्रमे&#xA;020c यदभ्यधावद्गाङ्गेयं शिखण्डी शत्रुतापनः&#xA;021a विराटद्रुपदौ वृद्धौ वारयन्तौ महाचमूम्&#xA;021c भीष्मं च युधि संरब्धावाद्रवन्तौ महारथौ&#xA;022a अश्वत्थामा ततः क्रुद्धः समायाद्रथसत्तमः&#xA;022c ततः प्रववृते युद्धं तव तेषां च भारत&#xA;023a विराटो दशभिर्भल्लैराजघान परन्तप&#xA;023c यतमानं महेष्वासं द्रौणिमाहवशोभिनम्&#xA;024a द्रुपदश्च त्रिभिर्बाणैर्विव्याध निशितैस्तथा&#xA;024c गुरुपुत्रं समासाद्य भीष्मस्य पुरतः स्थितम्&#xA;025a अश्वत्थामा ततस्तौ तु विव्याध दशभिः शरैः&#xA;025c विराटद्रुपदौ वृद्धौ भीष्मं प्रति समुद्यतौ&#xA;026a तत्राद्भुतमपश्याम वृद्धयोश्चरितं महत्&#xA;026c यद्द्रौणेः सायकान्घोरान्प्रत्यवारयतां युधि&#xA;027a सहदेवं तथा यान्तं कृपः शारद्वतोऽभ्ययात्&#xA;027c यथा नागो वने नागं मत्तो मत्तमुपाद्रवत्&#xA;028a कृपश्च समरे राजन्माद्रीपुत्रं महारथम्&#xA;028c आजघान शरैस्तूर्णं सप्तत्या रुक्मभूषणैः&#xA;029a तस्य माद्रीसुतश्चापं द्विधा चिच्छेद सायकैः&#xA;029c अथैनं छिन्नधन्वानं विव्याध नवभिः शरैः&#xA;030a सोऽन्यत्कार्मुकमादाय समरे भारसाधनम्&#xA;030c माद्रीपुत्रं सुसंहृष्टो दशभिर्निशितैः शरैः&#xA;030e आजघानोरसि क्रुद्ध इच्छन्भीष्मस्य जीवितम्&#xA;031a तथैव पाण्डवो राजञ्शारद्वतममर्षणम्&#xA;031c आजघानोरसि क्रुद्धो भीष्मस्य वधकाङ्क्षया&#xA;031e तयोर्युद्धं समभवद्घोररूपं भयावहम्&#xA;032a नकुलं तु रणे क्रुद्धं विकर्णः शत्रुतापनः&#xA;032c विव्याध सायकैः षष्ट्या रक्षन्भीष्मस्य जीवितम्&#xA;033a नकुलोऽपि भृशं विद्धस्तव पुत्रेण धन्विना&#xA;033c विकर्णं सप्तसप्तत्या निर्बिभेद शिलीमुखैः&#xA;034a तत्र तौ नरशार्दूलौ भीष्महेतोः परन्तपौ&#xA;034c अन्योन्यं जघ्नतुर्वीरौ गोष्ठे गोवृषभाविव&#xA;035a घटोत्कचं रणे यत्तं निघ्नन्तं तव वाहिनीम्&#xA;035c दुर्मुखः समरे प्रायाद्भीष्महेतोः पराक्रमी&#xA;036a हैडिम्बस्तु ततो राजन्दुर्मुखं शत्रुतापनम्&#xA;036c आजघानोरसि क्रुद्धो नवत्या निशितैः शरैः&#xA;037a भीमसेनसुतं चापि दुर्मुखः सुमुखैः शरैः&#xA;037c षष्ट्या वीरो नदन्हृष्टो विव्याध रणमूर्धनि&#xA;038a धृष्टद्युम्नं रणे यान्तं भीष्मस्य वधकाङ्क्षिणम्&#xA;038c हार्दिक्यो वारयामास रक्षन्भीष्मस्य जीवितम्&#xA;039a वार्ष्णेयः पार्षतं शूरं विद्ध्वा पञ्चभिरायसैः&#xA;039c पुनः पञ्चाशता तूर्णमाजघान स्तनान्तरे&#xA;040a तथैव पार्षतो राजन्हार्दिक्यं नवभिः शरैः&#xA;040c विव्याध निशितैस्तीक्ष्णैः कङ्कपत्रपरिच्छदैः&#xA;041a तयोः समभवद्युद्धं भीष्महेतोर्महारणे&#xA;041c अन्योन्यातिशयैर्युक्तं यथा वृत्रमहेन्द्रयोः&#xA;042a भीमसेनमथायान्तं भीष्मं प्रति महाबलम्&#xA;042c भूरिश्रवाभ्ययात्तूर्णं तिष्ठ तिष्ठेति चाब्रवीत्&#xA;043a सौमदत्तिरथो भीममाजघान स्तनान्तरे&#xA;043c नाराचेन सुतीक्ष्णेन रुक्मपुङ्खेन संयुगे&#xA;044a उरःस्थेन बभौ तेन भीमसेनः प्रतापवान्&#xA;044c स्कन्दशक्त्या यथा क्रौञ्चः पुरा नृपतिसत्तम&#xA;045a तौ शरान्सूर्यसङ्काशान्कर्मारपरिमार्जितान्&#xA;045c अन्योन्यस्य रणे क्रुद्धौ चिक्षिपाते मुहुर्मुहुः&#xA;046a भीमो भीष्मवधाकाङ्क्षी सौमदत्तिं महारथम्&#xA;046c तथा भीष्मजये गृध्नुः सौमदत्तिश्च पाण्डवम्&#xA;046e कृतप्रतिकृते यत्तौ योधयामासतू रणे&#xA;047a युधिष्ठिरं महाराज महत्या सेनया वृतम्&#xA;047c भीष्मायाभिमुखं यान्तं भारद्वाजो न्यवारयत्&#xA;048a द्रोणस्य रथनिर्घोषं पर्जन्यनिनदोपमम्&#xA;048c श्रुत्वा प्रभद्रका राजन्समकम्पन्त मारिष&#xA;049a सा सेना महती राजन्पाण्डुपुत्रस्य संयुगे&#xA;049c द्रोणेन वारिता यत्ता न चचाल पदात्पदम्&#xA;050a चेकितानं रणे क्रुद्धं भीष्मं प्रति जनेश्वर&#xA;050c चित्रसेनस्तव सुतः क्रुद्धरूपमवारयत्&#xA;051a भीष्महेतोः पराक्रान्तश्चित्रसेनो महारथः&#xA;051c चेकितानं परं शक्त्या योधयामास भारत&#xA;052a तथैव चेकितानोऽपि चित्रसेनमयोधयत्&#xA;052c तद्युद्धमासीत्सुमहत्तयोस्तत्र पराक्रमे&#xA;053a अर्जुनो वार्यमाणस्तु बहुशस्तनयेन ते&#xA;053c विमुखीकृत्य पुत्रं ते तव सेनां ममर्द ह&#xA;054a दुःशासनोऽपि परया शक्त्या पार्थमवारयत्&#xA;054c कथं भीष्मं परो हन्यादिति निश्चित्य भारत&#xA;055a सा वध्यमाना समरे पुत्रस्य तव वाहिनी&#xA;055c लोड्यते रथिभिः श्रेष्ठैस्तत्र तत्रैव भारत&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/108/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/108/</guid>
      <description>&lt;p&gt;001  सञ्जय उवाच&#xA;001a अथ वीरो महेष्वासो मत्तवारणविक्रमः&#xA;001c समादाय महच्चापं मत्तवारणवारणम्&#xA;002a विधुन्वानो धनुः श्रेष्ठं द्रावयाणो महारथान्&#xA;002c पृतनां पाण्डवेयानां पातयानो महारथः&#xA;003a निमित्तानि निमित्तज्ञः सर्वतो वीक्ष्य वीर्यवान्&#xA;003c प्रतपन्तमनीकानि द्रोणः पुत्रमभाषत&#xA;004a अयं स दिवसस्तात यत्र पार्थो महारथः&#xA;004c जिघांसुः समरे भीष्मं परं यत्नं करिष्यति&#xA;005a उत्पतन्ति हि मे बाणा धनुः प्रस्फुरतीव मे&#xA;005c योगमस्त्राणि गच्छन्ति क्रूरे मे वर्तते मतिः&#xA;006a दिक्षु शान्तासु घोराणि व्याहरन्ति मृगद्विजाः&#xA;006c नीचैर्गृध्रा निलीयन्ते भारतानां चमूं प्रति&#xA;007a नष्टप्रभ इवादित्यः सर्वतो लोहिता दिशः&#xA;007c रसते व्यथते भूमिरनुष्टनति वाहनम्&#xA;008a कङ्का गृध्रा बलाकाश्च व्याहरन्ति मुहुर्मुहुः&#xA;008c शिवाश्चाशिवनिर्घोषा वेदयन्त्यो महद्भयम्&#xA;009a पपात महती चोल्का मध्येनादित्यमण्डलात्&#xA;009c सकबन्धश्च परिघो भानुमावृत्य तिष्ठति&#xA;010a परिवेषस्तथा घोरश्चन्द्रभास्करयोरभूत्&#xA;010c वेदयानो भयं घोरं राज्ञां देहावकर्तनम्&#xA;011a देवतायतनस्थाश्च कौरवेन्द्रस्य देवताः&#xA;011c कम्पन्ते च हसन्ते च नृत्यन्ति च रुदन्ति च&#xA;012a अपसव्यं ग्रहाश्चक्रुरलक्ष्माणं निशाकरम्&#xA;012c अवाक्शिराश्च भगवानुदतिष्ठत चन्द्रमाः&#xA;013a वपूंषि च नरेन्द्राणां विगतानीव लक्षये&#xA;013c धार्तराष्ट्रस्य सैन्येषु न च भ्राजन्ति दंशिताः&#xA;014a सेनयोरुभयोश्चैव समन्ताच्छ्रूयते महान्&#xA;014c पाञ्चजन्यस्य निर्घोषो गाण्डीवस्य च निस्वनः&#xA;015a ध्रुवमास्थाय बीभत्सुरुत्तमास्त्राणि संयुगे&#xA;015c अपास्यान्यान्रणे योधानभ्यस्यति पितामहम्&#xA;016a हृष्यन्ति रोमकूपानि सीदतीव च मे मनः&#xA;016c चिन्तयित्वा महाबाहो भीष्मार्जुनसमागमम्&#xA;017a तं चैव निकृतिप्रज्ञं पाञ्चाल्यं पापचेतसम्&#xA;017c पुरस्कृत्य रणे पार्थो भीष्मस्यायोधनं गतः&#xA;018a अब्रवीच्च पुरा भीष्मो नाहं हन्यां शिखण्डिनम्&#xA;018c स्त्री ह्येषा विहिता धात्रा दैवाच्च स पुनः पुमान्&#xA;019a अमङ्गल्यध्वजश्चैव याज्ञसेनिर्महारथः&#xA;019c न चामङ्गलकेतोः स प्रहरेदापगासुतः&#xA;020a एतद्विचिन्तयानस्य प्रज्ञा सीदति मे भृशम्&#xA;020c अद्यैव तु रणे पार्थः कुरुवृद्धमुपाद्रवत्&#xA;021a युधिष्ठिरस्य च क्रोधो भीष्मार्जुनसमागमः&#xA;021c मम चास्त्राभिसंरम्भः प्रजानामशुभं ध्रुवम्&#xA;022a मनस्वी बलवाञ्शूरः कृतास्त्रो दृढविक्रमः&#xA;022c दूरपाती दृढेषुश्च निमित्तज्ञश्च पाण्डवः&#xA;023a अजेयः समरे चैव देवैरपि सवासवैः&#xA;023c बलवान्बुद्धिमांश्चैव जितक्लेशो युधां वरः&#xA;024a विजयी च रणे नित्यं भैरवास्त्रश्च पाण्डवः&#xA;024c तस्य मार्गं परिहरन्द्रुतं गच्छ यतव्रतम्&#xA;025a पश्य चैतन्महाबाहो वैशसं समुपस्थितम्&#xA;025c हेमचित्राणि शूराणां महान्ति च शुभानि च&#xA;026a कवचान्यवदीर्यन्ते शरैः सन्नतपर्वभिः&#xA;026c छिद्यन्ते च ध्वजाग्राणि तोमराणि धनूंषि च&#xA;027a प्रासाश्च विमलास्तीक्ष्णाः शक्त्यश्च कनकोज्ज्वलाः&#xA;027c वैजयन्त्यश्च नागानां सङ्क्रुद्धेन किरीटिना&#xA;028a नायं संरक्षितुं कालः प्राणान्पुत्रोपजीविभिः&#xA;028c याहि स्वर्गं पुरस्कृत्य यशसे विजयाय च&#xA;029a हयनागरथावर्तां महाघोरां सुदुस्तराम्&#xA;029c रथेन सङ्ग्रामनदीं तरत्येष कपिध्वजः&#xA;030a ब्रह्मण्यता दमो दानं तपश्च चरितं महत्&#xA;030c इहैव दृश्यते राज्ञो भ्राता यस्य धनञ्जयः&#xA;031a भीमसेनश्च बलवान्माद्रीपुत्रौ च पाण्डवौ&#xA;031c वासुदेवश्च वार्ष्णेयो यस्य नाथो व्यवस्थितः&#xA;032a तस्यैष मन्युप्रभवो धार्तराष्ट्रस्य दुर्मतेः&#xA;032c तपोदग्धशरीरस्य कोपो दहति भारतान्&#xA;033a एष सन्दृश्यते पार्थो वासुदेवव्यपाश्रयः&#xA;033c दारयन्सर्वसैन्यानि धार्तराष्ट्राणि सर्वशः&#xA;034a एतदालोक्यते सैन्यं क्षोभ्यमाणं किरीटिना&#xA;034c महोर्मिनद्धं सुमहत्तिमिनेव नदीमुखम्&#xA;035a हाहाकिलकिलाशब्दाः श्रूयन्ते च चमूमुखे&#xA;035c याहि पाञ्चालदायादमहं यास्ये युधिष्ठिरम्&#xA;036a दुर्लभं ह्यन्तरं राज्ञो व्यूहस्यामिततेजसः&#xA;036c समुद्रकुक्षिप्रतिमं सर्वतोऽतिरथैः स्थितैः&#xA;037a सात्यकिश्चाभिमन्युश्च धृष्टद्युम्नवृकोदरौ&#xA;037c परिरक्षन्ति राजानं यमौ च मनुजेश्वरम्&#xA;038a उपेन्द्रसदृशः श्यामो महाशाल इवोद्गतः&#xA;038c एष गच्छत्यनीकानि द्वितीय इव फल्गुनः&#xA;039a उत्तमास्त्राणि चादत्स्व गृहीत्वान्यन्महद्धनुः&#xA;039c पार्श्वतो याहि राजानं युध्यस्व च वृकोदरम्&#xA;040a को हि नेच्छेत्प्रियं पुत्रं जीवन्तं शाश्वतीः समाः&#xA;040c क्षत्रधर्मं पुरस्कृत्य ततस्त्वा विनियुज्महे&#xA;041a एष चापि रणे भीष्मो दहते वै महाचमूम्&#xA;041c युद्धे सुसदृशस्तात यमस्य वरुणस्य च&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/109/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/109/</guid>
      <description>&lt;p&gt;001  सञ्जय उवाच&#xA;001a भगदत्तः कृपः शल्यः कृतवर्मा च सात्वतः&#xA;001c विन्दानुविन्दावावन्त्यौ सैन्धवश्च जयद्रथः&#xA;002a चित्रसेनो विकर्णश्च तथा दुर्मर्षणो युवा&#xA;002c दशैते तावका योधा भीमसेनमयोधयन्&#xA;003a महत्या सेनया युक्ता नानादेशसमुत्थया&#xA;003c भीष्मस्य समरे राजन्प्रार्थयाना महद्यशः&#xA;004a शल्यस्तु नवभिर्बाणैर्भीमसेनमताडयत्&#xA;004c कृतवर्मा त्रिभिर्बाणैः कृपश्च नवभिः शरैः&#xA;005a चित्रसेनो विकर्णश्च भगदत्तश्च मारिष&#xA;005c दशभिर्दशभिर्भल्लैर्भीमसेनमताडयन्&#xA;006a सैन्धवश्च त्रिभिर्बाणैर्जत्रुदेशेऽभ्यताडयत्&#xA;006c विन्दानुविन्दावावन्त्यौ पञ्चभिः पञ्चभिः शरैः&#xA;006e दुर्मर्षणश्च विंशत्या पाण्डवं निशितैः शरैः&#xA;007a स तान्सर्वान्महाराज भ्राजमानान्पृथक्पृथक्&#xA;007c प्रवीरान्सर्वलोकस्य धार्तराष्ट्रान्महारथान्&#xA;007e विव्याध बहुभिर्बाणैर्भीमसेनो महाबलः&#xA;008a शल्यं पञ्चाशता विद्ध्वा कृतवर्माणमष्टभिः&#xA;008c कृपस्य सशरं चापं मध्ये चिच्छेद भारत&#xA;008e अथैनं छिन्नधन्वानं पुनर्विव्याध पञ्चभिः&#xA;009a विन्दानुविन्दौ च तथा त्रिभिस्त्रिभिरताडयत्&#xA;009c दुर्मर्षणं च विंशत्या चित्रसेनं च पञ्चभिः&#xA;010a विकर्णं दशभिर्बाणैः पञ्चभिश्च जयद्रथम्&#xA;010c विद्ध्वा भीमोऽनदद्धृष्टः सैन्धवं च पुनस्त्रिभिः&#xA;011a अथान्यद्धनुरादाय गौतमो रथिनां वरः&#xA;011c भीमं विव्याध संरब्धो दशभिर्निशितैः शरैः&#xA;012a स विद्धो बहुभिर्बाणैस्तोत्त्रैरिव महाद्विपः&#xA;012c ततः क्रुद्धो महाबाहुर्भीमसेनः प्रतापवान्&#xA;012e गौतमं ताडयामास शरैर्बहुभिराहवे&#xA;013a सैन्धवस्य तथाश्वांश्च सारथिं च त्रिभिः शरैः&#xA;013c प्राहिणोन्मृत्युलोकाय कालान्तकसमद्युतिः&#xA;014a हताश्वात्तु रथात्तूर्णमवप्लुत्य महारथः&#xA;014c शरांश्चिक्षेप निशितान्भीमसेनस्य संयुगे&#xA;015a तस्य भीमो धनुर्मध्ये द्वाभ्यां चिच्छेद भारत&#xA;015c भल्लाभ्यां भरतश्रेष्ठ सैन्धवस्य महात्मनः&#xA;016a स च्छिन्नधन्वा विरथो हताश्वो हतसारथिः&#xA;016c चित्रसेनरथं राजन्नारुरोह त्वरान्वितः&#xA;017a अत्यद्भुतं रणे कर्म कृतवांस्तत्र पाण्डवः&#xA;017c महारथाञ्शरैर्विद्ध्वा वारयित्वा महारथः&#xA;017e विरथं सैन्धवं चक्रे सर्वलोकस्य पश्यतः&#xA;018a नातीव ममृषे शल्यो भीमसेनस्य विक्रमम्&#xA;018c स सन्धाय शरांस्तीक्ष्णान्कर्मारपरिमार्जितान्&#xA;018e भीमं विव्याध सप्तत्या तिष्ठ तिष्ठेति चाब्रवीत्&#xA;019a कृपश्च कृतवर्मा च भगदत्तश्च मारिष&#xA;019c विन्दानुविन्दावावन्त्यौ चित्रसेनश्च संयुगे&#xA;020a दुर्मर्षणो विकर्णश्च सिन्धुराजश्च वीर्यवान्&#xA;020c भीमं ते विव्यधुस्तूर्णं शल्यहेतोररिन्दमाः&#xA;021a स तु तान्प्रतिविव्याध पञ्चभिः पञ्चभिः शरैः&#xA;021c शल्यं विव्याध सप्तत्या पुनश्च दशभिः शरैः&#xA;022a तं शल्यो नवभिर्विद्ध्वा पुनर्विव्याध पञ्चभिः&#xA;022c सारथिं चास्य भल्लेन गाढं विव्याध मर्मणि&#xA;023a विशोकं वीक्ष्य निर्भिन्नं भीमसेनः प्रतापवान्&#xA;023c मद्रराजं त्रिभिर्बाणैर्बाह्वोरुरसि चार्पयत्&#xA;024a तथेतरान्महेष्वासांस्त्रिभिस्त्रिभिरजिह्मगैः&#xA;024c ताडयामास समरे सिंहवच्च ननाद च&#xA;025a ते हि यत्ता महेष्वासाः पाण्डवं युद्धदुर्मदम्&#xA;025c त्रिभिस्त्रिभिरकुण्ठाग्रैर्भृशं मर्मस्वताडयन्&#xA;026a सोऽतिविद्धो महेष्वासो भीमसेनो न विव्यथे&#xA;026c पर्वतो वारिधाराभिर्वर्षमाणैरिवाम्बुदैः&#xA;027a शल्यं च नवभिर्बाणैर्भृशं विद्ध्वा महायशाः&#xA;027c प्राग्ज्योतिषं शतेनाजौ राजन्विव्याध वै दृढम्&#xA;028a ततस्तु सशरं चापं सात्वतस्य महात्मनः&#xA;028c क्षुरप्रेण सुतीक्ष्णेन चिच्छेद कृतहस्तवत्&#xA;029a अथान्यद्धनुरादाय कृतवर्मा वृकोदरम्&#xA;029c आजघान भ्रुवोर्मध्ये नाराचेन परन्तप&#xA;030a भीमस्तु समरे विद्ध्वा शल्यं नवभिरायसैः&#xA;030c भगदत्तं त्रिभिश्चैव कृतवर्माणमष्टभिः&#xA;031a द्वाभ्यां द्वाभ्यां च विव्याध गौतमप्रभृतीन्रथान्&#xA;031c ते तु तं समरे राजन्विव्यधुर्निशितैः शरैः&#xA;032a स तथा पीड्यमानोऽपि सर्वतस्तैर्महारथैः&#xA;032c मत्वा तृणेन तांस्तुल्यान्विचचार गतव्यथः&#xA;033a ते चापि रथिनां श्रेष्ठा भीमाय निशिताञ्शरान्&#xA;033c प्रेषयामासुरव्यग्राः शतशोऽथ सहस्रशः&#xA;034a तस्य शक्तिं महावेगां भगदत्तो महारथः&#xA;034c चिक्षेप समरे वीरः स्वर्णदण्डां महाधनाम्&#xA;035a तोमरं सैन्धवो राजा पट्टिशं च महाभुजः&#xA;035c शतघ्नीं च कृपो राजञ्शरं शल्यश्च संयुगे&#xA;036a अथेतरे महेष्वासाः पञ्च पञ्च शिलीमुखान्&#xA;036c भीमसेनं समुद्दिश्य प्रेषयामासुरोजसा&#xA;037a तोमरं स द्विधा चक्रे क्षुरप्रेणानिलात्मजः&#xA;037c पट्टिशं च त्रिभिर्बाणैश्चिच्छेद तिलकाण्डवत्&#xA;038a स बिभेद शतघ्नीं च नवभिः कङ्कपत्रिभिः&#xA;038c मद्रराजप्रयुक्तं च शरं छित्त्वा महाबलः&#xA;039a शक्तिं चिच्छेद सहसा भगदत्तेरितां रणे&#xA;039c तथेतराञ्शरान्घोराञ्शरैः सन्नतपर्वभिः&#xA;040a भीमसेनो रणश्लाघी त्रिधैकैकं समाच्छिनत्&#xA;040c तांश्च सर्वान्महेष्वासांस्त्रिभिस्त्रिभिरताडयत्&#xA;041a ततो धनञ्जयस्तत्र वर्तमाने महारणे&#xA;041c जगाम स रथेनाजौ भीमं दृष्ट्वा महारथम्&#xA;041e निघ्नन्तं समरे शत्रून्योधयानं च सायकैः&#xA;042a तौ तु तत्र महात्मानौ समेतौ वीक्ष्य पाण्डवौ&#xA;042c नाशशंसुर्जयं तत्र तावकाः पुरुषर्षभ&#xA;043a अथार्जुनो रणे भीष्मं योधयन्वै महारथम्&#xA;043c भीष्मस्य निधनाकाङ्क्षी पुरस्कृत्य शिखण्डिनम्&#xA;044a आससाद रणे योधांस्तावकान्दश भारत&#xA;044c ये स्म भीमं रणे राजन्योधयन्तो व्यवस्थिताः&#xA;044e बीभत्सुस्तानथाविध्यद्भीमस्य प्रियकाम्यया&#xA;045a ततो दुर्योधनो राजा सुशर्माणमचोदयत्&#xA;045c अर्जुनस्य वधार्थाय भीमसेनस्य चोभयोः&#xA;046a सुशर्मन्गच्छ शीघ्रं त्वं बलौघैः परिवारितः&#xA;046c जहि पाण्डुसुतावेतौ धनञ्जयवृकोदरौ&#xA;047a तच्छ्रुत्वा शासनं तस्य त्रिगर्तः प्रस्थलाधिपः&#xA;047c अभिद्रुत्य रणे भीममर्जुनं चैव धन्विनौ&#xA;048a रथैरनेकसाहस्रैः परिवव्रे समन्ततः&#xA;048c ततः प्रववृते युद्धमर्जुनस्य परैः सह&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/110/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/110/</guid>
      <description>&lt;p&gt;001  सञ्जय उवाच&#xA;001a अर्जुनस्तु रणे शल्यं यतमानं महारथम्&#xA;001c छादयामास समरे शरैः सन्नतपर्वभिः&#xA;002a सुशर्माणं कृपं चैव त्रिभिस्त्रिभिरविध्यत&#xA;002c प्राग्ज्योतिषं च समरे सैन्धवं च जयद्रथम्&#xA;003a चित्रसेनं विकर्णं च कृतवर्माणमेव च&#xA;003c दुर्मर्षणं च राजेन्द्र आवन्त्यौ च महारथौ&#xA;004a एकैकं त्रिभिरानर्छत्कङ्कबर्हिणवाजितैः&#xA;004c शरैरतिरथो युद्धे पीडयन्वाहिनीं तव&#xA;005a जयद्रथो रणे पार्थं भित्त्वा भारत सायकैः&#xA;005c भीमं विव्याध तरसा चित्रसेनरथे स्थितः&#xA;006a शल्यश्च समरे जिष्णुं कृपश्च रथिनां वरः&#xA;006c विव्यधाते महाबाहुं बहुधा मर्मभेदिभिः&#xA;007a चित्रसेनादयश्चैव पुत्रास्तव विशाम्पते&#xA;007c पञ्चभिः पञ्चभिस्तूर्णं संयुगे निशितैः शरैः&#xA;007e आजघ्नुरर्जुनं सङ्ख्ये भीमसेनं च मारिष&#xA;008a तौ तत्र रथिनां श्रेष्ठौ कौन्तेयौ भरतर्षभौ&#xA;008c अपीडयेतां समरे त्रिगर्तानां महद्बलम्&#xA;009a सुशर्मापि रणे पार्थं विद्ध्वा बहुभिरायसैः&#xA;009c ननाद बलवन्नादं नादयन्वै नभस्तलम्&#xA;010a अन्ये च रथिनः शूरा भीमसेनधनञ्जयौ&#xA;010c विव्यधुर्निशितैर्बाणै रुक्मपुङ्खैरजिह्मगैः&#xA;011a तेषां तु रथिनां मध्ये कौन्तेयौ रथिनां वरौ&#xA;011c क्रीडमानौ रथोदारौ चित्ररूपौ व्यरोचताम्&#xA;011e आमिषेप्सू गवां मध्ये सिंहाविव बलोत्कटौ&#xA;012a छित्त्वा धनूंषि वीराणां शरांश्च बहुधा रणे&#xA;012c पातयामासतुर्वीरौ शिरांसि शतशो नृणाम्&#xA;013a रथाश्च बहवो भग्ना हयाश्च शतशो हताः&#xA;013c गजाश्च सगजारोहाः पेतुरुर्व्यां महामृधे&#xA;014a रथिनः सादिनश्चैव तत्र तत्र निसूदिताः&#xA;014c दृश्यन्ते बहुधा राजन्वेष्टमानाः समन्ततः&#xA;015a हतैर्गजपदात्योघैर्वाजिभिश्च निसूदितैः&#xA;015c रथैश्च बहुधा भग्नैः समास्तीर्यत मेदिनी&#xA;016a छत्रैश्च बहुधा छिन्नैर्ध्वजैश्च विनिपातितैः&#xA;016c अङ्कुशैरपविद्धैश्च परिस्तोमैश्च भारत&#xA;017a केयूरैरङ्गदैर्हारै राङ्कवैर्मृदितैस्तथा&#xA;017c उष्णीषैरपविद्धैश्च चामरव्यजनैरपि&#xA;018a तत्र तत्रापविद्धैश्च बाहुभिश्चन्दनोक्षितैः&#xA;018c ऊरुभिश्च नरेन्द्राणां समास्तीर्यत मेदिनी&#xA;019a तत्राद्भुतमपश्याम रणे पार्थस्य विक्रमम्&#xA;019c शरैः संवार्य तान्वीरान्निजघान बलं तव&#xA;020a पुत्रस्तु तव तं दृष्ट्वा भीमार्जुनसमागमम्&#xA;020c गाङ्गेयस्य रथाभ्याशमुपजग्मे महाभये&#xA;021a कृपश्च कृतवर्मा च सैन्धवश्च जयद्रथः&#xA;021c विन्दानुविन्दावावन्त्यावाजग्मुः संयुगं तदा&#xA;022a ततो भीमो महेष्वासः फल्गुनश्च महारथः&#xA;022c कौरवाणां चमूं घोरां भृशं दुद्रुवतू रणे&#xA;023a ततो बर्हिणवाजानामयुतान्यर्बुदानि च&#xA;023c धनञ्जयरथे तूर्णं पातयन्ति स्म संयुगे&#xA;024a ततस्ताञ्शरजालेन सन्निवार्य महारथान्&#xA;024c पार्थः समन्तात्समरे प्रेषयामास मृत्यवे&#xA;025a शल्यस्तु समरे जिष्णुं क्रीडन्निव महारथः&#xA;025c आजघानोरसि क्रुद्धो भल्लैः सन्नतपर्वभिः&#xA;026a तस्य पार्थो धनुश्छित्त्वा हस्तावापं च पञ्चभिः&#xA;026c अथैनं सायकैस्तीक्ष्णैर्भृशं विव्याध मर्मणि&#xA;027a अथान्यद्धनुरादाय समरे भारसाधनम्&#xA;027c मद्रेश्वरो रणे जिष्णुं ताडयामास रोषितः&#xA;028a त्रिभिः शरैर्महाराज वासुदेवं च पञ्चभिः&#xA;028c भीमसेनं च नवभिर्बाह्वोरुरसि चार्पयत्&#xA;029a ततो द्रोणो महाराज मागधश्च महारथः&#xA;029c दुर्योधनसमादिष्टौ तं देशमुपजग्मतुः&#xA;030a यत्र पार्थो महाराज भीमसेनश्च पाण्डवः&#xA;030c कौरव्यस्य महासेनां जघ्नतुस्तौ महारथौ&#xA;031a जयत्सेनस्तु समरे भीमं भीमायुधं युवा&#xA;031c विव्याध निशितैर्बाणैरष्टभिर्भरतर्षभ&#xA;032a तं भीमो दशभिर्विद्ध्वा पुनर्विव्याध सप्तभिः&#xA;032c सारथिं चास्य भल्लेन रथनीडादपाहरत्&#xA;033a उद्भ्रान्तैस्तुरगैः सोऽथ द्रवमाणैः समन्ततः&#xA;033c मागधोऽपहृतो राजा सर्वसैन्यस्य पश्यतः&#xA;034a द्रोणस्तु विवरं लब्ध्वा भीमसेनं शिलीमुखैः&#xA;034c विव्याध बाणैः सुशितैः पञ्चषष्ट्या तमायसैः&#xA;035a तं भीमः समरश्लाघी गुरुं पितृसमं रणे&#xA;035c विव्याध नवभिर्भल्लैस्तथा षष्ट्या च भारत&#xA;036a अर्जुनस्तु सुशर्माणं विद्ध्वा बहुभिरायसैः&#xA;036c व्यधमत्तस्य तत्सैन्यं महाभ्राणि यथानिलः&#xA;037a ततो भीष्मश्च राजा च सौबलश्च बृहद्बलः&#xA;037c अभ्यद्रवन्त सङ्क्रुद्धा भीमसेनधनञ्जयौ&#xA;038a तथैव पाण्डवाः शूरा धृष्टद्युम्नश्च पार्षतः&#xA;038c अभ्यद्रवन्रणे भीष्मं व्यादितास्यमिवान्तकम्&#xA;039a शिखण्डी तु समासाद्य भारतानां पितामहम्&#xA;039c अभ्यद्रवत संहृष्टो भयं त्यक्त्वा यतव्रतम्&#xA;040a युधिष्ठिरमुखाः पार्थाः पुरस्कृत्य शिखण्डिनम्&#xA;040c अयोधयन्रणे भीष्मं संहताः सह सृञ्जयैः&#xA;041a तथैव तावकाः सर्वे पुरस्कृत्य यतव्रतम्&#xA;041c शिखण्डिप्रमुखान्पार्थान्योधयन्ति स्म संयुगे&#xA;042a ततः प्रववृते युद्धं कौरवाणां भयावहम्&#xA;042c तत्र पाण्डुसुतैः सार्धं भीष्मस्य विजयं प्रति&#xA;043a तावकानां रणे भीष्मो ग्लह आसीद्विशाम्पते&#xA;043c तत्र हि द्यूतमायातं विजयायेतराय वा&#xA;044a धृष्टद्युम्नो महाराज सर्वसैन्यान्यचोदयत्&#xA;044c अभिद्रवत गाङ्गेयं मा भैष्ट नरसत्तमाः&#xA;045a सेनापतिवचः श्रुत्वा पाण्डवानां वरूथिनी&#xA;045c भीष्ममेवाभ्ययात्तूर्णं प्राणांस्त्यक्त्वा महाहवे&#xA;046a भीष्मोऽपि रथिनां श्रेष्ठः प्रतिजग्राह तां चमूम्&#xA;046c आपतन्तीं महाराज वेलामिव महोदधिः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/111/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/111/</guid>
      <description>&lt;p&gt;001  धृतराष्ट्र उवाच&#xA;001a कथं शान्तनवो भीष्मो दशमेऽहनि सञ्जय&#xA;001c अयुध्यत महावीर्यैः पाण्डवैः सहसृञ्जयैः&#xA;002a कुरवश्च कथं युद्धे पाण्डवान्प्रत्यवारयन्&#xA;002c आचक्ष्व मे महायुद्धं भीष्मस्याहवशोभिनः&#xA;003  सञ्जय उवाच&#xA;003a कुरवः पाण्डवैः सार्धं यथायुध्यन्त भारत&#xA;003c यथा च तदभूद्युद्धं तत्ते वक्ष्यामि शृण्वतः&#xA;004a प्रेषिताः परलोकाय परमास्त्रैः किरीटिना&#xA;004c अहन्यहनि सम्प्राप्तास्तावकानां रथव्रजाः&#xA;005a यथाप्रतिज्ञं कौरव्यः स चापि समितिञ्जयः&#xA;005c पार्थानामकरोद्भीष्मः सततं समितिक्षयम्&#xA;006a कुरुभिः सहितं भीष्मं युध्यमानं महारथम्&#xA;006c अर्जुनं च सपाञ्चाल्यं दृष्ट्वा संशयिता जनाः&#xA;007a दशमेऽहनि तस्मिंस्तु भीष्मार्जुनसमागमे&#xA;007c अवर्तत महारौद्रः सततं समितिक्षयः&#xA;008a तस्मिन्नयुतशो राजन्भूयश्च स परन्तपः&#xA;008c भीष्मः शान्तनवो योधाञ्जघान परमास्त्रवित्&#xA;009a येषामज्ञातकल्पानि नामगोत्राणि पार्थिव&#xA;009c ते हतास्तत्र भीष्मेण शूराः सर्वेऽनिवर्तिनः&#xA;010a दशाहानि ततस्तप्त्वा भीष्मः पाण्डववाहिनीम्&#xA;010c निरविद्यत धर्मात्मा जीवितेन परन्तपः&#xA;011a स क्षिप्रं वधमन्विच्छन्नात्मनोऽभिमुखं रणे&#xA;011c न हन्यां मानवश्रेष्ठान्सङ्ग्रामेऽभिमुखानिति&#xA;012a चिन्तयित्वा महाबाहुः पिता देवव्रतस्तव&#xA;012c अभ्याशस्थं महाराज पाण्डवं वाक्यमब्रवीत्&#xA;013a युधिष्ठिर महाप्राज्ञ सर्वशास्त्रविशारद&#xA;013c शृणु मे वचनं तात धर्म्यं स्वर्ग्यं च जल्पतः&#xA;014a निर्विण्णोऽस्मि भृशं तात देहेनानेन भारत&#xA;014c घ्नतश्च मे गतः कालः सुबहून्प्राणिनो रणे&#xA;015a तस्मात्पार्थं पुरोधाय पाञ्चालान्सृञ्जयांस्तथा&#xA;015c मद्वधे क्रियतां यत्नो मम चेदिच्छसि प्रियम्&#xA;016a तस्य तन्मतमाज्ञाय पाण्डवः सत्यदर्शनः&#xA;016c भीष्मं प्रतिययौ यत्तः सङ्ग्रामे सह सृञ्जयैः&#xA;017a धृष्टद्युम्नस्ततो राजन्पाण्डवश्च युधिष्ठिरः&#xA;017c श्रुत्वा भीष्मस्य तां वाचं चोदयामासतुर्बलम्&#xA;018a अभिद्रवत युध्यध्वं भीष्मं जयत संयुगे&#xA;018c रक्षिताः सत्यसन्धेन जिष्णुना रिपुजिष्णुना&#xA;019a अयं चापि महेष्वासः पार्षतो वाहिनीपतिः&#xA;019c भीमसेनश्च समरे पालयिष्यति वो ध्रुवम्&#xA;020a न वै भीष्माद्भयं किञ्चित्कर्तव्यं युधि सृञ्जयाः&#xA;020c ध्रुवं भीष्मं विजेष्यामः पुरस्कृत्य शिखण्डिनम्&#xA;021a तथा तु समयं कृत्वा दशमेऽहनि पाण्डवाः&#xA;021c ब्रह्मलोकपरा भूत्वा सञ्जग्मुः क्रोधमूर्छिताः&#xA;022a शिखण्डिनं पुरस्कृत्य पाण्डवं च धनञ्जयम्&#xA;022c भीष्मस्य पातने यत्नं परमं ते समास्थिताः&#xA;023a ततस्तव सुतादिष्टा नानाजनपदेश्वराः&#xA;023c द्रोणेन सहपुत्रेण सहसेना महाबलाः&#xA;024a दुःशासनश्च बलवान्सह सर्वैः सहोदरैः&#xA;024c भीष्मं समरमध्यस्थं पालयां चक्रिरे तदा&#xA;025a ततस्तु तावकाः शूराः पुरस्कृत्य यतव्रतम्&#xA;025c शिखण्डिप्रमुखान्पार्थान्योधयन्ति स्म संयुगे&#xA;026a चेदिभिश्च सपाञ्चालैः सहितो वानरध्वजः&#xA;026c ययौ शान्तनवं भीष्मं पुरस्कृत्य शिखण्डिनम्&#xA;027a द्रोणपुत्रं शिनेर्नप्ता धृष्टकेतुस्तु पौरवम्&#xA;027c युधामन्युः सहामात्यं दुर्योधनमयोधयत्&#xA;028a विराटस्तु सहानीकः सहसेनं जयद्रथम्&#xA;028c वृद्धक्षत्रस्य दायादमाससाद परन्तपः&#xA;029a मद्रराजं महेष्वासं सहसैन्यं युधिष्ठिरः&#xA;029c भीमसेनाभिगुप्तश्च नागानीकमुपाद्रवत्&#xA;030a अप्रधृष्यमनावार्यं सर्वशस्त्रभृतां वरम्&#xA;030c द्रोणं प्रति ययौ यत्तः पाञ्चाल्यः सह सोमकैः&#xA;031a कर्णिकारध्वजं चापि सिंहकेतुररिन्दमः&#xA;031c प्रत्युज्जगाम सौभद्रं राजपुत्रो बृहद्बलः&#xA;032a शिखण्डिनं च पुत्रास्ते पाण्डवं च धनञ्जयम्&#xA;032c राजभिः समरे सार्धमभिपेतुर्जिघांसवः&#xA;033a तस्मिन्नतिमहाभीमे सेनयोर्वै पराक्रमे&#xA;033c सम्प्रधावत्स्वनीकेषु मेदिनी समकम्पत&#xA;034a तान्यनीकान्यनीकेषु समसज्जन्त भारत&#xA;034c तावकानां परेषां च दृष्ट्वा शान्तनवं रणे&#xA;035a ततस्तेषां प्रयततामन्योन्यमभिधावताम्&#xA;035c प्रादुरासीन्महाञ्शब्दो दिक्षु सर्वासु भारत&#xA;036a शङ्खदुन्दुभिघोषैश्च वारणानां च बृंहितैः&#xA;036c सिंहनादैश्च सैन्यानां दारुणः समपद्यत&#xA;037a सा च सर्वनरेन्द्राणां चन्द्रार्कसदृशी प्रभा&#xA;037c वीराङ्गदकिरीटेषु निष्प्रभा समपद्यत&#xA;038a रजोमेघाश्च सञ्जज्ञुः शस्त्रविद्युद्भिरावृताः&#xA;038c धनुषां चैव निर्घोषो दारुणः समपद्यत&#xA;039a बाणशङ्खप्रणादाश्च भेरीणां च महास्वनाः&#xA;039c रथघोषश्च सञ्जग्मुः सेनयोरुभयोरपि&#xA;040a प्रासशक्त्यृष्टिसङ्घैश्च बाणौघैश्च समाकुलम्&#xA;040c निष्प्रकाशमिवाकाशं सेनयोः समपद्यत&#xA;041a अन्योन्यं रथिनः पेतुर्वाजिनश्च महाहवे&#xA;041c कुञ्जराः कुञ्जराञ्जघ्नुः पदातींश्च पदातयः&#xA;042a तदासीत्सुमहद्युद्धं कुरूणां पाण्डवैः सह&#xA;042c भीष्महेतोर्नरव्याघ्र श्येनयोरामिषे यथा&#xA;043a तयोः समागमो घोरो बभूव युधि भारत&#xA;043c अन्योन्यस्य वधार्थाय जिगीषूणां रणाजिरे&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/112/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/112/</guid>
      <description>&lt;p&gt;001  सञ्जय उवाच&#xA;001a अभिमन्युर्महाराज तव पुत्रमयोधयत्&#xA;001c महत्या सेनया युक्तो भीष्महेतोः पराक्रमी&#xA;002a दुर्योधनो रणे कार्ष्णिं नवभिर्नतपर्वभिः&#xA;002c आजघान रणे क्रुद्धः पुनश्चैनं त्रिभिः शरैः&#xA;003a तस्य शक्तिं रणे कार्ष्णिर्मृत्योर्घोरामिव स्वसाम्&#xA;003c प्रेषयामास सङ्क्रुद्धो दुर्योधनरथं प्रति&#xA;004a तामापतन्तीं सहसा घोररूपां विशाम्पते&#xA;004c द्विधा चिच्छेद ते पुत्रः क्षुरप्रेण महारथः&#xA;005a तां शक्तिं पतितां दृष्ट्वा कार्ष्णिः परमकोपनः&#xA;005c दुर्योधनं त्रिभिर्बाणैर्बाह्वोरुरसि चार्पयत्&#xA;006a पुनश्चैनं शरैर्घोरैराजघान स्तनान्तरे&#xA;006c दशभिर्भरतश्रेष्ठ दुर्योधनममर्षणम्&#xA;007a तद्युद्धमभवद्घोरं चित्ररूपं च भारत&#xA;007c ईक्षितृप्रीतिजननं सर्वपार्थिवपूजितम्&#xA;008a भीष्मस्य निधनार्थाय पार्थस्य विजयाय च&#xA;008c युयुधाते रणे वीरौ सौभद्रकुरुपुङ्गवौ&#xA;009a सात्यकिं रभसं युद्धे द्रौणिर्ब्राह्मणपुङ्गवः&#xA;009c आजघानोरसि क्रुद्धो नाराचेन परन्तपः&#xA;010a शैनेयोऽपि गुरोः पुत्रं सर्वमर्मसु भारत&#xA;010c अताडयदमेयात्मा नवभिः कङ्कपत्रिभिः&#xA;011a अश्वत्थामा तु समरे सात्यकिं नवभिः शरैः&#xA;011c त्रिंशता च पुनस्तूर्णं बाह्वोरुरसि चार्पयत्&#xA;012a सोऽतिविद्धो महेष्वासो द्रोणपुत्रेण सात्वतः&#xA;012c द्रोणपुत्रं त्रिभिर्बाणैराजघान महायशाः&#xA;013a पौरवो धृष्टकेतुं च शरैरासाद्य संयुगे&#xA;013c बहुधा दारयां चक्रे महेष्वासं महारथम्&#xA;014a तथैव पौरवं युद्धे धृष्टकेतुर्महारथः&#xA;014c त्रिंशता निशितैर्बाणैर्विव्याध सुमहाबलः&#xA;015a पौरवस्तु धनुश्छित्त्वा धृष्टकेतोर्महारथः&#xA;015c ननाद बलवन्नादं विव्याध दशभिः शरैः&#xA;016a सोऽन्यत्कार्मुकमादाय पौरवं निशितैः शरैः&#xA;016c आजघान महाराज त्रिसप्तत्या शिलीमुखैः&#xA;017a तौ तु तत्र महेष्वासौ महामात्रौ महारथौ&#xA;017c महता शरवर्षेण परस्परमवर्षताम्&#xA;018a अन्योन्यस्य धनुश्छित्त्वा हयान्हत्वा च भारत&#xA;018c विरथावसियुद्धाय सङ्गतौ तौ महारथौ&#xA;019a आर्षभे चर्मणी चित्रे शतचन्द्रपरिष्कृते&#xA;019c तारकाशतचित्रौ च निस्त्रिंशौ सुमहाप्रभौ&#xA;020a प्रगृह्य विमलौ राजंस्तावन्योन्यमभिद्रुतौ&#xA;020c वाशितासङ्गमे यत्तौ सिंहाविव महावने&#xA;021a मण्डलानि विचित्राणि गतप्रत्यागतानि च&#xA;021c चेरतुर्दर्शयन्तौ च प्रार्थयन्तौ परस्परम्&#xA;022a पौरवो धृष्टकेतुं तु शङ्खदेशे महासिना&#xA;022c ताडयामास सङ्क्रुद्धस्तिष्ठ तिष्ठेति चाब्रवीत्&#xA;023a चेदिराजोऽपि समरे पौरवं पुरुषर्षभम्&#xA;023c आजघान शिताग्रेण जत्रुदेशे महासिना&#xA;024a तावन्योन्यं महाराज समासाद्य महाहवे&#xA;024c अन्योन्यवेगाभिहतौ निपेततुररिन्दमौ&#xA;025a ततः स्वरथमारोप्य पौरवं तनयस्तव&#xA;025c जयत्सेनो रथे राजन्नपोवाह रणाजिरात्&#xA;026a धृष्टकेतुं च समरे माद्रीपुत्रः परन्तपः&#xA;026c अपोवाह रणे राजन्सहदेवः प्रतापवान्&#xA;027a चित्रसेनः सुशर्माणं विद्ध्वा नवभिराशुगैः&#xA;027c पुनर्विव्याध तं षष्ट्या पुनश्च नवभिः शरैः&#xA;028a सुशर्मा तु रणे क्रुद्धस्तव पुत्रं विशाम्पते&#xA;028c दशभिर्दशभिश्चैव विव्याध निशितैः शरैः&#xA;029a चित्रसेनश्च तं राजंस्त्रिंशता नतपर्वणाम्&#xA;029c आजघान रणे क्रुद्धः स च तं प्रत्यविध्यत&#xA;029e भीष्मस्य समरे राजन्यशो मानं च वर्धयन्&#xA;030a सौभद्रो राजपुत्रं तु बृहद्बलमयोधयत्&#xA;030c आर्जुनिं कोसलेन्द्रस्तु विद्ध्वा पञ्चभिरायसैः&#xA;030e पुनर्विव्याध विंशत्या शरैः सन्नतपर्वभिः&#xA;031a बृहद्बलं च सौभद्रो विद्ध्वा नवभिरायसैः&#xA;031c नाकम्पयत सङ्ग्रामे विव्याध च पुनः पुनः&#xA;032a कौसल्यस्य पुनश्चापि धनुश्चिच्छेद फाल्गुणिः&#xA;032c आजघान शरैश्चैव त्रिंशता कङ्कपत्रिभिः&#xA;033a सोऽन्यत्कार्मुकमादाय राजपुत्रो बृहद्बलः&#xA;033c फाल्गुनिं समरे क्रुद्धो विव्याध बहुभिः शरैः&#xA;034a तयोर्युद्धं समभवद्भीष्महेतोः परन्तप&#xA;034c संरब्धयोर्महाराज समरे चित्रयोधिनोः&#xA;034e यथा देवासुरे युद्धे मयवासवयोरभूत्&#xA;035a भीमसेनो गजानीकं योधयन्बह्वशोभत&#xA;035c यथा शक्रो वज्रपाणिर्दारयन्पर्वतोत्तमान्&#xA;036a ते वध्यमाना भीमेन मातङ्गा गिरिसन्निभाः&#xA;036c निपेतुरुर्व्यां सहिता नादयन्तो वसुन्धराम्&#xA;037a गिरिमात्रा हि ते नागा भिन्नाञ्जनचयोपमाः&#xA;037c विरेजुर्वसुधां प्राप्य विकीर्णा इव पर्वताः&#xA;038a युधिष्ठिरो महेष्वासो मद्रराजानमाहवे&#xA;038c महत्या सेनया गुप्तं पीडयामास सङ्गतः&#xA;039a मद्रेश्वरश्च समरे धर्मपुत्रं महारथम्&#xA;039c पीडयामास संरब्धो भीष्महेतोः पराक्रमी&#xA;040a विराटं सैन्धवो राजा विद्ध्वा सन्नतपर्वभिः&#xA;040c नवभिः सायकैस्तीक्ष्णैस्त्रिंशता पुनरर्दयत्&#xA;041a विराटश्च महाराज सैन्धवं वाहिनीमुखे&#xA;041c त्रिंशता निशितैर्बाणैराजघान स्तनान्तरे&#xA;042a चित्रकार्मुकनिस्त्रिंशौ चित्रवर्मायुधध्वजौ&#xA;042c रेजतुश्चित्ररूपौ तौ सङ्ग्रामे मत्स्यसैन्धवौ&#xA;043a द्रोणः पाञ्चालपुत्रेण समागम्य महारणे&#xA;043c महासमुदयं चक्रे शरैः सन्नतपर्वभिः&#xA;044a ततो द्रोणो महाराज पार्षतस्य महद्धनुः&#xA;044c छित्त्वा पञ्चाशतेषूणां पार्षतं समविध्यत&#xA;045a सोऽन्यत्कार्मुकमादाय पार्षतः परवीरहा&#xA;045c द्रोणस्य मिषतो युद्धे प्रेषयामास सायकान्&#xA;046a ताञ्शराञ्शरसङ्घैस्तु सन्निवार्य महारथः&#xA;046c द्रोणो द्रुपदपुत्राय प्राहिणोत्पञ्च सायकान्&#xA;047a तस्य क्रुद्धो महाराज पार्षतः परवीरहा&#xA;047c द्रोणाय चिक्षेप गदां यमदण्डोपमां रणे&#xA;048a तामापतन्तीं सहसा हेमपट्टविभूषिताम्&#xA;048c शरैः पञ्चाशता द्रोणो वारयामास संयुगे&#xA;049a सा छिन्ना बहुधा राजन्द्रोणचापच्युतैः शरैः&#xA;049c चूर्णीकृता विशीर्यन्ती पपात वसुधातले&#xA;050a गदां विनिहतां दृष्ट्वा पार्षतः शत्रुसूदनः&#xA;050c द्रोणाय शक्तिं चिक्षेप सर्वपारशवीं शुभाम्&#xA;051a तां द्रोणो नवभिर्बाणैश्चिच्छेद युधि भारत&#xA;051c पार्षतं च महेष्वासं पीडयामास संयुगे&#xA;052a एवमेतन्महद्युद्धं द्रोणपार्षतयोरभूत्&#xA;052c भीष्मं प्रति महाराज घोररूपं भयानकम्&#xA;053a अर्जुनः प्राप्य गाङ्गेयं पीडयन्निशितैः शरैः&#xA;053c अभ्यद्रवत संयत्तं वने मत्तमिव द्विपम्&#xA;054a प्रत्युद्ययौ च तं पार्थं भगदत्तः प्रतापवान्&#xA;054c त्रिधा भिन्नेन नागेन मदान्धेन महाबलः&#xA;055a तमापतन्तं सहसा महेन्द्रगजसन्निभम्&#xA;055c परं यत्नं समास्थाय बीभत्सुः प्रत्यपद्यत&#xA;056a ततो गजगतो राजा भगदत्तः प्रतापवान्&#xA;056c अर्जुनं शरवर्षेण वारयामास संयुगे&#xA;057a अर्जुनस्तु रणे नागमायान्तं रजतोपमम्&#xA;057c विमलैरायसैस्तीक्ष्णैरविध्यत महारणे&#xA;058a शिखण्डिनं च कौन्तेयो याहि याहीत्यचोदयत्&#xA;058c भीष्मं प्रति महाराज जह्येनमिति चाब्रवीत्&#xA;059a प्राग्ज्योतिषस्ततो हित्वा पाण्डवं पाण्डुपूर्वज&#xA;059c प्रययौ त्वरितो राजन्द्रुपदस्य रथं प्रति&#xA;060a ततोऽर्जुनो महाराज भीष्ममभ्यद्रवद्द्रुतम्&#xA;060c शिखण्डिनं पुरस्कृत्य ततो युद्धमवर्तत&#xA;061a ततस्ते तावकाः शूराः पाण्डवं रभसं रणे&#xA;061c सर्वेऽभ्यधावन्क्रोशन्तस्तदद्भुतमिवाभवत्&#xA;062a नानाविधान्यनीकानि पुत्राणां ते जनाधिप&#xA;062c अर्जुनो व्यधमत्काले दिवीवाभ्राणि मारुतः&#xA;063a शिखण्डी तु समासाद्य भरतानां पितामहम्&#xA;063c इषुभिस्तूर्णमव्यग्रो बहुभिः स समाचिनोत्&#xA;064a सोमकांश्च रणे भीष्मो जघ्ने पार्थपदानुगान्&#xA;064c न्यवारयत सैन्यं च पाण्डवानां महारथः&#xA;065a रथाग्न्यगारश्चापार्चिरसिशक्तिगदेन्धनः&#xA;065c शरसङ्घमहाज्वालः क्षत्रियान्समरेऽदहत्&#xA;066a यथा हि सुमहानग्निः कक्षे चरति सानिलः&#xA;066c तथा जज्वाल भीष्मोऽपि दिव्यान्यस्त्राण्युदीरयन्&#xA;067a सुवर्णपुङ्खैरिषुभिः शितैः सन्नतपर्वभिः&#xA;067c नादयन्स दिशो भीष्मः प्रदिशश्च महायशाः&#xA;068a पातयन्रथिनो राजन्गजांश्च सह सादिभिः&#xA;068c मुण्डतालवनानीव चकार स रथव्रजान्&#xA;069a निर्मनुष्यान्रथान्राजन्गजानश्वांश्च संयुगे&#xA;069c चकार स तदा भीष्मः सर्वशस्त्रभृतां वरः&#xA;070a तस्य ज्यातलनिर्घोषं विस्फूर्जितमिवाशनेः&#xA;070c निशम्य सर्वतो राजन्समकम्पन्त सैनिकाः&#xA;071a अमोघा ह्यपतन्बाणाः पितुस्ते मनुजेश्वर&#xA;071c नासज्जन्त शरीरेषु भीष्मचापच्युताः शराः&#xA;072a निर्मनुष्यान्रथान्राजन्सुयुक्ताञ्जवनैर्हयैः&#xA;072c वातायमानान्पश्याम ह्रियमाणान्विशां पते&#xA;073a चेदिकाशिकरूषाणां सहस्राणि चतुर्दश&#xA;073c महारथाः समाख्याताः कुलपुत्रास्तनुत्यजः&#xA;074a अपरावर्तिनः शूराः सुवर्णविकृतध्वजाः&#xA;074c सङ्ग्रामे भीष्ममासाद्य सवाजिरथकुञ्जराः&#xA;074e जग्मुस्ते परलोकाय व्यादितास्यमिवान्तकम्&#xA;075a न तत्रासीन्महाराज सोमकानां महारथः&#xA;075c यः सम्प्राप्य रणे भीष्मं जीविते स्म मनो दधे&#xA;076a तांश्च सर्वान्रणे योधान्प्रेतराजपुरं प्रति&#xA;076c नीतानमन्यन्त जना दृष्ट्वा भीष्मस्य विक्रमम्&#xA;077a न कश्चिदेनं समरे प्रत्युद्याति महारथः&#xA;077c ऋते पाण्डुसुतं वीरं श्वेताश्वं कृष्णसारथिम्&#xA;077e शिखण्डिनं च समरे पाञ्चाल्यममितौजसम्&#xA;078a शिखण्डी तु रणे भीष्ममासाद्य भरतर्षभ&#xA;078c दशभिर्दशभिर्बाणैराजघान महाहवे&#xA;079a शिखण्डिनं तु गाङ्गेयः क्रोधदीप्तेन चक्षुषा&#xA;079c अवैक्षत कटाक्षेण निर्दहन्निव भारत&#xA;080a स्त्रीत्वं तत्संस्मरन्राजन्सर्वलोकस्य पश्यतः&#xA;080c न जघान रणे भीष्मः स च तं नावबुद्धवान्&#xA;081a अर्जुनस्तु महाराज शिखण्डिनमभाषत&#xA;081c अभित्वरस्व त्वरितो जहि चैनं पितामहम्&#xA;082a किं ते विवक्षया वीर जहि भीष्मं महारथम्&#xA;082c न ह्यन्यमनुपश्यामि कञ्चिद्यौधिष्ठिरे बले&#xA;083a यः शक्तः समरे भीष्मं योधयेत पितामहम्&#xA;083c ऋते त्वां पुरुषव्याघ्र सत्यमेतद्ब्रवीमि ते&#xA;084a एवमुक्तस्तु पार्थेन शिखण्डी भरतर्षभ&#xA;084c शरैर्नानाविधैस्तूर्णं पितामहमुपाद्रवत्&#xA;085a अचिन्तयित्वा तान्बाणान्पिता देवव्रतस्तव&#xA;085c अर्जुनं समरे क्रुद्धं वारयामास सायकैः&#xA;086a तथैव च चमूं सर्वां पाण्डवानां महारथः&#xA;086c अप्रैषीत्समरे तीक्ष्णैः परलोकाय मारिष&#xA;087a तथैव पाण्डवा राजन्सैन्येन महता वृताः&#xA;087c भीष्मं प्रच्छादयामासुर्मेघा इव दिवाकरम्&#xA;088a स समन्तात्परिवृतो भारतो भरतर्षभ&#xA;088c निर्ददाह रणे शूरान्वनं वह्निरिव ज्वलन्&#xA;089a तत्राद्भुतमपश्याम तव पुत्रस्य पौरुषम्&#xA;089c अयोधयत यत्पार्थं जुगोप च यतव्रतम्&#xA;090a कर्मणा तेन समरे तव पुत्रस्य धन्विनः&#xA;090c दुःशासनस्य तुतुषुः सर्वे लोका महात्मनः&#xA;091a यदेकः समरे पार्थान्सानुगान्समयोधयत्&#xA;091c न चैनं पाण्डवा युद्धे वायरामासुरुल्बणम्&#xA;092a दुःशासनेन समरे रथिनो विरथीकृताः&#xA;092c सादिनश्च महाराज दन्तिनश्च महाबलाः&#xA;093a विनिर्भिन्नाः शरैस्तीक्ष्णैर्निपेतुर्धरणीतले&#xA;093c शरातुरास्तथैवान्ये दन्तिनो विद्रुता दिशः&#xA;094a यथाग्निरिन्धनं प्राप्य ज्वलेद्दीप्तार्चिरुल्बणः&#xA;094c तथा जज्वाल पुत्रस्ते पाण्डवान्वै विनिर्दहन्&#xA;095a तं भारतमहामात्रं पाण्डवानां महारथः&#xA;095c जेतुं नोत्सहते कश्चिन्नाप्युद्यातुं कथञ्चन&#xA;095e ऋते महेन्द्रतनयं श्वेताश्वं कृष्णसारथिम्&#xA;096a स हि तं समरे राजन्विजित्य विजयोऽर्जुनः&#xA;096c भीष्ममेवाभिदुद्राव सर्वसैन्यस्य पश्यतः&#xA;097a विजितस्तव पुत्रोऽपि भीष्मबाहुव्यपाश्रयः&#xA;097c पुनः पुनः समाश्वस्य प्रायुध्यत रणोत्कटः&#xA;097e अर्जुनं च रणे राजन्योधयन्स व्यराजत&#xA;098a शिखण्डी तु रणे राजन्विव्याधैव पितामहम्&#xA;098c शरैरशनिसंस्पर्शैस्तथा सर्पविषोपमैः&#xA;099a न च तेऽस्य रुजं चक्रुः पितुस्तव जनेश्वर&#xA;099c स्मयमानश्च गाङ्गेयस्तान्बाणाञ्जगृहे तदा&#xA;100a उष्णार्तो हि नरो यद्वज्जलधाराः प्रतीच्छति&#xA;100c तथा जग्राह गाङ्गेयः शरधाराः शिखण्डिनः&#xA;101a तं क्षत्रिया महाराज ददृशुर्घोरमाहवे&#xA;101c भीष्मं दहन्तं सैन्यानि पाण्डवानां महात्मनाम्&#xA;102a ततोऽब्रवीत्तव सुतः सर्वसैन्यानि मारिष&#xA;102c अभिद्रवत सङ्ग्रामे फल्गुनं सर्वतो रथैः&#xA;103a भीष्मो वः समरे सर्वान्पालयिष्यति धर्मवित्&#xA;103c ते भयं सुमहत्त्वक्त्वा पाण्डवान्प्रतियुध्यत&#xA;104a एष तालेन दीप्तेन भीष्मस्तिष्ठति पालयन्&#xA;104c सर्वेषां धार्तराष्ट्राणां रणे शर्म च वर्म च&#xA;105a त्रिदशापि समुद्युक्ता नालं भीष्मं समासितुम्&#xA;105c किमु पार्था महात्मानं मर्त्यभूतास्तथाबलाः&#xA;105e तस्माद्द्रवत हे योधाः फल्गुनं प्राप्य संयुगे&#xA;106a अहमद्य रणे यत्तो योधयिष्यामि फल्गुनम्&#xA;106c सहितः सर्वतो यत्तैर्भवद्भिर्वसुधाधिपाः&#xA;107a तच्छ्रुत्वा तु वचो राजंस्तव पुत्रस्य धन्विनः&#xA;107c अर्जुनं प्रति संयत्ता बलवन्तो महारथाः&#xA;108a ते विदेहाः कलिङ्गाश्च दाशेरकगणैः सह&#xA;108c अभिपेतुर्निषादाश्च सौवीराश्च महारणे&#xA;109a बाह्लिका दरदाश्चैव प्राच्योदीच्याश्च मालवाः&#xA;109c अभीषाहाः शूरसेनाः शिबयोऽथ वसातयः&#xA;110a शाल्वाश्रयास्त्रिगर्ताश्च अम्बष्ठाः केकयैः सह&#xA;110c अभिपेतू रणे पार्थं पतङ्गा इव पावकम्&#xA;111a स तान्सर्वान्सहानीकान्महाराज महारथान्&#xA;111c दिव्यान्यस्त्राणि सञ्चिन्त्य प्रसन्धाय धनञ्जयः&#xA;112a स तैरस्त्रैर्महावेगैर्ददाहाशु महाबलः&#xA;112c शरप्रतापैर्बीभत्सुः पतङ्गानिव पावकः&#xA;113a तस्य बाणसहस्राणि सृजतो दृढधन्विनः&#xA;113c दीप्यमानमिवाकाशे गाण्डीवं समदृश्यत&#xA;114a ते शरार्ता महाराज विप्रकीर्णरथध्वजाः&#xA;114c नाभ्यवर्तन्त राजानः सहिता वानरध्वजम्&#xA;115a सध्वजा रथिनः पेतुर्हयारोहा हयैः सह&#xA;115c गजाः सह गजारोहैः किरीटिशरताडिताः&#xA;116a ततोऽर्जुनभुजोत्सृष्टैरावृतासीद्वसुन्धरा&#xA;116c विद्रवद्भिश्च बहुधा बलै राज्ञां समन्ततः&#xA;117a अथ पार्थो महाबाहुर्द्रावयित्वा वरूथिनीम्&#xA;117c दुःशासनाय समरे प्रेषयामास सायकान्&#xA;118a ते तु भित्त्वा तव सुतं दुःशासनमयोमुखाः&#xA;118c धरणीं विविशुः सर्वे वल्मीकमिव पन्नगाः&#xA;118e हयांश्चास्य ततो जघ्ने सारथिं च न्यपातयत्&#xA;119a विविंशतिं च विंशत्या विरथं कृतवान्प्रभो&#xA;119c आजघान भृशं चैव पञ्चभिर्नतपर्वभिः&#xA;120a कृपं शल्यं विकर्णञ्च विद्ध्वा बहुभिरायसैः&#xA;120c चकार विरथांश्चैव कौन्तेयः श्वेतवाहनः&#xA;121a एवं ते विरथाः पञ्च कृपः शल्यश्च मारिष&#xA;121c दुःशासनो विकर्णश्च तथैव च विविंशतिः&#xA;121e सम्प्राद्रवन्त समरे निर्जिताः सव्यसाचिना&#xA;122a पूर्वाह्णे तु तथा राजन्पराजित्य महारथान्&#xA;122c प्रजज्वाल रणे पार्थो विधूम इव पावकः&#xA;123a तथैव शरवर्षेण भास्करो रश्मिवानिव&#xA;123c अन्यानपि महाराज पातयामास पार्थिवान्&#xA;124a पराङ्मुखीकृत्य तदा शरवर्षैर्महारथान्&#xA;124c प्रावर्तयत सङ्ग्रामे शोणितोदां महानदीम्&#xA;124e मध्येन कुरुसैन्यानां पाण्डवानां च भारत&#xA;125a गजाश्च रथसङ्घाश्च बहुधा रथिभिर्हताः&#xA;125c रथाश्च निहता नागैर्नागा हयपदातिभिः&#xA;126a अन्तरा छिध्यमानानि शरीराणि शिरांसि च&#xA;126c निपेतुर्दिक्षु सर्वासु गजाश्वरथयोधिनाम्&#xA;127a छन्नमायोधनं रेजे कुण्डलाङ्गदधारिभिः&#xA;127c पतितैः पात्यमानैश्च राजपुत्रैर्महारथैः&#xA;128a रथनेमिनिकृत्ताश्च गजैश्चैवावपोथिताः&#xA;128c पादाताश्चाप्यदृश्यन्त साश्वाः सहयसादिनः&#xA;129a गजाश्वरथसङ्घाश्च परिपेतुः समन्ततः&#xA;129c विशीर्णाश्च रथा भूमौ भग्नचक्रयुगध्वजाः&#xA;130a तद्गजाश्वरथौघानां रुधिरेण समुक्षितम्&#xA;130c छन्नमायोधनं रेजे रक्ताभ्रमिव शारदम्&#xA;131a श्वानः काकाश्च गृध्राश्च वृका गोमायुभिः सह&#xA;131c प्रणेदुर्भक्ष्यमासाद्य विकृताश्च मृगद्विजाः&#xA;132a ववुर्बहुविधाश्चैव दिक्षु सर्वासु मारुताः&#xA;132c दृश्यमानेषु रक्षःसु भूतेषु विनदत्सु च&#xA;133a काञ्चनानि च दामानि पताकाश्च महाधनाः&#xA;133c धूमायमाना दृश्यन्ते सहसा मारुतेरिताः&#xA;134a श्वेतच्छत्रसहस्राणि सध्वजाश्च महारथाः&#xA;134c विनिकीर्णाः स्म दृश्यन्ते शतशोऽथ सहस्रशः&#xA;134e सपताकाश्च मातङ्गा दिशो जग्मुः शरातुराः&#xA;135a क्षत्रियाश्च मनुष्येन्द्र गदाशक्तिधनुर्धराः&#xA;135c समन्ततो व्यदृश्यन्त पतिता धरणीतले&#xA;136a ततो भीष्मो महाराज दिव्यमस्त्रमुदीरयन्&#xA;136c अभ्यधावत कौन्तेयं मिषतां सर्वधन्विनाम्&#xA;137a तं शिखण्डी रणे यत्तमभ्यधावत दंशितः&#xA;137c सञ्जहार ततो भीष्मस्तदस्त्रं पावकोपमम्&#xA;138a एतस्मिन्नेव काले तु कौन्तेयः श्वेतवाहनः&#xA;138c निजघ्ने तावकं सैन्यं मोहयित्वा पितामहम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/113/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/113/</guid>
      <description>&lt;p&gt;001  सञ्जय उवाच&#xA;001a एवं व्यूढेष्वनीकेषु भूयिष्ठमनुवर्तिषु&#xA;001c ब्रह्मलोकपराः सर्वे समपद्यन्त भारत&#xA;002a न ह्यनीकमनीकेन समसज्जत सङ्कुले&#xA;002c न रथा रथिभिः सार्धं न पदाताः पदातिभिः&#xA;003a अश्वा नाश्वैरयुध्यन्त न गजा गजयोधिभिः&#xA;003c महान्व्यतिकरो रौद्रः सेनयोः समपद्यत&#xA;004a नरनागरथेष्वेवं व्यवकीर्णेषु सर्वशः&#xA;004c क्षये तस्मिन्महारौद्रे निर्विशेषमजायत&#xA;005a ततः शल्यः कृपश्चैव चित्रसेनश्च भारत&#xA;005c दुःशासनो विकर्णश्च रथानास्थाय सत्वराः&#xA;005e पाण्डवानां रणे शूरा ध्वजिनीं समकम्पयन्&#xA;006a सा वध्यमाना समरे पाण्डुसेना महात्मभिः&#xA;006c त्रातारं नाध्यगच्छद्वै मज्जमानेव नौर्जले&#xA;007a यथा हि शैशिरः कालो गवां मर्माणि कृन्तति&#xA;007c तथा पाण्डुसुतानां वै भीष्मो मर्माण्यकृन्तत&#xA;008a अतीव तव सैन्यस्य पार्थेन च महात्मना&#xA;008c नगमेघप्रतीकाशाः पातिता बहुधा गजाः&#xA;009a मृद्यमानाश्च दृश्यन्ते पार्थेन नरयूथपाः&#xA;009c इषुभिस्ताड्यमानाश्च नाराचैश्च सहस्रशः&#xA;010a पेतुरार्तस्वरं कृत्वा तत्र तत्र महागजाः&#xA;010c आबद्धाभरणैः कायैर्निहतानां महात्मनाम्&#xA;011a छन्नमायोधनं रेजे शिरोभिश्च सकुण्डलैः&#xA;011c तस्मिन्नतिमहाभीमे राजन्वीरवरक्षये&#xA;011e भीष्मे च युधि विक्रान्ते पाण्डवे च धनञ्जये&#xA;012a ते पराक्रान्तमालोक्य राजन्युधि पितामहम्&#xA;012c न न्यवर्तन्त कौरव्या ब्रह्मलोकपुरस्कृताः&#xA;013a इच्छन्तो निधनं युद्धे स्वर्गं कृत्वा परायणम्&#xA;013c पाण्डवानभ्यवर्तन्त तस्मिन्वीरवरक्षये&#xA;014a पाण्डवापि महाराज स्मरन्तो विविधान्बहून्&#xA;014c क्लेशान्कृतान्सपुत्रेण त्वया पूर्वं नराधिप&#xA;015a भयं त्यक्त्वा रणे शूरा ब्रह्मलोकपुरस्कृताः&#xA;015c तावकांस्तव पुत्रांश्च योधयन्ति स्म हृष्टवत्&#xA;016a सेनापतिस्तु समरे प्राह सेनां महारथः&#xA;016c अभिद्रवत गाङ्गेयं सोमकाः सृञ्जयैः सह&#xA;017a सेनापतिवचः श्रुत्वा सोमकाः सह सृञ्जयैः&#xA;017c अभ्यद्रवन्त गाङ्गेयं शस्त्रवृष्ट्या समन्ततः&#xA;018a वध्यमानस्ततो राजन्पिता शान्तनवस्तव&#xA;018c अमर्षवशमापन्नो योधयामास सृञ्जयान्&#xA;019a तस्य कीर्तिमतस्तात पुरा रामेण धीमता&#xA;019c सम्प्रदत्तास्त्रशिक्षा वै परानीकविनाशिनी&#xA;020a स तां शिक्षामधिष्ठाय कृत्वा परबलक्षयम्&#xA;020c अहन्यहनि पार्थानां वृद्धः कुरुपितामहः&#xA;020e भीष्मो दश सहस्राणि जघान परवीरहा&#xA;021a तस्मिंस्तु दिवसे प्राप्ते दशमे भरतर्षभ&#xA;021c भीष्मेणैकेन मत्स्येषु पाञ्चालेषु च संयुगे&#xA;021e गजाश्वममितं हत्वा हताः सप्त महारथाः&#xA;022a हत्वा पञ्च सहस्राणि रथिनां प्रपितामहः&#xA;022c नराणां च महायुद्धे सहस्राणि चतुर्दश&#xA;023a तथा दन्तिसहस्रं च हयानामयुतं पुनः&#xA;023c शिक्षाबलेन निहतं पित्रा तव विशाम्पते&#xA;024a ततः सर्वमहीपानां क्षोभयित्वा वरूथिनीम्&#xA;024c विराटस्य प्रियो भ्राता शतानीको निपातितः&#xA;025a शतानीकं च समरे हत्वा भीष्मः प्रतापवान्&#xA;025c सहस्राणि महाराज राज्ञां भल्लैर्न्यपातयत्&#xA;026a ये च केचन पार्थानामभियाता धनञ्जयम्&#xA;026c राजानो भीष्ममासाद्य गतास्ते यमसादनम्&#xA;027a एवं दश दिशो भीष्मः शरजालैः समन्ततः&#xA;027c अतीत्य सेनां पार्थानामवतस्थे चमूमुखे&#xA;028a स कृत्वा सुमहत्कर्म तस्मिन्वै दशमेऽहनि&#xA;028c सेनयोरन्तरे तिष्ठन्प्रगृहीतशरासनः&#xA;029a न चैनं पार्थिवा राजञ्शेकुः केचिन्निरीक्षितुम्&#xA;029c मध्यं प्राप्तं यथा ग्रीष्मे तपन्तं भास्करं दिवि&#xA;030a यथा दैत्यचमूं शक्रस्तापयामास संयुगे&#xA;030c तथा भीष्मः पाण्डवेयांस्तापयामास भारत&#xA;031a तथा च तं पराक्रान्तमालोक्य मधुसूदनः&#xA;031c उवाच देवकीपुत्रः प्रीयमाणो धनञ्जयम्&#xA;032a एष शान्तनवो भीष्मः सेनयोरन्तरे स्थितः&#xA;032c नानिहत्य बलादेनं विजयस्ते भविष्यति&#xA;033a यत्तः संस्तम्भयस्वैनं यत्रैषा भिद्यते चमूः&#xA;033c न हि भीष्मशरानन्यः सोढुमुत्सहते विभो&#xA;034a ततस्तस्मिन्क्षणे राजंश्चोदितो वानरध्वजः&#xA;034c सध्वजं सरथं साश्वं भीष्ममन्तर्दधे शरैः&#xA;035a स चापि कुरुमुख्यानामृषभः पाण्डवेरितान्&#xA;035c शरव्रातैः शरव्रातान्बहुधा विदुधाव तान्&#xA;036a तेन पाञ्चालराजश्च धृष्टकेतुश्च वीर्यवान्&#xA;036c पाण्डवो भीमसेनश्च धृष्टद्युम्नश्च पार्षतः&#xA;037a यमौ च चेकितानश्च केकयाः पञ्च चैव ह&#xA;037c सात्यकिश्च महाराज सौभद्रोऽथ घटोत्कचः&#xA;038a द्रौपदेयाः शिखण्डी च कुन्तिभोजश्च वीर्यवान्&#xA;038c सुशर्मा च विराटश्च पाण्डवेया महाबलाः&#xA;039a एते चान्ये च बहवः पीडिता भीष्मसायकैः&#xA;039c समुद्धृताः फल्गुनेन निमग्नाः शोकसागरे&#xA;040a ततः शिखण्डी वेगेन प्रगृह्य परमायुधम्&#xA;040c भीष्ममेवाभिदुद्राव रक्ष्यमाणः किरीटिना&#xA;041a ततोऽस्यानुचरान्हत्वा सर्वान्रणविभागवित्&#xA;041c भीष्ममेवाभिदुद्राव बीभत्सुरपराजितः&#xA;042a सात्यकिश्चेकितानश्च धृष्टद्युम्नश्च पार्षतः&#xA;042c विराटो द्रुपदश्चैव माद्रीपुत्रौ च पाण्डवौ&#xA;042e दुद्रुवुर्भीष्ममेवाजौ रक्षिता दृढधन्वना&#xA;043a अभिमन्युश्च समरे द्रौपद्याः पञ्च चात्मजाः&#xA;043c दुद्रुवुः समरे भीष्मं समुद्यतमहायुधाः&#xA;044a ते सर्वे दृढधन्वानः संयुगेष्वपलायिनः&#xA;044c बहुधा भीष्ममानर्छन्मार्गणैः कृतमार्गणाः&#xA;045a विधूय तान्बाणगणान्ये मुक्ताः पार्थिवोत्तमैः&#xA;045c पाण्डवानामदीनात्मा व्यगाहत वरूथिनीम्&#xA;045e कृत्वा शरविघातं च क्रीडन्निव पितामहः&#xA;046a नाभिसन्धत्त पाञ्चाल्यं स्मयमानो मुहुर्मुहुः&#xA;046c स्त्रीत्वं तस्यानुसंस्मृत्य भीष्मो बाणाञ्शिखण्डिनः&#xA;046e जघान द्रुपदानीके रथान्सप्त महारथः&#xA;047a ततः किलकिलाशब्दः क्षणेन समपद्यत&#xA;047c मत्स्यपाञ्चालचेदीनां तमेकमभिधावताम्&#xA;048a ते वराश्वरथव्रातैर्वारणैः सपदातिभिः&#xA;048c तमेकं छादयामासुर्मेघा इव दिवाकरम्&#xA;048e भीष्मं भागीरथीपुत्रं प्रतपन्तं रणे रिपून्&#xA;049a ततस्तस्य च तेषां च युद्धे देवासुरोपमे&#xA;049c किरीटी भीष्ममानर्छत्पुरस्कृत्य शिखण्डिनम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/114/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/114/</guid>
      <description>&lt;p&gt;001  सञ्जय उवाच&#xA;001a एवं ते पाण्डवाः सर्वे पुरस्कृत्य शिखण्डिनम्&#xA;001c विव्यधुः समरे भीष्मं परिवार्य समन्ततः&#xA;002a शतघ्नीभिः सुघोराभिः पट्टिशैः सपरश्वधैः&#xA;002c मुद्गरैर्मुसलैः प्रासैः क्षेपणीभिश्च सर्वशः&#xA;003a शरैः कनकपुङ्खैश्च शक्तितोमरकम्पनैः&#xA;003c नाराचैर्वत्सदन्तैश्च भुशुण्डीभिश्च भारत&#xA;003e अताडयन्रणे भीष्मं सहिताः सर्वसृञ्जयाः&#xA;004a स विशीर्णतनुत्राणः पीडितो बहुभिस्तदा&#xA;004c विव्यथे नैव गाङ्गेयो भिद्यमानेषु मर्मसु&#xA;005a स दीप्तशरचापार्चिरस्त्रप्रसृतमारुतः&#xA;005c नेमिनिर्ह्रादसन्नादो महास्त्रोदयपावकः&#xA;006a चित्रचापमहाज्वालो वीरक्षयमहेन्धनः&#xA;006c युगान्ताग्निसमो भीष्मः परेषां समपद्यत&#xA;007a निपत्य रथसङ्घानामन्तरेण विनिःसृतः&#xA;007c दृश्यते स्म नरेन्द्राणां पुनर्मध्यगतश्चरन्&#xA;008a ततः पाञ्चालराजं च धृष्टकेतुमतीत्य च&#xA;008c पाण्डवानीकिनीमध्यमाससाद स वेगितः&#xA;009a ततः सात्यकिभीमौ च पाण्डवं च धनञ्जयम्&#xA;009c द्रुपदं च विराटं च धृष्टद्युम्नं च पार्षतम्&#xA;010a भीमघोषैर्महावेगैर्वैरिवारणभेदिभिः&#xA;010c षडेतान्षड्भिरानर्छद्भास्करप्रतिमैः शरैः&#xA;011a तस्य ते निशितान्बाणान्सन्निवार्य महारथाः&#xA;011c दशभिर्दशभिर्भीष्ममर्दयामासुरोजसा&#xA;012a शिखण्डी तु रणे बाणान्यान्मुमोच महाव्रते&#xA;012c ते भीष्मं विविशुस्तूर्णं स्वर्णपुङ्खाः शिलाशिताः&#xA;013a ततः किरीटी संरब्धो भीष्ममेवाभ्यवर्तत&#xA;013c शिखण्डिनं पुरस्कृत्य धनुश्चास्य समाच्छिनत्&#xA;014a भीष्मस्य धनुषश्छेदं नामृष्यन्त महारथाः&#xA;014c द्रोणश्च कृतवर्मा च सैन्धवश्च जयद्रथः&#xA;015a भूरिश्रवाः शलः शल्यो भगदत्तस्तथैव च&#xA;015c सप्तैते परमक्रुद्धाः किरीटिनमभिद्रुताः&#xA;016a उत्तमास्त्राणि दिव्यानि दर्शयन्तो महारथाः&#xA;016c अभिपेतुर्भृशं क्रुद्धाश्छादयन्त स्म पाण्डवान्&#xA;017a तेषामापततां शब्दः शुश्रुवे फल्गुनं प्रति&#xA;017c उद्वृत्तानां यथा शब्दः समुद्राणां युगक्षये&#xA;018a हतानयत गृह्णीत युध्यतापि च कृन्तत&#xA;018c इत्यासीत्तुमुलः शब्दः फल्गुनस्य रथं प्रति&#xA;019a तं शब्दं तुमुलं श्रुत्वा पाण्डवानां महारथाः&#xA;019c अभ्यधावन्परीप्सन्तः फल्गुनं भरतर्षभ&#xA;020a सात्यकिर्भीमसेनश्च धृष्टद्युम्नश्च पार्षतः&#xA;020c विराटद्रुपदौ चोभौ राक्षसश्च घटोत्कचः&#xA;021a अभिमन्युश्च सङ्क्रुद्धः सप्तैते क्रोधमूर्छिताः&#xA;021c समभ्यधावंस्त्वरिताश्चित्रकार्मुकधारिणः&#xA;022a तेषां समभवद्युद्धं तुमुलं लोमहर्षणम्&#xA;022c सङ्ग्रामे भरतश्रेष्ठ देवानां दानवैरिव&#xA;023a शिखण्डी तु रथश्रेष्ठो रक्ष्यमाणः किरीटिना&#xA;023c अविध्यद्दशभिर्भीष्मं छिन्नधन्वानमाहवे&#xA;023e सारथिं दशभिश्चास्य ध्वजं चैकेन चिच्छिदे&#xA;024a सोऽन्यत्कार्मुकमादाय गाङ्गेयो वेगवत्तरम्&#xA;024c तदप्यस्य शितैर्भल्लैस्त्रिभिश्चिच्छेद फल्गुनः&#xA;025a एवं स पाण्डवः क्रुद्ध आत्तमात्तं पुनः पुनः&#xA;025c धनुर्भीष्मस्य चिच्छेद सव्यसाची परन्तपः&#xA;026a स च्छिन्नधन्वा सङ्क्रुद्धः सृक्किणी परिसंलिहन्&#xA;026c शक्तिं जग्राह सङ्क्रुद्धो गिरीणामपि दारणीम्&#xA;026e तां च चिक्षेप सङ्क्रुद्धः फल्गुनस्य रथं प्रति&#xA;027a तामापतन्तीं सम्प्रेक्ष्य ज्वलन्तीमशनीमिव&#xA;027c समादत्त शितान्भल्लान्पञ्च पाण्डवनन्दनः&#xA;028a तस्य चिच्छेद तां शक्तिं पञ्चधा पञ्चभिः शरैः&#xA;028c सङ्क्रुद्धो भरतश्रेष्ठ भीष्मबाहुबलेरिताम्&#xA;029a सा पपात परिच्छिन्ना सङ्क्रुद्धेन किरीटिना&#xA;029c मेघवृन्दपरिभ्रष्टा विच्छिन्नेव शतह्रदा&#xA;030a छिन्नां तां शक्तिमालोक्य भीष्मः क्रोधसमन्वितः&#xA;030c अचिन्तयद्रणे वीरो बुद्ध्या परपुरञ्जयः&#xA;031a शक्तोऽहं धनुषैकेन निहन्तुं सर्वपाण्डवान्&#xA;031c यद्येषां न भवेद्गोप्ता विष्वक्सेनो महाबलः&#xA;032a कारणद्वयमास्थाय नाहं योत्स्यामि पाण्डवैः&#xA;032c अवध्यत्वाच्च पाण्डूनां स्त्रीभावाच्च शिखण्डिनः&#xA;033a पित्रा तुष्टेन मे पूर्वं यदा कालीमुदावहत्&#xA;033c स्वच्छन्दमरणं दत्तमवध्यत्वं रणे तथा&#xA;033e तस्मान्मृत्युमहं मन्ये प्राप्तकालमिवात्मनः&#xA;034a एवं ज्ञात्वा व्यवसितं भीष्मस्यामिततेजसः&#xA;034c ऋषयो वसवश्चैव वियत्स्था भीष्ममब्रुवन्&#xA;035a यत्ते व्यवसितं वीर अस्माकं सुमहत्प्रियम्&#xA;035c तत्कुरुष्व महेष्वास युद्धाद्बुद्धिं निवर्तय&#xA;036a तस्य वाक्यस्य निधने प्रादुरासीच्छिवोऽनिलः&#xA;036c अनुलोमः सुगन्धी च पृषतैश्च समन्वितः&#xA;037a देवदुन्दुभयश्चैव सम्प्रणेदुर्महास्वनाः&#xA;037c पपात पुष्पवृष्टिश्च भीष्मस्योपरि पार्थिव&#xA;038a न च तच्छुश्रुवे कश्चित्तेषां संवदतां नृप&#xA;038c ऋते भीष्मं महाबाहुं मां चापि मुनितेजसा&#xA;039a सम्भ्रमश्च महानासीत्त्रिदशानां विशाम्पते&#xA;039c पतिष्यति रथाद्भीष्मे सर्वलोकप्रिये तदा&#xA;040a इति देवगणानां च श्रुत्वा वाक्यं महामनाः&#xA;040c ततः शान्तनवो भीष्मो बीभत्सुं नाभ्यवर्तत&#xA;040e भिद्यमानः शितैर्बाणैः सर्वावरणभेदिभिः&#xA;041a शिखण्डी तु महाराज भरतानां पितामहम्&#xA;041c आजघानोरसि क्रुद्धो नवभिर्निशितैः शरैः&#xA;042a स तेनाभिहतः सङ्ख्ये भीष्मः कुरुपितामहः&#xA;042c नाकम्पत महाराज क्षितिकम्पे यथाचलः&#xA;043a ततः प्रहस्य बीभत्सुर्व्याक्षिपन्गाण्डिवं धनुः&#xA;043c गाङ्गेयं पञ्चविंशत्या क्षुद्रकाणां समर्पयत्&#xA;044a पुनः शरशतेनैनं त्वरमाणो धनञ्जयः&#xA;044c सर्वगात्रेषु सङ्क्रुद्धः सर्वमर्मस्वताडयत्&#xA;045a एवमन्यैरपि भृशं वध्यमानो महारणे&#xA;045c न चक्रुस्ते रुजं तस्य रुक्मपुङ्खाः शिलाशिताः&#xA;046a ततः किरीटी संरब्धो भीष्ममेवाभ्यवर्तत&#xA;046c शिखण्डिनं पुरस्कृत्य धनुश्चास्य समाच्छिनत्&#xA;047a अथैनं दशभिर्विद्ध्वा ध्वजमेकेन चिच्छिदे&#xA;047c सारथिं विशिखैश्चास्य दशभिः समकम्पयत्&#xA;048a सोऽन्यत्कार्मुकमादत्त गाङ्गेयो बलवत्तरम्&#xA;048c तदप्यस्य शितैर्भल्लैस्त्रिधा त्रिभिरुपानुदत्&#xA;048e निमेषान्तरमात्रेण आत्तमात्तं महारणे&#xA;049a एवमस्य धनूंष्याजौ चिच्छेद सुबहून्यपि&#xA;049c ततः शान्तनवो भीष्मो बीभत्सुं नाभ्यवर्तत&#xA;050a अथैनं पञ्चविंशत्या क्षुद्रकाणां समर्दयत्&#xA;050c सोऽतिविद्धो महेष्वासो दुःशासनमभाषत&#xA;051a एष पार्थो रणे क्रुद्धः पाण्डवानां महारथः&#xA;051c शरैरनेकसाहस्रैर्मामेवाभ्यसते रणे&#xA;052a न चैष शक्यः समरे जेतुं वज्रभृता अपि&#xA;052c न चापि सहिता वीरा देवदानवराक्षसाः&#xA;052e मां चैव शक्ता निर्जेतुं किमु मर्त्याः सुदुर्बलाः&#xA;053a एवं तयोः संवदतोः फल्गुनो निशितैः शरैः&#xA;053c शिखण्डिनं पुरस्कृत्य भीष्मं विव्याध संयुगे&#xA;054a ततो दुःशासनं भूयः स्मयमानोऽभ्यभाषत&#xA;054c अतिविद्धः शितैर्बाणैर्भृशं गाण्डीवधन्वना&#xA;055a वज्राशनिसमस्पर्शाः शिताग्राः सम्प्रवेशिताः&#xA;055c विमुक्ता अव्यवच्छिन्ना नेमे बाणाः शिखण्डिनः&#xA;056a निकृन्तमाना मर्माणि दृढावरणभेदिनः&#xA;056c मुसलानीव मे घ्नन्ति नेमे बाणाः शिखण्डिनः&#xA;057a ब्रह्मदण्डसमस्पर्शा वज्रवेगा दुरासदाः&#xA;057c मम प्राणानारुजन्ति नेमे बाणाः शिखण्डिनः&#xA;058a भुजगा इव सङ्क्रुद्धा लेलिहाना विषोल्बणाः&#xA;058c ममाविशन्ति मर्माणि नेमे बाणाः शिखण्डिनः&#xA;059a नाशयन्तीव मे प्राणान्यमदूता इवाहिताः&#xA;059c गदापरिघसंस्पर्शा नेमे बाणाः शिखण्डिनः&#xA;060a कृन्तन्ति मम गात्राणि माघमासे गवामिव&#xA;060c अर्जुनस्य इमे बाणा नेमे बाणाः शिखण्डिनः&#xA;061a सर्वे ह्यपि न मे दुःखं कुर्युरन्ये नराधिपाः&#xA;061c वीरं गण्डीवधन्वानमृते जिष्णुं कपिध्वजम्&#xA;062a इति ब्रुवञ्शान्तनवो दिधक्षुरिव पाण्डवम्&#xA;062c सविष्फुलिङ्गां दीप्ताग्रां शक्तिं चिक्षेप भारत&#xA;063a तामस्य विशिखैश्छित्त्वा त्रिधा त्रिभिरपातयत्&#xA;063c पश्यतां कुरुवीराणां सर्वेषां तत्र भारत&#xA;064a चर्माथादत्त गाङ्गेयो जातरूपपरिष्कृतम्&#xA;064c खड्गं चान्यतरं प्रेप्सुर्मृत्योरग्रे जयाय वा&#xA;065a तस्य तच्छतधा चर्म व्यधमद्दंशितात्मनः&#xA;065c रथादनवरूढस्य तदद्भुतमिवाभवत्&#xA;066a विनद्योच्चैः सिंह इव स्वान्यनीकान्यचोदयत्&#xA;066c अभिद्रवत गाङ्गेयं मां वोऽस्तु भयमण्वपि&#xA;067a अथ ते तोमरैः प्रासैर्बाणौघैश्च समन्ततः&#xA;067c पट्टिशैश्च सनिस्त्रिंशैर्नानाप्रहरणैस्तथा&#xA;068a वत्सदन्तैश्च भल्लैश्च तमेकमभिदुद्रुवुः&#xA;068c सिंहनादस्ततो घोरः पाण्डवानामजायत&#xA;069a तथैव तव पुत्राश्च राजन्भीष्मजयैषिणः&#xA;069c तमेकमभ्यवर्तन्त सिंहनादांश्च नेदिरे&#xA;070a तत्रासीत्तुमुलं युद्धं तावकानां परैः सह&#xA;070c दशमेऽहनि राजेन्द्र भीष्मार्जुनसमागमे&#xA;071a आसीद्गाङ्ग इवावर्तो मुहूर्तमुदधेरिव&#xA;071c सैन्यानां युध्यमानानां निघ्नतामितरेतरम्&#xA;072a अगम्यरूपा पृथिवी शोणिताक्ता तदाभवत्&#xA;072c समं च विषमं चैव न प्राज्ञायत किञ्चन&#xA;073a योधानामयुतं हत्वा तस्मिन्स दशमेऽहनि&#xA;073c अतिष्ठदाहवे भीष्मो भिद्यमानेषु मर्मसु&#xA;074a ततः सेनामुखे तस्मिन्स्थितः पार्थो धनञ्जयः&#xA;074c मध्येन कुरुसैन्यानां द्रावयामास वाहिनीम्&#xA;075a वयं श्वेतहयाद्भीताः कुन्तीपुत्राद्धनञ्जयात्&#xA;075c पीड्यमानाः शितैः शस्त्रैः प्रद्रवाम महारणात्&#xA;076a सौवीराः कितवाः प्राच्याः प्रतीच्योदीच्यमालवाः&#xA;076c अभीषाहाः शूरसेनाः शिबयोऽथ वसातयः&#xA;077a शाल्वाश्रयास्त्रिगर्ताश्च अम्बष्ठाः केकयैः सह&#xA;077c द्वादशैते जनपदाः शरार्ता व्रणपीडिताः&#xA;077e सङ्ग्रामे न जहुर्भीष्मं युध्यमानं किरीटिना&#xA;078a ततस्तमेकं बहवः परिवार्य समन्ततः&#xA;078c परिकाल्य कुरून्सर्वाञ्शरवर्षैरवाकिरन्&#xA;079a निपातयत गृह्णीत विध्यताथ च कर्षत&#xA;079c इत्यासीत्तुमुलः शब्दो राजन्भीष्मरथं प्रति&#xA;080a अभिहत्य शरौघैस्तं शतशोऽथ सहस्रशः&#xA;080c न तस्यासीदनिर्भिन्नं गात्रेष्वङ्गुलमात्रकम्&#xA;081a एवं विभो तव पिता शरैर्विशकलीकृतः&#xA;081c शिताग्रैः फल्गुनेनाजौ प्राक्शिराः प्रापतद्रथात्&#xA;081e किञ्चिच्छेषे दिनकरे पुत्राणां तव पश्यताम्&#xA;082a हा हेति दिवि देवानां पार्थिवानां च सर्वशः&#xA;082c पतमाने रथाद्भीष्मे बभूव सुमहान्स्वनः&#xA;083a तं पतन्तमभिप्रेक्ष्य महात्मानं पितामहम्&#xA;083c सह भीष्मेण सर्वेषां प्रापतन्हृदयानि नः&#xA;084a स पपात महाबाहुर्वसुधामनुनादयन्&#xA;084c इन्द्रध्वज इवोत्सृष्टः केतुः सर्वधनुष्मताम्&#xA;084e धरणीं नास्पृशच्चापि शरसङ्घैः समाचितः&#xA;085a शरतल्पे महेष्वासं शयानं पुरुषर्षभम्&#xA;085c रथात्प्रपतितं चैनं दिव्यो भावः समाविशत्&#xA;086a अभ्यवर्षत पर्जन्यः प्राकम्पत च मेदिनी&#xA;086c पतन्स ददृशे चापि खर्वितं च दिवाकरम्&#xA;087a सञ्ज्ञां चैवालभद्वीरः कालं सञ्चिन्त्य भारत&#xA;087c अन्तरिक्षे च शुश्राव दिव्यां वाचं समन्ततः&#xA;088a कथं महात्मा गाङ्गेयः सर्वशस्त्रभृतां वरः&#xA;088c कालं कर्ता नरव्याघ्रः सम्प्राप्ते दक्षिणायने&#xA;089a स्थितोऽस्मीति च गाङ्गेयस्तच्छ्रुत्वा वाक्यमब्रवीत्&#xA;089c धारयामास च प्राणान्पतितोऽपि हि भूतले&#xA;089e उत्तरायणमन्विच्छन्भीष्मः कुरुपितामहः&#xA;090a तस्य तन्मतमाज्ञाय गङ्गा हिमवतः सुता&#xA;090c महर्षीन्हंसरूपेण प्रेषयामास तत्र वै&#xA;091a ततः सम्पातिनो हंसास्त्वरिता मानसौकसः&#xA;091c आजग्मुः सहिता द्रष्टुं भीष्मं कुरुपितामहम्&#xA;091e यत्र शेते नरश्रेष्ठः शरतल्पे पितामहः&#xA;092a ते तु भीष्मं समासाद्य मुनयो हंसरूपिणः&#xA;092c अपश्यञ्शरतल्पस्थं भीष्मं कुरुपितामहम्&#xA;093a ते तं दृष्ट्वा महात्मानं कृत्वा चापि प्रदक्षिणम्&#xA;093c गाङ्गेयं भरतश्रेष्ठं दक्षिणेन च भास्करम्&#xA;094a इतरेतरमामन्त्र्य प्राहुस्तत्र मनीषिणः&#xA;094c भीष्म एव महात्मा सन्संस्थाता दक्षिणायने&#xA;095a इत्युक्त्वा प्रस्थितान्हंसान्दक्षिणामभितो दिशम्&#xA;095c सम्प्रेक्ष्य वै महाबुद्धिश्चिन्तयित्वा च भारत&#xA;096a तानब्रवीच्छान्तनवो नाहं गन्ता कथञ्चन&#xA;096c दक्षिणावृत्त आदित्ये एतन्मे मनसि स्थितम्&#xA;097a गमिष्यामि स्वकं स्थानमासीद्यन्मे पुरातनम्&#xA;097c उदगावृत्त आदित्ये हंसाः सत्यं ब्रवीमि वः&#xA;098a धारयिष्याम्यहं प्राणानुत्तरायणकाङ्क्षया&#xA;098c ऐश्वर्यभूतः प्राणानामुत्सर्गे नियतो ह्यहम्&#xA;098e तस्मात्प्राणान्धारयिष्ये मुमूर्षुरुदगायने&#xA;099a यश्च दत्तो वरो मह्यं पित्रा तेन महात्मना&#xA;099c छन्दतो मृत्युरित्येवं तस्य चास्तु वरस्तथा&#xA;100a धारयिष्ये ततः प्राणानुत्सर्गे नियते सति&#xA;100c इत्युक्त्वा तांस्तदा हंसानशेत शरतल्पगः&#xA;101a एवं कुरूणां पतिते शृङ्गे भीष्मे महौजसि&#xA;101c पाण्डवाः सृञ्जयाश्चैव सिंहनादं प्रचक्रिरे&#xA;102a तस्मिन्हते महासत्त्वे भरतानाममध्यमे&#xA;102c न किञ्चित्प्रत्यपद्यन्त पुत्रास्ते भरतर्षभ&#xA;102e सम्मोहश्चैव तुमुलः कुरूणामभवत्तदा&#xA;103a नृपा दुर्योधनमुखा निःश्वस्य रुरुदुस्ततः&#xA;103c विषादाच्च चिरं कालमतिष्ठन्विगतेन्द्रियाः&#xA;104a दध्युश्चैव महाराज न युद्धे दधिरे मनः&#xA;104c ऊरुग्राहगृहीताश्च नाभ्यधावन्त पाण्डवान्&#xA;105a अवध्ये शन्तनोः पुत्रे हते भीष्मे महौजसि&#xA;105c अभावः सुमहान्राजन्कुरूनागादतन्द्रितः&#xA;106a हतप्रवीराश्च वयं निकृत्ताश्च शितैः शरैः&#xA;106c कर्तव्यं नाभिजानीमो निर्जिताः सव्यसाचिना&#xA;107a पाण्डवास्तु जयं लब्ध्वा परत्र च परां गतिम्&#xA;107c सर्वे दध्मुर्महाशङ्खाञ्शूराः परिघबाहवः&#xA;107e सोमकाश्च सपञ्चालाः प्राहृष्यन्त जनेश्वर&#xA;108a ततस्तूर्यसहस्रेषु नदत्सु सुमहाबलः&#xA;108c आस्फोटयामास भृशं भीमसेनो ननर्त च&#xA;109a सेनयोरुभयोश्चापि गाङ्गेये विनिपातिते&#xA;109c सन्न्यस्य वीराः शस्त्राणि प्राध्यायन्त समन्ततः&#xA;110a प्राक्रोशन्प्रापतंश्चान्ये जग्मुर्मोहं तथापरे&#xA;110c क्षत्रं चान्येऽभ्यनिन्दन्त भीष्मं चैकेऽभ्यपूजयन्&#xA;111a ऋषयः पितरश्चैव प्रशशंसुर्महाव्रतम्&#xA;111c भरतानां च ये पूर्वे ते चैनं प्रशशंसिरे&#xA;112a महोपनिषदं चैव योगमास्थाय वीर्यवान्&#xA;112c जपञ्शान्तनवो धीमान्कालाकाङ्क्षी स्थितोऽभवत्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/115/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/115/</guid>
      <description>&lt;p&gt;001  धृतराष्ट्र उवाच&#xA;001a कथमासंस्तदा योधा हीना भीष्मेण सञ्जय&#xA;001c बलिना देवकल्पेन गुर्वर्थे ब्रह्मचारिणा&#xA;002a तदैव निहतान्मन्ये कुरूनन्यांश्च पार्थिवान्&#xA;002c न प्राहरद्यदा भीष्मो घृणित्वाद्द्रुपदात्मजे&#xA;003a ततो दुःखतरं मन्ये किमन्यत्प्रभविष्यति&#xA;003c यदद्य पितरं श्रुत्वा निहतं मम दुर्मतेः&#xA;004a अश्मसारमयं नूनं हृदयं मम सञ्जय&#xA;004c श्रुत्वा विनिहतं भीष्मं शतधा यन्न दीर्यते&#xA;005a पुनः पुनर्न मृष्यामि हतं देवव्रतं रणे&#xA;005c न हतो जामदग्न्येन दिव्यैरस्त्रैः स्म यः पुरा&#xA;006a यदद्य निहतेनाजौ भीष्मेण जयमिच्छता&#xA;006c चेष्टितं नरसिंहेन तन्मे कथय सञ्जय&#xA;007  सञ्जय उवाच&#xA;007a सायाह्ने न्यपतद्भूमौ धार्तराष्ट्रान्विषादयन्&#xA;007c पाञ्चालानां ददद्धर्षं कुरुवृद्धः पितामहः&#xA;008a स शेते शरतल्पस्थो मेदिनीमस्पृशंस्तदा&#xA;008c भीष्मो रथात्प्रपतितः प्रच्युतो धरणीतले&#xA;009a हा हेति तुमुलः शब्दो भूतानां समपद्यत&#xA;009c सीमावृक्षे निपतिते कुरूणां समितिक्षये&#xA;010a उभयोः सेनयो राजन्क्षत्रियान्भयमाविशत्&#xA;010c भीष्मं शान्तनवं दृष्ट्वा विशीर्णकवचध्वजम्&#xA;010e कुरवः पर्यवर्तन्त पाण्डवाश्च विशाम्पते&#xA;011a खं तमोवृतमासीच्च नासीद्भानुमतः प्रभा&#xA;011c ररास पृथिवी चैव भीष्मे शान्तनवे हते&#xA;012a अयं ब्रह्मविदां श्रेष्ठो अयं ब्रह्मविदां गतिः&#xA;012c इत्यभाषन्त भूतानि शयानं भरतर्षभम्&#xA;013a अयं पितरमाज्ञाय कामार्तं शन्तनुं पुरा&#xA;013c ऊर्ध्वरेतसमात्मानं चकार पुरुषर्षभः&#xA;014a इति स्म शरतल्पस्थं भरतानाममध्यमम्&#xA;014c ऋषयः पर्यधावन्त सहिताः सिद्धचारणैः&#xA;015a हते शान्तनवे भीष्मे भरतानां पितामहे&#xA;015c न किञ्चित्प्रत्यपद्यन्त पुत्रास्तव च भारत&#xA;016a विवर्णवदनाश्चासन्गतश्रीकाश्च भारत&#xA;016c अतिष्ठन्व्रीडिताश्चैव ह्रिया युक्ता ह्यधोमुखाः&#xA;017a पाण्डवाश्च जयं लब्ध्वा सङ्ग्रामशिरसि स्थिताः&#xA;017c सर्वे दध्मुर्महाशङ्खान्हेमजालपरिष्कृतान्&#xA;018a भृशं तूर्यनिनादेषु वाद्यमानेषु चानघ&#xA;018c अपश्याम रणे राजन्भीमसेनं महाबलम्&#xA;018e आक्रीडमानं कौन्तेयं हर्षेण महता युतम्&#xA;019a निहत्य समरे शत्रून्महाबलसमन्वितान्&#xA;019c सम्मोहश्चापि तुमुलः कुरूणामभवत्तदा&#xA;020a कर्णदुर्योधनौ चापि निःश्वसेतां मुहुर्मुहुः&#xA;020c तथा निपतिते भीष्मे कौरवाणां धुरन्धरे&#xA;020e हाहाकारमभूत्सर्वं निर्मर्यादमवर्तत&#xA;021a दृष्ट्वा च पतितं भीष्मं पुत्रो दुःशासनस्तव&#xA;021c उत्तमं जवमास्थाय द्रोणानीकं समाद्रवत्&#xA;022a भ्रात्रा प्रस्थापितो वीरः स्वेनानीकेन दंशितः&#xA;022c प्रययौ पुरुषव्याघ्रः स्वसैन्यमभिचोदयन्&#xA;023a तमायान्तमभिप्रेक्ष्य कुरवः पर्यवारयन्&#xA;023c दुःशासनं महाराज किमयं वक्ष्यतीति वै&#xA;024a ततो द्रोणाय निहतं भीष्ममाचष्ट कौरवः&#xA;024c द्रोणस्तदप्रियं श्रुत्वा सहसा न्यपतद्रथात्&#xA;025a स सञ्ज्ञामुपलभ्याथ भारद्वाजः प्रतापवान्&#xA;025c निवारयामास तदा स्वान्यनीकानि मारिष&#xA;026a विनिवृत्तान्कुरून्दृष्ट्वा पाण्डवापि स्वसैनिकान्&#xA;026c दूतैः शीघ्राश्वसंयुक्तैरवहारमकारयन्&#xA;027a विनिवृत्तेषु सैन्येषु पारम्पर्येण सर्वशः&#xA;027c विमुक्तकवचाः सर्वे भीष्ममीयुर्नराधिपाः&#xA;028a व्युपारम्य ततो युद्धाद्योधाः शतसहस्रशः&#xA;028c उपतस्थुर्महात्मानं प्रजापतिमिवामराः&#xA;029a ते तु भीष्मं समासाद्य शयानं भरतर्षभम्&#xA;029c अभिवाद्य व्यतिष्ठन्त पाण्डवाः कुरुभिः सह&#xA;030a अथ पाण्डून्कुरूंश्चैव प्रणिपत्याग्रतः स्थितान्&#xA;030c अभ्यभाषत धर्मात्मा भीष्मः शान्तनवस्तदा&#xA;031a स्वागतं वो महाभागाः स्वागतं वो महारथाः&#xA;031c तुष्यामि दर्शनाच्चाहं युष्माकममरोपमाः&#xA;032a अभिनन्द्य स तानेवं शिरसा लम्बताब्रवीत्&#xA;032c शिरो मे लम्बतेऽत्यर्थमुपधानं प्रदीयताम्&#xA;033a ततो नृपाः समाजह्रुस्तनूनि च मृदूनि च&#xA;033c उपधानानि मुख्यानि नैच्छत्तानि पितामहः&#xA;034a अब्रवीच्च नरव्याघ्रः प्रहसन्निव तान्नृपान्&#xA;034c नैतानि वीरशय्यासु युक्तरूपाणि पार्थिवाः&#xA;035a ततो वीक्ष्य नरश्रेष्ठमभ्यभाषत पाण्डवम्&#xA;035c धनञ्जयं दीर्घबाहुं सर्वलोकमहारथम्&#xA;036a धनञ्जय महाबाहो शिरसो मेऽस्य लम्बतः&#xA;036c दीयतामुपधानं वै यद्युक्तमिह मन्यसे&#xA;037a स सन्न्यस्य महच्चापमभिवाद्य पितामहम्&#xA;037c नेत्राभ्यामश्रुपूर्णाभ्यामिदं वचनमब्रवीत्&#xA;038a आज्ञापय कुरुश्रेष्ठ सर्वशस्त्रभृतां वर&#xA;038c प्रेष्योऽहं तव दुर्धर्ष क्रियतां किं पितामह&#xA;039a तमब्रवीच्छान्तनवः शिरो मे तात लम्बते&#xA;039c उपधानं कुरुश्रेष्ठ फल्गुनोपनयस्व मे&#xA;039e शयनस्यानुरूपं हि शीघ्रं वीर प्रयच्छ मे&#xA;040a त्वं हि पार्थ महाबाहो श्रेष्ठः सर्वधनुष्मताम्&#xA;040c क्षत्रधर्मस्य वेत्ता च बुद्धिसत्त्वगुणान्वितः&#xA;041a फल्गुनस्तु तथेत्युक्त्वा व्यवसायपुरोजवः&#xA;041c प्रगृह्यामन्त्र्य गाण्डीवं शरांश्च नतपर्वणः&#xA;042a अनुमान्य महात्मानं भरतानाममध्यमम्&#xA;042c त्रिभिस्तीक्ष्णैर्महावेगैरुदगृह्णाच्छिरः शरैः&#xA;043a अभिप्राये तु विदिते धर्मात्मा सव्यसाचिना&#xA;043c अतुष्यद्भरतश्रेष्ठो भीष्मो धर्मार्थतत्त्ववित्&#xA;044a उपधानेन दत्तेन प्रत्यनन्दद्धनञ्जयम्&#xA;044c कुन्तीपुत्रं युधां श्रेष्ठं सुहृदां प्रीतिवर्धनम्&#xA;045a अनुरूपं शयानस्य पाण्डवोपहितं त्वया&#xA;045c यद्यन्यथा प्रवर्तेथाः शपेयं त्वामहं रुषा&#xA;046a एवमेतन्महाबाहो धर्मेषु परिनिष्ठितम्&#xA;046c स्वप्तव्यं क्षत्रियेणाजौ शरतल्पगतेन वै&#xA;047a एवमुक्त्वा तु बीभत्सुं सर्वांस्तानब्रवीद्वचः&#xA;047c राज्ञश्च राजपुत्रांश्च पाण्डवेनाभि संस्थितान्&#xA;048a शयेयमस्यां शय्यायां यावदावर्तनं रवेः&#xA;048c ये तदा पारयिष्यन्ति ते मां द्रक्ष्यन्ति वै नृपाः&#xA;049a दिशं वैश्रवणाक्रान्तां यदा गन्ता दिवाकरः&#xA;049c अर्चिष्मान्प्रतपल्ँलोकान्रथेनोत्तमतेजसा&#xA;049e विमोक्ष्येऽहं तदा प्राणान्सुहृदः सुप्रियानपि&#xA;050a परिखा खन्यतामत्र ममावसदने नृपाः&#xA;050c उपासिष्ये विवस्वन्तमेवं शरशताचितः&#xA;050e उपारमध्वं सङ्ग्रामाद्वैराण्युत्सृज्य पार्थिवाः&#xA;051a उपातिष्ठन्नथो वैद्याः शल्योद्धरणकोविदाः&#xA;051c सर्वोपकरणैर्युक्ताः कुशलास्ते सुशिक्षिताः&#xA;052a तान्दृष्ट्वा जाह्नवीपुत्रः प्रोवाच वचनं तदा&#xA;052c दत्तदेया विसृज्यन्तां पूजयित्वा चिकित्सकाः&#xA;053a एवङ्गते न हीदानीं वैद्यैः कार्यमिहास्ति मे&#xA;053c क्षत्रधर्मप्रशस्तां हि प्राप्तोऽस्मि परमां गतिम्&#xA;054a नैष धर्मो महीपालाः शरतल्पगतस्य मे&#xA;054c एतैरेव शरैश्चाहं दग्धव्योऽन्ते नराधिपाः&#xA;055a तच्छ्रुत्वा वचनं तस्य पुत्रो दुर्योधनस्तव&#xA;055c वैद्यान्विसर्जयामास पूजयित्वा यथार्हतः&#xA;056a ततस्ते विस्मयं जग्मुर्नानाजनपदेश्वराः&#xA;056c स्थितिं धर्मे परां दृष्ट्वा भीष्मस्यामिततेजसः&#xA;057a उपधानं ततो दत्त्वा पितुस्तव जनेश्वर&#xA;057c सहिताः पाण्डवाः सर्वे कुरवश्च महारथाः&#xA;058a उपगम्य महात्मानं शयानं शयने शुभे&#xA;058c तेऽभिवाद्य ततो भीष्मं कृत्वा चाभिप्रदक्षिणम्&#xA;059a विधाय रक्षां भीष्मस्य सर्व एव समन्ततः&#xA;059c वीराः स्वशिबिराण्येव ध्यायन्तः परमातुराः&#xA;059e निवेशायाभ्युपागच्छन्सायाह्ने रुधिरोक्षिताः&#xA;060a निविष्टान्पाण्डवांश्चापि प्रीयमाणान्महारथान्&#xA;060c भीष्मस्य पतनाद्धृष्टानुपगम्य महारथान्&#xA;060e उवाच यादवः काले धर्मपुत्रं युधिष्ठिरम्&#xA;061a दिष्ट्या जयसि कौरव्य दिष्ट्या भीष्मो निपातितः&#xA;061c अवध्यो मानुषैरेष सत्यसन्धो महारथः&#xA;062a अथ वा दैवतैः पार्थ सर्वशस्त्रास्त्रपारगः&#xA;062c त्वां तु चक्षुर्हणं प्राप्य दग्धो घोरेण चक्षुषा&#xA;063a एवमुक्तो धर्मराजः प्रत्युवाच जनार्दनम्&#xA;063c तव प्रसादाद्विजयः क्रोधात्तव पराजयः&#xA;063e त्वं हि नः शरणं कृष्ण भक्तानामभयङ्करः&#xA;064a अनाश्चर्यो जयस्तेषां येषां त्वमसि केशव&#xA;064c रक्षिता समरे नित्यं नित्यं चापि हिते रतः&#xA;064e सर्वथा त्वां समासाद्य नाश्चर्यमिति मे मतिः&#xA;065a एवमुक्तः प्रत्युवाच स्मयमानो जनार्दनः&#xA;065c त्वय्येवैतद्युक्तरूपं वचनं पार्थिवोत्तम&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/116/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/116/</guid>
      <description>&lt;p&gt;001  सञ्जय उवाच&#xA;001a व्युष्टायां तु महाराज रजन्यां सर्वपार्थिवाः&#xA;001c पाण्डवा धार्तराष्ट्राश्च अभिजग्मुः पितामहम्&#xA;002a तं वीरशयने वीरं शयानं कुरुसत्तमम्&#xA;002c अभिवाद्योपतस्थुर्वै क्षत्रियाः क्षत्रियर्षभम्&#xA;003a कन्याश्चन्दनचूर्णैश्च लाजैर्माल्यैश्च सर्वशः&#xA;003c स्त्रियो बालास्तथा वृद्धाः प्रेक्षकाश्च पृथग्जनाः&#xA;003e समभ्ययुः शान्तनवं भूतानीव तमोनुदम्&#xA;004a तूर्याणि गणिका वारास्तथैव नटनर्तकाः&#xA;004c उपानृत्यञ्जगुश्चैव वृद्धं कुरुपितामहम्&#xA;005a उपारम्य च युद्धेभ्यः सन्नाहान्विप्रमुच्य च&#xA;005c आयुधानि च निक्षिप्य सहिताः कुरुपाण्डवाः&#xA;006a अन्वासत दुराधर्षं देवव्रतमरिन्दमम्&#xA;006c अन्योन्यं प्रीतिमन्तस्ते यथापूर्वं यथावयः&#xA;007a सा पार्थिवशताकीर्णा समितिर्भीष्मशोभिता&#xA;007c शुशुभे भारती दीप्ता दिवीवादित्यमण्डलम्&#xA;008a विबभौ च नृपाणां सा पितामहमुपासताम्&#xA;008c देवानामिव देवेशं पितामहमुपासताम्&#xA;009a भीष्मस्तु वेदनां धैर्यान्निगृह्य भरतर्षभ&#xA;009c अभितप्तः शरैश्चैव नातिहृष्टमनाब्रवीत्&#xA;010a शराभितप्तकायोऽहं शरसन्तापमूर्छितः&#xA;010c पानीयमभिकाङ्क्षेऽहं राज्ञस्तान्प्रत्यभाषत&#xA;011a ततस्ते क्षत्रिया राजन्समाजह्रुः समन्ततः&#xA;011c भक्ष्यानुच्चावचांस्तत्र वारिकुम्भांश्च शीतलान्&#xA;012a उपनीतं च तद्दृष्ट्वा भीष्मः शान्तनवोऽब्रवीत्&#xA;012c नाद्य तात मया शक्यं भोगान्कांश्चन मानुषान्&#xA;013a उपभोक्तुं मनुष्येभ्यः शरशय्यागतो ह्यहम्&#xA;013c प्रतीक्षमाणस्तिष्ठामि निवृत्तिं शशिसूर्ययोः&#xA;014a एवमुक्त्वा शान्तनवो दीनवाक्सर्वपार्थिवान्&#xA;014c धनञ्जयं महाबाहुमभ्यभाषत भारत&#xA;015a अथोपेत्य महाबाहुरभिवाद्य पितामहम्&#xA;015c अतिष्ठत्प्राञ्जलिः प्रह्वः किं करोमीति चाब्रवीत्&#xA;016a तं दृष्ट्वा पाण्डवं राजन्नभिवाद्याग्रतः स्थितम्&#xA;016c अभ्यभाषत धर्मात्मा भीष्मः प्रीतो धनञ्जयम्&#xA;017a दह्यतेऽदः शरीरं मे संस्यूतोऽस्मि महेषुभिः&#xA;017c मर्माणि परिदूयन्ते वदनं मम शुष्यति&#xA;018a ह्लादनार्थं शरीरस्य प्रयच्छापो ममार्जुन&#xA;018c त्वं हि शक्तो महेष्वास दातुमम्भो यथाविधि&#xA;019a अर्जुनस्तु तथेत्युक्त्वा रथमारुह्य वीर्यवान्&#xA;019c अधिज्यं बलवत्कृत्वा गाण्डीवं व्याक्षिपद्धनुः&#xA;020a तस्य ज्यातलनिर्घोषं विस्फूर्जितमिवाशनेः&#xA;020c वित्रेसुः सर्वभूतानि श्रुत्वा सर्वे च पार्थिवाः&#xA;021a ततः प्रदक्षिणं कृत्वा रथेन रथिनां वरः&#xA;021c शयानं भरतश्रेष्ठं सर्वशस्त्रभृतां वरम्&#xA;022a सन्धाय च शरं दीप्तमभिमन्त्र्य महायशाः&#xA;022c पर्जन्यास्त्रेण संयोज्य सर्वलोकस्य पश्यतः&#xA;022e अविध्यत्पृथिवीं पार्थः पार्श्वे भीष्मस्य दक्षिणे&#xA;023a उत्पपात ततो धारा विमला वारिणः शिवा&#xA;023c शीतस्यामृतकल्पस्य दिव्यगन्धरसस्य च&#xA;024a अतर्पयत्ततः पार्थः शीतया वारिधारया&#xA;024c भीष्मं कुरूणामृषभं दिव्यकर्मपराक्रमः&#xA;025a कर्मणा तेन पार्थस्य शक्रष्येव विकुर्वतः&#xA;025c विस्मयं परमं जग्मुस्ततस्ते वसुधाधिपाः&#xA;026a तत्कर्म प्रेक्ष्य बीभत्सोरतिमानुषमद्भुतम्&#xA;026c सम्प्रावेपन्त कुरवो गावः शीतार्दिता इव&#xA;027a विस्मयाच्चोत्तरीयाणि व्याविध्यन्सर्वतो नृपाः&#xA;027c शङ्खदुन्दुभिनिर्घोषैस्तुमुलं सर्वतोऽभवत्&#xA;028a तृप्तः शान्तनवश्चापि राजन्बीभत्सुमब्रवीत्&#xA;028c सर्वपार्थिववीराणां सन्निधौ पूजयन्निव&#xA;029a नैतच्चित्रं महाबाहो त्वयि कौरवनन्दन&#xA;029c कथितो नारदेनासि पूर्वर्षिरमितद्युतिः&#xA;030a वासुदेवसहायस्त्वं महत्कर्म करिष्यसि&#xA;030c यन्नोत्सहति देवेन्द्रः सह देवैरपि ध्रुवम्&#xA;031a विदुस्त्वां निधनं पार्थ सर्वक्षत्रस्य तद्विदः&#xA;031c धनुर्धराणामेकस्त्वं पृथिव्यां प्रवरो नृषु&#xA;032a मनुष्या जगति श्रेष्ठाः पक्षिणां गरुडो वरः&#xA;032c सरसां सागरः श्रेष्ठो गौर्वरिष्ठा चतुष्पदाम्&#xA;033a आदित्यस्तेजसां श्रेष्ठो गिरीणां हिमवान्वरः&#xA;033c जातीनां ब्राह्मणः श्रेष्ठः श्रेष्ठस्त्वमसि धन्विनाम्&#xA;034a न वै श्रुतं धार्तराष्ट्रेण वाक्यं; सम्बोध्यमानं विदुरेण चैव&#xA;034c द्रोणेन रामेण जनार्दनेन; मुहुर्मुहुः सञ्जयेनापि चोक्तम्&#xA;035a परीतबुद्धिर्हि विसञ्ज्ञकल्पो; दुर्योधनो नाभ्यनन्दद्वचो मे&#xA;035c स शेष्यते वै निहतश्चिराय; शास्त्रातिगो भीमबलाभिभूतः&#xA;036a ततः श्रुत्वा तद्वचः कौरवेन्द्रो; दुर्योधनो दीनमना बभूव&#xA;036c तमब्रवीच्छान्तनवोऽभिवीक्ष्य; निबोध राजन्भव वीतमन्युः&#xA;037a दृष्टं दुर्योधनेदं ते यथा पार्थेन धीमता&#xA;037c जलस्य धारा जनिता शीतस्यामृतगन्धिनः&#xA;037e एतस्य कर्ता लोकेऽस्मिन्नान्यः कश्चन विद्यते&#xA;038a आग्नेयं वारुणं सौम्यं वायव्यमथ वैष्णवम्&#xA;038c ऐन्द्रं पाशुपतं ब्राह्मं पारमेष्ठ्यं प्रजापतेः&#xA;038e धातुस्त्वष्टुश्च सवितुर्दिव्यान्यस्त्राणि सर्वशः&#xA;039a सर्वस्मिन्मानुषे लोके वेत्त्येको हि धनञ्जयः&#xA;039c कृष्णो वा देवकीपुत्रो नान्यो वै वेद कश्चन&#xA;039e न शक्याः पाण्डवास्तात युद्धे जेतुं कथञ्चन&#xA;040a अमानुषाणि कर्माणि यस्यैतानि महात्मनः&#xA;040c तेन सत्त्ववता सङ्ख्ये शूरेणाहवशोभिना&#xA;040e कृतिना समरे राजन्सन्धिस्ते तात युज्यताम्&#xA;041a यावत्कृष्णो महाबाहुः स्वाधीनः कुरुसंसदि&#xA;041c तावत्पार्थेन शूरेण सन्धिस्ते तात युज्यताम्&#xA;042a यावच्चमूं न ते शेषां शरैः सन्नतपर्वभिः&#xA;042c नाशयत्यर्जुनस्तावत्सन्धिस्ते तात युज्यताम्&#xA;043a यावत्तिष्ठन्ति समरे हतशेषाः सहोदराः&#xA;043c नृपाश्च बहवो राजंस्तावत्सन्धिः प्रयुज्यताम्&#xA;044a न निर्दहति ते यावत्क्रोधदीप्तेक्षणश्चमूम्&#xA;044c युधिष्ठिरो हि तावद्वै सन्धिस्ते तात युज्यताम्&#xA;045a नकुलः सहदेवश्च भीमसेनश्च पाण्डवः&#xA;045c यावच्चमूं महाराज नाशयन्ति न सर्वशः&#xA;045e तावत्ते पाण्डवैः सार्धं सौभ्रात्रं तात रोचताम्&#xA;046a युद्धं मदन्तमेवास्तु तात संशाम्य पाण्डवैः&#xA;046c एतत्ते रोचतां वाक्यं यदुक्तोऽसि मयानघ&#xA;046e एतत्क्षेममहं मन्ये तव चैव कुलस्य च&#xA;047a त्यक्त्वा मन्युमुपशाम्यस्व पार्थैः; पर्याप्तमेतद्यत्कृतं फल्गुनेन&#xA;047c भीष्मस्यान्तादस्तु वः सौहृदं वा; सम्प्रश्लेषः साधु राजन्प्रसीद&#xA;048a राज्यस्यार्धं दीयतां पाण्डवाना;मिन्द्रप्रस्थं धर्मराजोऽनुशास्तु&#xA;048c मा मित्रध्रुक्पार्थिवानां जघन्यः; पापां कीर्तिं प्राप्स्यसे कौरवेन्द्र&#xA;049a ममावसानाच्छान्तिरस्तु प्रजानां; सङ्गच्छन्तां पार्थिवाः प्रीतिमन्तः&#xA;049c पिता पुत्रं मातुलं भागिनेयो; भ्राता चैव भ्रातरं प्रैतु राजन्&#xA;050a न चेदेवं प्राप्तकालं वचो मे; मोहाविष्टः प्रतिपत्स्यस्यबुद्ध्या&#xA;050c भीष्मस्यान्तादेतदन्ताः स्थ सर्वे; सत्यामेतां भारतीमीरयामि&#xA;051a एतद्वाक्यं सौहृदादापगेयो; मध्ये राज्ञां भारतं श्रावयित्वा&#xA;051c तूष्णीमासीच्छल्यसन्तप्तमर्मा; यत्वात्मानं वेदनां सन्निगृह्य&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/06/117/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/06/117/</guid>
      <description>&lt;p&gt;001  सञ्जय उवाच&#xA;001a ततस्ते पार्थिवाः सर्वे जग्मुः स्वानालयान्पुनः&#xA;001c तूष्णीम्भूते महाराज भीष्मे शन्तनुनन्दने&#xA;002a श्रुत्वा तु निहतं भीष्मं राधेयः पुरुषर्षभः&#xA;002c ईषदागतसन्त्रासः त्वरयोपजगाम ह&#xA;003a स ददर्श महात्मानं शरतल्पगतं तदा&#xA;003c जन्मशय्यागतं देवं कार्त्तिकेयमिव प्रभुम्&#xA;004a निमीलिताक्षं तं वीरं साश्रुकण्ठस्तदा वृषः&#xA;004c अभ्येत्य पादयोस्तस्य निपपात महाद्युतिः&#xA;005a राधेयोऽहं कुरुश्रेष्ठ नित्यं चाष्किगतस्तव&#xA;005c द्वेष्योऽत्यन्तमनागाः सन्निति चैनमुवाच ह&#xA;006a तच्छ्रुत्वा कुरुवृद्धः स बलात्संवृत्तलोचनः&#xA;006c शनैरुद्वीक्ष्य सस्नेहमिदं वचनमब्रवीत्&#xA;007a रहितं धिष्ण्यमालोक्य समुत्सार्य च रक्षिणः&#xA;007c पितेव पुत्रं गाङ्गेयः परिष्वज्यैकबाहुना&#xA;008a एह्येहि मे विप्रतीप स्पर्धसे त्वं मया सह&#xA;008c यदि मां नाभिगच्छेथा न ते श्रेयो भवेद्ध्रुवम्&#xA;009a कौन्तेयस्त्वं न राधेयो विदितो नारदान्मम&#xA;009c कृष्णद्वैपायनाच्चैव केशवाच्च न संशयः&#xA;010a न च द्वेषोऽस्ति मे तात त्वयि सत्यं ब्रवीमि ते&#xA;010c तेजोवधनिमित्तं तु परुषाण्यहमुक्तवान्&#xA;011a अकस्मात्पाण्डवान्हि त्वं द्विषसीति मतिर्मम&#xA;011c येनासि बहुशो रूक्षं चोदितः सूर्यनन्दन&#xA;012a जानामि समरे वीर्यं शत्रुभिर्दुःसहं तव&#xA;012c ब्रह्मण्यतां च शौर्यं च दाने च परमां गतिम्&#xA;013a न त्वया सदृशः कश्चित्पुरुषेष्वमरोपम&#xA;013c कुलभेदं च मत्वाहं सदा परुषमुक्तवान्&#xA;014a इष्वस्त्रे भारसन्धाने लाघवेऽस्त्रबले तथा&#xA;014c सदृशः फल्गुनेनासि कृष्णेन च महात्मना&#xA;015a कर्ण राजपुरं गत्वा त्वयैकेन धनुष्मता&#xA;015c तस्यार्थे कुरुराजस्य राजानो मृदिता युधि&#xA;016a तथा च बलवान्राजा जरासन्धो दुरासदः&#xA;016c समरे समरश्लाघी त्वया न सदृशोऽभवत्&#xA;017a ब्रह्मण्यः सत्यवादी च तेजसार्क इवापरः&#xA;017c देवगर्भोऽजितः सङ्ख्ये मनुष्यैरधिको भुवि&#xA;018a व्यपनीतोऽद्य मन्युर्मे यस्त्वां प्रति पुरा कृतः&#xA;018c दैवं पुरुषकारेण न शक्यमतिवर्तितुम्&#xA;019a सोदर्याः पाण्डवा वीरा भ्रातरस्तेऽरिसूदन&#xA;019c सङ्गच्छ तैर्महाबाहो मम चेदिच्छसि प्रियम्&#xA;020a मया भवतु निर्वृत्तं वैरमादित्यनन्दन&#xA;020c पृथिव्यां सर्वराजानो भवन्त्वद्य निरामयाः&#xA;021  कर्ण उवाच&#xA;021a जानाम्यहं महाप्राज्ञ सर्वमेतन्न संशयः&#xA;021c यथा वदसि दुर्धर्ष कौन्तेयोऽहं न सूतजः&#xA;022a अवकीर्णस्त्वहं कुन्त्या सूतेन च विवर्धितः&#xA;022c भुक्त्वा दुर्योधनैश्वर्यं न मिथ्या कर्तुमुत्सहे&#xA;023a वसु चैव शरीरं च यदुदारं तथा यशः&#xA;023c सर्वं दुर्योधनस्यार्थे त्यक्तं मे भूरिदक्षिण&#xA;023e कोपिताः पाण्डवा नित्यं मयाश्रित्य सुयोधनम्&#xA;024a अवश्यभावी वै योऽर्थो न स शक्यो निवर्तितुम्&#xA;024c दैवं पुरुषकारेण को निवर्तितुमुत्सहेत्&#xA;025a पृथिवीक्षयशंसीनि निमित्तानि पितामह&#xA;025c भवद्भिरुपलब्धानि कथितानि च संसदि&#xA;026a पाण्डवा वासुदेवश्च विदिता मम सर्वशः&#xA;026c अजेयाः पुरुषैरन्यैरिति तांश्चोत्सहामहे&#xA;027a अनुजानीष्व मां तात युद्धे प्रीतमनाः सदा&#xA;027c अनुज्ञातस्त्वया वीर युध्येयमिति मे मतिः&#xA;028a दुरुक्तं विप्रतीपं वा संरम्भाच्चापलात्तथा&#xA;028c यन्मयापकृतं किञ्चित्तदनुक्षन्तुमर्हसि&#xA;029  भीष्म उवाच&#xA;029a न चेच्छक्यमथोत्स्रष्टुं वैरमेतत्सुदारुणम्&#xA;029c अनुजानामि कर्ण त्वां युध्यस्व स्वर्गकाम्यया&#xA;030a विमन्युर्गतसंरम्भः कुरु कर्म नृपस्य हि&#xA;030c यथाशक्ति यथोत्साहं सतां वृत्तेषु वृत्तवान्&#xA;031a अहं त्वामनुजानामि यदिच्छसि तदाप्नुहि&#xA;031c क्षत्रधर्मजिताल्ँलोकान्सम्प्राप्स्यसि न संशयः&#xA;032a युध्यस्व निरहङ्कारो बलवीर्यव्यपाश्रयः&#xA;032c धर्मो हि युद्धाच्छ्रेयोऽन्यत्क्षत्रियस्य न विद्यते&#xA;033a प्रशमे हि कृतो यत्नः सुचिरात्सुचिरं मया&#xA;033c न चैव शकितः कर्तुं यतो धर्मस्ततो जयः&#xA;034  सञ्जय उवाच&#xA;034a एवं ब्रुवन्तं गाङ्गेयमभिवाद्य प्रसाद्य च&#xA;034c राधेयो रथमारुह्य प्रायात्तव सुतं प्रति&lt;/p&gt;</description>
    </item>
  </channel>
</rss>
