<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०७ on महाभारते विश्वासटिप्पन्यः</title>
    <link>https://vishvAsa.github.io/mahAbhAratam/vyAsaH/sukthankarAdi-pAThaH/07/</link>
    <description>Recent content in &#43;०७ on महाभारते विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/mahAbhAratam/vyAsaH/sukthankarAdi-pAThaH/07/index.xml" rel="self" type="application/rss+xml" />
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/001/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/001/</guid>
      <description>&lt;p&gt;07001001  जनमेजय उवाच&#xA;07001001a तमप्रतिमसत्त्वौजोबलवीर्यपराक्रमम्&#xA;07001001c हतं देवव्रतं श्रुत्वा पाञ्चाल्येन शिखण्डिना&#xA;07001002a धृतराष्ट्रस्तदा राजा शोकव्याकुलचेतनः&#xA;07001002c किमचेष्टत विप्रर्षे हते पितरि वीर्यवान्&#xA;07001003a तस्य पुत्रो हि भगवन्भीष्मद्रोणमुखै रथैः&#xA;07001003c पराजित्य महेष्वासान्पाण्डवान्राज्यमिच्छति&#xA;07001004a तस्मिन्हते तु भगवन्केतौ सर्वधनुष्मताम्&#xA;07001004c यदचेष्टत कौरव्यस्तन्मे ब्रूहि द्विजोत्तम&#xA;07001005  वैशम्पायन उवाच&#xA;07001005a निहतं पितरं श्रुत्वा धृतराष्ट्रो जनाधिपः&#xA;07001005c लेभे न शान्तिं कौरव्यश्चिन्ताशोकपरायणः&#xA;07001006a तस्य चिन्तयतो दुःखमनिशं पार्थिवस्य तत्&#xA;07001006c आजगाम विशुद्धात्मा पुनर्गावल्गणिस्तदा&#xA;07001007a शिबिरात्सञ्जयं प्राप्तं निशि नागाह्वयं पुरम्&#xA;07001007c आम्बिकेयो महाराज धृतराष्ट्रोऽन्वपृच्छत&#xA;07001008a श्रुत्वा भीष्मस्य निधनमप्रहृष्टमना भृशम्&#xA;07001008c पुत्राणां जयमाकाङ्क्षन्विललापातुरो यथा&#xA;07001009  धृतराष्ट्र उवाच&#xA;07001009a संसाध्य तु महात्मानं भीष्मं भीमपराक्रमम्&#xA;07001009c किमकार्षुः परं तात कुरवः कालचोदिताः&#xA;07001010a तस्मिन्विनिहते शूरे दुराधर्षे महौजसि&#xA;07001010c किं नु स्वित्कुरवोऽकार्षुर्निमग्नाः शोकसागरे&#xA;07001011a तदुदीर्णं महत्सैन्यं त्रैलोक्यस्यापि सञ्जय&#xA;07001011c भयमुत्पादयेत्तीव्रं पाण्डवानां महात्मनाम्&#xA;07001012a देवव्रते तु निहते कुरूणामृषभे तदा&#xA;07001012c यदकार्षुर्नृपतयस्तन्ममाचक्ष्व सञ्जय&#xA;07001013  सञ्जय उवाच&#xA;07001013a शृणु राजन्नेकमना वचनं ब्रुवतो मम&#xA;07001013c यत्ते पुत्रास्तदाकार्षुर्हते देवव्रते मृधे&#xA;07001014a निहते तु तदा भीष्मे राजन्सत्यपराक्रमे&#xA;07001014c तावकाः पाण्डवेयाश्च प्राध्यायन्त पृथक्पृथक्&#xA;07001015a विस्मिताश्च प्रहृष्टाश्च क्षत्रधर्मं निशाम्य ते&#xA;07001015c स्वधर्मं निन्दमानाश्च प्रणिपत्य महात्मने&#xA;07001016a शयनं कल्पयामासुर्भीष्मायामिततेजसे&#xA;07001016c सोपधानं नरव्याघ्र शरैः सन्नतपर्वभिः&#xA;07001017a विधाय रक्षां भीष्माय समाभाष्य परस्परम्&#xA;07001017c अनुमान्य च गाङ्गेयं कृत्वा चापि प्रदक्षिणम्&#xA;07001018a क्रोधसंरक्तनयनाः समवेक्ष्य परस्परम्&#xA;07001018c पुनर्युद्धाय निर्जग्मुः क्षत्रियाः कालचोदिताः&#xA;07001019a ततस्तूर्यनिनादैश्च भेरीणां च महास्वनैः&#xA;07001019c तावकानामनीकानि परेषां चापि निर्ययुः&#xA;07001020a व्यावृत्तेऽहनि राजेन्द्र पतिते जाह्नवीसुते&#xA;07001020c अमर्षवशमापन्नाः कालोपहतचेतसः&#xA;07001021a अनादृत्य वचः पथ्यं गाङ्गेयस्य महात्मनः&#xA;07001021c निर्ययुर्भरतश्रेष्ठाः शस्त्राण्यादाय सर्वशः&#xA;07001022a मोहात्तव सपुत्रस्य वधाच्छान्तनवस्य च&#xA;07001022c कौरव्या मृत्युसाद्भूताः सहिताः सर्वराजभिः&#xA;07001023a अजावय इवागोपा वने श्वापदसङ्कुले&#xA;07001023c भृशमुद्विग्नमनसो हीना देवव्रतेन ते&#xA;07001024a पतिते भरतश्रेष्ठे बभूव कुरुवाहिनी&#xA;07001024c द्यौरिवापेतनक्षत्रा हीनं खमिव वायुना&#xA;07001025a विपन्नसस्येव मही वाक्चैवासंस्कृता यथा&#xA;07001025c आसुरीव यथा सेना निगृहीते पुरा बलौ&#xA;07001026a विधवेव वरारोहा शुष्कतोयेव निम्नगा&#xA;07001026c वृकैरिव वने रुद्धा पृषती हतयूथपा&#xA;07001027a स्वाधर्षा हतसिंहेव महती गिरिकन्दरा&#xA;07001027c भारती भरतश्रेष्ठ पतिते जाह्नवीसुते&#xA;07001028a विष्वग्वातहता रुग्णा नौरिवासीन्महार्णवे&#xA;07001028c बलिभिः पाण्डवैर्वीरैर्लब्धलक्षैर्भृशार्दिता&#xA;07001029a सा तदासीद्भृशं सेना व्याकुलाश्वरथद्विपा&#xA;07001029c विषण्णभूयिष्ठनरा कृपणा द्रष्टुमाबभौ&#xA;07001030a तस्यां त्रस्ता नृपतयः सैनिकाश्च पृथग्विधाः&#xA;07001030c पाताल इव मज्जन्तो हीना देवव्रतेन ते&#xA;07001030e कर्णं हि कुरवोऽस्मार्षुः स हि देवव्रतोपमः&#xA;07001031a सर्वशस्त्रभृतां श्रेष्ठं रोचमानमिवातिथिम्&#xA;07001031c बन्धुमापद्गतस्येव तमेवोपागमन्मनः&#xA;07001032a चुक्रुशुः कर्ण कर्णेति तत्र भारत पार्थिवाः&#xA;07001032c राधेयं हितमस्माकं सूतपुत्रं तनुत्यजम्&#xA;07001033a स हि नायुध्यत तदा दशाहानि महायशाः&#xA;07001033c सामात्यबन्धुः कर्णो वै तमाह्वयत माचिरम्&#xA;07001034a भीष्मेण हि महाबाहुः सर्वक्षत्रस्य पश्यतः&#xA;07001034c रथेषु गण्यमानेषु बलविक्रमशालिषु&#xA;07001034e सङ्ख्यातोऽर्धरथः कर्णो द्विगुणः सन्नरर्षभः&#xA;07001035a रथातिरथसङ्ख्यायां योऽग्रणीः शूरसम्मतः&#xA;07001035c पितृवित्ताम्बुदेवेशानपि यो योद्धुमुत्सहेत्&#xA;07001036a स तु तेनैव कोपेन राजन्गाङ्गेयमुक्तवान्&#xA;07001036c त्वयि जीवति कौरव्य नाहं योत्स्ये कथञ्चन&#xA;07001037a त्वया तु पाण्डवेयेषु निहतेषु महामृधे&#xA;07001037c दुर्योधनमनुज्ञाप्य वनं यास्यामि कौरव&#xA;07001038a पाण्डवैर्वा हते भीष्मे त्वयि स्वर्गमुपेयुषि&#xA;07001038c हन्तास्म्येकरथेनैव कृत्स्नान्यान्मन्यसे रथान्&#xA;07001039a एवमुक्त्वा महाराज दशाहानि महायशाः&#xA;07001039c नायुध्यत ततः कर्णः पुत्रस्य तव सम्मते&#xA;07001040a भीष्मः समरविक्रान्तः पाण्डवेयस्य पार्थिव&#xA;07001040c जघान समरे योधानसङ्ख्येयपराक्रमः&#xA;07001041a तस्मिंस्तु निहते शूरे सत्यसन्धे महौजसि&#xA;07001041c त्वत्सुताः कर्णमस्मार्षुस्तर्तुकामा इव प्लवम्&#xA;07001042a तावकास्तव पुत्राश्च सहिताः सर्वराजभिः&#xA;07001042c हा कर्ण इति चाक्रन्दन्कालोऽयमिति चाब्रुवन्&#xA;07001043a जामदग्न्याभ्यनुज्ञातमस्त्रे दुर्वारपौरुषम्&#xA;07001043c अगमन्नो मनः कर्णं बन्धुमात्ययिकेष्विव&#xA;07001044a स हि शक्तो रणे राजंस्त्रातुमस्मान्महाभयात्&#xA;07001044c त्रिदशानिव गोविन्दः सततं सुमहाभयात्&#xA;07001045  वैशम्पायन उवाच&#xA;07001045a तथा कर्णं युधि वरं कीर्तयन्तं पुनः पुनः&#xA;07001045c आशीविषवदुच्छ्वस्य धृतराष्ट्रोऽब्रवीदिदम्&#xA;07001046a यत्तद्वैकर्तनं कर्णमगमद्वो मनस्तदा&#xA;07001046c अप्यपश्यत राधेयं सूतपुत्रं तनुत्यजम्&#xA;07001047a अपि तन्न मृषाकार्षीद्युधि सत्यपराक्रमः&#xA;07001047c सम्भ्रान्तानां तदार्तानां त्रस्तानां त्राणमिच्छताम्&#xA;07001048a अपि तत्पूरयां चक्रे धनुर्धरवरो युधि&#xA;07001048c यत्तद्विनिहते भीष्मे कौरवाणामपावृतम्&#xA;07001049a तत्खण्डं पूरयामास परेषामादधद्भयम्&#xA;07001049c कृतवान्मम पुत्राणां जयाशां सफलामपि&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/002/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/002/</guid>
      <description>&lt;p&gt;001  सञ्जय उवाच&#xA;001a हतं भीष्ममाधिरथिर्विदित्वा भिन्नां नावमिवात्यगाधे कुरूणाम्&#xA;001c सोदर्यवद्व्यसनात्सूतपुत्रः सन्तारयिष्यंस्तव पुत्रस्य सेनाम्&#xA;002a श्रुत्वा तु कर्णः पुरुषेन्द्रमच्युतं निपातितं शान्तनवं महारथम्&#xA;002c अथोपायात्तूर्णममित्रकर्शनो धनुर्धराणां प्रवरस्तदा वृषः&#xA;003a हते तु भीष्मे रथसत्तमे परैर्निमज्जतीं नावमिवार्णवे कुरून्&#xA;003c पितेव पुत्रांस्त्वरितोऽभ्ययात्ततः सन्तारयिष्यंस्तव पुत्रस्य सेनाम्&#xA;004  कर्ण उवाच&#xA;004a यस्मिन्धृतिर्बुद्धिपराक्रमौजो दमः सत्यं वीरगुणाश्च सर्वे&#xA;004c अस्त्राणि दिव्यान्यथ सन्नतिर्ह्रीः प्रिया च वागनपायीनि भीष्मे&#xA;005a ब्रह्मद्विषघ्ने सततं कृतज्ञे सनातनं चन्द्रमसीव लक्ष्म&#xA;005c स चेत्प्रशान्तः परवीरहन्ता मन्ये हतानेव हि सर्वयोधान्&#xA;006a नेह ध्रुवं किञ्चन जातु विद्यते अस्मिल्ँलोके कर्मणोऽनित्ययोगात्&#xA;006c सूर्योदये को हि विमुक्तसंशयो भावं कुर्वीताद्य महाव्रते हते&#xA;007a वसुप्रभावे वसुवीर्यसम्भवे गते वसूनेव वसुन्धराधिपे&#xA;007c वसूनि पुत्रांश्च वसुन्धरां तथा कुरूंश्च शोचध्वमिमां च वाहिनीम्&#xA;008  सञ्जय उवाच&#xA;008a महाप्रभावे वरदे निपातिते लोकश्रेष्ठे शान्तनवे महौजसि&#xA;008c पराजितेषु भरतेषु दुर्मनाः कर्णो भृशं न्यश्वसदश्रु वर्तयन्&#xA;009a इदं तु राधेयवचो निशम्य ते सुताश्च राजंस्तव सैनिकाश्च ह&#xA;009c परस्परं चुक्रुशुरार्तिजं भृशं तदाश्रु नेत्रैर्मुमुचुर्हि शब्दवत्&#xA;010a प्रवर्तमाने तु पुनर्महाहवे विगाह्यमानासु चमूषु पार्थिवैः&#xA;010c अथाब्रवीद्धर्षकरं वचस्तदा रथर्षभान्सर्वमहारथर्षभः&#xA;011  कर्ण उवाच&#xA;011a जगत्यनित्ये सततं प्रधावति प्रचिन्तयन्नस्थिरमद्य लक्षये&#xA;011c भवत्सु तिष्ठत्स्विह पातितो रणे गिरिप्रकाशः कुरुपुङ्गवः कथम्&#xA;012a निपातिते शान्तनवे महारथे दिवाकरे भूतलमास्थिते यथा&#xA;012c न पार्थिवाः सोढुमलं धनञ्जयं गिरिप्रवोढारमिवानिलं द्रुमाः&#xA;013a हतप्रधानं त्विदमार्तरूपं परैर्हतोत्साहमनाथमद्य वै&#xA;013c मया कुरूणां परिपाल्यमाहवे बलं यथा तेन महात्मना तथा&#xA;014a समाहितं चात्मनि भारमीदृशं जगत्तथानित्यमिदं च लक्षये&#xA;014c निपातितं चाहवशौण्डमाहवे कथं नु कुर्यामहमाहवे भयम्&#xA;015a अहं तु तान्कुरुवृषभानजिह्मगैः प्रवेरयन्यमसदनं रणे चरन्&#xA;015c यशः परं जगति विभाव्य वर्तिता परैर्हतो युधि शयिताथ वा पुनः&#xA;016a युधिष्ठिरो धृतिमतिधर्मतत्त्ववान्वृकोदरो गजशततुल्यविक्रमः&#xA;016c तथार्जुनस्त्रिदशवरात्मजो यतो न तद्बलं सुजयमथामरैरपि&#xA;017a यमौ रणे यत्र यमोपमौ बले ससात्यकिर्यत्र च देवकीसुतः&#xA;017c न तद्बलं कापुरुषोऽभ्युपेयिवान्निवर्तते मृत्युमुखादिवासकृत्&#xA;018a तपोऽभ्युदीर्णं तपसैव गम्यते बलं बलेनापि तथा मनस्विभिः&#xA;018c मनश्च मे शत्रुनिवारणे ध्रुवं स्वरक्षणे चाचलवद्व्यवस्थितम्&#xA;019a एवं चैषां बुध्यमानः प्रभावं गत्वैवाहं ताञ्जयाम्यद्य सूत&#xA;019c मित्रद्रोहो मर्षणीयो न मेऽयं भग्ने सैन्ये यः सहायः स मित्रम्&#xA;020a कर्तास्म्येतत्सत्पुरुषार्यकर्म त्यक्त्वा प्राणाननुयास्यामि भीष्मम्&#xA;020c सर्वान्सङ्ख्ये शत्रुसङ्घान्हनिष्ये हतस्तैर्वा वीरलोकं गमिष्ये&#xA;021a सम्प्राक्रुष्टे रुदितस्त्रीकुमारे पराभूते पौरुषे धार्तराष्ट्रे&#xA;021c मया कृत्यमिति जानामि सूत तस्माच्छत्रून्धार्तराष्ट्रस्य जेष्ये&#xA;022a कुरून्रक्षन्पाण्डुपुत्राञ्जिघांसंस्त्यक्त्वा प्राणान्घोररूपे रणेऽस्मिन्&#xA;022c सर्वान्सङ्ख्ये शत्रुसङ्घान्निहत्य दास्याम्यहं धार्तराष्ट्राय राज्यम्&#xA;023a निबध्यतां मे कवचं विचित्रं हैमं शुभ्रं मणिरत्नावभासि&#xA;023c शिरस्त्राणं चार्कसमानभासं धनुः शरांश्चापि विषाहिकल्पान्&#xA;024a उपासङ्गान्षोडश योजयन्तु धनूंषि दिव्यानि तथाहरन्तु&#xA;024c असींश्च शक्तीश्च गदाश्च गुर्वीः शङ्खञ्च जाम्बूनदचित्रभासम्&#xA;025a एतां रौक्मीं नागकक्ष्याञ्च जैत्रीं जैत्रञ्च मे ध्वजमिन्दीवराभम्&#xA;025c श्लक्ष्णैर्वस्त्रैर्विप्रमृज्यानयस्व चित्रां मालां चात्र बद्ध्वा सजालाम्&#xA;026a अश्वानग्र्यान्पाण्डुराभ्रप्रकाशान्पुष्टान्स्नातान्मन्त्रपूताभिरद्भिः&#xA;026c तप्तैर्भाण्डैः काञ्चनैरभ्युपेताञ्शीघ्राञ्शीघ्रं सूतपुत्रानयस्व&#xA;027a रथं चाग्र्यं हेमजालावनद्धं रत्नैश्चित्रं चन्द्रसूर्यप्रकाशैः&#xA;027c द्रव्यैर्युक्तं सम्प्रहारोपपन्नैर्वाहैर्युक्तं तूर्णमावर्तयस्व&#xA;028a चित्राणि चापानि च वेगवन्ति ज्याश्चोत्तमाः संहननोपपन्नाः&#xA;028c तूणांश्च पूर्णान्महतः शराणामासज्य गात्रावरणानि चैव&#xA;029a प्रायात्रिकं चानयताशु सर्वं कन्याः पूर्णं वीरकांस्यं च हैमम्&#xA;029c आनीय मालामवबध्य चाङ्गे प्रवादयन्त्वाशु जयाय भेरीः&#xA;030a प्रयाहि सूताशु यतः किरीटी वृकोदरो धर्मसुतो यमौ च&#xA;030c तान्वा हनिष्यामि समेत्य सङ्ख्ये भीष्माय वैष्यामि हतो द्विषद्भिः&#xA;031a यस्मिन्राजा सत्यधृतिर्युधिष्ठिरः समास्थितो भीमसेनार्जुनौ च&#xA;031c वासुदेवः सात्यकिः सृञ्जयाश्च मन्ये बलं तदजय्यं महीपैः&#xA;032a तं चेन्मृत्युः सर्वहरोऽभिरक्षेत्सदाप्रमत्तः समरे किरीटिनम्&#xA;032c तथापि हन्तास्मि समेत्य सङ्ख्ये यास्यामि वा भीष्मपथा यमाय&#xA;033a न त्वेवाहं न गमिष्यामि तेषां मध्ये शूराणां तत्तथाहं ब्रवीमि&#xA;033c मित्रद्रुहो दुर्बलभक्तयो ये पापात्मानो न ममैते सहायाः&#xA;034  सञ्जय उवाच&#xA;034a स सिद्धिमन्तं रथमुत्तमं दृढं सकूबरं हेमपरिष्कृतं शुभम्&#xA;034c पताकिनं वातजवैर्हयोत्तमैर्युक्तं समास्थाय ययौ जयाय&#xA;035a सम्पूज्यमानः कुरुभिर्महात्मा रथर्षभः पाण्डुरवाजियाता&#xA;035c ययौ तदायोधनमुग्रधन्वा यत्रावसानं भरतर्षभस्य&#xA;036a वरूथिना महता सध्वजेन सुवर्णमुक्तामणिवज्रशालिना&#xA;036c सदश्वयुक्तेन रथेन कर्णो मेघस्वनेनार्क इवामितौजाः&#xA;037a हुताशनाभः स हुताशनप्रभे शुभः शुभे वै स्वरथे धनुर्धरः&#xA;037c स्थितो रराजाधिरथिर्महारथः स्वयं विमाने सुरराडिव स्थितः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/003/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/003/</guid>
      <description>&lt;p&gt;001  सञ्जय उवाच&#xA;001a शरतल्पे महात्मानं शयानममितौजसम्&#xA;001c महावातसमूहेन समुद्रमिव शोषितम्&#xA;002a दिव्यैरस्त्रैर्महेष्वासं पातितं सव्यसाचिना&#xA;002c जयाशां तव पुत्राणां सम्भग्नां शर्म वर्म च&#xA;003a अपाराणामिव द्वीपमगाधे गाधमिच्छताम्&#xA;003c स्रोतसा यामुनेनेव शरौघेण परिप्लुतम्&#xA;004a महान्तमिव मैनाकमसह्यं भुवि पातितम्&#xA;004c नभश्च्युतमिवादित्यं पतितं धरणीतले&#xA;005a शतक्रतोरिवाचिन्त्यं पुरा वृत्रेण निर्जयम्&#xA;005c मोहनं सर्वसैन्यस्य युधि भीष्मस्य पातनम्&#xA;006a ककुदं सर्वसैन्यानां लक्ष्म सर्वधनुष्मताम्&#xA;006c धनञ्जयशरव्याप्तं पितरं ते महाव्रतम्&#xA;007a तं वीरशयने वीरं शयानं पुरुषर्षभम्&#xA;007c भीष्ममाधिरथिर्दृष्ट्वा भरतानाममध्यमम्&#xA;008a अवतीर्य रथादार्तो बाष्पव्याकुलिताक्षरम्&#xA;008c अभिवाद्याञ्जलिं बद्ध्वा वन्दमानोऽभ्यभाषत&#xA;009a कर्णोऽहमस्मि भद्रं ते अद्य मा वद भारत&#xA;009c पुण्यया क्षेमया वाचा चक्षुषा चावलोकय&#xA;010a न नूनं सुकृतस्येह फलं कश्चित्समश्नुते&#xA;010c यत्र धर्मपरो वृद्धः शेते भुवि भवानिह&#xA;011a कोशसञ्जनने मन्त्रे व्यूहप्रहरणेषु च&#xA;011c नाथमन्यं न पश्यामि कुरूणां कुरुसत्तम&#xA;012a बुद्ध्या विशुद्धया युक्तो यः कुरूंस्तारयेद्भयात्&#xA;012c योधांस्त्वमप्लवे हित्वा पितृलोकं गमिष्यसि&#xA;013a अद्य प्रभृति सङ्क्रुद्धा व्याघ्रा इव मृगक्षयम्&#xA;013c पाण्डवा भरतश्रेष्ठ करिष्यन्ति कुरुक्षयम्&#xA;014a अद्य गाण्डीवघोषस्य वीर्यज्ञाः सव्यसाचिनः&#xA;014c कुरवः सन्त्रसिष्यन्ति वज्रपाणेरिवासुराः&#xA;015a अद्य गाण्डीवमुक्तानामशनीनामिव स्वनः&#xA;015c त्रासयिष्यति सङ्ग्रामे कुरूनन्यांश्च पार्थिवान्&#xA;016a समिद्धोऽग्निर्यथा वीर महाज्वालो द्रुमान्दहेत्&#xA;016c धार्तराष्ट्रान्प्रधक्ष्यन्ति तथा बाणाः किरीटिनः&#xA;017a येन येन प्रसरतो वाय्वग्नी सहितौ वने&#xA;017c तेन तेन प्रदहतो भगवन्तौ यदिच्छतः&#xA;018a यादृशोऽग्निः समिद्धो हि तादृक्पार्थो न संशयः&#xA;018c यथा वायुर्नरव्याघ्र तथा कृष्णो न संशयः&#xA;019a नदतः पाञ्चजन्यस्य रसतो गाण्डिवस्य च&#xA;019c श्रुत्वा सर्वाणि सैन्यानि त्रासं यास्यन्ति भारत&#xA;020a कपिध्वजस्य चोत्पाते रथस्यामित्रकर्शिनः&#xA;020c शब्दं सोढुं न शक्ष्यन्ति त्वामृते वीर पार्थिवाः&#xA;021a को ह्यर्जुनं रणे योद्धुं त्वदन्यः पार्थिवोऽर्हति&#xA;021c यस्य दिव्यानि कर्माणि प्रवदन्ति मनीषिणः&#xA;022a अमानुषश्च सङ्ग्रामस्त्र्यम्बकेन च धीमतः&#xA;022c तस्माच्चैव वरः प्राप्तो दुष्प्रापश्चाकृतात्मभिः&#xA;023a तमद्याहं पाण्डवं युद्धशौण्डममृष्यमाणो भवतानुशिष्टः&#xA;023c आशीविषं दृष्टिहरं सुघोरमियां पुरस्कृत्य वधं जयं वा&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/004/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/004/</guid>
      <description>&lt;p&gt;001  सञ्जय उवाच&#xA;001a तस्य लालप्यतः श्रुत्वा वृद्धः कुरुपितामहः&#xA;001c देशकालोचितं वाक्यमब्रवीत्प्रीतमानसः&#xA;002a समुद्र इव सिन्धूनां ज्योतिषामिव भास्करः&#xA;002c सत्यस्य च यथा सन्तो बीजानामिव चोर्वरा&#xA;003a पर्जन्य इव भूतानां प्रतिष्ठा सुहृदां भव&#xA;003c बान्धवास्त्वानुजीवन्तु सहस्राक्षमिवामराः&#xA;004a स्वबाहुबलवीर्येण धार्तराष्ट्रप्रियैषिणा&#xA;004c कर्ण राजपुरं गत्वा काम्बोजा निहतास्त्वया&#xA;005a गिरिव्रजगताश्चापि नग्नजित्प्रमुखा नृपाः&#xA;005c अम्बष्ठाश्च विदेहाश्च गान्धाराश्च जितास्त्वया&#xA;006a हिमवद्दुर्गनिलयाः किराता रणकर्कशाः&#xA;006c दुर्योधनस्य वशगाः कृताः कर्ण त्वया पुरा&#xA;007a तत्र तत्र च सङ्ग्रामे दुर्योधनहितैषिणा&#xA;007c बहवश्च जिता वीरास्त्वया कर्ण महौजसा&#xA;008a यथा दुर्योधनस्तात सज्ञातिकुलबान्धवः&#xA;008c तथा त्वमपि सर्वेषां कौरवाणां गतिर्भव&#xA;009a शिवेनाभिवदामि त्वां गच्छ युध्यस्व शत्रुभिः&#xA;009c अनुशाधि कुरून्सङ्ख्ये धत्स्व दुर्योधने जयम्&#xA;010a भवान्पौत्रसमोऽस्माकं यथा दुर्योधनस्तथा&#xA;010c तवापि धर्मतः सर्वे यथा तस्य वयं तथा&#xA;011a यौनात्सम्बन्धकाल्लोके विशिष्टं सङ्गतं सताम्&#xA;011c सद्भिः सह नरश्रेष्ठ प्रवदन्ति मनीषिणः&#xA;012a स सत्यसङ्गरो भूत्वा ममेदमिति निश्चितम्&#xA;012c कुरूणां पालय बलं यथा दुर्योधनस्तथा&#xA;013a इति श्रुत्वा वचः सोऽथ चरणावभिवाद्य च&#xA;013c ययौ वैकर्तनः कर्णस्तूर्णमायोधनं प्रति&#xA;014a सोऽभिवीक्ष्य नरौघाणां स्थानमप्रतिमं महत्&#xA;014c व्यूढप्रहरणोरस्कं सैन्यं तत्समबृंहयत्&#xA;015a कर्णं दृष्ट्वा महेष्वासं युद्धाय समवस्थितम्&#xA;015c क्ष्वेडितास्फोटितरवैः सिंहनादरवैरपि&#xA;015e धनुःशब्दैश्च विविधैः कुरवः समपूजयन्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/005/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/005/</guid>
      <description>&lt;p&gt;001  सञ्जय उवाच&#xA;001a रथस्थं पुरुषव्याघ्रं दृष्ट्वा कर्णमवस्थितम्&#xA;001c हृष्टो दुर्योधनो राजन्निदं वचनमब्रवीत्&#xA;002a सनाथमिदमत्यर्थं भवता पालितं बलम्&#xA;002c मन्ये किं तु समर्थं यद्धितं तत्सम्प्रधार्यताम्&#xA;003  कर्ण उवाच&#xA;003a ब्रूहि तत्पुरुषव्याघ्र त्वं हि प्राज्ञतमो नृप&#xA;003c यथा चार्थपतिः कृत्यं पश्यते न तथेतरः&#xA;004a ते स्म सर्वे तव वचः श्रोतुकामा नरेश्वर&#xA;004c नान्याय्यं हि भवान्वाक्यं ब्रूयादिति मतिर्मम&#xA;005  दुर्योधन उवाच&#xA;005a भीष्मः सेनाप्रणेतासीद्वयसा विक्रमेण च&#xA;005c श्रुतेन च सुसम्पन्नः सर्वैर्योधगुणैस्तथा&#xA;006a तेनातियशसा कर्ण घ्नता शत्रुगणान्मम&#xA;006c सुयुद्धेन दशाहानि पालिताः स्मो महात्मना&#xA;007a तस्मिन्नसुकरं कर्म कृतवत्यास्थिते दिवम्&#xA;007c कं नु सेनाप्रणेतारं मन्यसे तदनन्तरम्&#xA;008a न ऋते नायकं सेना मुहूर्तमपि तिष्ठति&#xA;008c आहवेष्वाहवश्रेष्ठ नेतृहीनेव नौर्जले&#xA;009a यथा ह्यकर्णधारा नौ रथश्चासारथिर्यथा&#xA;009c द्रवेद्यथेष्टं तद्वत्स्यादृते सेनापतिं बलम्&#xA;010a स भवान्वीक्ष्य सर्वेषु मामकेषु महात्मसु&#xA;010c पश्य सेनापतिं युक्तमनु शान्तनवादिह&#xA;011a यं हि सेनाप्रणेतारं भवान्वक्ष्यति संयुगे&#xA;011c तं वयं सहिताः सर्वे प्रकरिष्याम मारिष&#xA;012  कर्ण उवाच&#xA;012a सर्व एव महात्मान इमे पुरुषसत्तमाः&#xA;012c सेनापतित्वमर्हन्ति नात्र कार्या विचारणा&#xA;013a कुलसंहननज्ञानैर्बलविक्रमबुद्धिभिः&#xA;013c युक्ताः कृतज्ञा ह्रीमन्त आहवेष्वनिवर्तिनः&#xA;014a युगपन्न तु ते शक्याः कर्तुं सर्वे पुरःसराः&#xA;014c एक एवात्र कर्तव्यो यस्मिन्वैशेषिका गुणाः&#xA;015a अन्योन्यस्पर्धिनां तेषां यद्येकं सत्करिष्यसि&#xA;015c शेषा विमनसो व्यक्तं न योत्स्यन्ते हि भारत&#xA;016a अयं तु सर्वयोधानामाचार्यः स्थविरो गुरुः&#xA;016c युक्तः सेनापतिः कर्तुं द्रोणः शस्त्रभृतां वरः&#xA;017a को हि तिष्ठति दुर्धर्षे द्रोणे ब्रह्मविदुत्तमे&#xA;017c सेनापतिः स्यादन्योऽस्माच्छुक्राङ्गिरसदर्शनात्&#xA;018a न च स ह्यस्ति ते योधः सर्वराजसु भारत&#xA;018c यो द्रोणं समरे यान्तं नानुयास्यति संयुगे&#xA;019a एष सेनाप्रणेतॄणामेष शस्त्रभृतामपि&#xA;019c एष बुद्धिमतां चैव श्रेष्ठो राजन्गुरुश्च ते&#xA;020a एवं दुर्योधनाचार्यमाशु सेनापतिं कुरु&#xA;020c जिगीषन्तोऽसुरान्सङ्ख्ये कार्त्तिकेयमिवामराः&#xA;021  सञ्जय उवाच&#xA;021a कर्णस्य वचनं श्रुत्वा राजा दुर्योधनस्तदा&#xA;021c सेनामध्यगतं द्रोणमिदं वचनमब्रवीत्&#xA;022a वर्णश्रैष्ठ्यात्कुलोत्पत्त्या श्रुतेन वयसा धिया&#xA;022c वीर्याद्दाक्ष्यादधृष्यत्वादर्थज्ञानान्नयाज्जयात्&#xA;023a तपसा च कृतज्ञत्वाद्वृद्धः सर्वगुणैरपि&#xA;023c युक्तो भवत्समो गोप्ता राज्ञामन्यो न विद्यते&#xA;024a स भवान्पातु नः सर्वान्विबुधानिव वासवः&#xA;024c भवन्नेत्राः पराञ्जेतुमिच्छामो द्विजसत्तम&#xA;025a रुद्राणामिव कापाली वसूनामिव पावकः&#xA;025c कुबेर इव यक्षाणां मरुतामिव वासवः&#xA;026a वसिष्ठ इव विप्राणां तेजसामिव भास्करः&#xA;026c पितॄणामिव धर्मोऽथ आदित्यानामिवाम्बुराट्&#xA;027a नक्षत्राणामिव शशी दितिजानामिवोशनाः&#xA;027c श्रेष्ठः सेनाप्रणेतॄणां स नः सेनापतिर्भव&#xA;028a अक्षौहिण्यो दशैका च वशगाः सन्तु तेऽनघ&#xA;028c ताभिः शत्रून्प्रतिव्यूह्य जहीन्द्रो दानवानिव&#xA;029a प्रयातु नो भवानग्रे देवानामिव पावकिः&#xA;029c अनुयास्यामहे त्वाजौ सौरभेया इवर्षभम्&#xA;030a उग्रधन्वा महेष्वासो दिव्यं विस्फारयन्धनुः&#xA;030c अग्रे भवन्तं दृष्ट्वा नो नार्जुनः प्रसहिष्यते&#xA;031a ध्रुवं युधिष्ठिरं सङ्ख्ये सानुबन्धं सबान्धवम्&#xA;031c जेष्यामि पुरुषव्याघ्र भवान्सेनापतिर्यदि&#xA;032a एवमुक्ते ततो द्रोणे जयेत्यूचुर्नराधिपाः&#xA;032c सिंहनादेन महता हर्षयन्तस्तवात्मजम्&#xA;033a सैनिकाश्च मुदा युक्ता वर्धयन्ति द्विजोत्तमम्&#xA;033c दुर्योधनं पुरस्कृत्य प्रार्थयन्तो महद्यशः&#xA;034  द्रोण उवाच&#xA;034a वेदं षडङ्गं वेदाहमर्थविद्यां च मानवीम्&#xA;034c त्रैयम्बकमथेष्वस्त्रमस्त्राणि विविधानि च&#xA;035a ये चाप्युक्ता मयि गुणा भवद्भिर्जयकाङ्क्षिभिः&#xA;035c चिकीर्षुस्तानहं सत्यान्योधयिष्यामि पाण्डवान्&#xA;036  सञ्जय उवाच&#xA;036a स एवमभ्यनुज्ञातश्चक्रे सेनापतिं ततः&#xA;036c द्रोणं तव सुतो राजन्विधिदृष्टेन कर्मणा&#xA;037a अथाभिषिषिचुर्द्रोणं दुर्योधनमुखा नृपाः&#xA;037c सेनापत्ये यथा स्कन्दं पुरा शक्रमुखाः सुराः&#xA;038a ततो वादित्रघोषेण सह पुंसां महास्वनैः&#xA;038c प्रादुरासीत्कृते द्रोणे हर्षः सेनापतौ तदा&#xA;039a ततः पुण्याहघोषेण स्वस्तिवादस्वनेन च&#xA;039c संस्तवैर्गीतशब्दैश्च सूतमागधबन्दिनाम्&#xA;040a जयशब्दैर्द्विजाग्र्याणां सुभगानर्तितैस्तथा&#xA;040c सत्कृत्य विधिवद्द्रोणं जितान्मन्यन्त पाण्डवान्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/006/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/006/</guid>
      <description>&lt;p&gt;001  सञ्जय उवाच&#xA;001a सेनापत्यं तु सम्प्राप्य भारद्वाजो महारथः&#xA;001c युयुत्सुर्व्यूह्य सैन्यानि प्रायात्तव सुतैः सह&#xA;002a सैन्धवश्च कलिङ्गश्च विकर्णश्च तवात्मजः&#xA;002c दक्षिणं पार्श्वमास्थाय समतिष्ठन्त दंशिताः&#xA;003a प्रपक्षः शकुनिस्तेषां प्रवरैर्हयसादिभिः&#xA;003c ययौ गान्धारकैः सार्धं विमलप्रासयोधिभिः&#xA;004a कृपश्च कृतवर्मा च चित्रसेनो विविंशतिः&#xA;004c दुःशासनमुखा यत्ताः सव्यं पार्श्वमपालयन्&#xA;005a तेषां प्रपक्षाः काम्बोजाः सुदक्षिणपुरःसराः&#xA;005c ययुरश्वैर्महावेगैः शकाश्च यवनैः सह&#xA;006a मद्रास्त्रिगर्ताः साम्बष्ठाः प्रतीच्योदीच्यवासिनः&#xA;006c शिबयः शूरसेनाश्च शूद्राश्च मलदैः सह&#xA;007a सौवीराः कितवाः प्राच्या दाक्षिणात्याश्च सर्वशः&#xA;007c तवात्मजं पुरस्कृत्य सूतपुत्रस्य पृष्ठतः&#xA;008a हर्षयन्सर्वसैन्यानि बलेषु बलमादधत्&#xA;008c ययौ वैकर्तनः कर्णः प्रमुखे सर्वधन्विनाम्&#xA;009a तस्य दीप्तो महाकायः स्वान्यनीकानि हर्षयन्&#xA;009c हस्तिकक्ष्यामहाकेतुर्बभौ सूर्यसमद्युतिः&#xA;010a न भीष्मव्यसनं कश्चिद्दृष्ट्वा कर्णममन्यत&#xA;010c विशोकाश्चाभवन्सर्वे राजानः कुरुभिः सह&#xA;011a हृष्टाश्च बहवो योधास्तत्राजल्पन्त सङ्गताः&#xA;011c न हि कर्णं रणे दृष्ट्वा युधि स्थास्यन्ति पाण्डवाः&#xA;012a कर्णो हि समरे शक्तो जेतुं देवान्सवासवान्&#xA;012c किमु पाण्डुसुतान्युद्धे हीनवीर्यपराक्रमान्&#xA;013a भीष्मेण तु रणे पार्थाः पालिता बाहुशालिना&#xA;013c तांस्तु कर्णः शरैस्तीक्ष्णैर्नाशयिष्यत्यसंशयम्&#xA;014a एवं ब्रुवन्तस्तेऽन्योन्यं हृष्टरूपा विशाम्पते&#xA;014c राधेयं पूजयन्तश्च प्रशंसन्तश्च निर्ययुः&#xA;015a अस्माकं शकटव्यूहो द्रोणेन विहितोऽभवत्&#xA;015c परेषां क्रौञ्च एवासीद्व्यूहो राजन्महात्मनाम्&#xA;015e प्रीयमाणेन विहितो धर्मराजेन भारत&#xA;016a व्यूहप्रमुखतस्तेषां तस्थतुः पुरुषर्षभौ&#xA;016c वानरध्वजमुच्छ्रित्य विष्वक्सेनधनञ्जयौ&#xA;017a ककुदं सर्वसैन्यानां लक्ष्म सर्वधनुष्मताम्&#xA;017c आदित्यपथगः केतुः पार्थस्यामिततेजसः&#xA;018a दीपयामास तत्सैन्यं पाण्डवस्य महात्मनः&#xA;018c यथा प्रज्वलितः सूर्यो युगान्ते वै वसुन्धराम्&#xA;019a अस्यतामर्जुनः श्रेष्ठो गाण्डीवं धनुषां वरम्&#xA;019c वासुदेवश्च भूतानां चक्राणाञ्च सुदर्शनम्&#xA;020a चत्वार्येतानि तेजांसि वहञ्श्वेतहयो रथः&#xA;020c परेषामग्रतस्तस्थौ कालचक्रमिवोद्यतम्&#xA;021a एवमेतौ महात्मानौ बलसेनाग्रगावुभौ&#xA;021c तावकानां मुखं कर्णः परेषाञ्च धनञ्जयः&#xA;022a ततो जाताभिसंरम्भौ परस्परवधैषिणौ&#xA;022c अवेक्षेतां तदान्योन्यं समरे कर्णपाण्डवौ&#xA;023a ततः प्रयाते सहसा भारद्वाजे महारथे&#xA;023c अन्तर्नादेन घोरेण वसुधा समकम्पत&#xA;024a ततस्तुमुलमाकाशमावृणोत्सदिवाकरम्&#xA;024c वातोद्धूतं रजस्तीव्रं कौशेयनिकरोपमम्&#xA;025a अनभ्रे प्रववर्ष द्यौर्मांसास्थिरुधिराण्युत&#xA;025c गृध्राः श्येना बडाः कङ्का वायसाश्च सहस्रशः&#xA;025e उपर्युपरि सेनां ते तदा पर्यपतन्नृप&#xA;026a गोमायवश्च प्राक्रोशन्भयदान्दारुणान्रवान्&#xA;026c अकार्षुरपसव्यं च बहुशः पृतनां तव&#xA;026e चिखादिषन्तो मांसानि पिपासन्तश्च शोणितम्&#xA;027a अपतद्दीप्यमाना च सनिर्घाता सकम्पना&#xA;027c उल्का ज्वलन्ती सङ्ग्रामे पुच्छेनावृत्य सर्वशः&#xA;028a परिवेषो महांश्चापि सविद्युत्स्तनयित्नुमान्&#xA;028c भास्करस्याभवद्राजन्प्रयाते वाहिनीपतौ&#xA;029a एते चान्ये च बहवः प्रादुरासन्सुदारुणाः&#xA;029c उत्पाता युधि वीराणां जीवितक्षयकारकाः&#xA;030a ततः प्रववृते युद्धं परस्परवधैषिणाम्&#xA;030c कुरुपाण्डवसैन्यानां शब्देनानादयज्जगत्&#xA;031a ते त्वन्योन्यं सुसंरब्धाः पाण्डवाः कौरवैः सह&#xA;031c प्रत्यघ्नन्निशितैर्बाणैर्जयगृद्धाः प्रहारिणः&#xA;032a स पाण्डवानां महतीं महेष्वासो महाद्युतिः&#xA;032c वेगेनाभ्यद्रवत्सेनां किरञ्शरशतैः शितैः&#xA;033a द्रोणमभ्युद्यतं दृष्ट्वा पाण्डवाः सह सृञ्जयैः&#xA;033c प्रत्यगृह्णंस्तदा राजञ्शरवर्षैः पृथक्पृथक्&#xA;034a सङ्क्षोभ्यमाणा द्रोणेन भिद्यमाना महाचमूः&#xA;034c व्यशीर्यत सपाञ्चाला वातेनेव बलाहकाः&#xA;035a बहूनीह विकुर्वाणो दिव्यान्यस्त्राणि संयुगे&#xA;035c अपीडयत्क्षणेनैव द्रोणः पाण्डवसृञ्जयान्&#xA;036a ते वध्यमाना द्रोणेन वासवेनेव दानवाः&#xA;036c पाञ्चालाः समकम्पन्त धृष्टद्युम्नपुरोगमाः&#xA;037a ततो दिव्यास्त्रविच्छूरो याज्ञसेनिर्महारथः&#xA;037c अभिनच्छरवर्षेण द्रोणानीकमनेकधा&#xA;038a द्रोणस्य शरवर्षैस्तु शरवर्षाणि भागशः&#xA;038c सन्निवार्य ततः सेनां कुरूनप्यवधीद्बली&#xA;039a संहृत्य तु ततो द्रोणः समवस्थाप्य चाहवे&#xA;039c स्वमनीकं महाबाहुः पार्षतं समुपाद्रवत्&#xA;040a स बाणवर्षं सुमहदसृजत्पार्षतं प्रति&#xA;040c मघवान्समभिक्रुद्धः सहसा दानवेष्विव&#xA;041a ते कम्प्यमाना द्रोणेन बाणैः पाण्डवसृञ्जयाः&#xA;041c पुनः पुनरभज्यन्त सिंहेनेवेतरे मृगाः&#xA;042a अथ पर्यपतद्द्रोणः पाण्डवानां बलं बली&#xA;042c अलातचक्रवद्राजंस्तदद्भुतमिवाभवत्&#xA;043a खचरनगरकल्पं कल्पितं शास्त्रदृष्ट्या चलदनिलपताकं ह्रादिनं वल्गिताश्वम्&#xA;043c स्फटिकविमलकेतुं तापनं शात्रवाणां रथवरमधिरूढः सञ्जहारारिसेनाम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/007/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/007/</guid>
      <description>&lt;p&gt;001  सञ्जय उवाच&#xA;001a तथा द्रोणमभिघ्नन्तं साश्वसूतरथद्विपान्&#xA;001c व्यथिताः पाण्डवा दृष्ट्वा न चैनं पर्यवारयन्&#xA;002a ततो युधिष्ठिरो राजा धृष्टद्युम्नधनञ्जयौ&#xA;002c अब्रवीत्सर्वतो यत्तैः कुम्भयोनिर्निवार्यताम्&#xA;003a तत्रैनमर्जुनश्चैव पार्षतश्च सहानुगः&#xA;003c पर्यगृह्णंस्ततः सर्वे समायान्तं महारथाः&#xA;004a केकया भीमसेनश्च सौभद्रोऽथ घटोत्कचः&#xA;004c युधिष्ठिरो यमौ मत्स्या द्रुपदस्यात्मजास्तथा&#xA;005a द्रौपदेयाश्च संहृष्टा धृष्टकेतुः ससात्यकिः&#xA;005c चेकितानश्च सङ्क्रुद्धो युयुत्सुश्च महारथः&#xA;006a ये चान्ये पार्थिवा राजन्पाण्डवस्यानुयायिनः&#xA;006c कुलवीर्यानुरूपाणि चक्रुः कर्माण्यनेकशः&#xA;007a सङ्गृह्यमाणां तां दृष्ट्वा पाण्डवैर्वाहिनीं रणे&#xA;007c व्यावृत्य चक्षुषी कोपाद्भारद्वाजोऽन्ववैक्षत&#xA;008a स तीव्रं कोपमास्थाय रथे समरदुर्मदः&#xA;008c व्यधमत्पाण्डवानीकमभ्राणीव सदागतिः&#xA;009a रथानश्वान्नरान्नागानभिधावंस्ततस्ततः&#xA;009c चचारोन्मत्तवद्द्रोणो वृद्धोऽपि तरुणो यथा&#xA;010a तस्य शोणितदिग्धाङ्गाः शोणास्ते वातरंहसः&#xA;010c आजानेया हया राजन्नविभ्रान्ताः श्रियं दधुः&#xA;011a तमन्तकमिव क्रुद्धमापतन्तं यतव्रतम्&#xA;011c दृष्ट्वा सम्प्राद्रवन्योधाः पाण्डवस्य ततस्ततः&#xA;012a तेषां प्रद्रवतां भीमः पुनरावर्ततामपि&#xA;012c वीक्षतां तिष्ठतां चासीच्छब्दः परमदारुणः&#xA;013a शूराणां हर्षजननो भीरूणां भयवर्धनः&#xA;013c द्यावापृथिव्योर्विवरं पूरयामास सर्वतः&#xA;014a ततः पुनरपि द्रोणो नाम विश्रावयन्युधि&#xA;014c अकरोद्रौद्रमात्मानं किरञ्शरशतैः परान्&#xA;015a स तथा तान्यनीकानि पाण्डवेयस्य धीमतः&#xA;015c कालवन्न्यवधीद्द्रोणो युवेव स्थविरो बली&#xA;016a उत्कृत्य च शिरांस्युग्रो बाहूनपि सभूषणान्&#xA;016c कृत्वा शून्यान्रथोपस्थानुदक्रोशन्महारथः&#xA;017a तस्य हर्षप्रणादेन बाणवेगेन चाभिभो&#xA;017c प्राकम्पन्त रणे योधा गावः शीतार्दिता इव&#xA;018a द्रोणस्य रथघोषेण मौर्वीनिष्पेषणेन च&#xA;018c धनुःशब्देन चाकाशे शब्दः समभवन्महान्&#xA;019a अथास्य बहुशो बाणा निश्चरन्तः सहस्रशः&#xA;019c व्याप्य सर्वा दिशः पेतुर्गजाश्वरथपत्तिषु&#xA;020a तं कार्मुकमहावेगमस्त्रज्वलितपावकम्&#xA;020c द्रोणमासादयां चक्रुः पाञ्चालाः पाण्डवैः सह&#xA;021a तान्वै सरथहस्त्यश्वान्प्राहिणोद्यमसादनम्&#xA;021c द्रोणोऽचिरेणाकरोच्च महीं शोणितकर्दमाम्&#xA;022a तन्वता परमास्त्राणि शरान्सततमस्यता&#xA;022c द्रोणेन विहितं दिक्षु बाणजालमदृश्यत&#xA;023a पदातिषु रथाश्वेषु वारणेषु च सर्वशः&#xA;023c तस्य विद्युदिवाभ्रेषु चरन्केतुरदृश्यत&#xA;024a स केकयानां प्रवरांश्च पञ्च पाञ्चालराजं च शरैः प्रमृद्य&#xA;024c युधिष्ठिरानीकमदीनयोधी द्रोणोऽभ्ययात्कार्मुकबाणपाणिः&#xA;025a तं भीमसेनश्च धनञ्जयश्च शिनेश्च नप्ता द्रुपदात्मजश्च&#xA;025c शैब्यात्मजः काशिपतिः शिबिश्च हृष्टा नदन्तो व्यकिरञ्शरौघैः&#xA;026a तेषामथो द्रोणधनुर्विमुक्ताः पतत्रिणः काञ्चनचित्रपुङ्खाः&#xA;026c भित्त्वा शरीराणि गजाश्वयूनां जग्मुर्महीं शोणितदिग्धवाजाः&#xA;027a सा योधसङ्घैश्च रथैश्च भूमिः शरैर्विभिन्नैर्गजवाजिभिश्च&#xA;027c प्रच्छाद्यमाना पतितैर्बभूव; समन्ततो द्यौरिव कालमेघैः&#xA;028a शैनेयभीमार्जुनवाहिनीपाञ्शैब्याभिमन्यू सह काशिराज्ञा&#xA;028c अन्यांश्च वीरान्समरे प्रमृद्नाद्द्रोणः सुतानां तव भूतिकामः&#xA;029a एतानि चान्यानि च कौरवेन्द्र कर्माणि कृत्वा समरे महात्मा&#xA;029c प्रताप्य लोकानिव कालसूर्यो द्रोणो गतः स्वर्गमितो हि राजन्&#xA;030a एवं रुक्मरथः शूरो हत्वा शतसहस्रशः&#xA;030c पाण्डवानां रणे योधान्पार्षतेन निपातितः&#xA;031a अक्षौहिणीमभ्यधिकां शूराणामनिवर्तिनाम्&#xA;031c निहत्य पश्चाद्धृतिमानगच्छत्परमां गतिम्&#xA;032a पाण्डवैः सह पाञ्चालैरशिवैः क्रूरकर्मभिः&#xA;032c हतो रुक्मरथो राजन्कृत्वा कर्म सुदुष्करम्&#xA;033a ततो निनादो भूतानामाकाशे समजायत&#xA;033c सैन्यानां च ततो राजन्नाचार्ये निहते युधि&#xA;034a द्यां धरां खं दिशो वारि प्रदिशश्चानुनादयन्&#xA;034c अहो धिगिति भूतानां शब्दः समभवन्महान्&#xA;035a देवताः पितरश्चैव पूर्वे ये चास्य बान्धवाः&#xA;035c ददृशुर्निहतं तत्र भारद्वाजं महारथम्&#xA;036a पाण्डवास्तु जयं लब्ध्वा सिंहनादान्प्रचक्रिरे&#xA;036c तेन नादेन महता समकम्पत मेदिनी&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/008/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/008/</guid>
      <description>&lt;p&gt;001  धृतराष्ट्र उवाच&#xA;001a किं कुर्वाणं रणे द्रोणं जघ्नुः पाण्डवसृञ्जयाः&#xA;001c तथा निपुणमस्त्रेषु सर्वशस्त्रभृतामपि&#xA;002a रथभङ्गो बभूवास्य धनुर्वाशीर्यतास्यतः&#xA;002c प्रमत्तो वाभवद्द्रोणस्ततो मृत्युमुपेयिवान्&#xA;003a कथं नु पार्षतस्तात शत्रुभिर्दुष्प्रधर्षणम्&#xA;003c किरन्तमिषुसङ्घातान्रुक्मपुङ्खाननेकशः&#xA;004a क्षिप्रहस्तं द्विजश्रेष्ठं कृतिनं चित्रयोधिनम्&#xA;004c दूरेषुपातिनं दान्तमस्त्रयुद्धे च पारगम्&#xA;005a पाञ्चालपुत्रो न्यवधीद्दिष्ट्या स वरमच्युतम्&#xA;005c कुर्वाणं दारुणं कर्म रणे यत्तं महारथम्&#xA;006a व्यक्तं दिष्टं हि बलवत्पौरुषादिति मे मतिः&#xA;006c यद्द्रोणो निहतः शूरः पार्षतेन महात्मना&#xA;007a अस्त्रं चतुर्विधं वीरे यस्मिन्नासीत्प्रतिष्ठितम्&#xA;007c तमिष्वस्त्रवराचार्यं द्रोणं शंससि मे हतम्&#xA;008a श्रुत्वा हतं रुक्मरथं वैयाघ्रपरिवारणम्&#xA;008c जातरूपपरिष्कारं नाद्य शोकमपानुदे&#xA;009a न नूनं परदुःखेन कश्चिन्म्रियति सञ्जय&#xA;009c यत्र द्रोणमहं श्रुत्वा हतं जीवामि न म्रिये&#xA;010a अश्मसारमयं नूनं हृदयं सुदृढं मम&#xA;010c यच्छ्रुत्वा निहतं द्रोणं शतधा न विदीर्यते&#xA;011a ब्राह्मे वेदे तथेष्वस्त्रे यमुपासन्गुणार्थिनः&#xA;011c ब्राह्मणा राजपुत्राश्च स कथं मृत्युना हतः&#xA;012a शोषणं सागरस्येव मेरोरिव विसर्पणम्&#xA;012c पतनं भास्करस्येव न मृष्ये द्रोणपातनम्&#xA;013a दृप्तानां प्रतिषेद्धासीद्धार्मिकानां च रक्षिता&#xA;013c योऽत्याक्षीत्कृपणस्यार्थे प्राणानपि परन्तपः&#xA;014a मन्दानां मम पुत्राणां जयाशा यस्य विक्रमे&#xA;014c बृहस्पत्युशनस्तुल्यो बुद्ध्या स निहतः कथम्&#xA;015a ते च शोणा बृहन्तोऽश्वाः सैन्धवा हेममालिनः&#xA;015c रथे वातजवा युक्ताः सर्वशब्दातिगा रणे&#xA;016a बलिनो घोषिणो दान्ताः सैन्धवाः साधुवाहिनः&#xA;016c दृढाः सङ्ग्राममध्येषु कच्चिदासन्न विह्वलाः&#xA;017a करिणां बृंहतां युद्धे शङ्खदुन्दुभिनिस्वनम्&#xA;017c ज्याक्षेपशरवर्षाणां शस्त्राणां च सहिष्णवः&#xA;018a आशंसन्तः पराञ्जेतुं जितश्वासा जितव्यथाः&#xA;018c हयाः प्रजविताः शीघ्रा भारद्वाजरथोद्वहाः&#xA;019a ते स्म रुक्मरथे युक्ता नरवीरसमाहिताः&#xA;019c कथं नाभ्यतरंस्तात पाण्डवानामनीकिनीम्&#xA;020a जातरूपपरिष्कारमास्थाय रथमुत्तमम्&#xA;020c भारद्वाजः किमकरोच्छूरः सङ्क्रन्दनो युधि&#xA;021a विद्यां यस्योपजीवन्ति सर्वलोकधनुर्भृतः&#xA;021c स सत्यसन्धो बलवान्द्रोणः किमकरोद्युधि&#xA;022a दिवि शक्रमिव श्रेष्ठं महामात्रं धनुर्भृताम्&#xA;022c के नु तं रौद्रकर्माणं युद्धे प्रत्युद्ययू रथाः&#xA;023a ननु रुक्मरथं दृष्ट्वा प्रद्रवन्ति स्म पाण्डवाः&#xA;023c दिव्यमस्त्रं विकुर्वाणं सेनां क्षिण्वन्तमव्ययम्&#xA;024a उताहो सर्वसैन्येन धर्मराजः सहानुजः&#xA;024c पाञ्चाल्यप्रग्रहो द्रोणं सर्वतः समवारयत्&#xA;025a नूनमावारयत्पार्थो रथिनोऽन्यानजिह्मगैः&#xA;025c ततो द्रोणं समारोहत्पार्षतः पापकर्मकृत्&#xA;026a न ह्यन्यं परिपश्यामि वधे कञ्चन शुष्मिणः&#xA;026c धृष्टद्युम्नादृते रौद्रात्पाल्यमानात्किरीटिना&#xA;027a तैर्वृतः सर्वतः शूरैः पाञ्चाल्यापसदस्ततः&#xA;027c केकयैश्चेदिकारूषैर्मत्स्यैरन्यैश्च भूमिपैः&#xA;028a व्याकुलीकृतमाचार्यं पिपीलैरुरगं यथा&#xA;028c कर्मण्यसुकरे सक्तं जघानेति मतिर्मम&#xA;029a योऽधीत्य चतुरो वेदान्सर्वानाख्यानपञ्चमान्&#xA;029c ब्राह्मणानां प्रतिष्ठासीत्स्रोतसामिव सागरः&#xA;029e स कथं ब्राह्मणो वृद्धः शस्त्रेण वधमाप्तवान्&#xA;030a अमर्षणो मर्षितवान्क्लिश्यमानः सदा मया&#xA;030c अनर्हमाणः कौन्तेयः कर्मणस्तस्य तत्फलम्&#xA;031a यस्य कर्मानुजीवन्ति लोके सर्वधनुर्भृतः&#xA;031c स सत्यसन्धः सुकृती श्रीकामैर्निहतः कथम्&#xA;032a दिवि शक्र इव श्रेष्ठो महासत्त्वो महाबलः&#xA;032c स कथं निहतः पार्थैः क्षुद्रमत्स्यैर्यथा तिमिः&#xA;033a क्षिप्रहस्तश्च बलवान्दृढधन्वारिमर्दनः&#xA;033c न यस्य जीविताकाङ्क्षी विषयं प्राप्य जीवति&#xA;034a यं द्वौ न जहतः शब्दौ जीवमानं कदाचन&#xA;034c ब्राह्मश्च वेदकामानां ज्याघोषश्च धनुर्भृताम्&#xA;035a नाहं मृष्ये हतं द्रोणं सिंहद्विरदविक्रमम्&#xA;035c कथं सञ्जय दुर्धर्षमनाधृष्ययशोबलम्&#xA;036a केऽरक्षन्दक्षिणं चक्रं सव्यं के च महात्मनः&#xA;036c पुरस्तात्के च वीरस्य युध्यमानस्य संयुगे&#xA;037a के च तत्र तनुं त्यक्त्वा प्रतीपं मृत्युमाव्रजन्&#xA;037c द्रोणस्य समरे वीराः केऽकुर्वन्त परां धृतिम्&#xA;038a एतदार्येण कर्तव्यं कृच्छ्रास्वापत्सु सञ्जय&#xA;038c पराक्रमेद्यथाशक्त्या तच्च तस्मिन्प्रतिष्ठितम्&#xA;039a मुह्यते मे मनस्तात कथा तावन्निवर्त्यताम्&#xA;039c भूयस्तु लब्धसञ्ज्ञस्त्वा परिप्रक्ष्यामि सञ्जय&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/009/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/009/</guid>
      <description>&lt;p&gt;001  वैशम्पायन उवाच&#xA;001a एवं पृष्ट्वा सूतपुत्रं हृच्छोकेनार्दितो भृशम्&#xA;001c जये निराशः पुत्राणां धृतराष्ट्रोऽपतत्क्षितौ&#xA;002a तं विसञ्ज्ञं निपतितं सिषिचुः परिचारकाः&#xA;002c जलेनात्यर्थशीतेन वीजन्तः पुण्यगन्धिना&#xA;003a पतितं चैनमाज्ञाय समन्ताद्भरतस्त्रियः&#xA;003c परिवव्रुर्महाराजमस्पृशंश्चैव पाणिभिः&#xA;004a उत्थाप्य चैनं शनकै राजानं पृथिवीतलात्&#xA;004c आसनं प्रापयामासुर्बाष्पकण्ठ्यो वराङ्गनाः&#xA;005a आसनं प्राप्य राजा तु मूर्छयाभिपरिप्लुतः&#xA;005c निश्चेष्टोऽतिष्ठत तदा वीज्यमानः समन्ततः&#xA;006a स लब्ध्वा शनकैः सञ्ज्ञां वेपमानो महीपतिः&#xA;006c पुनर्गावल्गणिं सूतं पर्यपृच्छद्यथातथम्&#xA;007a यत्तदुद्यन्निवादित्यो ज्योतिषा प्रणुदंस्तमः&#xA;007c आयादजातशत्रुर्वै कस्तं द्रोणादवारयत्&#xA;008a प्रभिन्नमिव मातङ्गं तथा क्रुद्धं तरस्विनम्&#xA;008c आसक्तमनसं दीप्तं प्रतिद्विरदघातिनम्&#xA;008e वाशितासङ्गमे यद्वदजय्यं प्रतियूथपैः&#xA;009a अति चान्यान्रणे योधान्वीरः पुरुषसत्तमः&#xA;009c यो ह्येको हि महाबाहुर्निर्दहेद्घोरचक्षुषा&#xA;009e कृत्स्नं दुर्योधनबलं धृतिमान्सत्यसङ्गरः&#xA;010a चक्षुर्हणं जये सक्तमिष्वासवररक्षितम्&#xA;010c दान्तं बहुमतं लोके के शूराः पर्यवारयन्&#xA;011a के दुष्प्रधर्षं राजानमिष्वासवरमच्युतम्&#xA;011c समासेदुर्नरव्याघ्रं कौन्तेयं तत्र मामकाः&#xA;012a तरसैवाभिपत्याथ यो वै द्रोणमुपाद्रवत्&#xA;012c तं भीमसेनमायान्तं के शूराः पर्यवारयन्&#xA;013a यदायाज्जलदप्रख्यो रथः परमवीर्यवान्&#xA;013c पर्जन्य इव बीभत्सुस्तुमुलामशनिं सृजन्&#xA;014a ववर्ष शरवर्षाणि वर्षाणि मघवानिव&#xA;014c इषुसम्बाधमाकाशं कुर्वन्कपिवरध्वजः&#xA;014e अवस्फूर्जन्दिशः सर्वास्तलनेमिस्वनेन च&#xA;015a चापविद्युत्प्रभो घोरो रथगुल्मबलाहकः&#xA;015c रथनेमिघोषस्तनितः शरशब्दातिबन्धुरः&#xA;016a रोषनिर्जितजीमूतो मनोऽभिप्रायशीघ्रगः&#xA;016c मर्मातिगो बाणधारस्तुमुलः शोणितोदकः&#xA;017a सम्प्लावयन्महीं सर्वां मानवैरास्तरंस्तदा&#xA;017c गदानिष्टनितो रौद्रो दुर्योधनकृतोद्यमः&#xA;018a युद्धेऽभ्यषिञ्चद्विजयो गार्ध्रपत्रैः शिलाशितैः&#xA;018c गाण्डीवं धारयन्धीमान्कीदृशं वो मनस्तदा&#xA;019a कच्चिद्गाण्डीवशब्देन न प्रणश्यत वै बलम्&#xA;019c यद्वः स भैरवं कुर्वन्नर्जुनो भृशमभ्यगात्&#xA;020a कच्चिन्नापानुदद्द्रोणादिषुभिर्वो धनञ्जयः&#xA;020c वातो मेघानिवाविध्यन्प्रवाञ्शरवनानिलः&#xA;020e को हि गाण्डीवधन्वानं नरः सोढुं रणेऽर्हति&#xA;021a यत्सेनाः समकम्पन्त यद्वीरानस्पृशद्भयम्&#xA;021c के तत्र नाजहुर्द्रोणं के क्षुद्राः प्राद्रवन्भयात्&#xA;022a के वा तत्र तनूस्त्यक्त्वा प्रतीपं मृत्युमाव्रजन्&#xA;022c अमानुषाणां जेतारं युद्धेष्वपि धनञ्जयम्&#xA;023a न च वेगं सिताश्वस्य विशक्ष्यन्तीह मामकाः&#xA;023c गाण्डीवस्य च निर्घोषं प्रावृड्जलदनिस्वनम्&#xA;024a विष्वक्सेनो यस्य यन्ता योद्धा चैव धनञ्जयः&#xA;024c अशक्यः स रथो जेतुं मन्ये देवासुरैरपि&#xA;025a सुकुमारो युवा शूरो दर्शनीयश्च पाण्डवः&#xA;025c मेधावी निपुणो धीमान्युधि सत्यपराक्रमः&#xA;026a आरावं विपुलं कुर्वन्व्यथयन्सर्वकौरवान्&#xA;026c यदायान्नकुलो धीमान्के शूराः पर्यवारयन्&#xA;027a आशीविष इव क्रुद्धः सहदेवो यदाभ्ययात्&#xA;027c शत्रूणां कदनं कुर्वञ्जेतासौ दुर्जयो युधि&#xA;028a आर्यव्रतममोघेषुं ह्रीमन्तमपराजितम्&#xA;028c द्रोणायाभिमुखं यान्तं के शूराः पर्यवारयन्&#xA;029a यः स सौवीरराजस्य प्रमथ्य महतीं चमूम्&#xA;029c आदत्त महिषीं भोज्यां काम्यां सर्वाङ्गशोभनाम्&#xA;030a सत्यं धृतिश्च शौर्यं च ब्रह्मचर्यं च केवलम्&#xA;030c सर्वाणि युयुधानेऽस्मिन्नित्यानि पुरुषर्षभे&#xA;031a बलिनं सत्यकर्माणमदीनमपराजितम्&#xA;031c वासुदेवसमं युद्धे वासुदेवादनन्तरम्&#xA;032a युक्तं धनञ्जयप्रेष्ये शूरमाचार्यकर्मणि&#xA;032c पार्थेन सममस्त्रेषु कस्तं द्रोणादवारयत्&#xA;033a वृष्णीनां प्रवरं वीरं शूरं सर्वधनुष्मताम्&#xA;033c रामेण सममस्त्रेषु यशसा विक्रमेण च&#xA;034a सत्यं धृतिर्दमः शौर्यं ब्रह्मचर्यमनुत्तमम्&#xA;034c सात्वते तानि सर्वाणि त्रैलोक्यमिव केशवे&#xA;035a तमेवङ्गुणसम्पन्नं दुर्वारमपि दैवतैः&#xA;035c समासाद्य महेष्वासं के वीराः पर्यवारयन्&#xA;036a पाञ्चालेषूत्तमं शूरमुत्तमाभिजनप्रियम्&#xA;036c नित्यमुत्तमकर्माणमुत्तमौजसमाहवे&#xA;037a युक्तं धनञ्जयहिते ममानर्थाय चोत्तमम्&#xA;037c यमवैश्रवणादित्यमहेन्द्रवरुणोपमम्&#xA;038a महारथसमाख्यातं द्रोणायोद्यन्तमाहवे&#xA;038c त्यजन्तं तुमुले प्राणान्के शूराः पर्यवारयन्&#xA;039a एकोऽपसृत्य चेदिभ्यः पाण्डवान्यः समाश्रितः&#xA;039c धृष्टकेतुं तमायान्तं द्रोणात्कः समवारयत्&#xA;040a योऽवधीत्केतुमाञ्शूरो राजपुत्रं सुदर्शनम्&#xA;040c अपरान्तगिरिद्वारे कस्तं द्रोणादवारयत्&#xA;041a स्त्रीपूर्वो यो नरव्याघ्रो यः स वेद गुणागुणान्&#xA;041c शिखण्डिनं याज्ञसेनिमम्लानमनसं युधि&#xA;042a देवव्रतस्य समरे हेतुं मृत्योर्महात्मनः&#xA;042c द्रोणायाभिमुखं यान्तं के वीराः पर्यवारयन्&#xA;043a यस्मिन्नभ्यधिका वीरे गुणाः सर्वे धनञ्जयात्&#xA;043c यस्मिन्नस्त्राणि सत्यं च ब्रह्मचर्यं च नित्यदा&#xA;044a वासुदेवसमं वीर्ये धनञ्जयसमं बले&#xA;044c तेजसादित्यसदृशं बृहस्पतिसमं मतौ&#xA;045a अभिमन्युं महात्मानं व्यात्ताननमिवान्तकम्&#xA;045c द्रोणायाभिमुखं यान्तं के वीराः पर्यवारयन्&#xA;046a तरुणस्त्वरुणप्रख्यः सौभद्रः परवीरहा&#xA;046c यदाभ्याद्रवत द्रोणं तदासीद्वो मनः कथम्&#xA;047a द्रौपदेया नरव्याघ्राः समुद्रमिव सिन्धवः&#xA;047c यद्द्रोणमाद्रवन्सङ्ख्ये के वीरास्तानवारयन्&#xA;048a ये ते द्वादश वर्षाणि क्रीडामुत्सृज्य बालकाः&#xA;048c अस्त्रार्थमवसन्भीष्मे बिभ्रतो व्रतमुत्तमम्&#xA;049a क्षत्रञ्जयः क्षत्रदेवः क्षत्रधर्मा च मानिनः&#xA;049c धृष्टद्युम्नात्मजा वीराः के तान्द्रोणादवारयन्&#xA;050a शताद्विशिष्टं यं युद्धे समपश्यन्त वृष्णयः&#xA;050c चेकितानं महेष्वासं कस्तं द्रोणादवारयत्&#xA;051a वार्धक्षेमिः कलिङ्गानां यः कन्यामाहरद्युधि&#xA;051c अनाधृष्टिरदीनात्मा कस्तं द्रोणादवारयत्&#xA;052a भ्रातरः पञ्च कैकेया धार्मिकाः सत्यविक्रमाः&#xA;052c इन्द्रगोपकवर्णाश्च रक्तवर्मायुधध्वजाः&#xA;053a मातृष्वसुः सुता वीराः पाण्डवानां जयार्थिनः&#xA;053c तान्द्रोणं हन्तुमायातान्के वीराः पर्यवारयन्&#xA;054a यं योधयन्तो राजानो नाजयन्वारणावते&#xA;054c षण्मासानभिसंरब्धा जिघांसन्तो युधां पतिम्&#xA;055a धनुष्मतां वरं शूरं सत्यसन्धं महाबलम्&#xA;055c द्रोणात्कस्तं नरव्याघ्रं युयुत्सुं प्रत्यवारयत्&#xA;056a यः पुत्रं काशिराजस्य वाराणस्यां महारथम्&#xA;056c समरे स्त्रीषु गृध्यन्तं भल्लेनापहरद्रथात्&#xA;057a धृष्टद्युम्नं महेष्वासं पार्थानां मन्त्रधारिणम्&#xA;057c युक्तं दुर्योधनानर्थे सृष्टं द्रोणवधाय च&#xA;058a निर्दहन्तं रणे योधान्दारयन्तं च सर्वशः&#xA;058c द्रोणायाभिमुखं यान्तं के वीराः पर्यवारयन्&#xA;059a उत्सङ्ग इव संवृद्धं द्रुपदस्यास्त्रवित्तमम्&#xA;059c शैखण्डिनं क्षत्रदेवं के तं द्रोणादवारयन्&#xA;060a य इमां पृथिवीं कृत्स्नां चर्मवत्समवेष्टयत्&#xA;060c महता रथवंशेन मुख्यारिघ्नो महारथः&#xA;061a दशाश्वमेधानाजह्रे स्वन्नपानाप्तदक्षिणान्&#xA;061c निरर्गलान्सर्वमेधान्पुत्रवत्पालयन्प्रजाः&#xA;062a पिबन्त्यो दक्षिणां यस्य गङ्गास्रोतः समापिबन्&#xA;062c तावतीर्गा ददौ वीर उशीनरसुतोऽध्वरे&#xA;063a न पूर्वे नापरे चक्रुरिदं केचन मानवाः&#xA;063c इति सञ्चुक्रुशुर्देवाः कृते कर्मणि दुष्करे&#xA;064a पश्यामस्त्रिषु लोकेषु न तं संस्थास्नुचारिषु&#xA;064c जातं वापि जनिष्यं वा द्वितीयं वापि सम्प्रति&#xA;065a अन्यमौशीनराच्छैब्याद्धुरो वोढारमित्युत&#xA;065c गतिं यस्य न यास्यन्ति मानुषा लोकवासिनः&#xA;066a तस्य नप्तारमायान्तं शैब्यं कः समवारयत्&#xA;066c द्रोणायाभिमुखं यान्तं व्यात्ताननमिवान्तकम्&#xA;067a विराटस्य रथानीकं मत्स्यस्यामित्रघातिनः&#xA;067c प्रेप्सन्तं समरे द्रोणं के वीराः पर्यवारयन्&#xA;068a सद्यो वृकोदराज्जातो महाबलपराक्रमः&#xA;068c मायावी राक्षसो घोरो यस्मान्मम महद्भयम्&#xA;069a पार्थानां जयकामं तं पुत्राणां मम कण्टकम्&#xA;069c घटोत्कचं महाबाहुं कस्तं द्रोणादवारयत्&#xA;070a एते चान्ये च बहवो येषामर्थाय सञ्जय&#xA;070c त्यक्तारः संयुगे प्राणान्किं तेषामजितं युधि&#xA;071a येषां च पुरुषव्याघ्रः शार्ङ्गधन्वा व्यपाश्रयः&#xA;071c हितार्थी चापि पार्थानां कथं तेषां पराजयः&#xA;072a लोकानां गुरुरत्यन्तं लोकनाथः सनातनः&#xA;072c नारायणो रणे नाथो दिव्यो दिव्यात्मवान्प्रभुः&#xA;073a यस्य दिव्यानि कर्माणि प्रवदन्ति मनीषिणः&#xA;073c तान्यहं कीर्तयिष्यामि भक्त्या स्थैर्यार्थमात्मनः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/010/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/010/</guid>
      <description>&lt;p&gt;001  धृतराष्ट्र उवाच&#xA;001a शृणु दिव्यानि कर्माणि वासुदेवस्य सञ्जय&#xA;001c कृतवान्यानि गोविन्दो यथा नान्यः पुमान्क्वचित्&#xA;002a संवर्धता गोपकुले बालेनैव महात्मना&#xA;002c विख्यापितं बलं बाह्वोस्त्रिषु लोकेषु सञ्जय&#xA;003a उच्चैःश्रवस्तुल्यबलं वायुवेगसमं जवे&#xA;003c जघान हयराजं यो यमुनावनवासिनम्&#xA;004a दानवं घोरकर्माणं गवां मृत्युमिवोत्थितम्&#xA;004c वृषरूपधरं बाल्ये भुजाभ्यां निजघान ह&#xA;005a प्रलम्बं नरकं जम्भं पीठं चापि महासुरम्&#xA;005c मुरुं चाचलसङ्काशमवधीत्पुष्करेक्षणः&#xA;006a तथा कंसो महातेजा जरासन्धेन पालितः&#xA;006c विक्रमेणैव कृष्णेन सगणः शातितो रणे&#xA;007a सुनामा नाम विक्रान्तः समग्राक्षौहिणीपतिः&#xA;007c भोजराजस्य मध्यस्थो भ्राता कंसस्य वीर्यवान्&#xA;008a बलदेवद्वितीयेन कृष्णेनामित्रघातिना&#xA;008c तरस्वी समरे दग्धः ससैन्यः शूरसेनराट्&#xA;009a दुर्वासा नाम विप्रर्षिस्तथा परमकोपनः&#xA;009c आराधितः सदारेण स चास्मै प्रददौ वरान्&#xA;010a तथा गान्धारराजस्य सुतां वीरः स्वयंवरे&#xA;010c निर्जित्य पृथिवीपालानवहत्पुष्करेक्षणः&#xA;011a अमृष्यमाणा राजानो यस्य जात्या हया इव&#xA;011c रथे वैवाहिके युक्ताः प्रतोदेन कृतव्रणाः&#xA;012a जरासन्धं महाबाहुमुपायेन जनार्दनः&#xA;012c परेण घातयामास पृथगक्षौहिणीपतिम्&#xA;013a चेदिराजं च विक्रान्तं राजसेनापतिं बली&#xA;013c अर्घे विवदमानं च जघान पशुवत्तदा&#xA;014a सौभं दैत्यपुरं स्वस्थं शाल्वगुप्तं दुरासदम्&#xA;014c समुद्रकुक्षौ विक्रम्य पातयामास माधवः&#xA;015a अङ्गान्वङ्गान्कलिङ्गांश्च मागधान्काशिकोसलान्&#xA;015c वत्सगर्गकरूषांश्च पुण्ड्रांश्चाप्यजयद्रणे&#xA;016a आवन्त्यान्दाक्षिणात्यांश्च पार्वतीयान्दशेरकान्&#xA;016c काश्मीरकानौरसकान्पिशाचांश्च समन्दरान्&#xA;017a काम्बोजान्वाटधानांश्च चोलान्पाण्ड्यांश्च सञ्जय&#xA;017c त्रिगर्तान्मालवांश्चैव दरदांश्च सुदुर्जयान्&#xA;018a नानादिग्भ्यश्च सम्प्राप्तान्व्रातानश्वशकान्प्रति&#xA;018c जितवान्पुण्डरीकाक्षो यवनांश्च सहानुगान्&#xA;019a प्रविश्य मकरावासं यादोभिरभिसंवृतम्&#xA;019c जिगाय वरुणं युद्धे सलिलान्तर्गतं पुरा&#xA;010a युधि पञ्चजनं हत्वा पातालतलवासिनम्&#xA;010c पाञ्चजन्यं हृषीकेशो दिव्यं शङ्खमवाप्तवान्&#xA;011a खाण्डवे पार्थसहितस्तोषयित्वा हुताशनम्&#xA;011c आग्नेयमस्त्रं दुर्धर्षं चक्रं लेभे महाबलः&#xA;012a वैनतेयं समारुह्य त्रासयित्वामरावतीम्&#xA;012c महेन्द्रभवनाद्वीरः पारिजातमुपानयत्&#xA;013a तच्च मर्षितवाञ्शक्रो जानंस्तस्य पराक्रमम्&#xA;013c राज्ञां चाप्यजितं कञ्चित्कृष्णेनेह न शुश्रुम&#xA;014a यच्च तन्महदाश्चर्यं सभायां मम सञ्जय&#xA;014c कृतवान्पुण्डरीकाक्षः कस्तदन्य इहार्हति&#xA;015a यच्च भक्त्या प्रपन्नोऽहमद्राक्षं कृष्णमीश्वरम्&#xA;015c तन्मे सुविदितं सर्वं प्रत्यक्षमिव चागमत्&#xA;016a नान्तो विक्रमयुक्तस्य बुद्ध्या युक्तस्य वा पुनः&#xA;016c कर्मणः शक्यते गन्तुं हृषीकेशस्य सञ्जय&#xA;017a तथा गदश्च साम्बश्च प्रद्युम्नोऽथ विदूरथः&#xA;017c आगावहोऽनिरुद्धश्च चारुदेष्णश्च सारणः&#xA;018a उल्मुको निशठश्चैव झल्ली बभ्रुश्च वीर्यवान्&#xA;018c पृथुश्च विपृथुश्चैव समीकोऽथारिमेजयः&#xA;019a एते वै बलवन्तश्च वृष्णिवीराः प्रहारिणः&#xA;019c कथञ्चित्पाण्डवानीकं श्रयेयुः समरे स्थिताः&#xA;030a आहूता वृष्णिवीरेण केशवेन महात्मना&#xA;030c ततः संशयितं सर्वं भवेदिति मतिर्मम&#xA;031a नागायुतबलो वीरः कैलासशिखरोपमः&#xA;031c वनमाली हली रामस्तत्र यत्र जनार्दनः&#xA;032a यमाहुः सर्वपितरं वासुदेवं द्विजातयः&#xA;032c अपि वा ह्येष पाण्डूनां योत्स्यतेऽर्थाय सञ्जय&#xA;033a स यदा तात सन्नह्येत्पाण्डवार्थाय केशवः&#xA;033c न तदा प्रत्यनीकेषु भविता तस्य कश्चन&#xA;034a यदि स्म कुरवः सर्वे जयेयुः सर्वपाण्डवान्&#xA;034c वार्ष्णेयोऽर्थाय तेषां वै गृह्णीयाच्छस्त्रमुत्तमम्&#xA;035a ततः सर्वान्नरव्याघ्रो हत्वा नरपतीन्रणे&#xA;035c कौरवांश्च महाबाहुः कुन्त्यै दद्यात्स मेदिनीम्&#xA;036a यस्य यन्ता हृषीकेशो योद्धा यस्य धनञ्जयः&#xA;036c रथस्य तस्य कः सङ्ख्ये प्रत्यनीको भवेद्रथः&#xA;037a न केनचिदुपायेन कुरूणां दृश्यते जयः&#xA;037c तस्मान्मे सर्वमाचक्ष्व यथा युद्धमवर्तत&#xA;038a अर्जुनः केशवस्यात्मा कृष्णोऽप्यात्मा किरीटिनः&#xA;038c अर्जुने विजयो नित्यं कृष्णे कीर्तिश्च शाश्वती&#xA;039a प्राधान्येन हि भूयिष्ठममेयाः केशवे गुणाः&#xA;039c मोहाद्दुर्योधनः कृष्णं यन्न वेत्तीह माधवम्&#xA;040a मोहितो दैवयोगेन मृत्युपाशपुरस्कृतः&#xA;040c न वेद कृष्णं दाशार्हमर्जुनं चैव पाण्डवम्&#xA;041a पूर्वदेवौ महात्मानौ नरनारायणावुभौ&#xA;041c एकात्मानौ द्विधाभूतौ दृश्येते मानवैर्भुवि&#xA;042a मनसापि हि दुर्धर्षौ सेनामेतां यशस्विनौ&#xA;042c नाशयेतामिहेच्छन्तौ मानुषत्वात्तु नेच्छतः&#xA;043a युगस्येव विपर्यासो लोकानामिव मोहनम्&#xA;043c भीष्मस्य च वधस्तात द्रोणस्य च महात्मनः&#xA;044a न ह्येव ब्रह्मचर्येण न वेदाध्ययनेन च&#xA;044c न क्रियाभिर्न शस्त्रेण मृत्योः कश्चिद्विमुच्यते&#xA;045a लोकसम्भावितौ वीरौ कृतास्त्रौ युद्धदुर्मदौ&#xA;045c भीष्मद्रोणौ हतौ श्रुत्वा किं नु जीवामि सञ्जय&#xA;046a यां तां श्रियमसूयामः पुरा यातां युधिष्ठिरे&#xA;046c अद्य तामनुजानीमो भीष्मद्रोणवधेन च&#xA;047a तथा च मत्कृते प्राप्तः कुरूणामेष सङ्क्षयः&#xA;047c पक्वानां हि वधे सूत वज्रायन्ते तृणान्यपि&#xA;048a अनन्यमिदमैश्वर्यं लोके प्राप्तो युधिष्ठिरः&#xA;048c यस्य कोपान्महेष्वासौ भीष्मद्रोणौ निपातितौ&#xA;049a प्राप्तः प्रकृतितो धर्मो नाधर्मो मानवान्प्रति&#xA;049c क्रूरः सर्वविनाशाय कालः समतिवर्तते&#xA;050a अन्यथा चिन्तिता ह्यर्था नरैस्तात मनस्विभिः&#xA;050c अन्यथैव हि गच्छन्ति दैवादिति मतिर्मम&#xA;051a तस्मादपरिहार्येऽर्थे सम्प्राप्ते कृच्छ्र उत्तमे&#xA;051c अपारणीये दुश्चिन्त्ये यथाभूतं प्रचक्ष्व मे&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/011/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/011/</guid>
      <description>&lt;p&gt;001  सञ्जय उवाच&#xA;001a हन्त ते वर्णयिष्यामि सर्वं प्रत्यक्षदर्शिवान्&#xA;001c यथा स न्यपतद्द्रोणः सादितः पाण्डुसृञ्जयैः&#xA;002a सेनापतित्वं सम्प्राप्य भारद्वाजो महारथः&#xA;002c मध्ये सर्वस्य सैन्यस्य पुत्रं ते वाक्यमब्रवीत्&#xA;003a यत्कौरवाणामृषभादापगेयादनन्तरम्&#xA;003c सेनापत्येन मां राजन्नद्य सत्कृतवानसि&#xA;004a सदृशं कर्मणस्तस्य फलं प्राप्नुहि पार्थिव&#xA;004c करोमि कामं कं तेऽद्य प्रवृणीष्व यमिच्छसि&#xA;005a ततो दुर्योधनश्चिन्त्य कर्णदुःशासनादिभिः&#xA;005c तमथोवाच दुर्धर्षमाचार्यं जयतां वरम्&#xA;006a ददासि चेद्वरं मह्यं जीवग्राहं युधिष्ठिरम्&#xA;006c गृहीत्वा रथिनां श्रेष्ठं मत्समीपमिहानय&#xA;007a ततः कुरूणामाचार्यः श्रुत्वा पुत्रस्य ते वचः&#xA;007c सेनां प्रहर्षयन्सर्वामिदं वचनमब्रवीत्&#xA;008a धन्यः कुन्तीसुतो राजा यस्य ग्रहणमिच्छसि&#xA;008c न वधार्थं सुदुर्धर्ष वरमद्य प्रयाचसि&#xA;009a किमर्थं च नरव्याघ्र न वधं तस्य काङ्क्षसि&#xA;009c नाशंससि क्रियामेतां मत्तो दुर्योधन ध्रुवम्&#xA;010a आहोस्विद्धर्मपुत्रस्य द्वेष्टा तस्य न विद्यते&#xA;010c यदिच्छसि त्वं जीवन्तं कुलं रक्षसि चात्मनि&#xA;011a अथ वा भरतश्रेष्ठ निर्जित्य युधि पाण्डवान्&#xA;011c राज्यांशं प्रतिदत्त्वा च सौभ्रात्रं कर्तुमिच्छसि&#xA;012a धन्यः कुन्तीसुतो राजा सुजाता चास्य धीमतः&#xA;012c अजातशत्रुता सत्या तस्य यत्स्निह्यते भवान्&#xA;013a द्रोणेन त्वेवमुक्तस्य तव पुत्रस्य भारत&#xA;013c सहसा निःसृतो भावो योऽस्य नित्यं प्रवर्तते&#xA;014a नाकारो गूहितुं शक्यो बृहस्पतिसमैरपि&#xA;014c तस्मात्तव सुतो राजन्प्रहृष्टो वाक्यमब्रवीत्&#xA;015a वधे कुन्तीसुतस्याजौ नाचार्य विजयो मम&#xA;015c हते युधिष्ठिरे पार्थो हन्यात्सर्वान्हि नो ध्रुवम्&#xA;016a न च शक्यो रणे सर्वैर्निहन्तुममरैरपि&#xA;016c य एव चैषां शेषः स्यात्स एवास्मान्न शेषयेत्&#xA;017a सत्यप्रतिज्ञे त्वानीते पुनर्द्यूतेन निर्जिते&#xA;017c पुनर्यास्यन्त्यरण्याय कौन्तेयास्तमनुव्रताः&#xA;018a सोऽयं मम जयो व्यक्तं दीर्घकालं भविष्यति&#xA;018c अतो न वधमिच्छामि धर्मराजस्य कर्हिचित्&#xA;019a तस्य जिह्ममभिप्रायं ज्ञात्वा द्रोणोऽर्थतत्त्ववित्&#xA;019c तं वरं सान्तरं तस्मै ददौ सञ्चिन्त्य बुद्धिमान्&#xA;020  द्रोण उवाच&#xA;020a न चेद्युधिष्ठिरं वीर पालयेदर्जुनो युधि&#xA;020c मन्यस्व पाण्डवं ज्येष्ठमानीतं वशमात्मनः&#xA;021a न हि पार्थो रणे शक्यः सेन्द्रैर्देवासुरैरपि&#xA;021c प्रत्युद्यातुमतस्तात नैतदामर्षयाम्यहम्&#xA;022a असंशयं स शिष्यो मे मत्पूर्वश्चास्त्रकर्मणि&#xA;022c तरुणः कीर्तियुक्तश्च एकायनगतश्च सः&#xA;023a अस्त्राणीन्द्राच्च रुद्राच्च भूयांसि समवाप्तवान्&#xA;023c अमर्षितश्च ते राजंस्तेन नामर्षयाम्यहम्&#xA;024a स चापक्रम्यतां युद्धाद्येनोपायेन शक्यते&#xA;024c अपनीते ततः पार्थे धर्मराजो जितस्त्वया&#xA;025a ग्रहणं चेज्जयं तस्य मन्यसे पुरुषर्षभ&#xA;025c एतेन चाभ्युपायेन ध्रुवं ग्रहणमेष्यति&#xA;026a अहं गृहीत्वा राजानं सत्यधर्मपरायणम्&#xA;026c आनयिष्यामि ते राजन्वशमद्य न संशयः&#xA;027a यदि स्थास्यति सङ्ग्रामे मुहूर्तमपि मेऽग्रतः&#xA;027c अपनीते नरव्याघ्रे कुन्तीपुत्रे धनञ्जये&#xA;028a फल्गुनस्य समक्षं तु न हि पार्थो युधिष्ठिरः&#xA;028c ग्रहीतुं समरे शक्यः सेन्द्रैरपि सुरासुरैः&#xA;029  सञ्जय उवाच&#xA;029a सान्तरं तु प्रतिज्ञाते राज्ञो द्रोणेन निग्रहे&#xA;029c गृहीतं तममन्यन्त तव पुत्राः सुबालिशाः&#xA;030a पाण्डवेषु हि सापेक्षं द्रोणं जानाति ते सुतः&#xA;030c ततः प्रतिज्ञास्थैर्यार्थं स मन्त्रो बहुलीकृतः&#xA;031a ततो दुर्योधनेनापि ग्रहणं पाण्डवस्य तत्&#xA;031c सैन्यस्थानेषु सर्वेषु व्याघोषितमरिन्दम&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/012/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/012/</guid>
      <description>&lt;p&gt;001  सञ्जय उवाच&#xA;001a ततस्ते सैनिकाः श्रुत्वा तं युधिष्ठिरनिग्रहम्&#xA;001c सिंहनादरवांश्चक्रुर्बाणशङ्खरवैः सह&#xA;002a तत्तु सर्वं यथावृत्तं धर्मराजेन भारत&#xA;002c आप्तैराशु परिज्ञातं भारद्वाजचिकीर्षितम्&#xA;003a ततः सर्वान्समानाय्य भ्रातॄन्सैन्यांश्च सर्वशः&#xA;003c अब्रवीद्धर्मराजस्तु धनञ्जयमिदं वचः&#xA;004a श्रुतं ते पुरुषव्याघ्र द्रोणस्याद्य चिकीर्षितम्&#xA;004c यथा तन्न भवेत्सत्यं तथा नीतिर्विधीयताम्&#xA;005a सान्तरं हि प्रतिज्ञातं द्रोणेनामित्रकर्शन&#xA;005c तच्चान्तरममोघेषौ त्वयि तेन समाहितम्&#xA;006a स त्वमद्य महाबाहो युध्यस्व मदनन्तरम्&#xA;006c यथा दुर्योधनः कामं नेमं द्रोणादवाप्नुयात्&#xA;007  अर्जुन उवाच&#xA;007a यथा मे न वधः कार्य आचार्यस्य कथञ्चन&#xA;007c तथा तव परित्यागो न मे राजंश्चिकीर्षितः&#xA;008a अप्येवं पाण्डव प्राणानुत्सृजेयमहं युधि&#xA;008c प्रतीयां नाहमाचार्यं त्वां न जह्यां कथञ्चन&#xA;009a त्वां निगृह्याहवे राजन्धार्तराष्ट्रो यमिच्छति&#xA;009c न स तं जीवलोकेऽस्मिन्कामं प्राप्तः कथञ्चन&#xA;010a प्रपतेद्द्यौः सनक्षत्रा पृथिवी शकलीभवेत्&#xA;010c न त्वां द्रोणो निगृह्णीयाज्जीवमाने मयि ध्रुवम्&#xA;011a यदि तस्य रणे साह्यं कुरुते वज्रभृत्स्वयम्&#xA;011c देवैर्वा सहितो दैत्यैर्न त्वां प्राप्स्यत्यसौ मृधे&#xA;012a मयि जीवति राजेन्द्र न भयं कर्तुमर्हसि&#xA;012c द्रोणादस्त्रभृतां श्रेष्ठात्सर्वशस्त्रभृतामपि&#xA;013a न स्मराम्यनृतां वाचं न स्मरामि पराजयम्&#xA;013c न स्मरामि प्रतिश्रुत्य किञ्चिदप्यनपाकृतम्&#xA;014  सञ्जय उवाच&#xA;014a ततः शङ्खाश्च भेर्यश्च मृदङ्गाश्चानकैः सह&#xA;014c प्रावाद्यन्त महाराज पाण्डवानां निवेशने&#xA;015a सिंहनादश्च सञ्जज्ञे पाण्डवानां महात्मनाम्&#xA;015c धनुर्ज्यातलशब्दश्च गगनस्पृक्सुभैरवः&#xA;016a तं श्रुत्वा शङ्खनिर्घोषं पाण्डवस्य महात्मनः&#xA;016c त्वदीयेष्वप्यनीकेषु वादित्राण्यभिजघ्निरे&#xA;017a ततो व्यूढान्यनीकानि तव तेषां च भारत&#xA;017c शनैरुपेयुरन्योन्यं योत्स्यमानानि संयुगे&#xA;018a ततः प्रववृते युद्धं तुमुलं लोमहर्षणम्&#xA;018c पाण्डवानां कुरूणां च द्रोणपाञ्चाल्ययोरपि&#xA;019a यतमानाः प्रयत्नेन द्रोणानीकविशातने&#xA;019c न शेकुः सृञ्जया राजंस्तद्धि द्रोणेन पालितम्&#xA;020a तथैव तव पुत्रस्य रथोदाराः प्रहारिणः&#xA;020c न शेकुः पाण्डवीं सेनां पाल्यमानां किरीटिना&#xA;021a आस्तां ते स्तिमिते सेने रक्ष्यमाणे परस्परम्&#xA;021c सम्प्रसुप्ते यथा नक्तं वनराज्यौ सुपुष्पिते&#xA;022a ततो रुक्मरथो राजन्नर्केणेव विराजता&#xA;022c वरूथिना विनिष्पत्य व्यचरत्पृतनान्तरे&#xA;023a तमुद्यतं रथेनैकमाशुकारिणमाहवे&#xA;023c अनेकमिव सन्त्रासान्मेनिरे पाण्डुसृञ्जयाः&#xA;024a तेन मुक्ताः शरा घोरा विचेरुः सर्वतोदिशम्&#xA;024c त्रासयन्तो महाराज पाण्डवेयस्य वाहिनीम्&#xA;025a मध्यं दिनमनुप्राप्तो गभस्तिशतसंवृतः&#xA;025c यथादृश्यत घर्मांशुस्तथा द्रोणोऽप्यदृश्यत&#xA;026a न चैनं पाण्डवेयानां कश्चिच्छक्नोति मारिष&#xA;026c वीक्षितुं समरे क्रुद्धं महेन्द्रमिव दानवाः&#xA;027a मोहयित्वा ततः सैन्यं भारद्वाजः प्रतापवान्&#xA;027c धृष्टद्युम्नबलं तूर्णं व्यधमन्निशितैः शरैः&#xA;028a स दिशः सर्वतो रुद्ध्वा संवृत्य खमजिह्मगैः&#xA;028c पार्षतो यत्र तत्रैव ममृदे पाण्डुवाहिनीम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/013/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/013/</guid>
      <description>&lt;p&gt;001  सञ्जय उवाच&#xA;001a ततः स पाण्डवानीके जनयंस्तुमुलं महत्&#xA;001c व्यचरत्पाण्डवान्द्रोणो दहन्कक्षमिवानलः&#xA;002a निर्दहन्तमनीकानि साक्षादग्निमिवोत्थितम्&#xA;002c दृष्ट्वा रुक्मरथं युद्धे समकम्पन्त सृञ्जयाः&#xA;003a प्रततं चास्यमानस्य धनुषोऽस्याशुकारिणः&#xA;003c ज्याघोषः श्रूयतेऽत्यर्थं विस्फूर्जितमिवाशनेः&#xA;004a रथिनः सादिनश्चैव नागानश्वान्पदातिनः&#xA;004c रौद्रा हस्तवता मुक्ताः प्रमथ्नन्ति स्म सायकाः&#xA;005a नानद्यमानः पर्जन्यः सानिलः शुचिसङ्क्षये&#xA;005c अश्मवर्षमिवावर्षत्परेषामावहद्भयम्&#xA;006a व्यचरत्स तदा राजन्सेनां विक्षोभयन्प्रभुः&#xA;006c वर्धयामास सन्त्रासं शात्रवाणाममानुषम्&#xA;007a तस्य विद्युदिवाभ्रेषु चापं हेमपरिष्कृतम्&#xA;007c भ्रमद्रथाम्बुदे तस्मिन्दृश्यते स्म पुनः पुनः&#xA;008a स वीरः सत्यवान्प्राज्ञो धर्मनित्यः सुदारुणः&#xA;008c युगान्तकाले यन्तेव रौद्रां प्रास्कन्दयन्नदीम्&#xA;009a अमर्षवेगप्रभवां क्रव्यादगणसङ्कुलाम्&#xA;009c बलौघैः सर्वतः पूर्णां वीरवृक्षापहारिणीम्&#xA;010a शोणितोदां रथावर्तां हस्त्यश्वकृतरोधसम्&#xA;010c कवचोडुपसंयुक्तां मांसपङ्कसमाकुलाम्&#xA;011a मेदोमज्जास्थिसिकतामुष्णीषवरफेनिलाम्&#xA;011c सङ्ग्रामजलदापूर्णां प्रासमत्स्यसमाकुलाम्&#xA;012a नरनागाश्वसम्भूतां शरवेगौघवाहिनीम्&#xA;012c शरीरदारुशृङ्गाटां भुजनागसमाकुलाम्&#xA;013a उत्तमाङ्गोपलतलां निस्त्रिंशझषसेविताम्&#xA;013c रथनागह्रदोपेतां नानाभरणनीरजाम्&#xA;014a महारथशतावर्तां भूमिरेणूर्मिमालिनीम्&#xA;014c महावीर्यवतां सङ्ख्ये सुतरां भीरुदुस्तराम्&#xA;015a शूरव्यालसमाकीर्णां प्राणिवाणिजसेविताम्&#xA;015c छिन्नच्छत्रमहाहंसां मुकुटाण्डजसङ्कुलाम्&#xA;016a चक्रकूर्मां गदानक्रां शरक्षुद्रझषाकुलाम्&#xA;016c बडगृध्रसृगालानां घोरसङ्घैर्निषेविताम्&#xA;017a निहतान्प्राणिनः सङ्ख्ये द्रोणेन बलिना शरैः&#xA;017c वहन्तीं पितृलोकाय शतशो राजसत्तम&#xA;018a शरीरशतसम्बाधां केशशैवलशाद्वलाम्&#xA;018c नदीं प्रावर्तयद्राजन्भीरूणां भयवर्धिनीम्&#xA;019a तं जयन्तमनीकानि तानि तान्येव भारत&#xA;019c सर्वतोऽभ्यद्रवन्द्रोणं युधिष्ठिरपुरोगमाः&#xA;020a तानभिद्रवतः शूरांस्तावका दृढकार्मुकाः&#xA;020c सर्वतः प्रत्यगृह्णन्त तदभूल्लोमहर्षणम्&#xA;021a शतमायस्तु शकुनिः सहदेवं समाद्रवत्&#xA;021c सनियन्तृध्वजरथं विव्याध निशितैः शरैः&#xA;022a तस्य माद्रीसुतः केतुं धनुः सूतं हयानपि&#xA;022c नातिक्रुद्धः शरैश्छित्त्वा षष्ट्या विव्याध मातुलम्&#xA;023a सौबलस्तु गदां गृह्य प्रचस्कन्द रथोत्तमात्&#xA;023c स तस्य गदया राजन्रथात्सूतमपातयत्&#xA;024a ततस्तौ विरथौ राजन्गदाहस्तौ महाबलौ&#xA;024c चिक्रीडतू रणे शूरौ सशृङ्गाविव पर्वतौ&#xA;025a द्रोणः पाञ्चालराजानं विद्ध्वा दशभिराशुगैः&#xA;025c बहुभिस्तेन चाभ्यस्तस्तं विव्याध शताधिकैः&#xA;026a विविंशतिं भीमसेनो विंशत्या निशितैः शरैः&#xA;026c विद्ध्वा नाकम्पयद्वीरस्तदद्भुतमिवाभवत्&#xA;027a विविंशतिस्तु सहसा व्यश्वकेतुशरासनम्&#xA;027c भीमं चक्रे महाराज ततः सैन्यान्यपूजयन्&#xA;028a स तन्न ममृषे वीरः शत्रोर्विजयमाहवे&#xA;028c ततोऽस्य गदया दान्तान्हयान्सर्वानपातयत्&#xA;029a शल्यस्तु नकुलं वीरः स्वस्रीयं प्रियमात्मनः&#xA;029c विव्याध प्रहसन्बाणैर्लाडयन्कोपयन्निव&#xA;030a तस्याश्वानातपत्रं च ध्वजं सूतमथो धनुः&#xA;030c निपात्य नकुलः सङ्ख्ये शङ्खं दध्मौ प्रतापवान्&#xA;031a धृष्टकेतुः कृपेनास्ताञ्छित्त्वा बहुविधाञ्शरान्&#xA;031c कृपं विव्याध सप्तत्या लक्ष्म चास्याहरत्त्रिभिः&#xA;032a तं कृपः शरवर्षेण महता समवाकिरत्&#xA;032c निवार्य च रणे विप्रो धृष्टकेतुमयोधयत्&#xA;033a सात्यकिः कृतवर्माणं नाराचेन स्तनान्तरे&#xA;033c विद्ध्वा विव्याध सप्तत्या पुनरन्यैः स्मयन्निव&#xA;034a सप्तसप्ततिभिर्भोजस्तं विद्ध्वा निशितैः शरैः&#xA;034c नाकम्पयत शैनेयं शीघ्रो वायुरिवाचलम्&#xA;035a सेनापतिः सुशर्माणं शीघ्रं मर्मस्वताडयत्&#xA;035c स चापि तं तोमरेण जत्रुदेशे अताडयत्&#xA;036a वैकर्तनं तु समरे विराटः प्रत्यवारयत्&#xA;036c सह मत्स्यैर्महावीर्यैस्तदद्भुतमिवाभवत्&#xA;037a तत्पौरुषमभूत्तत्र सूतपुत्रस्य दारुणम्&#xA;037c यत्सैन्यं वारयामास शरैः सन्नतपर्वभिः&#xA;038a द्रुपदस्तु स्वयं राजा भगदत्तेन सङ्गतः&#xA;038c तयोर्युद्धं महाराज चित्ररूपमिवाभवत्&#xA;038e भूतानां त्रासजननं चक्रातेऽस्त्रविशारदौ&#xA;039a भूरिश्रवा रणे राजन्याज्ञसेनिं महारथम्&#xA;039c महता सायकौघेन छादयामास वीर्यवान्&#xA;040a शिखण्डी तु ततः क्रुद्धः सौमदत्तिं विशाम्पते&#xA;040c नवत्या सायकानां तु कम्पयामास भारत&#xA;041a राक्षसौ भीमकर्माणौ हैडिम्बालम्बुसावुभौ&#xA;041c चक्रातेऽत्यद्भुतं युद्धं परस्परवधैषिणौ&#xA;042a मायाशतसृजौ दृप्तौ मायाभिरितरेतरम्&#xA;042c अन्तर्हितौ चेरतुस्तौ भृशं विस्मयकारिणौ&#xA;043a चेकितानोऽनुविन्देन युयुधे त्वतिभैरवम्&#xA;043c यथा देवासुरे युद्धे बलशक्रौ महाबलौ&#xA;044a लक्ष्मणः क्षत्रदेवेन विमर्दमकरोद्भृशम्&#xA;044c यथा विष्णुः पुरा राजन्हिरण्याक्षेण संयुगे&#xA;045a ततः प्रजविताश्वेन विधिवत्कल्पितेन च&#xA;045c रथेनाभ्यपतद्राजन्सौभद्रं पौरवो नदन्&#xA;046a ततोऽभियाय त्वरितो युद्धाकाङ्क्षी महाबलः&#xA;046c तेन चक्रे महद्युद्धमभिमन्युररिन्दमः&#xA;047a पौरवस्त्वथ सौभद्रं शरव्रातैरवाकिरत्&#xA;047c तस्यार्जुनिर्ध्वजं छत्रं धनुश्चोर्व्यामपातयत्&#xA;048a सौभद्रः पौरवं त्वन्यैर्विद्ध्वा सप्तभिराशुगैः&#xA;048c पञ्चभिस्तस्य विव्याध हयान्सूतं च सायकैः&#xA;049a ततः संहर्षयन्सेनां सिंहवद्विनदन्मुहुः&#xA;049c समादत्तार्जुनिस्तूर्णं पौरवान्तकरं शरम्&#xA;050a द्वाभ्यां शराभ्यां हार्दिक्यश्चकर्त सशरं धनुः&#xA;050c तदुत्सृज्य धनुश्छिन्नं सौभद्रः परवीरहा&#xA;050e उद्बबर्ह सितं खड्गमाददानः शरावरम्&#xA;051a स तेनानेकतारेण चर्मणा कृतहस्तवत्&#xA;051c भ्रान्तासिरचरन्मार्गान्दर्शयन्वीर्यमात्मनः&#xA;052a भ्रामितं पुनरुद्भ्रान्तमाधूतं पुनरुच्छ्रितम्&#xA;052c चर्मनिस्त्रिंशयो राजन्निर्विशेषमदृश्यत&#xA;053a स पौरवरथस्येषामाप्लुत्य सहसा नदन्&#xA;053c पौरवं रथमास्थाय केशपक्षे परामृशत्&#xA;054a जघानास्य पदा सूतमसिनापातयद्ध्वजम्&#xA;054c विक्षोभ्याम्भोनिधिं तार्क्ष्यस्तं नागमिव चाक्षिपत्&#xA;055a तमाकलितकेशान्तं ददृशुः सर्वपार्थिवाः&#xA;055c उक्षाणमिव सिंहेन पात्यमानमचेतनम्&#xA;056a तमार्जुनिवशं प्राप्तं कृष्यमाणमनाथवत्&#xA;056c पौरवं पतितं दृष्ट्वा नामृष्यत जयद्रथः&#xA;057a स बर्हिणमहावाजं किङ्किणीशतजालवत्&#xA;057c चर्म चादाय खड्गं च नदन्पर्यपतद्रथात्&#xA;058a ततः सैन्धवमालोक्य कार्ष्णिरुत्सृज्य पौरवम्&#xA;058c उत्पपात रथात्तूर्णं श्येनवन्निपपात च&#xA;059a प्रासपट्टिशनिस्त्रिंशाञ्शत्रुभिः सम्प्रवेरितान्&#xA;059c चिच्छेदाथासिना कार्ष्णिश्चर्मणा संरुरोध च&#xA;060a स दर्शयित्वा सैन्यानां स्वबाहुबलमात्मनः&#xA;060c तमुद्यम्य महाखड्गं चर्म चाथ पुनर्बली&#xA;061a वृद्धक्षत्रस्य दायादं पितुरत्यन्तवैरिणम्&#xA;061c ससाराभिमुखः शूरः शार्दूल इव कुञ्जरम्&#xA;062a तौ परस्परमासाद्य खड्गदन्तनखायुधौ&#xA;062c हृष्टवत्सम्प्रजह्राते व्याघ्रकेसरिणाविव&#xA;063a सम्पातेष्वभिपातेषु निपातेष्वसिचर्मणोः&#xA;063c न तयोरन्तरं कश्चिद्ददर्श नरसिंहयोः&#xA;064a अवक्षेपोऽसिनिर्ह्रादः शस्त्रान्तरनिदर्शनम्&#xA;064c बाह्यान्तरनिपातश्च निर्विशेषमदृश्यत&#xA;065a बाह्यमाभ्यन्तरं चैव चरन्तौ मार्गमुत्तमम्&#xA;065c ददृशाते महात्मानौ सपक्षाविव पर्वतौ&#xA;066a ततो विक्षिपतः खड्गं सौभद्रस्य यशस्विनः&#xA;066c शरावरणपक्षान्ते प्रजहार जयद्रथः&#xA;067a रुक्मपक्षान्तरे सक्तस्तस्मिंश्चर्मणि भास्वरे&#xA;067c सिन्धुराजबलोद्धूतः सोऽभज्यत महानसिः&#xA;068a भग्नमाज्ञाय निस्त्रिंशमवप्लुत्य पदानि षट्&#xA;068c सोऽदृश्यत निमेषेण स्वरथं पुनरास्थितः&#xA;069a तं कार्ष्णिं समरान्मुक्तमास्थितं रथमुत्तमम्&#xA;069c सहिताः सर्वराजानः परिवव्रुः समन्ततः&#xA;070a ततश्चर्म च खड्गं च समुत्क्षिप्य महाबलः&#xA;070c ननादार्जुनदायादः प्रेक्षमाणो जयद्रथम्&#xA;071a सिन्धुराजं परित्यज्य सौभद्रः परवीरहा&#xA;071c तापयामास तत्सैन्यं भुवनं भास्करो यथा&#xA;072a तस्य सर्वायसीं शक्तिं शल्यः कनकभूषणाम्&#xA;072c चिक्षेप समरे घोरां दीप्तामग्निशिखामिव&#xA;073a तामवप्लुत्य जग्राह सकोशं चाकरोदसिम्&#xA;073c वैनतेयो यथा कार्ष्णिः पतन्तमुरगोत्तमम्&#xA;074a तस्य लाघवमाज्ञाय सत्त्वं चामिततेजसः&#xA;074c सहिताः सर्वराजानः सिंहनादमथानदन्&#xA;075a ततस्तामेव शल्यस्य सौभद्रः परवीरहा&#xA;075c मुमोच भुजवीर्येण वैडूर्यविकृताजिराम्&#xA;076a सा तस्य रथमासाद्य निर्मुक्तभुजगोपमा&#xA;076c जघान सूतं शल्यस्य रथाच्चैनमपातयत्&#xA;077a ततो विराटद्रुपदौ धृष्टकेतुर्युधिष्ठिरः&#xA;077c सात्यकिः केकया भीमो धृष्टद्युम्नशिखण्डिनौ&#xA;077e यमौ च द्रौपदेयाश्च साधु साध्विति चुक्रुशुः&#xA;078a बाणशब्दाश्च विविधाः सिंहनादाश्च पुष्कलाः&#xA;078c प्रादुरासन्हर्षयन्तः सौभद्रमपलायिनम्&#xA;078e तन्नामृष्यन्त पुत्रास्ते शत्रोर्विजयलक्षणम्&#xA;079a अथैनं सहसा सर्वे समन्तान्निशितैः शरैः&#xA;079c अभ्याकिरन्महाराज जलदा इव पर्वतम्&#xA;080a तेषां च प्रियमन्विच्छन्सूतस्य च पराभवात्&#xA;080c आर्तायनिरमित्रघ्नः क्रुद्धः सौभद्रमभ्ययात्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/014/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/014/</guid>
      <description>&lt;p&gt;001  धृतराष्ट्र उवाच&#xA;001a बहूनि सुविचित्राणि द्वन्द्वयुद्धानि सञ्जय&#xA;001c त्वयोक्तानि निशम्याहं स्पृहयामि सचक्षुषाम्&#xA;002a आश्चर्यभूतं लोकेषु कथयिष्यन्ति मानवाः&#xA;002c कुरूणां पाण्डवानां च युद्धं देवासुरोपमम्&#xA;003a न हि मे तृप्तिरस्तीह शृण्वतो युद्धमुत्तमम्&#xA;003c तस्मादार्तायनेर्युद्धं सौभद्रस्य च शंस मे&#xA;004  सञ्जय उवाच&#xA;004a सादितं प्रेक्ष्य यन्तारं शल्यः सर्वायषीं गदाम्&#xA;004c समुत्क्षिप्य नदन्क्रुद्धः प्रचस्कन्द रथोत्तमात्&#xA;005a तं दीप्तमिव कालाग्निं दण्डहस्तमिवान्तकम्&#xA;005c जवेनाभ्यपतद्भीमः प्रगृह्य महतीं गदाम्&#xA;006a सौभद्रोऽप्यशनिप्रख्यां प्रगृह्य महतीं गदाम्&#xA;006c एह्येहीत्यब्रवीच्छल्यं यत्नाद्भीमेन वारितः&#xA;007a वारयित्वा तु सौभद्रं भीमसेनः प्रतापवान्&#xA;007c शल्यमासाद्य समरे तस्थौ गिरिरिवाचलः&#xA;008a तथैव मद्रराजोऽपि भीमं दृष्ट्वा महाबलम्&#xA;008c ससाराभिमुखस्तूर्णं शार्दूल इव कुञ्जरम्&#xA;009a ततस्तूर्यनिनादाश्च शङ्खानां च सहस्रशः&#xA;009c सिंहनादाश्च सञ्जज्ञुर्भेरीणां च महास्वनाः&#xA;010a पश्यतां शतशो ह्यासीदन्योन्यसमचेतसाम्&#xA;010c पाण्डवानां कुरूणां च साधु साध्विति निस्वनः&#xA;011a न हि मद्राधिपादन्यः सर्वराजसु भारत&#xA;011c सोढुमुत्सहते वेगं भीमसेनस्य संयुगे&#xA;012a तथा मद्राधिपस्यापि गदावेगं महात्मनः&#xA;012c सोढुमुत्सहते लोके कोऽन्यो युधि वृकोदरात्&#xA;013a पट्टैर्जाम्बूनदैर्बद्धा बभूव जनहर्षिणी&#xA;013c प्रजज्वाल तथाविद्धा भीमेन महती गदा&#xA;014a तथैव चरतो मार्गान्मण्डलानि च भागशः&#xA;014c महाविद्युत्प्रतीकाशा शल्यस्य शुशुभे गदा&#xA;015a तौ वृषाविव नर्दन्तौ मण्डलानि विचेरतुः&#xA;015c आवर्जितगदाशृङ्गावुभौ शल्यवृकोदरौ&#xA;016a मण्डलावर्तमार्गेषु गदाविहरणेषु च&#xA;016c निर्विशेषमभूद्युद्धं तयोः पुरुषसिंहयोः&#xA;017a ताडिता भीमसेनेन शल्यस्य महती गदा&#xA;017c साग्निज्वाला महारौद्रा गदाचूर्णमशीर्यत&#xA;018a तथैव भीमसेनस्य द्विषताभिहता गदा&#xA;018c वर्षाप्रदोषे खद्योतैर्वृतो वृक्ष इवाबभौ&#xA;019a गदा क्षिप्ता तु समरे मद्रराजेन भारत&#xA;019c व्योम सन्दीपयाना सा ससृजे पावकं बहु&#xA;020a तथैव भीमसेनेन द्विषते प्रेषिता गदा&#xA;020c तापयामास तत्सैन्यं महोल्का पतती यथा&#xA;021a ते चैवोभे गदे श्रेष्ठे समासाद्य परस्परम्&#xA;021c श्वसन्त्यौ नागकन्येव ससृजाते विभावसुम्&#xA;022a नखैरिव महाव्याघ्रौ दन्तैरिव महागजौ&#xA;022c तौ विचेरतुरासाद्य गदाभ्यां च परस्परम्&#xA;023a ततो गदाग्राभिहतौ क्षणेन रुधिरोक्षितौ&#xA;023c ददृशाते महात्मानौ पुष्पिताविव किंशुकौ&#xA;024a शुश्रुवे दिक्षु सर्वासु तयोः पुरुषसिंहयोः&#xA;024c गदाभिघातसंह्रादः शक्राशनिरवोपमः&#xA;025a गदया मद्रराजेन सव्यदक्षिणमाहतः&#xA;025c नाकम्पत तदा भीमो भिद्यमान इवाचलः&#xA;026a तथा भीमगदावेगैस्ताड्यमानो महाबलः&#xA;026c धैर्यान्मद्राधिपस्तस्थौ वज्रैर्गिरिरिवाहतः&#xA;027a आपेततुर्महावेगौ समुच्छ्रितमहागदौ&#xA;027c पुनरन्तरमार्गस्थौ मण्डलानि विचेरतुः&#xA;028a अथाप्लुत्य पदान्यष्टौ सन्निपत्य गजाविव&#xA;028c सहसा लोहदण्डाभ्यामन्योन्यमभिजघ्नतुः&#xA;029a तौ परस्परवेगाच्च गदाभ्यां च भृशाहतौ&#xA;029c युगपत्पेततुर्वीरौ क्षिताविन्द्रध्वजाविव&#xA;030a ततो विह्वलमानं तं निःश्वसन्तं पुनः पुनः&#xA;030c शल्यमभ्यपतत्तूर्णं कृतवर्मा महारथः&#xA;031a दृष्ट्वा चैनं महाराज गदयाभिनिपीडितम्&#xA;031c विचेष्टन्तं यथा नागं मूर्छयाभिपरिप्लुतम्&#xA;032a ततः सगदमारोप्य मद्राणामधिपं रथम्&#xA;032c अपोवाह रणात्तूर्णं कृतवर्मा महारथः&#xA;033a क्षीबवद्विह्वलो वीरो निमेषात्पुनरुत्थितः&#xA;033c भीमोऽपि सुमहाबाहुर्गदापाणिरदृश्यत&#xA;034a ततो मद्राधिपं दृष्ट्वा तव पुत्राः पराङ्मुखम्&#xA;034c सनागरथपत्त्यश्वाः समकम्पन्त मारिष&#xA;035a ते पाण्डवैरर्द्यमानास्तावका जितकाशिभिः&#xA;035c भीता दिशोऽन्वपद्यन्त वातनुन्ना घना इव&#xA;036a निर्जित्य धार्तराष्ट्रांस्तु पाण्डवेया महारथाः&#xA;036c व्यरोचन्त रणे राजन्दीप्यमाना यशस्विनः&#xA;037a सिंहनादान्भृशं चक्रुः शङ्खान्दध्मुश्च हर्षिताः&#xA;037c भेरीश्च वादयामासुर्मृदङ्गांश्चानकैः सह&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/015/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/015/</guid>
      <description>&lt;p&gt;001  सञ्जय उवाच&#xA;001a तद्बलं सुमहद्दीर्णं त्वदीयं प्रेक्ष्य वीर्यवान्&#xA;001c दधारैको रणे पाण्डून्वृषसेनोऽस्त्रमायया&#xA;002a शरा दश दिशो मुक्ता वृषसेनेन मारिष&#xA;002c विचेरुस्ते विनिर्भिद्य नरवाजिरथद्विपान्&#xA;003a तस्य दीप्ता महाबाणा विनिश्चेरुः सहस्रशः&#xA;003c भानोरिव महाबाहो ग्रीष्मकाले मरीचयः&#xA;004a तेनार्दिता महाराज रथिनः सादिनस्तथा&#xA;004c निपेतुरुर्व्यां सहसा वातनुन्ना इव द्रुमाः&#xA;005a हयौघांश्च रथौघांश्च गजौघांश्च समन्ततः&#xA;005c अपातयद्रणे राजञ्शतशोऽथ सहस्रशः&#xA;006a दृष्ट्वा तमेवं समरे विचरन्तमभीतवत्&#xA;006c सहिताः सर्वराजानः परिवव्रुः समन्ततः&#xA;007a नाकुलिस्तु शतानीको वृषसेनं समभ्ययात्&#xA;007c विव्याध चैनं दशभिर्नाराचैर्मर्मभेदिभिः&#xA;008a तस्य कर्णात्मजश्चापं छित्त्वा केतुमपातयत्&#xA;008c तं भ्रातरं परीप्सन्तो द्रौपदेयाः समभ्ययुः&#xA;009a कर्णात्मजं शरव्रातैश्चक्रुश्चादृश्यमञ्जसा&#xA;009c तान्नदन्तोऽभ्यधावन्त द्रोणपुत्रमुखा रथाः&#xA;010a छादयन्तो महाराज द्रौपदेयान्महारथान्&#xA;010c शरैर्नानाविधैस्तूर्णं पर्वताञ्जलदा इव&#xA;011a तान्पाण्डवाः प्रत्यगृह्णंस्त्वरिताः पुत्रगृद्धिनः&#xA;011c पाञ्चालाः केकया मत्स्याः सृञ्जयाश्चोद्यतायुधाः&#xA;012a तद्युद्धमभवद्घोरं तुमुलं लोमहर्षणम्&#xA;012c त्वदीयैः पाण्डुपुत्राणां देवानामिव दानवैः&#xA;013a एवमुत्तमसंरम्भा युयुधुः कुरुपाण्डवाः&#xA;013c परस्परमुदीक्षन्तः परस्परकृतागसः&#xA;014a तेषां ददृशिरे कोपाद्वपूंष्यमिततेजसाम्&#xA;014c युयुत्सूनामिवाकाशे पतत्रिवरभोगिनाम्&#xA;015a भीमकर्णकृपद्रोणद्रौणिपार्षतसात्यकैः&#xA;015c बभासे स रणोद्देशः कालसूर्यैरिवोदितैः&#xA;016a तदासीत्तुमुलं युद्धं निघ्नतामितरेतरम्&#xA;016c महाबलानां बलिभिर्दानवानां यथा सुरैः&#xA;017a ततो युधिष्ठिरानीकमुद्धूतार्णवनिस्वनम्&#xA;017c त्वदीयमवधीत्सैन्यं सम्प्रद्रुतमहारथम्&#xA;018a तत्प्रभग्नं बलं दृष्ट्वा शत्रुभिर्भृशमर्दितम्&#xA;018c अलं द्रुतेन वः शूरा इति द्रोणोऽभ्यभाषत&#xA;019a ततः शोणहयः क्रुद्धश्चतुर्दन्त इव द्विपः&#xA;019c प्रविश्य पाण्डवानीकं युधिष्ठिरमुपाद्रवत्&#xA;020a तमविध्यच्छितैर्बाणैः कङ्कपत्रैर्युधिष्ठिरः&#xA;020c तस्य द्रोणो धनुश्छित्त्वा तं द्रुतं समुपाद्रवत्&#xA;021a चक्ररक्षः कुमारस्तु पाञ्चालानां यशस्करः&#xA;021c दधार द्रोणमायान्तं वेलेव सरितां पतिम्&#xA;022a द्रोणं निवारितं दृष्ट्वा कुमारेण द्विजर्षभम्&#xA;022c सिंहनादरवो ह्यासीत्साधु साध्विति भाषताम्&#xA;023a कुमारस्तु ततो द्रोणं सायकेन महाहवे&#xA;023c विव्याधोरसि सङ्क्रुद्धः सिंहवच्चानदन्मुहुः&#xA;024a संवार्य तु रणे द्रोणः कुमारं वै महाबलः&#xA;024c शरैरनेकसाहस्रैः कृतहस्तो जितक्लमः&#xA;025a तं शूरमार्यव्रतिनमस्त्रार्थकृतनिश्रमम्&#xA;025c चक्ररक्षमपामृद्नात्कुमारं द्विजसत्तमः&#xA;026a स मध्यं प्राप्य सेनायाः सर्वाः परिचरन्दिशः&#xA;026c तव सैन्यस्य गोप्तासीद्भारद्वाजो रथर्षभः&#xA;027a शिखण्डिनं द्वादशभिर्विंशत्या चोत्तमौजसम्&#xA;027c नकुलं पञ्चभिर्विद्ध्वा सहदेवं च सप्तभिः&#xA;028a युधिष्ठिरं द्वादशभिर्द्रौपदेयांस्त्रिभिस्त्रिभिः&#xA;028c सात्यकिं पञ्चभिर्विद्ध्वा मत्स्यं च दशभिः शरैः&#xA;029a व्यक्षोभयद्रणे योधान्यथामुख्यानभिद्रवन्&#xA;029c अभ्यवर्तत सम्प्रेप्सुः कुन्तीपुत्रं युधिष्ठिरम्&#xA;030a युगन्धरस्ततो राजन्भारद्वाजं महारथम्&#xA;030c वारयामास सङ्क्रुद्धं वातोद्धूतमिवार्णवम्&#xA;031a युधिष्ठिरं स विद्ध्वा तु शरैः सन्नतपर्वभिः&#xA;031c युगन्धरं च भल्लेन रथनीडादपाहरत्&#xA;032a ततो विराटद्रुपदौ केकयाः सात्यकिः शिबिः&#xA;032c व्याघ्रदत्तश्च पाञ्चाल्यः सिंहसेनश्च वीर्यवान्&#xA;033a एते चान्ये च बहवः परीप्सन्तो युधिष्ठिरम्&#xA;033c आवव्रुस्तस्य पन्थानं किरन्तः सायकान्बहून्&#xA;034a व्याघ्रदत्तश्च पाञ्चाल्यो द्रोणं विव्याध मार्गणैः&#xA;034c पञ्चाशद्भिः शितै राजंस्तत उच्चुक्रुशुर्जनाः&#xA;035a त्वरितं सिंहसेनस्तु द्रोणं विद्ध्वा महारथम्&#xA;035c प्राहसत्सहसा हृष्टस्त्रासयन्वै यतव्रतम्&#xA;036a ततो विस्फार्य नयने धनुर्ज्यामवमृज्य च&#xA;036c तलशब्दं महत्कृत्वा द्रोणस्तं समुपाद्रवत्&#xA;037a ततस्तु सिंहसेनस्य शिरः कायात्सकुण्डलम्&#xA;037c व्याघ्रदत्तस्य चाक्रम्य भल्लाभ्यामहरद्बली&#xA;038a तान्प्रमृद्य शरव्रातैः पाण्डवानां महारथान्&#xA;038c युधिष्ठिरसमभ्याशे तस्थौ मृत्युरिवान्तकः&#xA;039a ततोऽभवन्महाशब्दो राजन्यौधिष्ठिरे बले&#xA;039c हृतो राजेति योधानां समीपस्थे यतव्रते&#xA;040a अब्रुवन्सैनिकास्तत्र दृष्ट्वा द्रोणस्य विक्रमम्&#xA;040c अद्य राजा धार्तराष्ट्रः कृतार्थो वै भविष्यति&#xA;040e आगमिष्यति नो नूनं धार्तराष्ट्रस्य संयुगे&#xA;041a एवं सञ्जल्पतां तेषां तावकानां महारथः&#xA;041c आयाज्जवेन कौन्तेयो रथघोषेण नादयन्&#xA;042a शोणितोदां रथावर्तां कृत्वा विशसने नदीम्&#xA;042c शूरास्थिचयसङ्कीर्णां प्रेतकूलापहारिणीम्&#xA;043a तां शरौघमहाफेनां प्रासमत्स्यसमाकुलाम्&#xA;043c नदीमुत्तीर्य वेगेन कुरून्विद्राव्य पाण्डवः&#xA;044a ततः किरीटी सहसा द्रोणानीकमुपाद्रवत्&#xA;044c छादयन्निषुजालेन महता मोहयन्निव&#xA;045a शीघ्रमभ्यस्यतो बाणान्सन्दधानस्य चानिशम्&#xA;045c नान्तरं ददृशे कश्चित्कौन्तेयस्य यशस्विनः&#xA;046a न दिशो नान्तरिक्षं च न द्यौर्नैव च मेदिनी&#xA;046c अदृश्यत महाराज बाणभूतमिवाभवत्&#xA;047a नादृश्यत तदा राजंस्तत्र किञ्चन संयुगे&#xA;047c बाणान्धकारे महति कृते गाण्डीवधन्वना&#xA;048a सूर्ये चास्तमनुप्राप्ते रजसा चाभिसंवृते&#xA;048c नाज्ञायत तदा शत्रुर्न सुहृन्न च किञ्चन&#xA;049a ततोऽवहारं चक्रुस्ते द्रोणदुर्योधनादयः&#xA;049c तान्विदित्वा भृशं त्रस्तानयुद्धमनसः परान्&#xA;050a स्वान्यनीकानि बीभत्सुः शनकैरवहारयत्&#xA;050c ततोऽभितुष्टुवुः पार्थं प्रहृष्टाः पाण्डुसृञ्जयाः&#xA;050e पाञ्चालाश्च मनोज्ञाभिर्वाग्भिः सूर्यमिवर्षयः&#xA;051a एवं स्वशिबिरं प्रायाज्जित्वा शत्रून्धनञ्जयः&#xA;051c पृष्ठतः सर्वसैन्यानां मुदितो वै सकेशवः&#xA;052a मसारगल्वर्कसुवर्णरूप्यैर्वज्रप्रवालस्फटिकैश्च मुख्यैः&#xA;052c चित्रे रथे पाण्डुसुतो बभासे नक्षत्रचित्रे वियतीव चन्द्रः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/016/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/016/</guid>
      <description>&lt;p&gt;001  सञ्जय उवाच&#xA;001a ते सेने शिबिरं गत्वा न्यविशेतां विशाम्पते&#xA;001c यथाभागं यथान्यायं यथागुल्मं च सर्वशः&#xA;002a कृत्वावहारं सैन्यानां द्रोणः परमदुर्मनाः&#xA;002c दुर्योधनमभिप्रेक्ष्य सव्रीडमिदमब्रवीत्&#xA;003a उक्तमेतन्मया पूर्वं न तिष्ठति धनञ्जये&#xA;003c शक्यो ग्रहीतुं सङ्ग्रामे देवैरपि युधिष्ठिरः&#xA;004a इति तद्वः प्रयततां कृतं पार्थेन संयुगे&#xA;004c मातिशङ्कीर्वचो मह्यमजेयौ कृष्णपाण्डवौ&#xA;005a अपनीते तु योगेन केनचिच्छ्वेतवाहने&#xA;005c तत एष्यति ते राजन्वशमद्य युधिष्ठिरः&#xA;006a कश्चिदाह्वयतां सङ्ख्ये देशमन्यं प्रकर्षतु&#xA;006c तमजित्वा तु कौन्तेयो न निवर्तेत्कथञ्चन&#xA;007a एतस्मिन्नन्तरे शून्ये धर्मराजमहं नृप&#xA;007c ग्रहीष्यामि चमूं भित्त्वा धृष्टद्युम्नस्य पश्यतः&#xA;008a अर्जुनेन विहीनस्तु यदि नोत्सृजते रणम्&#xA;008c मामुपायान्तमालोक्य गृहीतमिति विद्धि तम्&#xA;009a एवं ते सहसा राजन्धर्मपुत्रं युधिष्ठिरम्&#xA;009c समानेष्यामि सगणं वशमद्य न संशयः&#xA;010a यदि तिष्ठति सङ्ग्रामे मुहूर्तमपि पाण्डवः&#xA;010c अथापयाति सङ्ग्रामाद्विजयात्तद्विशिष्यते&#xA;011a द्रोणस्य तु वचः श्रुत्वा त्रिगर्ताधिपतिस्ततः&#xA;011c भ्रातृभिः सहितो राजन्निदं वचनमब्रवीत्&#xA;012a वयं विनिकृता राजन्सदा गाण्डीवधन्वना&#xA;012c अनागःस्वपि चागस्कृदस्मासु भरतर्षभ&#xA;013a ते वयं स्मरमाणास्तान्विनिकारान्पृथग्विधान्&#xA;013c क्रोधाग्निना दह्यमाना न शेमहि सदा निशाः&#xA;014a स नो दिव्यास्त्रसम्पन्नश्चक्षुर्विषयमागतः&#xA;014c कर्तारः स्म वयं सर्वं यच्चिकीर्षाम हृद्गतम्&#xA;015a भवतश्च प्रियं यत्स्यादस्माकं च यशस्करम्&#xA;015c वयमेनं हनिष्यामो निकृष्यायोधनाद्बहिः&#xA;016a अद्यास्त्वनर्जुना भूमिरत्रिगर्ताथ वा पुनः&#xA;016c सत्यं ते प्रतिजानीमो नैतन्मिथ्या भविष्यति&#xA;017a एवं सत्यरथश्चोक्त्वा सत्यधर्मा च भारत&#xA;017c सत्यवर्मा च सत्येषुः सत्यकर्मा तथैव च&#xA;018a सहिता भ्रातरः पञ्च रथानामयुतेन च&#xA;018c न्यवर्तन्त महाराज कृत्वा शपथमाहवे&#xA;019a मालवास्तुण्डिकेराश्च रथानामयुतैस्त्रिभिः&#xA;019c सुशर्मा च नरव्याघ्रस्त्रिगर्तः प्रस्थलाधिपः&#xA;020a माचेल्लकैर्ललित्थैश्च सहितो मद्रकैरपि&#xA;020c रथानामयुतेनैव सोऽशपद्भ्रातृभिः सह&#xA;021a नानाजनपदेभ्यश्च रथानामयुतं पुनः&#xA;021c समुत्थितं विशिष्टानां संशपार्थमुपागतम्&#xA;022a ततो ज्वलनमादाय हुत्वा सर्वे पृथक्पृथक्&#xA;022c जगृहुः कुशचीराणि चित्राणि कवचानि च&#xA;023a ते च बद्धतनुत्राणा घृताक्ताः कुशचीरिणः&#xA;023c मौर्वीमेखलिनो वीराः सहस्रशतदक्षिणाः&#xA;024a यज्वानः पुत्रिणो लोक्याः कृतकृत्यास्तनुत्यजः&#xA;024c योक्ष्यमाणास्तदात्मानं यशसा विजयेन च&#xA;025a ब्रह्मचर्यश्रुतिमुखैः क्रतुभिश्चाप्तदक्षिणैः&#xA;025c प्राप्य लोकान्सुयुद्धेन क्षिप्रमेव यियासवः&#xA;026a ब्राह्मणांस्तर्पयित्वा च निष्कान्दत्त्वा पृथक्पृथक्&#xA;026c गाश्च वासांसि च पुनः समाभाष्य परस्परम्&#xA;027a प्रज्वाल्य कृष्णवर्त्मानमुपागम्य रणे व्रतम्&#xA;027c तस्मिन्नग्नौ तदा चक्रुः प्रतिज्ञां दृढनिश्चयाः&#xA;028a शृण्वतां सर्वभूतानामुच्चैर्वाचः स्म मेनिरे&#xA;028c धृत्वा धनञ्जयवधे प्रतिज्ञां चापि चक्रिरे&#xA;029a ये वै लोकाश्चानृतानां ये चैव ब्रह्मघातिनाम्&#xA;029c पानपस्य च ये लोका गुरुदाररतस्य च&#xA;030a ब्रह्मस्वहारिणश्चैव राजपिण्डापहारिणः&#xA;030c शरणागतं च त्यजतो याचमानं तथा घ्नतः&#xA;031a अगारदाहिनां ये च ये च गां निघ्नतामपि&#xA;031c अपचारिणां च ये लोका ये च ब्रह्मद्विषामपि&#xA;032a जायां च ऋतुकाले वै ये मोहादभिगच्छताम्&#xA;032c श्राद्धसङ्गतिकानां च ये चाप्यात्मापहारिणाम्&#xA;033a न्यासापहारिणां ये च श्रुतं नाशयतां च ये&#xA;033c कोपेन युध्यमानानां ये च नीचानुसारिणाम्&#xA;034a नास्तिकानां च ये लोका येऽग्निहोरापितृत्यजाम्&#xA;034c तानाप्नुयामहे लोकान्ये च पापकृतामपि&#xA;035a यद्यहत्वा वयं युद्धे निवर्तेम धनञ्जयम्&#xA;035c तेन चाभ्यर्दितास्त्रासाद्भवेम हि पराङ्मुखाः&#xA;036a यदि त्वसुकरं लोके कर्म कुर्याम संयुगे&#xA;036c इष्टान्पुण्यकृतां लोकान्प्राप्नुयाम न संशयः&#xA;037a एवमुक्त्वा ततो राजंस्तेऽभ्यवर्तन्त संयुगे&#xA;037c आह्वयन्तोऽर्जुनं वीराः पितृजुष्टां दिशं प्रति&#xA;038a आहूतस्तैर्नरव्याघ्रैः पार्थः परपुरञ्जयः&#xA;038c धर्मराजमिदं वाक्यमपदान्तरमब्रवीत्&#xA;039a आहूतो न निवर्तेयमिति मे व्रतमाहितम्&#xA;039c संशप्तकाश्च मां राजन्नाह्वयन्ति पुनः पुनः&#xA;040a एष च भ्रातृभिः सार्धं सुशर्माह्वयते रणे&#xA;040c वधाय सगणस्यास्य मामनुज्ञातुमर्हसि&#xA;041a नैतच्छक्नोमि संसोढुमाह्वानं पुरुषर्षभ&#xA;041c सत्यं ते प्रतिजानामि हतान्विद्धि परान्युधि&#xA;042  युधिष्ठिर उवाच&#xA;042a श्रुतमेतत्त्वया तात यद्द्रोणस्य चिकीर्षितम्&#xA;042c यथा तदनृतं तस्य भवेत्तद्वत्समाचर&#xA;043a द्रोणो हि बलवाञ्शूरः कृतास्त्रश्च जितश्रमः&#xA;043c प्रतिज्ञातं च तेनैतद्ग्रहणं मे महारथ&#xA;044  अर्जुन उवाच&#xA;044a अयं वै सत्यजिद्राजन्नद्य ते रक्षिता युधि&#xA;044c ध्रियमाणे हि पाञ्चाल्ये नाचार्यः काममाप्स्यति&#xA;045a हते तु पुरुषव्याघ्रे रणे सत्यजिति प्रभो&#xA;045c सर्वैरपि समेतैर्वा न स्थातव्यं कथञ्चन&#xA;046  सञ्जय उवाच&#xA;046a अनुज्ञातस्ततो राज्ञा परिष्वक्तश्च फल्गुनः&#xA;046c प्रेम्णा दृष्टश्च बहुधा आशिषा च प्रयोजितः&#xA;047a विहायैनं ततः पार्थस्त्रिगर्तान्प्रत्ययाद्बली&#xA;047c क्षुधितः क्षुद्विघातार्थं सिंहो मृगगणानिव&#xA;048a ततो दौर्योधनं सैन्यं मुदा परमया युतम्&#xA;048c गतेऽर्जुने भृशं क्रुद्धं धर्मराजस्य निग्रहे&#xA;049a ततोऽन्योन्येन ते सेने समाजग्मतुरोजसा&#xA;049c गङ्गासरय्वोर्वेगेन प्रावृषीवोल्बणोदके&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/017/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/017/</guid>
      <description>&lt;p&gt;001  सञ्जय उवाच&#xA;001a ततः संशप्तका राजन्समे देशे व्यवस्थिताः&#xA;001c व्यूह्यानीकं रथैरेव चन्द्रार्धाख्यं मुदान्विताः&#xA;002a ते किरीटिनमायान्तं दृष्ट्वा हर्षेण मारिष&#xA;002c उदक्रोशन्नरव्याघ्राः शब्देन महता तदा&#xA;003a स शब्दः प्रदिशः सर्वा दिशः खञ्च समावृणोत्&#xA;003c आवृतत्वाच्च लोकस्य नासीत्तत्र प्रतिस्वनः&#xA;004a अतीव सम्प्रहृष्टांस्तानुपलभ्य धनञ्जयः&#xA;004c किञ्चिदभ्युत्स्मयन्कृष्णमिदं वचनमब्रवीत्&#xA;005a पश्यैतान्देवकीमातर्मुमूर्षूनद्य संयुगे&#xA;005c भ्रातॄंस्त्रैगर्तकानेवं रोदितव्ये प्रहर्षितान्&#xA;006a अथ वा हर्षकालोऽयं त्रैगर्तानामसंशयम्&#xA;006c कुनरैर्दुरवापान्हि लोकान्प्राप्स्यन्त्यनुत्तमान्&#xA;007a एवमुक्त्वा महाबाहुर्हृषीकेशं ततोऽर्जुनः&#xA;007c आससाद रणे व्यूढां त्रैगर्तानामनीकिनीम्&#xA;008a स देवदत्तमादाय शङ्खं हेमपरिष्कृतम्&#xA;008c दध्मौ वेगेन महता फल्गुनः पूरयन्दिशः&#xA;009a तेन शब्देन वित्रस्ता संशप्तकवरूथिनी&#xA;009c निश्चेष्टावस्थिता सङ्क्ये अश्मसारमयी यथा&#xA;010a वाहास्तेषां विवृत्ताक्षाः स्तब्धकर्णशिरोधराः&#xA;010c विष्टब्धचरणा मूत्रं रुधिरं च प्रसुस्रुवुः&#xA;011a उपलभ्य च ते सञ्ज्ञामवस्थाप्य च वाहिनीम्&#xA;011c युगपत्पाण्डुपुत्राय चिक्षिपुः कङ्कपत्रिणः&#xA;012a तान्यर्जुनः सहस्राणि दश पञ्चैव चाशुगैः&#xA;012c अनागतान्येव शरैश्चिच्छेदाशुपराक्रमः&#xA;013a ततोऽर्जुनं शितैर्बाणैर्दशभिर्दशभिः पुनः&#xA;013c प्रत्यविध्यंस्ततः पार्थस्तानविध्यत्त्रिभिस्त्रिभिः&#xA;014a एकैकस्तु ततः पार्थं राजन्विव्याध पञ्चभिः&#xA;014c स च तान्प्रतिविव्याध द्वाभ्यां द्वाभ्यां पराक्रमी&#xA;015a भूय एव तु संरब्धास्तेऽर्जुनं सहकेशवम्&#xA;015c आपूरयञ्शरैस्तीक्ष्णैस्तटाकमिव वृष्टिभिः&#xA;016a ततः शरसहस्राणि प्रापतन्नर्जुनं प्रति&#xA;016c भ्रमराणामिव व्राताः फुल्लद्रुमगणे वने&#xA;017a ततः सुबाहुस्त्रिंशद्भिरद्रिसारमयैर्दृढैः&#xA;017c अविध्यदिषुभिर्गाढं किरीटे सव्यसाचिनम्&#xA;018a तैः किरीटी किरीटस्थैर्हेमपुङ्खैरजिह्मगैः&#xA;018c शातकुम्भमयापीडो बभौ यूप इवोच्छ्रितः&#xA;019a हस्तावापं सुबाहोस्तु भल्लेन युधि पाण्डवः&#xA;019c चिच्छेद तं चैव पुनः शरवर्षैरवाकिरत्&#xA;020a ततः सुशर्मा दशभिः सुरथश्च किरीटिनम्&#xA;020c सुधर्मा सुधनुश्चैव सुबाहुश्च समर्पयन्&#xA;021a तांस्तु सर्वान्पृथग्बाणैर्वानरप्रवरध्वजः&#xA;021c प्रत्यविध्यद्ध्वजांश्चैषां भल्लैश्चिच्छेद काञ्चनान्&#xA;022a सुधन्वनो धनुश्छित्त्वा हयान्वै न्यवधीच्छरैः&#xA;022c अथास्य सशिरस्त्राणं शिरः कायादपाहरत्&#xA;023a तस्मिंस्तु पतिते वीरे त्रस्तास्तस्य पदानुगाः&#xA;023c व्यद्रवन्त भयाद्भीता येन दौर्योधनं बलम्&#xA;024a ततो जघान सङ्क्रुद्धो वासविस्तां महाचमूम्&#xA;024c शरजालैरविच्छिन्नैस्तमः सूर्य इवांशुभिः&#xA;025a ततो भग्ने बले तस्मिन्विप्रयाते समन्ततः&#xA;025c सव्यसाचिनि सङ्क्रुद्धे त्रैगर्तान्भयमाविशत्&#xA;026a ते वध्यमानाः पार्थेन शरैः सन्नतपर्वभिः&#xA;026c अमुह्यंस्तत्र तत्रैव त्रस्ता मृगगणा इव&#xA;027a ततस्त्रिगर्तराट्क्रुद्धस्तानुवाच महारथान्&#xA;027c अलं द्रुतेन वः शूरा न भयं कर्तुमर्हथ&#xA;028a शप्त्वा तु शपथान्घोरान्सर्वसैन्यस्य पश्यतः&#xA;028c गत्वा दौर्योधनं सैन्यं किं वै वक्ष्यथ मुख्यगाः&#xA;029a नावहास्याः कथं लोके कर्मणानेन संयुगे&#xA;029c भवेम सहिताः सर्वे निवर्तध्वं यथाबलम्&#xA;030a एवमुक्तास्तु ते राजन्नुदक्रोशन्मुहुर्मुहुः&#xA;030c शङ्खांश्च दध्मिरे वीरा हर्षयन्तः परस्परम्&#xA;031a ततस्ते सन्न्यवर्तन्त संशप्तकगणाः पुनः&#xA;031c नारायणाश्च गोपालाः कृत्वा मृत्युं निवर्तनम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/018/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/018/</guid>
      <description>&lt;p&gt;001  सञ्जय उवाच&#xA;001a दृष्ट्वा तु सन्निवृत्तांस्तान्संशप्तकगणान्पुनः&#xA;001c वासुदेवं महात्मानमर्जुनः समभाषत&#xA;002a चोदयाश्वान्हृषीकेश संशप्तकगणान्प्रति&#xA;002c नैते हास्यन्ति सङ्ग्रामं जीवन्त इति मे मतिः&#xA;003a पश्य मेऽस्त्रबलं घोरं बाह्वोरिष्वसनस्य च&#xA;003c अद्यैतान्पातयिष्यामि क्रुद्धो रुद्रः पशूनिव&#xA;004a ततः कृष्णः स्मितं कृत्वा परिणन्द्य शिवेन तम्&#xA;004c प्रावेशयत दुर्धर्षो यत्र यत्रैच्छदर्जुनः&#xA;005a बभ्राजे स रथोऽत्यर्थमुह्यमानो रणे तदा&#xA;005c उह्यमानमिवाकाशे विमानं पाण्डुरैर्हयैः&#xA;006a मण्डलानि ततश्चक्रे गतप्रत्यागतानि च&#xA;006c यथा शक्ररथो राजन्युद्धे देवासुरे पुरा&#xA;007a अथ नारायणाः क्रुद्धा विविधायुधपाणयः&#xA;007c छादयन्तः शरव्रातैः परिवव्रुर्धनञ्जयम्&#xA;008a अदृश्यं च मुहूर्तेन चक्रुस्ते भरतर्षभ&#xA;008c कृष्णेन सहितं युद्धे कुन्तीपुत्रं धनञ्जयम्&#xA;009a क्रुद्धस्तु फल्गुनः सङ्ख्ये द्विगुणीकृतविक्रमः&#xA;009c गाण्डीवमुपसम्मृज्य तूर्णं जग्राह संयुगे&#xA;010a बद्ध्वा च भृकुटीं वक्त्रे क्रोधस्य प्रतिलक्षणम्&#xA;010c देवदत्तं महाशङ्खं पूरयामास पाण्डवः&#xA;011a अथास्त्रमरिसङ्घघ्नं त्वाष्ट्रमभ्यस्यदर्जुनः&#xA;011c ततो रूपसहस्राणि प्रादुरासन्पृथक्पृथक्&#xA;012a आत्मनः प्रतिरूपैस्तैर्नानारूपैर्विमोहिताः&#xA;012c अन्योन्यमर्जुनं मत्वा स्वमात्मानं च जघ्निरे&#xA;013a अयमर्जुनोऽयं गोविन्द इमौ यादवपाण्डवौ&#xA;013c इति ब्रुवाणाः सम्मूढा जघ्नुरन्योन्यमाहवे&#xA;014a मोहिताः परमास्त्रेण क्षयं जग्मुः परस्परम्&#xA;014c अशोभन्त रणे योधाः पुष्पिता इव किङ्शुकाः&#xA;015a ततः शरसहस्राणि तैर्विमुक्तानि भस्मसात्&#xA;015c कृत्वा तदस्त्रं तान्वीराननयद्यमसादनम्&#xA;016a अथ प्रहस्य बीभत्सुर्ललित्थान्मालवानपि&#xA;016c माचेल्लकांस्त्रिगर्तांश्च यौधेयांश्चार्दयच्छरैः&#xA;017a ते वध्यमाना वीरेण क्षत्रियाः कालचोदिताः&#xA;017c व्यसृजञ्शरवर्षाणि पार्थे नानाविधानि च&#xA;018a ततो नैवार्जुनस्तत्र न रथो न च केशवः&#xA;018c प्रत्यदृश्यत घोरेण शरवर्षेण संवृतः&#xA;019a ततस्ते लब्धलक्ष्यत्वादन्योन्यमभिचुक्रुशुः&#xA;019c हतौ कृष्णाविति प्रीता वासांस्यादुधुवुस्तदा&#xA;020a भेरीमृदङ्गशङ्खांश्च दध्मुर्वीराः सहस्रशः&#xA;020c सिंहनादरवांश्चोग्रांश्चक्रिरे तत्र मारिष&#xA;021a ततः प्रसिष्विदे कृष्णः खिन्नश्चार्जुनमब्रवीत्&#xA;021c क्वासि पार्थ न पश्ये त्वां कच्चिज्जीवसि शत्रुहन्&#xA;022a तस्य तं मानुषं भावं भावज्ञोऽऽज्ञाय पाण्डवः&#xA;022c वायव्यास्त्रेण तैरस्तां शरवृष्टिमपाहरत्&#xA;023a ततः संशप्तकव्रातान्साश्वद्विपरथायुधान्&#xA;023c उवाह भगवान्वायुः शुष्कपर्णचयानिव&#xA;024a उह्यमानास्तु ते राजन्बह्वशोभन्त वायुना&#xA;024c प्रडीनाः पक्षिणः काले वृक्षेभ्य इव मारिष&#xA;025a तांस्तथा व्याकुलीकृत्य त्वरमाणो धनञ्जयः&#xA;025c जघान निशितैर्बाणैः सहस्राणि शतानि च&#xA;026a शिरांसि भल्लैरहरद्बाहूनपि च सायुधान्&#xA;026c हस्तिहस्तोपमांश्चोरूञ्शरैरुर्व्यामपातयत्&#xA;027a पृष्ठच्छिन्नान्विचरणान्विमस्तिष्केक्षणाङ्गुलीन्&#xA;027c नानाङ्गावयवैर्हीनांश्चकारारीन्धनञ्जयः&#xA;028a गन्धर्वनगराकारान्विधिवत्कल्पितान्रथान्&#xA;028c शरैर्विशकलीकुर्वंश्चक्रे व्यश्वरथद्विपान्&#xA;029a मुण्डतालवनानीव तत्र तत्र चकाशिरे&#xA;029c छिन्नध्वजरथव्राताः केचित्केचित्क्वचित्क्वचित्&#xA;030a सोत्तरायुधिनो नागाः सपताकाङ्कुशायुधाः&#xA;030c पेतुः शक्राशनिहता द्रुमवन्त इवाचलाः&#xA;031a चामरापीडकवचाः स्रस्तान्त्रनयनासवः&#xA;031c सारोहास्तुरगाः पेतुः पार्थबाणहताः क्षितौ&#xA;032a विप्रविद्धासिनखराश्छिन्नवर्मर्ष्टिशक्तयः&#xA;032c पत्तयश्छिन्नवर्माणः कृपणं शेरते हताः&#xA;033a तैर्हतैर्हन्यमानैश्च पतद्भिः पतितैरपि&#xA;033c भ्रमद्भिर्निष्टनद्भिश्च घोरमायोधनं बभौ&#xA;034a रजश्च महदुद्भूतं शान्तं रुधिरवृष्टिभिः&#xA;034c मही चाप्यभवद्दुर्गा कबन्धशतसङ्कुला&#xA;035a तद्बभौ रौद्रबीभत्सं बीभत्सोर्यानमाहवे&#xA;035c आक्रीड इव रुद्रस्य घ्नतः कालात्यये पशून्&#xA;036a ते वध्यमानाः पार्थेन व्याकुलाश्वरथद्विपाः&#xA;036c तमेवाभिमुखाः क्षीणाः शक्रस्यातिथितां गताः&#xA;037a सा भूमिर्भरतश्रेष्ठ निहतैस्तैर्महारथैः&#xA;037c आस्तीर्णा सम्बभौ सर्वा प्रेतीभूतैः समन्ततः&#xA;038a एतस्मिन्नन्तरे चैव प्रमत्ते सव्यसाचिनि&#xA;038c व्यूढानीकस्ततो द्रोणो युधिष्ठिरमुपाद्रवत्&#xA;039a तं प्रत्यगृह्णंस्त्वरिता व्यूढानीकाः प्रहारिणः&#xA;039c युधिष्ठिरं परीप्सन्तस्तदासीत्तुमुलं महत्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/019/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/019/</guid>
      <description>&lt;p&gt;001  सञ्जय उवाच&#xA;001a परिणाम्य निशां तां तु भारद्वाजो महारथः&#xA;001c बहूक्त्वा च ततो राजन्राजानं च सुयोधनम्&#xA;002a विधाय योगं पार्थेन संशप्तकगणैः सह&#xA;002c निष्क्रान्ते च रणात्पार्थे संशप्तकवधं प्रति&#xA;003a व्यूढानीकस्ततो द्रोणः पाण्डवानां महाचमूम्&#xA;003c अभ्ययाद्भरतश्रेष्ठ धर्मराजजिघृक्षया&#xA;004a व्यूहं दृष्ट्वा सुपर्णं तु भारद्वाजकृतं तदा&#xA;004c व्यूहेन मण्डलार्धेन प्रत्यव्यूहद्युधिष्ठिरः&#xA;005a मुखमासीत्सुपर्णस्य भारद्वाजो महारथः&#xA;005c शिरो दुर्योधनो राजा सोदर्यैः सानुगैः सह&#xA;006a चक्षुषी कृतवर्मा च गौतमश्चास्यतां वरः&#xA;006c भूतवर्मा क्षेमशर्मा करकर्षश्च वीर्यवान्&#xA;007a कलिङ्गाः सिंहलाः प्राच्याः शूराभीरा दशेरकाः&#xA;007c शका यवनकाम्बोजास्तथा हंसपदाश्च ये&#xA;008a ग्रीवायां शूरसेनाश्च दरदा मद्रकेकयाः&#xA;008c गजाश्वरथपत्त्यौघास्तस्थुः शतसहस्रशः&#xA;009a भूरिश्रवाः शलः शल्यः सोमदत्तश्च बाह्लिकः&#xA;009c अक्षौहिण्या वृता वीरा दक्षिणं पक्षमाश्रिताः&#xA;010a विन्दानुविन्दावावन्त्यौ काम्बोजश्च सुदक्षिणः&#xA;010c वामं पक्षं समाश्रित्य द्रोणपुत्राग्रगाः स्थिताः&#xA;011a पृष्ठे कलिङ्गाः साम्बष्ठा मागधाः पौण्ड्रमद्रकाः&#xA;011c गान्धाराः शकुनिप्राग्याः पार्वतीया वसातयः&#xA;012a पुच्छे वैकर्तनः कर्णः सपुत्रज्ञातिबान्धवः&#xA;012c महत्या सेनया तस्थौ नानाध्वजसमुत्थया&#xA;013a जयद्रथो भीमरथः सांयात्रिकसभो जयः&#xA;013c भूमिञ्जयो वृषक्राथो नैषधश्च महाबलः&#xA;014a वृता बलेन महता ब्रह्मलोकपुरस्कृताः&#xA;014c व्यूहस्योपरि ते राजन्स्थिता युद्धविशारदाः&#xA;015a द्रोणेन विहितो व्यूहः पदात्यश्वरथद्विपैः&#xA;015c वातोद्धूतार्णवाकारः प्रवृत्त इव लक्ष्यते&#xA;016a तस्य पक्षप्रपक्षेभ्यो निष्पतन्ति युयुत्सवः&#xA;016c सविद्युत्स्तनिता मेघाः सर्वदिग्भ्य इवोष्णगे&#xA;017a तस्य प्राग्ज्योतिषो मध्ये विधिवत्कल्पितं गजम्&#xA;017c आस्थितः शुशुभे राजन्नंशुमानुदये यथा&#xA;018a माल्यदामवता राजा श्वेतच्छत्रेण धार्यता&#xA;018c कृत्तिकायोगयुक्तेन पौर्णमास्यामिवेन्दुना&#xA;019a नीलाञ्जनचयप्रख्यो मदान्धो द्विरदो बभौ&#xA;019c अभिवृष्टो महामेघैर्यथा स्यात्पर्वतो महान्&#xA;020a नानानृपतिभिर्वीरैर्विविधायुधभूषणैः&#xA;020c समन्वितः पार्वतीयैः शक्रो देवगणैरिव&#xA;021a ततो युधिष्ठिरः प्रेक्ष्य व्यूहं तमतिमानुषम्&#xA;021c अजय्यमरिभिः सङ्ख्ये पार्षतं वाक्यमब्रवीत्&#xA;022a ब्राह्मणस्य वशं नाहमियामद्य यथा प्रभो&#xA;022c पारावतसवर्णाश्व तथा नीतिर्विधीयताम्&#xA;023  धृष्टद्युम्न उवाच&#xA;023a द्रोणस्य यतमानस्य वशं नैष्यसि सुव्रत&#xA;023c अहमावारयिष्यामि द्रोणमद्य सहानुगम्&#xA;024a मयि जीवति कौरव्य नोद्वेगं कर्तुमर्हसि&#xA;024c न हि शक्तो रणे द्रोणो विजेतुं मां कथञ्चन&#xA;025  सञ्जय उवाच&#xA;025a एवमुक्त्वा किरन्बाणान्द्रुपदस्य सुतो बली&#xA;025c पारावतसवर्णाश्वः स्वयं द्रोणमुपाद्रवत्&#xA;026a अनिष्टदर्शनं दृष्ट्वा धृष्टद्युम्नमवस्थितम्&#xA;026c क्षणेनैवाभवद्द्रोणो नातिहृष्टमना इव&#xA;027a तं तु सम्प्रेक्ष्य पुत्रस्ते दुर्मुखः शत्रुकर्शनः&#xA;027c प्रियं चिकीर्षन्द्रोणस्य धृष्टद्युम्नमवारयत्&#xA;028a स सम्प्रहारस्तुमुलः समरूप इवाभवत्&#xA;028c पार्षतस्य च शूरस्य दुर्मुखस्य च भारत&#xA;029a पार्षतः शरजालेन क्षिप्रं प्रच्छाद्य दुर्मुखम्&#xA;029c भारद्वाजं शरौघेण महता समवारयत्&#xA;030a द्रोणमावारितं दृष्ट्वा भृशायस्तस्तवात्मजः&#xA;030c नानालिङ्गैः शरव्रातैः पार्षतं सममोहयत्&#xA;031a तयोर्विषक्तयोः सङ्ख्ये पाञ्चाल्यकुरुमुख्ययोः&#xA;031c द्रोणो यौधिष्ठिरं सैन्यं बहुधा व्यधमच्छरैः&#xA;032a अनिलेन यथाभ्राणि विच्छिन्नानि समन्ततः&#xA;032c तथा पार्थस्य सैन्यानि विच्छिन्नानि क्वचित्क्वचित्&#xA;033a मुहूर्तमिव तद्युद्धमासीन्मधुरदर्शनम्&#xA;033c तत उन्मत्तवद्राजन्निर्मर्यादमवर्तत&#xA;034a नैव स्वे न परे राजन्नज्ञायन्त परस्परम्&#xA;034c अनुमानेन सञ्ज्ञाभिर्युद्धं तत्समवर्तत&#xA;035a चूडामणिषु निष्केषु भूषणेष्वसिचर्मसु&#xA;035c तेषामादित्यवर्णाभा मरीच्यः प्रचकाशिरे&#xA;036a तत्प्रकीर्णपताकानां रथवारणवाजिनाम्&#xA;036c बलाकाशबलाभ्राभं ददृशे रूपमाहवे&#xA;037a नरानेव नरा जघ्नुरुदग्राश्च हया हयान्&#xA;037c रथांश्च रथिनो जघ्नुर्वारणा वरवारणान्&#xA;038a समुच्छ्रितपताकानां गजानां परमद्विपैः&#xA;038c क्षणेन तुमुलो घोरः सङ्ग्रामः समवर्तत&#xA;039a तेषां संसक्तगात्राणां कर्षतामितरेतरम्&#xA;039c दन्तसङ्घातसङ्घर्षात्सधूमोऽग्निरजायत&#xA;040a विप्रकीर्णपताकास्ते विषाणजनिताग्नयः&#xA;040c बभूवुः खं समासाद्य सविद्युत इवाम्बुदाः&#xA;041a विक्षरद्भिर्नदद्भिश्च निपतद्भिश्च वारणैः&#xA;041c सम्बभूव मही कीर्णा मेघैर्द्यौरिव शारदी&#xA;042a तेषामाहन्यमानानां बाणतोमरवृष्टिभिः&#xA;042c वारणानां रवो जज्ञे मेघानामिव सम्प्लवे&#xA;043a तोमराभिहताः केचिद्बाणैश्च परमद्विपाः&#xA;043c वित्रेसुः सर्वभूतानां शब्दमेवापरेऽव्रजन्&#xA;044a विषाणाभिहताश्चापि केचित्तत्र गजा गजैः&#xA;044c चक्रुरार्तस्वरं घोरमुत्पातजलदा इव&#xA;045a प्रतीपं ह्रियमाणाश्च वारणा वरवारणैः&#xA;045c उन्मथ्य पुनराजह्रुः प्रेरिताः परमाङ्कुशैः&#xA;046a महामात्रा महामात्रैस्ताडिताः शरतोमरैः&#xA;046c गजेभ्यः पृथिवीं जग्मुर्मुक्तप्रहरणाङ्कुशाः&#xA;047a निर्मनुष्याश्च मातङ्गा विनदन्तस्ततस्ततः&#xA;047c छिन्नाभ्राणीव सम्पेतुः सम्प्रविश्य परस्परम्&#xA;048a हतान्परिवहन्तश्च यन्त्रिताः परमायुधैः&#xA;048c दिशो जग्मुर्महानागाः केचिदेकचरा इव&#xA;049a ताडितास्ताड्यमानाश्च तोमरर्ष्टिपरश्वधैः&#xA;049c पेतुरार्तस्वरं कृत्वा तदा विशसने गजाः&#xA;050a तेषां शैलोपमैः कायैर्निपतद्भिः समन्ततः&#xA;050c आहता सहसा भूमिश्चकम्पे च ननाद च&#xA;051a सादितैः सगजारोहैः सपताकैः समन्ततः&#xA;051c मातङ्गैः शुशुभे भूमिर्विकीर्णैरिव पर्वतैः&#xA;052a गजस्थाश्च महामात्रा निर्भिन्नहृदया रणे&#xA;052c रथिभिः पातिता भल्लैर्विकीर्णाङ्कुशतोमराः&#xA;053a क्रौञ्चवद्विनदन्तोऽन्ये नाराचाभिहता गजाः&#xA;053c परान्स्वांश्चापि मृद्नन्तः परिपेतुर्दिशो दश&#xA;054a गजाश्वरथसङ्घानां शरीरौघसमावृता&#xA;054c बभूव पृथिवी राजन्मांसशोणितकर्दमा&#xA;055a प्रमथ्य च विषाणाग्रैः समुत्क्षिप्य च वारणैः&#xA;055c सचक्राश्च विचक्राश्च रथैरेव महारथाः&#xA;056a रथाश्च रथिभिर्हीना निर्मनुष्याश्च वाजिनः&#xA;056c हतारोहाश्च मातङ्गा दिशो जग्मुः शरातुराः&#xA;057a जघानात्र पिता पुत्रं पुत्रश्च पितरं तथा&#xA;057c इत्यासीत्तुमुलं युद्धं न प्रज्ञायत किञ्चन&#xA;058a आ गुल्फेभ्योऽवसीदन्त नराः शोणितकर्दमे&#xA;058c दीप्यमानैः परिक्षिप्ता दावैरिव महाद्रुमाः&#xA;059a शोणितैः सिच्यमानानि वस्त्राणि कवचानि च&#xA;059c छत्राणि च पताकाश्च सर्वं रक्तमदृश्यत&#xA;060a हयौघाश्च रथौघाश्च नरौघाश्च निपातिताः&#xA;060c संवृत्ताः पुनरावृत्ता बहुधा रथनेमिभिः&#xA;061a स गजौघमहावेगः परासुनरशैवलः&#xA;061c रथौघतुमुलावर्तः प्रबभौ सैन्यसागरः&#xA;062a तं वाहनमहानौभिर्योधा जयधनैषिणः&#xA;062c अवगाह्यावमज्जन्तो नैव मोहं प्रचक्रिरे&#xA;063a शरवर्षाभिवृष्टेषु योधेष्वजितलक्ष्मसु&#xA;063c न हि स्वचित्ततां लेभे कश्चिदाहतलक्षणः&#xA;064a वर्तमाने तथा युद्धे घोररूपे भयङ्करे&#xA;064c मोहयित्वा परान्द्रोणो युधिष्ठिरमुपाद्रवत्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/020/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/020/</guid>
      <description>&lt;p&gt;001  सञ्जय उवाच&#xA;001a ततो युधिष्ठिरो द्रोणं दृष्ट्वान्तिकमुपागतम्&#xA;001c महता शरवर्षेण प्रत्यगृह्णादभीतवत्&#xA;002a ततो हलहलाशब्द आसीद्यौधिष्ठिरे बले&#xA;002c जिघृक्षति महासिंहे गजानामिव यूथपम्&#xA;003a दृष्ट्वा द्रोणं ततः शूरः सत्यजित्सत्यविक्रमः&#xA;003c युधिष्ठिरं परिप्रेप्सुमाचार्यं समुपाद्रवत्&#xA;004a तत आचार्यपाञ्चाल्यौ युयुधाते परस्परम्&#xA;004c विक्षोभयन्तौ तत्सैन्यमिन्द्रवैरोचनाविव&#xA;005a ततः सत्यजितं तीक्ष्णैर्दशभिर्मर्मभेदिभिः&#xA;005c अविध्यच्छीघ्रमाचार्यश्छित्त्वास्य सशरं धनुः&#xA;006a स शीघ्रतरमादाय धनुरन्यत्प्रतापवान्&#xA;006c द्रोणं सोऽभिजघानाशु विंशद्भिः कङ्कपत्रिभिः&#xA;007a ज्ञात्वा सत्यजिता द्रोणं ग्रस्यमानमिवाहवे&#xA;007c वृकः शरशतैस्तीक्ष्णैः पाञ्चाल्यो द्रोणमर्दयत्&#xA;008a सञ्छाद्यमानं समरे द्रोणं दृष्ट्वा महारथम्&#xA;008c चुक्रुशुः पाण्डवा राजन्वस्त्राणि दुधुवुश्च ह&#xA;009a वृकस्तु परमक्रुद्धो द्रोणं षष्ट्या स्तनान्तरे&#xA;009c विव्याध बलवान्राजंस्तदद्भुतमिवाभवत्&#xA;010a द्रोणस्तु शरवर्षेण छाद्यमानो महारथः&#xA;010c वेगं चक्रे महावेगः क्रोधादुद्वृत्य चक्षुषी&#xA;011a ततः सत्यजितश्चापं छित्त्वा द्रोणो वृकस्य च&#xA;011c षड्भिः ससूतं सहयं शरैर्द्रोणोऽवधीद्वृकम्&#xA;012a अथान्यद्धनुरादाय सत्यजिद्वेगवत्तरम्&#xA;012c साश्वं ससूतं विशिखैर्द्रोणं विव्याध सध्वजम्&#xA;013a स तन्न ममृषे द्रोणः पाञ्चाल्येनार्दनं मृधे&#xA;013c ततस्तस्य विनाशाय सत्वरं व्यसृजच्छरान्&#xA;014a हयान्ध्वजं धनुर्मुष्टिमुभौ च पार्ष्णिसारथी&#xA;014c अवाकिरत्ततो द्रोणः शरवर्षैः सहस्रशः&#xA;015a तथा सञ्छिद्यमानेषु कार्मुकेषु पुनः पुनः&#xA;015c पाञ्चाल्यः परमास्त्रज्ञः शोणाश्वं समयोधयत्&#xA;016a स सत्यजितमालक्ष्य तथोदीर्णं महाहवे&#xA;016c अर्धचन्द्रेण चिच्छेद शिरस्तस्य महात्मनः&#xA;017a तस्मिन्हते महामात्रे पाञ्चालानां रथर्षभे&#xA;017c अपायाज्जवनैरश्वैर्द्रोणात्त्रस्तो युधिष्ठिरः&#xA;018a पाञ्चालाः केकया मत्स्याश्चेदिकारूषकोसलाः&#xA;018c युधिष्ठिरमुदीक्षन्तो हृष्टा द्रोणमुपाद्रवन्&#xA;019a ततो युधिष्ठिरप्रेप्सुराचार्यः शत्रुपूगहा&#xA;019c व्यधमत्तान्यनीकानि तूलराशिमिवानिलः&#xA;020a निर्दहन्तमनीकानि तानि तानि पुनः पुनः&#xA;020c द्रोणं मत्स्यादवरजः शतानीकोऽभ्यवर्तत&#xA;021a सूर्यरश्मिप्रतीकाशैः कर्मारपरिमार्जितैः&#xA;021c षड्भिः ससूतं सहयं द्रोणं विद्ध्वानदद्भृशम्&#xA;022a तस्य नानदतो द्रोणः शिरः कायात्सकुण्डलम्&#xA;022c क्षुरेणापाहरत्तूर्णं ततो मत्स्याः प्रदुद्रुवुः&#xA;023a मत्स्याञ्जित्वाजयच्चेदीन्कारूषान्केकयानपि&#xA;023c पाञ्चालान्सृञ्जयान्पाण्डून्भारद्वाजः पुनः पुनः&#xA;024a तं दहन्तमनीकानि क्रुद्धमग्निं यथा वनम्&#xA;024c दृष्ट्वा रुक्मरथं क्रुद्धं समकम्पन्त सृञ्जयाः&#xA;025a उत्तमं ह्यादधानस्य धनुरस्याशुकारिणः&#xA;025c ज्याघोषो निघ्नतोऽमित्रान्दिक्षु सर्वासु शुश्रुवे&#xA;026a नागानश्वान्पदातींश्च रथिनो गजसादिनः&#xA;026c रौद्रा हस्तवता मुक्ताः प्रमथ्नन्ति स्म सायकाः&#xA;027a नानद्यमानः पर्जन्यो मिश्रवातो हिमात्यये&#xA;027c अश्मवर्षमिवावर्षत्परेषां भयमादधत्&#xA;028a सर्वा दिशः समचरत्सैन्यं विक्षोभयन्निव&#xA;028c बली शूरो महेष्वासो मित्राणामभयङ्करः&#xA;029a तस्य विद्युदिवाभ्रेषु चापं हेमपरिष्कृतम्&#xA;029c दिक्षु सर्वास्वपश्याम द्रोणस्यामिततेजसः&#xA;030a द्रोणस्तु पाण्डवानीके चकार कदनं महत्&#xA;030c यथा दैत्यगणे विष्णुः सुरासुरनमस्कृतः&#xA;031a स शूरः सत्यवाक्प्राज्ञो बलवान्सत्यविक्रमः&#xA;031c महानुभावः कालान्ते रौद्रीं भीरुविभीषणाम्&#xA;032a कवचोर्मिध्वजावर्तां मर्त्यकूलापहारिणीम्&#xA;032c गजवाजिमहाग्राहामसिमीनां दुरासदाम्&#xA;033a वीरास्थिशर्करां रौद्रां भेरीमुरजकच्छपाम्&#xA;033c चर्मवर्मप्लवां घोरां केशशैवलशाड्वलाम्&#xA;034a शरौघिणीं धनुःस्रोतां बाहुपन्नगसङ्कुलाम्&#xA;034c रणभूमिवहां घोरां कुरुसृञ्जयवाहिनीम्&#xA;034e मनुष्यशीर्षपाषाणां शक्तिमीनां गदोडुपाम्&#xA;035a उष्णीषफेनवसनां निष्कीर्णान्त्रसरीसृपाम्&#xA;035c वीरापहारिणीमुग्रां मांसशोणितकर्दमाम्&#xA;036a हस्तिग्राहां केतुवृक्षां क्षत्रियाणां निमज्जनीम्&#xA;036c क्रूरां शरीरसङ्घाटां सादिनक्रां दुरत्ययाम्&#xA;036e द्रोणः प्रावर्तयत्तत्र नदीमन्तकगामिनीम्&#xA;037a क्रव्यादगणसङ्घुष्टां श्वशृगालगणायुताम्&#xA;037c निषेवितां महारौद्रैः पिशिताशैः समन्ततः&#xA;038a तं दहन्तमनीकानि रथोदारं कृतान्तवत्&#xA;038c सर्वतोऽभ्यद्रवन्द्रोणं कुन्तीपुत्रपुरोगमाः&#xA;039a तांस्तु शूरान्महेष्वासांस्तावकाभ्युद्यतायुधाः&#xA;039c राजानो राजपुत्राश्च समन्तात्पर्यवारयन्&#xA;040a ततो द्रोणः सत्यसन्धः प्रभिन्न इव कुञ्जरः&#xA;040c अभ्यतीत्य रथानीकं दृढसेनमपातयत्&#xA;041a ततो राजानमासाद्य प्रहरन्तमभीतवत्&#xA;041c अविध्यन्नवभिः क्षेमं स हतः प्रापतद्रथात्&#xA;042a स मध्यं प्राप्य सैन्यानां सर्वाः प्रविचरन्दिशः&#xA;042c त्राता ह्यभवदन्येषां न त्रातव्यः कथञ्चन&#xA;043a शिखण्डिनं द्वादशभिर्विंशत्या चोत्तमौजसम्&#xA;043c वसुदानं च भल्लेन प्रेषयद्यमसादनम्&#xA;044a अशीत्या क्षत्रवर्माणं षड्विंशत्या सुदक्षिणम्&#xA;044c क्षत्रदेवं तु भल्लेन रथनीडादपाहरत्&#xA;045a युधामन्युं चतुःषष्ट्या त्रिंशता चैव सात्यकिम्&#xA;045c विद्ध्वा रुक्मरथस्तूर्णं युधिष्ठिरमुपाद्रवत्&#xA;046a ततो युधिष्ठिरः क्षिप्रं कितवो राजसत्तमः&#xA;046c अपायाज्जवनैरश्वैः पाञ्चाल्यो द्रोणमभ्ययात्&#xA;047a तं द्रोणः सधनुष्कं तु साश्वयन्तारमक्षिणोत्&#xA;047c स हतः प्रापतद्भूमौ रथाज्ज्योतिरिवाम्बरात्&#xA;048a तस्मिन्हते राजपुत्रे पाञ्चालानां यशस्करे&#xA;048c हत द्रोणं हत द्रोणमित्यासीत्तुमुलं महत्&#xA;049a तांस्तथा भृशसङ्क्रुद्धान्पाञ्चालान्मत्स्यकेकयान्&#xA;049c सृञ्जयान्पाण्डवांश्चैव द्रोणो व्यक्षोभयद्बली&#xA;050a सात्यकिं चेकितानं च धृष्टद्युम्नशिखण्डिनौ&#xA;050c वार्धक्षेमिं चित्रसेनं सेनाबिन्दुं सुवर्चसम्&#xA;051a एतांश्चान्यांश्च सुबहून्नानाजनपदेश्वरान्&#xA;051c सर्वान्द्रोणोऽजयद्युद्धे कुरुभिः परिवारितः&#xA;052a तावकास्तु महाराज जयं लब्ध्वा महाहवे&#xA;052c पाण्डवेयान्रणे जघ्नुर्द्रवमाणान्समन्ततः&#xA;053a ते दानवा इवेन्द्रेण वध्यमाना महात्मना&#xA;053c पाञ्चालाः केकया मत्स्याः समकम्पन्त भारत&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/021/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/021/</guid>
      <description>&lt;p&gt;001  धृतराष्ट्र उवाच&#xA;001a भारद्वाजेन भग्नेषु पाण्डवेषु महामृधे&#xA;001c पाञ्चालेषु च सर्वेषु कश्चिदन्योऽभ्यवर्तत&#xA;002a आर्यां युद्धे मतिं कृत्वा क्षत्रियाणां यशस्करीम्&#xA;002c असेवितां कापुरुषैः सेवितां पुरुषर्षभैः&#xA;003a स हि वीरो नरः सूत यो भग्नेषु निवर्तते&#xA;003c अहो नासीत्पुमान्कश्चिद्दृष्ट्वा द्रोणं व्यवस्थितम्&#xA;004a जृम्भमाणमिव व्याघ्रं प्रभिन्नमिव कुञ्जरम्&#xA;004c त्यजन्तमाहवे प्राणान्सन्नद्धं चित्रयोधिनम्&#xA;005a महेष्वासं नरव्याघ्रं द्विषतामघवर्धनम्&#xA;005c कृतज्ञं सत्यनिरतं दुर्योधनहितैषिणम्&#xA;006a भारद्वाजं तथानीके दृष्ट्वा शूरमवस्थितम्&#xA;006c के वीराः सन्न्यवर्तन्त तन्ममाचक्ष्व सञ्जय&#xA;007  सञ्जय उवाच&#xA;007a तान्दृष्ट्वा चलितान्सङ्ख्ये प्रणुन्नान्द्रोणसायकैः&#xA;007c पाञ्चालान्पाण्डवान्मत्स्यान्सृञ्जयांश्चेदिकेकयान्&#xA;008a द्रोणचापविमुक्तेन शरौघेणासुहारिणा&#xA;008c सिन्धोरिव महौघेन ह्रियमाणान्यथा प्लवान्&#xA;009a कौरवाः सिंहनादेन नानावाद्यस्वनेन च&#xA;009c रथद्विपनराश्वैश्च सर्वतः पर्यवारयन्&#xA;010a तान्पश्यन्सैन्यमध्यस्थो राजा स्वजनसंवृतः&#xA;010c दुर्योधनोऽब्रवीत्कर्णं प्रहृष्टः प्रहसन्निव&#xA;011a पश्य राधेय पाञ्चालान्प्रणुन्नान्द्रोणसायकैः&#xA;011c सिंहेनेव मृगान्वन्यांस्त्रासितान्दृढधन्वना&#xA;012a नैते जातु पुनर्युद्धमीहेयुरिति मे मतिः&#xA;012c यथा तु भग्ना द्रोणेन वातेनेव महाद्रुमाः&#xA;013a अर्द्यमानाः शरैरेते रुक्मपुङ्खैर्महात्मना&#xA;013c पथा नैकेन गच्छन्ति घूर्णमानास्ततस्ततः&#xA;014a सन्निरुद्धाश्च कौरव्यैर्द्रोणेन च महात्मना&#xA;014c एतेऽन्ये मण्डलीभूताः पावकेनेव कुञ्जराः&#xA;015a भ्रमरैरिव चाविष्टा द्रोणस्य निशितैः शरैः&#xA;015c अन्योन्यं समलीयन्त पलायनपरायणाः&#xA;016a एष भीमो दृढक्रोधो हीनः पाण्डवसृञ्जयैः&#xA;016c मदीयैरावृतो योधैः कर्ण तर्जयतीव माम्&#xA;017a व्यक्तं द्रोणमयं लोकमद्य पश्यति दुर्मतिः&#xA;017c निराशो जीवितान्नूनमद्य राज्याच्च पाण्डवः&#xA;018  कर्ण उवाच&#xA;018a नैष जातु महाबाहुर्जीवन्नाहवमुत्सृजेत्&#xA;018c न चेमान्पुरुषव्याघ्र सिंहनादान्विशक्ष्यते&#xA;019a न चापि पाण्डवा युद्धे भज्येरन्निति मे मतिः&#xA;019c शूराश्च बलवन्तश्च कृतास्त्रा युद्धदुर्मदाः&#xA;020a विषाग्निद्यूतसङ्क्लेशान्वनवासं च पाण्डवाः&#xA;020c स्मरमाणा न हास्यन्ति सङ्ग्राममिति मे मतिः&#xA;021a निकृतो हि महाबाहुरमितौजा वृकोदरः&#xA;021c वरान्वरान्हि कौन्तेयो रथोदारान्हनिष्यति&#xA;022a असिना धनुषा शक्त्या हयैर्नागैर्नरै रथैः&#xA;022c आयसेन च दण्डेन व्रातान्व्रातान्हनिष्यति&#xA;023a तमेते चानुवर्तन्ते सात्यकिप्रमुखा रथाः&#xA;023c पाञ्चालाः केकया मत्स्याः पाण्डवाश्च विशेषतः&#xA;024a शूराश्च बलवन्तश्च विक्रान्ताश्च महारथाः&#xA;024c विशेषतश्च भीमेन संरब्धेनाभिचोदिताः&#xA;025a ते द्रोणमभिवर्तन्ते सर्वतः कुरुपुङ्गवाः&#xA;025c वृकोदरं परीप्सन्तः सूर्यमभ्रगणा इव&#xA;026a एकायनगता ह्येते पीडयेयुर्यतव्रतम्&#xA;026c अरक्ष्यमाणं शलभा यथा दीपं मुमूर्षवः&#xA;026e असंशयं कृतास्त्राश्च पर्याप्ताश्चापि वारणे&#xA;027a अतिभारं त्वहं मन्ये भारद्वाजे समाहितम्&#xA;027c ते शीघ्रमनुगच्छामो यत्र द्रोणो व्यवस्थितः&#xA;027e काका इव महानागं मा वै हन्युर्यतव्रतम्&#xA;028  सञ्जय उवाच&#xA;028a राधेयस्य वचः श्रुत्वा राजा दुर्योधनस्तदा&#xA;028c भ्रातृभिः सहितो राजन्प्रायाद्द्रोणरथं प्रति&#xA;029a तत्रारावो महानासीदेकं द्रोणं जिघांसताम्&#xA;029c पाण्डवानां निवृत्तानां नानावर्णैर्हयोत्तमैः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/022/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/022/</guid>
      <description>&lt;p&gt;001  धृतराष्ट्र उवाच&#xA;001a सर्वेषामेव मे ब्रूहि रथचिह्नानि सञ्जय&#xA;001c ये द्रोणमभ्यवर्तन्त क्रुद्धा भीमपुरोगमाः&#xA;002  सञ्जय उवाच&#xA;002a ऋश्यवर्णैर्हयैर्दृष्ट्वा व्यायच्छन्तं वृकोदरम्&#xA;002c रजताश्वस्ततः शूरः शैनेयः सन्न्यवर्तत&#xA;003a दर्शनीयास्तु काम्बोजाः शुकपत्रपरिच्छदाः&#xA;003c वहन्तो नकुलं शीघ्रं तावकानभिदुद्रुवुः&#xA;004a कृष्णास्तु मेघसङ्काशाः सहदेवमुदायुधम्&#xA;004c भीमवेगा नरव्याघ्रमवहन्वातरंहसः&#xA;005a हेमोत्तमप्रतिच्छन्नैर्हयैर्वातसमैर्जवे&#xA;005c अभ्यवर्तन्त सैन्यानि सर्वाण्येव युधिष्ठिरम्&#xA;006a राज्ञस्त्वनन्तरं राजा पाञ्चाल्यो द्रुपदोऽभवत्&#xA;006c जातरूपमयच्छत्रः सर्वैः स्वैरभिरक्षितः&#xA;007a ललामैर्हरिभिर्युक्तैः सर्वशब्दक्षमैर्युधि&#xA;007c राज्ञां मध्ये महेष्वासः शान्तभीरभ्यवर्तत&#xA;008a तं विराटोऽन्वयात्पश्चात्सह शूरैर्महारथैः&#xA;008c केकयाश्च शिखण्डी च धृष्टकेतुस्तथैव च&#xA;008e स्वैः स्वैः सैन्यैः परिवृता मत्स्यराजानमन्वयुः&#xA;009a ते तु पाटलपुष्पाणां समवर्णा हयोत्तमाः&#xA;009c वहमाना व्यराजन्त मत्स्यस्यामित्रघातिनः&#xA;010a हारिद्रसमवर्णास्तु जवना हेममालिनः&#xA;010c पुत्रं विराटराजस्य सत्वराः समुदावहन्&#xA;011a इन्द्रगोपकवर्णैस्तु भ्रातरः पञ्च केकयाः&#xA;011c जातरूपसमाभासः सर्वे लोहितकध्वजाः&#xA;012a ते हेममालिनः शूराः सर्वे युद्धविशारदाः&#xA;012c वर्षन्त इव जीमूताः प्रत्यदृश्यन्त दंशिताः&#xA;013a आमपात्रनिभाकाराः पाञ्चाल्यममितौजसम्&#xA;013c दान्तास्ताम्रारुणा युक्ताः शिखण्डिनमुदावहन्&#xA;014a तथा द्वादशसाहस्राः पाञ्चालानां महारथाः&#xA;014c तेषां तु षट्सहस्राणि ये शिखण्डिनमन्वयुः&#xA;015a पुत्रं तु शिशुपालस्य नरसिंहस्य मारिष&#xA;015c आक्रीडन्तो वहन्ति स्म सारङ्गशबला हयाः&#xA;016a धृष्टकेतुश्च चेदीनामृषभोऽतिबलोदितः&#xA;016c काम्बोजैः शबलैरश्वैरभ्यवर्तत दुर्जयः&#xA;017a बृहत्क्षत्रं तु कैकेयं सुकुमारं हयोत्तमाः&#xA;017c पलालधूमवर्णाभाः सैन्धवाः शीघ्रमावहन्&#xA;018a मल्लिकाक्षाः पद्मवर्णा बाह्लिजाताः स्वलङ्कृताः&#xA;018c शूरं शिखण्डिनः पुत्रं क्षत्रदेवमुदावहन्&#xA;019a युवानमवहन्युद्धे क्रौञ्चवर्णा हयोत्तमाः&#xA;019c काश्यस्याभिभुवः पुत्रं सुकुमारं महारथम्&#xA;020a श्वेतास्तु प्रतिविन्ध्यं तं कृष्णग्रीवा मनोजवाः&#xA;020c यन्तुः प्रेष्यकरा राजन्राजपुत्रमुदावहन्&#xA;021a सुतसोमं तु यं धौम्यात्पार्थः पुत्रमयाचत&#xA;021c माषपुष्पसवर्णास्तमवहन्वाजिनो रणे&#xA;022a सहस्रसोमप्रतिमा बभूवुः पुरे कुरूणामुदयेन्दुनाम्नि&#xA;022c तस्मिञ्जातः सोमसङ्क्रन्दमध्ये यस्मात्तस्मात्सुतसोमोऽभवत्सः&#xA;023a नाकुलिं तु शतानीकं शालपुष्पनिभा हयाः&#xA;023c आदित्यतरुणप्रख्याः श्लाघनीयमुदावहन्&#xA;024a काञ्चनप्रतिमैर्योक्त्रैर्मयूरग्रीवसन्निभाः&#xA;024c द्रौपदेयं नरव्याघ्रं श्रुतकर्माणमावहन्&#xA;025a श्रुतकीर्तिं श्रुतनिधिं द्रौपदेयं हयोत्तमाः&#xA;025c ऊहुः पार्थसमं युद्धे चाषपत्रनिभा हयाः&#xA;026a यमाहुरध्यर्धगुणं कृष्णात्पार्थाच्च संयुगे&#xA;026c अभिमन्युं पिशङ्गास्तं कुमारमवहन्रणे&#xA;027a एकस्तु धार्तराष्ट्रेभ्यः पाण्डवान्यः समाश्रितः&#xA;027c तं बृहन्तो महाकाया युयुत्सुमवहन्रणे&#xA;028a पलालकाण्डवर्णास्तु वार्धक्षेमिं तरस्विनम्&#xA;028c ऊहुः सुतुमुले युद्धे हया हृष्टाः स्वलङ्कृताः&#xA;029a कुमारं शितिपादास्तु रुक्मपत्रैरुरश्छदैः&#xA;029c सौचित्तिमवहन्युद्धे यन्तुः प्रेष्यकरा हयाः&#xA;030a रुक्मपृष्ठावकीर्णास्तु कौशेयसदृशा हयाः&#xA;030c सुवर्णमालिनः क्षान्ताः श्रेणिमन्तमुदावहन्&#xA;031a रुक्ममालाधराः शूरा हेमवर्णाः स्वलङ्कृताः&#xA;031c काशिराजं हयश्रेष्ठाः श्लाघनीयमुदावहन्&#xA;032a अस्त्राणां च धनुर्वेदे ब्राह्मे वेदे च पारगम्&#xA;032c तं सत्यधृतिमायान्तमरुणाः समुदावहन्&#xA;033a यः स पाञ्चालसेनानीर्द्रोणमंशमकल्पयत्&#xA;033c पारावतसवर्णाश्वा धृष्टद्युम्नमुदावहन्&#xA;034a तमन्वयात्सत्यधृतिः सौचित्तिर्युद्धदुर्मदः&#xA;034c श्रेणिमान्वसुदानश्च पुत्रः काश्यस्य चाभिभो&#xA;035a युक्तैः परमकाम्बोजैर्जवनैर्हेममालिभिः&#xA;035c भीषयन्तो द्विषत्सैन्यं यमवैश्रवणोपमाः&#xA;036a प्रभद्रकास्तु पाञ्चालाः षट्सहस्राण्युदायुधाः&#xA;036c नानावर्णैर्हयश्रेष्ठैर्हेमचित्ररथध्वजाः&#xA;037a शरव्रातैर्विधुन्वन्तः शत्रून्विततकार्मुकाः&#xA;037c समानमृत्यवो भूत्वा धृष्टद्युम्नं समन्वयुः&#xA;038a बभ्रुकौशेयवर्णास्तु सुवर्णवरमालिनः&#xA;038c ऊहुरग्लानमनसश्चेकितानं हयोत्तमाः&#xA;039a इन्द्रायुधसवर्णैस्तु कुन्तिभोजो हयोत्तमैः&#xA;039c आयात्सुवश्यैः पुरुजिन्मातुलः सव्यसाचिनः&#xA;040a अन्तरिक्षसवर्णास्तु तारकाचित्रिता इव&#xA;040c राजानं रोचमानं ते हयाः सङ्ख्ये समावहन्&#xA;041a कर्बुराः शितिपादास्तु स्वर्णजालपरिच्छदाः&#xA;041c जारासन्धिं हयश्रेष्ठाः सहदेवमुदावहन्&#xA;042a ये तु पुष्करनालस्य समवर्णा हयोत्तमाः&#xA;042c जवे श्येनसमाश्चित्राः सुदामानमुदावहन्&#xA;043a शशलोहितवर्णास्तु पाण्डुरोद्गतराजयः&#xA;043c पाञ्चाल्यं गोपतेः पुत्रं सिंहसेनमुदावहन्&#xA;044a पाञ्चालानां नरव्याघ्रो यः ख्यातो जनमेजयः&#xA;044c तस्य सर्षपपुष्पाणां तुल्यवर्णा हयोत्तमाः&#xA;045a माषवर्णास्तु जवना बृहन्तो हेममालिनः&#xA;045c दधिपृष्ठाश्चन्द्रमुखाः पाञ्चाल्यमवहन्द्रुतम्&#xA;046a शूराश्च भद्रकाश्चैव शरकाण्डनिभा हयाः&#xA;046c पद्मकिञ्जल्कवर्णाभा दण्डधारमुदावहन्&#xA;047a बिभ्रतो हेममालाश्च चक्रवाकोदरा हयाः&#xA;047c कोसलाधिपतेः पुत्रं सुक्षत्रं वाजिनोऽवहन्&#xA;048a शबलास्तु बृहन्तोऽश्वा दान्ता जाम्बूनदस्रजः&#xA;048c युद्धे सत्यधृतिं क्षैमिमवहन्प्रांशवः शुभाः&#xA;049a एकवर्णेन सर्वेण ध्वजेन कवचेन च&#xA;049c अश्वैश्च धनुषा चैव शुक्लैः शुक्लो न्यवर्तत&#xA;050a समुद्रसेनपुत्रं तु सामुद्रा रुद्रतेजसम्&#xA;050c अश्वाः शशाङ्कसदृशाश्चन्द्रदेवमुदावहन्&#xA;051a नीलोत्पलसवर्णास्तु तपनीयविभूषिताः&#xA;051c शैब्यं चित्ररथं युद्धे चित्रमाल्यावहन्हयाः&#xA;052a कलायपुष्पवर्णास्तु श्वेतलोहितराजयः&#xA;052c रथसेनं हयश्रेष्ठाः समूहुर्युद्धदुर्मदम्&#xA;053a यं तु सर्वमनुष्येभ्यः प्राहुः शूरतरं नृपम्&#xA;053c तं पटच्चरहन्तारं शुकवर्णावहन्हयाः&#xA;054a चित्रायुधं चित्रमाल्यं चित्रवर्मायुधध्वजम्&#xA;054c ऊहुः किङ्शुकपुष्पाणां तुल्यवर्णा हयोत्तमाः&#xA;055a एकवर्णेन सर्वेण ध्वजेन कवचेन च&#xA;055c धनुषा रथवाहैश्च नीलैर्नीलोऽभ्यवर्तत&#xA;056a नानारूपै रत्नचित्रैर्वरूथध्वजकार्मुकैः&#xA;056c वाजिध्वजपताकाभिश्चित्रैश्चित्रोऽभ्यवर्तत&#xA;057a ये तु पुष्करपत्रस्य तुल्यवर्णा हयोत्तमाः&#xA;057c ते रोचमानस्य सुतं हेमवर्णमुदावहन्&#xA;058a योधाश्च भद्रकाराश्च शरदण्डानुदण्डजाः&#xA;058c श्वेताण्डाः कुक्कुटाण्डाभा दण्डकेतुमुदावहन्&#xA;059a आटरूषकपुष्पाभा हयाः पाण्ड्यानुयायिनाम्&#xA;059c अवहन्रथमुख्यानामयुतानि चतुर्दश&#xA;060a नानारूपेण वर्णेन नानाकृतिमुखा हयाः&#xA;060c रथचक्रध्वजं वीरं घटोत्कचमुदावहन्&#xA;061a सुवर्णवर्णा धर्मज्ञमनीकस्थं युधिष्ठिरम्&#xA;061c राजश्रेष्ठं हयश्रेष्ठाः सर्वतः पृष्ठतोऽन्वयुः&#xA;061e वर्णैश्चोच्चावचैर्दिव्यैः सदश्वानां प्रभद्रकाः&#xA;062a ते यत्ता भीमसेनेन सहिताः काञ्चनध्वजाः&#xA;062c प्रत्यदृश्यन्त राजेन्द्र सेन्द्रा इव दिवौकसः&#xA;063a अत्यरोचत तान्सर्वान्धृष्टद्युम्नः समागतान्&#xA;063c सर्वाण्यपि च सैन्यानि भारद्वाजोऽत्यरोचत&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/023/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/023/</guid>
      <description>&lt;p&gt;001  धृतराष्ट्र उवाच&#xA;001a व्यथयेयुरिमे सेनां देवानामपि संयुगे&#xA;001c आहवे ये न्यवर्तन्त वृकोदरमुखा रथाः&#xA;002a सम्प्रयुक्तः किलैवायं दिष्टैर्भवति पूरुषः&#xA;002c तस्मिन्नेव तु सर्वार्था दृश्यन्ते वै पृथग्विधाः&#xA;003a दीर्घं विप्रोषितः कालमरण्ये जटिलोऽजिनी&#xA;003c अज्ञातश्चैव लोकस्य विजहार युधिष्ठिरः&#xA;004a स एव महतीं सेनां समावर्तयदाहवे&#xA;004c किमन्यद्दैवसंयोगान्मम पुत्रस्य चाभवत्&#xA;005a युक्त एव हि भाग्येन ध्रुवमुत्पद्यते नरः&#xA;005c स तथाकृष्यते तेन न यथा स्वयमिच्छति&#xA;006a द्यूतव्यसनमासाद्य क्लेशितो हि युधिष्ठिरः&#xA;006c स पुनर्भागधेयेन सहायानुपलब्धवान्&#xA;007a अर्धं मे केकया लब्धाः काशिकाः कोसलाश्च ये&#xA;007c चेदयश्चापरे वङ्गा मामेव समुपाश्रिताः&#xA;008a पृथिवी भूयसी तात मम पार्थस्य नो तथा&#xA;008c इति मामब्रवीत्सूत मन्दो दुर्योधनस्तदा&#xA;009a तस्य सेनासमूहस्य मध्ये द्रोणः सुरक्षितः&#xA;009c निहतः पार्षतेनाजौ किमन्यद्भागधेयतः&#xA;010a मध्ये राज्ञां महाबाहुं सदा युद्धाभिनन्दिनम्&#xA;010c सर्वास्त्रपारगं द्रोणं कथं मृत्युरुपेयिवान्&#xA;011a समनुप्राप्तकृच्छ्रोऽहं सम्मोहं परमं गतः&#xA;011c भीष्मद्रोणौ हतौ श्रुत्वा नाहं जीवितुमुत्सहे&#xA;012a यन्मा क्षत्ताब्रवीत्तात प्रपश्यन्पुत्रगृद्धिनम्&#xA;012c दुर्योधनेन तत्सर्वं प्राप्तं सूत मया सह&#xA;013a नृशंसं तु परं तत्स्यात्त्यक्त्वा दुर्योधनं यदि&#xA;013c पुत्रशेषं चिकीर्षेयं कृच्छ्रं न मरणं भवेत्&#xA;014a यो हि धर्मं परित्यज्य भवत्यर्थपरो नरः&#xA;014c सोऽस्माच्च हीयते लोकात्क्षुद्रभावं च गच्छति&#xA;015a अद्य चाप्यस्य राष्ट्रस्य हतोत्साहस्य सञ्जय&#xA;015c अवशेषं न पश्यामि ककुदे मृदिते सति&#xA;016a कथं स्यादवशेषं हि धुर्ययोरभ्यतीतयोः&#xA;016c यौ नित्यमनुजीवामः क्षमिणौ पुरुषर्षभौ&#xA;017a व्यक्तमेव च मे शंस यथा युद्धमवर्तत&#xA;017c केऽयुध्यन्के व्यपाकर्षन्के क्षुद्राः प्राद्रवन्भयात्&#xA;018a धनञ्जयं च मे शंस यद्यच्चक्रे रथर्षभः&#xA;018c तस्माद्भयं नो भूयिष्ठं भ्रातृव्याच्च विशेषतः&#xA;019a यथासीच्च निवृत्तेषु पाण्डवेषु च सञ्जय&#xA;019c मम सैन्यावशेषस्य सन्निपातः सुदारुणः&#xA;019e मामकानां च ये शूराः कांस्तत्र समवारयन्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/024/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/024/</guid>
      <description>&lt;p&gt;001  सञ्जय उवाच&#xA;001a महद्भैरवमासीन्नः सन्निवृत्तेषु पाण्डुषु&#xA;001c दृष्ट्वा द्रोणं छाद्यमानं तैर्भास्करमिवाम्बुदैः&#xA;002a तैश्चोद्धूतं रजस्तीव्रमवचक्रे चमूं तव&#xA;002c ततो हतममन्याम द्रोणं दृष्टिपथे हते&#xA;003a तांस्तु शूरान्महेष्वासान्क्रूरं कर्म चिकीर्षतः&#xA;003c दृष्ट्वा दुर्योधनस्तूर्णं स्वसैन्यं समचूचुदत्&#xA;004a यथाशक्ति यथोत्साहं यथासत्त्वं नराधिपाः&#xA;004c वारयध्वं यथायोगं पाण्डवानामनीकिनीम्&#xA;005a ततो दुर्मर्षणो भीममभ्यगच्छत्सुतस्तव&#xA;005c आराद्दृष्ट्वा किरन्बाणैरिच्छन्द्रोणस्य जीवितम्&#xA;006a तं बाणैरवतस्तार क्रुद्धो मृत्युमिवाहवे&#xA;006c तं च भीमोऽतुदद्बाणैस्तदासीत्तुमुलं महत्&#xA;007a त ईश्वरसमादिष्टाः प्राज्ञाः शूराः प्रहारिणः&#xA;007c बाह्यं मृत्युभयं कृत्वा प्रत्यतिष्ठन्परान्युधि&#xA;008a कृतवर्मा शिनेः पुत्रं द्रोणप्रेप्सुं विशाम्पते&#xA;008c पर्यवारयदायान्तं शूरं समितिशोभनम्&#xA;009a तं शैनेयः शरव्रातैः क्रुद्धः क्रुद्धमवारयत्&#xA;009c कृतवर्मा च शैनेयं मत्तो मत्तमिव द्विपम्&#xA;010a सैन्धवः क्षत्रधर्माणमापतन्तं शरौघिणम्&#xA;010c उग्रधन्वा महेष्वासं यत्तो द्रोणादवारयत्&#xA;011a क्षत्रधर्मा सिन्धुपतेश्छित्त्वा केतनकार्मुके&#xA;011c नाराचैर्बहुभिः क्रुद्धः सर्वमर्मस्वताडयत्&#xA;012a अथान्यद्धनुरादाय सैन्धवः कृतहस्तवत्&#xA;012c विव्याध क्षत्रधर्माणं रणे सर्वायसैः शरैः&#xA;013a युयुत्सुं पाण्डवार्थाय यतमानं महारथम्&#xA;013c सुबाहुर्भ्रातरं शूरं यत्तो द्रोणादवारयत्&#xA;014a सुबाहोः सधनुर्बाणावस्यतः परिघोपमौ&#xA;014c युयुत्सुः शितपीताभ्यां क्षुराभ्यामच्छिनद्भुजौ&#xA;015a राजानं पाण्डवश्रेष्ठं धर्मात्मानं युधिष्ठिरम्&#xA;015c वेलेव सागरं क्षुब्धं मद्रराट्समवारयत्&#xA;016a तं धर्मराजो बहुभिर्मर्मभिद्भिरवाकिरत्&#xA;016c मद्रेशस्तं चतुःषष्ट्या शरैर्विद्ध्वानदद्भृशम्&#xA;017a तस्य नानदतः केतुमुच्चकर्त सकार्मुकम्&#xA;017c क्षुराभ्यां पाण्डवश्रेष्ठस्तत उच्चुक्रुशुर्जनाः&#xA;018a तथैव राजा बाह्लीको राजानं द्रुपदं शरैः&#xA;018c आद्रवन्तं सहानीकं सहानीको न्यवारयत्&#xA;019a तद्युद्धमभवद्घोरं वृद्धयोः सहसेनयोः&#xA;019c यथा महायूथपयोर्द्विपयोः सम्प्रभिन्नयोः&#xA;020a विन्दानुविन्दावावन्त्यौ विराटं मत्स्यमार्च्छताम्&#xA;020c सहसैन्यौ सहानीकं यथेन्द्राग्नी पुरा बलिम्&#xA;021a तदुत्पिञ्जलकं युद्धमासीद्देवासुरोपमम्&#xA;021c मत्स्यानां केकयैः सार्धमभीताश्वरथद्विपम्&#xA;022a नाकुलिं तु शतानीकं भूतकर्मा सभापतिः&#xA;022c अस्यन्तमिषुजालानि यान्तं द्रोणादवारयत्&#xA;023a ततो नकुलदायादस्त्रिभिर्भल्लैः सुसंशितैः&#xA;023c चक्रे विबाहुशिरसं भूतकर्माणमाहवे&#xA;024a सुतसोमं तु विक्रान्तमापतन्तं शरौघिणम्&#xA;024c द्रोणायाभिमुखं वीरं विविंशतिरवारयत्&#xA;025a सुतसोमस्तु सङ्क्रुद्धः स्वपितृव्यमजिह्मगैः&#xA;025c विविंशतिं शरैर्विद्ध्वा नाभ्यवर्तत दंशितः&#xA;026a अथ भीमरथः शाल्वमाशुगैरायसैः शितैः&#xA;026c षड्भिः साश्वनियन्तारमनयद्यमसादनम्&#xA;027a श्रुतकर्माणमायान्तं मयूरसदृशैर्हयैः&#xA;027c चैत्रसेनिर्महाराज तव पौत्रो न्यवारयत्&#xA;028a तौ पौत्रौ तव दुर्धर्षौ परस्परवधैषिणौ&#xA;028c पितॄणामर्थसिद्ध्यर्थं चक्रतुर्युद्धमुत्तमम्&#xA;029a तिष्ठन्तमग्रतो दृष्ट्वा प्रतिविन्ध्यं तमाहवे&#xA;029c द्रौणिर्मानं पितुः कुर्वन्मार्गणैः समवारयत्&#xA;030a तं क्रुद्धः प्रतिविव्याध प्रतिविन्ध्यः शितैः शरैः&#xA;030c सिंहलाङ्गूललक्ष्माणं पितुरर्थे व्यवस्थितम्&#xA;031a प्रवपन्निव बीजानि बीजकाले नरर्षभ&#xA;031c द्रौणायनिर्द्रौपदेयं शरवर्षैरवाकिरत्&#xA;032a यस्तु शूरतमो राजन्सेनयोरुभयोर्मतः&#xA;032c तं पटच्चरहन्तारं लक्ष्मणः समवारयत्&#xA;033a स लक्ष्मणस्येष्वसनं छित्त्वा लक्ष्म च भारत&#xA;033c लक्ष्मणे शरजालानि विसृजन्बह्वशोभत&#xA;034a विकर्णस्तु महाप्राज्ञो याज्ञसेनिं शिखण्डिनम्&#xA;034c पर्यवारयदायान्तं युवानं समरे युवा&#xA;035a ततस्तमिषुजालेन याज्ञसेनिः समावृणोत्&#xA;035c विधूय तद्बाणजालं बभौ तव सुतो बली&#xA;036a अङ्गदोऽभिमुखः शूरमुत्तमौजसमाहवे&#xA;036c द्रोणायाभिमुखं यान्तं वत्सदन्तैरवारयत्&#xA;037a स सम्प्रहारस्तुमुलस्तयोः पुरुषसिंहयोः&#xA;037c सैनिकानां च सर्वेषां तयोश्च प्रीतिवर्धनः&#xA;038a दुर्मुखस्तु महेष्वासो वीरं पुरुजितं बली&#xA;038c द्रोणायाभिमुखं यान्तं कुन्तिभोजमवारयत्&#xA;039a स दुर्मुखं भ्रुवोर्मध्ये नाराचेन व्यताडयत्&#xA;039c तस्य तद्विबभौ वक्त्रं सनालमिव पङ्कजम्&#xA;040a कर्णस्तु केकयान्भ्रातॄन्पञ्च लोहितकध्वजान्&#xA;040c द्रोणायाभिमुखं याताञ्शरवर्षैरवारयत्&#xA;041a ते चैनं भृशसङ्क्रुद्धाः शरव्रातैरवाकिरन्&#xA;041c स च तांश्छादयामास शरजालैः पुनः पुनः&#xA;042a नैव कर्णो न ते पञ्च ददृशुर्बाणसंवृताः&#xA;042c साश्वसूतध्वजरथाः परस्परशराचिताः&#xA;043a पुत्रस्ते दुर्जयश्चैव जयश्च विजयश्च ह&#xA;043c नीलं काश्यं जयं शूरास्त्रयस्त्रीन्प्रत्यवारयन्&#xA;044a तद्युद्धमभवद्घोरमीक्षितृप्रीतिवर्धनम्&#xA;044c सिंहव्याघ्रतरक्षूणां यथेभमहिषर्षभैः&#xA;045a क्षेमधूर्तिबृहन्तौ तौ भ्रातरौ सात्वतं युधि&#xA;045c द्रोणायाभिमुखं यान्तं शरैस्तीक्ष्णैस्ततक्षतुः&#xA;046a तयोस्तस्य च तद्युद्धमत्यद्भुतमिवाभवत्&#xA;046c सिंहस्य द्विपमुख्याभ्यां प्रभिन्नाभ्यां यथा वने&#xA;047a राजानं तु तथाम्बष्ठमेकं युद्धाभिनन्दिनम्&#xA;047c चेदिराजः शरानस्यन्क्रुद्धो द्रोणादवारयत्&#xA;048a तमम्बष्ठोऽस्थिभेदिन्या निरविध्यच्छलाकया&#xA;048c स त्यक्त्वा सशरं चापं रथाद्भूमिमथापतत्&#xA;049a वार्धक्षेमिं तु वार्ष्णेयं कृपः शारद्वतः शरैः&#xA;049c अक्षुद्रः क्षुद्रकैर्द्रोणात्क्रुद्धरूपमवारयत्&#xA;050a युध्यन्तौ कृपवार्ष्णेयौ येऽपश्यंश्चित्रयोधिनौ&#xA;050c ते युद्धसक्तमनसो नान्या बुबुधिरे क्रियाः&#xA;051a सौमदत्तिस्तु राजानं मणिमन्तमतन्द्रितम्&#xA;051c पर्यवारयदायान्तं यशो द्रोणस्य वर्धयन्&#xA;052a स सौमदत्तेस्त्वरितश्छित्त्वेष्वसनकेतने&#xA;052c पुनः पताकां सूतं च छत्रं चापातयद्रथात्&#xA;053a अथाप्लुत्य रथात्तूर्णं यूपकेतुरमित्रहा&#xA;053c साश्वसूतध्वजरथं तं चकर्त वरासिना&#xA;054a रथं च स्वं समास्थाय धनुरादाय चापरम्&#xA;054c स्वयं यच्छन्हयान्राजन्व्यधमत्पाण्डवीं चमूम्&#xA;055a मुसलैर्मुद्गरैश्चक्रैर्भिण्डिपालैः परश्वधैः&#xA;055c पांसुवाताग्निसलिलैर्भस्मलोष्ठतृणद्रुमैः&#xA;056a आरुजन्प्ररुजन्भञ्जन्निघ्नन्विद्रावयन्क्षिपन्&#xA;056c सेनां विभीषयन्नायाद्द्रोणप्रेप्सुर्घटोत्कचः&#xA;057a तं तु नानाप्रहरणैर्नानायुद्धविशेषणैः&#xA;057c राक्षसं राक्षसः क्रुद्धः समाजघ्ने ह्यलम्बुसः&#xA;058a तयोस्तदभवद्युद्धं रक्षोग्रामणिमुख्ययोः&#xA;058c तादृग्यादृक्पुरा वृत्तं शम्बरामरराजयोः&#xA;059a एवं द्वन्द्वशतान्यासन्रथवारणवाजिनाम्&#xA;059c पदातीनां च भद्रं ते तव तेषां च सङ्कुलम्&#xA;060a नैतादृशो दृष्टपूर्वः सङ्ग्रामो नैव च श्रुतः&#xA;060c द्रोणस्याभावभावेषु प्रसक्तानां यथाभवत्&#xA;061a इदं घोरमिदं चित्रमिदं रौद्रमिति प्रभो&#xA;061c तत्र युद्धान्यदृश्यन्त प्रततानि बहूनि च&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/025/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/025/</guid>
      <description>&lt;p&gt;001  धृतराष्ट्र उवाच&#xA;001a तेष्वेवं सन्निवृत्तेषु प्रत्युद्यातेषु भागशः&#xA;001c कथं युयुधिरे पार्था मामकाश्च तरस्विनः&#xA;002a किमर्जुनश्चाप्यकरोत्संशप्तकबलं प्रति&#xA;002c संशप्तका वा पार्थस्य किमकुर्वत सञ्जय&#xA;003  सञ्जय उवाच&#xA;003a तथा तेषु निवृत्तेषु प्रत्युद्यातेषु भागशः&#xA;003c स्वयमभ्यद्रवद्भीमं नागानीकेन ते सुतः&#xA;004a स नाग इव नागेन गोवृषेणेव गोवृषः&#xA;004c समाहूतः स्वयं राज्ञा नागानीकमुपाद्रवत्&#xA;005a स युद्धकुशलः पार्थो बाहुवीर्येण चान्वितः&#xA;005c अभिनत्कुञ्जरानीकमचिरेणैव मारिष&#xA;006a ते गजा गिरिसङ्काशाः क्षरन्तः सर्वतो मदम्&#xA;006c भीमसेनस्य नाराचैर्विमुखा विमदीकृताः&#xA;007a विधमेदभ्रजालानि यथा वायुः समन्ततः&#xA;007c व्यधमत्तान्यनीकानि तथैव पवनात्मजः&#xA;008a स तेषु विसृजन्बाणान्भीमो नागेष्वशोभत&#xA;008c भुवनेष्विव सर्वेषु गभस्तीनुदितो रविः&#xA;009a ते भीमबाणैः शतशः संस्यूता विबभुर्गजाः&#xA;009c गभस्तिभिरिवार्कस्य व्योम्नि नानाबलाहकाः&#xA;010a तथा गजानां कदनं कुर्वाणमनिलात्मजम्&#xA;010c क्रुद्धो दुर्योधनोऽभ्येत्य प्रत्यविध्यच्छितैः शरैः&#xA;011a ततः क्षणेन क्षितिपं क्षतजप्रतिमेक्षणः&#xA;011c क्षयं निनीषुर्निशितैर्भीमो विव्याध पत्रिभिः&#xA;012a स शरार्पितसर्वाङ्गः क्रुद्धो विव्याध पाण्डवम्&#xA;012c नाराचैरर्करश्म्याभैर्भीमसेनं स्मयन्निव&#xA;013a तस्य नागं मणिमयं रत्नचित्रं ध्वजे स्थितम्&#xA;013c भल्लाभ्यां कार्मुकं चैव क्षिप्रं चिच्छेद पाण्डवः&#xA;014a दुर्योधनं पीड्यमानं दृष्ट्वा भीमेन मारिष&#xA;014c चुक्षोभयिषुरभ्यागादङ्गो मातङ्गमास्थितः&#xA;015a तमापतन्तं मातङ्गमम्बुदप्रतिमस्वनम्&#xA;015c कुम्भान्तरे भीमसेनो नाराचेनार्दयद्भृशम्&#xA;016a तस्य कायं विनिर्भिद्य ममज्ज धरणीतले&#xA;016c ततः पपात द्विरदो वज्राहत इवाचलः&#xA;017a तस्यावर्जितनागस्य म्लेच्छस्यावपतिष्यतः&#xA;017c शिरश्चिच्छेद भल्लेन क्षिप्रकारी वृकोदरः&#xA;018a तस्मिन्निपतिते वीरे सम्प्राद्रवत सा चमूः&#xA;018c सम्भ्रान्ताश्वद्विपरथा पदातीनवमृद्नती&#xA;019a तेष्वनीकेषु सर्वेषु विद्रवत्सु समन्ततः&#xA;019c प्राग्ज्योतिषस्ततो भीमं कुञ्जरेण समाद्रवत्&#xA;020a येन नागेन मघवानजयद्दैत्यदानवान्&#xA;020c स नागप्रवरो भीमं सहसा समुपाद्रवत्&#xA;021a श्रवणाभ्यामथो पद्भ्यां संहतेन करेण च&#xA;021c व्यावृत्तनयनः क्रुद्धः प्रदहन्निव पाण्डवम्&#xA;022a ततः सर्वस्य सैन्यस्य नादः समभवन्महान्&#xA;022c हा हा विनिहतो भीमः कुञ्जरेणेति मारिष&#xA;023a तेन नादेन वित्रस्ता पाण्डवानामनीकिनी&#xA;023c सहसाभ्यद्रवद्राजन्यत्र तस्थौ वृकोदरः&#xA;024a ततो युधिष्ठिरो राजा हतं मत्वा वृकोदरम्&#xA;024c भगदत्तं सपाञ्चालः सर्वतः समवारयत्&#xA;025a तं रथै रथिनां श्रेष्ठाः परिवार्य समन्ततः&#xA;025c अवाकिरञ्शरैस्तीक्ष्णैः शतशोऽथ सहस्रशः&#xA;026a स विघातं पृषत्कानामङ्कुशेन समाचरन्&#xA;026c गजेन पाण्डुपाञ्चालान्व्यधमत्पर्वतेश्वरः&#xA;027a तदद्भुतमपश्याम भगदत्तस्य संयुगे&#xA;027c तथा वृद्धस्य चरितं कुञ्जरेण विशाम्पते&#xA;028a ततो राजा दशार्णानां प्राग्ज्योतिषमुपाद्रवत्&#xA;028c तिर्यग्यातेन नागेन समदेनाशुगामिना&#xA;029a तयोर्युद्धं समभवन्नागयोर्भीमरूपयोः&#xA;029c सपक्षयोः पर्वतयोर्यथा सद्रुमयोः पुरा&#xA;030a प्राग्ज्योतिषपतेर्नागः सन्निपत्यापवृत्य च&#xA;030c पार्श्वे दशार्णाधिपतेर्भित्त्वा नागमपातयत्&#xA;031a तोमरैः सूर्यरश्म्याभैर्भगदत्तोऽथ सप्तभिः&#xA;031c जघान द्विरदस्थं तं शत्रुं प्रचलितासनम्&#xA;032a उपसृत्य तु राजानं भगदत्तं युधिष्ठिरः&#xA;032c रथानीकेन महता सर्वतः पर्यवारयत्&#xA;033a स कुञ्जरस्थो रथिभिः शुशुभे सर्वतो वृतः&#xA;033c पर्वते वनमध्यस्थो ज्वलन्निव हुताशनः&#xA;034a मण्डलं सर्वतः श्लिष्टं रथिनामुग्रधन्विनाम्&#xA;034c किरतां शरवर्षाणि स नागः पर्यवर्तत&#xA;035a ततः प्राग्ज्योतिषो राजा परिगृह्य द्विपर्षभम्&#xA;035c प्रेषयामास सहसा युयुधानरथं प्रति&#xA;036a शिनेः पौत्रस्य तु रथं परिगृह्य महाद्विपः&#xA;036c अभिचिक्षेप वेगेन युयुधानस्त्वपाक्रमत्&#xA;037a बृहतः सैन्धवानश्वान्समुत्थाप्य तु सारथिः&#xA;037c तस्थौ सात्यकिमासाद्य सम्प्लुतस्तं रथं पुनः&#xA;038a स तु लब्ध्वान्तरं नागस्त्वरितो रथमण्डलात्&#xA;038c निश्चक्राम ततः सर्वान्परिचिक्षेप पार्थिवान्&#xA;039a ते त्वाशुगतिना तेन त्रास्यमाना नरर्षभाः&#xA;039c तमेकं द्विरदं सङ्ख्ये मेनिरे शतशो नृपाः&#xA;040a ते गजस्थेन काल्यन्ते भगदत्तेन पाण्डवाः&#xA;040c ऐरावतस्थेन यथा देवराजेन दानवाः&#xA;041a तेषां प्रद्रवतां भीमः पाञ्चालानामितस्ततः&#xA;041c गजवाजिकृतः शब्दः सुमहान्समजायत&#xA;042a भगदत्तेन समरे काल्यमानेषु पाण्डुषु&#xA;042c प्राग्ज्योतिषमभिक्रुद्धः पुनर्भीमः समभ्ययात्&#xA;043a तस्याभिद्रवतो वाहान्हस्तमुक्तेन वारिणा&#xA;043c सिक्त्वा व्यत्रासयन्नागस्ते पार्थमहरंस्ततः&#xA;044a ततस्तमभ्ययात्तूर्णं रुचिपर्वाकृतीसुतः&#xA;044c समुक्षञ्शरवर्षेण रथस्थोऽन्तकसन्निभः&#xA;045a ततो रुचिरपर्वाणं शरेण नतपर्वणा&#xA;045c सुपर्वा पर्वतपतिर्निन्ये वैवस्वतक्षयम्&#xA;046a तस्मिन्निपतिते वीरे सौभद्रो द्रौपदीसुताः&#xA;046c चेकितानो धृष्टकेतुर्युयुत्सुश्चार्दयन्द्विपम्&#xA;047a त एनं शरधाराभिर्धाराभिरिव तोयदाः&#xA;047c सिषिचुर्भैरवान्नादान्विनदन्तो जिघांसवः&#xA;048a ततः पार्ष्ण्यङ्कुशाङ्गुष्ठैः कृतिना चोदितो द्विपः&#xA;048c प्रसारितकरः प्रायात्स्तब्धकर्णेक्षणो द्रुतम्&#xA;049a सोऽधिष्ठाय पदा वाहान्युयुत्सोः सूतमारुजत्&#xA;049c पुत्रस्तु तव सम्भ्रान्तः सौभद्रस्याप्लुतो रथम्&#xA;050a स कुञ्जरस्थो विसृजन्निषूनरिषु पार्थिवः&#xA;050c बभौ रश्मीनिवादित्यो भुवनेषु समुत्सृजन्&#xA;051a तमार्जुनिर्द्वादशभिर्युयुत्सुर्दशभिः शरैः&#xA;051c त्रिभिस्त्रिभिर्द्रौपदेया धृष्टकेतुश्च विव्यधुः&#xA;052a सोऽरियत्नार्पितैर्बाणैराचितो द्विरदो बभौ&#xA;052c संस्यूत इव सूर्यस्य रश्मिभिर्जलदो महान्&#xA;053a नियन्तुः शिल्पयत्नाभ्यां प्रेषितोऽरिशरार्दितः&#xA;053c परिचिक्षेप तान्नागः स रिपून्सव्यदक्षिणम्&#xA;054a गोपाल इव दण्डेन यथा पशुगणान्वने&#xA;054c आवेष्टयत तां सेनां भगदत्तस्तथा मुहुः&#xA;055a क्षिप्रं श्येनाभिपन्नानां वायसानामिव स्वनः&#xA;055c बभूव पाण्डवेयानां भृशं विद्रवतां स्वनः&#xA;056a स नागराजः प्रवराङ्कुशाहतः पुरा सपक्षोऽद्रिवरो यथा नृप&#xA;056c भयं तथा रिपुषु समादधद्भृशं वणिग्गणानां क्षुभितो यथार्णवः&#xA;057a ततो ध्वनिर्द्विरदरथाश्वपार्थिवैर्भयाद्द्रवद्भिर्जनितोऽतिभैरवः&#xA;057c क्षितिं वियद्द्यां विदिशो दिशस्तथा समावृणोत्पार्थिव संयुगे तदा&#xA;058a स तेन नागप्रवरेण पार्थिवो भृशं जगाहे द्विषतामनीकिनीम्&#xA;058c पुरा सुगुप्तां विबुधैरिवाहवे विरोचनो देववरूथिनीमिव&#xA;059a भृशं ववौ ज्वलनसखो वियद्रजः समावृणोन्मुहुरपि चैव सैनिकान्&#xA;059c तमेकनागं गणशो यथा गजाः समन्ततो द्रुतमिव मेनिरे जनाः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/026/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/026/</guid>
      <description>&lt;p&gt;001  सञ्जय उवाच&#xA;001a यन्मां पार्थस्य सङ्ग्रामे कर्माणि परिपृच्छसि&#xA;001c तच्छृणुष्व महाराज पार्थो यदकरोन्मृधे&#xA;002a रजो दृष्ट्वा समुद्भूतं श्रुत्वा च गजनिस्वनम्&#xA;002c भज्यतां भगदत्तेन कौन्तेयः कृष्णमब्रवीत्&#xA;003a यथा प्राग्ज्योतिषो राजा गजेन मधुसूदन&#xA;003c त्वरमाणोऽभ्यतिक्रान्तो ध्रुवं तस्यैष निस्वनः&#xA;004a इन्द्रादनवरः सङ्ख्ये गजयानविशारदः&#xA;004c प्रथमो वा द्वितीयो वा पृथिव्यामिति मे मतिः&#xA;005a स चापि द्विरदश्रेष्ठः सदाप्रतिगजो युधि&#xA;005c सर्वशब्दातिगः सङ्ख्ये कृतकर्मा जितक्लमः&#xA;006a सहः शस्त्रनिपातानामग्निस्पर्शस्य चानघ&#xA;006c स पाण्डवबलं व्यक्तमद्यैको नाशयिष्यति&#xA;007a न चावाभ्यामृतेऽन्योऽस्ति शक्तस्तं प्रतिबाधितुम्&#xA;007c त्वरमाणस्ततो याहि यतः प्राग्ज्योतिषाधिपः&#xA;008a शक्रसख्याद्द्विपबलैर्वयसा चापि विस्मितम्&#xA;008c अद्यैनं प्रेषयिष्यामि बलहन्तुः प्रियातिथिम्&#xA;009a वचनादथ कृष्णस्तु प्रययौ सव्यसाचिनः&#xA;009c दार्यते भगदत्तेन यत्र पाण्डववाहिनी&#xA;010a तं प्रयान्तं ततः पश्चादाह्वयन्तो महारथाः&#xA;010c संशप्तकाः समारोहन्सहस्राणि चतुर्दश&#xA;011a दशैव तु सहस्राणि त्रिगर्तानां नराधिप&#xA;011c चत्वारि तु सहस्राणि वासुदेवस्य येऽनुगाः&#xA;012a दार्यमाणां चमूं दृष्ट्वा भगदत्तेन मारिष&#xA;012c आहूयमानस्य च तैरभवद्धृदयं द्विधा&#xA;013a किं नु श्रेयस्करं कर्म भवेदिति विचिन्तयन्&#xA;013c इतो वा विनिवर्तेयं गच्छेयं वा युधिष्ठिरम्&#xA;014a तस्य बुद्ध्या विचार्यैतदर्जुनस्य कुरूद्वह&#xA;014c अभवद्भूयसी बुद्धिः संशप्तकवधे स्थिरा&#xA;015a स सन्निवृत्तः सहसा कपिप्रवरकेतनः&#xA;015c एको रथसहस्राणि निहन्तुं वासवी रणे&#xA;016a सा हि दुर्योधनस्यासीन्मतिः कर्णस्य चोभयोः&#xA;016c अर्जुनस्य वधोपाये तेन द्वैधमकल्पयत्&#xA;017a स तु संवर्तयामास द्वैधीभावेन पाण्डवः&#xA;017c रथेन तु रथाग्र्याणामकरोत्तां मृषा तदा&#xA;018a ततः शतसहस्राणि शराणां नतपर्वणाम्&#xA;018c व्यसृजन्नर्जुने राजन्संशप्तकमहारथाः&#xA;019a नैव कुन्तीसुतः पार्थो नैव कृष्णो जनार्दनः&#xA;019c न हया न रथो राजन्दृश्यन्ते स्म शरैश्चिताः&#xA;020a यदा मोहमनुप्राप्तः सस्वेदश्च जनार्दनः&#xA;020c ततस्तान्प्रायशः पार्थो वज्रास्त्रेण निजघ्निवान्&#xA;021a शतशः पाणयश्छिन्नाः सेषुज्यातलकार्मुकाः&#xA;021c केतवो वाजिनः सूता रथिनश्चापतन्क्षितौ&#xA;022a द्रुमाचलाग्राम्बुधरैः समरूपाः सुकल्पिताः&#xA;022c हतारोहाः क्षितौ पेतुर्द्विपाः पार्थशराहताः&#xA;023a विप्रविद्धकुथावल्गाश्छिन्नभाण्डाः परासवः&#xA;023c सारोहास्तुरगाः पेतुर्मथिताः पार्थमार्गणैः&#xA;024a सर्ष्टिचर्मासिनखराः समुद्गरपरश्वधाः&#xA;024c सञ्छिन्ना बाहवः पेतुर्नृणां भल्लैः किरीटिना&#xA;025a बालादित्याम्बुजेन्दूनां तुल्यरूपाणि मारिष&#xA;025c सञ्छिन्नान्यर्जुनशरैः शिरांस्युर्वीं प्रपेदिरे&#xA;026a जज्वालालङ्कृतैः सेना पत्रिभिः प्राणभोजनैः&#xA;026c नानालिङ्गैस्तदामित्रान्क्रुद्धे निघ्नति फल्गुने&#xA;027a क्षोभयन्तं तदा सेनां द्विरदं नलिनीमिव&#xA;027c धनञ्जयं भूतगणाः साधु साध्वित्यपूजयन्&#xA;028a दृष्ट्वा तत्कर्म पार्थस्य वासवस्येव माधवः&#xA;028c विस्मयं परमं गत्वा तलमाहत्य पूजयत्&#xA;029a ततः संशप्तकान्हत्वा भूयिष्ठं ये व्यवस्थिताः&#xA;029c भगदत्ताय याहीति पार्थः कृष्णमचोदयत्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/027/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/027/</guid>
      <description>&lt;p&gt;001  सञ्जय उवाच&#xA;001a यियासतस्ततः कृष्णः पार्थस्याश्वान्मनोजवान्&#xA;001c अप्रैषीद्धेमसञ्छन्नान्द्रोणानीकाय पाण्डुरान्&#xA;002a तं प्रयान्तं कुरुश्रेष्ठं स्वांस्त्रातुं द्रोणतापितान्&#xA;002c सुशर्मा भ्रातृभिः सार्धं युद्धार्थी पृष्ठतोऽन्वयात्&#xA;003a ततः श्वेतहयः कृष्णमब्रवीदजितं जयः&#xA;003c एष मां भ्रातृभिः सार्धं सुशर्माह्वयतेऽच्युत&#xA;004a दीर्यते चोत्तरेणैतत्सैन्यं नः शत्रुसूदन&#xA;004c द्वैधीभूतं मनो मेऽद्य कृतं संशप्तकैरिदम्&#xA;005a किं नु संशप्तकान्हन्मि स्वान्रक्षाम्यहितार्दितान्&#xA;005c इति मे त्वं मतं वेत्थ तत्र किं सुकृतं भवेत्&#xA;006a एवमुक्तस्तु दाशार्हः स्यन्दनं प्रत्यवर्तयत्&#xA;006c येन त्रिगर्ताधिपतिः पाण्डवं समुपाह्वयत्&#xA;007a ततोऽर्जुनः सुशर्माणं विद्ध्वा सप्तभिराशुगैः&#xA;007c ध्वजं धनुश्चास्य तथा क्षुराभ्यां समकृन्तत&#xA;008a त्रिगर्ताधिपतेश्चापि भ्रातरं षड्भिरायसैः&#xA;008c साश्वं ससूतं त्वरितः पार्थः प्रैषीद्यमक्षयम्&#xA;009a ततो भुजगसङ्काशां सुशर्मा शक्तिमायसीम्&#xA;009c चिक्षेपार्जुनमादिश्य वासुदेवाय तोमरम्&#xA;010a शक्तिं त्रिभिः शरैश्छित्त्वा तोमरं त्रिभिरर्जुनः&#xA;010c सुशर्माणं शरव्रातैर्मोहयित्वा न्यवर्तत&#xA;011a तं वासवमिवायान्तं भूरिवर्षशरौघिणम्&#xA;011c राजंस्तावकसैन्यानां नोग्रं कश्चिदवारयत्&#xA;012a ततो धनञ्जयो बाणैस्तत एव महारथान्&#xA;012c आयाद्विनिघ्नन्कौरव्यान्दहन्कक्षमिवानलः&#xA;013a तस्य वेगमसह्यं तु कुन्तीपुत्रस्य धीमतः&#xA;013c नाशक्नुवंस्ते संसोढुं स्पर्शमग्नेरिव प्रजाः&#xA;014a संवेष्टयन्ननीकानि शरवर्षेण पाण्डवः&#xA;014c सुपर्णपातवद्राजन्नायात्प्राग्ज्योतिषं प्रति&#xA;015a यत्तदानामयज्जिष्णुर्भरतानामपायिनाम्&#xA;015c धनुः क्षेमकरं सङ्ख्ये द्विषतामश्रुवर्धनम्&#xA;016a तदेव तव पुत्रस्य राजन्दुर्द्यूतदेविनः&#xA;016c कृते क्षत्रविनाशाय धनुरायच्छदर्जुनः&#xA;017a तथा विक्षोभ्यमाणा सा पार्थेन तव वाहिनी&#xA;017c व्यदीर्यत महाराज नौरिवासाद्य पर्वतम्&#xA;018a ततो दश सहस्राणि न्यवर्तन्त धनुष्मताम्&#xA;018c मतिं कृत्वा रणे क्रुद्धा वीरा जयपराजये&#xA;019a व्यपेतहृदयत्रास आपद्धर्मातिगो रथः&#xA;019c आर्छत्पार्थो गुरुं भारं सर्वभारसहो युधि&#xA;020a यथा नडवनं क्रुद्धः प्रभिन्नः षष्टिहायनः&#xA;020c मृद्नीयात्तद्वदायस्तः पार्थोऽमृद्नाच्चमूं तव&#xA;021a तस्मिन्प्रमथिते सैन्ये भगदत्तो नराधिपः&#xA;021c तेन नागेन सहसा धनञ्जयमुपाद्रवत्&#xA;022a तं रथेन नरव्याघ्रः प्रत्यगृह्णादभीतवत्&#xA;022c स सन्निपातस्तुमुलो बभूव रथनागयोः&#xA;023a कल्पिताभ्यां यथाशास्त्रं रथेन च गजेन च&#xA;023c सङ्ग्रामे चेरतुर्वीरौ भगदत्तधनञ्जयौ&#xA;024a ततो जीमूतसङ्काशान्नागादिन्द्र इवाभिभूः&#xA;024c अभ्यवर्षच्छरौघेण भगदत्तो धनञ्जयम्&#xA;025a स चापि शरवर्षं तच्छरवर्षेण वासविः&#xA;025c अप्राप्तमेव चिच्छेद भगदत्तस्य वीर्यवान्&#xA;026a ततः प्राग्ज्योतिषो राजा शरवर्षं निवार्य तत्&#xA;026c शरैर्जघ्ने महाबाहुं पार्थं कृष्णं च भारत&#xA;027a ततः स शरजालेन महताभ्यवकीर्य तौ&#xA;027c चोदयामास तं नागं वधायाच्युतपार्थयोः&#xA;028a तमापतन्तं द्विरदं दृष्ट्वा क्रुद्धमिवान्तकम्&#xA;028c चक्रेऽपसव्यं त्वरितः स्यन्दनेन जनार्दनः&#xA;029a सम्प्राप्तमपि नेयेष परावृत्तं महाद्विपम्&#xA;029c सारोहं मृत्युसात्कर्तुं स्मरन्धर्मं धनञ्जयः&#xA;030a स तु नागो द्विपरथान्हयांश्चारुज्य मारिष&#xA;030c प्राहिणोन्मृत्युलोकाय ततोऽक्रुध्यद्धनञ्जयः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/028/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/028/</guid>
      <description>&lt;p&gt;001  धृतराष्ट्र उवाच&#xA;001a तथा क्रुद्धः किमकरोद्भगदत्तस्य पाण्डवः&#xA;001c प्राग्ज्योतिषो वा पार्थस्य तन्मे शंस यथातथम्&#xA;002  सञ्जय उवाच&#xA;002a प्राग्ज्योतिषेण संसक्तावुभौ दाशार्हपाण्डवौ&#xA;002c मृत्योरिवान्तिकं प्राप्तौ सर्वभूतानि मेनिरे&#xA;003a तथा हि शरवर्षाणि पातयत्यनिशं प्रभो&#xA;003c भगदत्तो गजस्कन्धात्कृष्णयोः स्यन्दनस्थयोः&#xA;004a अथ कार्ष्णायसैर्बाणैः पूर्णकार्मुकनिःसृतैः&#xA;004c अविध्यद्देवकीपुत्रं हेमपुङ्खैः शिलाशितैः&#xA;005a अग्निस्पर्शसमास्तीक्ष्णा भगदत्तेन चोदिताः&#xA;005c निर्भिद्य देवकीपुत्रं क्षितिं जग्मुः शरास्ततः&#xA;006a तस्य पार्थो धनुश्छित्त्वा शरावापं निहत्य च&#xA;006c लाडयन्निव राजानं भगदत्तमयोधयत्&#xA;007a सोऽर्करश्मिनिभांस्तीक्ष्णांस्तोमरान्वै चतुर्दश&#xA;007c प्रेरयत्सव्यसाची तांस्त्रिधैकैकमथाच्छिनत्&#xA;008a ततो नागस्य तद्वर्म व्यधमत्पाकशासनिः&#xA;008c शरजालेन स बभौ व्यभ्रः पर्वतराडिव&#xA;009a ततः प्राग्ज्योतिषः शक्तिं हेमदण्डामयस्मयीम्&#xA;009c व्यसृजद्वासुदेवाय द्विधा तामर्जुनोऽच्छिनत्&#xA;010a ततश्छत्रं ध्वजं चैव छित्त्वा राज्ञोऽर्जुनः शरैः&#xA;010c विव्याध दशभिस्तूर्णमुत्स्मयन्पर्वताधिपम्&#xA;011a सोऽतिविद्धोऽर्जुनशरैः सुपुङ्खैः कङ्कपत्रिभिः&#xA;011c भगदत्तस्ततः क्रुद्धः पाण्डवस्य महात्मनः&#xA;012a व्यसृजत्तोमरान्मूर्ध्नि श्वेताश्वस्योन्ननाद च&#xA;012c तैरर्जुनस्य समरे किरीटं परिवर्तितम्&#xA;013a परिवृत्तं किरीटं तं यमयन्नेव फल्गुनः&#xA;013c सुदृष्टः क्रियतां लोक इति राजानमब्रवीत्&#xA;014a एवमुक्तस्तु सङ्क्रुद्धः शरवर्षेण पाण्डवम्&#xA;014c अभ्यवर्षत्सगोविन्दं धनुरादाय भास्वरम्&#xA;015a तस्य पार्थो धनुश्छित्त्वा तूणीरान्सन्निकृत्य च&#xA;015c त्वरमाणो द्विसप्तत्या सर्वमर्मस्वताडयत्&#xA;016a विद्धस्तथाप्यव्यथितो वैष्णवास्त्रमुदीरयन्&#xA;016c अभिमन्त्र्याङ्कुशं क्रुद्धो व्यसृजत्पाण्डवोरसि&#xA;017a विसृष्टं भगदत्तेन तदस्त्रं सर्वघातकम्&#xA;017c उरसा प्रतिजग्राह पार्थं सञ्छाद्य केशवः&#xA;018a वैजयन्त्यभवन्माला तदस्त्रं केशवोरसि&#xA;018c ततोऽर्जुनः क्लान्तमनाः केशवं प्रत्यभाषत&#xA;019a अयुध्यमानस्तुरगान्संयन्तास्मि जनार्दन&#xA;019c इत्युक्त्वा पुण्डरीकाक्ष प्रतिज्ञां स्वां न रक्षसि&#xA;020a यद्यहं व्यसनी वा स्यामशक्तो वा निवारणे&#xA;020c ततस्त्वयैवं कार्यं स्यान्न तु कार्यं मयि स्थिते&#xA;021a सबाणः सधनुश्चाहं ससुरासुरमानवान्&#xA;021c शक्तो लोकानिमाञ्जेतुं तच्चापि विदितं तव&#xA;022a ततोऽर्जुनं वासुदेवः प्रत्युवाचार्थवद्वचः&#xA;022c शृणु गुह्यमिदं पार्थ यथा वृत्तं पुरानघ&#xA;023a चतुर्मूर्तिरहं शश्वल्लोकत्राणार्थमुद्यतः&#xA;023c आत्मानं प्रविभज्येह लोकानां हितमादधे&#xA;024a एका मूर्तिस्तपश्चर्यां कुरुते मे भुवि स्थिता&#xA;024c अपरा पश्यति जगत्कुर्वाणं साध्वसाधुनी&#xA;025a अपरा कुरुते कर्म मानुषं लोकमाश्रिता&#xA;025c शेते चतुर्थी त्वपरा निद्रां वर्षसहस्रिकाम्&#xA;026a यासौ वर्षसहस्रान्ते मूर्तिरुत्तिष्ठते मम&#xA;026c वरार्हेभ्यो वराञ्श्रेष्ठांस्तस्मिन्काले ददाति सा&#xA;027a तं तु कालमनुप्राप्तं विदित्वा पृथिवी तदा&#xA;027c प्रायाचत वरं यं मां नरकार्थाय तं शृणु&#xA;028a देवानामसुराणां च अवध्यस्तनयोऽस्तु मे&#xA;028c उपेतो वैष्णवास्त्रेण तन्मे त्वं दातुमर्हसि&#xA;029a एवं वरमहं श्रुत्वा जगत्यास्तनये तदा&#xA;029c अमोघमस्त्रमददं वैष्णवं तदहं पुरा&#xA;030a अवोचं चैतदस्त्रं वै ह्यमोघं भवतु क्षमे&#xA;030c नरकस्याभिरक्षार्थं नैनं कश्चिद्वधिष्यति&#xA;031a अनेनास्त्रेण ते गुप्तः सुतः परबलार्दनः&#xA;031c भविष्यति दुराधर्षः सर्वलोकेषु सर्वदा&#xA;032a तथेत्युक्त्वा गता देवी कृतकामा मनस्विनी&#xA;032c स चाप्यासीद्दुराधर्षो नरकः शत्रुतापनः&#xA;033a तस्मात्प्राग्ज्योतिषं प्राप्तं तदस्त्रं पार्थ मामकम्&#xA;033c नास्यावध्योऽस्ति लोकेषु सेन्द्ररुद्रेषु मारिष&#xA;034a तन्मया त्वत्कृतेनैतदन्यथा व्यपनाशितम्&#xA;034c वियुक्तं परमास्त्रेण जहि पार्थ महासुरम्&#xA;035a वैरिणं युधि दुर्धर्षं भगदत्तं सुरद्विषम्&#xA;035c यथाहं जघ्निवान्पूर्वं हितार्थं नरकं तथा&#xA;036a एवमुक्तस्ततः पार्थः केशवेन महात्मना&#xA;036c भगदत्तं शितैर्बाणैः सहसा समवाकिरत्&#xA;037a ततः पार्थो महाबाहुरसम्भ्रान्तो महामनाः&#xA;037c कुम्भयोरन्तरे नागं नाराचेन समार्पयत्&#xA;038a समासाद्य तु तं नागं बाणो वज्र इवाचलम्&#xA;038c अभ्यगात्सह पुङ्खेन वल्मीकमिव पन्नगः&#xA;039a स तु विष्टभ्य गात्राणि दन्ताभ्यामवनिं ययौ&#xA;039c नदन्नार्तस्वरं प्राणानुत्ससर्ज महाद्विपः&#xA;040a ततश्चन्द्रार्धबिम्बेन शरेण नतपर्वणा&#xA;040c बिभेद हृदयं राज्ञो भगदत्तस्य पाण्डवः&#xA;041a स भिन्नहृदयो राजा भगदत्तः किरीटिना&#xA;041c शरासनं शरांश्चैव गतासुः प्रमुमोच ह&#xA;042a शिरसस्तस्य विभ्रष्टः पपात च वराङ्कुशः&#xA;042c नालताडनविभ्रष्टं पलाशं नलिनादिव&#xA;043a स हेममाली तपनीयभाण्डात्पपात नागाद्गिरिसन्निकाशात्&#xA;043c सुपुष्पितो मारुतवेगरुग्णो महीधराग्रादिव कर्णिकारः&#xA;044a निहत्य तं नरपतिमिन्द्रविक्रमं सखायमिन्द्रस्य तथैन्द्रिराहवे&#xA;044c ततोऽपरांस्तव जयकाङ्क्षिणो नरान्बभञ्ज वायुर्बलवान्द्रुमानिव&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/029/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/029/</guid>
      <description>&lt;p&gt;001  सञ्जय उवाच&#xA;001a प्रियमिन्द्रस्य सततं सखायममितौजसम्&#xA;001c हत्वा प्राग्ज्योतिषं पार्थः प्रदक्षिणमवर्तत&#xA;002a ततो गान्धारराजस्य सुतौ परपुरञ्जयौ&#xA;002c आर्छेतामर्जुनं सङ्ख्ये भ्रातरौ वृषकाचलौ&#xA;003a तौ समेत्यार्जुनं वीरौ पुरः पश्चाच्च धन्विनौ&#xA;003c अविध्येतां महावेगैर्निशितैराशुगैर्भृशम्&#xA;004a वृषकस्य हयान्सूतं धनुश्छत्रं रथं ध्वजम्&#xA;004c तिलशो व्यधमत्पार्थः सौबलस्य शितैः शरैः&#xA;005a ततोऽर्जुनः शरव्रातैर्नानाप्रहरणैरपि&#xA;005c गान्धारान्व्याकुलांश्चक्रे सौबलप्रमुखान्पुनः&#xA;006a ततः पञ्चशतान्वीरान्गान्धारानुद्यतायुधान्&#xA;006c प्राहिणोन्मृत्युलोकाय क्रुद्धो बाणैर्धनञ्जयः&#xA;007a हताश्वात्तु रथात्तूर्णमवतीर्य महाभुजः&#xA;007c आरुरोह रथं भ्रातुरन्यच्च धनुराददे&#xA;008a तावेकरथमारूढौ भ्रातरौ वृषकाचलौ&#xA;008c शरवर्षेण बीभत्सुमविध्येतां पुनः पुनः&#xA;009a स्यालौ तव महात्मानौ राजानौ वृषकाचलौ&#xA;009c भृशं निजघ्नतुः पार्थमिन्द्रं वृत्रबलाविव&#xA;010a लब्धलक्ष्यौ तु गान्धारावहतां पाण्डवं पुनः&#xA;010c निदाघवार्षिकौ मासौ लोकं घर्माम्बुभिर्यथा&#xA;011a तौ रथस्थौ नरव्याघ्रौ राजानौ वृषकाचलौ&#xA;011c संश्लिष्टाङ्गौ स्थितौ राजञ्जघानैकेषुणार्जुनः&#xA;012a तौ रथात्सिंहसङ्काशौ लोहिताक्षौ महाभुजौ&#xA;012c गतासू पेततुर्वीरौ सोदर्यावेकलक्षणौ&#xA;013a तयोर्देहौ रथाद्भूमिं गतौ बन्धुजनप्रियौ&#xA;013c यशो दश दिशः पुण्यं गमयित्वा व्यवस्थितौ&#xA;014a दृष्ट्वा विनिहतौ सङ्ख्ये मातुलावपलायिनौ&#xA;014c भृशं मुमुचुरश्रूणि पुत्रास्तव विशां पते&#xA;015a निहतौ भ्रातरौ दृष्ट्वा मायाशतविशारदः&#xA;015c कृष्णौ सम्मोहयन्मायां विदधे शकुनिस्ततः&#xA;016a लगुडायोगुडाश्मानः शतघ्न्यश्च सशक्तयः&#xA;016c गदापरिघनिस्त्रिंशशूलमुद्गरपट्टिशाः&#xA;017a सकम्पनर्ष्टिनखरा मुसलानि परश्वधाः&#xA;017c क्षुराः क्षुरप्रनालीका वत्सदन्तास्त्रिसन्धिनः&#xA;018a चक्राणि विशिखाः प्रासा विविधान्यायुधानि च&#xA;018c प्रपेतुः सर्वतो दिग्भ्यः प्रदिग्भ्यश्चार्जुनं प्रति&#xA;019a खरोष्ट्रमहिषाः सिंहा व्याघ्राः सृमरचिल्लिकाः&#xA;019c ऋक्षाः सालावृका गृध्राः कपयोऽथ सरीसृपाः&#xA;020a विविधानि च रक्षांसि क्षुधितान्यर्जुनं प्रति&#xA;020c सङ्क्रुद्धान्यभ्यधावन्त विविधानि वयांसि च&#xA;021a ततो दिव्यास्त्रविच्छूरः कुन्तीपुत्रो धनञ्जयः&#xA;021c विसृजन्निषुजालानि सहसा तान्यताडयत्&#xA;022a ते हन्यमानाः शूरेण प्रवरैः सायकैर्दृढैः&#xA;022c विरुवन्तो महारावान्विनेशुः सर्वतो हताः&#xA;023a ततस्तमः प्रादुरभूदर्जुनस्य रथं प्रति&#xA;023c तस्माच्च तमसो वाचः क्रूराः पार्थमभर्त्सयन्&#xA;024a तत्तमोऽस्त्रेण महता ज्योतिषेणार्जुनोऽवधीत्&#xA;024c हते तस्मिञ्जलौघास्तु प्रादुरासन्भयानकाः&#xA;025a अम्भसस्तस्य नाशार्थमादित्यास्त्रमथार्जुनः&#xA;025c प्रायुङ्क्ताम्भस्ततस्तेन प्रायशोऽस्त्रेण शोषितम्&#xA;026a एवं बहुविधा मायाः सौबलस्य कृताः कृताः&#xA;026c जघानास्त्रबलेनाशु प्रहसन्नर्जुनस्तदा&#xA;027a तथा हतासु मायासु त्रस्तोऽर्जुनशराहतः&#xA;027c अपायाज्जवनैरश्वैः शकुनिः प्राकृतो यथा&#xA;028a ततोऽर्जुनोऽस्त्रविच्छ्रैष्ठ्यं दर्शयन्नात्मनोऽरिषु&#xA;028c अभ्यवर्षच्छरौघेण कौरवाणामनीकिनीम्&#xA;029a सा हन्यमाना पार्थेन पुत्रस्य तव वाहिनी&#xA;029c द्वैधीभूता महाराज गङ्गेवासाद्य पर्वतम्&#xA;030a द्रोणमेवान्वपद्यन्त केचित्तत्र महारथाः&#xA;030c केचिद्दुर्योधनं राजन्नर्द्यमानाः किरीटिना&#xA;031a नापश्याम ततस्त्वेतत्सैन्यं वै तमसावृतम्&#xA;031c गाण्डीवस्य च निर्घोषः श्रुतो दक्षिणतो मया&#xA;032a शङ्खदुन्दुभिनिर्घोषं वादित्राणां च निस्वनम्&#xA;032c गाण्डीवस्य च निर्घोषो व्यतिक्रम्यास्पृशद्दिवम्&#xA;033a ततः पुनर्दक्षिणतः सङ्ग्रामश्चित्रयोधिनाम्&#xA;033c सुयुद्धमर्जुनस्यासीदहं तु द्रोणमन्वगाम्&#xA;034a नानाविधान्यनीकानि पुत्राणां तव भारत&#xA;034c अर्जुनो व्यधमत्काले दिवीवाभ्राणि मारुतः&#xA;035a तं वासवमिवायान्तं भूरिवर्षशरौघिणम्&#xA;035c महेष्वासं नरव्याघ्रं नोग्रं कश्चिदवारयत्&#xA;036a ते हन्यमानाः पार्थेन त्वदीया व्यथिता भृशम्&#xA;036c स्वानेव बहवो जघ्नुर्विद्रवन्तस्ततस्ततः&#xA;037a तेऽर्जुनेन शरा मुक्ताः कङ्कपत्रास्तनुच्छिदः&#xA;037c शलभा इव सम्पेतुः संवृण्वाना दिशो दश&#xA;038a तुरगं रथिनं नागं पदातिमपि मारिष&#xA;038c विनिर्भिद्य क्षितिं जग्मुर्वल्मीकमिव पन्नगाः&#xA;039a न च द्वितीयं व्यसृजत्कुञ्जराश्वनरेषु सः&#xA;039c पृथगेकशरारुग्णा निपेतुस्ते गतासवः&#xA;040a हतैर्मनुष्यैस्तुरगैश्च सर्वतः शराभिवृष्टैर्द्विरदैश्च पातितैः&#xA;040c तदा श्वगोमायुबडाभिनादितं विचित्रमायोधशिरो बभूव ह&#xA;041a पिता सुतं त्यजति सुहृद्वरं सुहृत्तथैव पुत्रः पितरं शरातुरः&#xA;041c स्वरक्षणे कृतमतयस्तदा जनास्त्यजन्ति वाहानपि पार्थपीडिताः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/030/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/030/</guid>
      <description>&lt;p&gt;001  धृतराष्ट्र उवाच&#xA;001a तेष्वनीकेषु भग्नेषु पाण्डुपुत्रेण सञ्जय&#xA;001c चलितानां द्रुतानां च कथमासीन्मनो हि वः&#xA;002a अनीकानां प्रभग्नानां व्यवस्थानमपश्यताम्&#xA;002c दुष्करं प्रतिसन्धानं तन्ममाचक्ष्व सञ्जय&#xA;003  सञ्जय उवाच&#xA;003a तथापि तव पुत्रस्य प्रियकामा विशां पते&#xA;003c यशः प्रवीरा लोकेषु रक्षन्तो द्रोणमन्वयुः&#xA;004a समुद्यतेषु शस्त्रेषु सम्प्राप्ते च युधिष्ठिरे&#xA;004c अकुर्वन्नार्यकर्माणि भैरवे सत्यभीतवत्&#xA;005a अन्तरं भीमसेनस्य प्रापतन्नमितौजसः&#xA;005c सात्यकेश्चैव शूरस्य धृष्टद्युम्नस्य चाभिभो&#xA;006a द्रोणं द्रोणमिति क्रूराः पाञ्चालाः समचोदयन्&#xA;006c मा द्रोणमिति पुत्रास्ते कुरून्सर्वानचोदयन्&#xA;007a द्रोणं द्रोणमिति ह्येके मा द्रोणमिति चापरे&#xA;007c कुरूणां पाण्डवानां च द्रोणद्यूतमवर्तत&#xA;008a यं यं स्म भजते द्रोणः पाञ्चालानां रथव्रजम्&#xA;008c तत्र तत्र स्म पाञ्चाल्यो धृष्टद्युम्नोऽथ धीयते&#xA;009a यथाभागविपर्यासे सङ्ग्रामे भैरवे सति&#xA;009c वीराः समासदन्वीरानगच्छन्भीरवः परान्&#xA;010a अकम्पनीयाः शत्रूणां बभूवुस्तत्र पाण्डवाः&#xA;010c अकम्पयंस्त्वनीकानि स्मरन्तः क्लेशमात्मनः&#xA;011a ते त्वमर्षवशं प्राप्ता ह्रीमन्तः सत्त्वचोदिताः&#xA;011c त्यक्त्वा प्राणान्न्यवर्तन्त घ्नन्तो द्रोणं महाहवे&#xA;012a अयसामिव सम्पातः शिलानामिव चाभवत्&#xA;012c दीव्यतां तुमुले युद्धे प्राणैरमिततेजसाम्&#xA;013a न तु स्मरन्ति सङ्ग्राममपि वृद्धास्तथाविधम्&#xA;013c दृष्टपूर्वं महाराज श्रुतपूर्वमथापि वा&#xA;014a प्राकम्पतेव पृथिवी तस्मिन्वीरावसादने&#xA;014c प्रवर्तता बलौघेन महता भारपीडिता&#xA;015a घूर्णतो हि बलौघस्य दिवं स्तब्ध्वेव निस्वनः&#xA;015c अजातशत्रोः क्रुद्धस्य पुत्रस्य तव चाभवत्&#xA;016a समासाद्य तु पाण्डूनामनीकानि सहस्रशः&#xA;016c द्रोणेन चरता सङ्ख्ये प्रभग्नानि शितैः शरैः&#xA;017a तेषु प्रमथ्यमानेषु द्रोणेनाद्भुतकर्मणा&#xA;017c पर्यवारयदासाद्य द्रोणं सेनापतिः स्वयम्&#xA;018a तदद्भुतमभूद्युद्धं द्रोणपाञ्चाल्ययोस्तदा&#xA;018c नैव तस्योपमा काचित्सम्भवेदिति मे मतिः&#xA;019a ततो नीलोऽनलप्रख्यो ददाह कुरुवाहिनीम्&#xA;019c शरस्फुलिङ्गश्चापार्चिर्दहन्कक्षमिवानलः&#xA;020a तं दहन्तमनीकानि द्रोणपुत्रः प्रतापवान्&#xA;020c पूर्वाभिभाषी सुश्लक्ष्णं स्मयमानोऽभ्यभाषत&#xA;021a नील किं बहुभिर्दग्धैस्तव योधैः शरार्चिषा&#xA;021c मयैकेन हि युध्यस्व क्रुद्धः प्रहर चाशुगैः&#xA;022a तं पद्मनिकराकारं पद्मपत्रनिभेक्षणम्&#xA;022c व्याकोशपद्माभमुखं नीलो विव्याध सायकैः&#xA;023a तेनातिविद्धः सहसा द्रौणिर्भल्लैः शितैस्त्रिभिः&#xA;023c धनुर्ध्वजं च छत्रं च द्विषतः स न्यकृन्तत&#xA;024a सोत्प्लुत्य स्यन्दनात्तस्मान्नीलश्चर्मवरासिधृक्&#xA;024c द्रोणायनेः शिरः कायाद्धर्तुमैच्छत्पतत्रिवत्&#xA;025a तस्योद्यतासेः सुनसं शिरः कायात्सकुण्डलम्&#xA;025c भल्लेनापाहरद्द्रौणिः स्मयमान इवानघ&#xA;026a सम्पूर्णचन्द्राभमुखः पद्मपत्रनिभेक्षणः&#xA;026c प्रांशुरुत्पलगर्भाभो निहतो न्यपतत्क्षितौ&#xA;027a ततः प्रविव्यथे सेना पाण्डवी भृशमाकुला&#xA;027c आचार्यपुत्रेण हते नीले ज्वलिततेजसि&#xA;028a अचिन्तयंश्च ते सर्वे पाण्डवानां महारथाः&#xA;028c कथं नो वासविस्त्रायाच्छत्रुभ्य इति मारिष&#xA;029a दक्षिणेन तु सेनायाः कुरुते कदनं बली&#xA;029c संशप्तकावशेषस्य नारायणबलस्य च&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/031/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/031/</guid>
      <description>&lt;p&gt;001  सञ्जय उवाच&#xA;001a प्रतिघातं तु सैन्यस्य नामृष्यत वृकोदरः&#xA;001c सोऽभिनद्बाह्लिकं षष्ट्या कर्णं च दशभिः शरैः&#xA;002a तस्य द्रोणः शितैर्बाणैस्तीक्ष्णधारैरयस्मयैः&#xA;002c जीवितान्तमभिप्रेप्सुर्मर्मण्याशु जघान ह&#xA;003a कर्णो द्वादशभिर्बाणैरश्वत्थामा च सप्तभिः&#xA;003c षड्भिर्दुर्योधनो राजा तत एनमवाकिरत्&#xA;004a भीमसेनोऽपि तान्सर्वान्प्रत्यविध्यन्महाबलः&#xA;004c द्रोणं पञ्चाशतेषूणां कर्णं च दशभिः शरैः&#xA;005a दुर्योधनं द्वादशभिर्द्रौणिं चाष्टाभिराशुगैः&#xA;005c आरावं तुमुलं कुर्वन्नभ्यवर्तत तान्रणे&#xA;006a तस्मिन्सन्त्यजति प्राणान्मृत्युसाधारणीकृते&#xA;006c अजातशत्रुस्तान्योधान्भीमं त्रातेत्यचोदयत्&#xA;007a ते ययुर्भीमसेनस्य समीपममितौजसः&#xA;007c युयुधानप्रभृतयो माद्रीपुत्रौ च पाण्डवौ&#xA;008a ते समेत्य सुसंरब्धाः सहिताः पुरुषर्षभाः&#xA;008c महेष्वासवरैर्गुप्तं द्रोणानीकं बिभित्सवः&#xA;009a समापेतुर्महावीर्या भीमप्रभृतयो रथाः&#xA;009c तान्प्रत्यगृह्णादव्यग्रो द्रोणोऽपि रथिनां वरः&#xA;010a महाबलानतिरथान्वीरान्समरशोभिनः&#xA;010c बाह्यं मृत्युभयं कृत्वा तावकाः पाण्डवान्ययुः&#xA;011a सादिनः सादिनोऽभ्यघ्नंस्तथैव रथिनो रथान्&#xA;011c आसीच्छक्त्यसिसम्पातो युद्धमासीत्परश्वधैः&#xA;012a निकृष्टमसियुद्धं च बभूव कटुकोदयम्&#xA;012c कुञ्जराणां च सङ्घातैर्युद्धमासीत्सुदारुणम्&#xA;013a अपतत्कुञ्जरादन्यो हयादन्यस्त्ववाक्शिराः&#xA;013c नरो बाणेन निर्भिन्नो रथादन्यश्च मारिष&#xA;014a तत्रान्यस्य च सम्मर्दे पतितस्य विवर्मणः&#xA;014c शिरः प्रध्वंसयामास वक्षस्याक्रम्य कुञ्जरः&#xA;015a अपरेऽप्यपराञ्जघ्नुर्वारणाः पतितान्नरान्&#xA;015c विषाणैश्चावनिं गत्वा व्यभिन्दन्रथिनो बहून्&#xA;016a नरान्त्रैः केचिदपरे विषाणालग्नसंस्रवैः&#xA;016c बभ्रमुः शतशो नागा मृद्नन्तः शतशो नरान्&#xA;017a कांस्यायसतनुत्राणान्नराश्वरथकुञ्जरान्&#xA;017c पतितान्पोथयां चक्रुर्द्विपाः स्थूलनडानिव&#xA;018a गृध्रपत्राधिवासांसि शयनानि नराधिपाः&#xA;018c ह्रीमन्तः कालसम्पक्वाः सुदुःखान्यधिशेरते&#xA;019a हन्ति स्मात्र पिता पुत्रं रथेनाभ्यतिवर्तते&#xA;019c पुत्रश्च पितरं मोहान्निर्मर्यादमवर्तत&#xA;020a अक्षो भग्नो ध्वजश्छिन्नश्छत्रमुर्व्यां निपातितम्&#xA;020c युगार्धं छिन्नमादाय प्रदुद्राव तथा हयः&#xA;021a सासिर्बाहुर्निपतितः शिरश्छिन्नं सकुण्डलम्&#xA;021c गजेनाक्षिप्य बलिना रथः सञ्चूर्णितः क्षितौ&#xA;022a रथिना ताडितो नागो नाराचेनापतद्व्यसुः&#xA;022c सारोहश्चापतद्वाजी गजेनाताडितो भृशम्&#xA;023a निर्मर्यादं महद्युद्धमवर्तत सुदारुणम्&#xA;023c हा तात हा पुत्र सखे क्वासि तिष्ठ क्व धावसि&#xA;024a प्रहराहर जह्येनं स्मितक्ष्वेडितगर्जितैः&#xA;024c इत्येवमुच्चरन्त्यः स्म श्रूयन्ते विविधा गिरः&#xA;025a नरस्याश्वस्य नागस्य समसज्जत शोणितम्&#xA;025c उपाशाम्यद्रजो भौमं भीरून्कश्मलमाविशत्&#xA;026a आसीत्केशपरामर्शो मुष्टियुद्धं च दारुणम्&#xA;026c नखैर्दन्तैश्च शूराणमद्वीपे द्वीपमिच्छताम्&#xA;027a तत्राच्छिद्यत वीरस्य सखड्गो बाहुरुद्यतः&#xA;027c सधनुश्चापरस्यापि सशरः साङ्कुशस्तथा&#xA;028a प्राक्रोशदन्यमन्योऽत्र तथान्यो विमुखोऽद्रवत्&#xA;028c अन्यः प्राप्तस्य चान्यस्य शिरः कायादपाहरत्&#xA;029a शब्दमभ्यद्रवच्चान्यः शब्दादन्योऽद्रवद्भृशम्&#xA;029c स्वानन्योऽथ परानन्यो जघान निशितैः शरैः&#xA;030a गिरिशृङ्गोपमश्चात्र नाराचेन निपातितः&#xA;030c मातङ्गो न्यपतद्भूमौ नदीरोध इवोष्णगे&#xA;031a तथैव रथिनं नागः क्षरन्गिरिरिवारुजत्&#xA;031c अध्यतिष्ठत्पदा भूमौ सहाश्वं सहसारथिम्&#xA;032a शूरान्प्रहरतो दृष्ट्वा कृतास्त्रान्रुधिरोक्षितान्&#xA;032c बहूनप्याविशन्मोहो भीरून्हृदयदुर्बलान्&#xA;033a सर्वमाविग्नमभवन्न प्राज्ञायत किञ्चन&#xA;033c सैन्ये च रजसा ध्वस्ते निर्मर्यादमवर्तत&#xA;034a ततः सेनापतिः शीघ्रमयं काल इति ब्रुवन्&#xA;034c नित्याभित्वरितानेव त्वरयामास पाण्डवान्&#xA;035a कुर्वन्तः शासनं तस्य पाण्डवेया यशस्विनः&#xA;035c सरो हंसा इवापेतुर्घ्नन्तो द्रोणरथं प्रति&#xA;036a गृह्णीताद्रवतान्योन्यं विभीता विनिकृन्तत&#xA;036c इत्यासीत्तुमुलः शब्दो दुर्धर्षस्य रथं प्रति&#xA;037a ततो द्रोणः कृपः कर्णो द्रौणी राजा जयद्रथः&#xA;037c विन्दानुविन्दावावन्त्यौ शल्यश्चैनानवारयन्&#xA;038a ते त्वार्यधर्मसंरब्धा दुर्निवार्या दुरासदाः&#xA;038c शरार्ता न जहुर्द्रोणं पाञ्चालाः पाण्डवैः सह&#xA;039a ततो द्रोणोऽभिसङ्क्रुद्धो विसृजञ्शतशः शरान्&#xA;039c चेदिपाञ्चालपाण्डूनामकरोत्कदनं महत्&#xA;040a तस्य ज्यातलनिर्घोषः शुश्रुवे दिक्षु मारिष&#xA;040c वज्रसङ्घातसङ्काशस्त्रासयन्पाण्डवान्बहून्&#xA;041a एतस्मिन्नन्तरे जिष्णुर्हत्वा संशप्तकान्बली&#xA;041c अब्ययात्तत्र यत्र स्म द्रोणः पाण्डून्प्रमर्दति&#xA;042a तं शरौघमहावर्तं शोणितोदं महाह्रदम्&#xA;042c तीर्णः संशप्तकान्हत्वा प्रत्यदृश्यत फल्गुनः&#xA;043a तस्य कीर्तिमतो लक्ष्म सूर्यप्रतिमतेजसः&#xA;043c दीप्यमानमपश्याम तेजसा वानरध्वजम्&#xA;044a संशप्तकसमुद्रं तमुच्छोष्यास्त्रगभस्तिभिः&#xA;044c स पाण्डवयुगान्तार्कः कुरूनप्यभ्यतीतपत्&#xA;045a प्रददाह कुरून्सर्वानर्जुनः शस्त्रतेजसा&#xA;045c युगान्ते सर्वभूतानि धूमकेतुरिवोत्थितः&#xA;046a तेन बाणसहस्रौघैर्गजाश्वरथयोधिनः&#xA;046c ताड्यमानाः क्षितिं जग्मुर्मुक्तशस्त्राः शरार्दिताः&#xA;047a केचिदार्तस्वरं चक्रुर्विनेदुरपरे पुनः&#xA;047c पार्थबाणहताः केचिन्निपेतुर्विगतासवः&#xA;048a तेषामुत्पततां कांश्चित्पतितांश्च पराङ्मुखान्&#xA;048c न जघानार्जुनो योधान्योधव्रतमनुस्मरन्&#xA;049a ते विशीर्णरथाश्वेभाः प्रायशश्च पराङ्मुखाः&#xA;049c कुरवः कर्ण कर्णेति हा हेति च विचुक्रुशुः&#xA;050a तमाधिरथिराक्रन्दं विज्ञाय शरणैषिणाम्&#xA;050c मा भैष्टेति प्रतिश्रुत्य ययावभिमुखोऽर्जुनम्&#xA;051a स भारतरथश्रेष्ठः सर्वभारतहर्षणः&#xA;051c प्रादुश्चक्रे तदाग्नेयमस्त्रमस्त्रविदां वरः&#xA;052a तस्य दीप्तशरौघस्य दीप्तचापधरस्य च&#xA;052c शरौघाञ्शरजालेन विदुधाव धनञ्जयः&#xA;052e अस्त्रमस्त्रेण संवार्य प्राणदद्विसृजञ्शरान्&#xA;053a धृष्टद्युम्नश्च भीमश्च सात्यकिश्च महारथः&#xA;053c विव्यधुः कर्णमासाद्य त्रिभिस्त्रिभिरजिह्मगैः&#xA;054a अर्जुनास्त्रं तु राधेयः संवार्य शरवृष्टिभिः&#xA;054c तेषां त्रयाणां चापानि चिच्छेद विशिखैस्त्रिभिः&#xA;055a ते निकृत्तायुधाः शूरा निर्विषा भुजगा इव&#xA;055c रथशक्तीः समुत्क्षिप्य भृशं सिंहा इवानदन्&#xA;056a ता भुजाग्रैर्महावेगा विसृष्टा भुजगोपमाः&#xA;056c दीप्यमाना महाशक्त्यो जग्मुराधिरथिं प्रति&#xA;057a ता निकृत्य शितैर्बाणैस्त्रिभिस्त्रिभिरजिह्मगैः&#xA;057c ननाद बलवान्कर्णः पार्थाय विसृजञ्शरान्&#xA;058a अर्जुनश्चापि राधेयं विद्ध्वा सप्तभिराशुगैः&#xA;058c कर्णादवरजं बाणैर्जघान निशितैस्त्रिभिः&#xA;059a ततः शत्रुञ्जयं हत्वा पार्थः षड्भिरजिह्मगैः&#xA;059c जहार सद्यो भल्लेन विपाटस्य शिरो रथात्&#xA;060a पश्यतां धार्तराष्ट्राणामेकेनैव किरीटिना&#xA;060c प्रमुखे सूतपुत्रस्य सोदर्या निहतास्त्रयः&#xA;061a ततो भीमः समुत्पत्य स्वरथाद्वैनतेयवत्&#xA;061c वरासिना कर्णपक्षाञ्जघान दश पञ्च च&#xA;062a पुनः स्वरथमास्थाय धनुरादाय चापरम्&#xA;062c विव्याध दशभिः कर्णं सूतमश्वांश्च पञ्चभिः&#xA;063a धृष्टद्युम्नोऽप्यसिवरं चर्म चादाय भास्वरम्&#xA;063c जघान चन्द्रवर्माणं बृहत्क्षत्रं च पौरवम्&#xA;064a ततः स्वरथमास्थाय पाञ्चाल्योऽन्यच्च कार्मुकम्&#xA;064c आदाय कर्णं विव्याध त्रिसप्तत्या नदन्रणे&#xA;065a शैनेयोऽप्यन्यदादाय धनुरिन्द्रायुधद्युति&#xA;065c सूतपुत्रं चतुःषष्ट्या विद्ध्वा सिंह इवानदत्&#xA;066a भल्लभ्यां साधुमुक्ताभ्यां छित्त्वा कर्णस्य कार्मुकम्&#xA;066c पुनः कर्णं त्रिभिर्बाणैर्बाह्वोरुरसि चार्पयत्&#xA;067a ततो दुर्योधनो द्रोणो राजा चैव जयद्रथः&#xA;067c निमज्जमानं राधेयमुज्जह्रुः सात्यकार्णवात्&#xA;068a धृष्टद्युम्नश्च भीमश्च सौभद्रोऽर्जुन एव च&#xA;068c नकुलः सहदेवश्च सात्यकिं जुगुपू रणे&#xA;069a एवमेष महारौद्रः क्षयार्थं सर्वधन्विनाम्&#xA;069c तावकानां परेषां च त्यक्त्वा प्राणानभूद्रणः&#xA;070a पदातिरथनागाश्वैर्गजाश्वरथपत्तयः&#xA;070c रथिनो नागपत्त्यश्वै रथपत्ती रथद्विपैः&#xA;071a अश्वैरश्वा गजैर्नागा रथिनो रथिभिः सह&#xA;071c संसक्ताः समदृश्यन्त पत्तयश्चापि पत्तिभिः&#xA;072a एवं सुकलिलं युद्धमासीत्क्रव्यादहर्षणम्&#xA;072c महद्भिस्तैरभीतानां यमराष्ट्रविवर्धनम्&#xA;073a ततो हता नररथवाजिकुञ्जरैरनेकशो द्विपरथवाजिपत्तयः&#xA;073c गजैर्गजा रथिभिरुदायुधा रथा हयैर्हयाः पत्तिगणैश्च पत्तयः&#xA;074a रथैर्द्विपा द्विरदवरैर्महाहया हयैर्नरा वररथिभिश्च वाजिनः&#xA;074c निरस्तजिह्वादशनेक्षणाः क्षितौ क्षयं गताः प्रमथितवर्मभूषणाः&#xA;075a तथा परैर्बहुकरणैर्वरायुधैर्हता गताः प्रतिभयदर्शनाः क्षितिम्&#xA;075c विपोथिता हयगजपादताडिता भृशाकुला रथखुरनेमिभिर्हताः&#xA;076a प्रमोदने श्वापदपक्षिरक्षसां जनक्षये वर्तति तत्र दारुणे&#xA;076c महाबलास्ते कुपिताः परस्परं निषूदयन्तः प्रविचेरुरोजसा&#xA;077a ततो बले भृशलुलिते परस्परं निरीक्षमाणे रुधिरौघसम्प्लुते&#xA;077c दिवाकरेऽस्तङ्गिरिमास्थिते शनैरुभे प्रयाते शिबिराय भारत&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/032/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/032/</guid>
      <description>&lt;p&gt;001  सञ्जय उवाच&#xA;001a पूर्वमस्मासु भग्नेषु फल्गुनेनामितौजसा&#xA;001c द्रोणे च मोघसङ्कल्पे रक्षिते च युधिष्ठिरे&#xA;002a सर्वे विध्वस्तकवचास्तावका युधि निर्जिताः&#xA;002c रजस्वला भृशोद्विग्ना वीक्षमाणा दिशो दश&#xA;003a अवहारं ततः कृत्वा भारद्वाजस्य सम्मते&#xA;003c लब्धलक्ष्यैः परैर्दीना भृशावहसिता रणे&#xA;004a श्लाघमानेषु भूतेषु फल्गुनस्यामितान्गुणान्&#xA;004c केशवस्य च सौहार्दे कीर्त्यमानेऽर्जुनं प्रति&#xA;004e अभिशस्ता इवाभूवन्ध्यानमूकत्वमास्थिताः&#xA;005a ततः प्रभातसमये द्रोणं दुर्योधनोऽब्रवीत्&#xA;005c प्रणयादभिमानाच्च द्विषद्वृद्ध्या च दुर्मनाः&#xA;005e शृण्वतां सर्वभूतानां संरब्धो वाक्यकोविदः&#xA;006a नूनं वयं वध्यपक्षे भवतो ब्रह्मवित्तम&#xA;006c तथा हि नाग्रहीः प्राप्तं समीपेऽद्य युधिष्ठिरम्&#xA;007a इच्छतस्ते न मुच्येत चक्षुःप्राप्तो रणे रिपुः&#xA;007c जिघृक्षतो रक्ष्यमाणः सामरैरपि पाण्डवैः&#xA;008a वरं दत्त्वा मम प्रीतः पश्चाद्विकृतवानसि&#xA;008c आशाभङ्गं न कुर्वन्ति भक्तस्यार्याः कथञ्चन&#xA;009a ततोऽप्रीतस्तथोक्तः स भारद्वाजोऽब्रवीन्नृपम्&#xA;009c नार्हसे मान्यथा ज्ञातुं घटमानं तव प्रिये&#xA;010a ससुरासुरगन्धर्वाः सयक्षोरगराक्षसाः&#xA;010c नालं लोका रणे जेतुं पाल्यमानं किरीटिना&#xA;011a विश्वसृग्यत्र गोविन्दः पृतनारिस्तथार्जुनः&#xA;011c तत्र कस्य बलं क्रामेदन्यत्र त्र्यम्बकात्प्रभोः&#xA;012a सत्यं तु ते ब्रवीम्यद्य नैतज्जात्वन्यथा भवेत्&#xA;012c अद्यैषां प्रवरं वीरं पातयिष्ये महारथम्&#xA;013a तं च व्यूहं विधास्यामि योऽभेद्यस्त्रिदशैरपि&#xA;013c योगेन केनचिद्राजन्नर्जुनस्त्वपनीयताम्&#xA;014a न ह्यज्ञातमसाध्यं वा तस्य सङ्ख्येऽस्ति किञ्चन&#xA;014c तेन ह्युपात्तं बलवत्सर्वज्ञानमितस्ततः&#xA;015a द्रोणेन व्याहृते त्वेवं संशप्तकगणाः पुनः&#xA;015c आह्वयन्नर्जुनं सङ्ख्ये दक्षिणामभितो दिशम्&#xA;016a तत्रार्जुनस्याथ परैः सार्धं समभवद्रणः&#xA;016c तादृशो यादृशो नान्यः श्रुतो दृष्टोऽपि वा क्वचित्&#xA;017a ततो द्रोणेन विहितो राजन्व्यूहो व्यरोचत&#xA;017c चरन्मध्यन्दिने सूर्यः प्रतपन्निव दुर्दृशः&#xA;018a तं चाभिमन्युर्वचनात्पितुर्ज्येष्ठस्य भारत&#xA;018c बिभेद दुर्भिदं सङ्ख्ये चक्रव्यूहमनेकधा&#xA;019a स कृत्वा दुष्करं कर्म हत्वा वीरान्सहस्रशः&#xA;019c षट्सु वीरेषु संसक्तो दौःशासनिवशं गतः&#xA;020a वयं परमसंहृष्टाः पाण्डवाः शोककर्शिताः&#xA;020c सौभद्रे निहते राजन्नवहारमकुर्वत&#xA;021  धृतराष्ट्र उवाच&#xA;021a पुत्रं पुरुषसिंहस्य सञ्जयाप्राप्तयौवनम्&#xA;021c रणे विनिहतं श्रुत्वा भृशं मे दीर्यते मनः&#xA;022a दारुणः क्षत्रधर्मोऽयं विहितो धर्मकर्तृभिः&#xA;022c यत्र राज्येप्सवः शूरा बाले शस्त्रमपातयन्&#xA;023a बालमत्यन्तसुखिनं विचरन्तमभीतवत्&#xA;023c कृतास्त्रा बहवो जघ्नुर्ब्रूहि गावल्गणे कथम्&#xA;024a बिभित्सता रथानीकं सौभद्रेणामितौजसा&#xA;024c विक्रीडितं यथा सङ्ख्ये तन्ममाचक्ष्व सञ्जय&#xA;025  सञ्जय उवाच&#xA;025a यन्मां पृच्छसि राजेन्द्र सौभद्रस्य निपातनम्&#xA;025c तत्ते कार्त्स्न्येन वक्ष्यामि शृणु राजन्समाहितः&#xA;025e विक्रीडितं कुमारेण यथानीकं बिभित्सता&#xA;026a दावाग्न्यभिपरीतानां भूरिगुल्मतृणद्रुमे&#xA;026c वनौकसामिवारण्ये त्वदीयानामभूद्भयम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/033/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/033/</guid>
      <description>&lt;p&gt;001  सञ्जय उवाच&#xA;001a समरेऽत्युग्रकर्माणः कर्मभिर्व्यञ्जितश्रमाः&#xA;001c सकृष्णाः पाण्डवाः पञ्च देवैरपि दुरासदाः&#xA;002a सत्त्वकर्मान्वयैर्बुद्ध्या प्रकृत्या यशसा श्रिया&#xA;002c नैव भूतो न भविता कृष्णतुल्यगुणः पुमान्&#xA;003a सत्यधर्मपरो दाता विप्रपूजादिभिर्गुणैः&#xA;003c सदैव त्रिदिवं प्राप्तो राजा किल युधिष्ठिरः&#xA;004a युगान्ते चान्तको राजञ्जामदग्न्यश्च वीर्यवान्&#xA;004c रणस्थो भीमसेनश्च कथ्यन्ते सदृशास्त्रयः&#xA;005a प्रतिज्ञाकर्मदक्षस्य रणे गाण्डीवधन्वनः&#xA;005c उपमां नाधिगच्छामि पार्थस्य सदृशीं क्षितौ&#xA;006a गुरुवात्सल्यमत्यन्तं नैभृत्यं विनयो दमः&#xA;006c नकुलेऽप्रातिरूप्यं च शौर्यं च नियतानि षट्&#xA;007a श्रुतगाम्भीर्यमाधुर्यसत्त्ववीर्यपराक्रमैः&#xA;007c सदृशो देवयोर्वीरः सहदेवः किलाश्विनोः&#xA;008a ये च कृष्णे गुणाः स्फीताः पाण्डवेषु च ये गुणाः&#xA;008c अभिमन्यौ किलैकस्था दृश्यन्ते गुणसञ्चयाः&#xA;009a युधिष्ठिरस्य धैर्येण कृष्णस्य चरितेन च&#xA;009c कर्मभिर्भीमसेनस्य सदृशो भीमकर्मणः&#xA;010a धनञ्जयस्य रूपेण विक्रमेण श्रुतेन च&#xA;010c विनयात्सहदेवस्य सदृशो नकुलस्य च&#xA;011  धृतराष्ट्र उवाच&#xA;011a अभिमन्युमहं सूत सौभद्रमपराजितम्&#xA;011c श्रोतुमिच्छामि कार्त्स्न्येन कथमायोधने हतः&#xA;012  सञ्जय उवाच&#xA;012a चक्रव्यूहो महाराज आचार्येणाभिकल्पितः&#xA;012c तत्र शक्रोपमाः सर्वे राजानो विनिवेशिताः&#xA;013a सङ्घातो राजपुत्राणां सर्वेषामभवत्तदा&#xA;013c कृताभिसमयाः सर्वे सुवर्णविकृतध्वजाः&#xA;014a रक्ताम्बरधराः सर्वे सर्वे रक्तविभूषणाः&#xA;014c सर्वे रक्तपताकाश्च सर्वे वै हेममालिनः&#xA;015a तेषां दशसहस्राणि बभूवुर्दृढधन्विनाम्&#xA;015c पौत्रं तव पुरस्कृत्य लक्ष्मणं प्रियदर्शनम्&#xA;016a अन्योन्यसमदुःखास्ते अन्योन्यसमसाहसाः&#xA;016c अन्योन्यं स्पर्धमानाश्च अन्योन्यस्य हिते रताः&#xA;017a कर्णदुःशासनकृपैर्वृतो राजा महारथैः&#xA;017c देवराजोपमः श्रीमाञ्श्वेतच्छत्राभिसंवृतः&#xA;017e चामरव्यजनाक्षेपैरुदयन्निव भास्करः&#xA;018a प्रमुखे तस्य सैन्यस्य द्रोणोऽवस्थितनायके&#xA;018c सिन्धुराजस्तथातिष्ठच्छ्रीमान्मेरुरिवाचलः&#xA;019a सिन्धुराजस्य पार्श्वस्था अश्वत्थामपुरोगमाः&#xA;019c सुतास्तव महाराज त्रिंशत्त्रिदशसन्निभाः&#xA;020a गान्धारराजः कितवः शल्यो भूरिश्रवास्तथा&#xA;020c पार्श्वतः सिन्धुराजस्य व्यराजन्त महारथाः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/034/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/034/</guid>
      <description>&lt;p&gt;001  सञ्जय उवाच&#xA;001a तदनीकमनाधृष्यं भारद्वाजेन रक्षितम्&#xA;001c पार्थाः समभ्यवर्तन्त भीमसेनपुरोगमाः&#xA;002a सात्यकिश्चेकितानश्च धृष्टद्युम्नश्च पार्षतः&#xA;002c कुन्तिभोजश्च विक्रान्तो द्रुपदश्च महारथः&#xA;003a आर्जुनिः क्षत्रधर्मा च बृहत्क्षत्रश्च वीर्यवान्&#xA;003c चेदिपो धृष्टकेतुश्च माद्रीपुत्रौ घटोत्कचः&#xA;004a युधामन्युश्च विक्रान्तः शिखण्डी चापराजितः&#xA;004c उत्तमौजाश्च दुर्धर्षो विराटश्च महारथः&#xA;005a द्रौपदेयाश्च संरब्धाः शैशुपालिश्च वीर्यवान्&#xA;005c केकयाश्च महावीर्याः सृञ्जयाश्च सहस्रशः&#xA;006a एते चान्ये च सगणाः कृतास्त्रा युद्धदुर्मदाः&#xA;006c समभ्यधावन्सहसा भारद्वाजं युयुत्सवः&#xA;007a समवेतांस्तु तान्सर्वान्भारद्वाजोऽपि वीर्यवान्&#xA;007c असम्भ्रान्तः शरौघेण महता समवारयत्&#xA;008a महौघाः सलिलस्येव गिरिमासाद्य दुर्भिदम्&#xA;008c द्रोणं ते नाभ्यवर्तन्त वेलामिव जलाशयाः&#xA;009a पीड्यमानाः शरै राजन्द्रोणचापविनिःसृतैः&#xA;009c न शेकुः प्रमुखे स्थातुं भारद्वाजस्य पाण्डवाः&#xA;010a तदद्भुतमपश्याम द्रोणस्य भुजयोर्बलम्&#xA;010c यदेनं नाभ्यवर्तन्त पाञ्चालाः सृञ्जयैः सह&#xA;011a तमायान्तमभिक्रुद्धं द्रोणं दृष्ट्वा युधिष्ठिरः&#xA;011c बहुधा चिन्तयामास द्रोणस्य प्रतिवारणम्&#xA;012a अशक्यं तु तमन्येन द्रोणं मत्वा युधिष्ठिरः&#xA;012c अविषह्यं गुरुं भारं सौभद्रे समवासृजत्&#xA;013a वासुदेवादनवरं फल्गुनाच्चामितौजसम्&#xA;013c अब्रवीत्परवीरघ्नमभिमन्युमिदं वचः&#xA;014a एत्य नो नार्जुनो गर्हेद्यथा तात तथा कुरु&#xA;014c चक्रव्यूहस्य न वयं विद्म भेदं कथञ्चन&#xA;015a त्वं वार्जुनो वा कृष्णो वा भिन्द्यात्प्रद्युम्न एव वा&#xA;015c चक्रव्यूहं महाबाहो पञ्चमोऽन्यो न विद्यते&#xA;016a अभिमन्यो वरं तात याचतां दातुमर्हसि&#xA;016c पितॄणां मातुलानां च सैन्यानां चैव सर्वशः&#xA;017a धनञ्जयो हि नस्तात गर्हयेदेत्य संयुगात्&#xA;017c क्षिप्रमस्त्रं समादाय द्रोणानीकं विशातय&#xA;018  अभिमन्युरुवाच&#xA;018a द्रोणस्य दृढमव्यग्रमनीकप्रवरं युधि&#xA;018c पितॄणां जयमाकाङ्क्षन्नवगाहे भिनद्मि च&#xA;019a उपदिष्टो हि मे पित्रा योगोऽनीकस्य भेदने&#xA;019c नोत्सहे तु विनिर्गन्तुमहं कस्याञ्चिदापदि&#xA;020  युधिष्ठिर उवाच&#xA;020a भिन्ध्यनीकं युधा श्रेष्ठ द्वारं सञ्जनयस्व नः&#xA;020c वयं त्वानुगमिष्यामो येन त्वं तात यास्यसि&#xA;021a धनञ्जयसमं युद्धे त्वां वयं तात संयुगे&#xA;021c प्रणिधायानुयास्यामो रक्षन्तः सर्वतोमुखाः&#xA;022  भीम उवाच&#xA;022a अहं त्वानुगमिष्यामि धृष्टद्युम्नोऽथ सात्यकिः&#xA;022c पाञ्चालाः केकया मत्स्यास्तथा सर्वे प्रभद्रकाः&#xA;023a सकृद्भिन्नं त्वया व्यूहं तत्र तत्र पुनः पुनः&#xA;023c वयं प्रध्वंसयिष्यामो निघ्नमाना वरान्वरान्&#xA;024  अभिमन्युरुवाच&#xA;024a अहमेतत्प्रवेक्ष्यामि द्रोणानीकं दुरासदम्&#xA;024c पतङ्ग इव सङ्क्रुद्धो ज्वलितं जातवेदसम्&#xA;025a तत्कर्माद्य करिष्यामि हितं यद्वंशयोर्द्वयोः&#xA;025c मातुलस्य च या प्रीतिर्भविष्यति पितुश्च मे&#xA;026a शिशुनैकेन सङ्ग्रामे काल्यमानानि सङ्घशः&#xA;026c अद्य द्रक्ष्यन्ति भूतानि द्विषत्सैन्यानि वै मया&#xA;027  युधिष्ठिर उवाच&#xA;027a एवं ते भाषमाणस्य बलं सौभद्र वर्धताम्&#xA;027c यस्त्वमुत्सहसे भेत्तुं द्रोणानीकं सुदुर्भिदम्&#xA;028a रक्षितं पुरुषव्याघ्रैर्महेष्वासैः प्रहारिभिः&#xA;028c साध्यरुद्रमरुत्कल्पैर्वस्वग्न्यादित्यविक्रमैः&#xA;029  सञ्जय उवाच&#xA;029a तस्य तद्वचनं श्रुत्वा स यन्तारमचोदयत्&#xA;029c सुमित्राश्वान्रणे क्षिप्रं द्रोणानीकाय चोदय&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/035/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/035/</guid>
      <description>&lt;p&gt;001  सञ्जय उवाच&#xA;001a सौभद्रस्तु वचः श्रुत्वा धर्मराजस्य धीमतः&#xA;001c अचोदयत यन्तारं द्रोणानीकाय भारत&#xA;002a तेन सञ्चोद्यमानस्तु याहि याहीति सारथिः&#xA;002c प्रत्युवाच ततो राजन्नभिमन्युमिदं वचः&#xA;003a अतिभारोऽयमायुष्मन्नाहितस्त्वयि पाण्डवैः&#xA;003c सम्प्रधार्य क्षमं बुद्ध्या ततस्त्वं योद्धुमर्हसि&#xA;004a आचार्यो हि कृती द्रोणः परमास्त्रे कृतश्रमः&#xA;004c अत्यन्तसुखसंवृद्धस्त्वं च युद्धविशारदः&#xA;005a ततोऽभिमन्युः प्रहसन्सारथिं वाक्यमब्रवीत्&#xA;005c सारथे को न्वयं द्रोणः समग्रं क्षत्रमेव वा&#xA;006a ऐरावतगतं शक्रं सहामरगणैरहम्&#xA;006c योधयेयं रणमुखे न मे क्षत्रेऽद्य विस्मयः&#xA;006e न ममैतद्द्विषत्सैन्यं कलामर्हति षोडशीम्&#xA;007a अपि विश्वजितं विष्णुं मातुलं प्राप्य सूतज&#xA;007c पितरं चार्जुनं सङ्ख्ये न भीर्मामुपयास्यति&#xA;008a ततोऽभिमन्युस्तां वाचं कदर्थीकृत्य सारथेः&#xA;008c याहीत्येवाब्रवीदेनं द्रोणानीकाय माचिरम्&#xA;009a ततः सञ्चोदयामास हयानस्य त्रिहायनान्&#xA;009c नातिहृष्टमनाः सूतो हेमभाण्डपरिच्छदान्&#xA;010a ते प्रेषिताः सुमित्रेण द्रोणानीकाय वाजिनः&#xA;010c द्रोणमभ्यद्रवन्राजन्महावेगपराक्रमाः&#xA;011a तमुदीक्ष्य तथायान्तं सर्वे द्रोणपुरोगमाः&#xA;011c अभ्यवर्तन्त कौरव्याः पाण्डवाश्च तमन्वयुः&#xA;012a स कर्णिकारप्रवरोच्छ्रितध्वजः सुवर्णवर्मार्जुनिरर्जुनाद्वरः&#xA;012c युयुत्सया द्रोणमुखान्महारथान्समासदत्सिंहशिशुर्यथा गजान्&#xA;013a ते विंशतिपदे यत्ताः सम्प्रहारं प्रचक्रिरे&#xA;013c आसीद्गाङ्ग इवावर्तो मुहूर्तमुदधेरिव&#xA;014a शूराणां युध्यमानानां निघ्नतामितरेतरम्&#xA;014c सङ्ग्रामस्तुमुलो राजन्प्रावर्तत सुदारुणः&#xA;015a प्रवर्तमाने सङ्ग्रामे तस्मिन्नतिभयङ्करे&#xA;015c द्रोणस्य मिषतो व्यूहं भित्त्वा प्राविशदार्जुनिः&#xA;016a तं प्रविष्टं परान्घ्नन्तं शत्रुमध्ये महाबलम्&#xA;016c हस्त्यश्वरथपत्त्यौघाः परिवव्रुरुदायुधाः&#xA;017a नानावादित्रनिनदैः क्ष्वेडितोत्क्रुष्टगर्जितैः&#xA;017c हुङ्कारैः सिंहनादैश्च तिष्ठ तिष्ठेति निस्वनैः&#xA;018a घोरैर्हलहलाशब्दैर्मा गास्तिष्ठैहि मामिति&#xA;018c असावहममुत्रेति प्रवदन्तो मुहुर्मुहुः&#xA;019a बृंहितैः शिञ्जितैर्हासैः खुरनेमिस्वनैरपि&#xA;019c सन्नादयन्तो वसुधामभिदुद्रुवुरार्जुनिम्&#xA;020a तेषामापततां वीरः पूर्वं शीघ्रमथो दृढम्&#xA;020c क्षिप्रास्त्रो न्यवधीद्व्रातान्मर्मज्ञो मर्मभेदिभिः&#xA;021a ते हन्यमानाश्च तथा नानालिङ्गैः शितैः शरैः&#xA;021c अभिपेतुस्तमेवाजौ शलभा इव पावकम्&#xA;022a ततस्तेषां शरीरैश्च शरीरावयवैश्च सः&#xA;022c सन्तस्तार क्षितिं क्षिप्रं कुशैर्वेदिमिवाध्वरे&#xA;023a बद्धगोधाङ्गुलित्राणान्सशरावरकार्मुकान्&#xA;023c सासिचर्माङ्कुशाभीशून्सतोमरपरश्वधान्&#xA;024a सगुडायोमुखप्रासान्सर्ष्टितोमरपट्टिशान्&#xA;024c सभिण्डिपालपरिघान्सशक्तिवरकम्पनान्&#xA;025a सप्रतोदमहाशङ्खान्सकुन्तान्सकचग्रहान्&#xA;025c समुद्गरक्षेपणीयान्सपाशपरिघोपलान्&#xA;026a सकेयूराङ्गदान्बाहून्हृद्यगन्धानुलेपनान्&#xA;026c सञ्चिच्छेदार्जुनिर्वृत्तांस्त्वदीयानां सहस्रशः&#xA;027a तैः स्फुरद्भिर्महाराज शुशुभे लोहितोक्षितैः&#xA;027c पञ्चास्यैः पन्नगैश्छिन्नैर्गरुडेनेव मारिष&#xA;028a सुनासाननकेशान्तैरव्रणैश्चारुकुण्डलैः&#xA;028c सन्दष्टौष्ठपुटैः क्रोधात्क्षरद्भिः शोणितं बहु&#xA;029a चारुस्रङ्मुकुटोष्णीषैर्मणिरत्नविराजितैः&#xA;029c विनालनलिनाकारैर्दिवाकरशशिप्रभैः&#xA;030a हितप्रियंवदैः काले बहुभिः पुण्यगन्धिभिः&#xA;030c द्विषच्छिरोभिः पृथिवीमवतस्तार फाल्गुणिः&#xA;031a गन्धर्वनगराकारान्विधिवत्कल्पितान्रथान्&#xA;031c वीषामुखान्वित्रिवेणून्व्यस्तदण्डकबन्धुरान्&#xA;032a विजङ्घकूबराक्षांश्च विनेमीननरानपि&#xA;032c विचक्रोपस्करोपस्थान्भग्नोपकरणानपि&#xA;033a प्रशातितोपकरणान्हतयोधान्सहस्रशः&#xA;033c शरैर्विशकलीकुर्वन्दिक्षु सर्वास्वदृश्यत&#xA;034a पुनर्द्विपान्द्विपारोहान्वैजयन्त्यङ्कुशध्वजान्&#xA;034c तूणान्वर्माण्यथो कक्ष्या ग्रैवेयानथ कम्बलान्&#xA;035a घण्टाः शुण्डान्विषाणाग्रान्क्षुरपालान्पदानुगान्&#xA;035c शरैर्निशितधाराग्रैः शात्रवाणामशातयत्&#xA;036a वनायुजान्पार्वतीयान्काम्बोजारट्टबाह्लिकान्&#xA;036c स्थिरवालधिकर्णाक्षाञ्जवनान्साधुवाहिनः&#xA;037a स्वारूढाञ्शिक्षितैर्योधैः शक्त्यृष्टिप्रासयोधिभिः&#xA;037c विध्वस्तचामरकुथान्विप्रकीर्णप्रकीर्णकान्&#xA;038a निरस्तजिह्वानयनान्निष्कीर्णान्त्रयकृद्घनान्&#xA;038c हतारोहान्भिन्नभाण्डान्क्रव्यादगणमोदनान्&#xA;039a निकृत्तवर्मकवचाञ्शकृन्मूत्रासृगाप्लुतान्&#xA;039c निपातयन्नश्ववरांस्तावकान्सोऽभ्यरोचत&#xA;040a एको विष्णुरिवाचिन्त्यः कृत्वा प्राक्कर्म दुष्करम्&#xA;040c तथा विमथितं तेन त्र्यङ्गं तव बलं महत्&#xA;040e व्यहनत्स पदात्योघांस्त्वदीयानेव भारत&#xA;041a एवमेकेन तां सेनां सौभद्रेण शितैः शरैः&#xA;041c भृशं विप्रहतां दृष्ट्वा स्कन्देनेवासुरीं चमूम्&#xA;042a त्वदीयास्तव पुत्राश्च वीक्षमाणा दिशो दश&#xA;042c संशुष्कास्याश्चलन्नेत्राः प्रस्विन्ना लोमहर्षणाः&#xA;043a पलायनकृतोत्साहा निरुत्साहा द्विषज्जये&#xA;043c गोत्रनामभिरन्योन्यं क्रन्दन्तो जीवितैषिणः&#xA;044a हतान्पुत्रांस्तथा पितॄन्सुहृत्सम्बन्धिबान्धवान्&#xA;044c प्रातिष्ठन्त समुत्सृज्य त्वरयन्तो हयद्विपान्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/036/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/036/</guid>
      <description>&lt;p&gt;001  सञ्जय उवाच&#xA;001a तां प्रभग्नां चमूं दृष्ट्वा सौभद्रेणामितौजसा&#xA;001c दुर्योधनो भृशं क्रुद्धः स्वयं सौभद्रमभ्ययात्&#xA;002a ततो राजानमावृत्तं सौभद्रं प्रति संयुगे&#xA;002c दृष्ट्वा द्रोणोऽब्रवीद्योधान्पर्याप्नुत नराधिपम्&#xA;003a पुराभिमन्युर्लक्ष्यं नः पश्यतां हन्ति वीर्यवान्&#xA;003c तमाद्रवत मा भैष्ट क्षिप्रं रक्षत कौरवम्&#xA;004a ततः कृतज्ञा बलिनः सुहृदो जितकाशिनः&#xA;004c त्रास्यमाना भयाद्वीरं परिवव्रुस्तवात्मजम्&#xA;005a द्रोणो द्रौणिः कृपः कर्णः कृतवर्मा च सौबलः&#xA;005c बृहद्बलो मद्रराजो भूरिर्भूरिश्रवाः शलः&#xA;006a पौरवो वृषसेनश्च विसृजन्तः शिताञ्शरान्&#xA;006c सौभद्रं शरवर्षेण महता समवाकिरन्&#xA;007a सम्मोहयित्वा तमथ दुर्योधनममोचयन्&#xA;007c आस्याद्ग्रासमिवाक्षिप्तं ममृषे नार्जुनात्मजः&#xA;008a ताञ्शरौघेण महता साश्वसूतान्महारथान्&#xA;008c विमुखीकृत्य सौभद्रः सिंहनादमथानदत्&#xA;009a तस्य नादं ततः श्रुत्वा सिंहस्येवामिषैषिणः&#xA;009c नामृष्यन्त सुसंरब्धाः पुनर्द्रोणमुखा रथाः&#xA;010a त एनं कोष्ठकीकृत्य रथवंशेन मारिष&#xA;010c व्यसृजन्निषुजालानि नानालिङ्गानि सङ्घशः&#xA;011a तान्यन्तरिक्षे चिच्छेद पौत्रस्तव शितैः शरैः&#xA;011c तांश्चैव प्रतिविव्याध तदद्भुतमिवाभवत्&#xA;012a ततस्ते कोपितास्तेन शरैराशीविषोपमैः&#xA;012c परिवव्रुर्जिघांसन्तः सौभद्रमपलायिनम्&#xA;013a समुद्रमिव पर्यस्तं त्वदीयं तद्बलार्णवम्&#xA;013c अभिमन्युर्दधारैको वेलेव मकरालयम्&#xA;014a शूराणां युध्यमानानां निघ्नतामितरेतरम्&#xA;014c अभिमन्योः परेषां च नासीत्कश्चित्पराङ्मुखः&#xA;015a तस्मिंस्तु घोरे सङ्ग्रामे वर्तमाने भयङ्करे&#xA;015c दुःसहो नवभिर्बाणैरभिमन्युमविध्यत&#xA;016a दुःशासनो द्वादशभिः कृपः शारद्वतस्त्रिभिः&#xA;016c द्रोणस्तु सप्तदशभिः शरैराशीविषोपमैः&#xA;017a विविंशतिस्तु विंशत्या कृतवर्मा च सप्तभिः&#xA;017c बृहद्बलस्तथाष्टाभिरश्वत्थामा च सप्तभिः&#xA;018a भूरिश्रवास्त्रिभिर्बाणैर्मद्रेशः षड्भिराशुगैः&#xA;018c द्वाभ्यां शराभ्यां शकुनिस्त्रिभिर्दुर्योधनो नृपः&#xA;019a स तु तान्प्रतिविव्याध त्रिभिस्त्रिभिरजिह्मगैः&#xA;019c नृत्यन्निव महाराज चापहस्तः प्रतापवान्&#xA;020a ततोऽभिमन्युः सङ्क्रुद्धस्ताप्यमानस्तवात्मजैः&#xA;020c विदर्शयन्वै सुमहच्छिक्षौरसकृतं बलम्&#xA;021a गरुडानिलरंहोभिर्यन्तुर्वाक्यकरैर्हयैः&#xA;021c दान्तैरश्मकदायादं त्वरमाणोऽभ्यहारयत्&#xA;021e विव्याध चैनं दशभिर्बाणैस्तिष्ठेति चाब्रवीत्&#xA;022a तस्याभिमन्युर्दशभिर्बाणैः सूतं हयान्ध्वजम्&#xA;022c बाहू धनुः शिरश्चोर्व्यां स्मयमानोऽभ्यपातयत्&#xA;023a ततस्तस्मिन्हते वीरे सौभद्रेणाश्मकेश्वरे&#xA;023c सञ्चचाल बलं सर्वं पलायनपरायणम्&#xA;024a ततः कर्णः कृपो द्रोणो द्रौणिर्गान्धारराट्शलः&#xA;024c शल्यो भूरिश्रवाः क्राथः सोमदत्तो विविंशतिः&#xA;025a वृषसेनः सुषेणश्च कुण्डभेदी प्रतर्दनः&#xA;025c वृन्दारको ललित्थश्च प्रबाहुर्दीर्घलोचनः&#xA;025e दुर्योधनश्च सङ्क्रुद्धः शरवर्षैरवाकिरन्&#xA;026a सोऽतिक्रुद्धो महेष्वासैरभिमन्युरजिह्मगैः&#xA;026c शरमादत्त कर्णाय परकायावभेदनम्&#xA;027a तस्य भित्त्वा तनुत्राणं देहं निर्भिद्य चाशुगः&#xA;027c प्राविशद्धरणीं राजन्वल्मीकमिव पन्नगः&#xA;028a स तेनातिप्रहारेण व्यथितो विह्वलन्निव&#xA;028c सञ्चचाल रणे कर्णः क्षितिकम्पे यथाचलः&#xA;029a अथान्यैर्निशितैर्बाणैः सुषेणं दीर्घलोचनम्&#xA;029c कुण्डभेदिं च सङ्क्रुद्धस्त्रिभिस्त्रीनवधीद्बली&#xA;030a कर्णस्तं पञ्चविंशत्या नाराचानां समर्पयत्&#xA;030c अश्वत्थामा च विंशत्या कृतवर्मा च सप्तभिः&#xA;031a स शरार्दितसर्वाङ्गः क्रुद्धः शक्रात्मजात्मजः&#xA;031c विचरन्दृश्यते सैन्ये पाशहस्त इवान्तकः&#xA;032a शल्यं च बाणवर्षेण समीपस्थमवाकिरत्&#xA;032c उदक्रोशन्महाबाहुस्तव सैन्यानि भीषयन्&#xA;033a ततः स विद्धोऽस्त्रविदा मर्मभिद्भिरजिह्मगैः&#xA;033c शल्यो राजन्रथोपस्थे निषसाद मुमोह च&#xA;034a तं हि विद्धं तथा दृष्ट्वा सौभद्रेण यशस्विना&#xA;034c सम्प्राद्रवच्चमूः सर्वा भारद्वाजस्य पश्यतः&#xA;035a प्रेक्षन्तस्तं महाबाहुं रुक्मपुङ्खैः समावृतम्&#xA;035c त्वदीयाश्च पलायन्ते मृगाः सिंहार्दिता इव&#xA;036a स तु रणयशसाभिपूज्यमानः पितृसुरचारणसिद्धयक्षसङ्घैः&#xA;036c अवनितलगतैश्च भूतसङ्घैरतिविबभौ हुतभुग्यथाज्यसिक्तः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/037/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/037/</guid>
      <description>&lt;p&gt;001  धृतराष्ट्र उवाच&#xA;001a तथा प्रमथमानं तं महेष्वासमजिह्मगैः&#xA;001c आर्जुनिं मामकाः सर्वे के त्वेनं समवाकिरन्&#xA;002  सञ्जय उवाच&#xA;002a शृणु राजन्कुमारस्य रणे विक्रीडितं महत्&#xA;002c बिभित्सतो रथानीकं भारद्वाजेन रक्षितम्&#xA;003a मद्रेशं सादितं दृष्ट्वा सौभाद्रेणाशुगै रणे&#xA;003c शल्यादवरजः क्रुद्धः किरन्बाणान्समभ्ययात्&#xA;004a स विद्ध्वा दशभिर्बाणैः साश्वयन्तारमार्जुनिम्&#xA;004c उदक्रोशन्महाशब्दं तिष्ठ तिष्ठेति चाब्रवीत्&#xA;005a तस्यार्जुनिः शिरोग्रीवं पाणिपादं धनुर्हयान्&#xA;005c छत्रं ध्वजं नियन्तारं त्रिवेणुं शम्युपस्करम्&#xA;006a चक्रे युगेषां तूणीराननुकर्षं च सायकैः&#xA;006c पताकां चक्रगोप्तारौ सर्वोपकरणानि च&#xA;006e व्यधमल्लाघवात्तच्च ददृशे नास्य कश्चन&#xA;007a स पपात क्षितौ क्षीणः प्रविद्धाभरणाम्बरः&#xA;007c वायुनेव महाचैत्यः सम्भग्नोऽमिततेजसा&#xA;007e अनुगाश्चास्य वित्रस्ताः प्राद्रवन्सर्वतोदिशम्&#xA;008a आर्जुनेः कर्म तद्दृष्ट्वा प्रणेदुश्च समन्ततः&#xA;008c नादेन सर्वभूतानि साधु साध्विति भारत&#xA;009a शल्यभ्रातर्यथारुग्णे बहुशस्तस्य सैनिकाः&#xA;009c कुलाधिवासनामानि श्रावयन्तोऽर्जुनात्मजम्&#xA;010a अभ्यवर्तन्त सङ्क्रुद्धा विविधायुधपाणयः&#xA;010c रथैरश्वैर्गजैश्चान्ये पादातैश्च बलोत्कटाः&#xA;011a बाणशब्देन महता खुरनेमिस्वनेन च&#xA;011c हुङ्कारैः क्ष्वेडितोत्क्रुष्टैः सिंहनादैः सगर्जितैः&#xA;012a ज्यातलत्रस्वनैरन्ये गर्जन्तोऽर्जुननन्दनम्&#xA;012c ब्रुवन्तश्च न नो जीवन्मोक्ष्यसे जीवतामिति&#xA;013a तांस्तथा ब्रुवतो दृष्ट्वा सौभद्रः प्रहसन्निव&#xA;013c यो यः स्म प्राहरत्पूर्वं तं तं विव्याध पत्रिभिः&#xA;014a सन्दर्शयिष्यन्नस्त्राणि चित्राणि च लघूनि च&#xA;014c आर्जुनिः समरे शूरो मृदुपूर्वमयुध्यत&#xA;015a वासुदेवादुपात्तं यद्यदस्त्रं च धनञ्जयात्&#xA;015c अदर्शयत तत्कार्ष्णिः कृष्णाभ्यामविशेषयन्&#xA;016a दूरमस्यन्गुरुं भारं साधयंश्च पुनः पुनः&#xA;016c सन्दधद्विसृजंश्चेषून्निर्विशेषमदृश्यत&#xA;017a चापमण्डलमेवास्य विस्फुरद्दिक्ष्वदृश्यत&#xA;017c तमो घ्नतः सुदीप्तस्य सवितुर्मण्डलं यथा&#xA;018a ज्याशब्दः शुश्रुवे तस्य तलशब्दश्च दारुणः&#xA;018c महाशनिमुचः काले पयोदस्येव निस्वनः&#xA;019a ह्रीमानमर्षी सौभद्रो मानकृत्प्रियदर्शनः&#xA;019c सम्मिमानयिषुर्वीरानिष्वासांश्चाप्ययुध्यत&#xA;020a मृदुर्भूत्वा महाराज दारुणः समपद्यत&#xA;020c वर्षाभ्यतीतो भगवाञ्शरदीव दिवाकरः&#xA;021a शरान्विचित्रान्महतो रुक्मपुङ्खाञ्शिलाशितान्&#xA;021c मुमोच शतशः क्रुद्धो गभस्तीनिव भास्करः&#xA;022a क्षुरप्रैर्वत्सदन्तैश्च विपाठैश्च महायशाः&#xA;022c नाराचैरर्धनाराचैर्भल्लैरज्ञलिकैरपि&#xA;023a अवाकिरद्रथानीकं भारद्वाजस्य पश्यतः&#xA;023c ततस्तत्सैन्यमभवद्विमुखं शरपीडितम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/038/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/038/</guid>
      <description>&lt;p&gt;001  धृतराष्ट्र उवाच&#xA;001a द्वैधीभवति मे चित्तं ह्रिया तुष्ट्या च सञ्जय&#xA;001c मम पुत्रस्य यत्सैन्यं सौभद्रः समवारयत्&#xA;002a विस्तरेणैव मे शंस सर्वं गावल्गणे पुनः&#xA;002c विक्रीडितं कुमारस्य स्कन्दस्येवासुरैः सह&#xA;003  सञ्जय उवाच&#xA;003a हन्त ते सम्प्रवक्ष्यामि विमर्दमतिदारुणम्&#xA;003c एकस्य च बहूनां च यथासीत्तुमुलो रणः&#xA;004a अभिमन्युः कृतोत्साहः कृतोत्साहानरिन्दमान्&#xA;004c रथस्थो रथिनः सर्वांस्तावकानप्यहर्षयत्&#xA;005a द्रोणं कर्णं कृपं शल्यं द्रौणिं भोजं बृहद्बलम्&#xA;005c दुर्योधनं सौमदत्तिं शकुनिं च महाबलम्&#xA;006a नानानृपान्नृपसुतान्सैन्यानि विविधानि च&#xA;006c अलातचक्रवत्सर्वांश्चरन्बाणैः समभ्ययात्&#xA;007a निघ्नन्नमित्रान्सौभद्रः परमास्त्रः प्रतापवान्&#xA;007c अदर्शयत तेजस्वी दिक्षु सर्वासु भारत&#xA;008a तद्दृष्ट्वा चरितं तस्य सौभद्रस्यामितौजसः&#xA;008c समकम्पन्त सैन्यानि त्वदीयानि पुनः पुनः&#xA;009a अथाब्रवीन्महाप्राज्ञो भारद्वाजः प्रतापवान्&#xA;009c हर्षेणोत्फुल्लनयनः कृपमाभाष्य सत्वरम्&#xA;010a घट्टयन्निव मर्माणि तव पुत्रस्य मारिष&#xA;010c अभिमन्युं रणे दृष्ट्वा तदा रणविशारदम्&#xA;011a एष गच्छति सौभद्रः पार्थानामग्रतो युवा&#xA;011c नन्दयन्सुहृदः सर्वान्राजानं च युधिष्ठिरम्&#xA;012a नकुलं सहदेवं च भीमसेनं च पाण्डवम्&#xA;012c बन्धून्सम्बन्धिनश्चान्यान्मध्यस्थान्सुहृदस्तथा&#xA;013a नास्य युद्धे समं मन्ये कञ्चिदन्यं धनुर्धरम्&#xA;013c इच्छन्हन्यादिमां सेनां किमर्थमपि नेच्छति&#xA;014a द्रोणस्य प्रीतिसंयुक्तं श्रुत्वा वाक्यं तवात्मजः&#xA;014c आर्जुनिं प्रति सङ्क्रुद्धो द्रोणं दृष्ट्वा स्मयन्निव&#xA;015a अथ दुर्योधनः कर्णमब्रवीद्बाह्लिकं कृपम्&#xA;015c दुःशासनं मद्रराजं तांस्तांश्चान्यान्महारथान्&#xA;016a सर्वमूर्धावसिक्तानामाचार्यो ब्रह्मवित्तमः&#xA;016c अर्जुनस्य सुतं मूढं नाभिहन्तुमिहेच्छति&#xA;017a न ह्यस्य समरे मुच्येदन्तकोऽप्याततायिनः&#xA;017c किमङ्ग पुनरेवान्यो मर्त्यः सत्यं ब्रवीमि वः&#xA;018a अर्जुनस्य सुतं त्वेष शिष्यत्वादभिरक्षति&#xA;018c पुत्राः शिष्याश्च दयितास्तदपत्यं च धर्मिणाम्&#xA;019a संरक्ष्यमाणो द्रोणेन मन्यते वीर्यमात्मनः&#xA;019c आत्मसम्भावितो मूढस्तं प्रमथ्नीत माचिरम्&#xA;020a एवमुक्तास्तु ते राज्ञा सात्वतीपुत्रमभ्ययुः&#xA;020c संरब्धास्तं जिघांसन्तो भारद्वाजस्य पश्यतः&#xA;021a दुःशासनस्तु तच्छ्रुत्वा दुर्योधनवचस्तदा&#xA;021c अब्रवीत्कुरुशार्दूलो दुर्योधनमिदं वचः&#xA;022a अहमेनं हनिष्यामि महाराज ब्रवीमि ते&#xA;022c मिषतां पाण्डुपुत्राणां पाञ्चालानां च पश्यताम्&#xA;022e ग्रसिष्याम्यद्य सौभद्रं यथा राहुर्दिवाकरम्&#xA;023a उत्क्रुश्य चाब्रवीद्वाक्यं कुरुराजमिदं पुनः&#xA;023c श्रुत्वा कृष्णौ मया ग्रस्तं सौभद्रमतिमानिनौ&#xA;023e गमिष्यतः प्रेतलोकं जीवलोकान्न संशयः&#xA;024a तौ च श्रुत्वा मृतौ व्यक्तं पाण्डोः क्षेत्रोद्भवाः सुताः&#xA;024c एकाह्ना ससुहृद्वर्गाः क्लैब्याद्धास्यन्ति जीवितम्&#xA;025a तस्मादस्मिन्हते शत्रौ हताः सर्वेऽहितास्तव&#xA;025c शिवेन ध्याहि मा राजन्नेष हन्मि रिपुं तव&#xA;026a एवमुक्त्वा नदन्राजन्पुत्रो दुःशासनस्तव&#xA;026c सौभद्रमभ्ययात्क्रुद्धः शरवर्षैरवाकिरन्&#xA;027a तमभिक्रुद्धमायान्तं तव पुत्रमरिन्दमः&#xA;027c अभिमन्युः शरैस्तीक्ष्णैः षड्विंशत्या समर्पयत्&#xA;028a दुःशासनस्तु सङ्क्रुद्धः प्रभिन्न इव कुञ्जरः&#xA;028c अयोधयत सौभद्रमभिमन्युश्च तं रणे&#xA;029a तौ मण्डलानि चित्राणि रथाभ्यां सव्यदक्षिणम्&#xA;029c चरमाणावयुध्येतां रथशिक्षाविशारदौ&#xA;030a अथ पणवमृदङ्गदुन्दुभीनां कृकरमहानकभेरिझर्झराणाम्&#xA;030c निनदमतिभृशं नराः प्रचक्रुर्लवणजलोद्भवसिंहनादमिश्रम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/039/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/039/</guid>
      <description>&lt;p&gt;001  सञ्जय उवाच&#xA;001a शरविक्षतगात्रस्तु प्रत्यमित्रमवस्थितम्&#xA;001c अभिमन्युः स्मयन्धीमान्दुःशासनमथाब्रवीत्&#xA;002a दिष्ट्या पश्यामि सङ्ग्रामे मानिनं शत्रुमागतम्&#xA;002c निष्ठुरं त्यक्तधर्माणमाक्रोशनपरायणम्&#xA;003a यत्सभायां त्वया राज्ञो धृतराष्ट्रस्य शृण्वतः&#xA;003c कोपितः परुषैर्वाक्यैर्धर्मराजो युधिष्ठिरः&#xA;003e जयोन्मत्तेन भीमश्च बह्वबद्धं प्रभाषता&#xA;004a परवित्तापहारस्य क्रोधस्याप्रशमस्य च&#xA;004c लोभस्य ज्ञाननाशस्य द्रोहस्यात्याहितस्य च&#xA;005a पितॄणां मम राज्यस्य हरणस्योग्रधन्विनाम्&#xA;005c तत्त्वामिदमनुप्राप्तं तत्कोपाद्वै महात्मनाम्&#xA;006a सद्यश्चोग्रमधर्मस्य फलं प्राप्नुहि दुर्मते&#xA;006c शासितास्म्यद्य ते बाणैः सर्वसैन्यस्य पश्यतः&#xA;007a अद्याहमनृणस्तस्य कोपस्य भविता रणे&#xA;007c अमर्षितायाः कृष्णायाः काङ्क्षितस्य च मे पितुः&#xA;008a अद्य कौरव्य भीमस्य भवितास्म्यनृणो युधि&#xA;008c न हि मे मोक्ष्यसे जीवन्यदि नोत्सृजसे रणम्&#xA;009a एवमुक्त्वा महाबाहुर्बाणं दुःशासनान्तकम्&#xA;009c सन्दधे परवीरघ्नः कालाग्न्यनिलवर्चसम्&#xA;010a तस्योरस्तूर्णमासाद्य जत्रुदेशे विभिद्य तम्&#xA;010c अथैनं पञ्चविंशत्या पुनश्चैव समर्पयत्&#xA;011a स गाढविद्धो व्यथितो रथोपस्थ उपाविशत्&#xA;011c दुःशासनो महाराज कश्मलं चाविशन्महत्&#xA;012a सारथिस्त्वरमाणस्तु दुःशासनमचेतसम्&#xA;012c रणमध्यादपोवाह सौभद्रशरपीडितम्&#xA;013a पाण्डवा द्रौपदेयाश्च विराटश्च समीक्ष्य तम्&#xA;013c पाञ्चालाः केकयाश्चैव सिंहनादमथानदन्&#xA;014a वादित्राणि च सर्वाणि नानालिङ्गानि सर्वशः&#xA;014c प्रावादयन्त संहृष्टाः पाण्डूनां तत्र सैनिकाः&#xA;015a पश्यन्तः स्मयमानाश्च सौभद्रस्य विचेष्टितम्&#xA;015c अत्यन्तवैरिणं दृप्तं दृष्ट्वा शत्रुं पराजितम्&#xA;016a धर्ममारुतशक्राणामाश्विनोः प्रतिमास्तथा&#xA;016c धारयन्तो ध्वजाग्रेषु द्रौपदेया महारथाः&#xA;017a सात्यकिश्चेकितानश्च धृष्टद्युम्नशिखण्डिनौ&#xA;017c केकया धृष्टकेतुश्च मत्स्यपाञ्चालसृञ्जयाः&#xA;018a पाण्डवाश्च मुदा युक्ता युधिष्ठिरपुरोगमाः&#xA;018c अभ्यवर्तन्त सहिता द्रोणानीकं बिभित्सवः&#xA;019a ततोऽभवन्महद्युद्धं त्वदीयानां परैः सह&#xA;019c जयमाकाङ्क्षमाणानां शूराणामनिवर्तिनाम्&#xA;020a दुर्योधनो महाराज राधेयमिदमब्रवीत्&#xA;020c पश्य दुःशासनं वीरमभिमन्युवशं गतम्&#xA;021a प्रतपन्तमिवादित्यं निघ्नन्तं शात्रवान्रणे&#xA;021c सौभद्रमुद्यतास्त्रातुमभिधावन्ति पाण्डवाः&#xA;022a ततः कर्णः शरैस्तीक्ष्णैरभिमन्युं दुरासदम्&#xA;022c अभ्यवर्षत सङ्क्रुद्धः पुत्रस्य हितकृत्तव&#xA;023a तस्य चानुचरांस्तीक्ष्णैर्विव्याध परमेषुभिः&#xA;023c अवज्ञापूर्वकं वीरः सौभद्रस्य रणाजिरे&#xA;024a अभिमन्युस्तु राधेयं त्रिसप्तत्या शिलीमुखैः&#xA;024c अविध्यत्त्वरितो राजन्द्रोणं प्रेप्सुर्महामनाः&#xA;025a तं तदा नाशकत्कश्चिद्द्रोणाद्वारयितुं रणे&#xA;025c आरुजन्तं रथश्रेष्ठान्वज्रहस्तमिवासुरान्&#xA;026a ततः कर्णो जयप्रेप्सुर्मानी सर्वधनुर्भृताम्&#xA;026c सौभद्रं शतशोऽविध्यदुत्तमास्त्राणि दर्शयन्&#xA;027a सोऽस्त्रैरस्त्रविदां श्रेष्ठो रामशिष्यः प्रतापवान्&#xA;027c समरे शत्रुदुर्धर्षमभिमन्युमपीडयत्&#xA;028a स तथा पीड्यमानस्तु राधेयेनास्त्रवृष्टिभिः&#xA;028c समरेऽमरसङ्काशः सौभद्रो न व्यषीदत&#xA;029a ततः शिलाशितैस्तीक्ष्णैर्भल्लैः सन्नतपर्वभिः&#xA;029c छित्त्वा धनूंषि शूराणामार्जुनिः कर्णमार्दयत्&#xA;029e स ध्वजं कार्मुकं चास्य छित्त्वा भूमौ न्यपातयत्&#xA;030a ततः कृच्छ्रगतं कर्णं दृष्ट्वा कर्णादनन्तरः&#xA;030c सौभद्रमभ्ययात्तूर्णं दृढमुद्यम्य कार्मुकम्&#xA;031a तत उच्चुक्रुशुः पार्थास्तेषां चानुचरा जनाः&#xA;031c वादित्राणि च सञ्जघ्नुः सौभद्रं चापि तुष्टुवुः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/040/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/040/</guid>
      <description>&lt;p&gt;001  सञ्जय उवाच&#xA;001a सोऽभिगर्जन्धनुष्पाणिर्ज्यां विकर्षन्पुनः पुनः&#xA;001c तयोर्महात्मनोस्तूर्णं रथान्तरमवापतत्&#xA;002a सोऽविध्यद्दशभिर्बाणैरभिमन्युं दुरासदम्&#xA;002c सच्छत्रध्वजयन्तारं साश्वमाशु स्मयन्निव&#xA;003a पितृपैतामहं कर्म कुर्वाणमतिमानुषम्&#xA;003c दृष्ट्वार्दितं शरैः कार्ष्णिं त्वदीया हृषिताभवन्&#xA;004a तस्याभिमन्युरायम्य स्मयन्नेकेन पत्रिणा&#xA;004c शिरः प्रच्यावयामास स रथात्प्रापतद्भुवि&#xA;005a कर्णिकारमिवोद्धूतं वातेन मथितं नगात्&#xA;005c भ्रातरं निहतं दृष्ट्वा राजन्कर्णो व्यथां ययौ&#xA;006a विमुखीकृत्य कर्णं तु सौभद्रः कङ्कपत्रिभिः&#xA;006c अन्यानपि महेष्वासांस्तूर्णमेवाभिदुद्रुवे&#xA;007a ततस्तद्विततं जालं हस्त्यश्वरथपत्तिमत्&#xA;007c झषः क्रुद्ध इवाभिन्ददभिमन्युर्महायशाः&#xA;008a कर्णस्तु बहुभिर्बाणैरर्द्यमानोऽभिमन्युना&#xA;008c अपायाज्जवनैरश्वैस्ततोऽनीकमभिद्यत&#xA;009a शलभैरिव चाकाशे धाराभिरिव चावृते&#xA;009c अभिमन्योः शरै राजन्न प्राज्ञायत किञ्चन&#xA;010a तावकानां तु योधानां वध्यतां निशितैः शरैः&#xA;010c अन्यत्र सैन्धवाद्राजन्न स्म कश्चिदतिष्ठत&#xA;011a सौभद्रस्तु ततः शङ्खं प्रध्माप्य पुरुषर्षभः&#xA;011c शीघ्रमभ्यपतत्सेनां भारतीं भरतर्षभ&#xA;012a स कक्षेऽग्निरिवोत्सृष्टो निर्दहंस्तरसा रिपून्&#xA;012c मध्ये भारतसैन्यानामार्जुनिः पर्यवर्तत&#xA;013a रथनागाश्वमनुजानर्दयन्निशितैः शरैः&#xA;013c स प्रविश्याकरोद्भूमिं कबन्धगणसङ्कुलाम्&#xA;014a सौभद्रचापप्रभवैर्निकृत्ताः परमेषुभिः&#xA;014c स्वानेवाभिमुखान्घ्नन्तः प्राद्रवञ्जीवितार्थिनः&#xA;015a ते घोरा रौद्रकर्माणो विपाठाः पृथवः शिताः&#xA;015c निघ्नन्तो रथनागाश्वाञ्जग्मुराशु वसुन्धराम्&#xA;016a सायुधाः साङ्गुलित्राणाः सखड्गाः साङ्गदा रणे&#xA;016c दृश्यन्ते बाहवश्छिन्ना हेमाभरणभूषिताः&#xA;017a शराश्चापानि खड्गाश्च शरीराणि शिरांसि च&#xA;017c सकुण्डलानि स्रग्वीणि भूमावासन्सहस्रशः&#xA;018a अपस्करैरधिष्ठानैरीषादण्डकबन्धुरैः&#xA;018c अक्षैर्विमथितैश्चक्रैर्भग्नैश्च बहुधा रथैः&#xA;018e शक्तिचापायुधैश्चापि पतितैश्च महाध्वजैः&#xA;019a निहतैः क्षत्रियैरश्वैर्वारणैश्च विशाम्पते&#xA;019c अगम्यकल्पा पृथिवी क्षणेनासीत्सुदारुणा&#xA;020a वध्यतां राजपुत्राणां क्रन्दतामितरेतरम्&#xA;020c प्रादुरासीन्महाशब्दो भीरूणां भयवर्धनः&#xA;020e स शब्दो भरतश्रेष्ठ दिशः सर्वा व्यनादयत्&#xA;021a सौभद्रश्चाद्रवत्सेनां निघ्नन्नश्वरथद्विपान्&#xA;021c व्यचरत्स दिशः सर्वाः प्रदिशश्चाहितान्रुजन्&#xA;022a तं तदा नानुपश्याम सैन्येन रजसावृतम्&#xA;022c आददानं गजाश्वानां नृणां चायूंषि भारत&#xA;023a क्षणेन भूयोऽपश्याम सूर्यं मध्यन्दिने यथा&#xA;023c अभिमन्युं महाराज प्रतपन्तं द्विषद्गणान्&#xA;024a स वासवसमः सङ्ख्ये वासवस्यात्मजात्मजः&#xA;024c अभिमन्युर्महाराज सैन्यमध्ये व्यरोचत&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/041/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/041/</guid>
      <description>&lt;p&gt;001  धृतराष्ट्र उवाच&#xA;001a बालमत्यन्तसुखिनमवार्यबलदर्पितम्&#xA;001c युद्धेषु कुशलं वीरं कुलपुत्रं तनुत्यजम्&#xA;002a गाहमानमनीकानि सदश्वैस्तं त्रिहायनैः&#xA;002c अपि यौधिष्ठिरात्सैन्यात्कश्चिदन्वपतद्रथी&#xA;003  सञ्जय उवाच&#xA;003a युधिष्ठिरो भीमसेनः शिखण्डी सात्यकिर्यमौ&#xA;003c धृष्टद्युम्नो विराटश्च द्रुपदश्च सकेकयः&#xA;003e धृष्टकेतुश्च संरब्धो मत्स्याश्चान्वपतन्रणे&#xA;004a अभ्यद्रवन्परीप्सन्तो व्यूढानीकाः प्रहारिणः&#xA;004c तान्दृष्ट्वा द्रवतः शूरांस्त्वदीया विमुखाभवन्&#xA;005a ततस्तद्विमुखं दृष्ट्वा तव सूनोर्महद्बलम्&#xA;005c जामाता तव तेजस्वी विष्टम्भयिषुराद्रवत्&#xA;006a सैन्धवस्य महाराज पुत्रो राजा जयद्रथः&#xA;006c स पुत्रगृद्धिनः पार्थान्सहसैन्यानवारयत्&#xA;007a उग्रधन्वा महेष्वासो दिव्यमस्त्रमुदीरयन्&#xA;007c वार्धक्षत्रिरुपासेधत्प्रवणादिव कुञ्जरान्&#xA;008  धृतराष्ट्र उवाच&#xA;008a अतिभारमहं मन्ये सैन्धवे सञ्जयाहितम्&#xA;008c यदेकः पाण्डवान्क्रुद्धान्पुत्रगृद्धीनवारयत्&#xA;009a अत्यद्भुतमिदं मन्ये बलं शौर्यं च सैन्धवे&#xA;009c तदस्य ब्रूहि मे वीर्यं कर्म चाग्र्यं महात्मनः&#xA;010a किं दत्तं हुतमिष्टं वा सुतप्तमथ वा तपः&#xA;010c सिन्धुराजेन येनैकः क्रुद्धान्पार्थानवारयत्&#xA;011  सञ्जय उवाच&#xA;011a द्रौपदीहरणे यत्तद्भीमसेनेन निर्जितः&#xA;011c मानात्स तप्तवान्राजा वरार्थी सुमहत्तपः&#xA;012a इन्द्रियाणीन्द्रियार्थेभ्यः प्रियेभ्यः सन्निवर्त्य सः&#xA;012c क्षुत्पिपासातपसहः कृशो धमनिसन्ततः&#xA;012e देवमाराधयच्छर्वं गृणन्ब्रह्म सनातनम्&#xA;013a भक्तानुकम्पी भगवांस्तस्य चक्रे ततो दयाम्&#xA;013c स्वप्नान्तेऽप्यथ चैवाह हरः सिन्धुपतेः सुतम्&#xA;013e वरं वृणीष्व प्रीतोऽस्मि जयद्रथ किमिच्छसि&#xA;014a एवमुक्तस्तु शर्वेण सिन्धुराजो जयद्रथः&#xA;014c उवाच प्रणतो रुद्रं प्राञ्जलिर्नियतात्मवान्&#xA;015a पाण्डवेयानहं सङ्ख्ये भीमवीर्यपराक्रमान्&#xA;015c एको रणे धारयेयं समस्तानिति भारत&#xA;016a एवमुक्तस्तु देवेशो जयद्रथमथाब्रवीत्&#xA;016c ददामि ते वरं सौम्य विना पार्थं धनञ्जयम्&#xA;017a धारयिष्यसि सङ्ग्रामे चतुरः पाण्डुनन्दनान्&#xA;017c एवमस्त्विति देवेशमुक्त्वाबुध्यत पार्थिवः&#xA;018a स तेन वरदानेन दिव्येनास्त्रबलेन च&#xA;018c एकः सन्धारयामास पाण्डवानामनीकिनीम्&#xA;019a तस्य ज्यातलघोषेण क्षत्रियान्भयमाविशत्&#xA;019c परांस्तु तव सैन्यस्य हर्षः परमकोऽभवत्&#xA;020a दृष्ट्वा तु क्षत्रिया भारं सैन्धवे सर्वमर्पितम्&#xA;020c उत्क्रुश्याभ्यद्रवन्राजन्येन यौधिष्ठिरं बलम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/042/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/042/</guid>
      <description>&lt;p&gt;001  सञ्जय उवाच&#xA;001a यन्मा पृच्छसि राजेन्द्र सिन्धुराजस्य विक्रमम्&#xA;001c शृणु तत्सर्वमाख्यास्ये यथा पाण्डूनयोधयत्&#xA;002a तमूहुः सारथेर्वश्याः सैन्धवाः साधुवाहिनः&#xA;002c विकुर्वाणा बृहन्तोऽश्वाः श्वसनोपमरंहसः&#xA;003a गन्धर्वनगराकारं विधिवत्कल्पितं रथम्&#xA;003c तस्याभ्यशोभयत्केतुर्वाराहो राजतो महान्&#xA;004a श्वेतच्छत्रपताकाभिश्चामरव्यजनेन च&#xA;004c स बभौ राजलिङ्गैस्तैस्तारापतिरिवाम्बरे&#xA;005a मुक्तावज्रमणिस्वर्णैर्भूषितं तदयस्मयम्&#xA;005c वरूथं विबभौ तस्य ज्योतिर्भिः खमिवावृतम्&#xA;006a स विस्फार्य महच्चापं किरन्निषुगणान्बहून्&#xA;006c तत्खण्डं पूरयामास यद्व्यदारयदार्जुनिः&#xA;007a स सात्यकिं त्रिभिर्बाणैरष्टभिश्च वृकोदरम्&#xA;007c धृष्टद्युम्नं तथा षष्ट्या विराटं दशभिः शरैः&#xA;008a द्रुपदं पञ्चभिस्तीक्ष्णैर्दशभिश्च शिखण्डिनम्&#xA;008c केकयान्पञ्चविंशत्या द्रौपदेयांस्त्रिभिस्त्रिभिः&#xA;009a युधिष्ठिरं च सप्तत्या ततः शेषानपानुदत्&#xA;009c इषुजालेन महता तदद्भुतमिवाभवत्&#xA;010a अथास्य शितपीतेन भल्लेनादिश्य कार्मुकम्&#xA;010c चिच्छेद प्रहसन्राजा धर्मपुत्रः प्रतापवान्&#xA;011a अक्ष्णोर्निमेषमात्रेण सोऽन्यदादाय कार्मुकम्&#xA;011c विव्याध दशभिः पार्थ तांश्चैवान्यांस्त्रिभिस्त्रिभिः&#xA;012a तस्य तल्लाघवं ज्ञात्वा भीमो भल्लैस्त्रिभिः पुनः&#xA;012c धनुर्ध्वजं च छत्रं च क्षितौ क्षिप्रमपातयत्&#xA;013a सोऽन्यदादाय बलवान्सज्यं कृत्वा च कार्मुकम्&#xA;013c भीमस्यापोथयत्केतुं धनुरश्वांश्च मारिष&#xA;014a स हताश्वादवप्लुत्य छिन्नधन्वा रथोत्तमात्&#xA;014c सात्यकेराप्लुतो यानं गिर्यग्रमिव केसरी&#xA;015a ततस्त्वदीयाः संहृष्टाः साधु साध्विति चुक्रुशुः&#xA;015c सिन्धुराजस्य तत्कर्म प्रेक्ष्याश्रद्धेयमुत्तमम्&#xA;016a सङ्क्रुद्धान्पाण्डवानेको यद्दधारास्त्रतेजसा&#xA;016c तत्तस्य कर्म भूतानि सर्वाण्येवाभ्यपूजयन्&#xA;017a सौभद्रेण हतैः पूर्वं सोत्तरायुधिभिर्द्विपैः&#xA;017c पाण्डूनां दर्शितः पन्थाः सैन्धवेन निवारितः&#xA;018a यतमानास्तु ते वीरा मत्स्यपाञ्चालकेकयाः&#xA;018c पाण्डवाश्चान्वपद्यन्त प्रत्यैकश्येन सैन्धवम्&#xA;019a यो यो हि यतते भेत्तुं द्रोणानीकं तवाहितः&#xA;019c तं तं देववरप्राप्त्या सैन्धवः प्रत्यवारयत्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/043/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/043/</guid>
      <description>&lt;p&gt;001  सञ्जय उवाच&#xA;001a सैन्धवेन निरुद्धेषु जयगृद्धिषु पाण्डुषु&#xA;001c सुघोरमभवद्युद्धं त्वदीयानां परैः सह&#xA;002a प्रविश्य त्वार्जुनिः सेनां सत्यसन्धो दुरासदाम्&#xA;002c व्यक्षोभयत तेजस्वी मकरः सागरं यथा&#xA;003a तं तथा शरवर्षेण क्षोभयन्तमरिन्दमम्&#xA;003c यथाप्रधानाः सौभद्रमभ्ययुः कुरुसत्तमाः&#xA;004a तेषां तस्य च सम्मर्दो दारुणः समपद्यत&#xA;004c सृजतां शरवर्षाणि प्रसक्तममितौजसाम्&#xA;005a रथव्रजेन संरुद्धस्तैरमित्रैरथार्जुनिः&#xA;005c वृषसेनस्य यन्तारं हत्वा चिच्छेद कार्मुकम्&#xA;006a तस्य विव्याध बलवाञ्शरैरश्वानजिह्मगैः&#xA;006c वातायमानैरथ तैरश्वैरपहृतो रणात्&#xA;007a तेनान्तरेणाभिमन्योर्यन्तापासारयद्रथम्&#xA;007c रथव्रजास्ततो हृष्टाः साधु साध्विति चुक्रुशुः&#xA;008a तं सिंहमिव सङ्क्रुद्धं प्रमथ्नन्तं शरैररीन्&#xA;008c आरादायान्तमभ्येत्य वसातीयोऽभ्ययाद्द्रुतम्&#xA;009a सोऽभिमन्युं शरैः षष्ट्या रुक्मपुङ्खैरवाकिरत्&#xA;009c अब्रवीच्च न मे जीवञ्जीवतो युधि मोक्ष्यसे&#xA;010a तमयस्मयवर्माणमिषुणा आशुपातिना&#xA;010c विव्याध हृदि सौभद्रः स पपात व्यसुः क्षितौ&#xA;011a वसात्यं निहतं दृष्ट्वा क्रुद्धाः क्षत्रियपुङ्गवाः&#xA;011c परिवव्रुस्तदा राजंस्तव पौत्रं जिघांसवः&#xA;012a विस्फारयन्तश्चापानि नानारूपाण्यनेकशः&#xA;012c तद्युद्धमभवद्रौद्रं सौभद्रस्यारिभिः सह&#xA;013a तेषां शरान्सेष्वसनाञ्शरीराणि शिरांसि च&#xA;013c सकुण्डलानि स्रग्वीणि क्रुद्धश्चिच्छेद फाल्गुनिः&#xA;014a सखड्गाः साङ्गुलित्राणाः सपट्टिशपरश्वधाः&#xA;014c अदृश्यन्त भुजाश्छिन्ना हेमाभरणभूषिताः&#xA;015a स्रग्भिराभरणैर्वस्त्रैः पतितैश्च महाध्वजैः&#xA;015c वर्मभिश्चर्मभिर्हारैर्मुकुटैश्छत्रचामरैः&#xA;016a अपस्करैरधिष्ठानैरीषादण्डकबन्धुरैः&#xA;016c अक्षैर्विमथितैश्चक्रैर्भग्नैश्च बहुधा युगैः&#xA;017a अनुकर्षैः पताकाभिस्तथा सारथिवाजिभिः&#xA;017c रथैश्च भग्नैर्नागैश्च हतैः कीर्णाभवन्मही&#xA;018a निहतैः क्षत्रियैः शूरैर्नानाजनपदेश्वरैः&#xA;018c जयगृद्धैर्वृता भूमिर्दारुणा समपद्यत&#xA;019a दिशो विचरतस्तस्य सर्वाश्च प्रदिशस्तथा&#xA;019c रणेऽभिमन्योः क्रुद्धस्य रूपमन्तरधीयत&#xA;020a काञ्चनं यद्यदस्यासीद्वर्म चाभरणानि च&#xA;020c धनुषश्च शराणां च तदपश्याम केवलम्&#xA;021a तं तदा नाशकत्कश्चिच्चक्षुर्भ्यामभिवीक्षितुम्&#xA;021c आददानं शरैर्योधान्मध्ये सूर्यमिव स्थितम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/044/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/044/</guid>
      <description>&lt;p&gt;001  सञ्जय उवाच&#xA;001a आददानस्तु शूराणामायूंष्यभवदार्जुनिः&#xA;001c अन्तकः सर्वभूतानां प्राणान्काल इवागते&#xA;002a स शक्र इव विक्रान्तः शक्रसूनोः सुतो बली&#xA;002c अभिमन्युस्तदानीकं लोडयन्बह्वशोभत&#xA;003a प्रविश्यैव तु राजेन्द्र क्षत्रियेन्द्रान्तकोपमः&#xA;003c सत्यश्रवसमादत्त व्याघ्रो मृगमिवोल्बणम्&#xA;004a सत्यश्रवसि चाक्षिप्ते त्वरमाणा महारथाः&#xA;004c प्रगृह्य विपुलं शस्त्रमभिमन्युमुपाद्रवन्&#xA;005a अहं पूर्वमहं पूर्वमिति क्षत्रियपुङ्गवाः&#xA;005c स्पर्धमानाः समाजग्मुर्जिघांसन्तोऽर्जुनात्मजम्&#xA;006a क्षत्रियाणामनीकानि प्रद्रुतान्यभिधावताम्&#xA;006c जग्रास तिमिरासाद्य क्षुद्रमत्स्यानिवार्णवे&#xA;007a ये केचन गतास्तस्य समीपमपलायिनः&#xA;007c न ते प्रतिन्यवर्तन्त समुद्रादिव सिन्धवः&#xA;008a महाग्राहगृहीतेव वातवेगभयार्दिता&#xA;008c समकम्पत सा सेना विभ्रष्टा नौरिवार्णवे&#xA;009a अथ रुक्मरथो नाम मद्रेश्वरसुतो बली&#xA;009c त्रस्तामाश्वासयन्सेनामत्रस्तो वाक्यमब्रवीत्&#xA;010a अलं त्रासेन वः शूरा नैष कश्चिन्मयि स्थिते&#xA;010c अहमेनं ग्रहीष्यामि जीवग्राहं न संशयः&#xA;011a एवमुक्त्वा तु सौभद्रमभिदुद्राव वीर्यवान्&#xA;011c सुकल्पितेनोह्यमानः स्यन्दनेन विराजता&#xA;012a सोऽभिमन्युं त्रिभिर्बाणैर्विद्ध्वा वक्षस्यथानदत्&#xA;012c त्रिभिश्च दक्षिणे बाहौ सव्ये च निशितैस्त्रिभिः&#xA;013a स तस्येष्वसनं छित्त्वा फाल्गुणिः सव्यदक्षिणौ&#xA;013c भुजौ शिरश्च स्वक्षिभ्रु क्षितौ क्षिप्रमपातयत्&#xA;014a दृष्ट्वा रुक्मरथं रुग्णं पुत्रं शल्यस्य मानिनम्&#xA;014c जीवग्राहं जिघृक्षन्तं सौभद्रेण यशस्विना&#xA;015a सङ्ग्रामदुर्मदा राजन्राजपुत्राः प्रहारिणः&#xA;015c वयस्याः शल्यपुत्रस्य सुवर्णविकृतध्वजाः&#xA;016a तालमात्राणि चापानि विकर्षन्तो महारथाः&#xA;016c आर्जुनिं शरवर्षेण समन्तात्पर्यवारयन्&#xA;017a शूरैः शिक्षाबलोपेतैस्तरुणैरत्यमर्षणैः&#xA;017c दृष्ट्वैकं समरे शूरं सौभद्रमपराजितम्&#xA;018a छाद्यमानं शरव्रातैर्हृष्टो दुर्योधनोऽभवत्&#xA;018c वैवस्वतस्य भवनं गतमेनममन्यत&#xA;019a सुवर्णपुङ्खैरिषुभिर्नानालिङ्गैस्त्रिभिस्त्रिभिः&#xA;019c अदृश्यमार्जुनिं चक्रुर्निमेषात्ते नृपात्मजाः&#xA;020a ससूताश्वध्वजं तस्य स्यन्दनं तं च मारिष&#xA;020c आचितं समपश्याम श्वाविधं शललैरिव&#xA;021a स गाढविद्धः क्रुद्धश्च तोत्त्रैर्गज इवार्दितः&#xA;021c गान्धर्वमस्त्रमायच्छद्रथमायां च योजयत्&#xA;022a अर्जुनेन तपस्तप्त्वा गन्धर्वेभ्यो यदाहृतम्&#xA;022c तुम्बुरुप्रमुखेभ्यो वै तेनामोहयताहितान्&#xA;023a एकः स शतधा राजन्दृश्यते स्म सहस्रधा&#xA;023c अलातचक्रवत्सङ्ख्ये क्षिप्रमस्त्राणि दर्शयन्&#xA;024a रथचर्यास्त्रमायाभिर्मोहयित्वा परन्तपः&#xA;024c बिभेद शतधा राजञ्शरीराणि महीक्षिताम्&#xA;025a प्राणाः प्राणभृतां सङ्ख्ये प्रेषिता निशितैः शरैः&#xA;025c राजन्प्रापुरमुं लोकं शरीराण्यवनिं ययुः&#xA;026a धनूंष्यश्वान्नियन्तॄंश्च ध्वजान्बाहूंश्च साङ्गदान्&#xA;026c शिरांसि च शितैर्भल्लैस्तेषां चिच्छेद फाल्गुनिः&#xA;027a चूतारामो यथा भग्नः पञ्चवर्षफलोपगः&#xA;027c राजपुत्रशतं तद्वत्सौभद्रेणापतद्धतम्&#xA;028a क्रुद्धाशीविषसङ्काशान्सुकुमारान्सुखोचितान्&#xA;028c एकेन निहतान्दृष्ट्वा भीतो दुर्योधनोऽभवत्&#xA;029a रथिनः कुञ्जरानश्वान्पदातींश्चावमर्दितान्&#xA;029c दृष्ट्वा दुर्योधनः क्षिप्रमुपायात्तममर्षितः&#xA;030a तयोः क्षणमिवापूर्णः सङ्ग्रामः समपद्यत&#xA;030c अथाभवत्ते विमुखः पुत्रः शरशतार्दितः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/045/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/045/</guid>
      <description>&lt;p&gt;001  धृतराष्ट्र उवाच&#xA;001a यथा वदसि मे सूत एकस्य बहुभिः सह&#xA;001c सङ्ग्रामं तुमुलं घोरं जयं चैव महात्मनः&#xA;002a अश्रद्धेयमिवाश्चर्यं सौभद्रस्याथ विक्रमम्&#xA;002c किं तु नात्यद्भुतं तेषां येषां धर्मो व्यपाश्रयः&#xA;003a दुर्योधनेऽथ विमुखे राजपुत्रशते हते&#xA;003c सौभद्रे प्रतिपत्तिं कां प्रत्यपद्यन्त मामकाः&#xA;004  सञ्जय उवाच&#xA;004a संशुष्कास्याश्चलन्नेत्राः प्रस्विन्ना लोमहर्षिणः&#xA;004c पलायनकृतोत्साहा निरुत्साहा द्विषज्जये&#xA;005a हतान्भ्रातॄन्पितॄन्पुत्रान्सुहृत्सम्बन्धिबान्धवान्&#xA;005c उत्सृज्योत्सृज्य समियुस्त्वरयन्तो हयद्विपान्&#xA;006a तान्प्रभग्नांस्तथा दृष्ट्वा द्रोणो द्रौणिर्बृहद्बलः&#xA;006c कृपो दुर्योधनः कर्णः कृतवर्माथ सौबलः&#xA;007a अभिद्रुताः सुसङ्क्रुद्धाः सौभद्रमपराजितम्&#xA;007c तेऽपि पौत्रेण ते राजन्प्रायशो विमुखीकृताः&#xA;008a एकस्तु सुखसंवृद्धो बाल्याद्दर्पाच्च निर्भयः&#xA;008c इष्वस्त्रविन्महातेजा लक्ष्मणोऽऽर्जुनिमभ्ययात्&#xA;009a तमन्वगेवास्य पिता पुत्रगृद्धी न्यवर्तत&#xA;009c अनु दुर्योधनं चान्ये न्यवर्तन्त महारथाः&#xA;010a तं तेऽभिषिषिचुर्बाणैर्मेघा गिरिमिवाम्बुभिः&#xA;010c स च तान्प्रममाथैको विष्वग्वातो यथाम्बुदान्&#xA;011a पौत्रं तु तव दुर्धर्षं लक्ष्मणं प्रियदर्शनम्&#xA;011c पितुः समीपे तिष्ठन्तं शूरमुद्यतकार्मुकम्&#xA;012a अत्यन्तसुखसंवृद्धं धनेश्वरसुतोपमम्&#xA;012c आससाद रणे कार्ष्णिर्मत्तो मत्तमिव द्विपम्&#xA;013a लक्ष्मणेन तु सङ्गम्य सौभद्रः परवीरहा&#xA;013c शरैः सुनिशितैस्तीक्ष्णैर्बाह्वोरुरसि चार्पितः&#xA;014a सङ्क्रुद्धो वै महाबाहुर्दण्डाहत इवोरगः&#xA;014c पौत्रस्तव महाराज तव पौत्रमभाषत&#xA;015a सुदृष्टः क्रियतां लोको अमुं लोकं गमिष्यसि&#xA;015c पश्यतां बान्धवानां त्वां नयामि यमसादनम्&#xA;016a एवमुक्त्वा ततो भल्लं सौभद्रः परवीरहा&#xA;016c उद्बबर्ह महाबाहुर्निर्मुक्तोरगसन्निभम्&#xA;017a स तस्य भुजनिर्मुक्तो लक्ष्मणस्य सुदर्शनम्&#xA;017c सुनसं सुभ्रु केशान्तं शिरोऽहार्षीत्सकुण्डलम्&#xA;017e लक्ष्मणं निहतं दृष्ट्वा हा हेत्युच्चुक्रुशुर्जनाः&#xA;018a ततो दुर्योधनः क्रुद्धः प्रिये पुत्रे निपातिते&#xA;018c हतैनमिति चुक्रोश क्षत्रियान्क्षत्रियर्षभः&#xA;019a ततो द्रोणः कृपः कर्णो द्रोणपुत्रो बृहद्बलः&#xA;019c कृतवर्मा च हार्दिक्यः षड्रथाः पर्यवारयन्&#xA;020a स तान्विद्ध्वा शितैर्बाणैर्विमुखीकृत्य चार्जुनिः&#xA;020c वेगेनाभ्यपतत्क्रुद्धः सैन्धवस्य महद्बलम्&#xA;021a आवव्रुस्तस्य पन्थानं गजानीकेन दंशिताः&#xA;021c कलिङ्गाश्च निषादाश्च क्राथपुत्रश्च वीर्यवान्&#xA;021e तत्प्रसक्तमिवात्यर्थं युद्धमासीद्विशाम्पते&#xA;022a ततस्तत्कुञ्जरानीकं व्यधमद्धृष्टमार्जुनिः&#xA;022c यथा विवान्नित्यगतिर्जलदाञ्शतशोऽम्बरे&#xA;023a ततः क्राथः शरव्रातैरार्जुनिं समवाकिरत्&#xA;023c अथेतरे सन्निवृत्ताः पुनर्द्रोणमुखा रथाः&#xA;023e परमास्त्राणि धुन्वानाः सौभद्रमभिदुद्रुवुः&#xA;024a तान्निवार्यार्जुनिर्बाणैः क्राथपुत्रमथार्दयत्&#xA;024c शरौघेणाप्रमेयेण त्वरमाणो जिघांसया&#xA;025a सधनुर्बाणकेयूरौ बाहू समुकुटं शिरः&#xA;025c छत्रं ध्वजं नियन्तारमश्वांश्चास्य न्यपातयत्&#xA;026a कुलशीलश्रुतबलैः कीर्त्या चास्त्रबलेन च&#xA;026c युक्ते तस्मिन्हते वीराः प्रायशो विमुखाभवन्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/046/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/046/</guid>
      <description>&lt;p&gt;001  धृतराष्ट्र उवाच&#xA;001a तथा प्रविष्टं तरुणं सौभद्रमपराजितम्&#xA;001c कुलानुरूपं कुर्वाणं सङग्रामेष्वपलायिनम्&#xA;002a आजानेयैः सुबलिभिर्युक्तमश्वैस्त्रिहायनैः&#xA;002c प्लवमानमिवाकाशे के शूराः समवारयन्&#xA;003  सञ्जय उवाच&#xA;003a अभिमन्युः प्रविश्यैव तावकान्निशितैः शरैः&#xA;003c अकरोद्विमुखान्सर्वान्पार्थिवान्पाण्डुनन्दनः&#xA;004a तं तु द्रोणः कृपः कर्णो द्रौणिश्च सबृहद्बलः&#xA;004c कृतवर्मा च हार्दिक्यः षड्रथाः पर्यवारयन्&#xA;005a दृष्ट्वा तु सैन्धवे भारमतिमात्रं समाहितम्&#xA;005c सैन्यं तव महाराज युधिष्ठिरमुपाद्रवत्&#xA;006a सौभद्रमितरे वीरमभ्यवर्षञ्शराम्बुभिः&#xA;006c तालमात्राणि चापानि विकर्षन्तो महारथाः&#xA;007a तांस्तु सर्वान्महेष्वासान्सर्वविद्यासु निष्ठितान्&#xA;007c व्यष्टम्भयद्रणे बाणैः सौभद्रः परवीरहा&#xA;008a द्रोणं पञ्चाशता विद्ध्वा विंशत्या च बृहद्बलम्&#xA;008c अशीत्या कृतवर्माणं कृपं षष्ट्या शिलीमुखैः&#xA;009a रुक्मपुङ्खैर्महावेगैराकर्णसमचोदितैः&#xA;009c अविध्यद्दशभिर्बाणैरश्वत्थामानमार्जुनिः&#xA;010a स कर्णं कर्णिना कर्णे पीतेन निशितेन च&#xA;010c फाल्गुनिर्द्विषतां मध्ये विव्याध परमेषुणा&#xA;011a पातयित्वा कृपस्याश्वांस्तथोभौ पार्ष्णिसारथी&#xA;011c अथैनं दशभिर्बाणैः प्रत्यविध्यत्स्तनान्तरे&#xA;012a ततो वृन्दारकं वीरं कुरूणां कीर्तिवर्धनम्&#xA;012c पुत्राणां तव वीराणां पश्यतामवधीद्बली&#xA;013a तं द्रौणिः पञ्चविंशत्या क्षुद्रकाणां समर्पयत्&#xA;013c वरं वरममित्राणामारुजन्तमभीतवत्&#xA;014a स तु बाणैः शितैस्तूर्णं प्रत्यविध्यत मारिष&#xA;014c पश्यतां धार्तराष्ट्राणामश्वत्थामानमार्जुनिः&#xA;015a षष्ट्या शराणां तं द्रौणिस्तिग्मधारैः सुतेजनैः&#xA;015c उग्रैर्नाकम्पयद्विद्ध्वा मैनाकमिव पर्वतम्&#xA;016a स तु द्रौणिं त्रिसप्तत्या हेमपुङ्खैरजिह्मगैः&#xA;016c प्रत्यविध्यन्महातेजा बलवानपकारिणम्&#xA;017a तस्मिन्द्रोणो बाणशतं पुत्रगृद्धी न्यपातयत्&#xA;017c अश्वत्थामा तथाष्टौ च परीप्सन्पितरं रणे&#xA;018a कर्णो द्वाविंशतिं भल्लान्कृतवर्मा चतुर्दश&#xA;018c बृहद्बलस्तु पञ्चाशत्कृपः शारद्वतो दश&#xA;019a तांस्तु प्रत्यवधीत्सर्वान्दशभिर्दशभिः शरैः&#xA;019c तैरर्द्यमानः सौभद्रः सर्वतो निशितैः शरैः&#xA;020a तं कोसलानामधिपः कर्णिनाताडयद्धृदि&#xA;020c स तस्याश्वान्ध्वजं चापं सूतं चापातयत्क्षितौ&#xA;021a अथ कोसलराजस्तु विरथः खड्गचर्मधृत्&#xA;021c इयेष फाल्गुनेः कायाच्छिरो हर्तुं सकुण्डलम्&#xA;022a स कोसलानां भर्तारं राजपुत्रं बृहद्बलम्&#xA;022c हृदि विव्याध बाणेन स भिन्नहृदयोऽपतत्&#xA;023a बभञ्ज च सहस्राणि दश राजन्महात्मनाम्&#xA;023c सृजतामशिवा वाचः खड्गकार्मुकधारिणाम्&#xA;024a तथा बृहद्बलं हत्वा सौभद्रो व्यचरद्रणे&#xA;024c विष्टम्भयन्महेष्वासान्योधांस्तव शराम्बुभिः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/047/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/047/</guid>
      <description>&lt;p&gt;001  सञ्जय उवाच&#xA;001a स कर्णं कर्णिना कर्णे पुनर्विव्याध फाल्गुनिः&#xA;001c शरैः पञ्चाशता चैनमविध्यत्कोपयन्भृशम्&#xA;002a प्रतिविव्याध राधेयस्तावद्भिरथ तं पुनः&#xA;002c स तैराचितसर्वाङ्गो बह्वशोभत भारत&#xA;003a कर्णं चाप्यकरोत्क्रुद्धो रुधिरोत्पीडवाहिनम्&#xA;003c कर्णोऽपि विबभौ शूरः शरैश्चित्रोऽसृगाप्लुतः&#xA;004a तावुभौ शरचित्राङ्गौ रुधिरेण समुक्षितौ&#xA;004c बभूवतुर्महात्मानौ पुष्पिताविव किङ्शुकौ&#xA;005a अथ कर्णस्य सचिवान्षट्शूरांश्चित्रयोधिनः&#xA;005c साश्वसूतध्वजरथान्सौभद्रो निजघान ह&#xA;006a अथेतरान्महेष्वासान्दशभिर्दशभिः शरैः&#xA;006c प्रत्यविध्यदसम्भ्रान्तस्तदद्भुतमिवाभवत्&#xA;007a मागधस्य पुनः पुत्रं हत्वा षड्भिरजिह्मगैः&#xA;007c साश्वं ससूतं तरुणमश्वकेतुमपातयत्&#xA;008a मार्तिकावतकं भोजं ततः कुञ्जरकेतनम्&#xA;008c क्षुरप्रेण समुन्मथ्य ननाद विसृजञ्शरान्&#xA;009a तस्य दौःशासनिर्विद्ध्वा चतुर्भिश्चतुरो हयान्&#xA;009c सूतमेकेन विव्याध दशभिश्चार्जुनात्मजम्&#xA;010a ततो दौःशासनिं कार्ष्णिर्विद्ध्वा सप्तभिराशुगैः&#xA;010c संरम्भाद्रक्तनयनो वाक्यमुच्चैरथाब्रवीत्&#xA;011a पिता तवाहवं त्यक्त्वा गतः कापुरुषो यथा&#xA;011c दिष्ट्या त्वमपि जानीषे योद्धुं न त्वद्य मोक्ष्यसे&#xA;012a एतावदुक्त्वा वचनं कर्मारपरिमार्जितम्&#xA;012c नाराचं विससर्जास्मै तं द्रौणिस्त्रिभिराच्छिनत्&#xA;013a तस्यार्जुनिर्ध्वजं छित्त्वा शल्यं त्रिभिरताडयत्&#xA;013c तं शल्यो नवभिर्बाणैर्गार्ध्रपत्रैरताडयत्&#xA;014a तस्यार्जुनिर्ध्वजं छित्त्वा उभौ च पार्ष्णिसारथी&#xA;014c तं विव्याधायसैः षड्भिः सोऽपक्रामद्रथान्तरम्&#xA;015a शत्रुञ्जयं चन्द्रकेतुं मेघवेगं सुवर्चसम्&#xA;015c सूर्यभासं च पञ्चैतान्हत्वा विव्याध सौबलम्&#xA;016a तं सौबलस्त्रिभिर्विद्ध्वा दुर्योधनमथाब्रवीत्&#xA;016c सर्व एनं प्रमथ्नीमः पुरैकैकं हिनस्ति नः&#xA;017a अथाब्रवीत्तदा द्रोणं कर्णो वैकर्तनो वृषा&#xA;017c पुरा सर्वान्प्रमथ्नाति ब्रूह्यस्य वधमाशु नः&#xA;018a ततो द्रोणो महेष्वासः सर्वांस्तान्प्रत्यभाषत&#xA;018c अस्ति वोऽस्यान्तरं कश्चित्कुमारस्य प्रपश्यति&#xA;019a अन्वस्य पितरं ह्यद्य चरतः सर्वतोदिशम्&#xA;019c शीघ्रतां नरसिंहस्य पाण्डवेयस्य पश्यत&#xA;020a धनुर्मण्डलमेवास्य रथमार्गेषु दृश्यते&#xA;020c सन्दधानस्य विशिखाञ्शीघ्रं चैव विमुञ्चतः&#xA;021a आरुजन्निव मे प्राणान्मोहयन्नपि सायकैः&#xA;021c प्रहर्षयति मा भूयः सौभद्रः परवीरहा&#xA;022a अति मा नन्दयत्येष सौभद्रो विचरन्रणे&#xA;022c अन्तरं यस्य संरब्धा न पश्यन्ति महारथाः&#xA;023a अस्यतो लघुहस्तस्य दिशः सर्वा महेषुभिः&#xA;023c न विशेषं प्रपश्यामि रणे गाण्डीवधन्वनः&#xA;024a अथ कर्णः पुनर्द्रोणमाहार्जुनिशरार्दितः&#xA;024c स्थातव्यमिति तिष्ठामि पीड्यमानोऽभिमन्युना&#xA;025a तेजस्विनः कुमारस्य शराः परमदारुणाः&#xA;025c क्षिण्वन्ति हृदयं मेऽद्य घोराः पावकतेजसः&#xA;026a तमाचार्योऽब्रवीत्कर्णं शनकैः प्रहसन्निव&#xA;026c अभेद्यमस्य कवचं युवा चाशुपराक्रमः&#xA;027a उपदिष्टा मया अस्य पितुः कवचधारणा&#xA;027c तामेष निखिलां वेत्ति ध्रुवं परपुरञ्जयः&#xA;028a शक्यं त्वस्य धनुश्छेत्तुं ज्यां च बाणैः समाहितैः&#xA;028c अभीशवो हयाश्चैव तथोभौ पार्ष्णिसारथी&#xA;029a एतत्कुरु महेष्वास राधेय यदि शक्यते&#xA;029c अथैनं विमुखीकृत्य पश्चात्प्रहरणं कुरु&#xA;030a सधनुष्को न शक्योऽयमपि जेतुं सुरासुरैः&#xA;030c विरथं विधनुष्कं च कुरुष्वैनं यदीच्छसि&#xA;031a तदाचार्यवचः श्रुत्वा कर्णो वैकर्तनस्त्वरन्&#xA;031c अस्यतो लघुहस्तस्य पृषत्कैर्धनुराच्छिनत्&#xA;032a अश्वानस्यावधीद्भोजो गौतमः पार्ष्णिसारथी&#xA;032c शेषास्तु छिन्नधन्वानं शरवर्षैरवाकिरन्&#xA;033a त्वरमाणास्त्वराकाले विरथं षण्महारथाः&#xA;033c शरवर्षैरकरुणा बालमेकमवाकिरन्&#xA;034a स छिन्नधन्वा विरथः स्वधर्ममनुपालयन्&#xA;034c खड्गचर्मधरः श्रीमानुत्पपात विहायसम्&#xA;035a मार्गैः स कैशिकाद्यैश्च लाघवेन बलेन च&#xA;035c आर्जुनिर्व्यचरद्व्योम्नि भृशं वै पक्षिराडिव&#xA;036a मय्येव निपतत्येष सासिरित्यूर्ध्वदृष्टयः&#xA;036c विव्यधुस्तं महेष्वासाः समरे छिद्रदर्शिनः&#xA;037a तस्य द्रोणोऽच्छिनन्मुष्टौ खड्गं मणिमयत्सरुम्&#xA;037c राधेयो निशितैर्बाणैर्व्यधमच्चर्म चोत्तमम्&#xA;038a व्यसिचर्मेषुपूर्णाङ्गः सोऽन्तरिक्षात्पुनः क्षितिम्&#xA;038c आस्थितश्चक्रमुद्यम्य द्रोणं क्रुद्धोऽभ्यधावत&#xA;039a स चक्ररेणूज्ज्वलशोभिताङ्गो बभावतीवोन्नतचक्रपाणिः&#xA;039c रणेऽभिमन्युः क्षणदासुभद्रः स वासुभद्रानुकृतिं प्रकुर्वन्&#xA;040a स्रुतरुधिरकृतैकरागवक्त्रो भ्रुकुटिपुटाकुटिलोऽतिसिंहनादः&#xA;040c प्रभुरमितबलो रणेऽभिमन्युर्नृपवरमध्यगतो भृशं व्यराजत्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/048/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/048/</guid>
      <description>&lt;p&gt;001  सञ्जय उवाच&#xA;001a विष्णोः स्वसानन्दिकरः स विष्ण्वायुधभूषितः&#xA;001c रराजातिरथः सङ्ख्ये जनार्दन इवापरः&#xA;002a मारुतोद्धूतकेशान्तमुद्यतारिवरायुधम्&#xA;002c वपुः समीक्ष्य पृथ्वीशा दुःसमीक्ष्यं सुरैरपि&#xA;003a तच्चक्रं भृशमुद्विग्नाः सञ्चिच्छिदुरनेकधा&#xA;003c महारथस्ततः कार्ष्णिः सञ्जग्राह महागदाम्&#xA;004a विधनुःस्यन्दनासिस्तैर्विचक्रश्चारिभिः कृतः&#xA;004c अभिमन्युर्गदापाणिरश्वत्थामानमाद्रवत्&#xA;005a स गदामुद्यतां दृष्ट्वा ज्वलन्तीमशनीमिव&#xA;005c अपाक्रामद्रथोपस्थाद्विक्रमांस्त्रीन्नरर्षभः&#xA;006a तस्याश्वान्गदया हत्वा तथोभौ पार्ष्णिसारथी&#xA;006c शराचिताङ्गः सौभद्रः श्वाविद्वत्प्रत्यदृश्यत&#xA;007a ततः सुबलदायादं कालकेयमपोथयत्&#xA;007c जघान चास्यानुचरान्गान्धारान्सप्तसप्ततिम्&#xA;008a पुनर्ब्रह्मवसातीयाञ्जघान रथिनो दश&#xA;008c केकयानां रथान्सप्त हत्वा च दश कुञ्जरान्&#xA;008e दौःशासनिरथं साश्वं गदया समपोथयत्&#xA;009a ततो दौःशासनिः क्रुद्धो गदामुद्यम्य मारिष&#xA;009c अभिदुद्राव सौभद्रं तिष्ठ तिष्ठेति चाब्रवीत्&#xA;010a तावुद्यतगदौ वीरावन्योन्यवधकाङ्क्षिणौ&#xA;010c भ्रातृव्यौ सम्प्रजह्राते पुरेव त्र्यम्बकान्तकौ&#xA;011a तावन्योन्यं गदाग्राभ्यां संहत्य पतितौ क्षितौ&#xA;011c इन्द्रध्वजाविवोत्सृष्टौ रणमध्ये परन्तपौ&#xA;012a दौःशासनिरथोत्थाय कुरूणां कीर्तिवर्धनः&#xA;012c प्रोत्तिष्ठमानं सौभद्रं गदया मूर्ध्न्यताडयत्&#xA;013a गदावेगेन महता व्यायामेन च मोहितः&#xA;013c विचेता न्यपतद्भूमौ सौभद्रः परवीरहा&#xA;013e एवं विनिहतो राजन्नेको बहुभिराहवे&#xA;014a क्षोभयित्वा चमूं सर्वां नलिनीमिव कुञ्जरः&#xA;014c अशोभत हतो वीरो व्याधैर्वनगजो यथा&#xA;015a तं तथा पतितं शूरं तावकाः पर्यवारयन्&#xA;015c दावं दग्ध्वा यथा शान्तं पावकं शिशिरात्यये&#xA;016a विमृद्य तरुशृङ्गाणि सन्निवृत्तमिवानिलम्&#xA;016c अस्तं गतमिवादित्यं तप्त्वा भारतवाहिनीम्&#xA;017a उपप्लुतं यथा सोमं संशुष्कमिव सागरम्&#xA;017c पूर्णचन्द्राभवदनं काकपक्षवृताक्षकम्&#xA;018a तं भूमौ पतितं दृष्ट्वा तावकास्ते महारथाः&#xA;018c मुदा परमया युक्ताश्चुक्रुशुः सिंहवन्मुहुः&#xA;019a आसीत्परमको हर्षस्तावकानां विशाम्पते&#xA;019c इतरेषां तु वीराणां नेत्रेभ्यः प्रापतज्जलम्&#xA;020a अभिक्रोशन्ति भूतानि अन्तरिक्षे विशाम्पते&#xA;020c दृष्ट्वा निपतितं वीरं च्युतं चन्द्रमिवाम्बरात्&#xA;021a द्रोणकर्णमुखैः षड्भिर्धार्तराष्ट्रैर्महारथैः&#xA;021c एकोऽयं निहतः शेते नैष धर्मो मतो हि नः&#xA;022a तस्मिंस्तु निहते वीरे बह्वशोभत मेदिनी&#xA;022c द्यौर्यथा पूर्णचन्द्रेण नक्षत्रगणमालिनी&#xA;023a रुक्मपुङ्खैश्च सम्पूर्णा रुधिरौघपरिप्लुता&#xA;023c उत्तमाङ्गैश्च वीराणां भ्राजमानैः सकुण्डलैः&#xA;024a विचित्रैश्च परिस्तोमैः पताकाभिश्च संवृता&#xA;024c चामरैश्च कुथाभिश्च प्रविद्धैश्चाम्बरोत्तमैः&#xA;025a रथाश्वनरनागानामलङ्कारैश्च सुप्रभैः&#xA;025c खड्गैश्च निशितैः पीतैर्निर्मुक्तैर्भुजगैरिव&#xA;026a चापैश्च विशिखैश्छिन्नैः शक्त्यृष्टिप्रासकम्पनैः&#xA;026c विविधैरायुधैश्चान्यैः संवृता भूरशोभत&#xA;027a वाजिभिश्चापि निर्जीवैः स्वपद्भिः शोणितोक्षितैः&#xA;027c सारोहैर्विषमा भूमिः सौभद्रेण निपातितैः&#xA;028a साङ्कुशैः समहामात्रैः सवर्मायुधकेतुभिः&#xA;028c पर्वतैरिव विध्वस्तैर्विशिखोन्मथितैर्गजैः&#xA;029a पृथिव्यामनुकीर्णैश्च व्यश्वसारथियोधिभिः&#xA;029c ह्रदैरिव प्रक्षुभितैर्हतनागै रथोत्तमैः&#xA;030a पदातिसङ्घैश्च हतैर्विविधायुधभूषणैः&#xA;030c भीरूणां त्रासजननी घोररूपाभवन्मही&#xA;031a तं दृष्ट्वा पतितं भूमौ चन्द्रार्कसदृशद्युतिम्&#xA;031c तावकानां परा प्रीतिः पाण्डूनां चाभवद्व्यथा&#xA;032a अभिमन्यौ हते राजञ्शिशुकेऽप्राप्तयौवने&#xA;032c सम्प्राद्रवच्चमूः सर्वा धर्मराजस्य पश्यतः&#xA;033a दीर्यमाणं बलं दृष्ट्वा सौभद्रे विनिपातिते&#xA;033c अजातशत्रुः स्वान्वीरानिदं वचनमब्रवीत्&#xA;034a स्वर्गमेष गतः शूरो यो हतो नपराङ्मुखः&#xA;034c संस्तम्भयत मा भैष्ट विजेष्यामो रणे रिपून्&#xA;035a इत्येवं स महातेजा दुःखितेभ्यो महाद्युतिः&#xA;035c धर्मराजो युधां श्रेष्ठो ब्रुवन्दुःखमपानुदत्&#xA;036a युद्धे ह्याशीविषाकारान्राजपुत्रान्रणे बहून्&#xA;036c पूर्वं निहत्य सङ्ग्रामे पश्चादार्जुनिरन्वगात्&#xA;037a हत्वा दशसहस्राणि कौसल्यं च महारथम्&#xA;037c कृष्णार्जुनसमः कार्ष्णिः शक्रसद्म गतो ध्रुवम्&#xA;038a रथाश्वनरमातङ्गान्विनिहत्य सहस्रशः&#xA;038c अवितृप्तः स सङ्ग्रामादशोच्यः पुण्यकर्मकृत्&#xA;039a वयं तु प्रवरं हत्वा तेषां तैः शरपीडिताः&#xA;039c निवेशायाभ्युपायाम सायाह्ने रुधिरोक्षिताः&#xA;040a निरीक्षमाणास्तु वयं परे चायोधनं शनैः&#xA;040c अपयाता महाराज ग्लानिं प्राप्ता विचेतसः&#xA;041a ततो निशाया दिवसस्य चाशिवः शिवारुतः सन्धिरवर्तताद्भुतः&#xA;041c कुशेशयापीडनिभे दिवाकरे विलम्बमानेऽस्तमुपेत्य पर्वतम्&#xA;042a वरासिशक्त्यृष्टिवरूथचर्मणां विभूषणानां च समाक्षिपन्प्रभाम्&#xA;042c दिवं च भूमिं च समानयन्निव प्रियां तनुं भानुरुपैति पावकम्&#xA;043a महाभ्रकूटाचलशृङ्गसन्निभैर्गजैरनेकैरिव वज्रपातितैः&#xA;043c सवैजयन्त्यङ्कुशवर्मयन्तृभिर्निपातितैर्निष्टनतीव गौश्चिता&#xA;044a हतेश्वरैश्चूर्णितपत्त्युपस्करैर्हताश्वसूतैर्विपताककेतुभिः&#xA;044c महारथैर्भूः शुशुभे विचूर्णितैः पुरैरिवामित्रहतैर्नराधिप&#xA;045a रथाश्ववृन्दैः सहसादिभिर्हतैः प्रविद्धभाण्डाभरणैः पृथग्विधैः&#xA;045c निरस्तजिह्वादशनान्त्रलोचनैर्धरा बभौ घोरविरूपदर्शना&#xA;046a प्रविद्धवर्माभरणा वरायुधा विपन्नहस्त्यश्वरथानुगा नराः&#xA;046c महार्हशय्यास्तरणोचिताः सदा क्षितावनाथा इव शेरते हताः&#xA;047a अतीव हृष्टाः श्वसृगालवायसा बडाः सुपर्णाश्च वृकास्तरक्षवः&#xA;047c वयांस्यसृक्पान्यथ रक्षसां गणाः पिशाचसङ्घाश्च सुदारुणा रणे&#xA;048a त्वचो विनिर्भिद्य पिबन्वसामसृक्तथैव मज्जां पिशितानि चाश्नुवन्&#xA;048c वपां विलुम्पन्ति हसन्ति गान्ति च प्रकर्षमाणाः कुणपान्यनेकशः&#xA;049a शरीरसङ्घाटवहा असृग्जला रथोडुपा कुञ्जरशैलसङ्कटा&#xA;049c मनुष्यशीर्षोपलमांसकर्दमा प्रविद्धनानाविधशस्त्रमालिनी&#xA;050a महाभया वैतरणीव दुस्तरा प्रवर्तिता योधवरैस्तदा नदी&#xA;050c उवाह मध्येन रणाजिरं भृशं भयावहा जीवमृतप्रवाहिनी&#xA;051a पिबन्ति चाश्नन्ति च यत्र दुर्दृशाः पिशाचसङ्घा विविधाः सुभैरवाः&#xA;051c सुनन्दिताः प्राणभृतां भयङ्कराः समानभक्षाः श्वसृगालपक्षिणः&#xA;052a तथा तदायोधनमुग्रदर्शनं निशामुखे पितृपतिराष्ट्रसन्निभम्&#xA;052c निरीक्षमाणाः शनकैर्जहुर्नराः समुत्थितारुण्डकुलोपसङ्कुलम्&#xA;053a अपेतविध्वस्तमहार्हभूषणं निपातितं शक्रसमं महारथम्&#xA;053c रणेऽभिमन्युं ददृशुस्तदा जना व्यपोढहव्यं सदसीव पावकम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/049/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/049/</guid>
      <description>&lt;p&gt;001  सञ्जय उवाच&#xA;001a तस्मिंस्तु निहते वीरे सौभद्रे रथयूथपे&#xA;001c विमुक्तरथसन्नाहाः सर्वे निक्षिप्तकार्मुकाः&#xA;002a उपोपविष्टा राजानं परिवार्य युधिष्ठिरम्&#xA;002c तदेव दुःखं ध्यायन्तः सौभद्रगतमानसाः&#xA;003a ततो युधिष्ठिरो राजा विललाप सुदुःखितः&#xA;003c अभिमन्यौ हते वीरे भ्रातुः पुत्रे महारथे&#xA;004a द्रोणानीकमसम्बाधं मम प्रियचिकीर्षया&#xA;004c भित्त्वा व्यूहं प्रविष्टोऽसौ गोमध्यमिव केसरी&#xA;005a यस्य शूरा महेष्वासाः प्रत्यनीकगता रणे&#xA;005c प्रभग्ना विनिवर्तन्ते कृतास्त्रा युद्धदुर्मदाः&#xA;006a अत्यन्तशत्रुरस्माकं येन दुःशासनः शरैः&#xA;006c क्षिप्रं ह्यभिमुखः सङ्क्ये विसञ्ज्ञो विमुखीकृतः&#xA;007a स तीर्त्वा दुस्तरं वीरो द्रोणानीकमहार्णवम्&#xA;007c प्राप्य दौःशासनिं कार्ष्णिर्यातो वैवस्वतक्षयम्&#xA;008a कथं द्रक्ष्यामि कौन्तेयं सौभद्रे निहतेऽर्जुनम्&#xA;008c सुभद्रां वा महाभागां प्रियं पुत्रमपश्यतीम्&#xA;009a किं स्विद्वयमपेतार्थमश्लिष्टमसमञ्जसम्&#xA;009c तावुभौ प्रतिवक्ष्यामो हृषीकेशधनञ्जयौ&#xA;010a अहमेव सुभद्रायाः केशवार्जुनयोरपि&#xA;010c प्रियकामो जयाकाङ्क्षी कृतवानिदमप्रियम्&#xA;011a न लुब्धो बुध्यते दोषान्मोहाल्लोभः प्रवर्तते&#xA;011c मधु लिप्सुर्हि नापश्यं प्रपातमिदमीदृशम्&#xA;012a यो हि भोज्ये पुरस्कार्यो यानेषु शयनेषु च&#xA;012c भूषणेषु च सोऽस्माभिर्बालो युधि पुरस्कृतः&#xA;013a कथं हि बालस्तरुणो युद्धानामविशारदः&#xA;013c सदश्व इव सम्बाधे विषमे क्षेममर्हति&#xA;014a नो चेद्धि वयमप्येनं महीमनुशयीमहि&#xA;014c बीभत्सोः कोपदीप्तस्य दग्धाः कृपणचक्षुषा&#xA;015a अलुब्धो मतिमान्ह्रीमान्क्षमावान्रूपवान्बली&#xA;015c वपुष्मान्मानकृद्वीरः प्रियः सत्यपरायणः&#xA;016a यस्य श्लाघन्ति विबुधाः कर्माण्यूर्जितकर्मणः&#xA;016c निवातकवचाञ्जघ्ने कालकेयांश्च वीर्यवान्&#xA;017a महेन्द्रशत्रवो येन हिरण्यपुरवासिनः&#xA;017c अक्ष्णोर्निमेषमात्रेण पौलोमाः सगणा हताः&#xA;018a परेभ्योऽप्यभयार्थिभ्यो यो ददात्यभयं विभुः&#xA;018c तस्यास्माभिर्न शकितस्त्रातुमद्यात्मजो भयात्&#xA;019a भयं तु सुमहत्प्राप्तं धार्तराष्ट्रं महद्बलम्&#xA;019c पार्थः पुत्रवधात्क्रुद्धः कौरवाञ्शोषयिष्यति&#xA;020a क्षुद्रः क्षुद्रसहायश्च स्वपक्षक्षयमातुरः&#xA;020c व्यक्तं दुर्योधनो दृष्ट्वा शोचन्हास्यति जीवितम्&#xA;021a न मे जयः प्रीतिकरो न राज्यं न चामरत्वं न सुरैः सलोकता&#xA;021c इमं समीक्ष्याप्रतिवीर्यपौरुषं निपातितं देववरात्मजात्मजम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/050/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/050/</guid>
      <description>&lt;p&gt;001  सञ्जय उवाच&#xA;001a तस्मिन्नहनि निर्वृत्ते घोरे प्राणभृतां क्षये&#xA;001c आदित्येऽस्तङ्गते श्रीमान्सन्ध्याकाल उपस्थिते&#xA;002a व्यपयातेषु सैन्येषु वासाय भरतर्षभ&#xA;002c हत्वा संशप्तकव्रातान्दिव्यैरस्त्रैः कपिध्वजः&#xA;003a प्रायात्स्वशिबिरं जिष्णुर्जैत्रमास्थाय तं रथम्&#xA;003c गच्छन्नेव च गोविन्दं सन्नकण्ठोऽभ्यभाषत&#xA;004a किं नु मे हृदयं त्रस्तं वाक्यं सज्जति केशव&#xA;004c स्पन्दन्ति चाप्यनिष्टानि गात्रं सीदति चाच्युत&#xA;005a अनिष्टं चैव मे श्लिष्टं हृदयान्नापसर्पति&#xA;005c भुवि यद्दिक्षु चाप्युग्रा उत्पातास्त्रासयन्ति माम्&#xA;006a बहुप्रकारा दृश्यन्ते सर्व एवाघशंसिनः&#xA;006c अपि स्वस्ति भवेद्राज्ञः सामात्यस्य गुरोर्मम&#xA;007  वासुदेव उवाच&#xA;007a व्यक्तं शिवं तव भ्रातुः सामात्यस्य भविष्यति&#xA;007c मा शुचः किञ्चिदेवान्यत्तत्रानिष्टं भविष्यति&#xA;008  सञ्जय उवाच&#xA;008a ततः सन्ध्यामुपास्यैव वीरौ वीरावसादने&#xA;008c कथयन्तौ रणे वृत्तं प्रयातौ रथमास्थितौ&#xA;009a ततः स्वशिबिरं प्राप्तौ हतानन्दं हतत्विषम्&#xA;009c वासुदेवोऽर्जुनश्चैव कृत्वा कर्म सुदुष्करम्&#xA;010a ध्वस्ताकारं समालक्ष्य शिबिरं परवीरहा&#xA;010c बीभत्सुरब्रवीत्कृष्णमस्वस्थहृदयस्ततः&#xA;011a नाद्य नन्दन्ति तूर्याणि मङ्गल्यानि जनार्दन&#xA;011c मिश्रा दुन्दुभिनिर्घोषैः शङ्खाश्चाडम्बरैः सह&#xA;011e वीणा वा नाद्य वाद्यन्ते शम्यातालस्वनैः सह&#xA;012a मङ्गल्यानि च गीतानि न गायन्ति पठन्ति च&#xA;012c स्तुतियुक्तानि रम्याणि ममानीकेषु बन्दिनः&#xA;013a योधाश्चापि हि मां दृष्ट्वा निवर्तन्ते ह्यधोमुखाः&#xA;013c कर्माणि च यथापूर्वं कृत्वा नाभिवदन्ति माम्&#xA;014a अपि स्वस्ति भवेदद्य भ्रातृभ्यो मम माधव&#xA;014c न हि शुध्यति मे भावो दृष्ट्वा स्वजनमाकुलम्&#xA;015a अपि पाञ्चालराजस्य विराटस्य च मानद&#xA;015c सर्वेषां चैव योधानां सामग्र्यं स्यान्ममाच्युत&#xA;016a न च मामद्य सौभद्रः प्रहृष्टो भ्रातृभिः सह&#xA;016c रणादायान्तमुचितं प्रत्युद्याति हसन्निव&#xA;017a एवं सङ्कथयन्तौ तौ प्रविष्टौ शिबिरं स्वकम्&#xA;017c ददृशाते भृशास्वस्थान्पाण्डवान्नष्टचेतसः&#xA;018a दृष्ट्वा भ्रातॄंश्च पुत्रांश्च विमना वानरध्वजः&#xA;018c अपश्यंश्चैव सौभद्रमिदं वचनमब्रवीत्&#xA;019a मुखवर्णोऽप्रसन्नो वः सर्वेषामेव लक्ष्यते&#xA;019c न चाभिमन्युं पश्यामि न च मां प्रतिनन्दथ&#xA;020a मया श्रुतश्च द्रोणेन चक्रव्यूहो विनिर्मितः&#xA;020c न च वस्तस्य भेत्तास्ति ऋते सौभद्रमाहवे&#xA;021a न चोपदिष्टस्तस्यासीन्मयानीकविनिर्गमः&#xA;021c कच्चिन्न बालो युष्माभिः परानीकं प्रवेशितः&#xA;022a भित्त्वानीकं महेष्वासः परेषां बहुशो युधि&#xA;022c कच्चिन्न निहतः शेते सौभद्रः परवीरहा&#xA;023a लोहिताक्षं महाबाहुं जातं सिंहमिवाद्रिषु&#xA;023c उपेन्द्रसदृशं ब्रूत कथमायोधने हतः&#xA;024a सुकुमारं महेष्वासं वासवस्यात्मजात्मजम्&#xA;024c सदा मम प्रियं ब्रूत कथमायोधने हतः&#xA;025a वार्ष्णेयीदयितं शूरं मया सततलालितम्&#xA;025c अम्बायाश्च प्रियं नित्यं कोऽवधीत्कालचोदितः&#xA;026a सदृशो वृष्णिसिंहस्य केशवस्य महात्मनः&#xA;026c विक्रमश्रुतमाहात्म्यैः कथमायोधने हतः&#xA;027a सुभद्रायाः प्रियं नित्यं द्रौपद्याः केशवस्य च&#xA;027c यदि पुत्रं न पश्यामि यास्यामि यमसादनम्&#xA;028a मृदुकुञ्चितकेशान्तं बालं बालमृगेक्षणम्&#xA;028c मत्तद्विरदविक्रान्तं शालपोतमिवोद्गतम्&#xA;029a स्मिताभिभाषिणं दान्तं गुरुवाक्यकरं सदा&#xA;029c बाल्येऽप्यबालकर्माणं प्रियवाक्यममत्सरम्&#xA;030a महोत्साहं महाबाहुं दीर्घराजीवलोचनम्&#xA;030c भक्तानुकम्पिनं दान्तं न च नीचानुसारिणम्&#xA;031a कृतज्ञं ज्ञानसम्पन्नं कृतास्त्रमनिवर्तिनम्&#xA;031c युद्धाभिनन्दिनं नित्यं द्विषतामघवर्धनम्&#xA;032a स्वेषां प्रियहिते युक्तं पितॄणां जयगृद्धिनम्&#xA;032c न च पूर्वप्रहर्तारं सङ्ग्रामे नष्टसम्भ्रमम्&#xA;032e यदि पुत्रं न पश्यामि यास्यामि यमसादनम्&#xA;033a सुललाटं सुकेशान्तं सुभ्र्वक्षिदशनच्छदम्&#xA;033c अपश्यतस्तद्वदनं का शान्तिर्हृदयस्य मे&#xA;034a तन्त्रीस्वनसुखं रम्यं पुंस्कोकिलसमध्वनिम्&#xA;034c अशृण्वतः स्वनं तस्य का शान्तिर्हृदयस्य मे&#xA;035a रूपं चाप्रतिरूपं तत्त्रिदशेष्वपि दुर्लभम्&#xA;035c अपश्यतोऽद्य वीरस्य का शान्तिर्हृदयस्य मे&#xA;036a अभिवादनदक्षं तं पितॄणां वचने रतम्&#xA;036c नाद्याहं यदि पश्यामि का शान्तिर्हृदयस्य मे&#xA;037a सुकुमारः सदा वीरो महार्हशयनोचितः&#xA;037c भूमावनाथवच्छेते नूनं नाथवतां वरः&#xA;038a शयानं समुपासन्ति यं पुरा परमस्त्रियः&#xA;038c तमद्य विप्रविद्धाङ्गमुपासन्त्यशिवाः शिवाः&#xA;039a यः पुरा बोध्यते सुप्तः सूतमागधबन्दिभिः&#xA;039c बोधयन्त्यद्य तं नूनं श्वापदा विकृतैः स्वरैः&#xA;040a छत्रच्छायासमुचितं तस्य तद्वदनं शुभम्&#xA;040c नूनमद्य रजोध्वस्तं रणे रेणुः करिष्यति&#xA;041a हा पुत्रकावितृप्तस्य सततं पुत्रदर्शने&#xA;041c भाग्यहीनस्य कालेन यथा मे नीयसे बलात्&#xA;042a साद्य संयमनी नूनं सदा सुकृतिनां गतिः&#xA;042c स्वभाभिर्भासिता रम्या त्वयात्यर्थं विराजते&#xA;043a नूनं वैवस्वतश्च त्वा वरुणश्च प्रियातिथिः&#xA;043c शतक्रतुर्धनेशश्च प्राप्तमर्चन्त्यभीरुकम्&#xA;044a एवं विलप्य बहुधा भिन्नपोतो वणिग्यथा&#xA;044c दुःखेन महताविष्टो युधिष्ठिरमपृच्छत&#xA;045a कच्चित्स कदनं कृत्वा परेषां पाण्डुनन्दन&#xA;045c स्वर्गतोऽभिमुखः सङ्ख्ये युध्यमानो नरर्षभः&#xA;046a स नूनं बहुभिर्यत्तैर्युध्यमानो नरर्षभैः&#xA;046c असहायः सहायार्थी मामनुध्यातवान्ध्रुवम्&#xA;047a पीड्यमानः शरैर्बालस्तात साध्वभिधाव माम्&#xA;047c इति विप्रलपन्मन्ये नृशंसैर्बहुभिर्हतः&#xA;048a अथ वा मत्प्रसूतश्च स्वस्रीयो माधवस्य च&#xA;048c सुभद्रायां च सम्भूतो नैवं वक्तुमिहार्हति&#xA;049a वज्रसारमयं नूनं हृदयं सुदृढं मम&#xA;049c अपश्यतो दीर्घबाहुं रक्ताक्षं यन्न दीर्यते&#xA;050a कथं बाले महेष्वासे नृशंसा मर्मभेदिनः&#xA;050c स्वस्रीये वासुदेवस्य मम पुत्रेऽक्षिपञ्शरान्&#xA;051a यो मां नित्यमदीनात्मा प्रत्युद्गम्याभिनन्दति&#xA;051c उपयान्तं रिपून्हत्वा सोऽद्य मां किं न पश्यति&#xA;052a नूनं स पतितः शेते धरण्यां रुधिरोक्षितः&#xA;052c शोभयन्मेदिनीं गात्रैरादित्य इव पातितः&#xA;053a रणे विनिहतं श्रुत्वा शोकार्ता वै विनङ्क्ष्यति&#xA;053c सुभद्रा वक्ष्यते किं मामभिमन्युमपश्यती&#xA;053e द्रौपदी चैव दुःखार्ते ते च वक्ष्यामि किं न्वहम्&#xA;054a वज्रसारमयं नूनं हृदयं यन्न यास्यति&#xA;054c सहस्रधा वधूं दृष्ट्वा रुदतीं शोककर्शिताम्&#xA;055a हृष्टानां धार्तराष्ट्राणां सिंहनादो मया श्रुतः&#xA;055c युयुत्सुश्चापि कृष्णेन श्रुतो वीरानुपालभन्&#xA;056a अशक्नुवन्तो बीभत्सुं बालं हत्वा महारथाः&#xA;056c किं नदध्वमधर्मज्ञाः पार्थे वै दृश्यतां बलम्&#xA;057a किं तयोर्विप्रियं कृत्वा केशवार्जुनयोर्मृधे&#xA;057c सिंहवन्नदत प्रीताः शोककाल उपस्थिते&#xA;058a आगमिष्यति वः क्षिप्रं फलं पापस्य कर्मणः&#xA;058c अधर्मो हि कृतस्तीव्रः कथं स्यादफलश्चिरम्&#xA;059a इति तान्प्रति भाषन्वै वैश्यापुत्रो महामतिः&#xA;059c अपायाच्छस्त्रमुत्सृज्य कोपदुःखसमन्वितः&#xA;060a किमर्थमेतन्नाख्यातं त्वया कृष्ण रणे मम&#xA;060c अधक्ष्यं तानहं सर्वांस्तदा क्रूरान्महारथान्&#xA;061a निगृह्य वासुदेवस्तं पुत्राधिभिरभिप्लुतम्&#xA;061c मैवमित्यब्रवीत्कृष्णस्तीव्रशोकसमन्वितम्&#xA;062a सर्वेषामेष वै पन्थाः शूराणामनिवर्तिनाम्&#xA;062c क्षत्रियाणां विशेषेण येषां युद्धेन जीविका&#xA;063a एषा वै युध्यमानानां शूराणामनिवर्तिनाम्&#xA;063c विहिता धर्मशास्त्रज्ञैर्गतिर्गतिमतां वर&#xA;064a ध्रुवं युद्धे हि मरणं शूराणामनिवर्तिनाम्&#xA;064c गतः पुण्यकृतां लोकानभिमन्युर्न संशयः&#xA;065a एतच्च सर्ववीराणां काङ्क्षितं भरतर्षभ&#xA;065c सङ्ग्रामेऽभिमुखा मृत्युं प्रप्नुयामेति मानद&#xA;066a स च वीरान्रणे हत्वा राजपुत्रान्महाबलान्&#xA;066c वीरैराकाङ्क्षितं मृत्युं सम्प्राप्तोऽभिमुखो रणे&#xA;067a मा शुचः पुरुषव्याघ्र पूर्वैरेष सनातनः&#xA;067c धर्मकृद्भिः कृतो धर्मः क्षत्रियाणां रणे क्षयः&#xA;068a इमे ते भ्रातरः सर्वे दीना भरतसत्तम&#xA;068c त्वयि शोकसमाविष्टे नृपाश्च सुहृदस्तव&#xA;069a एतांस्त्वं वचसा साम्ना समाश्वासय मानद&#xA;069c विदितं वेदितव्यं ते न शोकं कर्तुमर्हसि&#xA;070a एवमाश्वासितः पार्थः कृष्णेनाद्भुतकर्मणा&#xA;070c ततोऽब्रवीत्तदा भ्रातॄन्सर्वान्पार्थः सगद्गदान्&#xA;071a स दीर्घबाहुः पृथ्वंसो दीर्घराजीवलोचनः&#xA;071c अभिमन्युर्यथा वृत्तः श्रोतुमिच्छाम्यहं तथा&#xA;072a सनागस्यन्दनहयान्द्रक्ष्यध्वं निहतान्मया&#xA;072c सङ्ग्रामे सानुबन्धांस्तान्मम पुत्रस्य वैरिणः&#xA;073a कथं च वः कृतास्त्राणां सर्वेषां शस्त्रपाणिनाम्&#xA;073c सौभद्रो निधनं गच्छेद्वज्रिणापि समागतः&#xA;074a यद्येवमहमज्ञास्यमशक्तान्रक्षणे मम&#xA;074c पुत्रस्य पाण्डुपाञ्चालान्मया गुप्तो भवेत्ततः&#xA;075a कथं च वो रथस्थानां शरवर्षाणि मुञ्चताम्&#xA;075c नीतोऽभिमन्युर्निधनं कदर्थीकृत्य वः परैः&#xA;076a अहो वः पौरुषं नास्ति न च वोऽस्ति पराक्रमः&#xA;076c यत्राभिमन्युः समरे पश्यतां वो निपातितः&#xA;077a आत्मानमेव गर्हेयं यदहं वः सुदुर्बलान्&#xA;077c युष्मानाज्ञाय निर्यातो भीरूनकृतनिश्रमान्&#xA;078a आहोस्विद्भूषणार्थाय वर्मशस्त्रायुधानि वः&#xA;078c वाचश्च वक्तुं संसत्सु मम पुत्रमरक्षताम्&#xA;079a एवमुक्त्वा ततो वाक्यं तिष्ठंश्चापवरासिमान्&#xA;079c न स्माशक्यत बीभत्सुः केनचित्प्रसमीक्षितुम्&#xA;080a तमन्तकमिव क्रुद्धं निःश्वसन्तं मुहुर्मुहुः&#xA;080c पुत्रशोकाभिसन्तप्तमश्रुपूर्णमुखं तदा&#xA;081a नाभिभाष्टुं शक्नुवन्ति द्रष्टुं वा सुहृदोऽर्जुनम्&#xA;081c अन्यत्र वासुदेवाद्वा ज्येष्ठाद्वा पाण्डुनन्दनात्&#xA;082a सर्वास्ववस्थासु हितावर्जुनस्य मनोनुगौ&#xA;082c बहुमानात्प्रियत्वाच्च तावेनं वक्तुमर्हतः&#xA;083a ततस्तं पुत्रशोकेन भृशं पीडितमानसम्&#xA;083c राजीवलोचनं क्रुद्धं राजा वचनमब्रवीत्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/051/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/051/</guid>
      <description>&lt;p&gt;001  युधिष्ठिर उवाच&#xA;001a त्वयि याते महाबाहो संशप्तकबलं प्रति&#xA;001c प्रयत्नमकरोत्तीव्रमाचार्यो ग्रहणे मम&#xA;002a व्यूढानीकं वयं द्रोणं वरयामः स्म सर्वशः&#xA;002c प्रतिव्यूह्य रथानीकं यतमानं तथा रणे&#xA;003a स वार्यमाणो रथिभी रक्षितेन मया तथा&#xA;003c अस्मानपि जघानाशु पीडयन्निशितैः शरैः&#xA;004a ते पीड्यमाना द्रोणेन द्रोणानीकं न शक्नुमः&#xA;004c प्रतिवीक्षितुमप्याजौ भेत्तुं तत्कुत एव तु&#xA;005a वयं त्वप्रतिमं वीर्ये सर्वे सौभद्रमात्मजम्&#xA;005c उक्तवन्तः स्म ते तात भिन्ध्यनीकमिति प्रभो&#xA;006a स तथा चोदितोऽस्माभिः सदश्व इव वीर्यवान्&#xA;006c असह्यमपि तं भारं वोढुमेवोपचक्रमे&#xA;007a स तवास्त्रोपदेशेन वीर्येण च समन्वितः&#xA;007c प्राविशत्तद्बलं बालः सुपर्ण इव सागरम्&#xA;008a तेऽनुयाता वयं वीरं सात्वतीपुत्रमाहवे&#xA;008c प्रवेष्टुकामास्तेनैव येन स प्राविशच्चमूम्&#xA;009a ततः सैन्धवको राजा क्षुद्रस्तात जयद्रथः&#xA;009c वरदानेन रुद्रस्य सर्वान्नः समवारयत्&#xA;010a ततो द्रोणः कृपः कर्णो द्रौणिश्च स बृहद्बलः&#xA;010c कृतवर्मा च सौभद्रं षड्रथाः पर्यवारयन्&#xA;011a परिवार्य तु तैः सर्वैर्युधि बालो महारथैः&#xA;011c यतमानः परं शक्त्या बहुभिर्विरथीकृतः&#xA;012a ततो दौःशासनिः क्षिप्रं तथा तैर्विरथीकृतम्&#xA;012c संशयं परमं प्राप्य दिष्टान्तेनाभ्ययोजयत्&#xA;013a स तु हत्वा सहस्राणि द्विपाश्वरथसादिनाम्&#xA;013c राजपुत्रशतं चाग्र्यं वीरांश्चालक्षितान्बहून्&#xA;014a बृहद्बलं च राजानं स्वर्गेणाजौ प्रयोज्य ह&#xA;014c ततः परमधर्मात्मा दिष्टान्तमुपजग्मिवान्&#xA;015a एतावदेव निर्वृत्तमस्माकं शोकवर्धनम्&#xA;015c स चैवं पुरुषव्याघ्रः स्वर्गलोकमवाप्तवान्&#xA;016  सञ्जय उवाच&#xA;016a ततोऽर्जुनो वचः श्रुत्वा धर्मराजेन भाषितम्&#xA;016c हा पुत्र इति निःश्वस्य व्यथितो न्यपतद्भुवि&#xA;017a विषण्णवदनाः सर्वे परिगृह्य धनञ्जयम्&#xA;017c नेत्रैरनिमिषैर्दीनाः प्रत्यवेक्षन्परस्परम्&#xA;018a प्रतिलभ्य ततः सञ्ज्ञां वासविः क्रोधमूर्छितः&#xA;018c कम्पमानो ज्वरेणेव निःश्वसंश्च मुहुर्मुहुः&#xA;019a पाणिं पाणौ विनिष्पिष्य श्वसमानोऽश्रुनेत्रवान्&#xA;019c उन्मत्त इव विप्रेक्षन्निदं वचनमब्रवीत्&#xA;020a सत्यं वः प्रतिजानामि श्वोऽस्मि हन्ता जयद्रथम्&#xA;020c न चेद्वधभयाद्भीतो धार्तराष्ट्रान्प्रहास्यति&#xA;021a न चास्माञ्शरणं गच्छेत्कृष्णं वा पुरुषोत्तमम्&#xA;021c भवन्तं वा महाराज श्वोऽस्मि हन्ता जयद्रथम्&#xA;022a धार्तराष्ट्रप्रियकरं मयि विस्मृतसौहृदम्&#xA;022c पापं बालवधे हेतुं श्वोऽस्मि हन्ता जयद्रथम्&#xA;023a रक्षमाणाश्च तं सङ्ख्ये ये मां योत्स्यन्ति केचन&#xA;023c अपि द्रोणकृपौ वीरौ छादयिष्यामि ताञ्शरैः&#xA;024a यद्येतदेवं सङ्ग्रामे न कुर्यां पुरुषर्षभाः&#xA;024c मा स्म पुण्यकृतां लोकान्प्राप्नुयां शूरसम्मतान्&#xA;025a ये लोका मातृहन्तॄणां ये चापि पितृघातिनाम्&#xA;025c गुरुदारगामिनां ये च पिशुनानां च ये तथा&#xA;026a साधूनसूयतां ये च ये चापि परिवादिनाम्&#xA;026c ये च निक्षेपहर्तॄणां ये च विश्वासघातिनाम्&#xA;027a भुक्तपूर्वां स्त्रियं ये च निन्दतामघशंसिनाम्&#xA;027c ब्रह्मघ्नानां च ये लोका ये च गोघातिनामपि&#xA;028a पायसं वा यवान्नं वा शाकं कृसरमेव वा&#xA;028c संयावापूपमांसानि ये च लोका वृथाश्नताम्&#xA;028e तानह्नैवाधिगच्छेयं न चेद्धन्यां जयद्रथम्&#xA;029a वेदाध्यायिनमत्यर्थं संशितं वा द्विजोत्तमम्&#xA;029c अवमन्यमानो यान्याति वृद्धान्साधूंस्तथा गुरून्&#xA;030a स्पृशतां ब्राह्मणं गां च पादेनाग्निं च यां लभेत्&#xA;030c याप्सु श्लेष्म पुरीषं वा मूत्रं वा मुञ्चतां गतिः&#xA;030e तां गच्छेयं गतिं घोरां न चेद्धन्यां जयद्रथम्&#xA;031a नग्नस्य स्नायमानस्य या च वन्ध्यातिथेर्गतिः&#xA;031c उत्कोचिनां मृषोक्तीनां वञ्चकानां च या गतिः&#xA;031e आत्मापहारिणां या च या च मिथ्याभिशंसिनाम्&#xA;032a भृत्यैः सन्दृश्यमानानां पुत्रदाराश्रितैस्तथा&#xA;032c असंविभज्य क्षुद्राणां या गतिर्मृष्टमश्नताम्&#xA;032e तां गच्छेयं गतिं घोरां न चेद्धन्यां जयद्रथम्&#xA;033a संश्रितं वापि यस्त्यक्त्वा साधुं तद्वचने रतम्&#xA;033c न बिभर्ति नृशंसात्मा निन्दते चोपकारिणम्&#xA;034a अर्हते प्रातिवेश्याय श्राद्धं यो न ददाति च&#xA;034c अनर्हते च यो दद्याद्वृषलीपत्युरेव च&#xA;035a मद्यपो भिन्नमर्यादः कृतघ्नो भ्रातृनिन्दकः&#xA;035c तेषां गतिमियां क्षिप्रं न चेद्धन्यां जयद्रथम्&#xA;036a धर्मादपेता ये चान्ये मया नात्रानुकीर्तिताः&#xA;036c ये चानुकीर्तिताः क्षिप्रं तेषां गतिमवाप्नुयाम्&#xA;036e यदि व्युष्टामिमां रात्रिं श्वो न हन्यां जयद्रथम्&#xA;037a इमां चाप्यपरां भूयः प्रतिज्ञां मे निबोधत&#xA;037c यद्यस्मिन्नहते पापे सूर्योऽस्तमुपयास्यति&#xA;037e इहैव सम्प्रवेष्टाहं ज्वलितं जातवेदसम्&#xA;038a असुरसुरमनुष्याः पक्षिणो वोरगा वा पितृरजनिचरा वा ब्रह्मदेवर्षयो वा&#xA;038c चरमचरमपीदं यत्परं चापि तस्मात्तदपि मम रिपुं तं रक्षितुं नैव शक्ताः&#xA;039a यदि विशति रसातलं तदग्र्यं वियदपि देवपुरं दितेः पुरं वा&#xA;039c तदपि शरशतैरहं प्रभाते भृशमभिपत्य रिपोः शिरोऽभिहर्ता&#xA;040a एवमुक्त्वा विचिक्षेप गाण्डीवं सव्यदक्षिणम्&#xA;040c तस्य शब्दमतिक्रम्य धनुःशब्दोऽस्पृशद्दिवम्&#xA;041a अर्जुनेन प्रतिज्ञाते पाञ्चजन्यं जनार्दनः&#xA;041c प्रदध्मौ तत्र सङ्क्रुद्धो देवदत्तं धनञ्जयः&#xA;042a स पाञ्चजन्योऽच्युतवक्त्रवायुना भृशं सुपूर्णोदरनिःसृतध्वनिः&#xA;042c जगत्सपातालवियद्दिगीश्वरं प्रकम्पयामास युगात्यये यथा&#xA;043a ततो वादित्रघोषाश्च प्रादुरासन्समन्ततः&#xA;043c सिंहनादाश्च पाण्डूनां प्रतिज्ञाते महात्मना&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/052/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/052/</guid>
      <description>&lt;p&gt;001  सञ्जय उवाच&#xA;001a श्रुत्वा तु तं महाशब्दं पाण्डूनां पुत्रगृद्धिनाम्&#xA;001c चारैः प्रवेदिते तत्र समुत्थाय जयद्रथः&#xA;002a शोकसम्मूढहृदयो दुःखेनाभिहतो भृशम्&#xA;002c मज्जमान इवागाधे विपुले शोकसागरे&#xA;003a जगाम समितिं राज्ञां सैन्धवो विमृशन्बहु&#xA;003c स तेषां नरदेवानां सकाशे परिदेवयन्&#xA;004a अभिमन्योः पितुर्भीतः सव्रीडो वाक्यमब्रवीत्&#xA;004c योऽसौ पाण्डोः किल क्षेत्रे जातः शक्रेण कामिना&#xA;005a स निनीषति दुर्बुद्धिर्मां किलैकं यमक्षयम्&#xA;005c तत्स्वस्ति वोऽस्तु यास्यामि स्वगृहं जीवितेप्सया&#xA;006a अथ वा स्थ प्रतिबलास्त्रातुं मां क्षत्रियर्षभाः&#xA;006c पार्थेन प्रार्थितं वीरास्ते ददन्तु ममाभयम्&#xA;007a द्रोणदुर्योधनकृपाः कर्णमद्रेशबाह्लिकाः&#xA;007c दुःशासनादयः शक्तास्त्रातुमप्यन्तकाद्रितम्&#xA;008a किमङ्ग पुनरेकेन फल्गुनेन जिघांसता&#xA;008c न त्रायेयुर्भवन्तो मां समस्ताः पतयः क्षितेः&#xA;009a प्रहर्षं पाण्डवेयानां श्रुत्वा मम महद्भयम्&#xA;009c सीदन्तीव च मेऽङ्गानि मुमूर्षोरिव पार्थिवाः&#xA;010a वधो नूनं प्रतिज्ञातो मम गाण्डीवधन्वना&#xA;010c तथा हि हृष्टाः क्रोशन्ति शोककालेऽपि पाण्डवाः&#xA;011a न देवा न च गन्धर्वा नासुरोरगराक्षसाः&#xA;011c उत्सहन्तेऽन्यथा कर्तुं कुत एव नराधिपाः&#xA;012a तस्मान्मामनुजानीत भद्रं वोऽस्तु नरर्षभाः&#xA;012c अदर्शनं गमिष्यामि न मां द्रक्ष्यन्ति पाण्डवाः&#xA;013a एवं विलपमानं तं भयाद्व्याकुलचेतसम्&#xA;013c आत्मकार्यगरीयस्त्वाद्राजा दुर्योधनोऽब्रवीत्&#xA;014a न भेतव्यं नरव्याघ्र को हि त्वा पुरुषर्षभ&#xA;014c मध्ये क्षत्रियवीराणां तिष्ठन्तं प्रार्थयेद्युधि&#xA;015a अहं वैकर्तनः कर्णश्चित्रसेनो विविंशतिः&#xA;015c भूरिश्रवाः शलः शल्यो वृषसेनो दुरासदः&#xA;016a पुरुमित्रो जयो भोजः काम्बोजश्च सुदक्षिणः&#xA;016c सत्यव्रतो महाबाहुर्विकर्णो दुर्मुखः सहः&#xA;017a दुःशासनः सुबाहुश्च कलिङ्गश्चाप्युदायुधः&#xA;017c विन्दानुविन्दावावन्त्यौ द्रोणो द्रौणिः ससौबलः&#xA;018a त्वं चापि रथिनां श्रेष्ठः स्वयं शूरोऽमितद्युतिः&#xA;018c स कथं पाण्डवेयेभ्यो भयं पश्यसि सैन्धव&#xA;019a अक्षौहिण्यो दशैका च मदीयास्तव रक्षणे&#xA;019c यत्ता योत्स्यन्ति मा भैस्त्वं सैन्धव व्येतु ते भयम्&#xA;020a एवमाश्वासितो राजन्पुत्रेण तव सैन्धवः&#xA;020c दुर्योधनेन सहितो द्रोणं रात्रावुपागमत्&#xA;021a उपसङ्ग्रहणं कृत्वा द्रोणाय स विशाम्पते&#xA;021c उपोपविश्य प्रणतः पर्यपृच्छदिदं तदा&#xA;022a निमित्ते दूरपातित्वे लघुत्वे दृढवेधने&#xA;022c मम ब्रवीतु भगवान्विशेषं फल्गुनस्य च&#xA;023a विद्याविशेषमिच्छामि ज्ञातुमाचार्य तत्त्वतः&#xA;023c ममार्जुनस्य च विभो यथातत्त्वं प्रचक्ष्व मे&#xA;024  द्रोण उवाच&#xA;024a सममाचार्यकं तात तव चैवार्जुनस्य च&#xA;024c योगाद्दुःखोचितत्वाच्च तस्मात्त्वत्तोऽधिकोऽर्जुनः&#xA;025a न तु ते युधि सन्त्रासः कार्यः पार्थात्कथञ्चन&#xA;025c अहं हि रक्षिता तात भयात्त्वां नात्र संशयः&#xA;026a न हि मद्बाहुगुप्तस्य प्रभवन्त्यमरा अपि&#xA;026c व्यूहिष्यामि च तं व्यूहं यं पार्थो न तरिष्यति&#xA;027a तस्माद्युध्यस्व मा भैस्त्वं स्वधर्ममनुपालय&#xA;027c पितृपैतामहं मार्गमनुयाहि नराधिप&#xA;028a अधीत्य विधिवद्वेदानग्नयः सुहुतास्त्वया&#xA;028c इष्टं च बहुभिर्यज्ञैर्न ते मृत्युभयाद्भयम्&#xA;029a दुर्लभं मानुषैर्मन्दैर्महाभाग्यमवाप्य तु&#xA;029c भुजवीर्यार्जिताल्ँलोकान्दिव्यान्प्राप्स्यस्यनुत्तमान्&#xA;030a कुरवः पाण्डवाश्चैव वृष्णयोऽन्ये च मानवाः&#xA;030c अहं च सह पुत्रेण अध्रुवा इति चिन्त्यताम्&#xA;031a पर्यायेण वयं सर्वे कालेन बलिना हताः&#xA;031c परलोकं गमिष्यामः स्वैः स्वैः कर्मभिरन्विताः&#xA;032a तपस्तप्त्वा तु याल्ँलोकान्प्राप्नुवन्ति तपस्विनः&#xA;032c क्षत्रधर्माश्रिताः शूराः क्षत्रियाः प्राप्नुवन्ति तान्&#xA;033  सञ्जय उवाच&#xA;033a एवमाश्वासितो राजन्भारद्वाजेन सैन्धवः&#xA;033c अपानुदद्भयं पार्थाद्युद्धाय च मनो दधे&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/053/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/053/</guid>
      <description>&lt;p&gt;001  सञ्जय उवाच&#xA;001a प्रतिज्ञाते तु पार्थेन सिन्धुराजवधे तदा&#xA;001c वासुदेवो महाबाहुर्धनञ्जयमभाषत&#xA;002a भ्रातॄणां मतमाज्ञाय त्वया वाचा प्रतिश्रुतम्&#xA;002c सैन्धवं श्वोऽस्मि हन्तेति तत्साहसतमं कृतम्&#xA;003a असम्मन्त्र्य मया सार्धमतिभारोऽयमुद्यतः&#xA;003c कथं नु सर्वलोकस्य नावहास्या भवेमहि&#xA;004a धार्तराष्ट्रस्य शिबिरे मया प्रणिहिताश्चराः&#xA;004c त इमे शीघ्रमागम्य प्रवृत्तिं वेदयन्ति नः&#xA;005a त्वया वै सम्प्रतिज्ञाते सिन्धुराजवधे तदा&#xA;005c सिंहनादः सवादित्रः सुमहानिह तैः श्रुतः&#xA;006a तेन शब्देन वित्रस्ता धार्तराष्ट्राः ससैन्धवाः&#xA;006c नाकस्मात्सिंहनादोऽयमिति मत्वा व्यवस्थिताः&#xA;007a सुमहाञ्शब्दसम्पातः कौरवाणां महाभुज&#xA;007c आसीन्नागाश्वपत्तीनां रथघोषश्च भैरवः&#xA;008a अभिमन्युवधं श्रुत्वा ध्रुवमार्तो धनञ्जयः&#xA;008c रात्रौ निर्यास्यति क्रोधादिति मत्वा व्यवस्थिताः&#xA;009a तैर्यतद्भिरियं सत्या श्रुता सत्यवतस्तव&#xA;009c प्रतिज्ञा सिन्धुराजस्य वधे राजीवलोचन&#xA;010a ततो विमनसः सर्वे त्रस्ताः क्षुद्रमृगा इव&#xA;010c आसन्सुयोधनामात्याः स च राजा जयद्रथः&#xA;011a अथोत्थाय सहामात्यैर्दीनः शिबिरमात्मनः&#xA;011c आयात्सौवीरसिन्धूनामीश्वरो भृशदुःखितः&#xA;012a स मन्त्रकाले सम्मन्त्र्य सर्वा नैःश्रेयसीः क्रियाः&#xA;012c सुयोधनमिदं वाक्यमब्रवीद्राजसंसदि&#xA;013a मामसौ पुत्रहन्तेति श्वोऽभियाता धनञ्जयः&#xA;013c प्रतिज्ञातो हि सेनाया मध्ये तेन वधो मम&#xA;014a तां न देवा न गन्धर्वा नासुरोरगराक्षसाः&#xA;014c उत्सहन्तेऽन्यथा कर्तुं प्रतिज्ञां सव्यसाचिनः&#xA;015a ते मां रक्षत सङ्ग्रामे मा वो मूर्ध्नि धनञ्जयः&#xA;015c पदं कृत्वाप्नुयाल्लक्ष्यं तस्मादत्र विधीयताम्&#xA;016a अथ रक्षा न मे सङ्ख्ये क्रियते कुरुनन्दन&#xA;016c अनुजानीहि मां राजन्गमिष्यामि गृहान्प्रति&#xA;017a एवमुक्तस्त्ववाक्शीर्षो विमनाः स सुयोधनः&#xA;017c श्रुत्वाभिशप्तवन्तं त्वां ध्यानमेवान्वपद्यत&#xA;018a तमार्तमभिसम्प्रेक्ष्य राजा किल स सैन्धवः&#xA;018c मृदु चात्महितं चैव सापेक्षमिदमुक्तवान्&#xA;019a नाहं पश्यामि भवतां तथावीर्यं धनुर्धरम्&#xA;019c योऽर्जुनस्यास्त्रमस्त्रेण प्रतिहन्यान्महाहवे&#xA;020a वासुदेवसहायस्य गाण्डीवं धुन्वतो धनुः&#xA;020c कोऽर्जुनस्याग्रतस्तिष्ठेत्साक्षादपि शतक्रतुः&#xA;021a महेश्वरोऽपि पार्थेन श्रूयते योधितः पुरा&#xA;021c पदातिना महातेजा गिरौ हिमवति प्रभुः&#xA;022a दानवानां सहस्राणि हिरण्यपुरवासिनाम्&#xA;022c जघानैकरथेनैव देवराजप्रचोदितः&#xA;023a समायुक्तो हि कौन्तेयो वासुदेवेन धीमता&#xA;023c सामरानपि लोकांस्त्रीन्निहन्यादिति मे मतिः&#xA;024a सोऽहमिच्छाम्यनुज्ञातुं रक्षितुं वा महात्मना&#xA;024c द्रोणेन सहपुत्रेण वीरेण यदि मन्यसे&#xA;025a स राज्ञा स्वयमाचार्यो भृशमाक्रन्दितोऽर्जुन&#xA;025c संविधानं च विहितं रथाश्च किल सज्जिताः&#xA;026a कर्णो भूरिश्रवा द्रौणिर्वृषसेनश्च दुर्जयः&#xA;026c कृपश्च मद्रराजश्च षडेतेऽस्य पुरोगमाः&#xA;027a शकटः पद्मपश्चार्धो व्यूहो द्रोणेन कल्पितः&#xA;027c पद्मकर्णिकमध्यस्थः सूचीपाशे जयद्रथः&#xA;027e स्थास्यते रक्षितो वीरैः सिन्धुराड्युद्धदुर्मदैः&#xA;028a धनुष्यस्त्रे च वीर्ये च प्राणे चैव तथोरसि&#xA;028c अविषह्यतमा ह्येते निश्चिताः पार्थ षड्रथाः&#xA;028e एतानजित्वा सगणान्नैव प्राप्यो जयद्रथः&#xA;029a तेषामेकैकशो वीर्यं षण्णां त्वमनुचिन्तय&#xA;029c सहिता हि नरव्याघ्रा न शक्या जेतुमञ्जसा&#xA;030a भूयश्च चिन्तयिष्यामि नीतिमात्महिताय वै&#xA;030c मन्त्रज्ञैः सचिवैः सार्धं सुहृद्भिः कार्यसिद्धये&#xA;031  अर्जुन उवाच&#xA;031a षड्रथान्धार्तराष्ट्रस्य मन्यसे यान्बलाधिकान्&#xA;031c तेषां वीर्यं ममार्धेन न तुल्यमिति लक्षये&#xA;032a अस्त्रमस्त्रेण सर्वेषामेतेषां मधुसूदन&#xA;032c मया द्रक्ष्यसि निर्भिन्नं जयद्रथवधैषिणा&#xA;033a द्रोणस्य मिषतः सोऽहं सगणस्य विलप्यतः&#xA;033c मूर्धानं सिन्धुराजस्य पातयिष्यामि भूतले&#xA;034a यदि साध्याश्च रुद्राश्च वसवश्च सहाश्विनः&#xA;034c मरुतश्च सहेन्द्रेण विश्वेदेवास्तथासुराः&#xA;035a पितरः सहगन्धर्वाः सुपर्णाः सागराद्रयः&#xA;035c द्यौर्वियत्पृथिवी चेयं दिशश्च सदिगीश्वराः&#xA;036a ग्राम्यारण्यानि भूतानि स्थावराणि चराणि च&#xA;036c त्रातारः सिन्धुराजस्य भवन्ति मधुसूदन&#xA;037a तथापि बाणैर्निहतं श्वो द्रष्टासि रणे मया&#xA;037c सत्येन ते शपे कृष्ण तथैवायुधमालभे&#xA;038a यश्च गोप्ता महेष्वासस्तस्य पापस्य दुर्मतेः&#xA;038c तमेव प्रथमं द्रोणमभियास्यामि केशव&#xA;039a तस्मिन्द्यूतमिदं बद्धं मन्यते स्म सुयोधनः&#xA;039c तस्मात्तस्यैव सेनाग्रं भित्त्वा यास्यामि सैन्धवम्&#xA;040a द्रष्टासि श्वो महेष्वासान्नाराचैस्तिग्मतेजनैः&#xA;040c शृङ्गाणीव गिरेर्वज्रैर्दार्यमाणान्मया युधि&#xA;041a नरनागाश्वदेहेभ्यो विस्रविष्यति शोणितम्&#xA;041c पतद्भ्यः पतितेभ्यश्च विभिन्नेभ्यः शितैः शरैः&#xA;042a गाण्डीवप्रेषिता बाणा मनोनिलसमा जवे&#xA;042c नृनागाश्वान्विदेहासून्कर्तारश्च सहस्रशः&#xA;043a यमात्कुबेराद्वरुणाद्रुद्रादिन्द्राच्च यन्मया&#xA;043c उपात्तमस्त्रं घोरं वै तद्द्रष्टारो नरा युधि&#xA;044a ब्राह्मेणास्त्रेण चास्त्राणि हन्यमानानि संयुगे&#xA;044c मया द्रष्टासि सर्वेषां सैन्धवस्याभिरक्षिणाम्&#xA;045a शरवेगसमुत्कृत्तै राज्ञां केशव मूर्धभिः&#xA;045c आस्तीर्यमाणां पृथिवीं द्रष्टासि श्वो मया युधि&#xA;046a क्रव्यादांस्तर्पयिष्यामि द्रावयिष्यामि शात्रवान्&#xA;046c सुहृदो नन्दयिष्यामि पातयिष्यामि सैन्धवम्&#xA;047a बह्वागस्कृत्कुसम्बन्धी पापदेशसमुद्भवः&#xA;047c मया सैन्धवको राजा हतः स्वाञ्शोचयिष्यति&#xA;048a सर्वक्षीरान्नभोक्तारः पापाचारा रणाजिरे&#xA;048c मया सराजका बाणैर्नुन्ना नङ्क्ष्यन्ति सैन्धवाः&#xA;049a तथा प्रभाते कर्तास्मि यथा कृष्ण सुयोधनः&#xA;049c नान्यं धनुर्धरं लोके मंस्यते मत्समं युधि&#xA;050a गाण्डीवं च धनुर्दिव्यं योद्धा चाहं नरर्षभ&#xA;050c त्वं च यन्ता हृषीकेश किं नु स्यादजितं मया&#xA;051a यथा हि लक्ष्म चन्द्रे वै समुद्रे च यथा जलम्&#xA;051c एवमेतां प्रतिज्ञां मे सत्यां विद्धि जनार्दन&#xA;052a मावमंस्था ममास्त्राणि मावमंस्था धनुर्दृढम्&#xA;052c मावमंस्था बलं बाह्वोर्मावमंस्था धनञ्जयम्&#xA;053a यथा हि यात्वा सङ्ग्रामे न जीये विजयामि च&#xA;053c तेन सत्येन सङ्ग्रामे हतं विद्धि जयद्रथम्&#xA;054a ध्रुवं वै ब्राह्मणे सत्यं ध्रुवा साधुषु सन्नतिः&#xA;054c श्रीर्ध्रुवा चापि दक्षेषु ध्रुवो नारायणे जयः&#xA;055  सञ्जय उवाच&#xA;055a एवमुक्त्वा हृषीकेशं स्वयमात्मानमात्मना&#xA;055c सन्दिदेशार्जुनो नर्दन्वासविः केशवं प्रभुम्&#xA;056a यथा प्रभातां रजनीं कल्पितः स्याद्रथो मम&#xA;056c तथा कार्यं त्वया कृष्ण कार्यं हि महदुद्यतम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/054/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/054/</guid>
      <description>&lt;p&gt;001  सञ्जय उवाच&#xA;001a तां निशां दुःखशोकार्तौ श्वसन्ताविव चोरगौ&#xA;001c निद्रां नैवोपलेभाते वासुदेवधनञ्जयौ&#xA;002a नरनारायणौ क्रुद्धौ ज्ञात्वा देवाः सवासवाः&#xA;002c व्यथिताश्चिन्तयामासुः किं स्विदेतद्भविष्यति&#xA;003a ववुश्च दारुणा वाता रूक्षा गोराभिशंसिनः&#xA;003c सकबन्धस्तथादित्ये परिघः समदृश्यत&#xA;004a शुष्काशन्यश्च निष्पेतुः सनिर्घाताः सविद्युतः&#xA;004c चचाल चापि पृथिवी सशैलवनकानना&#xA;005a चुक्षुभुश्च महाराज सागरा मकरालयाः&#xA;005c प्रतिस्रोतः प्रवृत्ताश्च तथा गन्तुं समुद्रगाः&#xA;006a रथाश्वनरनागानां प्रवृत्तमधरोत्तरम्&#xA;006c क्रव्यादानां प्रमोदार्थं यमराष्ट्रविवृद्धये&#xA;007a वाहनानि शकृन्मूत्रे मुमुचू रुरुदुश्च ह&#xA;007c तान्दृष्ट्वा दारुणान्सर्वानुत्पाताल्ँलोमहर्षणान्&#xA;008a सर्वे ते व्यथिताः सैन्यास्त्वदीया भरतर्षभ&#xA;008c श्रुत्वा महाबलस्योग्रां प्रतिज्ञां सव्यसाचिनः&#xA;009a अथ कृष्णं महाबाहुरब्रवीत्पाकशासनिः&#xA;009c आश्वासय सुभद्रां त्वं भगिनीं स्नुषया सह&#xA;010a स्नुषा श्वश्र्वानघायस्ते विशोके कुरु माधव&#xA;010c साम्ना सत्येन युक्तेन वचसाश्वासय प्रभो&#xA;011a ततोऽर्जुनगृहं गत्वा वासुदेवः सुदुर्मनाः&#xA;011c भगिनीं पुत्रशोकार्तामाश्वासयत दुःखिताम्&#xA;012a मा शोकं कुरु वार्ष्णेयि कुमारं प्रति सस्नुषा&#xA;012c सर्वेषां प्राणिनां भीरु निष्ठैषा कालनिर्मिता&#xA;013a कुले जातस्य वीरस्य क्षत्रियस्य विशेषतः&#xA;013c सदृशं मरणं ह्येतत्तव पुत्रस्य मा शुचः&#xA;014a दिष्ट्या महारथो वीरः पितुस्तुल्यपराक्रमः&#xA;014c क्षात्रेण विधिना प्राप्तो वीराभिलषितां गतिम्&#xA;015a जित्वा सुबहुशः शत्रून्प्रेषयित्वा च मृत्यवे&#xA;015c गतः पुण्यकृतां लोकान्सर्वकामदुहोऽक्षयान्&#xA;016a तपसा ब्रह्मचर्येण श्रुतेन प्रज्ञयापि च&#xA;016c सन्तो यां गतिमिच्छन्ति प्राप्तस्तां तव पुत्रकः&#xA;017a वीरसूर्वीरपत्नी त्वं वीरश्वशुरबान्धवा&#xA;017c मा शुचस्तनयं भद्रे गतः स परमां गतिम्&#xA;018a प्राप्स्यते चाप्यसौ क्षुद्रः सैन्धवो बालघातकः&#xA;018c अस्यावलेपस्य फलं ससुहृद्गणबान्धवः&#xA;019a व्युष्टायां तु वरारोहे रजन्यां पापकर्मकृत्&#xA;019c न हि मोक्ष्यति पार्थात्स प्रविष्टोऽप्यमरावतीम्&#xA;020a श्वः शिरः श्रोष्यसे तस्य सैन्धवस्य रणे हृतम्&#xA;020c समन्तपञ्चकाद्बाह्यं विशोका भव मा रुदः&#xA;021a क्षत्रधर्मं पुरस्कृत्य गतः शूरः सतां गतिम्&#xA;021c यां वयं प्राप्नुयामेह ये चान्ये शस्त्रजीविनः&#xA;022a व्यूढोरस्को महाबाहुरनिवर्ती वरप्रणुत्&#xA;022c गतस्तव वरारोहे पुत्रः स्वर्गं ज्वरं जहि&#xA;023a अनु जातश्च पितरं मातृपक्षं च वीर्यवान्&#xA;023c सहस्रशो रिपून्हत्वा हतः शूरो महारथः&#xA;024a आश्वासय स्नुषां राज्ञि मा शुचः क्षत्रिये भृशम्&#xA;024c श्वः प्रियं सुमहच्छ्रुत्वा विशोका भव नन्दिनि&#xA;025a यत्पार्थेन प्रतिज्ञातं तत्तथा न तदन्यथा&#xA;025c चिकीर्षितं हि ते भर्तुर्न भवेज्जातु निष्फलम्&#xA;026a यदि च मनुजपन्नगाः पिशाचा रजनिचराः पतगाः सुरासुराश्च&#xA;026c रणगतमभियान्ति सिन्धुराजं न स भविता सह तैरपि प्रभाते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/055/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/055/</guid>
      <description>&lt;p&gt;001  सञ्जय उवाच&#xA;001a एतच्छ्रुत्वा वचस्तस्य केशवस्य महात्मनः&#xA;001c सुभद्रा पुत्रशोकार्ता विललाप सुदुःखिता&#xA;002a हा पुत्र मम मन्दायाः कथं संयुगमेत्य ह&#xA;002c निधनं प्राप्तवांस्तात पितृतुल्यपराक्रमः&#xA;003a कथमिन्दीवरश्यामं सुदंष्ट्रं चारुलोचनम्&#xA;003c मुखं ते दृश्यते वत्स गुण्ठितं रणरेणुना&#xA;004a नूनं शूरं निपतितं त्वां पश्यन्त्यनिवर्तिनम्&#xA;004c सुशिरोग्रीवबाह्वंसं व्यूढोरस्कं निरूदरम्&#xA;005a चारूपचितसर्वाङ्गं स्वक्षं शस्त्रक्षताचितम्&#xA;005c भूतानि त्वा निरीक्षन्ते नूनं चन्द्रमिवोदितम्&#xA;006a शयनीयं पुरा यस्य स्पर्ध्यास्तरणसंवृतम्&#xA;006c भूमावद्य कथं शेषे विप्रविद्धः सुखोचितः&#xA;007a योऽन्वास्यत पुरा वीरो वरस्त्रीभिर्महाभुजः&#xA;007c कथमन्वास्यते सोऽद्य शिवाभिः पतितो मृधे&#xA;008a योऽस्तूयत पुरा हृष्टैः सूतमागधबन्दिभिः&#xA;008c सोऽद्य क्रव्याद्गणैर्घोरैर्विनदद्भिरुपास्यते&#xA;009a पाण्डवेषु च नाथेषु वृष्णिवीरेषु चाभिभो&#xA;009c पाञ्चालेषु च वीरेषु हतः केनास्यनाथवत्&#xA;010a अतृप्तदर्शना पुत्र दर्शनस्य तवानघ&#xA;010c मन्दभाग्या गमिष्यामि व्यक्तमद्य यमक्षयम्&#xA;011a विशालाक्षं सुकेशान्तं चारुवाक्यं सुगन्धि च&#xA;011c तव पुत्र कदा भूयो मुखं द्रक्ष्यामि निर्व्रणम्&#xA;012a धिग्बलं भीमसेनस्य धिक्पार्थस्य धनुष्मताम्&#xA;012c धिग्वीर्यं वृष्णिवीराणां पाञ्चालानां च धिग्बलम्&#xA;013a धिक्केकयांस्तथा चेदीन्मत्स्यांश्चैवाथ सृञ्जयान्&#xA;013c ये त्वा रणे गतं वीरं न जानन्ति निपातितम्&#xA;014a अद्य पश्यामि पृथिवीं शून्यामिव हतत्विषम्&#xA;014c अभिमन्युमपश्यन्ती शोकव्याकुललोचना&#xA;015a स्वस्रीयं वासुदेवस्य पुत्रं गाण्डीवधन्वनः&#xA;015c कथं त्वा विरथं वीरं द्रक्ष्याम्यन्यैर्निपातितम्&#xA;016a हा वीर दृष्टो नष्टश्च धनं स्वप्न इवासि मे&#xA;016c अहो ह्यनित्यं मानुष्यं जलबुद्बुदचञ्चलम्&#xA;017a इमां ते तरुणीं भार्यां त्वदाधिभिरभिप्लुताम्&#xA;017c कथं सन्धारयिष्यामि विवत्सामिव धेनुकाम्&#xA;018a अहो ह्यकाले प्रस्थानं कृतवानसि पुत्रक&#xA;018c विहाय फलकाले मां सुगृद्धां तव दर्शने&#xA;019a नूनं गतिः कृतान्तस्य प्राज्ञैरपि सुदुर्विदा&#xA;019c यत्र त्वं केशवे नाथे सङ्ग्रामेऽनाथवद्धतः&#xA;020a यज्वनां दानशीलानां ब्राह्मणानां कृतात्मनाम्&#xA;020c चरितब्रह्मचर्याणां पुण्यतीर्थावगाहिनाम्&#xA;021a कृतज्ञानां वदान्यानां गुरुशुश्रूषिणामपि&#xA;021c सहस्रदक्षिणानां च या गतिस्तामवाप्नुहि&#xA;022a या गतिर्युध्यमानानां शूराणामनिवर्तिनाम्&#xA;022c हत्वारीन्निहतानां च सङ्ग्रामे तां गतिं व्रज&#xA;023a गोसहस्रप्रदातॄणां क्रतुदानां च या गतिः&#xA;023c नैवेशिकं चाभिमतं ददतां या गतिः शुभा&#xA;024a ब्रह्मचर्येण यां यान्ति मुनयः संशितव्रताः&#xA;024c एकपत्न्यश्च यां यान्ति तां गतिं व्रज पुत्रक&#xA;025a राज्ञां सुचरितैर्या च गतिर्भवति शाश्वती&#xA;025c चतुराश्रमिणां पुण्यैः पावितानां सुरक्षितैः&#xA;026a दीनानुकम्पिनां या च सततं संविभागिनाम्&#xA;026c पैशुन्याच्च निवृत्तानां तां गतिं व्रज पुत्रक&#xA;027a व्रतिनां धर्मशीलानां गुरुशुश्रूषिणामपि&#xA;027c अमोघातिथिनां या च तां गतिं व्रज पुत्रक&#xA;028a ऋतुकाले स्वकां पत्नीं गच्छतां या मनस्विनाम्&#xA;028c न चान्यदारसेवीनां तां गतिं व्रज पुत्रक&#xA;029a साम्ना ये सर्वभूतानि गच्छन्ति गतमत्सराः&#xA;029c नारुन्तुदानां क्षमिणां या गतिस्तामवाप्नुहि&#xA;030a मधुमांसनिवृत्तानां मदाद्दम्भात्तथानृतात्&#xA;030c परोपतापत्यक्तानां तां गतिं व्रज पुत्रक&#xA;031a ह्रीमन्तः सर्वशास्त्रज्ञा ज्ञानतृप्ता जितेन्द्रियाः&#xA;031c यां गतिं साधवो यान्ति तां गतिं व्रज पुत्रक&#xA;032a एवं विलपतीं दीनां सुभद्रां शोककर्शिताम्&#xA;032c अभ्यपद्यत पाञ्चाली वैराटीसहिता तदा&#xA;033a ताः प्रकामं रुदित्वा च विलप्य च सुदुःखिताः&#xA;033c उन्मत्तवत्तदा राजन्विसञ्ज्ञा न्यपतन्क्षितौ&#xA;034a सोपचारस्तु कृष्णस्तां दुःखितां भृशदुःखितः&#xA;034c सिक्त्वाम्भसा समाश्वास्य तत्तदुक्त्वा हितं वचः&#xA;035a विसञ्ज्ञकल्पां रुदतीमपविद्धां प्रवेपतीम्&#xA;035c भगिनीं पुण्डरीकाक्ष इदं वचनमब्रवीत्&#xA;036a सुभद्रे मा शुचः पुत्रं पाञ्चाल्याश्वासयोत्तराम्&#xA;036c गतोऽभिमन्युः प्रथितां गतिं क्षत्रियपुङ्गवः&#xA;037a ये चान्येऽपि कुले सन्ति पुरुषा नो वरानने&#xA;037c सर्वे ते वै गतिं यान्तु अभिमन्योर्यशस्विनः&#xA;038a कुर्याम तद्वयं कर्म क्रियासुः सुहृदश्च नः&#xA;038c कृतवान्यादृगद्यैकस्तव पुत्रो महारथः&#xA;039a एवमाश्वास्य भगिनीं द्रौपदीमपि चोत्तराम्&#xA;039c पार्थस्यैव महाबाहुः पार्श्वमागादरिन्दमः&#xA;040a ततोऽभ्यनुज्ञाय नृपान्कृष्णो बन्धूंस्तथाभिभूः&#xA;040c विवेशान्तःपुरं राजंस्तेऽन्ये जग्मुर्यथालयम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/056/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/056/</guid>
      <description>&lt;p&gt;001  सञ्जय उवाच&#xA;001a ततोऽर्जुनस्य भवनं प्रविश्याप्रतिमं विभुः&#xA;001c स्पृष्ट्वाम्भः पुण्डरीकाक्षः स्थण्डिले शुभलक्षणे&#xA;001e सन्तस्तार शुभां शय्यां दर्भैर्वैडूर्यसन्निभैः&#xA;002a ततो माल्येन विधिवल्लाजैर्गन्धैः सुमङ्गलैः&#xA;002c अलञ्चकार तां शय्यां परिवार्यायुधोत्तमैः&#xA;003a ततः स्पृष्टोदकं पार्थं विनीताः परिचारकाः&#xA;003c दर्शयां नैत्यकं चक्रुर्नैशं त्रैयम्बकं बलिम्&#xA;004a ततः प्रीतमनाः पार्थो गन्धैर्माल्यैश्च माधवम्&#xA;004c अलङ्कृत्योपहारं तं नैशमस्मै न्यवेदयत्&#xA;005a स्मयमानस्तु गोविन्दः फल्गुनं प्रत्यभाषत&#xA;005c सुप्यतां पार्थ भद्रं ते कल्याणाय व्रजाम्यहम्&#xA;006a स्थापयित्वा ततो द्वाःस्थान्गोप्तॄंश्चात्तायुधान्नरान्&#xA;006c दारुकानुगतः श्रीमान्विवेश शिबिरं स्वकम्&#xA;006e शिश्ये च शयने शुभ्रे बहुकृत्यं विचिन्तयन्&#xA;007a न पाण्डवानां शिबिरे कश्चित्सुष्वाप तां निशाम्&#xA;007c प्रजागरः सर्वजनमाविवेश विशाम्पते&#xA;008a पुत्रशोकाभिभूतेन प्रतिज्ञातो महात्मना&#xA;008c सहसा सिन्धुराजस्य वधो गाण्डीवधन्वना&#xA;009a तत्कथं नु महाबाहुर्वासविः परवीरहा&#xA;009c प्रतिज्ञां सफलां कुर्यादिति ते समचिन्तयन्&#xA;010a कष्टं हीदं व्यवसितं पाण्डवेन महात्मना&#xA;010c पुत्रशोकाभितप्तेन प्रतिज्ञा महती कृता&#xA;011a भ्रातरश्चापि विक्रान्ता बहुलानि बलानि च&#xA;011c धृतराष्ट्रस्य पुत्रेण सर्वं तस्मै निवेदितम्&#xA;012a स हत्वा सैन्धवं सङ्ख्ये पुनरेतु धनञ्जयः&#xA;012c जित्वा रिपुगणांश्चैव पारयत्वर्जुनो व्रतम्&#xA;013a अहत्वा सिन्धुराजं हि धूमकेतुं प्रवेक्ष्यति&#xA;013c न ह्येतदनृतं कर्तुमर्हः पार्थो धनञ्जयः&#xA;014a धर्मपुत्रः कथं राजा भविष्यति मृतेऽर्जुने&#xA;014c तस्मिन्हि विजयः कृत्स्नः पाण्डवेन समाहितः&#xA;015a यदि नः सुकृतं किञ्चिद्यदि दत्तं हुतं यदि&#xA;015c फलेन तस्य सर्वस्य सव्यसाची जयत्वरीन्&#xA;016a एवं कथयतां तेषां जयमाशंसतां प्रभो&#xA;016c कृच्छ्रेण महता राजन्रजनी व्यत्यवर्तत&#xA;017a तस्यां रजन्यां मध्ये तु प्रतिबुद्धो जनार्दनः&#xA;017c स्मृत्वा प्रतिज्ञां पार्थस्य दारुकं प्रत्यभाषत&#xA;018a अर्जुनेन प्रतिज्ञातमार्तेन हतबन्धुना&#xA;018c जयद्रथं हनिष्यामि श्वोभूत इति दारुक&#xA;019a तत्तु दुर्योधनः श्रुत्वा मन्त्रिभिर्मन्त्रयिष्यति&#xA;019c यथा जयद्रथं पार्थो न हन्यादिति संयुगे&#xA;020a अक्षौहिण्यो हि ताः सर्वा रक्षिष्यन्ति जयद्रथम्&#xA;020c द्रोणश्च सह पुत्रेण सर्वास्त्रविधिपारगः&#xA;021a एको वीरः सहस्राक्षो दैत्यदानवमर्दिता&#xA;021c सोऽपि तं नोत्सहेताजौ हन्तुं द्रोणेन रक्षितम्&#xA;022a सोऽहं श्वस्तत्करिष्यामि यथा कुन्तीसुतोऽर्जुनः&#xA;022c अप्राप्तेऽस्तं दिनकरे हनिष्यति जयद्रथम्&#xA;023a न हि दारा न मित्राणि ज्ञातयो न च बान्धवाः&#xA;023c कश्चिन्नान्यः प्रियतरः कुन्तीपुत्रान्ममार्जुनात्&#xA;024a अनर्जुनमिमं लोकं मुहूर्तमपि दारुक&#xA;024c उदीक्षितुं न शक्तोऽहं भविता न च तत्तथा&#xA;025a अहं ध्वजिन्यः शत्रूणां सहयाः सरथद्विपाः&#xA;025c अर्जुनार्थे हनिष्यामि सकर्णाः ससुयोधनाः&#xA;026a श्वो निरीक्षन्तु मे वीर्यं त्रयो लोका महाहवे&#xA;026c धनञ्जयार्थं समरे पराक्रान्तस्य दारुक&#xA;027a श्वो नरेन्द्रसहस्राणि राजपुत्रशतानि च&#xA;027c साश्वद्विपरथान्याजौ विद्रविष्यन्ति दारुक&#xA;028a श्वस्तां चक्रप्रमथितां द्रक्ष्यसे नृपवाहिनीम्&#xA;028c मया क्रुद्धेन समरे पाण्डवार्थे निपातिताम्&#xA;029a श्वः सदेवाः सगन्धर्वाः पिशाचोरगराक्षसाः&#xA;029c ज्ञास्यन्ति लोकाः सर्वे मां सुहृदं सव्यसाचिनः&#xA;030a यस्तं द्वेष्टि स मां द्वेष्टि यस्तमनु स मामनु&#xA;030c इति सङ्कल्प्यतां बुद्ध्या शरीरार्धं ममार्जुनः&#xA;031a यथा त्वमप्रभातायामस्यां निशि रथोत्तमम्&#xA;031c कल्पयित्वा यथाशास्त्रमादाय व्रतसंयतः&#xA;032a गदां कौमोदकीं दिव्यां शक्तिं चक्रं धनुः शरान्&#xA;032c आरोप्य वै रथे सूत सर्वोपकरणानि च&#xA;033a स्थानं हि कल्पयित्वा च रथोपस्थे ध्वजस्य मे&#xA;033c वैनतेयस्य वीरस्य समरे रथशोभिनः&#xA;034a छत्रं जाम्बूनदैर्जालैरर्कज्वलनसन्निभैः&#xA;034c विश्वकर्मकृतैर्दिव्यैरश्वानपि च भूषितान्&#xA;035a बलाहकं मेघपुष्पं सैन्यं सुग्रीवमेव च&#xA;035c युक्त्वा वाजिवरान्यत्तः कवची तिष्ठ दारुक&#xA;036a पाञ्चजन्यस्य निर्घोषमार्षभेणैव पूरितम्&#xA;036c श्रुत्वा तु भैरवं नादमुपयाया जवेन माम्&#xA;037a एकाह्नाहममर्षं च सर्वदुःखानि चैव ह&#xA;037c भ्रातुः पितृष्वसेयस्य व्यपनेष्यामि दारुक&#xA;038a सर्वोपायैर्यतिष्यामि यथा बीभत्सुराहवे&#xA;038c पश्यतां धार्तराष्ट्राणां हनिष्यति जयद्रथम्&#xA;039a यस्य यस्य च बीभत्सुर्वधे यत्नं करिष्यति&#xA;039c आशंसे सारथे तत्र भवितास्य ध्रुवो जयः&#xA;040  दारुक उवाच&#xA;040a जय एव ध्रुवस्तस्य कुत एव पराजयः&#xA;040c यस्य त्वं पुरुषव्याघ्र सारथ्यमुपजग्मिवान्&#xA;041a एवं चैतत्करिष्यामि यथा मामनुशाससि&#xA;041c सुप्रभातामिमां रात्रिं जयाय विजयस्य हि&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/057/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/057/</guid>
      <description>&lt;p&gt;001  सञ्जय उवाच&#xA;001a कुन्तीपुत्रस्तु तं मन्त्रं स्मरन्नेव धनञ्जयः&#xA;001c प्रतिज्ञामात्मनो रक्षन्मुमोहाचिन्त्यविक्रमः&#xA;002a तं तु शोकेन सन्तप्तं स्वप्ने कपिवरध्वजम्&#xA;002c आससाद महातेजा ध्यायन्तं गरुडध्वजः&#xA;003a प्रत्युत्थानं तु कृष्णस्य सर्वावस्थं धनञ्जयः&#xA;003c नालोपयत धर्मात्मा भक्त्या प्रेम्णा च सर्वदा&#xA;004a प्रत्युत्थाय च गोविन्दं स तस्मायासनं ददौ&#xA;004c न चासने स्वयं बुद्धिं बीभत्सुर्व्यदधात्तदा&#xA;005a ततः कृष्णो महातेजा जानन्पार्थस्य निश्चयम्&#xA;005c कुन्तीपुत्रमिदं वाक्यमासीनः स्थितमब्रवीत्&#xA;006a मा विषादे मनः पार्थ कृथाः कालो हि दुर्जयः&#xA;006c कालः सर्वाणि भूतानि नियच्छति परे विधौ&#xA;007a किमर्थं च विषादस्ते तद्ब्रूहि वदतां वर&#xA;007c न शोचितव्यं विदुषा शोकः कार्यविनाशनः&#xA;008a शोचन्नन्दयते शत्रून्कर्शयत्यपि बान्धवान्&#xA;008c क्षीयते च नरस्तस्मान्न त्वं शोचितुमर्हसि&#xA;009a इत्युक्तो वासुदेवेन बीभत्सुरपराजितः&#xA;009c आबभाषे तदा विद्वानिदं वचनमर्थवत्&#xA;010a मया प्रतिज्ञा महती जयद्रथवधे कृता&#xA;010c श्वोऽस्मि हन्ता दुरात्मानं पुत्रघ्नमिति केशव&#xA;011a मत्प्रतिज्ञाविघातार्थं धार्तराष्ट्रैः किलाच्युत&#xA;011c पृष्ठतः सैन्धवः कार्यः सर्वैर्गुप्तो महारथैः&#xA;012a दश चैका च ताः कृष्ण अक्षौहिण्यः सुदुर्जयाः&#xA;012c प्रतिज्ञायां च हीनायां कथं जीवेत मद्विधः&#xA;013a दुःखोपायस्य मे वीर विकाङ्क्षा परिवर्तते&#xA;013c द्रुतं च याति सविता तत एतद्ब्रवीम्यहम्&#xA;014a शोकस्थानं तु तच्छ्रुत्वा पार्थस्य द्विजकेतनः&#xA;014c संस्पृश्याम्भस्ततः कृष्णः प्राङ्मुखः समवस्थितः&#xA;015a इदं वाक्यं महातेजा बभाषे पुष्करेक्षणः&#xA;015c हितार्थं पाण्डुपुत्रस्य सैन्धवस्य वधे वृतः&#xA;016a पार्थ पाशुपतं नाम परमास्त्रं सनातनम्&#xA;016c येन सर्वान्मृधे दैत्याञ्जघ्ने देवो महेश्वरः&#xA;017a यदि तद्विदितं तेऽद्य श्वो हन्तासि जयद्रथम्&#xA;017c अथ ज्ञातुं प्रपद्यस्व मनसा वृषभध्वजम्&#xA;018a तं देवं मनसा ध्यायञ्जोषमास्स्व धनञ्जय&#xA;018c ततस्तस्य प्रसादात्त्वं भक्तः प्राप्स्यसि तन्महत्&#xA;019a ततः कृष्णवचः श्रुत्वा संस्पृश्याम्भो धनञ्जयः&#xA;019c भूमावासीन एकाग्रो जगाम मनसा भवम्&#xA;020a ततः प्रणिहिते ब्राह्मे मुहूर्ते शुभलक्षणे&#xA;020c आत्मानमर्जुनोऽपश्यद्गगने सहकेशवम्&#xA;021a ज्योतिर्भिश्च समाकीर्णं सिद्धचारणसेवितम्&#xA;021c वायुवेगगतिः पार्थः खं भेजे सहकेशवः&#xA;022a केशवेन गृहीतः स दक्षिणे विभुना भुजे&#xA;022c प्रेक्षमाणो बहून्भावाञ्जगामाद्भुतदर्शनान्&#xA;023a उदीच्यां दिशि धर्मात्मा सोऽपश्यच्छ्वेतपर्वतम्&#xA;023c कुबेरस्य विहारे च नलिनीं पद्मभूषिताम्&#xA;024a सरिच्छ्रेष्ठां च तां गङ्गां वीक्षमाणो बहूदकाम्&#xA;024c सदापुष्पफलैर्वृक्षैरुपेतां स्फटिकोपलाम्&#xA;025a सिंहव्याघ्रसमाकीर्णां नानामृगगणाकुलाम्&#xA;025c पुण्याश्रमवतीं रम्यां मनोज्ञाण्डजसेविताम्&#xA;026a मन्दरस्य प्रदेशांश्च किन्नरोद्गीतनादितान्&#xA;026c हेमरूप्यमयैः शृङ्गैर्नानौषधिविदीपितान्&#xA;026e तथा मन्दारवृक्षैश्च पुष्पितैरुपशोभितान्&#xA;027a स्निग्धाञ्जनचयाकारं सम्प्राप्तः कालपर्वतम्&#xA;027c पुण्यं हिमवतः पादं मणिमन्तं च पर्वतम्&#xA;027e ब्रह्मतुङ्गं नदीश्चान्यास्तथा जनपदानपि&#xA;028a सुशृङ्गं शतशृङ्गं च शर्यातिवनमेव च&#xA;028c पुण्यमश्वशिरःस्थानं स्थानमाथर्वणस्य च&#xA;029a वृषदंशं च शैलेन्द्रं महामन्दरमेव च&#xA;029c अप्सरोभिः समाकीर्णं किन्नरैश्चोपशोभितम्&#xA;030a तांश्च शैलान्व्रजन्पार्थः प्रेक्षते सहकेशवः&#xA;030c शुभैः प्रस्रवणैर्जुष्टान्हेमधातुविभूषितान्&#xA;031a चन्द्ररश्मिप्रकाशाङ्गीं पृथिवीं पुरमालिनीम्&#xA;031c समुद्रांश्चाद्भुताकारानपश्यद्बहुलाकरान्&#xA;032a वियद्द्यां पृथिवीं चैव पश्यन्विष्णुपदे व्रजन्&#xA;032c विस्मितः सह कृष्णेन क्षिप्तो बाण इवात्यगात्&#xA;033a ग्रहनक्षत्रसोमानां सूर्याग्न्योश्च समत्विषम्&#xA;033c अपश्यत तदा पार्थो ज्वलन्तमिव पर्वतम्&#xA;034a समासाद्य तु तं शैलं शैलाग्रे समवस्थितम्&#xA;034c तपोनित्यं महात्मानमपश्यद्वृषभध्वजम्&#xA;035a सहस्रमिव सूर्याणां दीप्यमानं स्वतेजसा&#xA;035c शूलिनं जटिलं गौरं वल्कलाजिनवाससम्&#xA;036a नयनानां सहस्रैश्च विचित्राङ्गं महौजसम्&#xA;036c पार्वत्या सहितं देवं भूतसङ्घैश्च भास्वरैः&#xA;037a गीतवादित्रसंह्रादैस्ताललास्यसमन्वितम्&#xA;037c वल्गितास्फोटितोत्क्रुष्टैः पुण्यगन्धैश्च सेवितम्&#xA;038a स्तूयमानं स्तवैर्दिव्यैर्मुनिभिर्ब्रह्मवादिभिः&#xA;038c गोप्तारं सर्वभूतानामिष्वासधरमच्युतम्&#xA;039a वासुदेवस्तु तं दृष्ट्वा जगाम शिरसा क्षितिम्&#xA;039c पार्थेन सह धर्मात्मा गृणन्ब्रह्म सनातनम्&#xA;040a लोकादिं विश्वकर्माणमजमीशानमव्ययम्&#xA;040c मनसः परमां योनिं खं वायुं ज्योतिषां निधिम्&#xA;041a स्रष्टारं वारिधाराणां भुवश्च प्रकृतिं पराम्&#xA;041c देवदानवयक्षाणां मानवानां च साधनम्&#xA;042a योगिनां परमं ब्रह्म व्यक्तं ब्रह्मविदां निधिम्&#xA;042c चराचरस्य स्रष्टारं प्रतिहर्तारमेव च&#xA;043a कालकोपं महात्मानं शक्रसूर्यगुणोदयम्&#xA;043c अवन्दत तदा कृष्णो वाङ्मनोबुद्धिकर्मभिः&#xA;044a यं प्रपश्यन्ति विद्वांसः सूक्ष्माध्यात्मपदैषिणः&#xA;044c तमजं कारणात्मानं जग्मतुः शरणं भवम्&#xA;045a अर्जुनश्चापि तं देवं भूयो भूयोऽभ्यवन्दत&#xA;045c ज्ञात्वैकं भूतभव्यादिं सर्वभूतभवोद्भवम्&#xA;046a ततस्तावागतौ शर्वः प्रोवाच प्रहसन्निव&#xA;046c स्वागतं वां नरश्रेष्ठावुत्तिष्ठेतां गतक्लमौ&#xA;046e किं च वामीप्सितं वीरौ मनसः क्षिप्रमुच्यताम्&#xA;047a येन कार्येण सम्प्राप्तौ युवां तत्साधयामि वाम्&#xA;047c व्रियतामात्मनः श्रेयस्तत्सर्वं प्रददानि वाम्&#xA;048a ततस्तद्वचनं श्रुत्वा प्रत्युत्थाय कृताञ्जली&#xA;048c वासुदेवार्जुनौ शर्वं तुष्टुवाते महामती&#xA;049a नमो भवाय शर्वाय रुद्राय वरदाय च&#xA;049c पशूनां पतये नित्यमुग्राय च कपर्दिने&#xA;050a महादेवाय भीमाय त्र्यम्बकाय च शम्भवे&#xA;050c ईशानाय भगघ्नाय नमोऽस्त्वन्धकघातिने&#xA;051a कुमारगुरवे नित्यं नीलग्रीवाय वेधसे&#xA;051c विलोहिताय धूम्राय व्याधायानपराजिते&#xA;052a नित्यं नीलशिखण्डाय शूलिने दिव्यचक्षुषे&#xA;052c हन्त्रे गोप्त्रे त्रिनेत्राय व्याधाय वसुरेतसे&#xA;053a अचिन्त्यायाम्बिकाभर्त्रे सर्वदेवस्तुताय च&#xA;053c वृषध्वजाय पिङ्गाय जटिने ब्रह्मचारिणे&#xA;054a तप्यमानाय सलिले ब्रह्मण्यायाजिताय च&#xA;054c विश्वात्मने विश्वसृजे विश्वमावृत्य तिष्ठते&#xA;055a नमो नमस्ते सेव्याय भूतानां प्रभवे सदा&#xA;055c ब्रह्मवक्त्राय शर्वाय शङ्कराय शिवाय च&#xA;056a नमोऽस्तु वाचस्पतये प्रजानां पतये नमः&#xA;056c नमो विश्वस्य पतये महतां पतये नमः&#xA;057a नमः सहस्रशिरसे सहस्रभुजमन्यवे&#xA;057c सहस्रनेत्रपादाय नमोऽसङ्ख्येयकर्मणे&#xA;058a नमो हिरण्यवर्णाय हिरण्यकवचाय च&#xA;058c भक्तानुकम्पिने नित्यं सिध्यतां नौ वरः प्रभो&#xA;059a एवं स्तुत्वा महादेवं वासुदेवः सहार्जुनः&#xA;059c प्रसादयामास भवं तदा ह्यस्त्रोपलब्धये&#xA;060a ततोऽर्जुनः प्रीतमना ववन्दे वृषभध्वजम्&#xA;060c ददर्शोत्फुल्लनयनः समस्तं तेजसां निधिम्&#xA;061a तं चोपहारं स्वकृतं नैशं नैत्यकमात्मनः&#xA;061c ददर्श त्र्यम्बकाभ्याशे वासुदेवनिवेदितम्&#xA;062a ततोऽभिपूज्य मनसा शर्वं कृष्णं च पाण्डवः&#xA;062c इच्छाम्यहं दिव्यमस्त्रमित्यभाषत शङ्करम्&#xA;063a ततः पार्थस्य विज्ञाय वरार्थे वचनं प्रभुः&#xA;063c वासुदेवार्जुनौ देवः स्मयमानोऽभ्यभाषत&#xA;064a सरोऽमृतमयं दिव्यमभ्याशे शत्रुसूदनौ&#xA;064c तत्र मे तद्धनुर्दिव्यं शरश्च निहितः पुरा&#xA;065a येन देवारयः सर्वे मया युधि निपातिताः&#xA;065c तत आनीयतां कृष्णौ सशरं धनुरुत्तमम्&#xA;066a तथेत्युक्त्वा तु तौ वीरौ तं शर्वं पार्षदैः सह&#xA;066c प्रस्थितौ तत्सरो दिव्यं दिव्याश्चर्यशतैर्वृतम्&#xA;067a निर्दिष्टं यद्वृषाङ्केन पुण्यं सर्वार्थसाधकम्&#xA;067c तज्जग्मतुरसम्भ्रान्तौ नरनारायणावृषी&#xA;068a ततस्तु तत्सरो गत्वा सूर्यमण्डलसन्निभम्&#xA;068c नागमन्तर्जले घोरं ददृशातेऽर्जुनाच्युतौ&#xA;069a द्वितीयं चापरं नागं सहस्रशिरसं वरम्&#xA;069c वमन्तं विपुलां ज्वालां ददृशातेऽग्निवर्चसम्&#xA;070a ततः कृष्णश्च पार्थश्च संस्पृश्यापः कृताञ्जली&#xA;070c तौ नागावुपतस्थाते नमस्यन्तौ वृषध्वजम्&#xA;071a गृणन्तौ वेदविदुषौ तद्ब्रह्म शतरुद्रियम्&#xA;071c अप्रमेयं प्रणमन्तौ गत्वा सर्वात्मना भवम्&#xA;072a ततस्तौ रुद्रमाहात्म्याद्धित्वा रूपं महोरगौ&#xA;072c धनुर्बाणश्च शत्रुघ्नं तद्द्वन्द्वं समपद्यत&#xA;073a ततो जगृहतुः प्रीतौ धनुर्बाणं च सुप्रभम्&#xA;073c आजह्रतुर्महात्मानौ ददतुश्च महात्मने&#xA;074a ततः पार्श्वाद्वृषाङ्कस्य ब्रह्मचारी न्यवर्तत&#xA;074c पिङ्गाक्षस्तपसः क्षेत्रं बलवान्नीललोहितः&#xA;075a स तद्गृह्य धनुःश्रेष्ठं तस्थौ स्थानं समाहितः&#xA;075c व्यकर्षच्चापि विधिवत्सशरं धनुरुत्तमम्&#xA;076a तस्य मौर्वीं च मुष्टिं च स्थानं चालक्ष्य पाण्डवः&#xA;076c श्रुत्वा मन्त्रं भवप्रोक्तं जग्राहाचिन्त्यविक्रमः&#xA;077a सरस्येव च तं बाणं मुमोचातिबलः प्रभुः&#xA;077c चकार च पुनर्वीरस्तस्मिन्सरसि तद्धनुः&#xA;078a ततः प्रीतं भवं ज्ञात्वा स्मृतिमानर्जुनस्तदा&#xA;078c वरमारण्यकं दत्तं दर्शनं शङ्करस्य च&#xA;078e मनसा चिन्तयामास तन्मे सम्पद्यतामिति&#xA;079a तस्य तन्मतमाज्ञाय प्रीतः प्रादाद्वरं भवः&#xA;079c तच्च पाशुपतं घोरं प्रतिज्ञायाश्च पारणम्&#xA;080a संहृष्टरोमा दुर्धर्षः कृतं कार्यममन्यत&#xA;080c ववन्दतुश्च संहृष्टौ शिरोभ्यां तौ महेश्वरम्&#xA;081a अनुज्ञातौ क्षणे तस्मिन्भवेनार्जुनकेशवौ&#xA;081c प्राप्तौ स्वशिबिरं वीरौ मुदा परमया युतौ&#xA;081e इन्द्राविष्णू यथा प्रीतौ जम्भस्य वधकाङ्क्षिणौ&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/058/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/058/</guid>
      <description>&lt;p&gt;001  सञ्जय उवाच&#xA;001a तयोः संवदतोरेव कृष्णदारुकयोस्तदा&#xA;001c सात्यगाद्रजनी राजन्नथ राजान्वबुध्यत&#xA;002a पठन्ति पाणिस्वनिका मागधा मधुपर्किकाः&#xA;002c वैतालिकाश्च सूताश्च तुष्टुवुः पुरुषर्षभम्&#xA;003a नर्तकाश्चाप्यनृत्यन्त जगुर्गीतानि गायकाः&#xA;003c कुरुवंशस्तवार्थानि मधुरं रक्तकण्ठिनः&#xA;004a मृदङ्गा झर्झरा भेर्यः पणवानकगोमुखाः&#xA;004c आडम्बराश्च शङ्खाश्च दुन्दुभ्यश्च महास्वनाः&#xA;005a एवमेतानि सर्वाणि तथान्यान्यपि भारत&#xA;005c वादयन्ति स्म संहृष्टाः कुशलाः साधुशिक्षिताः&#xA;006a स मेघसमनिर्घोषो महाञ्शब्दोऽस्पृशद्दिवम्&#xA;006c पार्थिवप्रवरं सुप्तं युधिष्ठिरमबोधयत्&#xA;007a प्रतिबुद्धः सुखं सुप्तो महार्हे शयनोत्तमे&#xA;007c उत्थायावश्यकार्यार्थं ययौ स्नानगृहं ततः&#xA;008a ततः शुक्लाम्बराः स्नातास्तरुणाष्टोत्तरं शतम्&#xA;008c स्नापकाः काञ्चनैः कुम्भैः पूर्णैः समुपतस्थिरे&#xA;009a भद्रासने सूपविष्टः परिधायाम्बरं लघु&#xA;009c सस्नौ चन्दनसंयुक्तैः पानीयैरभिमन्त्रितैः&#xA;010a उत्सादितः कषायेण बलवद्भिः सुशिक्षितैः&#xA;010c आप्लुतः साधिवासेन जलेन च सुगन्धिना&#xA;011a हरिणा चन्दनेनाङ्गमनुलिप्य महाभुजः&#xA;011c स्रग्वी चाक्लिष्टवसनः प्राङ्मुखः प्राञ्जलिः स्थितः&#xA;012a जजाप जप्यं कौन्तेयः सतां मार्गमनुष्ठितः&#xA;012c ततोऽग्निशरणं दीप्तं प्रविवेश विनीतवत्&#xA;013a समिद्धं स पवित्राभिरग्निमाहुतिभिस्तथा&#xA;013c मन्त्रपूताभिरर्चित्वा निश्चक्राम गृहात्ततः&#xA;014a द्वितीयां पुरुषव्याघ्रः कक्ष्यां निष्क्रम्य पार्थिवः&#xA;014c तत्र वेदविदो विप्रानपश्यद्ब्राह्मणर्षभान्&#xA;015a दान्तान्वेदव्रतस्नातान्स्नातानवभृथेषु च&#xA;015c सहस्रानुचरान्सौरानष्टौ दशशतानि च&#xA;016a अक्षतैः सुमनोभिश्च वाचयित्वा महाभुजः&#xA;016c तान्द्विजान्मधुसर्पिर्भ्यां फलैः श्रेष्ठैः सुमङ्गलैः&#xA;017a प्रादात्काञ्चनमेकैकं निष्कं विप्राय पाण्डवः&#xA;017c अलङ्कृतं चाश्वशतं वासांसीष्टाश्च दक्षिणाः&#xA;018a तथा गाः कपिला दोग्ध्रीः सर्षभाः पाण्डुनन्दनः&#xA;018c हेमशृङ्गी रूप्यखुरा दत्त्वा चक्रे प्रदक्षिणम्&#xA;019a स्वस्तिकान्वर्धमानांश्च नन्द्यावर्तांश्च काञ्चनान्&#xA;019c माल्यं च जलकुम्भांश्च ज्वलितं च हुताशनम्&#xA;020a पूर्णान्यक्षतपात्राणि रुचकान्रोचनांस्तथा&#xA;020c स्वलङ्कृताः शुभाः कन्या दधिसर्पिर्मधूदकम्&#xA;021a मङ्गल्यान्पक्षिणश्चैव यच्चान्यदपि पूजितम्&#xA;021c दृष्ट्वा स्पृष्ट्वा च कौन्तेयो बाह्यां कक्ष्यामगात्ततः&#xA;022a ततस्तस्य महाबाहोस्तिष्ठतः परिचारकाः&#xA;022c सौवर्णं सर्वतोभद्रं मुक्तावैडूर्यमण्डितम्&#xA;023a परार्ध्यास्तरणास्तीर्णं सोत्तरच्छदमृद्धिमत्&#xA;023c विश्वकर्मकृतं दिव्यमुपजह्रुर्वरासनम्&#xA;024a तत्र तस्योपविष्टस्य भूषणानि महात्मनः&#xA;024c उपजह्रुर्महार्हाणि प्रेष्याः शुभ्राणि सर्वशः&#xA;025a युक्ताभरणवेषस्य कौन्तेयस्य महात्मनः&#xA;025c रूपमासीन्महाराज द्विषतां शोकवर्धनम्&#xA;026a पाण्डरैश्चन्द्ररश्म्याभैर्हेमदण्डैश्च चामरैः&#xA;026c दोधूयमानः शुशुभे विद्युद्भिरिव तोयदः&#xA;027a संस्तूयमानः सूतैश्च वन्द्यमानश्च बन्दिभिः&#xA;027c उपगीयमानो गन्धर्वैरास्ते स्म कुरुनन्दनः&#xA;028a ततो मुहूर्तादासीत्तु बन्दिनां निस्वनो महान्&#xA;028c नेमिघोषश्च रथिनां खुरघोषश्च वाजिनाम्&#xA;029a ह्रादेन गजघण्टानां शङ्खानां निनदेन च&#xA;029c नराणां पदशब्दैश्च कम्पतीव स्म मेदिनी&#xA;030a ततः शुद्धान्तमासाद्य जानुभ्यां भूतले स्थितः&#xA;030c शिरसा वन्दनीयं तमभिवन्द्य जगत्पतिम्&#xA;031a कुण्डली बद्धनिस्त्रिंशः सन्नद्धकवचो युवा&#xA;031c अभिप्रणम्य शिरसा द्वाःस्थो धर्मात्मजाय वै&#xA;031e न्यवेदयद्धृषीकेशमुपयातं महात्मने&#xA;032a सोऽब्रवीत्पुरुषव्याघ्रः स्वागतेनैव माधवम्&#xA;032c अर्घ्यं चैवासनं चास्मै दीयतां परमार्चितम्&#xA;033a ततः प्रवेश्य वार्ष्णेयमुपवेश्य वरासने&#xA;033c सत्कृत्य सत्कृतस्तेन पर्यपृच्छद्युधिष्ठिरः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/059/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/059/</guid>
      <description>&lt;p&gt;001  युधिष्ठिर उवाच&#xA;001a सुखेन रजनी व्युष्टा कच्चित्ते मधुसूदन&#xA;001c कच्चिज्ज्ञानानि सर्वाणि प्रसन्नानि तवाच्युत&#xA;002  सञ्जय उवाच&#xA;002a वासुदेवोऽपि तद्युक्तं पर्यपृच्छद्युधिष्ठिरम्&#xA;002c ततः क्षत्ता प्रकृतयो न्यवेदयदुपस्थिताः&#xA;003a अनुज्ञातश्च राज्ञा स प्रावेशयत तं जनम्&#xA;003c विराटं भीमसेनं च धृष्टद्युम्नं च सात्यकिम्&#xA;004a शिखण्डिनं यमौ चैव चेकितानं च केकयान्&#xA;004c युयुत्सुं चैव कौरव्यं पाञ्चाल्यं चोत्तमौजसम्&#xA;005a एते चान्ये च बहवः क्षत्रियाः क्षत्रियर्षभम्&#xA;005c उपतस्थुर्महात्मानं विविशुश्चासनेषु ते&#xA;006a एकस्मिन्नासने वीरावुपविष्टौ महाबलौ&#xA;006c कृष्णश्च युयुधानश्च महात्मानौ महाद्युती&#xA;007a ततो युधिष्ठिरस्तेषां शृण्वतां मधुसूदनम्&#xA;007c अब्रवीत्पुण्डरीकाक्षमाभाष्य मधुरं वचः&#xA;008a एकं त्वां वयमाश्रित्य सहस्राक्षमिवामराः&#xA;008c प्रार्थयामो जयं युद्धे शाश्वतानि सुखानि च&#xA;009a त्वं हि राज्यविनाशं च द्विषद्भिश्च निराक्रियाम्&#xA;009c क्लेशांश्च विविधान्कृष्ण सर्वांस्तानपि वेत्थ नः&#xA;010a त्वयि सर्वेश सर्वेषामस्माकं भक्तवत्सल&#xA;010c सुखमायत्तमत्यर्थं यात्रा च मधुसूदन&#xA;011a स तथा कुरु वार्ष्णेय यथा त्वयि मनो मम&#xA;011c अर्जुनस्य यथा सत्या प्रतिज्ञा स्याच्चिकीर्षिता&#xA;012a स भवांस्तारयत्वस्माद्दुःखामर्षमहार्णवात्&#xA;012c पारं तितीर्षतामद्य प्लवो नो भव माधव&#xA;013a न हि तत्कुरुते सङ्ख्ये कार्तवीर्यसमस्त्वपि&#xA;013c रथी यत्कुरुते कृष्ण सारथिर्यत्नमास्थितः&#xA;014  वासुदेव उवाच&#xA;014a सामरेष्वपि लोकेषु सर्वेषु न तथाविधः&#xA;014c शरासनधरः कश्चिद्यथा पार्थो धनञ्जयः&#xA;015a वीर्यवानस्त्रसम्पन्नः पराक्रान्तो महाबलः&#xA;015c युद्धशौण्डः सदामर्षी तेजसा परमो नृणाम्&#xA;016a स युवा वृषभस्कन्धो दीर्घबाहुर्महाबलः&#xA;016c सिंहर्षभगतिः श्रीमान्द्विषतस्ते हनिष्यति&#xA;017a अहं च तत्करिष्यामि यथा कुन्तीसुतोऽर्जुनः&#xA;017c धार्तराष्ट्रस्य सैन्यानि धक्ष्यत्यग्निरिवोत्थितः&#xA;018a अद्य तं पापकर्माणं क्षुद्रं सौभद्रघातिनम्&#xA;018c अपुनर्दर्शनं मार्गमिषुभिः क्षेप्स्यतेऽर्जुनः&#xA;019a तस्याद्य गृध्राः श्येनाश्च वडगोमायवस्तथा&#xA;019c भक्षयिष्यन्ति मांसानि ये चान्ये पुरुषादकाः&#xA;020a यद्यस्य देवा गोप्तारः सेन्द्राः सर्वे तथाप्यसौ&#xA;020c राजधानीं यमस्याद्य हतः प्राप्स्यति सङ्कुले&#xA;021a निहत्य सैन्धवं जिष्णुरद्य त्वामुपयास्यति&#xA;021c विशोको विज्वरो राजन्भव भूतिपुरस्कृतः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/060/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/060/</guid>
      <description>&lt;p&gt;001  सञ्जय उवाच&#xA;001a तथा सम्भाषतां तेषां प्रादुरासीद्धनञ्जयः&#xA;001c दिदृक्षुर्भरतश्रेष्ठं राजानं ससुहृद्गणम्&#xA;002a तं प्रविष्टं शुभां कक्ष्यामभिवाद्याग्रतः स्थितम्&#xA;002c समुत्थायार्जुनं प्रेम्णा सस्वजे पाण्डवर्षभः&#xA;003a मूर्ध्नि चैनमुपाघ्राय परिष्वज्य च बाहुना&#xA;003c आशिषः परमाः प्रोच्य स्मयमानोऽभ्यभाषत&#xA;004a व्यक्तमर्जुन सङ्ग्रामे ध्रुवस्ते विजयो महान्&#xA;004c यादृग्रूपा हि ते छाया प्रसन्नश्च जनार्दनः&#xA;005a तमब्रवीत्ततो जिष्णुर्महदाश्चर्यमुत्तमम्&#xA;005c दृष्टवानस्मि भद्रं ते केशवस्य प्रसादजम्&#xA;006a ततस्तत्कथयामास यथादृष्टं धनञ्जयः&#xA;006c आश्वासनार्थं सुहृदां त्र्यम्बकेन समागमम्&#xA;007a ततः शिरोभिरवनिं स्पृष्ट्वा सर्वे च विस्मिताः&#xA;007c नमस्कृत्य वृषाङ्काय साधु साध्वित्यथाब्रुवन्&#xA;008a अनुज्ञातास्ततः सर्वे सुहृदो धर्मसूनुना&#xA;008c त्वरमाणाः सुसन्नद्धा हृष्टा युद्धाय निर्ययुः&#xA;009a अभिवाद्य तु राजानं युयुधानाच्युतार्जुनाः&#xA;009c हृष्टा विनिर्ययुस्ते वै युधिष्ठिरनिवेशनात्&#xA;010a रथेनैकेन दुर्धर्षौ युयुधानजनार्दनौ&#xA;010c जग्मतुः सहितौ वीरावर्जुनस्य निवेशनम्&#xA;011a तत्र गत्वा हृषीकेशः कल्पयामास सूतवत्&#xA;011c रथं रथवरस्याजौ वानरर्षभलक्षणम्&#xA;012a स मेघसमनिर्घोषस्तप्तकाञ्चनसप्रभः&#xA;012c बभौ रथवरः कॢप्तः शिशुर्दिवसकृद्यथा&#xA;013a ततः पुरुषशार्दूलः सज्जः सज्जं पुरःसरः&#xA;013c कृताह्निकाय पार्थाय न्यवेदयत तं रथम्&#xA;014a तं तु लोके वरः पुंसां किरीटी हेमवर्मभृत्&#xA;014c बाणबाणासनी वाहं प्रदक्षिणमवर्तत&#xA;015a ततो विद्यावयोवृद्धैः क्रियावद्भिर्जितेन्द्रियैः&#xA;015c स्तूयमानो जयाशीभिरारुरोह महारथम्&#xA;016a जैत्रैः साङ्ग्रामिकैर्मन्त्रैः पूर्वमेव रथोत्तमम्&#xA;016c अभिमन्त्रितमर्चिष्मानुदयं भास्करो यथा&#xA;017a स रथे रथिनां श्रेष्ठः काञ्चने काञ्चनावृतः&#xA;017c विबभौ विमलोऽर्चिष्मान्मेराविव दिवाकरः&#xA;018a अन्वारुरोहतुः पार्थं युयुधानजनार्दनौ&#xA;018c शर्यातेर्यज्ञमायान्तं यथेन्द्रं देवमश्विनौ&#xA;019a अथ जग्राह गोविन्दो रश्मीन्रश्मिवतां वरः&#xA;019c मातलिर्वासवस्येव वृत्रं हन्तुं प्रयास्यतः&#xA;020a स ताभ्यां सहितः पार्थो रथप्रवरमास्थितः&#xA;020c सहितो बुधशुक्राभ्यां तमो निघ्नन्यथा शशी&#xA;021a सैन्धवस्य वधप्रेप्सुः प्रयातः शत्रुपूगहा&#xA;021c सहाम्बुपतिमित्राभ्यां यथेन्द्रस्तारकामये&#xA;022a ततो वादित्रनिर्घोषैर्मङ्गल्यैश्च स्तवैः शुभैः&#xA;022c प्रयान्तमर्जुनं सूता मागधाश्चैव तुष्टुवुः&#xA;023a सजयाशीः सपुण्याहः सूतमागधनिस्वनः&#xA;023c युक्तो वादित्रघोषेण तेषां रतिकरोऽभवत्&#xA;024a तमनुप्रयतो वायुः पुण्यगन्धवहः शुचिः&#xA;024c ववौ संहर्षयन्पार्थं द्विषतश्चापि शोषयन्&#xA;025a प्रादुरासन्निमित्तानि विजयाय बहूनि च&#xA;025c पाण्डवानां त्वदीयानां विपरीतानि मारिष&#xA;026a दृष्ट्वार्जुनो निमित्तानि विजयाय प्रदक्षिणम्&#xA;026c युयुधानं महेष्वासमिदं वचनमब्रवीत्&#xA;027a युयुधानाद्य युद्धे मे दृश्यते विजयो ध्रुवः&#xA;027c यथा हीमानि लिङ्गानि दृश्यन्ते शिनिपुङ्गव&#xA;028a सोऽहं तत्र गमिष्यामि यत्र सैन्धवको नृपः&#xA;028c यियासुर्यमलोकाय मम वीर्यं प्रतीक्षते&#xA;029a यथा परमकं कृत्यं सैन्धवस्य वधे मम&#xA;029c तथैव सुमहत्कृत्यं धर्मराजस्य रक्षणे&#xA;030a स त्वमद्य महाबाहो राजानं परिपालय&#xA;030c यथैव हि मया गुप्तस्त्वया गुप्तो भवेत्तथा&#xA;031a त्वयि चाहं पराश्वस्य प्रद्युम्ने वा महारथे&#xA;031c शक्नुयां सैन्धवं हन्तुमनपेक्षो नरर्षभ&#xA;032a मय्यपेक्षा न कर्तव्या कथञ्चिदपि सात्वत&#xA;032c राजन्येव परा गुप्तिः कार्या सर्वात्मना त्वया&#xA;033a न हि यत्र महाबाहुर्वासुदेवो व्यवस्थितः&#xA;033c किञ्चिद्व्यापद्यते तत्र यत्राहमपि च ध्रुवम्&#xA;034a एवमुक्तस्तु पार्थेन सात्यकिः परवीरहा&#xA;034c तथेत्युक्त्वागमत्तत्र यत्र राजा युधिष्ठिरः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/061/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/061/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;श्वोभूते किमकार्षुस्ते दुःखशोकसमन्विताः&#x9;001a&lt;br&gt;&#xA;अभिमन्यौ हते तत्र के वायुध्यन्त मामकाः&#x9;001c&lt;br&gt;&#xA;जानन्तस्तस्य कर्माणि कुरवः सव्यसाचिनः&#x9;002a&lt;br&gt;&#xA;कथं तत्किल्बिषं कृत्वा निर्भया ब्रूहि मामकाः&#x9;002c&lt;br&gt;&#xA;पुत्रशोकाभिसन्तप्तं क्रुद्धं मृत्युमिवान्तकम्&#x9;003a&lt;br&gt;&#xA;आयान्तं पुरुषव्याघ्रं कथं ददृशुराहवे&#x9;003c&lt;br&gt;&#xA;कपिराजध्वजं सङ्ख्ये विधुन्वानं महद्धनुः&#x9;004a&lt;br&gt;&#xA;दृष्ट्वा पुत्रपरिद्यूनं किमकुर्वन्त मामकाः&#x9;004c&lt;br&gt;&#xA;किं नु सञ्जय सङ्ग्रामे वृत्तं दुर्योधनं प्रति&#x9;005a&lt;br&gt;&#xA;परिदेवो महानत्र श्रुतो मे नाभिनन्दनम्&#x9;005c&lt;br&gt;&#xA;बभूवुर्ये मनोग्राह्याः शब्दाः श्रुतिसुखावहाः&#x9;006a&lt;br&gt;&#xA;न श्रूयन्तेऽद्य ते सर्वे सैन्धवस्य निवेशने&#x9;006c&lt;br&gt;&#xA;स्तुवतां नाद्य श्रूयन्ते पुत्राणां शिबिरे मम&#x9;007a&lt;br&gt;&#xA;सूतमागधसङ्घानां नर्तकानां च सर्वशः&#x9;007c&lt;br&gt;&#xA;शब्देन नादिताभीक्ष्णमभवद्यत्र मे श्रुतिः&#x9;008a&lt;br&gt;&#xA;दीनानामद्य तं शब्दं न शृणोमि समीरितम्&#x9;008c&lt;br&gt;&#xA;निवेशने सत्यधृतेः सोमदत्तस्य सञ्जय&#x9;009a&lt;br&gt;&#xA;आसीनोऽहं पुरा तात शब्दमश्रौषमुत्तमम्&#x9;009c&lt;br&gt;&#xA;तदद्य हीनपुण्योऽहमार्तस्वरनिनादितम्&#x9;010a&lt;br&gt;&#xA;निवेशनं हतोत्साहं पुत्राणां मम लक्षये&#x9;010c&lt;br&gt;&#xA;विविंशतेर्दुर्मुखस्य चित्रसेनविकर्णयोः&#x9;011a&lt;br&gt;&#xA;अन्येषां च सुतानां मे न तथा श्रूयते ध्वनिः&#x9;011c&lt;br&gt;&#xA;ब्राह्मणाः क्षत्रिया वैश्या यं शिष्याः पर्युपासते&#x9;012a&lt;br&gt;&#xA;द्रोणपुत्रं महेष्वासं पुत्राणां मे परायणम्&#x9;012c&lt;br&gt;&#xA;वितण्डालापसल्लापैर्हुतयाचितवन्दितैः&#x9;013a&lt;br&gt;&#xA;गीतैश्च विविधैरिष्टै रमते यो दिवानिशम्&#x9;013c&lt;br&gt;&#xA;उपास्यमानो बहुभिः कुरुपाण्डवसात्वतैः&#x9;014a&lt;br&gt;&#xA;सूत तस्य गृहे शब्धो नाद्य द्रौणेर्यथा पुरा&#x9;014c&lt;br&gt;&#xA;द्रोणपुत्रं महेष्वासं गायना नर्तकाश्च ये&#x9;015a&lt;br&gt;&#xA;अत्यर्थमुपतिष्ठन्ति तेषां न श्रूयते ध्वनिः&#x9;015c&lt;br&gt;&#xA;विन्दानुविन्दयोः सायं शिबिरे यो महाध्वनिः&#x9;016a&lt;br&gt;&#xA;श्रूयते सोऽद्य न तथा केकयानां च वेश्मसु&#x9;016c&lt;br&gt;&#xA;नित्यप्रमुदितानां च तालगीतस्वनो महान्&#x9;017a&lt;br&gt;&#xA;नृत्यतां श्रूयते तात गणानां सोऽद्य न ध्वनिः&#x9;017c&lt;br&gt;&#xA;सप्ततन्तून्वितन्वाना यमुपासन्ति याजकाः&#x9;018a&lt;br&gt;&#xA;सौमदत्तिं श्रुतनिधिं तेषां न श्रूयते ध्वनिः&#x9;018c&lt;br&gt;&#xA;ज्याघोषो ब्रह्मघोषश्च तोमरासिरथध्वनिः&#x9;019a&lt;br&gt;&#xA;द्रोणस्यासीदविरतो गृहे तन्न शृणोम्यहम्&#x9;019c&lt;br&gt;&#xA;नानादेशसमुत्थानां गीतानां योऽभवत्स्वनः&#x9;020a&lt;br&gt;&#xA;वादित्रनादितानां च सोऽद्य न श्रूयते महान्&#x9;020c&lt;br&gt;&#xA;यदा प्रभृत्युपप्लव्याच्छान्तिमिच्छञ्जनार्दनः&#x9;021a&lt;br&gt;&#xA;आगतः सर्वभूतानामनुकम्पार्थमच्युतः&#x9;021c&lt;br&gt;&#xA;ततोऽहमब्रुवं सूत मन्दं दुर्योधनं तदा&#x9;022a&lt;br&gt;&#xA;वासुदेवेन तीर्थेन पुत्र संशाम्य पाण्डवैः&#x9;022c&lt;br&gt;&#xA;कालप्राप्तमहं मन्ये मा त्वं दुर्योधनातिगाः&#x9;023a&lt;br&gt;&#xA;शमे चेद्याचमानं त्वं प्रत्याख्यास्यसि केशवम्&#x9;023c&lt;br&gt;&#xA;हितार्थमभिजल्पन्तं न तथास्त्यपराजयः&#x9;023e&lt;br&gt;&#xA;प्रत्याचष्ट स दाशार्हमृषभं सर्वधन्विनाम्&#x9;024a&lt;br&gt;&#xA;अनुनेयानि जल्पन्तमनयान्नान्वपद्यत&#x9;024c&lt;br&gt;&#xA;ततो दुःशासनस्यैव कर्णस्य च मतं द्वयोः&#x9;025a&lt;br&gt;&#xA;अन्ववर्तत हित्वा मां कृष्टः कालेन दुर्मतिः&#x9;025c&lt;br&gt;&#xA;न ह्यहं द्यूतमिच्छामि विदुरो न प्रशंसति&#x9;026a&lt;br&gt;&#xA;सैन्धवो नेच्छते द्यूतं भीष्मो न द्यूतमिच्छति&#x9;026c&lt;br&gt;&#xA;शल्यो भूरिश्रवाश्चैव पुरुमित्रो जयस्तथा&#x9;027a&lt;br&gt;&#xA;अश्वत्थामा कृपो द्रोणो द्यूतं नेच्छन्ति सञ्जय&#x9;027c&lt;br&gt;&#xA;एतेषां मतमाज्ञाय यदि वर्तेत पुत्रकः&#x9;028a&lt;br&gt;&#xA;सज्ञातिमित्रः ससुहृच्चिरं जीवेदनामयः&#x9;028c&lt;br&gt;&#xA;श्लक्ष्णा मधुरसम्भाषा ज्ञातिमध्ये प्रियंवदाः&#x9;029a&lt;br&gt;&#xA;कुलीनाः सम्मताः प्राज्ञाः सुखं प्राप्स्यन्ति पाण्डवाः&#x9;029c&lt;br&gt;&#xA;धर्मापेक्षो नरो नित्यं सर्वत्र लभते सुखम्&#x9;030a&lt;br&gt;&#xA;प्रेत्यभावे च कल्याणं प्रसादं प्रतिपद्यते&#x9;030c&lt;br&gt;&#xA;अर्हन्त्यर्धं पृथिव्यास्ते भोक्तुं सामर्थ्यसाधनाः&#x9;031a&lt;br&gt;&#xA;तेषामपि समुद्रान्ता पितृपैतामही मही&#x9;031c&lt;br&gt;&#xA;नियुज्यमानाः स्थास्यन्ति पाण्डवा धर्मवर्त्मनि&#x9;032a&lt;br&gt;&#xA;सन्ति नो ज्ञातयस्तात येषां श्रोष्यन्ति पाण्डवाः&#x9;032c&lt;br&gt;&#xA;शल्यस्य सोमदत्तस्य भीष्मस्य च महात्मनः&#x9;033a&lt;br&gt;&#xA;द्रोणस्याथ विकर्णस्य बाह्लिकस्य कृपस्य च&#x9;033c&lt;br&gt;&#xA;अन्येषां चैव वृद्धानां भरतानां महात्मनाम्&#x9;034a&lt;br&gt;&#xA;त्वदर्थं ब्रुवतां तात करिष्यन्ति वचो हितम्&#x9;034c&lt;br&gt;&#xA;कं वा त्वं मन्यसे तेषां यस्त्वा ब्रूयादतोऽन्यथा&#x9;035a&lt;br&gt;&#xA;कृष्णो न धर्मं सञ्जह्यात्सर्वे ते च त्वदन्वयाः&#x9;035c&lt;br&gt;&#xA;मयापि चोक्तास्ते वीरा वचनं धर्मसंहितम्&#x9;036a&lt;br&gt;&#xA;नान्यथा प्रकरिष्यन्ति धर्मात्मानो हि पाण्डवाः&#x9;036c&lt;br&gt;&#xA;इत्यहं विलपन्सूत बहुशः पुत्रमुक्तवान्&#x9;037a&lt;br&gt;&#xA;न च मे श्रुतवान्मूढो मन्ये कालस्य पर्ययम्&#x9;037c&lt;br&gt;&#xA;वृकोदरार्जुनौ यत्र वृष्णिवीरश्च सात्यकिः&#x9;038a&lt;br&gt;&#xA;उत्तमौजाश्च पाञ्चाल्यो युधामन्युश्च दुर्जयः&#x9;038c&lt;br&gt;&#xA;धृष्टद्युम्नश्च दुर्धर्षः शिखण्डी चापराजितः&#x9;039a&lt;br&gt;&#xA;अश्मकाः केकयाश्चैव क्षत्रधर्मा च सौमकिः&#x9;039c&lt;br&gt;&#xA;चैद्यश्च चेकितानश्च पुत्रः काश्यस्य चाभिभुः&#x9;040a&lt;br&gt;&#xA;द्रौपदेया विराटश्च द्रुपदश्च महारथः&#x9;040c&lt;br&gt;&#xA;यमौ च पुरुषव्याघ्रौ मन्त्री च मधुसूदनः&#x9;040e&lt;br&gt;&#xA;क एताञ्जातु युध्येत लोकेऽस्मिन्वै जिजीविषुः&#x9;041a&lt;br&gt;&#xA;दिव्यमस्त्रं विकुर्वाणान्संहरेयुररिन्दमाः&#x9;041c&lt;br&gt;&#xA;अन्यो दुर्योधनात्कर्णाच्छकुनेश्चापि सौबलात्&#x9;042a&lt;br&gt;&#xA;दुःशासनचतुर्थानां नान्यं पश्यामि पञ्चमम्&#x9;042c&lt;br&gt;&#xA;येषामभीशुहस्तः स्याद्विष्वक्सेनो रथे स्थितः&#x9;043a&lt;br&gt;&#xA;सन्नद्धश्चार्जुनो योद्धा तेषां नास्ति पराजयः&#x9;043c&lt;br&gt;&#xA;तेषां मम विलापानां न हि दुर्योधनः स्मरेत्&#x9;044a&lt;br&gt;&#xA;हतौ हि पुरुषव्याघ्रौ भीष्मद्रोणौ त्वमात्थ मे&#x9;044c&lt;br&gt;&#xA;तेषां विदुरवाक्यानामुक्तानां दीर्घदर्शिनाम्&#x9;045a&lt;br&gt;&#xA;दृष्ट्वेमां फलनिर्वृत्तिं मन्ये शोचन्ति पुत्रकाः&#x9;045c&lt;br&gt;&#xA;हिमात्यये यथा कक्षं शुष्कं वातेरितो महान्&#x9;046a&lt;br&gt;&#xA;अग्निर्दहेत्तथा सेनां मामिकां स धनञ्जयः&#x9;046c&lt;br&gt;&#xA;आचक्ष्व तद्धि नः सर्वं कुशलो ह्यसि सञ्जय&#x9;047a&lt;br&gt;&#xA;यदुपायात्तु सायाह्ने कृत्वा पार्थस्य किल्बिषम्&#x9;047c&lt;br&gt;&#xA;अभिमन्यौ हते तात कथमासीन्मनो हि वः&#x9;047e&lt;br&gt;&#xA;न जातु तस्य कर्माणि युधि गाण्डीवधन्वनः&#x9;048a&lt;br&gt;&#xA;अपकृत्वा महत्तात सोढुं शक्ष्यन्ति मामकाः&#x9;048c&lt;br&gt;&#xA;किं नु दुर्योधनः कृत्यं कर्णः कृत्यं किमब्रवीत्&#x9;049a&lt;br&gt;&#xA;दुःशासनः सौबलश्च तेषामेवं गते अपि&#x9;049c&lt;br&gt;&#xA;सर्वेषां समवेतानां पुत्राणां मम सञ्जय&#x9;049e&lt;br&gt;&#xA;यद्वृत्तं तात सङ्ग्रामे मन्दस्यापनयैर्भृशम्&#x9;050a&lt;br&gt;&#xA;लोभानुगतदुर्बुद्धेः क्रोधेन विकृतात्मनः&#x9;050c&lt;br&gt;&#xA;राज्यकामस्य मूढस्य रागोपहतचेतसः&#x9;051a&lt;br&gt;&#xA;दुर्नीतं वा सुनीतं वा तन्ममाचक्ष्व सञ्जय&#x9;051c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/062/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/062/</guid>
      <description>&lt;p&gt;सञ्जय उवाच&#x9;001&lt;br&gt;&#xA;हन्त ते सम्प्रवक्ष्यामि सर्वं प्रत्यक्षदर्शिवान्&#x9;001a&lt;br&gt;&#xA;शुश्रूषस्व स्थिरो भूत्वा तव ह्यपनयो महान्&#x9;001c&lt;br&gt;&#xA;गतोदके सेतुबन्धो यादृक्तादृगयं तव&#x9;002a&lt;br&gt;&#xA;विलापो निष्फलो राजन्मा शुचो भरतर्षभ&#x9;002c&lt;br&gt;&#xA;अनतिक्रमणीयोऽयं कृतान्तस्याद्भुतो विधिः&#x9;003a&lt;br&gt;&#xA;मा शुचो भरतश्रेष्ठ दिष्टमेतत्पुरातनम्&#x9;003c&lt;br&gt;&#xA;यदि हि त्वं पुरा द्यूतात्कुन्तीपुत्रं युधिष्ठिरम्&#x9;004a&lt;br&gt;&#xA;निवर्तयेथाः पुत्रांश्च न त्वां व्यसनमाव्रजेत्&#x9;004c&lt;br&gt;&#xA;युद्धकाले पुनः प्राप्ते तदैव भवता यदि&#x9;005a&lt;br&gt;&#xA;निवर्तिताः स्युः संरब्धा न त्वां व्यसनमाव्रजेत्&#x9;005c&lt;br&gt;&#xA;दुर्योधनं चाविधेयं बध्नीतेति पुरा यदि&#x9;006a&lt;br&gt;&#xA;कुरूनचोदयिष्यस्त्वं न त्वां व्यसनमाव्रजेत्&#x9;006c&lt;br&gt;&#xA;तत्ते बुद्धिव्यभीचारमुपलप्स्यन्ति पाण्डवाः&#x9;007a&lt;br&gt;&#xA;पाञ्चाला वृष्णयः सर्वे ये चान्येऽपि महाजनाः&#x9;007c&lt;br&gt;&#xA;स कृत्वा पितृकर्म त्वं पुत्रं संस्थाप्य सत्पथे&#x9;008a&lt;br&gt;&#xA;वर्तेथा यदि धर्मेण न त्वां व्यसनमाव्रजेत्&#x9;008c&lt;br&gt;&#xA;त्वं तु प्राज्ञतमो लोके हित्वा धर्मं सनातनम्&#x9;009a&lt;br&gt;&#xA;दुर्योधनस्य कर्णस्य शकुनेश्चान्वगा मतम्&#x9;009c&lt;br&gt;&#xA;तत्ते विलपितं सर्वं मया राजन्निशामितम्&#x9;010a&lt;br&gt;&#xA;अर्थे निविशमानस्य विषमिश्रं यथा मधु&#x9;010c&lt;br&gt;&#xA;न तथा मन्यते कृष्णो राजानं पाण्डवं पुरा&#x9;011a&lt;br&gt;&#xA;न भीष्मं नैव च द्रोणं यथा त्वां मन्यते नृप&#x9;011c&lt;br&gt;&#xA;व्यजानत यदा तु त्वां राजधर्मादधश्च्युतम्&#x9;012a&lt;br&gt;&#xA;तदा प्रभृति कृष्णस्त्वां न तथा बहु मन्यते&#x9;012c&lt;br&gt;&#xA;परुषाण्युच्यमानांश्च यथा पार्थानुपेक्षसे&#x9;013a&lt;br&gt;&#xA;तस्यानुबन्धः प्राप्तस्त्वां पुत्राणां राज्यकामुकम्&#x9;013c&lt;br&gt;&#xA;पितृपैतामहं राज्यमपवृत्तं तदानघ&#x9;014a&lt;br&gt;&#xA;अथ पार्थैर्जितां कृत्स्नां पृथिवीं प्रत्यपद्यथाः&#x9;014c&lt;br&gt;&#xA;पाण्डुनावर्जितं राज्यं कौरवाणां यशस्तथा&#x9;015a&lt;br&gt;&#xA;ततश्चाभ्यधिकं भूयः पाण्डवैर्धर्मचारिभिः&#x9;015c&lt;br&gt;&#xA;तेषां तत्तादृशं कर्म त्वामासाद्य सुनिष्फलम्&#x9;016a&lt;br&gt;&#xA;यत्पित्र्याद्भ्रंशिता राज्यात्त्वयेहामिषगृद्धिना&#x9;016c&lt;br&gt;&#xA;यत्पुनर्युद्धकाले त्वं पुत्रान्गर्हयसे नृप&#x9;017a&lt;br&gt;&#xA;बहुधा व्याहरन्दोषान्न तदद्योपपद्यते&#x9;017c&lt;br&gt;&#xA;न हि रक्षन्ति राजानो युध्यन्तो जीवितं रणे&#x9;018a&lt;br&gt;&#xA;चमूं विगाह्य पार्थानां युध्यन्ते क्षत्रियर्षभाः&#x9;018c&lt;br&gt;&#xA;यां तु कृष्णार्जुनौ सेनां यां सात्यकिवृकोदरौ&#x9;019a&lt;br&gt;&#xA;रक्षेरन्को नु तां युध्येच्चमूमन्यत्र कौरवैः&#x9;019c&lt;br&gt;&#xA;येषां योद्धा गुडाकेशो येषां मन्त्री जनार्दनः&#x9;020a&lt;br&gt;&#xA;येषां च सात्यकिर्गोप्ता येषां गोप्ता वृकोदरः&#x9;020c&lt;br&gt;&#xA;को हि तान्विषहेद्योद्धुं मर्त्यधर्मा धनुर्धरः&#x9;021a&lt;br&gt;&#xA;अन्यत्र कौरवेयेभ्यो ये वा तेषां पदानुगाः&#x9;021c&lt;br&gt;&#xA;यावत्तु शक्यते कर्तुमनुरक्तैर्जनाधिपैः&#x9;022a&lt;br&gt;&#xA;क्षत्रधर्मरतैः शूरैस्तावत्कुर्वन्ति कौरवाः&#x9;022c&lt;br&gt;&#xA;यथा तु पुरुषव्याघ्रैर्युद्धं परमसङ्कटम्&#x9;023a&lt;br&gt;&#xA;कुरूणां पाण्डवैः सार्धं तत्सर्वं शृणु तत्त्वतः&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/063/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/063/</guid>
      <description>&lt;p&gt;सञ्जय उवाच&#x9;001&lt;br&gt;&#xA;तस्यां निशायां व्युष्टायां द्रोणः शस्त्रभृतां वरः&#x9;001a&lt;br&gt;&#xA;स्वान्यनीकानि सर्वाणि प्राक्रामद्व्यूहितुं ततः&#x9;001c&lt;br&gt;&#xA;शूराणां गर्जतां राजन्सङ्क्रुद्धानाममर्षिणाम्&#x9;002a&lt;br&gt;&#xA;श्रूयन्ते स्म गिरश्चित्राः परस्परवधैषिणाम्&#x9;002c&lt;br&gt;&#xA;विस्फार्य च धनूंष्याजौ ज्याः करैः परिमृज्य च&#x9;003a&lt;br&gt;&#xA;विनिःश्वसन्तः प्राक्रोशन्क्वेदानीं स धनञ्जयः&#x9;003c&lt;br&gt;&#xA;विकोशान्सुत्सरूनन्ये कृतधारान्समाहितान्&#x9;004a&lt;br&gt;&#xA;पीतानाकाशसङ्काशानसीन्केचिच्च चिक्षिपुः&#x9;004c&lt;br&gt;&#xA;चरन्तस्त्वसिमार्गांश्च धनुर्मार्गांश्च शिक्षया&#x9;005a&lt;br&gt;&#xA;सङ्ग्राममनसः शूरा दृश्यन्ते स्म सहस्रशः&#x9;005c&lt;br&gt;&#xA;सघण्टाश्चन्दनादिग्धाः स्वर्णवज्रविभूषिताः&#x9;006a&lt;br&gt;&#xA;समुत्क्षिप्य गदाश्चान्ये पर्यपृच्छन्त पाण्डवम्&#x9;006c&lt;br&gt;&#xA;अन्ये बलमदोन्मत्ताः परिघैर्बाहुशालिनः&#x9;007a&lt;br&gt;&#xA;चक्रुः सम्बाधमाकाशमुच्छ्रितेन्द्रध्वजोपमैः&#x9;007c&lt;br&gt;&#xA;नानाप्रहरणैश्चान्ये विचित्रस्रगलङ्कृताः&#x9;008a&lt;br&gt;&#xA;सङ्ग्राममनसः शूरास्तत्र तत्र व्यवस्थिताः&#x9;008c&lt;br&gt;&#xA;क्वार्जुनः क्व च गोविन्दः क्व च मानी वृकोदरः&#x9;009a&lt;br&gt;&#xA;क्व च ते सुहृदस्तेषामाह्वयन्तो रणे तदा&#x9;009c&lt;br&gt;&#xA;ततः शङ्खमुपाध्माय त्वरयन्वाजिनः स्वयम्&#x9;010a&lt;br&gt;&#xA;इतस्ततस्तान्रचयन्द्रोणश्चरति वेगितः&#x9;010c&lt;br&gt;&#xA;तेष्वनीकेषु सर्वेषु स्थितेष्वाहवनन्दिषु&#x9;011a&lt;br&gt;&#xA;भारद्वाजो महाराज जयद्रथमथाब्रवीत्&#x9;011c&lt;br&gt;&#xA;त्वं चैव सौमदत्तिश्च कर्णश्चैव महारथः&#x9;012a&lt;br&gt;&#xA;अश्वत्थामा च शल्यश्च वृषसेनः कृपस्तथा&#x9;012c&lt;br&gt;&#xA;शतं चाश्वसहस्राणां रथानामयुतानि षट्&#x9;013a&lt;br&gt;&#xA;द्विरदानां प्रभिन्नानां सहस्राणि चतुर्दश&#x9;013c&lt;br&gt;&#xA;पदातीनां सहस्राणि दंशितान्येकविंशतिः&#x9;014a&lt;br&gt;&#xA;गव्यूतिषु त्रिमात्रेषु मामनासाद्य तिष्ठत&#x9;014c&lt;br&gt;&#xA;तत्रस्थं त्वां न संसोढुं शक्ता देवाः सवासवाः&#x9;015a&lt;br&gt;&#xA;किं पुनः पाण्डवाः सर्वे समाश्वसिहि सैन्धव&#x9;015c&lt;br&gt;&#xA;एवमुक्तः समाश्वस्तः सिन्धुराजो जयद्रथः&#x9;016a&lt;br&gt;&#xA;सम्प्रायात्सह गान्धारैर्वृतस्तैश्च महारथैः&#x9;016c&lt;br&gt;&#xA;वर्मिभिः सादिभिर्यत्तैः प्रासपाणिभिरास्थितैः&#x9;016e&lt;br&gt;&#xA;चामरापीडिनः सर्वे जाम्बूनदविभूषिताः&#x9;017a&lt;br&gt;&#xA;जयद्रथस्य राजेन्द्र हयाः साधुप्रवाहिनः&#x9;017c&lt;br&gt;&#xA;ते चैव सप्तसाहस्रा द्विसाहस्राश्च सैन्धवाः&#x9;017e&lt;br&gt;&#xA;मत्तानामधिरूढानां हस्त्यारोहैर्विशारदैः&#x9;018a&lt;br&gt;&#xA;नागानां भीमरूपाणां वर्मिणां रौद्रकर्मिणाम्&#x9;018c&lt;br&gt;&#xA;अध्यर्धेन सहस्रेण पुत्रो दुर्मर्षणस्तव&#x9;019a&lt;br&gt;&#xA;अग्रतः सर्वसैन्यानां योत्स्यमानो व्यवस्थितः&#x9;019c&lt;br&gt;&#xA;ततो दुःशासनश्चैव विकर्णश्च तवात्मजौ&#x9;020a&lt;br&gt;&#xA;सिन्धुराजार्थसिद्ध्यर्थमग्रानीके व्यवस्थितौ&#x9;020c&lt;br&gt;&#xA;दीर्घो द्वादशगव्यूतिः पश्चार्धे पञ्च विस्तृतः&#x9;021a&lt;br&gt;&#xA;व्यूहः स चक्रशकटो भारद्वाजेन निर्मितः&#x9;021c&lt;br&gt;&#xA;नानानृपतिभिर्वीरैस्तत्र तत्र व्यवस्थितैः&#x9;022a&lt;br&gt;&#xA;रथाश्वगजपत्त्योघैर्द्रोणेन विहितः स्वयम्&#x9;022c&lt;br&gt;&#xA;पश्चार्धे तस्य पद्मस्तु गर्भव्यूहः सुदुर्भिदः&#x9;023a&lt;br&gt;&#xA;सूची पद्मस्य मध्यस्थो गूढो व्यूहः पुनः कृतः&#x9;023c&lt;br&gt;&#xA;एवमेतं महाव्यूहं व्यूह्य द्रोणो व्यवस्थितः&#x9;024a&lt;br&gt;&#xA;सूचीमुखे महेष्वासः कृतवर्मा व्यवस्थितः&#x9;024c&lt;br&gt;&#xA;अनन्तरं च काम्बोजो जलसन्धश्च मारिष&#x9;025a&lt;br&gt;&#xA;दुर्योधनः सहामात्यस्तदनन्तरमेव च&#x9;025c&lt;br&gt;&#xA;ततः शतसहस्राणि योधानामनिवर्तिनाम्&#x9;026a&lt;br&gt;&#xA;व्यवस्थितानि सर्वाणि शकटे सूचिरक्षिणः&#x9;026c&lt;br&gt;&#xA;तेषां च पृष्ठतो राज बलेन महता वृतः&#x9;027a&lt;br&gt;&#xA;जयद्रथस्ततो राजन्सूचिपाशे व्यवस्थितः&#x9;027c&lt;br&gt;&#xA;शकटस्य तु राजेन्द्र भारद्वाजो मुखे स्थितः&#x9;028a&lt;br&gt;&#xA;अनु तस्याभवद्भोजो जुगोपैनं ततः स्वयम्&#x9;028c&lt;br&gt;&#xA;श्वेतवर्माम्बरोष्णीषो व्यूढोरस्को महाभुजः&#x9;029a&lt;br&gt;&#xA;धनुर्विस्फारयन्द्रोणस्तस्थौ क्रुद्ध इवान्तकः&#x9;029c&lt;br&gt;&#xA;पताकिनं शोणहयं वेदीकृष्णाजिनध्वजम्&#x9;030a&lt;br&gt;&#xA;द्रोणस्य रथमालोक्य प्रहृष्टाः कुरवोऽभवन्&#x9;030c&lt;br&gt;&#xA;सिद्धचारणसङ्घानां विस्मयः सुमहानभूत्&#x9;031a&lt;br&gt;&#xA;द्रोणेन विहितं दृष्ट्वा व्यूहं क्षुब्धार्णवोपमम्&#x9;031c&lt;br&gt;&#xA;सशैलसागरवनां नानाजनपदाकुलाम्&#x9;032a&lt;br&gt;&#xA;ग्रसेद्व्यूहः क्षितिं सर्वामिति भूतानि मेनिरे&#x9;032c&lt;br&gt;&#xA;बहुरथमनुजाश्वपत्तिनागं प्रतिभयनिस्वनमद्भुताभरूपम्&#x9;033a&lt;br&gt;&#xA;अहितहृदयभेदनं महद्वै शकटमवेक्ष्य कृतं ननन्द राजा&#x9;033c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/064/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/064/</guid>
      <description>&lt;p&gt;सञ्जय उवाच&#x9;001&lt;br&gt;&#xA;ततो व्यूढेष्वनीकेषु समुत्क्रुष्टेषु मारिष&#x9;001a&lt;br&gt;&#xA;ताड्यमानासु भेरीषु मृदङ्गेषु नदत्सु च&#x9;001c&lt;br&gt;&#xA;अनीकानां च संह्रादे वादित्राणां च निस्वने&#x9;002a&lt;br&gt;&#xA;प्रध्मापितेषु शङ्खेषु सन्नादे लोमहर्षणे&#x9;002c&lt;br&gt;&#xA;अभिहारयत्सु शनकैर्भरतेषु युयुत्सुषु&#x9;003a&lt;br&gt;&#xA;रौद्रे मुहूर्ते सम्प्राप्ते सव्यसाची व्यदृश्यत&#x9;003c&lt;br&gt;&#xA;वडानां वायसानां च पुरस्तात्सव्यसाचिनः&#x9;004a&lt;br&gt;&#xA;बहुलानि सहस्राणि प्राक्रीडंस्तत्र भारत&#x9;004c&lt;br&gt;&#xA;मृगाश्च घोरसन्नादाः शिवाश्चाशिवदर्शनाः&#x9;005a&lt;br&gt;&#xA;दक्षिणेन प्रयातानामस्माकं प्राणदंस्तथा&#x9;005c&lt;br&gt;&#xA;सनिर्घाता ज्वलन्त्यश्च पेतुरुल्काः समन्ततः&#x9;006a&lt;br&gt;&#xA;चचाल च मही कृत्स्ना भये घोरे समुत्थिते&#x9;006c&lt;br&gt;&#xA;विष्वग्वाताः सनिर्घाता रूक्षाः शर्करवर्षिणः&#x9;007a&lt;br&gt;&#xA;ववुरायाति कौन्तेये सङ्ग्रामे समुपस्थिते&#x9;007c&lt;br&gt;&#xA;नाकुलिस्तु शतानीको धृष्टद्युम्नश्च पार्षतः&#x9;008a&lt;br&gt;&#xA;पाण्डवानामनीकानि प्राज्ञौ तौ व्यूहतुस्तदा&#x9;008c&lt;br&gt;&#xA;ततो रथसहस्रेण द्विरदानां शतेन च&#x9;009a&lt;br&gt;&#xA;त्रिभिरश्वसहस्रैश्च पदातीनां शतैः शतैः&#x9;009c&lt;br&gt;&#xA;अध्यर्धमात्रे धनुषां सहस्रे तनयस्तव&#x9;010a&lt;br&gt;&#xA;अग्रतः सर्वसैन्यानां स्थित्वा दुर्मर्षणोऽब्रवीत्&#x9;010c&lt;br&gt;&#xA;अद्य गाण्डीवधन्वानं तपन्तं युद्धदुर्मदम्&#x9;011a&lt;br&gt;&#xA;अहमावारयिष्यामि वेलेव मकरालयम्&#x9;011c&lt;br&gt;&#xA;अद्य पश्यन्तु सङ्ग्रामे धनञ्जयममर्षणम्&#x9;012a&lt;br&gt;&#xA;विषक्तं मयि दुर्धर्षमश्मकूटमिवाश्मनि&#x9;012c&lt;br&gt;&#xA;एवं ब्रुवन्महाराज महात्मा स महामतिः&#x9;013a&lt;br&gt;&#xA;महेष्वासैर्वृतो राजन्महेष्वासो व्यवस्थितः&#x9;013c&lt;br&gt;&#xA;ततोऽन्तक इव क्रुद्धः सवज्र इव वासवः&#x9;014a&lt;br&gt;&#xA;दण्डपाणिरिवासह्यो मृत्युः कालेन चोदितः&#x9;014c&lt;br&gt;&#xA;शूलपाणिरिवाक्षोभ्यो वरुणः पाशवानिव&#x9;015a&lt;br&gt;&#xA;युगान्ताग्निरिवार्चिष्मान्प्रधक्ष्यन्वै पुनः प्रजाः&#x9;015c&lt;br&gt;&#xA;क्रोधामर्षबलोद्धूतो निवातकवचान्तकः&#x9;016a&lt;br&gt;&#xA;जयो जेता स्थितः सत्ये पारयिष्यन्महाव्रतम्&#x9;016c&lt;br&gt;&#xA;आमुक्तकवचः खड्गी जाम्बूनदकिरीटभृत्&#x9;017a&lt;br&gt;&#xA;शुभ्रवर्माम्बरधरः स्वङ्गदी चारुकुण्डली&#x9;017c&lt;br&gt;&#xA;रथप्रवरमास्थाय नरो नारायणानुगः&#x9;018a&lt;br&gt;&#xA;विधुन्वन्गाण्डिवं सङ्ख्ये बभौ सूर्य इवोदितः&#x9;018c&lt;br&gt;&#xA;सोऽग्रानीकस्य महत इषुपाते धनञ्जयः&#x9;019a&lt;br&gt;&#xA;व्यवस्थाप्य रथं सज्जं शङ्खं दध्मौ प्रतापवान्&#x9;019c&lt;br&gt;&#xA;अथ कृष्णोऽप्यसम्भ्रान्तः पार्थेन सह मारिष&#x9;020a&lt;br&gt;&#xA;प्राध्मापयत्पाञ्चजन्यं शङ्खप्रवरमोजसा&#x9;020c&lt;br&gt;&#xA;तयोः शङ्खप्रणादेन तव सैन्ये विशां पते&#x9;021a&lt;br&gt;&#xA;आसन्संहृष्टरोमाणः कम्पिता गतचेतसः&#x9;021c&lt;br&gt;&#xA;यथा त्रसन्ति भूतानि सर्वाण्यशनिनिस्वनात्&#x9;022a&lt;br&gt;&#xA;तथा शङ्खप्रणादेन वित्रेसुस्तव सैनिकाः&#x9;022c&lt;br&gt;&#xA;प्रसुस्रुवुः शकृन्मूत्रं वाहनानि च सर्वशः&#x9;023a&lt;br&gt;&#xA;एवं सवाहनं सर्वमाविग्नमभवद्बलम्&#x9;023c&lt;br&gt;&#xA;व्यषीदन्त नरा राजञ्शङ्खशब्देन मारिष&#x9;024a&lt;br&gt;&#xA;विसञ्ज्ञाश्चाभवन्केचित्केचिद्राजन्वितत्रसुः&#x9;024c&lt;br&gt;&#xA;ततः कपिर्महानादं सह भूतैर्ध्वजालयैः&#x9;025a&lt;br&gt;&#xA;अकरोद्व्यादितास्यश्च भीषयंस्तव सैनिकान्&#x9;025c&lt;br&gt;&#xA;ततः शङ्खाश्च भेर्यश्च मृदङ्गाश्चानकैः सह&#x9;026a&lt;br&gt;&#xA;पुनरेवाभ्यहन्यन्त तव सैन्यप्रहर्षणाः&#x9;026c&lt;br&gt;&#xA;नानावादित्रसंह्रादैः क्ष्वेडितास्फोटिताकुलैः&#x9;027a&lt;br&gt;&#xA;सिंहनादैः सवादित्रैः समाहूतैर्महारथैः&#x9;027c&lt;br&gt;&#xA;तस्मिन्सुतुमुले शब्दे भीरूणां भयवर्धने&#x9;028a&lt;br&gt;&#xA;अतीव हृष्टो दाशार्हमब्रवीत्पाकशासनिः&#x9;028c&lt;br&gt;&#xA;चोदयाश्वान्हृषीकेश यत्र दुर्मर्षणः स्थितः&#x9;029a&lt;br&gt;&#xA;एतद्भित्त्वा गजानीकं प्रवेक्ष्याम्यरिवाहिनीम्&#x9;029c&lt;br&gt;&#xA;एवमुक्तो महाबाहुः केशवः सव्यसाचिना&#x9;030a&lt;br&gt;&#xA;अचोदयद्धयांस्तत्र यत्र दुर्मर्षणः स्थितः&#x9;030c&lt;br&gt;&#xA;स सम्प्रहारस्तुमुलः सम्प्रवृत्तः सुदारुणः&#x9;031a&lt;br&gt;&#xA;एकस्य च बहूनां च रथनागनरक्षयः&#x9;031c&lt;br&gt;&#xA;ततः सायकवर्षेण पर्जन्य इव वृष्टिमान्&#x9;032a&lt;br&gt;&#xA;परानवाकिरत्पार्थः पर्वतानिव नीरदः&#x9;032c&lt;br&gt;&#xA;ते चापि रथिनः सर्वे त्वरिताः कृतहस्तवत्&#x9;033a&lt;br&gt;&#xA;अवाकिरन्बाणजालैस्ततः कृष्णधनञ्जयौ&#x9;033c&lt;br&gt;&#xA;ततः क्रुद्धो महाबाहुर्वार्यमाणः परैर्युधि&#x9;034a&lt;br&gt;&#xA;शिरांसि रथिनां पार्थः कायेभ्योऽपाहरच्छरैः&#x9;034c&lt;br&gt;&#xA;उद्भ्रान्तनयनैर्वक्त्रैः सन्दष्टोष्ठपुटैः शुभैः&#x9;035a&lt;br&gt;&#xA;सकुण्डलशिरस्त्राणैर्वसुधा समकीर्यत&#x9;035c&lt;br&gt;&#xA;पुण्डरीकवनानीव विध्वस्तानि समन्ततः&#x9;036a&lt;br&gt;&#xA;विनिकीर्णानि योधानां वदनानि चकाशिरे&#x9;036c&lt;br&gt;&#xA;तपनीयविचित्राणि सिक्तानि रुधिरेण च&#x9;037a&lt;br&gt;&#xA;अदृश्यन्त यथा राजन्मेघसङ्घाः सविद्युतः&#x9;037c&lt;br&gt;&#xA;शिरसां पततां राजञ्शब्दोऽभूत्पृथिवीतले&#x9;038a&lt;br&gt;&#xA;कालेन परिपक्वानां तालानां पततामिव&#x9;038c&lt;br&gt;&#xA;ततः कबन्धः कश्चित्तु धनुरालम्ब्य तिष्ठति&#x9;039a&lt;br&gt;&#xA;कश्चित्खड्गं विनिष्कृष्य भुजेनोद्यम्य तिष्ठति&#x9;039c&lt;br&gt;&#xA;नाजानन्त शिरांस्युर्व्यां पतितानि नरर्षभाः&#x9;040a&lt;br&gt;&#xA;अमृष्यमाणाः कौन्तेयं सङ्ग्रामे जयगृद्धिनः&#x9;040c&lt;br&gt;&#xA;हयानामुत्तमाङ्गैश्च हस्तिहस्तैश्च मेदिनी&#x9;041a&lt;br&gt;&#xA;बाहुभिश्च शिरोभिश्च वीराणां समकीर्यत&#x9;041c&lt;br&gt;&#xA;अयं पार्थः कुतः पार्थ एष पार्थ इति प्रभो&#x9;042a&lt;br&gt;&#xA;तव सैन्येषु योधानां पार्थभूतमिवाभवत्&#x9;042c&lt;br&gt;&#xA;अन्योन्यमपि चाजघ्नुरात्मानमपि चापरे&#x9;043a&lt;br&gt;&#xA;पार्थभूतममन्यन्त जगत्कालेन मोहिताः&#x9;043c&lt;br&gt;&#xA;निष्टनन्तः सरुधिरा विसञ्ज्ञा गाढवेदनाः&#x9;044a&lt;br&gt;&#xA;शयाना बहवो वीराः कीर्तयन्तः सुहृज्जनम्&#x9;044c&lt;br&gt;&#xA;सभिण्डिपालाः सप्रासाः सशक्त्यृष्टिपरश्वधाः&#x9;045a&lt;br&gt;&#xA;सनिर्यूहाः सनिस्त्रिंशाः सशरासनतोमराः&#x9;045c&lt;br&gt;&#xA;सबाणवर्माभरणाः सगदाः साङ्गदा रणे&#x9;046a&lt;br&gt;&#xA;महाभुजगसङ्काशा बाहवः परिघोपमाः&#x9;046c&lt;br&gt;&#xA;उद्वेष्टन्ति विचेष्टन्ति संवेष्टन्ति च सर्वशः&#x9;047a&lt;br&gt;&#xA;वेगं कुर्वन्ति संरब्धा निकृत्ताः परमेषुभिः&#x9;047c&lt;br&gt;&#xA;यो यः स्म समरे पार्थं प्रतिसंरभते नरः&#x9;048a&lt;br&gt;&#xA;तस्य तस्यान्तको बाणः शरीरमुपसर्पति&#x9;048c&lt;br&gt;&#xA;नृत्यतो रथमार्गेषु धनुर्व्यायच्छतस्तथा&#x9;049a&lt;br&gt;&#xA;न कश्चित्तत्र पार्थस्य ददर्शान्तरमण्वपि&#x9;049c&lt;br&gt;&#xA;यत्तस्य घटमानस्य क्षिप्रं विक्षिपतः शरान्&#x9;050a&lt;br&gt;&#xA;लाघवात्पाण्डुपुत्रस्य व्यस्मयन्त परे जनाः&#x9;050c&lt;br&gt;&#xA;हस्तिनं हस्तियन्तारमश्वमाश्विकमेव च&#x9;051a&lt;br&gt;&#xA;अभिनत्फल्गुनो बाणै रथिनं च ससारथिम्&#x9;051c&lt;br&gt;&#xA;आवर्तमानमावृत्तं युध्यमानं च पाण्डवः&#x9;052a&lt;br&gt;&#xA;प्रमुखे तिष्ठमानं च न कञ्चिन्न निहन्ति सः&#x9;052c&lt;br&gt;&#xA;यथोदयन्वै गगने सूर्यो हन्ति महत्तमः&#x9;053a&lt;br&gt;&#xA;तथार्जुनो गजानीकमवधीत्कङ्कपत्रिभिः&#x9;053c&lt;br&gt;&#xA;हस्तिभिः पतितैर्भिन्नैस्तव सैन्यमदृश्यत&#x9;054a&lt;br&gt;&#xA;अन्तकाले यथा भूमिर्विनिकीर्णैर्महीधरैः&#x9;054c&lt;br&gt;&#xA;यथा मध्यन्दिने सूर्यो दुष्प्रेक्ष्यः प्राणिभिः सदा&#x9;055a&lt;br&gt;&#xA;तथा धनञ्जयः क्रुद्धो दुष्प्रेक्ष्यो युधि शत्रुभिः&#x9;055c&lt;br&gt;&#xA;तत्तथा तव पुत्रस्य सैन्यं युधि परन्तप&#x9;056a&lt;br&gt;&#xA;प्रभग्नं द्रुतमाविग्नमतीव शरपीडितम्&#x9;056c&lt;br&gt;&#xA;मारुतेनेव महता मेघानीकं विधूयता&#x9;057a&lt;br&gt;&#xA;प्रकाल्यमानं तत्सैन्यं नाशकत्प्रतिवीक्षितुम्&#x9;057c&lt;br&gt;&#xA;प्रतोदैश्चापकोटीभिर्हुङ्कारैः साधुवाहितैः&#x9;058a&lt;br&gt;&#xA;कशापार्ष्ण्यभिघातैश्च वाग्भिरुग्राभिरेव च&#x9;058c&lt;br&gt;&#xA;चोदयन्तो हयांस्तूर्णं पलायन्ते स्म तावकाः&#x9;059a&lt;br&gt;&#xA;सादिनो रथिनश्चैव पत्तयश्चार्जुनार्दिताः&#x9;059c&lt;br&gt;&#xA;पार्ष्ण्यङ्गुष्ठाङ्कुशैर्नागांश्चोदयन्तस्तथापरे&#x9;060a&lt;br&gt;&#xA;शरैः सम्मोहिताश्चान्ये तमेवाभिमुखा ययौ&#x9;060c&lt;br&gt;&#xA;तव योधा हतोत्साहा विभ्रान्तमनसस्तदा&#x9;060e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/065/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/065/</guid>
      <description>&lt;p&gt;001  &#x9;धृतराष्ट्र उवाच&lt;br&gt;&#xA;001a  &#x9;तस्मिन्प्रभग्ने सैन्याग्रे वध्यमाने किरीटिना&lt;br&gt;&#xA;001c  &#x9;के नु तत्र रणे वीराः प्रत्युदीयुर्धनञ्जयम्&lt;br&gt;&#xA;002a  &#x9;आहोस्विच्छकटव्यूहं प्रविष्टा मोघनिश्चयाः&lt;br&gt;&#xA;002c  &#x9;द्रोणमाश्रित्य तिष्ठन्तः प्राकारमकुतोभयाः&lt;br&gt;&#xA;003  &#x9;सञ्जय उवाच&lt;br&gt;&#xA;003a  &#x9;तथार्जुनेन सम्भग्ने तस्मिंस्तव बले तदा&lt;br&gt;&#xA;003c  &#x9;हतवीरे हतोत्साहे पलायनकृतक्षणे&lt;br&gt;&#xA;004a  &#x9;पाकशासनिनाभीक्ष्णं वध्यमाने शरोत्तमैः&lt;br&gt;&#xA;004c  &#x9;न तत्र कश्चित्सङ्ग्रामे शशाकार्जुनमीक्षितुम्&lt;br&gt;&#xA;005a  &#x9;ततस्तव सुतो राजन्दृष्ट्वा सैन्यं तथागतम्&lt;br&gt;&#xA;005c  &#x9;दुःशासनो भृशं क्रुद्धो युद्धायार्जुनमभ्ययात्&lt;br&gt;&#xA;006a  &#x9;स काञ्चनविचित्रेण कवचेन समावृतः&lt;br&gt;&#xA;006c  &#x9;जाम्बूनदशिरस्त्राणः शूरस्तीव्रपराक्रमः&lt;br&gt;&#xA;007a  &#x9;नागानीकेन महता ग्रसन्निव महीमिमाम्&lt;br&gt;&#xA;007c  &#x9;दुःशासनो महाराज सव्यसाचिनमावृणोत्&lt;br&gt;&#xA;008a  &#x9;ह्रादेन गजघण्टानां शङ्खानां निनदेन च&lt;br&gt;&#xA;008c  &#x9;ज्याक्षेपनिनदैश्चैव विरावेण च दन्तिनाम्&lt;br&gt;&#xA;009a  &#x9;भूर्दिशश्चान्तरिक्षं च शब्देनासीत्समावृतम्&lt;br&gt;&#xA;009c  &#x9;स मुहूर्तं प्रतिभयो दारुणः समपद्यत&lt;br&gt;&#xA;010a  &#x9;तान्दृष्ट्वा पततस्तूर्णमङ्कुशैरभिचोदितान्&lt;br&gt;&#xA;010c  &#x9;व्यालम्बहस्तान्संरब्धान्सपक्षानिव पर्वतान्&lt;br&gt;&#xA;011a  &#x9;सिंहनादेन महता नरसिंहो धनञ्जयः&lt;br&gt;&#xA;011c  &#x9;गजानीकममित्राणामभितो व्यधमच्छरैः&lt;br&gt;&#xA;012a  &#x9;महोर्मिणमिवोद्धूतं श्वसनेन महार्णवम्&lt;br&gt;&#xA;012c  &#x9;किरीटी तद्गजानीकं प्राविशन्मकरो यथा&lt;br&gt;&#xA;013a  &#x9;काष्ठातीत इवादित्यः प्रतपन्युगसङ्क्षये&lt;br&gt;&#xA;013c  &#x9;ददृशे दिक्षु सर्वासु पार्थः परपुरञ्जयः&lt;br&gt;&#xA;014a  &#x9;खुरशब्देन चाश्वानां नेमिघोषेण तेन च&lt;br&gt;&#xA;014c  &#x9;तेन चोत्क्रुष्टशब्देन ज्यानिनादेन तेन च&lt;br&gt;&#xA;014e  &#x9;देवदत्तस्य घोषेण गाण्डीवनिनदेन च&lt;br&gt;&#xA;015a  &#x9;मन्दवेगतरा नागा बभूवुस्ते विचेतसः&lt;br&gt;&#xA;015c  &#x9;शरैराशीविषस्पर्शैर्निर्भिन्नाः सव्यसाचिना&lt;br&gt;&#xA;016a  &#x9;ते गजा विशिखैस्तीक्ष्णैर्युधि गाण्डीवचोदितैः&lt;br&gt;&#xA;016c  &#x9;अनेकशतसाहस्रैः सर्वाङ्गेषु समर्पिताः&lt;br&gt;&#xA;017a  &#x9;आरावं परमं कृत्वा वध्यमानाः किरीटिना&lt;br&gt;&#xA;017c  &#x9;निपेतुरनिशं भूमौ छिन्नपक्षा इवाद्रयः&lt;br&gt;&#xA;अपरे दन्तवेष्टेषु कुम्भेषु च कटेषु च&#x9;018a&lt;br&gt;&#xA;शरैः समर्पिता नागाः क्रौञ्चवद्व्यनदन्मुहुः&#x9;018c&lt;br&gt;&#xA;गजस्कन्धगतानां च पुरुषाणां किरीटिना&#x9;019a&lt;br&gt;&#xA;आच्छिद्यन्तोत्तमाङ्गानि भल्लैः सन्नतपर्वभिः&#x9;019c&lt;br&gt;&#xA;सकुण्डलानां पततां शिरसां धरणीतले&#x9;020a&lt;br&gt;&#xA;पद्मानामिव सङ्घातैः पार्थश्चक्रे निवेदनम्&#x9;020c&lt;br&gt;&#xA;यन्त्रबद्धा विकवचा व्रणार्ता रुधिरोक्षिताः&#x9;021a&lt;br&gt;&#xA;भ्रमत्सु युधि नागेषु मनुष्या विललम्बिरे&#x9;021c&lt;br&gt;&#xA;केचिदेकेन बाणेन सुमुक्तेन पतत्रिणा&#x9;022a&lt;br&gt;&#xA;द्वौ त्रयश्च विनिर्भिन्ना निपेतुर्धरणीतले&#x9;022c&lt;br&gt;&#xA;मौर्वीं धनुर्ध्वजं चैव युगानीषास्तथैव च&#x9;023a&lt;br&gt;&#xA;रथिनां कुट्टयामास भल्लैः सन्नतपर्वभिः&#x9;023c&lt;br&gt;&#xA;न सन्दधन्न चाप्यस्यन्न विमुञ्चन्न चोद्धरन्&#x9;024a&lt;br&gt;&#xA;मण्डलेनैव धनुषा नृत्यन्पार्थः स्म दृश्यते&#x9;024c&lt;br&gt;&#xA;अतिविद्धाश्च नाराचैर्वमन्तो रुधिरं मुखैः&#x9;025a&lt;br&gt;&#xA;मुहूर्तान्निपतन्त्यन्ये वारणा वसुधातले&#x9;025c&lt;br&gt;&#xA;उत्थितान्यगणेयानि कबन्धानि समन्ततः&#x9;026a&lt;br&gt;&#xA;अदृश्यन्त महाराज तस्मिन्परमसङ्कुले&#x9;026c&lt;br&gt;&#xA;सचापाः साङ्गुलित्राणाः सखड्गाः साङ्गदा रणे&#x9;027a&lt;br&gt;&#xA;अदृश्यन्त भुजाश्छिन्ना हेमाभरणभूषिताः&#x9;027c&lt;br&gt;&#xA;सूपस्करैरधिष्ठानैरीषादण्डकबन्धुरैः&#x9;028a&lt;br&gt;&#xA;चक्रैर्विमथितैरक्षै भग्नैश्च बहुधा युगैः&#x9;028c&lt;br&gt;&#xA;वर्मचापशरैश्चैव व्यवकीर्णैस्ततस्ततः&#x9;029a&lt;br&gt;&#xA;स्रग्भिराभरणैर्वस्त्रैः पतितैश्च महाध्वजैः&#x9;029c&lt;br&gt;&#xA;निहतैर्वारणैरश्वैः क्षत्रियैश्च निपातितैः&#x9;030a&lt;br&gt;&#xA;अदृश्यत मही तत्र दारुणप्रतिदर्शना&#x9;030c&lt;br&gt;&#xA;एवं दुःशासनबलं वध्यमानं किरीटिना&#x9;031a&lt;br&gt;&#xA;सम्प्राद्रवन्महाराज व्यथितं वै सनायकम्&#x9;031c&lt;br&gt;&#xA;ततो दुःशासनस्त्रस्तः सहानीकः शरार्दितः&#x9;032a&lt;br&gt;&#xA;द्रोणं त्रातारमाकाङ्क्षञ्शकटव्यूहमभ्यगात्&#x9;032c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/066/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/066/</guid>
      <description>&lt;p&gt;सञ्जय उवाच&#x9;001&lt;br&gt;&#xA;दुःशासनबलं हत्वा सव्यसाची धनञ्जयः&#x9;001a&lt;br&gt;&#xA;सिन्धुराजं परीप्सन्वै द्रोणानीकमुपाद्रवत्&#x9;001c&lt;br&gt;&#xA;स तु द्रोणं समासाद्य व्यूहस्य प्रमुखे स्थितम्&#x9;002a&lt;br&gt;&#xA;कृताञ्जलिरिदं वाक्यं कृष्णस्यानुमतेऽब्रवीत्&#x9;002c&lt;br&gt;&#xA;शिवेन ध्याहि मां ब्रह्मन्स्वस्ति चैव वदस्व मे&#x9;003a&lt;br&gt;&#xA;भवत्प्रसादादिच्छामि प्रवेष्टुं दुर्भिदां चमूम्&#x9;003c&lt;br&gt;&#xA;भवान्पितृसमो मह्यं धर्मराजसमोऽपि च&#x9;004a&lt;br&gt;&#xA;तथा कृष्णसमश्चैव सत्यमेतद्ब्रवीमि ते&#x9;004c&lt;br&gt;&#xA;अश्वत्थामा यथा तात रक्षणीयस्तवानघ&#x9;005a&lt;br&gt;&#xA;तथाहमपि ते रक्ष्यः सदैव द्विजसत्तम&#x9;005c&lt;br&gt;&#xA;तव प्रसादादिच्छामि सिन्धुराजानमाहवे&#x9;006a&lt;br&gt;&#xA;निहन्तुं द्विपदां श्रेष्ठ प्रतिज्ञां रक्ष मे विभो&#x9;006c&lt;br&gt;&#xA;एवमुक्तस्तदाचार्यः प्रत्युवाच स्मयन्निव&#x9;007a&lt;br&gt;&#xA;मामजित्वा न बीभत्सो शक्यो जेतुं जयद्रथः&#x9;007c&lt;br&gt;&#xA;एतावदुक्त्वा तं द्रोणः शरव्रातैरवाकिरत्&#x9;008a&lt;br&gt;&#xA;सरथाश्वध्वजं तीक्ष्णैः प्रहसन्वै ससारथिम्&#x9;008c&lt;br&gt;&#xA;ततोऽर्जुनः शरव्रातान्द्रोणस्यावार्य सायकैः&#x9;009a&lt;br&gt;&#xA;द्रोणमभ्यर्दयद्बाणैर्घोररूपैर्महत्तरैः&#x9;009c&lt;br&gt;&#xA;विव्याध च रणे द्रोणमनुमान्य विशां पते&#x9;010a&lt;br&gt;&#xA;क्षत्रधर्मं समास्थाय नवभिः सायकैः पुनः&#x9;010c&lt;br&gt;&#xA;तस्येषूनिषुभिश्छित्त्वा द्रोणो विव्याध तावुभौ&#x9;011a&lt;br&gt;&#xA;विषाग्निज्वलनप्रख्यैरिषुभिः कृष्णपाण्डवौ&#x9;011c&lt;br&gt;&#xA;इयेष पाण्डवस्तस्य बाणैश्छेत्तुं शरासनम्&#x9;012a&lt;br&gt;&#xA;तस्य चिन्तयतस्त्वेवं फल्गुनस्य महात्मनः&#x9;012c&lt;br&gt;&#xA;द्रोणः शरैरसम्भ्रान्तो ज्यां चिच्छेदाशु वीर्यवान्&#x9;012e&lt;br&gt;&#xA;विव्याध च हयानस्य ध्वजं सारथिमेव च&#x9;013a&lt;br&gt;&#xA;अर्जुनं च शरैर्वीरं स्मयमानोऽभ्यवाकिरत्&#x9;013c&lt;br&gt;&#xA;एतस्मिन्नन्तरे पार्थः सज्जं कृत्वा महद्धनुः&#x9;014a&lt;br&gt;&#xA;विशेषयिष्यन्नाचार्यं सर्वास्त्रविदुषां वरम्&#x9;014c&lt;br&gt;&#xA;मुमोच षट्शतान्बाणान्गृहीत्वैकमिव द्रुतम्&#x9;014e&lt;br&gt;&#xA;पुनः सप्त शतानन्यान्सहस्रं चानिवर्तिनाम्&#x9;015a&lt;br&gt;&#xA;चिक्षेपायुतशश्चान्यांस्तेऽघ्नन्द्रोणस्य तां चमूम्&#x9;015c&lt;br&gt;&#xA;तैः सम्यगस्तैर्बलिना कृतिना चित्रयोधिना&#x9;016a&lt;br&gt;&#xA;मनुष्यवाजिमातङ्गा विद्धाः पेतुर्गतासवः&#x9;016c&lt;br&gt;&#xA;विद्रुताश्च रणे पेतुः सञ्छिन्नायुधजीविताः&#x9;017a&lt;br&gt;&#xA;रथिनो रथमुख्येभ्यः सहयाः शरपीडिताः&#x9;017c&lt;br&gt;&#xA;चूर्णिताक्षिप्तदग्धानां वज्रानिलहुताशनैः&#x9;018a&lt;br&gt;&#xA;तुल्यरूपा गजाः पेतुर्गिर्यग्राम्बुदवेश्मनाम्&#x9;018c&lt;br&gt;&#xA;पेतुरश्वसहस्राणि प्रहतान्यर्जुनेषुभिः&#x9;019a&lt;br&gt;&#xA;हंसा हिमवतः पृष्ठे वारिविप्रहता इव&#x9;019c&lt;br&gt;&#xA;रथाश्वद्विपपत्त्योघाः सलिलौघा इवाद्भुताः&#x9;020a&lt;br&gt;&#xA;युगान्तादित्यरश्म्याभैः पाण्डवास्तशरैर्हताः&#x9;020c&lt;br&gt;&#xA;तं पाण्डवादित्यशरांशुजालं कुरुप्रवीरान्युधि निष्टपन्तम्&#x9;021a&lt;br&gt;&#xA;स द्रोणमेघः शरवर्षवेगैः प्राच्छादयन्मेघ इवार्करश्मीन्&#x9;021c&lt;br&gt;&#xA;अथात्यर्थविसृष्टेन द्विषतामसुभोजिना&#x9;022a&lt;br&gt;&#xA;आजघ्ने वक्षसि द्रोणो नाराचेन धनञ्जयम्&#x9;022c&lt;br&gt;&#xA;स विह्वलितसर्वाङ्गः क्षितिकम्पे यथाचलः&#x9;023a&lt;br&gt;&#xA;धैर्यमालम्ब्य बीभत्सुर्द्रोणं विव्याध पत्रिभिः&#x9;023c&lt;br&gt;&#xA;द्रोणस्तु पञ्चभिर्बाणैर्वासुदेवमताडयत्&#x9;024a&lt;br&gt;&#xA;अर्जुनं च त्रिसप्तत्या ध्वजं चास्य त्रिभिः शरैः&#x9;024c&lt;br&gt;&#xA;विशेषयिष्यञ्शिष्यं च द्रोणो राजन्पराक्रमी&#x9;025a&lt;br&gt;&#xA;अदृश्यमर्जुनं चक्रे निमेषाच्छरवृष्टिभिः&#x9;025c&lt;br&gt;&#xA;प्रसक्तान्पततोऽद्राक्ष्म भारद्वाजस्य सायकान्&#x9;026a&lt;br&gt;&#xA;मण्डलीकृतमेवास्य धनुश्चादृश्यताद्भुतम्&#x9;026c&lt;br&gt;&#xA;तेऽभ्ययुः समरे राजन्वासुदेवधनञ्जयौ&#x9;027a&lt;br&gt;&#xA;द्रोणसृष्टाः सुबहवः कङ्कपत्रपरिच्छदाः&#x9;027c&lt;br&gt;&#xA;तद्दृष्ट्वा तादृशं युद्धं द्रोणपाण्डवयोस्तदा&#x9;028a&lt;br&gt;&#xA;वासुदेवो महाबुद्धिः कार्यवत्तामचिन्तयत्&#x9;028c&lt;br&gt;&#xA;ततोऽब्रवीद्वासुदेवो धनञ्जयमिदं वचः&#x9;029a&lt;br&gt;&#xA;पार्थ पार्थ महाबाहो न नः कालात्ययो भवेत्&#x9;029c&lt;br&gt;&#xA;द्रोणमुत्सृज्य गच्छामः कृत्यमेतन्महत्तरम्&#x9;030a&lt;br&gt;&#xA;पार्थश्चाप्यब्रवीत्कृष्णं यथेष्टमिति केशव&#x9;030c&lt;br&gt;&#xA;ततः प्रदक्षिणं कृत्वा द्रोणं प्रायान्महाभुजः&#x9;031a&lt;br&gt;&#xA;परिवृत्तश्च बीभत्सुरगच्छद्विसृजञ्शरान्&#x9;031c&lt;br&gt;&#xA;ततोऽब्रवीत्स्मयन्द्रोणः क्वेदं पाण्डव गम्यते&#x9;032a&lt;br&gt;&#xA;ननु नाम रणे शत्रुमजित्वा न निवर्तसे&#x9;032c&lt;br&gt;&#xA;अर्जुन उवाच&#x9;033&lt;br&gt;&#xA;गुरुर्भवान्न मे शत्रुः शिष्यः पुत्रसमोऽस्मि ते&#x9;033a&lt;br&gt;&#xA;न चास्ति स पुमाल्ँलोके यस्त्वां युधि पराजयेत्&#x9;033c&lt;br&gt;&#xA;सञ्जय उवाच&#x9;034&lt;br&gt;&#xA;एवं ब्रुवाणो बीभत्सुर्जयद्रथवधोत्सुकः&#x9;034a&lt;br&gt;&#xA;त्वरायुक्तो महाबाहुस्तत्सैन्यं समुपाद्रवत्&#x9;034c&lt;br&gt;&#xA;तं चक्ररक्षौ पाञ्चाल्यौ युधामन्यूत्तमौजसौ&#x9;035a&lt;br&gt;&#xA;अन्वयातां महात्मानौ विशन्तं तावकं बलम्&#x9;035c&lt;br&gt;&#xA;ततो जयो महाराज कृतवर्मा च सात्त्वतः&#x9;036a&lt;br&gt;&#xA;काम्बोजश्च श्रुतायुश्च धनञ्जयमवारयन्&#x9;036c&lt;br&gt;&#xA;तेषां दशसहस्राणि रथानामनुयायिनाम्&#x9;037a&lt;br&gt;&#xA;अभीषाहाः शूरसेनाः शिबयोऽथ वसातयः&#x9;037c&lt;br&gt;&#xA;माचेल्लका ललित्थाश्च केकया मद्रकास्तथा&#x9;038a&lt;br&gt;&#xA;नारायणाश्च गोपालाः काम्बोजानां च ये गणाः&#x9;038c&lt;br&gt;&#xA;कर्णेन विजिताः पूर्वं सङ्ग्रामे शूरसम्मताः&#x9;039a&lt;br&gt;&#xA;भारद्वाजं पुरस्कृत्य त्यक्तात्मानोऽर्जुनं प्रति&#x9;039c&lt;br&gt;&#xA;पुत्रशोकाभिसन्तप्तं क्रुद्धं मृत्युमिवान्तकम्&#x9;040a&lt;br&gt;&#xA;त्यजन्तं तुमुले प्राणान्सन्नद्धं चित्रयोधिनम्&#x9;040c&lt;br&gt;&#xA;गाहमानमनीकानि मातङ्गमिव यूथपम्&#x9;041a&lt;br&gt;&#xA;महेष्वासं पराक्रान्तं नरव्याघ्रमवारयन्&#x9;041c&lt;br&gt;&#xA;ततः प्रववृते युद्धं तुमुलं लोमहर्षणम्&#x9;042a&lt;br&gt;&#xA;अन्योन्यं वै प्रार्थयतां योधानामर्जुनस्य च&#x9;042c&lt;br&gt;&#xA;जयद्रथवधप्रेप्सुमायान्तं पुरुषर्षभम्&#x9;043a&lt;br&gt;&#xA;न्यवारयन्त सहिताः क्रिया व्याधिमिवोत्थितम्&#x9;043c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/067/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/067/</guid>
      <description>&lt;p&gt;सञ्जय उवाच&#x9;001&lt;br&gt;&#xA;सन्निरुद्धस्तु तैः पार्थो महाबलपराक्रमः&#x9;001a&lt;br&gt;&#xA;द्रुतं समनुयातश्च द्रोणेन रथिनां वरः&#x9;001c&lt;br&gt;&#xA;किरन्निषुगणांस्तिक्ष्णान्स्वरश्मीनिव भास्करः&#x9;002a&lt;br&gt;&#xA;तापयामास तत्सैन्यं देहं व्याधिगणो यथा&#x9;002c&lt;br&gt;&#xA;अश्वो विद्धो ध्वजश्छिन्नः सारोहः पतितो गजः&#x9;003a&lt;br&gt;&#xA;छत्राणि चापविद्धानि रथाश्चक्रैर्विना कृताः&#x9;003c&lt;br&gt;&#xA;विद्रुतानि च सैन्यानि शरार्तानि समन्ततः&#x9;004a&lt;br&gt;&#xA;इत्यासीत्तुमुलं युद्धं न प्राज्ञायत किञ्चन&#x9;004c&lt;br&gt;&#xA;तेषामायच्छतां सङ्ख्ये परस्परमजिह्मगैः&#x9;005a&lt;br&gt;&#xA;अर्जुनो ध्वजिनीं राजन्नभीक्ष्णं समकम्पयत्&#x9;005c&lt;br&gt;&#xA;सत्यां चिकीर्षमाणस्तु प्रतिज्ञां सत्यसङ्गरः&#x9;006a&lt;br&gt;&#xA;अभ्यद्रवद्रथश्रेष्ठं शोणाश्वं श्वेतवाहनः&#x9;006c&lt;br&gt;&#xA;तं द्रोणः पञ्चविंशत्या मर्मभिद्भिरजिह्मगैः&#x9;007a&lt;br&gt;&#xA;अन्तेवासिनमाचार्यो महेष्वासं समर्दयत्&#x9;007c&lt;br&gt;&#xA;तं तूर्णमिव बीभत्सुः सर्वशस्त्रभृतां वरः&#x9;008a&lt;br&gt;&#xA;अभ्यधावदिषूनस्यन्निषुवेगविघातकान्&#x9;008c&lt;br&gt;&#xA;तस्याशु क्षिपतो भल्लान्भल्लैः सन्नतपर्वभिः&#x9;009a&lt;br&gt;&#xA;प्रत्यविध्यदमेयात्मा ब्रह्मास्त्रं समुदीरयन्&#x9;009c&lt;br&gt;&#xA;तदद्भुतमपश्याम द्रोणस्याचार्यकं युधि&#x9;010a&lt;br&gt;&#xA;यतमानो युवा नैनं प्रत्यविध्यद्यदर्जुनः&#x9;010c&lt;br&gt;&#xA;क्षरन्निव महामेघो वारिधाराः सहस्रशः&#x9;011a&lt;br&gt;&#xA;द्रोणमेघः पार्थशैलं ववर्ष शरवृष्टिभिः&#x9;011c&lt;br&gt;&#xA;अर्जुनः शरवर्षं तद्ब्रह्मास्त्रेणैव मारिष&#x9;012a&lt;br&gt;&#xA;प्रतिजग्राह तेजस्वी बाणैर्बाणान्विशातयन्&#x9;012c&lt;br&gt;&#xA;द्रोणस्तु पञ्चविंशत्या श्वेतवाहनमार्दयत्&#x9;013a&lt;br&gt;&#xA;वासुदेवं च सप्तत्या बाह्वोरुरसि चाशुगैः&#x9;013c&lt;br&gt;&#xA;पार्थस्तु प्रहसन्धीमानाचार्यं स शरौघिणम्&#x9;014a&lt;br&gt;&#xA;विसृजन्तं शितान्बाणानवारयत तं युधि&#x9;014c&lt;br&gt;&#xA;अथ तौ वध्यमानौ तु द्रोणेन रथसत्तमौ&#x9;015a&lt;br&gt;&#xA;आवर्जयेतां दुर्धर्षं युगान्ताग्निमिवोत्थितम्&#x9;015c&lt;br&gt;&#xA;वर्जयन्निशितान्बाणान्द्रोणचापविनिःसृतान्&#x9;016a&lt;br&gt;&#xA;किरीटमाली कौन्तेयो भोजानीकं न्यपातयत्&#x9;016c&lt;br&gt;&#xA;सोऽन्तरा कृतवर्माणं काम्बोजं च सुदक्षिणम्&#x9;017a&lt;br&gt;&#xA;अभ्ययाद्वर्जयन्द्रोणं मैनाकमिव पर्वतम्&#x9;017c&lt;br&gt;&#xA;ततो भोजो नरव्याघ्रं दुःसहः कुरुसत्तम&#x9;018a&lt;br&gt;&#xA;अविध्यत्तूर्णमव्यग्रो दशभिः कङ्कपत्रिभिः&#x9;018c&lt;br&gt;&#xA;तमर्जुनः शितेनाजौ राजन्विव्याध पत्रिणा&#x9;019a&lt;br&gt;&#xA;पुनश्चान्यैस्त्रिभिर्बाणैर्मोहयन्निव सात्वतम्&#x9;019c&lt;br&gt;&#xA;भोजस्तु प्रहसन्पार्थं वासुदेवं च माधवम्&#x9;020a&lt;br&gt;&#xA;एकैकं पञ्चविंशत्या सायकानां समार्पयत्&#x9;020c&lt;br&gt;&#xA;तस्यार्जुनो धनुश्छित्त्वा विव्याधैनं त्रिसप्तभिः&#x9;021a&lt;br&gt;&#xA;शरैरग्निशिखाकारैः क्रुद्धाशीविषसन्निभैः&#x9;021c&lt;br&gt;&#xA;अथान्यद्धनुरादाय कृतवर्मा महारथः&#x9;022a&lt;br&gt;&#xA;पञ्चभिः सायकैस्तूर्णं विव्याधोरसि भारत&#x9;022c&lt;br&gt;&#xA;पुनश्च निशितैर्बाणैः पार्थं विव्याध पञ्चभिः&#x9;023a&lt;br&gt;&#xA;तं पार्थो नवभिर्बाणैराजघान स्तनान्तरे&#x9;023c&lt;br&gt;&#xA;विषक्तं दृश्य कौन्तेयं कृतवर्मरथं प्रति&#x9;024a&lt;br&gt;&#xA;चिन्तयामास वार्ष्णेयो न नः कालात्ययो भवेत्&#x9;024c&lt;br&gt;&#xA;ततः कृष्णोऽब्रवीत्पार्थं कृतवर्मणि मा दयाम्&#x9;025a&lt;br&gt;&#xA;कुरुसाम्बन्धिकं कृत्वा प्रमथ्यैनं विशातय&#x9;025c&lt;br&gt;&#xA;ततः स कृतवर्माणं मोहयित्वार्जुनः शरैः&#x9;026a&lt;br&gt;&#xA;अभ्यगाज्जवनैरश्वैः काम्बोजानामनीकिनीम्&#x9;026c&lt;br&gt;&#xA;अमर्षितस्तु हार्दिख्यः प्रविष्टे श्वेतवाहने&#x9;027a&lt;br&gt;&#xA;विधुन्वन्सशरं चापं पाञ्चाल्याभ्यां समागतः&#x9;027c&lt;br&gt;&#xA;चक्ररक्षौ तु पाञ्चाल्यावर्जुनस्य पदानुगौ&#x9;028a&lt;br&gt;&#xA;पर्यवारयदायान्तौ कृतवर्मा रथेषुभिः&#x9;028c&lt;br&gt;&#xA;तावविध्यत्ततो भोजः सर्वपारशवैः शरैः&#x9;029a&lt;br&gt;&#xA;त्रिभिरेव युधामन्युं चतुर्भिश्चोत्तमौजसम्&#x9;029c&lt;br&gt;&#xA;तावप्येनं विव्यधतुर्दशभिर्दशभिः शरैः&#x9;030a&lt;br&gt;&#xA;सञ्चिच्छिदतुरप्यस्य ध्वजं कार्मुकमेव च&#x9;030c&lt;br&gt;&#xA;अथान्यद्धनुरादाय हार्दिक्यः क्रोधमूर्छितः&#x9;031a&lt;br&gt;&#xA;कृत्वा विधनुषौ वीरौ शरवर्षैरवाकिरत्&#x9;031c&lt;br&gt;&#xA;तावन्ये धनुषी सज्ये कृत्वा भोजं विजघ्नतुः&#x9;032a&lt;br&gt;&#xA;तेनान्तरेण बीभत्सुर्विवेशामित्रवाहिनीम्&#x9;032c&lt;br&gt;&#xA;न लेभाते तु तौ द्वारं वारितौ कृतवर्मणा&#x9;033a&lt;br&gt;&#xA;धार्तराष्ट्रेष्वनीकेषु यतमानौ नरर्षभौ&#x9;033c&lt;br&gt;&#xA;अनीकान्यर्दयन्युद्धे त्वरितः श्वेतवाहनः&#x9;034a&lt;br&gt;&#xA;नावधीत्कृतवर्माणं प्राप्तमप्यरिसूदनः&#x9;034c&lt;br&gt;&#xA;तं दृष्ट्वा तु तथायान्तं शूरो राजा श्रुतायुधः&#x9;035a&lt;br&gt;&#xA;अभ्यद्रवत्सुसङ्क्रुद्धो विधुन्वानो महद्धनुः&#x9;035c&lt;br&gt;&#xA;स पार्थं त्रिभिरानर्छत्सप्तत्या च जनार्दनम्&#x9;036a&lt;br&gt;&#xA;क्षुरप्रेण सुतीक्ष्णेन पार्थकेतुमताडयत्&#x9;036c&lt;br&gt;&#xA;तमर्जुनो नवत्या तु शराणां नतपर्वणाम्&#x9;037a&lt;br&gt;&#xA;आजघान भृशं क्रुद्धस्तोत्त्रैरिव महाद्विपम्&#x9;037c&lt;br&gt;&#xA;स तन्न ममृषे राजन्पाण्डवेयस्य विक्रमम्&#x9;038a&lt;br&gt;&#xA;अथैनं सप्तसप्तत्या नाराचानां समार्पयत्&#x9;038c&lt;br&gt;&#xA;तस्यार्जुनो धनुश्छित्त्वा शरावापं निकृत्य च&#x9;039a&lt;br&gt;&#xA;आजघानोरसि क्रुद्धः सप्तभिर्नतपर्वभिः&#x9;039c&lt;br&gt;&#xA;अथान्यद्धनुरादाय स राजा क्रोधमूर्छितः&#x9;040a&lt;br&gt;&#xA;वासविं नवभिर्बाणैर्बाह्वोरुरसि चार्पयत्&#x9;040c&lt;br&gt;&#xA;ततोऽर्जुनः स्मयन्नेव श्रुतायुधमरिन्दमः&#x9;041a&lt;br&gt;&#xA;शरैरनेकसाहस्रैः पीडयामास भारत&#x9;041c&lt;br&gt;&#xA;अश्वांश्चास्यावधीत्तूर्णं सारथिं च महारथः&#x9;042a&lt;br&gt;&#xA;विव्याध चैनं सप्तत्या नाराचानां महाबलः&#x9;042c&lt;br&gt;&#xA;हताश्वं रथमुत्सृज्य स तु राजा श्रुतायुधः&#x9;043a&lt;br&gt;&#xA;अभ्यद्रवद्रणे पार्थं गदामुद्यम्य वीर्यवान्&#x9;043c&lt;br&gt;&#xA;वरुणस्यात्मजो वीरः स तु राजा श्रुतायुधः&#x9;044a&lt;br&gt;&#xA;पर्णाशा जननी यस्य शीततोया महानदी&#x9;044c&lt;br&gt;&#xA;तस्य माताब्रवीद्वाक्यं वरुणं पुत्रकारणात्&#x9;045a&lt;br&gt;&#xA;अवध्योऽयं भवेल्लोके शत्रूणां तनयो मम&#x9;045c&lt;br&gt;&#xA;वरुणस्त्वब्रवीत्प्रीतो ददाम्यस्मै वरं हितम्&#x9;046a&lt;br&gt;&#xA;दिव्यमस्त्रं सुतस्तेऽयं येनावध्यो भविष्यति&#x9;046c&lt;br&gt;&#xA;नास्ति चाप्यमरत्वं वै मनुष्यस्य कथञ्चन&#x9;047a&lt;br&gt;&#xA;सर्वेणावश्यमर्तव्यं जातेन सरितां वरे&#x9;047c&lt;br&gt;&#xA;दुर्धर्षस्त्वेष शत्रूणां रणेषु भविता सदा&#x9;048a&lt;br&gt;&#xA;अस्त्रस्यास्य प्रभावाद्वै व्येतु ते मानसो ज्वरः&#x9;048c&lt;br&gt;&#xA;इत्युक्त्वा वरुणः प्रादाद्गदां मन्त्रपुरस्कृताम्&#x9;049a&lt;br&gt;&#xA;यामासाद्य दुराधर्षः सर्वलोके श्रुतायुधः&#x9;049c&lt;br&gt;&#xA;उवाच चैनं भगवान्पुनरेव जलेश्वरः&#x9;050a&lt;br&gt;&#xA;अयुध्यति न मोक्तव्या सा त्वय्येव पतेदिति&#x9;050c&lt;br&gt;&#xA;स तया वीरघातिन्या जनार्दनमताडयत्&#x9;051a&lt;br&gt;&#xA;प्रतिजग्राह तां कृष्णः पीनेनांसेन वीर्यवान्&#x9;051c&lt;br&gt;&#xA;नाकम्पयत शौरिं सा विन्ध्यं गिरिमिवानिलः&#x9;052a&lt;br&gt;&#xA;प्रत्यभ्ययात्तं विप्रोढा कृत्येव दुरधिष्ठिता&#x9;052c&lt;br&gt;&#xA;जघान चास्थितं वीरं श्रुतायुधममर्षणम्&#x9;053a&lt;br&gt;&#xA;हत्वा श्रुतायुधं वीरं जगतीमन्वपद्यत&#x9;053c&lt;br&gt;&#xA;हाहाकारो महांस्तत्र सैन्यानां समजायत&#x9;054a&lt;br&gt;&#xA;स्वेनास्त्रेण हतं दृष्ट्वा श्रुतायुधमरिन्दमम्&#x9;054c&lt;br&gt;&#xA;अयुध्यमानाय हि सा केशवाय नराधिप&#x9;055a&lt;br&gt;&#xA;क्षिप्ता श्रुतायुधेनाथ तस्मात्तमवधीद्गदा&#x9;055c&lt;br&gt;&#xA;यथोक्तं वरुणेनाजौ तथा स निधनं गतः&#x9;056a&lt;br&gt;&#xA;व्यसुश्चाप्यपतद्भूमौ प्रेक्षतां सर्वधन्विनाम्&#x9;056c&lt;br&gt;&#xA;पतमानस्तु स बभौ पर्णाशायाः प्रियः सुतः&#x9;057a&lt;br&gt;&#xA;सम्भग्न इव वातेन बहुशाखो वनस्पतिः&#x9;057c&lt;br&gt;&#xA;ततः सर्वाणि सैन्यानि सेनामुख्याश्च सर्वशः&#x9;058a&lt;br&gt;&#xA;प्राद्रवन्त हतं दृष्ट्वा श्रुतायुधमरिन्दमम्&#x9;058c&lt;br&gt;&#xA;तथ काम्बोजराजस्य पुत्रः शूरः सुदक्षिणः&#x9;059a&lt;br&gt;&#xA;अभ्ययाज्जवनैरश्वैः फल्गुनं शत्रुसूदनम्&#x9;059c&lt;br&gt;&#xA;तस्य पार्थः शरान्सप्त प्रेषयामास भारत&#x9;060a&lt;br&gt;&#xA;ते तं शूरं विनिर्भिद्य प्राविशन्धरणीतलम्&#x9;060c&lt;br&gt;&#xA;सोऽतिविद्धः शरैस्तीक्ष्णैर्गाण्डीवप्रेषितैर्मृधे&#x9;061a&lt;br&gt;&#xA;अर्जुनं प्रतिविव्याध दशभिः कङ्कपत्रिभिः&#x9;061c&lt;br&gt;&#xA;वासुदेवं त्रिभिर्विद्ध्वा पुनः पार्थं च पञ्चभिः&#x9;062a&lt;br&gt;&#xA;तस्य पार्थो धनुश्छित्त्वा केतुं चिच्छेद मारिष&#x9;062c&lt;br&gt;&#xA;भल्लाभ्यां भृशतीक्ष्णाभ्यां तं च विव्याध पाण्डवः&#x9;063a&lt;br&gt;&#xA;स तु पार्थं त्रिभिर्विद्ध्वा सिंहनादमथानदत्&#x9;063c&lt;br&gt;&#xA;सर्वपारशवीं चैव शक्तिं शूरः सुदक्षिणः&#x9;064a&lt;br&gt;&#xA;सघण्टां प्राहिणोद्घोरां क्रुद्धो गाण्डीवधन्वने&#x9;064c&lt;br&gt;&#xA;सा ज्वलन्ती महोल्केव तमासाद्य महारथम्&#x9;065a&lt;br&gt;&#xA;सविस्फुलिङ्गा निर्भिद्य निपपात महीतले&#x9;065c&lt;br&gt;&#xA;तं चतुर्दशभिः पार्थो नाराचैः कङ्कपत्रिभिः&#x9;066a&lt;br&gt;&#xA;साश्वध्वजधनुःसूतं विव्याधाचिन्त्यविक्रमः&#x9;066c&lt;br&gt;&#xA;रथं चान्यैः सुबहुभिश्चक्रे विशकलं शरैः&#x9;066e&lt;br&gt;&#xA;सुदक्षिणं तु काम्बोजं मोघसङ्कल्पविक्रमम्&#x9;067a&lt;br&gt;&#xA;बिभेद हृदि बाणेन पृथुधारेण पाण्डवः&#x9;067c&lt;br&gt;&#xA;स भिन्नमर्मा स्रस्ताङ्गः प्रभ्रष्टमुकुटाङ्गदः&#x9;068a&lt;br&gt;&#xA;पपाताभिमुखः शूरो यन्त्रमुक्त इव ध्वजः&#x9;068c&lt;br&gt;&#xA;गिरेः शिखरजः श्रीमान्सुशाखः सुप्रतिष्ठितः&#x9;069a&lt;br&gt;&#xA;निर्भग्न इव वातेन कर्णिकारो हिमात्यये&#x9;069c&lt;br&gt;&#xA;शेते स्म निहतो भूमौ काम्बोजास्तरणोचितः&#x9;070a&lt;br&gt;&#xA;सुदर्शनीयस्ताम्राक्षः कर्णिना स सुदक्षिणः&#x9;070c&lt;br&gt;&#xA;पुत्रः काम्बोजराजस्य पार्थेन विनिपातितः&#x9;070e&lt;br&gt;&#xA;ततः सर्वाणि सैन्यानि व्यद्रवन्त सुतस्य ते&#x9;071a&lt;br&gt;&#xA;हतं श्रुतायुधं दृष्ट्वा काम्बोजं च सुदक्षिणम्&#x9;071c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/068/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/068/</guid>
      <description>&lt;p&gt;सञ्जय उवाच&#x9;001&lt;br&gt;&#xA;हते सुदक्षिणे राजन्वीरे चैव श्रुतायुधे&#x9;001a&lt;br&gt;&#xA;जवेनाभ्यद्रवन्पार्थं कुपिताः सैनिकास्तव&#x9;001c&lt;br&gt;&#xA;अभीषाहाः शूरसेनाः शिबयोऽथ वसातयः&#x9;002a&lt;br&gt;&#xA;अभ्यवर्षंस्ततो राजञ्शरवर्षैर्धनञ्जयम्&#x9;002c&lt;br&gt;&#xA;तेषां षष्टिशतानार्यान्प्रामथ्नात्पाण्डवः शरैः&#x9;003a&lt;br&gt;&#xA;ते स्म भीताः पलायन्त व्याघ्रात्क्षुद्रमृगा इव&#x9;003c&lt;br&gt;&#xA;ते निवृत्य पुनः पार्थं सर्वतः पर्यवारयन्&#x9;004a&lt;br&gt;&#xA;रणे सपत्नान्निघ्नन्तं जिगीषन्तन्परान्युधि&#x9;004c&lt;br&gt;&#xA;तेषामापततां तूर्णं गाण्डीवप्रेषितैः शरैः&#x9;005a&lt;br&gt;&#xA;शिरांसि पातयामास बाहूंश्चैव धनञ्जयः&#x9;005c&lt;br&gt;&#xA;शिरोभिः पतितैस्तत्र भूमिरासीन्निरन्तरा&#x9;006a&lt;br&gt;&#xA;अभ्रच्छायेव चैवासीद्ध्वाङ्क्षगृध्रवडैर्युधि&#x9;006c&lt;br&gt;&#xA;तेषु तूत्साद्यमानेषु क्रोधामर्षसमन्वितौ&#x9;007a&lt;br&gt;&#xA;श्रुतायुश्चाच्युतायुश्च धनञ्जयमयुध्यताम्&#x9;007c&lt;br&gt;&#xA;बलिनौ स्पर्धिनौ वीरौ कुलजौ बाहुशालिनौ&#x9;008a&lt;br&gt;&#xA;तावेनं शरवर्षाणि सव्यदक्षिणमस्यताम्&#x9;008c&lt;br&gt;&#xA;त्वरायुक्तौ महाराज प्रार्थयानौ महद्यशः&#x9;009a&lt;br&gt;&#xA;अर्जुनस्य वधप्रेप्सू पुत्रार्थे तव धन्विनौ&#x9;009c&lt;br&gt;&#xA;तावर्जुनं सहस्रेण पत्रिणां नतपर्वणाम्&#x9;010a&lt;br&gt;&#xA;पूरयामासतुः क्रुद्धौ तडागं जलदौ यथा&#x9;010c&lt;br&gt;&#xA;श्रुतायुश्च ततः क्रुद्धस्तोमरेण धनञ्जयम्&#x9;011a&lt;br&gt;&#xA;आजघान रथश्रेष्ठः पीतेन निशितेन च&#x9;011c&lt;br&gt;&#xA;सोऽतिविद्धो बलवता शत्रुणा शत्रुकर्शनः&#x9;012a&lt;br&gt;&#xA;आजगाम परं मोहं मोहयन्केशवं रणे&#x9;012c&lt;br&gt;&#xA;एतस्मिन्नेव काले तु सोऽच्युतायुर्महारथः&#x9;013a&lt;br&gt;&#xA;शूलेन भृशतीक्ष्णेन ताडयामास पाण्डवम्&#x9;013c&lt;br&gt;&#xA;क्षते क्षारं स हि ददौ पाण्डवस्य महात्मनः&#x9;014a&lt;br&gt;&#xA;पार्थोऽपि भृशसंविद्धो ध्वजयष्टिं समाश्रितः&#x9;014c&lt;br&gt;&#xA;ततः सर्वस्य सैन्यस्य तावकस्य विशां पते&#x9;015a&lt;br&gt;&#xA;सिंहनादो महानासीद्धतं मत्वा धनञ्जयम्&#x9;015c&lt;br&gt;&#xA;कृष्णश्च भृशसन्तप्तो दृष्ट्वा पार्थं विचेतसम्&#x9;016a&lt;br&gt;&#xA;आश्वासयत्सुहृद्याभिर्वाग्भिस्तत्र धनञ्जयम्&#x9;016c&lt;br&gt;&#xA;ततस्तौ रथिनां श्रेष्ठौ लब्धलक्षौ धनञ्जयम्&#x9;017a&lt;br&gt;&#xA;वासुदेवं च वार्ष्णेयं शरवर्षैः समन्ततः&#x9;017c&lt;br&gt;&#xA;सचक्रकूबररथं साश्वध्वजपताकिनम्&#x9;018a&lt;br&gt;&#xA;अदृश्यं चक्रतुर्युद्धे तदद्भुतमिवाभवत्&#x9;018c&lt;br&gt;&#xA;प्रत्याश्वस्तस्तु बीभत्सुः शनकैरिव भारत&#x9;019a&lt;br&gt;&#xA;प्रेतराजपुरं प्राप्य पुनः प्रत्यागतो यथा&#x9;019c&lt;br&gt;&#xA;सञ्छन्नं शरजालेन रथं दृष्ट्वा सकेशवम्&#x9;020a&lt;br&gt;&#xA;शत्रू चाभिमुखौ दृष्ट्वा दीप्यमानाविवानलौ&#x9;020c&lt;br&gt;&#xA;प्रादुश्चक्रे ततः पार्थः शाक्रमस्त्रं महारथः&#x9;021a&lt;br&gt;&#xA;तस्मादासन्सहस्राणि शराणां नतपर्वणाम्&#x9;021c&lt;br&gt;&#xA;ते जघ्नुस्तौ महेष्वासौ ताभ्यां सृष्टांश्च सायकान्&#x9;022a&lt;br&gt;&#xA;विचेरुराकाशगताः पार्थबाणविदारिताः&#x9;022c&lt;br&gt;&#xA;प्रतिहत्य शरांस्तूर्णं शरवेगेन पाण्डवः&#x9;023a&lt;br&gt;&#xA;प्रतस्थे तत्र तत्रैव योधयन्वै महारथान्&#x9;023c&lt;br&gt;&#xA;तौ च फल्गुनबाणौघैर्विबाहुशिरसौ कृतौ&#x9;024a&lt;br&gt;&#xA;वसुधामन्वपद्येतां वातनुन्नाविव द्रुमौ&#x9;024c&lt;br&gt;&#xA;श्रुतायुषश्च निधनं वधश्चैवाच्युतायुषः&#x9;025a&lt;br&gt;&#xA;लोकविस्मापनमभूत्समुद्रस्येव शोषणम्&#x9;025c&lt;br&gt;&#xA;तयोः पदानुगान्हत्वा पुनः पञ्चशतान्रथान्&#x9;026a&lt;br&gt;&#xA;अभ्यगाद्भारतीं सेनां निघ्नन्पार्थो वरान्वरान्&#x9;026c&lt;br&gt;&#xA;श्रुतायुषं च निहतं प्रेक्ष्य चैवाच्युतायुषम्&#x9;027a&lt;br&gt;&#xA;अयुतायुश्च सङ्क्रुद्धो दीर्घायुश्चैव भारत&#x9;027c&lt;br&gt;&#xA;पुत्रौ तयोर्नरश्रेष्ठौ कौन्तेयं प्रतिजग्मतुः&#x9;028a&lt;br&gt;&#xA;किरन्तौ विविधान्बाणान्पितृव्यसनकर्शितौ&#x9;028c&lt;br&gt;&#xA;तावर्जुनो मुहूर्तेन शरैः सन्नतपर्वभिः&#x9;029a&lt;br&gt;&#xA;प्रेषयत्परमक्रुद्धो यमस्य सदनं प्रति&#x9;029c&lt;br&gt;&#xA;लोडयन्तमनीकानि द्विपं पद्मसरो यथा&#x9;030a&lt;br&gt;&#xA;नाशक्नुवन्वारयितुं पार्थं क्षत्रियपुङ्गवाः&#x9;030c&lt;br&gt;&#xA;अङ्गास्तु गजवारेण पाण्डवं पर्यवारयन्&#x9;031a&lt;br&gt;&#xA;क्रुद्धाः सहस्रशो राजञ्शिक्षिता हस्तिसादिनः&#x9;031c&lt;br&gt;&#xA;दुर्योधनसमादिष्टाः कुञ्जरैः पर्वतोपमैः&#x9;032a&lt;br&gt;&#xA;प्राच्याश्च दाक्षिणात्याश्च कलिङ्गप्रमुखा नृपाः&#x9;032c&lt;br&gt;&#xA;तेषामापततां शीघ्रं गाण्डीवप्रेषितैः शरैः&#x9;033a&lt;br&gt;&#xA;निचकर्त शिरांस्युग्रौ बाहूनपि सुभूषणान्&#x9;033c&lt;br&gt;&#xA;तैः शिरोभिर्मही कीर्णा बाहुभिश्च सहाङ्गदैः&#x9;034a&lt;br&gt;&#xA;बभौ कनकपाषाणा भुजगैरिव संवृता&#x9;034c&lt;br&gt;&#xA;बाहवो विशिखैश्छिन्नाः शिरांस्युन्मथितानि च&#x9;035a&lt;br&gt;&#xA;च्यवमानान्यदृश्यन्त द्रुमेभ्य इव पक्षिणः&#x9;035c&lt;br&gt;&#xA;शरैः सहस्रशो विद्धा द्विपाः प्रस्रुतशोणिताः&#x9;036a&lt;br&gt;&#xA;व्यदृश्यन्ताद्रयः काले गैरिकाम्बुस्रवा इव&#x9;036c&lt;br&gt;&#xA;निहताः शेरते स्मान्ये बीभत्सोर्निशितैः शरैः&#x9;037a&lt;br&gt;&#xA;गजपृष्ठगता म्लेच्छा नानाविकृतदर्शनाः&#x9;037c&lt;br&gt;&#xA;नानावेषधरा राजन्नानाशस्त्रौघसंवृताः&#x9;038a&lt;br&gt;&#xA;रुधिरेणानुलिप्ताङ्गा भान्ति चित्रैः शरैर्हताः&#x9;038c&lt;br&gt;&#xA;शोणितं निर्वमन्ति स्म द्विपाः पार्थशराहताः&#x9;039a&lt;br&gt;&#xA;सहस्रशश्छिन्नगात्राः सारोहाः सपदानुगाः&#x9;039c&lt;br&gt;&#xA;चुक्रुशुश्च निपेतुश्च बभ्रमुश्चापरे दिशः&#x9;040a&lt;br&gt;&#xA;भृशं त्रस्ताश्च बहुधा स्वानेन ममृदुर्गजाः&#x9;040c&lt;br&gt;&#xA;सान्तरायुधिका मत्ता द्विपास्तीक्ष्णविषोपमाः&#x9;040e&lt;br&gt;&#xA;विदन्त्यसुरमायां ये सुघोरा घोरचक्षुषः&#x9;041a&lt;br&gt;&#xA;यवनाः पारदाश्चैव शकाश्च सुनिकैः सह&#x9;041c&lt;br&gt;&#xA;गोयोनिप्रभवा म्लेच्छाः कालकल्पाः प्रहारिणः&#x9;042a&lt;br&gt;&#xA;दार्वाभिसारा दरदाः पुण्ड्राश्च सह बाह्लिकैः&#x9;042c&lt;br&gt;&#xA;न ते स्म शक्याः सङ्ख्यातुं व्राताः शतसहस्रशः&#x9;043a&lt;br&gt;&#xA;वृष्टिस्तथाविधा ह्यासीच्छलभानामिवायतिः&#x9;043c&lt;br&gt;&#xA;अभ्रच्छायामिव शरैः सैन्ये कृत्वा धनञ्जयः&#x9;044a&lt;br&gt;&#xA;मुण्डार्धमुण्डजटिलानशुचीञ्जटिलाननान्&#x9;044c&lt;br&gt;&#xA;म्लेच्छानशातयत्सर्वान्समेतानस्त्रमायया&#x9;044e&lt;br&gt;&#xA;शरैश्च शतशो विद्धास्ते सङ्घाः सङ्घचारिणः&#x9;045a&lt;br&gt;&#xA;प्राद्रवन्त रणे भीता गिरिगह्वरवासिनः&#x9;045c&lt;br&gt;&#xA;गजाश्वसादिम्लेच्छानां पतितानां शतैः शरैः&#x9;046a&lt;br&gt;&#xA;वडाः कङ्का वृका भूमावपिबन्रुधिरं मुदा&#x9;046c&lt;br&gt;&#xA;पत्त्यश्वरथनागैश्च प्रच्छन्नकृतसङ्क्रमाम्&#x9;047a&lt;br&gt;&#xA;शरवर्षप्लवां घोरां केशशैवलशाड्वलाम्&#x9;047c&lt;br&gt;&#xA;प्रावर्तयन्नदीमुग्रां शोणितौघतरङ्गिणीम्&#x9;047e&lt;br&gt;&#xA;शिरस्त्राणक्षुद्रमत्स्यां युगान्ते कालसम्भृताम्&#x9;048a&lt;br&gt;&#xA;अकरोद्गजसम्बाधां नदीमुत्तरशोणिताम्&#x9;048c&lt;br&gt;&#xA;देहेभ्यो राजपुत्राणां नागाश्वरथसादिनाम्&#x9;048e&lt;br&gt;&#xA;यथा स्थलं च निम्नं च न स्याद्वर्षति वासवे&#x9;049a&lt;br&gt;&#xA;तथासीत्पृथिवी सर्वा शोणितेन परिप्लुता&#x9;049c&lt;br&gt;&#xA;षट्सहस्रान्वरान्वीरान्पुनर्दशशतान्वरान्&#x9;050a&lt;br&gt;&#xA;प्राहिणोन्मृत्युलोकाय क्षत्रियान्क्षत्रियर्षभः&#x9;050c&lt;br&gt;&#xA;शरैः सहस्रशो विद्धा विधिवत्कल्पिता द्विपाः&#x9;051a&lt;br&gt;&#xA;शेरते भूमिमासाद्य शैला वज्रहता इव&#x9;051c&lt;br&gt;&#xA;स वाजिरथमातङ्गान्निघ्नन्व्यचरदर्जुनः&#x9;052a&lt;br&gt;&#xA;प्रभिन्न इव मातङ्गो मृद्नन्नडवनं यथा&#x9;052c&lt;br&gt;&#xA;भूरिद्रुमलतागुल्मं शुष्केन्धनतृणोलपम्&#x9;053a&lt;br&gt;&#xA;निर्दहेदनलोऽरण्यं यथा वायुसमीरितः&#x9;053c&lt;br&gt;&#xA;सैन्यारण्यं तव तथा कृष्णानिलसमीरितः&#x9;054a&lt;br&gt;&#xA;शरार्चिरदहत्क्रुद्धः पाण्डवाग्निर्धनञ्जयः&#x9;054c&lt;br&gt;&#xA;शून्यान्कुर्वन्रथोपस्थान्मानवैः संस्तरन्महीम्&#x9;055a&lt;br&gt;&#xA;प्रानृत्यदिव सम्बाधे चापहस्तो धनञ्जयः&#x9;055c&lt;br&gt;&#xA;वज्रकल्पैः शरैर्भूमिं कुर्वन्नुत्तरशोणिताम्&#x9;056a&lt;br&gt;&#xA;प्राविशद्भारतीं सेनां सङ्क्रुद्धो वै धनञ्जयः&#x9;056c&lt;br&gt;&#xA;तं श्रुतायुस्तथाम्बष्ठो व्रजमानं न्यवारयत्&#x9;056e&lt;br&gt;&#xA;तस्यार्जुनः शरैस्तीक्ष्णैः कङ्कपत्रपरिच्छदैः&#x9;057a&lt;br&gt;&#xA;न्यपातयद्धयाञ्शीघ्रं यतमानस्य मारिष&#x9;057c&lt;br&gt;&#xA;धनुश्चास्यापरैश्छित्त्वा शरैः पार्थो विचक्रमे&#x9;057e&lt;br&gt;&#xA;अम्बष्ठस्तु गदां गृह्य क्रोधपर्याकुलेक्षणः&#x9;058a&lt;br&gt;&#xA;आससाद रणे पार्थं केशवं च महारथम्&#x9;058c&lt;br&gt;&#xA;ततः स प्रहसन्वीरो गदामुद्यम्य भारत&#x9;059a&lt;br&gt;&#xA;रथमावार्य गदया केशवं समताडयत्&#x9;059c&lt;br&gt;&#xA;गदया ताडितं दृष्ट्वा केशवं परवीरहा&#x9;060a&lt;br&gt;&#xA;अर्जुनो भृशसङ्क्रुद्धः सोऽम्बष्ठं प्रति भारत&#x9;060c&lt;br&gt;&#xA;ततः शरैर्हेमपुङ्खैः सगदं रथिनां वरम्&#x9;061a&lt;br&gt;&#xA;छादयामास समरे मेघः सूर्यमिवोदितम्&#x9;061c&lt;br&gt;&#xA;ततोऽपरैः शरैश्चापि गदां तस्य महात्मनः&#x9;062a&lt;br&gt;&#xA;अचूर्णयत्तदा पार्थस्तदद्भुतमिवाभवत्&#x9;062c&lt;br&gt;&#xA;अथ तां पतितां दृष्ट्वा गृह्यान्यां महतीं गदाम्&#x9;063a&lt;br&gt;&#xA;अर्जुनं वासुदेवं च पुनः पुनरताडयत्&#x9;063c&lt;br&gt;&#xA;तस्यार्जुनः क्षुरप्राभ्यां सगदावुद्यतौ भुजौ&#x9;064a&lt;br&gt;&#xA;चिच्छेदेन्द्रध्वजाकारौ शिरश्चान्येन पत्रिणा&#x9;064c&lt;br&gt;&#xA;स पपात हतो राजन्वसुधामनुनादयन्&#x9;065a&lt;br&gt;&#xA;इन्द्रध्वज इवोत्सृष्टो यन्त्रनिर्मुक्तबन्धनः&#x9;065c&lt;br&gt;&#xA;रथानीकावगाढश्च वारणाश्वशतैर्वृतः&#x9;066a&lt;br&gt;&#xA;सोऽदृश्यत तदा पार्थो घनैः सूर्य इवावृतः&#x9;066c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/069/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/069/</guid>
      <description>&lt;p&gt;सञ्जय उवाच&#x9;001&lt;br&gt;&#xA;ततः प्रविष्टे कौन्तेये सिन्धुराजजिघांसया&#x9;001a&lt;br&gt;&#xA;द्रोणानीकं विनिर्भिद्य भोजानीकं च दुस्तरम्&#x9;001c&lt;br&gt;&#xA;काम्बोजस्य च दायादे हते राजन्सुदक्षिणे&#x9;002a&lt;br&gt;&#xA;श्रुतायुधे च विक्रान्ते निहते सव्यसाचिना&#x9;002c&lt;br&gt;&#xA;विप्रद्रुतेष्वनीकेषु विध्वस्तेषु समन्ततः&#x9;003a&lt;br&gt;&#xA;प्रभग्नं स्वबलं दृष्ट्वा पुत्रस्ते द्रोणमभ्ययात्&#x9;003c&lt;br&gt;&#xA;त्वरन्नेकरथेनैव समेत्य द्रोणमब्रवीत्&#x9;004a&lt;br&gt;&#xA;गतः स पुरुषव्याघ्रः प्रमथ्येमां महाचमूम्&#x9;004c&lt;br&gt;&#xA;अत्र बुद्ध्या समीक्षस्व किं नु कार्यमनन्तरम्&#x9;005a&lt;br&gt;&#xA;अर्जुनस्य विघाताय दारुणेऽस्मिञ्जनक्षये&#x9;005c&lt;br&gt;&#xA;यथा स पुरुषव्याघ्रो न हन्येत जयद्रथः&#x9;006a&lt;br&gt;&#xA;तथा विधत्स्व भद्रं ते त्वं हि नः परमा गतिः&#x9;006c&lt;br&gt;&#xA;असौ धनञ्जयाग्निर्हि कोपमारुतचोदितः&#x9;007a&lt;br&gt;&#xA;सेनाकक्षं दहति मे वह्निः कक्षमिवोत्थितः&#x9;007c&lt;br&gt;&#xA;अतिक्रान्ते हि कौन्तेये भित्त्वा सैन्यं परन्तप&#x9;008a&lt;br&gt;&#xA;जयद्रथस्य गोप्तारः संशयं परमं गताः&#x9;008c&lt;br&gt;&#xA;स्थिरा बुद्धिर्नरेन्द्राणामासीद्ब्रह्मविदां वर&#x9;009a&lt;br&gt;&#xA;नातिक्रमिष्यति द्रोणं जातु जीवन्धनञ्जयः&#x9;009c&lt;br&gt;&#xA;सोऽसौ पार्थो व्यतिक्रान्तो मिषतस्ते महाद्युते&#x9;010a&lt;br&gt;&#xA;सर्वं ह्यद्यातुरं मन्ये नैतदस्ति बलं मम&#x9;010c&lt;br&gt;&#xA;जानामि त्वां महाभाग पाण्डवानां हिते रतम्&#x9;011a&lt;br&gt;&#xA;तथा मुह्यामि च ब्रह्मन्कार्यवत्तां विचिन्तयन्&#x9;011c&lt;br&gt;&#xA;यथाशक्ति च ते ब्रह्मन्वर्तये वृत्तिमुत्तमाम्&#x9;012a&lt;br&gt;&#xA;प्रीणामि च यथाशक्ति तच्च त्वं नावबुध्यसे&#x9;012c&lt;br&gt;&#xA;अस्मान्न त्वं सदा भक्तानिच्छस्यमितविक्रम&#x9;013a&lt;br&gt;&#xA;पाण्डवान्सततं प्रीणास्यस्माकं विप्रिये रतान्&#x9;013c&lt;br&gt;&#xA;अस्मानेवोपजीवंस्त्वमस्माकं विप्रिये रतः&#x9;014a&lt;br&gt;&#xA;न ह्यहं त्वां विजानामि मधुदिग्धमिव क्षुरम्&#x9;014c&lt;br&gt;&#xA;नादास्यच्चेद्वरं मह्यं भवान्पाण्डवनिग्रहे&#x9;015a&lt;br&gt;&#xA;नावारयिष्यं गच्छन्तमहं सिन्धुपतिं गृहान्&#x9;015c&lt;br&gt;&#xA;मया त्वाशंसमानेन त्वत्तस्त्राणमबुद्धिना&#x9;016a&lt;br&gt;&#xA;आश्वासितः सिन्धुपतिर्मोहाद्दत्तश्च मृत्यवे&#x9;016c&lt;br&gt;&#xA;यमदंष्ट्रान्तरं प्राप्तो मुच्येतापि हि मानवः&#x9;017a&lt;br&gt;&#xA;नार्जुनस्य वशं प्राप्तो मुच्येताजौ जयद्रथः&#x9;017c&lt;br&gt;&#xA;स तथा कुरु शोणाश्व यथा रक्ष्येत सैन्धवः&#x9;018a&lt;br&gt;&#xA;मम चार्तप्रलापानां मा क्रुधः पाहि सैन्धवम्&#x9;018c&lt;br&gt;&#xA;द्रोण उवाच&#x9;019&lt;br&gt;&#xA;नाभ्यसूयामि ते वाचमश्वत्थाम्नासि मे समः&#x9;019a&lt;br&gt;&#xA;सत्यं तु ते प्रवक्ष्यामि तज्जुषस्व विशां पते&#x9;019c&lt;br&gt;&#xA;सारथिः प्रवरः कृष्णः शीघ्राश्चास्य हयोत्तमाः&#x9;020a&lt;br&gt;&#xA;अल्पं च विवरं कृत्वा तूर्णं याति धनञ्जयः&#x9;020c&lt;br&gt;&#xA;किं नु पश्यसि बाणौघान्क्रोशमात्रे किरीटिनः&#x9;021a&lt;br&gt;&#xA;पश्चाद्रथस्य पतितान्क्षिप्ताञ्शीघ्रं हि गच्छतः&#x9;021c&lt;br&gt;&#xA;न चाहं शीघ्रयानेऽद्य समर्थो वयसान्वितः&#x9;022a&lt;br&gt;&#xA;सेनामुखे च पार्थानामेतद्बलमुपस्थितम्&#x9;022c&lt;br&gt;&#xA;युधिष्ठिरश्च मे ग्राह्यो मिषतां सर्वधन्विनाम्&#x9;023a&lt;br&gt;&#xA;एवं मया प्रतिज्ञातं क्षत्रमध्ये महाभुज&#x9;023c&lt;br&gt;&#xA;धनञ्जयेन चोत्सृष्टो वर्तते प्रमुखे मम&#x9;024a&lt;br&gt;&#xA;तस्माद्व्यूहमुखं हित्वा नाहं यास्यामि फल्गुनम्&#x9;024c&lt;br&gt;&#xA;तुल्याभिजनकर्माणं शत्रुमेकं सहायवान्&#x9;025a&lt;br&gt;&#xA;गत्वा योधय मा भैस्त्वं त्वं ह्यस्य जगतः पतिः&#x9;025c&lt;br&gt;&#xA;राजा शूरः कृती दक्षो वैरमुत्पाद्य पाण्डवैः&#x9;026a&lt;br&gt;&#xA;वीर स्वयं प्रयाह्याशु यत्र यातो धनञ्जयः&#x9;026c&lt;br&gt;&#xA;दुर्योधन उवाच&#x9;027&lt;br&gt;&#xA;कथं त्वामप्यतिक्रान्तः सर्वशस्त्रभृतां वरः&#x9;027a&lt;br&gt;&#xA;धनञ्जयो मया शक्य आचार्य प्रतिबाधितुम्&#x9;027c&lt;br&gt;&#xA;अपि शक्यो रणे जेतुं वज्रहस्तः पुरन्दरः&#x9;028a&lt;br&gt;&#xA;नार्जुनः समरे शक्यो जेतुं परपुरञ्जयः&#x9;028c&lt;br&gt;&#xA;येन भोजश्च हार्दिक्यो भवांश्च त्रिदशोपमः&#x9;029a&lt;br&gt;&#xA;अस्त्रप्रतापेन जितौ श्रुतायुश्च निबर्हितः&#x9;029c&lt;br&gt;&#xA;सुदक्षिणश्च निहतः स च राजा श्रुतायुधः&#x9;030a&lt;br&gt;&#xA;श्रुतायुश्चाच्युतायुश्च म्लेच्छाश्च शतशो हताः&#x9;030c&lt;br&gt;&#xA;तं कथं पाण्डवं युद्धे दहन्तमहितान्बहून्&#x9;031a&lt;br&gt;&#xA;प्रतियोत्स्यामि दुर्धर्षं तन्मे शंसास्त्रकोविद&#x9;031c&lt;br&gt;&#xA;क्षमं चेन्मन्यसे युद्धं मम तेनाद्य शाधि माम्&#x9;032a&lt;br&gt;&#xA;परवानस्मि भवति प्रेष्यकृद्रक्ष मे यशः&#x9;032c&lt;br&gt;&#xA;द्रोण उवाच&#x9;033&lt;br&gt;&#xA;सत्यं वदसि कौरव्य दुराधर्षो धनञ्जयः&#x9;033a&lt;br&gt;&#xA;अहं तु तत्करिष्यामि यथैनं प्रसहिष्यसि&#x9;033c&lt;br&gt;&#xA;अद्भुतं चाद्य पश्यन्तु लोके सर्वधनुर्धराः&#x9;034a&lt;br&gt;&#xA;विषक्तं त्वयि कौन्तेयं वासुदेवस्य पश्यतः&#x9;034c&lt;br&gt;&#xA;एष ते कवचं राजंस्तथा बध्नामि काञ्चनम्&#x9;035a&lt;br&gt;&#xA;यथा न बाणा नास्त्राणि विषहिष्यन्ति ते रणे&#x9;035c&lt;br&gt;&#xA;यदि त्वां सासुरसुराः सयक्षोरगराक्षसाः&#x9;036a&lt;br&gt;&#xA;योधयन्ति त्रयो लोकाः सनरा नास्ति ते भयम्&#x9;036c&lt;br&gt;&#xA;न कृष्णो न च कौन्तेयो न चान्यः शस्त्रभृद्रणे&#x9;037a&lt;br&gt;&#xA;शरानर्पयितुं कश्चित्कवचे तव शक्ष्यति&#x9;037c&lt;br&gt;&#xA;स त्वं कवचमास्थाय क्रुद्धमद्य रणेऽर्जुनम्&#x9;038a&lt;br&gt;&#xA;त्वरमाणः स्वयं याहि न चासौ त्वां सहिष्यते&#x9;038c&lt;br&gt;&#xA;सञ्जय उवाच&#x9;039&lt;br&gt;&#xA;एवमुक्त्वा त्वरन्द्रोणः स्पृष्ट्वाम्भो वर्म भास्वरम्&#x9;039a&lt;br&gt;&#xA;आबबन्धाद्भुततमं जपन्मन्त्रं यथाविधि&#x9;039c&lt;br&gt;&#xA;रणे तस्मिन्सुमहति विजयाय सुतस्य ते&#x9;040a&lt;br&gt;&#xA;विसिस्मापयिषुर्लोकं विद्यया ब्रह्मवित्तमः&#x9;040c&lt;br&gt;&#xA;द्रोण उवाच&#x9;041&lt;br&gt;&#xA;करोतु स्वस्ति ते ब्रह्मा स्वस्ति चापि द्विजातयः&#x9;041a&lt;br&gt;&#xA;सरीसृपाश्च ये श्रेष्ठास्तेभ्यस्ते स्वस्ति भारत&#x9;041c&lt;br&gt;&#xA;ययातिर्नहुषश्चैव धुन्धुमारो भगीरथः&#x9;042a&lt;br&gt;&#xA;तुभ्यं राजर्षयः सर्वे स्वस्ति कुर्वन्तु सर्वशः&#x9;042c&lt;br&gt;&#xA;स्वस्ति तेऽस्त्वेकपादेभ्यो बहुपादेभ्य एव च&#x9;043a&lt;br&gt;&#xA;स्वस्त्यस्त्वपादकेभ्यश्च नित्यं तव महारणे&#x9;043c&lt;br&gt;&#xA;स्वाहा स्वधा शची चैव स्वस्ति कुर्वन्तु ते सदा&#x9;044a&lt;br&gt;&#xA;लक्ष्मीररुन्धती चैव कुरुतां स्वस्ति तेऽनघ&#x9;044c&lt;br&gt;&#xA;असितो देवलश्चैव विश्वामित्रस्तथाङ्गिराः&#x9;045a&lt;br&gt;&#xA;वसिष्ठः कश्यपश्चैव स्वस्ति कुर्वन्तु ते नृप&#x9;045c&lt;br&gt;&#xA;धाता विधाता लोकेशो दिशश्च सदिगीश्वराः&#x9;046a&lt;br&gt;&#xA;स्वस्ति तेऽद्य प्रयच्छन्तु कार्त्तिकेयश्च षण्मुखः&#x9;046c&lt;br&gt;&#xA;विवस्वान्भगवान्स्वस्ति करोतु तव सर्वशः&#x9;047a&lt;br&gt;&#xA;दिग्गजाश्चैव चत्वारः क्षितिः खं गगनं ग्रहाः&#x9;047c&lt;br&gt;&#xA;अधस्ताद्धरणीं योऽसौ सदा धारयते नृप&#x9;048a&lt;br&gt;&#xA;स शेषः पन्नगश्रेष्ठः स्वस्ति तुभ्यं प्रयच्छतु&#x9;048c&lt;br&gt;&#xA;गान्धारे युधि विक्रम्य निर्जिताः सुरसत्तमाः&#x9;049a&lt;br&gt;&#xA;पुरा वृत्रेण दैत्येन भिन्नदेहाः सहस्रशः&#x9;049c&lt;br&gt;&#xA;हृततेजोबलाः सर्वे तदा सेन्द्रा दिवौकसः&#x9;050a&lt;br&gt;&#xA;ब्रह्माणं शरणं जग्मुर्वृत्राद्भीता महासुरात्&#x9;050c&lt;br&gt;&#xA;देवा ऊचुः&#x9;051&lt;br&gt;&#xA;प्रमर्दितानां वृत्रेण देवानां देवसत्तम&#x9;051a&lt;br&gt;&#xA;गतिर्भव सुरश्रेष्ठ त्राहि नो महतो भयात्&#x9;051c&lt;br&gt;&#xA;द्रोण उवाच&#x9;052&lt;br&gt;&#xA;अथ पार्श्वे स्थितं विष्णुं शक्रादींश्च सुरोत्तमान्&#x9;052a&lt;br&gt;&#xA;प्राह तथ्यमिदं वाक्यं विषण्णान्सुरसत्तमान्&#x9;052c&lt;br&gt;&#xA;रक्ष्या मे सततं देवाः सहेन्द्राः सद्विजातयः&#x9;053a&lt;br&gt;&#xA;त्वष्टुः सुदुर्धरं तेजो येन वृत्रो विनिर्मितः&#x9;053c&lt;br&gt;&#xA;त्वष्ट्रा पुरा तपस्तप्त्वा वर्षायुतशतं तदा&#x9;054a&lt;br&gt;&#xA;वृत्रो विनिर्मितो देवाः प्राप्यानुज्ञां महेश्वरात्&#x9;054c&lt;br&gt;&#xA;स तस्यैव प्रसादाद्वै हन्यादेव रिपुर्बली&#x9;055a&lt;br&gt;&#xA;नागत्वा शङ्करस्थानं भगवान्दृश्यते हरः&#x9;055c&lt;br&gt;&#xA;दृष्ट्वा हनिष्यथ रिपुं क्षिप्रं गच्छत मन्दरम्&#x9;056a&lt;br&gt;&#xA;यत्रास्ते तपसां योनिर्दक्षयज्ञविनाशनः&#x9;056c&lt;br&gt;&#xA;पिनाकी सर्वभूतेशो भगनेत्रनिपातनः&#x9;056e&lt;br&gt;&#xA;ते गत्वा सहिता देवा ब्रह्मणा सह मन्दरम्&#x9;057a&lt;br&gt;&#xA;अपश्यंस्तेजसां राशिं सूर्यकोटिसमप्रभम्&#x9;057c&lt;br&gt;&#xA;सोऽब्रवीत्स्वागतं देवा ब्रूत किं करवाण्यहम्&#x9;058a&lt;br&gt;&#xA;अमोघं दर्शनं मह्यं कामप्राप्तिरतोऽस्तु वः&#x9;058c&lt;br&gt;&#xA;एवमुक्तास्तु ते सर्वे प्रत्यूचुस्तं दिवौकसः&#x9;059a&lt;br&gt;&#xA;तेजो हृतं नो वृत्रेण गतिर्भव दिवौकसाम्&#x9;059c&lt;br&gt;&#xA;मूर्तीरीक्षष्व नो देव प्रहारैर्जर्जरीकृताः&#x9;060a&lt;br&gt;&#xA;शरणं त्वां प्रपन्नाः स्म गतिर्भव महेश्वर&#x9;060c&lt;br&gt;&#xA;महेश्वर उवाच&#x9;061&lt;br&gt;&#xA;विदितं मे यथा देवाः कृत्येयं सुमहाबला&#x9;061a&lt;br&gt;&#xA;त्वष्टुस्तेजोभवा घोरा दुर्निवार्याकृतात्मभिः&#x9;061c&lt;br&gt;&#xA;अवश्यं तु मया कार्यं साह्यं सर्वदिवौकसाम्&#x9;062a&lt;br&gt;&#xA;ममेदं गात्रजं शक्र कवचं गृह्य भास्वरम्&#x9;062c&lt;br&gt;&#xA;बधानानेन मन्त्रेण मानसेन सुरेश्वर&#x9;062e&lt;br&gt;&#xA;द्रोण उवाच&#x9;063&lt;br&gt;&#xA;इत्युक्त्वा वरदः प्रादाद्वर्म तन्मन्त्रमेव च&#x9;063a&lt;br&gt;&#xA;स तेन वर्मणा गुप्तः प्रायाद्वृत्रचमूं प्रति&#x9;063c&lt;br&gt;&#xA;नानाविधैश्च शस्त्रौघैः पात्यमानैर्महारणे&#x9;064a&lt;br&gt;&#xA;न सन्धिः शक्यते भेत्तुं वर्मबन्धस्य तस्य तु&#x9;064c&lt;br&gt;&#xA;ततो जघान समरे वृत्रं देवपतिः स्वयम्&#x9;065a&lt;br&gt;&#xA;तं च मत्रमयं बन्धं वर्म चाङ्गिरसे ददौ&#x9;065c&lt;br&gt;&#xA;अङ्गिराः प्राह पुत्रस्य मन्त्रज्ञस्य बृहस्पतेः&#x9;066a&lt;br&gt;&#xA;बृहस्पतिरथोवाच अग्निवेश्याय धीमते&#x9;066c&lt;br&gt;&#xA;अग्निवेश्यो मम प्रादात्तेन बध्नामि वर्म ते&#x9;067a&lt;br&gt;&#xA;तवाद्य देहरक्षार्थं मन्त्रेण नृपसत्तम&#x9;067c&lt;br&gt;&#xA;सञ्जय उवाच&#x9;068&lt;br&gt;&#xA;एवमुक्त्वा ततो द्रोणस्तव पुत्रं महाद्युतिः&#x9;068a&lt;br&gt;&#xA;पुनरेव वचः प्राह शनैराचार्यपुङ्गवः&#x9;068c&lt;br&gt;&#xA;ब्रह्मसूत्रेण बध्नामि कवचं तव पार्थिव&#x9;069a&lt;br&gt;&#xA;हिरण्यगर्भेण यथा बद्धं विष्णोः पुरा रणे&#x9;069c&lt;br&gt;&#xA;यथा च ब्रह्मणा बद्धं सङ्ग्रामे तारकामये&#x9;070a&lt;br&gt;&#xA;शक्रस्य कवचं दिव्यं तथा बध्नाम्यहं तव&#x9;070c&lt;br&gt;&#xA;बद्ध्वा तु कवचं तस्य मन्त्रेण विधिपूर्वकम्&#x9;071a&lt;br&gt;&#xA;प्रेषयामास राजानं युद्धाय महते द्विजः&#x9;071c&lt;br&gt;&#xA;स सन्नद्धो महाबाहुराचार्येण महात्मना&#x9;072a&lt;br&gt;&#xA;रथानां च सहस्रेण त्रिगर्तानां प्रहारिणाम्&#x9;072c&lt;br&gt;&#xA;तथा दन्तिसहस्रेण मत्तानां वीर्यशालिनाम्&#x9;073a&lt;br&gt;&#xA;अश्वानामयुतेनैव तथान्यैश्च महारथैः&#x9;073c&lt;br&gt;&#xA;वृतः प्रायान्महाबाहुरर्जुनस्य रथं प्रति&#x9;074a&lt;br&gt;&#xA;नानावादित्रघोषेण यथा वैरोचनिस्तथा&#x9;074c&lt;br&gt;&#xA;ततः शब्दो महानासीत्सैन्यानां तव भारत&#x9;075a&lt;br&gt;&#xA;अगाधं प्रस्थितं दृष्ट्वा समुद्रमिव कौरवम्&#x9;075c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/070/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/070/</guid>
      <description>&lt;p&gt;सञ्जय उवाच&#x9;001&lt;br&gt;&#xA;प्रविष्टयोर्महाराज पार्थवार्ष्णेययोस्तदा&#x9;001a&lt;br&gt;&#xA;दुर्योधने प्रयाते च पृष्ठतः पुरुषर्षभे&#x9;001c&lt;br&gt;&#xA;जवेनाभ्यद्रवन्द्रोणं महता निस्वनेन च&#x9;002a&lt;br&gt;&#xA;पाण्डवाः सोमकैः सार्धं ततो युद्धमवर्तत&#x9;002c&lt;br&gt;&#xA;तद्युद्धमभवद्घोरं तुमुलं लोमहर्षणम्&#x9;003a&lt;br&gt;&#xA;पाञ्चालानां कुरूणां च व्यूहस्य पुरतोऽद्भुतम्&#x9;003c&lt;br&gt;&#xA;राजन्कदाचिन्नास्माभिर्दृष्टं तादृङ्न च श्रुतम्&#x9;004a&lt;br&gt;&#xA;यादृङ्मध्यगते सूर्ये युद्धमासीद्विशां पते&#x9;004c&lt;br&gt;&#xA;धृष्टद्युम्नमुखाः पार्था व्यूढानीकाः प्रहारिणः&#x9;005a&lt;br&gt;&#xA;द्रोणस्य सैन्यं ते सर्वे शरवर्षैरवाकिरन्&#x9;005c&lt;br&gt;&#xA;वयं द्रोणं पुरस्कृत्य सर्वशस्त्रभृतां वरम्&#x9;006a&lt;br&gt;&#xA;पार्षतप्रमुखान्पार्थानभ्यवर्षाम सायकैः&#x9;006c&lt;br&gt;&#xA;महामेघाविवोदीर्णौ मिश्रवातौ हिमात्यये&#x9;007a&lt;br&gt;&#xA;सेनाग्रे विप्रकाशेते रुचिरे रथभूषिते&#x9;007c&lt;br&gt;&#xA;समेत्य तु महासेने चक्रतुर्वेगमुत्तमम्&#x9;008a&lt;br&gt;&#xA;जाह्नवीयमुने नद्यौ प्रावृषीवोल्बणोदके&#x9;008c&lt;br&gt;&#xA;नानाशस्त्रपुरोवातो द्विपाश्वरथसंवृतः&#x9;009a&lt;br&gt;&#xA;गदाविद्युन्महारौद्रः सङ्ग्रामजलदो महान्&#x9;009c&lt;br&gt;&#xA;भारद्वाजानिलोद्धूतः शरधारासहस्रवान्&#x9;010a&lt;br&gt;&#xA;अभ्यवर्षन्महारौद्रः पाण्डुसेनाग्निमुद्धतम्&#x9;010c&lt;br&gt;&#xA;समुद्रमिव घर्मान्ते विवान्घोरो महानिलः&#x9;011a&lt;br&gt;&#xA;व्यक्षोभयदनीकानि पाण्डवानां द्विजोत्तमः&#x9;011c&lt;br&gt;&#xA;तेऽपि सर्वप्रयत्नेन द्रोणमेव समाद्रवन्&#x9;012a&lt;br&gt;&#xA;बिभित्सन्तो महासेतुं वार्योघाः प्रबला इव&#x9;012c&lt;br&gt;&#xA;वारयामास तान्द्रोणो जलौघानचलो यथा&#x9;013a&lt;br&gt;&#xA;पाण्डवान्समरे क्रुद्धान्पाञ्चालांश्च सकेकयान्&#x9;013c&lt;br&gt;&#xA;अथापरेऽपि राजानः परावृत्य समन्ततः&#x9;014a&lt;br&gt;&#xA;महाबला रणे शूराः पाञ्चालानन्ववारयन्&#x9;014c&lt;br&gt;&#xA;ततो रणे नरव्याघ्रः पार्षतः पाण्डवैः सह&#x9;015a&lt;br&gt;&#xA;सञ्जघानासकृद्द्रोणं बिभित्सुररिवाहिनीम्&#x9;015c&lt;br&gt;&#xA;यथैव शरवर्षाणि द्रोणो वर्षति पार्षते&#x9;016a&lt;br&gt;&#xA;तथैव शरवर्षाणि धृष्टद्युम्नोऽभ्यवर्षत&#x9;016c&lt;br&gt;&#xA;सनिस्त्रिंशपुरोवातः शक्तिप्रासर्ष्टिसंवृतः&#x9;017a&lt;br&gt;&#xA;ज्याविद्युच्चापसंह्रादो धृष्टद्युम्नबलाहकः&#x9;017c&lt;br&gt;&#xA;शरधाराश्मवर्षाणि व्यसृजत्सर्वतोदिशम्&#x9;018a&lt;br&gt;&#xA;निघ्नन्रथवराश्वौघांश्छादयामास वाहिनीम्&#x9;018c&lt;br&gt;&#xA;यं यमार्छच्छरैर्द्रोणः पाण्डवानां रथव्रजम्&#x9;019a&lt;br&gt;&#xA;ततस्ततः शरैर्द्रोणमपाकर्षत पार्षतः&#x9;019c&lt;br&gt;&#xA;तथा तु यतमानस्य द्रोणस्य युधि भारत&#x9;020a&lt;br&gt;&#xA;धृष्टद्युम्नं समासाद्य त्रिधा सैन्यमभिद्यत&#x9;020c&lt;br&gt;&#xA;भोजमेके न्यवर्तन्त जलसन्धमथापरे&#x9;021a&lt;br&gt;&#xA;पाण्डवैर्हन्यमानाश्च द्रोणमेवापरेऽव्रजन्&#x9;021c&lt;br&gt;&#xA;सैन्यान्यघटयद्यानि द्रोणस्तु रथिनां वरः&#x9;022a&lt;br&gt;&#xA;व्यधमच्चापि तान्यस्य धृष्टद्युम्नो महारथः&#x9;022c&lt;br&gt;&#xA;धार्तराष्ट्रास्त्रिधाभूता वध्यन्ते पाण्डुसृञ्जयैः&#x9;023a&lt;br&gt;&#xA;अगोपाः पशवोऽरण्ये बहुभिः श्वापदैरिव&#x9;023c&lt;br&gt;&#xA;कालः सङ्ग्रसते योधान्धृष्टद्युम्नेन मोहितान्&#x9;024a&lt;br&gt;&#xA;सङ्ग्रामे तुमुले तस्मिन्निति सम्मेनिरे जनाः&#x9;024c&lt;br&gt;&#xA;कुनृपस्य यथा राष्ट्रं दुर्भिक्षव्याधितस्करैः&#x9;025a&lt;br&gt;&#xA;द्राव्यते तद्वदापन्ना पाण्डवैस्तव वाहिनी&#x9;025c&lt;br&gt;&#xA;अर्करश्मिप्रभिन्नेषु शस्त्रेषु कवचेषु च&#x9;026a&lt;br&gt;&#xA;चक्षूंषि प्रतिहन्यन्ते सैन्येन रजसा तथा&#x9;026c&lt;br&gt;&#xA;त्रिधाभूतेषु सैन्येषु वध्यमानेषु पाण्डवैः&#x9;027a&lt;br&gt;&#xA;अमर्षितस्ततो द्रोणः पाञ्चालान्व्यधमच्छरैः&#x9;027c&lt;br&gt;&#xA;मृद्नतस्तान्यनीकानि निघ्नतश्चापि सायकैः&#x9;028a&lt;br&gt;&#xA;बभूव रूपं द्रोणस्य कालाग्नेरिव दीप्यतः&#x9;028c&lt;br&gt;&#xA;रथं नागं हयं चापि पत्तिनश्च विशां पते&#x9;029a&lt;br&gt;&#xA;एकैकेनेषुणा सङ्ख्ये निर्बिभेद महारथः&#x9;029c&lt;br&gt;&#xA;पाण्डवानां तु सैन्येषु नास्ति कश्चित्स भारत&#x9;030a&lt;br&gt;&#xA;दधार यो रणे बाणान्द्रोणचापच्युताञ्शितान्&#x9;030c&lt;br&gt;&#xA;तत्पच्यमानमर्केण द्रोणसायकतापितम्&#x9;031a&lt;br&gt;&#xA;बभ्राम पार्षतं सैन्यं तत्र तत्रैव भारत&#x9;031c&lt;br&gt;&#xA;तथैव पार्षतेनापि काल्यमानं बलं तव&#x9;032a&lt;br&gt;&#xA;अभवत्सर्वतो दीप्तं शुष्कं वनमिवाग्निना&#x9;032c&lt;br&gt;&#xA;वध्यमानेषु सैन्येषु द्रोणपार्षतसायकैः&#x9;033a&lt;br&gt;&#xA;त्यक्त्वा प्राणान्परं शक्त्या प्रायुध्यन्त स्म सैनिकाः&#x9;033c&lt;br&gt;&#xA;तावकानां परेषां च युध्यतां भरतर्षभ&#x9;034a&lt;br&gt;&#xA;नासीत्कश्चिन्महाराज योऽत्याक्षीत्संयुगं भयात्&#x9;034c&lt;br&gt;&#xA;भीमसेनं तु कौन्तेयं सोदर्याः पर्यवारयन्&#x9;035a&lt;br&gt;&#xA;विविंशतिश्चित्रसेनो विकर्णश्च महारथः&#x9;035c&lt;br&gt;&#xA;विन्दानुविन्दावावन्त्यौ क्षेमधूर्तिश्च वीर्यवान्&#x9;036a&lt;br&gt;&#xA;त्रयाणां तव पुत्राणां त्रय एवानुयायिनः&#x9;036c&lt;br&gt;&#xA;बाह्लीकराजस्तेजस्वी कुलपुत्रो महारथः&#x9;037a&lt;br&gt;&#xA;सहसेनः सहामात्यो द्रौपदेयानवारयत्&#x9;037c&lt;br&gt;&#xA;शैब्यो गोवासनो राजा योधैर्दशशतावरैः&#x9;038a&lt;br&gt;&#xA;काश्यस्याभिभुवः पुत्रं पराक्रान्तमवारयत्&#x9;038c&lt;br&gt;&#xA;अजातशत्रुं कौन्तेयं ज्वलन्तमिव पावकम्&#x9;039a&lt;br&gt;&#xA;मद्राणामीश्वरः शल्यो राजा राजानमावृणोत्&#x9;039c&lt;br&gt;&#xA;दुःशासनस्त्ववस्थाप्य स्वमनीकममर्षणः&#x9;040a&lt;br&gt;&#xA;सात्यकिं प्रययौ क्रुद्धः शूरो रथवरं युधि&#x9;040c&lt;br&gt;&#xA;स्वकेनाहमनीकेन सन्नद्धकवचावृतः&#x9;041a&lt;br&gt;&#xA;चतुःशतैर्महेष्वासैश्चेकितानमवारयम्&#x9;041c&lt;br&gt;&#xA;शकुनिस्तु सहानीको माद्रीपुत्रमवारयत्&#x9;042a&lt;br&gt;&#xA;गान्धारकैः सप्तशतैश्चापशक्तिशरासिभिः&#x9;042c&lt;br&gt;&#xA;विन्दानुविन्दावावन्त्यौ विराटं मत्स्यमार्छताम्&#x9;043a&lt;br&gt;&#xA;प्राणांस्त्यक्त्वा महेष्वासौ मित्रार्थेऽभ्युद्यतौ युधि&#x9;043c&lt;br&gt;&#xA;शिखण्डिनं याज्ञसेनिं रुन्धानमपराजितम्&#x9;044a&lt;br&gt;&#xA;बाह्लिकः प्रतिसंयत्तः पराक्रान्तमवारयत्&#x9;044c&lt;br&gt;&#xA;धृष्टद्युम्नं च पाञ्चाल्यं क्रूरैः सार्धं प्रभद्रकैः&#x9;045a&lt;br&gt;&#xA;आवन्त्यः सह सौवीरैः क्रुद्धरूपमवारयत्&#x9;045c&lt;br&gt;&#xA;घटोत्कचं तथा शूरं राक्षसं क्रूरयोधिनम्&#x9;046a&lt;br&gt;&#xA;अलायुधोऽद्रवत्तूर्णं क्रुद्धमायान्तमाहवे&#x9;046c&lt;br&gt;&#xA;अलम्बुसं राक्षसेन्द्रं कुन्तिभोजो महारथः&#x9;047a&lt;br&gt;&#xA;सैन्येन महता युक्तः क्रुद्धरूपमवारयत्&#x9;047c&lt;br&gt;&#xA;सैन्धवः पृष्ठतस्त्वासीत्सर्वसैन्यस्य भारत&#x9;048a&lt;br&gt;&#xA;रक्षितः परमेष्वासैः कृपप्रभृतिभी रथैः&#x9;048c&lt;br&gt;&#xA;तस्यास्तां चक्ररक्षौ द्वौ सैन्धवस्य बृहत्तमौ&#x9;049a&lt;br&gt;&#xA;द्रौणिर्दक्षिणतो राजन्सूतपुत्रश्च वामतः&#x9;049c&lt;br&gt;&#xA;पृष्ठगोपास्तु तस्यासन्सौमदत्तिपुरोगमाः&#x9;050a&lt;br&gt;&#xA;कृपश्च वृषसेनश्च शलः शल्यश्च दुर्जयः&#x9;050c&lt;br&gt;&#xA;नीतिमन्तो महेष्वासाः सर्वे युद्धविशारदाः&#x9;051a&lt;br&gt;&#xA;सैन्धवस्य विधायैवं रक्षां युयुधिरे तदा&#x9;051c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/071/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/071/</guid>
      <description>&lt;p&gt;सञ्जय उवाच&#x9;001&lt;br&gt;&#xA;राजन्सङ्ग्राममाश्चर्यं शृणु कीर्तयतो मम&#x9;001a&lt;br&gt;&#xA;कुरूणां पाण्डवानां च यथा युद्धमवर्तत&#x9;001c&lt;br&gt;&#xA;भारद्वाजं समासाद्य व्यूहस्य प्रमुखे स्थितम्&#x9;002a&lt;br&gt;&#xA;अयोधयन्रणे पार्था द्रोणानीकं बिभित्सवः&#x9;002c&lt;br&gt;&#xA;रक्षमाणाः स्वकं व्यूहं द्रोणस्यापि च सैनिकाः&#x9;003a&lt;br&gt;&#xA;अयोधयन्रणे पार्थान्प्रार्थयन्तो महद्यशः&#x9;003c&lt;br&gt;&#xA;विन्दानुविन्दावावन्त्यौ विराटं दशभिः शरैः&#x9;004a&lt;br&gt;&#xA;आजघ्नतुः सुसङ्क्रुद्धौ तव पुत्रहितैषिणौ&#x9;004c&lt;br&gt;&#xA;विराटश्च महाराज तावुभौ समरे स्थितौ&#x9;005a&lt;br&gt;&#xA;पराक्रान्तौ पराक्रम्य योधयामास सानुगौ&#x9;005c&lt;br&gt;&#xA;तेषां युद्धं समभवद्दारुणं शोणितोदकम्&#x9;006a&lt;br&gt;&#xA;सिंहस्य द्विपमुख्याभ्यां प्रभिन्नाभ्यां यथा वने&#x9;006c&lt;br&gt;&#xA;बाह्लीकं रभसं युद्धे याज्ञसेनिर्महाबलः&#x9;007a&lt;br&gt;&#xA;आजघ्ने विशिखैस्तीक्ष्णैर्घोरैर्मर्मास्थिभेदिभिः&#x9;007c&lt;br&gt;&#xA;बाह्लीको याज्ञसेनिं तु हेमपुङ्खैः शिलाशितैः&#x9;008a&lt;br&gt;&#xA;आजघान भृशं क्रुद्धो नवभिर्नतपर्वभिः&#x9;008c&lt;br&gt;&#xA;तद्युद्धमभवद्घोरं शरशक्तिसमाकुलम्&#x9;009a&lt;br&gt;&#xA;भीरूणां त्रासजननं शूराणां हर्षवर्धनम्&#x9;009c&lt;br&gt;&#xA;ताभ्यां तत्र शरैर्मुक्तैरन्तरिक्षं दिशस्तथा&#x9;010a&lt;br&gt;&#xA;अभवत्संवृतं सर्वं न प्राज्ञायत किञ्चन&#x9;010c&lt;br&gt;&#xA;शैब्यो गोवासनो युद्धे काश्यपुत्रं महारथम्&#x9;011a&lt;br&gt;&#xA;ससैन्यो योधयामास गजः प्रतिगजं यथा&#x9;011c&lt;br&gt;&#xA;बाह्लीकराजः संरब्धो द्रौपदेयान्महारथान्&#x9;012a&lt;br&gt;&#xA;मनः पञ्चेन्द्रियाणीव शुशुभे योधयन्रणे&#x9;012c&lt;br&gt;&#xA;अयोधयंस्ते च भृशं तं शरौघैः समन्ततः&#x9;013a&lt;br&gt;&#xA;इन्द्रियार्था यथा देहं शश्वद्देहभृतां वर&#x9;013c&lt;br&gt;&#xA;वार्ष्णेयं सात्यकिं युद्धे पुत्रो दुःशासनस्तव&#x9;014a&lt;br&gt;&#xA;आजघ्ने सायकैस्तीक्ष्णैर्नवभिर्नतपर्वभिः&#x9;014c&lt;br&gt;&#xA;सोऽतिविद्धो बलवता महेष्वासेन धन्विना&#x9;015a&lt;br&gt;&#xA;ईषन्मूर्छां जगामाशु सात्यकिः सत्यविक्रमः&#x9;015c&lt;br&gt;&#xA;समाश्वस्तस्तु वार्ष्णेयस्तव पुत्रं महारथम्&#x9;016a&lt;br&gt;&#xA;विव्याध दशभिस्तूर्णं सायकैः कङ्कपत्रिभिः&#x9;016c&lt;br&gt;&#xA;तावन्योन्यं दृढं विद्धावन्योन्यशरविक्षतौ&#x9;017a&lt;br&gt;&#xA;रेजतुः समरे राजन्पुष्पिताविव किंशुकौ&#x9;017c&lt;br&gt;&#xA;अलम्बुसस्तु सङ्क्रुद्धः कुन्तिभोजशरार्दितः&#x9;018a&lt;br&gt;&#xA;अशोभत परं लक्ष्म्या पुष्पाढ्य इव किंशुकः&#x9;018c&lt;br&gt;&#xA;कुन्तिभोजं ततो रक्षो विद्ध्वा बहुभिरायसैः&#x9;019a&lt;br&gt;&#xA;अनदद्भैरवं नादं वाहिन्याः प्रमुखे तव&#x9;019c&lt;br&gt;&#xA;ततस्तौ समरे शूरौ योधयन्तौ परस्परम्&#x9;020a&lt;br&gt;&#xA;ददृशुः सर्वभूतानि शक्रजम्भौ यथा पुरा&#x9;020c&lt;br&gt;&#xA;शकुनिं रभसं युद्धे कृतवैरं च भारत&#x9;021a&lt;br&gt;&#xA;माद्रीपुत्रौ च संरब्धौ शरैरर्दयतां मृधे&#x9;021c&lt;br&gt;&#xA;तन्मूलः स महाराज प्रावर्तत जनक्षयः&#x9;022a&lt;br&gt;&#xA;त्वया सञ्जनितोऽत्यर्थं कर्णेन च विवर्धितः&#x9;022c&lt;br&gt;&#xA;उद्धुक्षितश्च पुत्रेण तव क्रोधहुताशनः&#x9;023a&lt;br&gt;&#xA;य इमां पृथिवीं राजन्दग्धुं सर्वां समुद्यतः&#x9;023c&lt;br&gt;&#xA;शकुनिः पाण्डुपुत्राभ्यां कृतः स विमुखः शरैः&#x9;024a&lt;br&gt;&#xA;नाभ्यजानत कर्तव्यं युधि किञ्चित्पराक्रमम्&#x9;024c&lt;br&gt;&#xA;विमुखं चैनमालोक्य माद्रीपुत्रौ महारथौ&#x9;025a&lt;br&gt;&#xA;ववर्षतुः पुनर्बाणैर्यथा मेघौ महागिरिम्&#x9;025c&lt;br&gt;&#xA;स वध्यमानो बहुभिः शरैः सन्नतपर्वभिः&#x9;026a&lt;br&gt;&#xA;सम्प्रायाज्जवनैरश्वैर्द्रोणानीकाय सौबलः&#x9;026c&lt;br&gt;&#xA;घटोत्कचस्तथा शूरं राक्षसं तमलायुधम्&#x9;027a&lt;br&gt;&#xA;अभ्ययाद्रभसं युद्धे वेगमास्थाय मध्यमम्&#x9;027c&lt;br&gt;&#xA;तयोर्युद्धं महाराज चित्ररूपमिवाभवत्&#x9;028a&lt;br&gt;&#xA;यादृशं हि पुरा वृत्तं रामरावणयोर्मृधे&#x9;028c&lt;br&gt;&#xA;ततो युधिष्ठिरो राजा मद्रराजानमाहवे&#x9;029a&lt;br&gt;&#xA;विद्ध्वा पञ्चाशता बाणैः पुनर्विव्याध सप्तभिः&#x9;029c&lt;br&gt;&#xA;ततः प्रववृते युद्धं तयोरत्यद्भुतं नृप&#x9;030a&lt;br&gt;&#xA;यथा पूर्वं महद्युद्धं शम्बरामरराजयोः&#x9;030c&lt;br&gt;&#xA;विविंशतिश्चित्रसेनो विकर्णश्च तवात्मजः&#x9;031a&lt;br&gt;&#xA;अयोधयन्भीमसेनं महत्या सेनया वृताः&#x9;031c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/072/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/072/</guid>
      <description>&lt;p&gt;सञ्जय उवाच&#x9;001&lt;br&gt;&#xA;तथा तस्मिन्प्रवृत्ते तु सङ्ग्रामे लोमहर्षणे&#x9;001a&lt;br&gt;&#xA;कौरवेयांस्त्रिधाभूतान्पाण्डवाः समुपाद्रवन्&#x9;001c&lt;br&gt;&#xA;जलसन्धं महाबाहुर्भीमसेनो न्यवारयत्&#x9;002a&lt;br&gt;&#xA;युधिष्ठिरः सहानीकः कृतवर्माणमाहवे&#x9;002c&lt;br&gt;&#xA;किरन्तं शरवर्षाणि रोचमान इवांशुमान्&#x9;003a&lt;br&gt;&#xA;धृष्टद्युम्नो महाराज द्रोणमभ्यद्रवद्रणे&#x9;003c&lt;br&gt;&#xA;ततः प्रववृते युद्धं त्वरतां सर्वधन्विनाम्&#x9;004a&lt;br&gt;&#xA;कुरूणां सोमकानां च सङ्क्रुद्धानां परस्परम्&#x9;004c&lt;br&gt;&#xA;सङ्क्षये तु तथा भूते वर्तमाने महाभये&#x9;005a&lt;br&gt;&#xA;द्वन्द्वीभूतेषु सैन्येषु युध्यमानेष्वभीतवत्&#x9;005c&lt;br&gt;&#xA;द्रोणः पाञ्चालपुत्रेण बली बलवता सह&#x9;006a&lt;br&gt;&#xA;विचिक्षेप पृषत्कौघांस्तदद्भुतमिवाभवत्&#x9;006c&lt;br&gt;&#xA;पुण्डरीकवनानीव विध्वस्तानि समन्ततः&#x9;007a&lt;br&gt;&#xA;चक्राते द्रोणपाञ्चाल्यौ नृणां शीर्षाण्यनेकशः&#x9;007c&lt;br&gt;&#xA;विनिकीर्णानि वीराणामनीकेषु समन्ततः&#x9;008a&lt;br&gt;&#xA;वस्त्राभरणशस्त्राणि ध्वजवर्मायुधानि च&#x9;008c&lt;br&gt;&#xA;तपनीयविचित्राङ्गाः संसिक्ता रुधिरेण च&#x9;009a&lt;br&gt;&#xA;संसक्ता इव दृश्यन्ते मेघसङ्घाः सविद्युतः&#x9;009c&lt;br&gt;&#xA;कुञ्जराश्वनरान्सङ्ख्ये पातयन्तः पतत्रिभिः&#x9;010a&lt;br&gt;&#xA;तालमात्राणि चापानि विकर्षन्तो महारथाः&#x9;010c&lt;br&gt;&#xA;असिचर्माणि चापानि शिरांसि कवचानि च&#x9;011a&lt;br&gt;&#xA;विप्रकीर्यन्त शूराणां सम्प्रहारे महात्मनाम्&#x9;011c&lt;br&gt;&#xA;उत्थितान्यगणेयानि कबन्धानि समन्ततः&#x9;012a&lt;br&gt;&#xA;अदृश्यन्त महाराज तस्मिन्परमसङ्कुले&#x9;012c&lt;br&gt;&#xA;गृध्राः कङ्का वडाः श्येना वायसा जम्बुकास्तथा&#x9;013a&lt;br&gt;&#xA;बहवः पिशिताशाश्च तत्रादृश्यन्त मारिष&#x9;013c&lt;br&gt;&#xA;भक्षयन्तः स्म मांसानि पिबन्तश्चापि शोणितम्&#x9;014a&lt;br&gt;&#xA;विलुम्पन्तः स्म केशांश्च मज्जाश्च बहुधा नृप&#x9;014c&lt;br&gt;&#xA;आकर्षन्तः शरीराणि शरीरावयवांस्तथा&#x9;015a&lt;br&gt;&#xA;नराश्वगजसङ्घानां शिरांसि च ततस्ततः&#x9;015c&lt;br&gt;&#xA;कृतास्त्रा रणदीक्षाभिर्दीक्षिताः शरधारिणः&#x9;016a&lt;br&gt;&#xA;रणे जयं प्रार्थयन्तो भृशं युयुधिरे तदा&#x9;016c&lt;br&gt;&#xA;असिमार्गान्बहुविधान्विचेरुस्तावका रणे&#x9;017a&lt;br&gt;&#xA;ऋष्टिभिः शक्तिभिः प्रासैः शूलतोमरपट्टिशैः&#x9;017c&lt;br&gt;&#xA;गदाभिः परिघैश्चान्ये व्यायुधाश्च भुजैरपि&#x9;018a&lt;br&gt;&#xA;अन्योन्यं जघ्निरे क्रुद्धा युद्धरङ्गगता नराः&#x9;018c&lt;br&gt;&#xA;रथिनो रथिभिः सार्धमश्वारोहाश्च सादिभिः&#x9;019a&lt;br&gt;&#xA;मातङ्गा वरमातङ्गैः पदाताश्च पदातिभिः&#x9;019c&lt;br&gt;&#xA;क्षीबा इवान्ये चोन्मत्ता रङ्गेष्विव च चारणाः&#x9;020a&lt;br&gt;&#xA;उच्चुक्रुशुस्तथान्योन्यं जघ्नुरन्योन्यमाहवे&#x9;020c&lt;br&gt;&#xA;वर्तमाने तथा युद्धे निर्मर्यादे विशां पते&#x9;021a&lt;br&gt;&#xA;धृष्टद्युम्नो हयानश्वैर्द्रोणस्य व्यत्यमिश्रयत्&#x9;021c&lt;br&gt;&#xA;ते हया साध्वशोभन्त विमिश्रा वातरंहसः&#x9;022a&lt;br&gt;&#xA;पारावतसवर्णाश्च रक्तशोणाश्च संयुगे&#x9;022c&lt;br&gt;&#xA;हयाः शुशुभिरे राजन्मेघा इव सविद्युतः&#x9;022e&lt;br&gt;&#xA;धृष्टद्युम्नश्च सम्प्रेक्ष्य द्रोणमभ्याशमागतम्&#x9;023a&lt;br&gt;&#xA;असिचर्माददे वीरो धनुरुत्सृज्य भारत&#x9;023c&lt;br&gt;&#xA;चिकीर्षुर्दुष्करं कर्म पार्षतः परवीरहा&#x9;024a&lt;br&gt;&#xA;ईषया समतिक्रम्य द्रोणस्य रथमाविशत्&#x9;024c&lt;br&gt;&#xA;अतिष्ठद्युगमध्ये स युगसन्नहनेषु च&#x9;025a&lt;br&gt;&#xA;जघानार्धेषु चाश्वानां तत्सैन्यान्यभ्यपूजयन्&#x9;025c&lt;br&gt;&#xA;खड्गेन चरतस्तस्य शोणाश्वानधितिष्ठतः&#x9;026a&lt;br&gt;&#xA;न ददर्शान्तरं द्रोणस्तदद्भुतमिवाभवत्&#x9;026c&lt;br&gt;&#xA;यथा श्येनस्य पतनं वनेष्वामिषगृद्धिनः&#x9;027a&lt;br&gt;&#xA;तथैवासीदभीसारस्तस्य द्रोणं जिघांसतः&#x9;027c&lt;br&gt;&#xA;ततः शरशतेनास्य शतचन्द्रं समाक्षिपत्&#x9;028a&lt;br&gt;&#xA;द्रोणो द्रुपदपुत्रस्य खड्गं च दशभिः शरैः&#x9;028c&lt;br&gt;&#xA;हयांश्चैव चतुःषष्ट्या शराणां जघ्निवान्बली&#x9;029a&lt;br&gt;&#xA;ध्वजं छत्रं च भल्लाभ्यां तथोभौ पार्ष्णिसारथी&#x9;029c&lt;br&gt;&#xA;अथास्मै त्वरितो बाणमपरं जीवितान्तकम्&#x9;030a&lt;br&gt;&#xA;आकर्णपूर्णं चिक्षेप वज्रं वज्रधरो यथा&#x9;030c&lt;br&gt;&#xA;तं चतुर्दशभिर्बाणैर्बाणं चिच्छेद सात्यकिः&#x9;031a&lt;br&gt;&#xA;ग्रस्तमाचार्यमुख्येन धृष्टद्युम्नममोचयत्&#x9;031c&lt;br&gt;&#xA;सिंहेनेव मृगं ग्रस्तं नरसिंहेन मारिष&#x9;032a&lt;br&gt;&#xA;द्रोणेन मोचयामास पाञ्चाल्यं शिनिपुङ्गवः&#x9;032c&lt;br&gt;&#xA;सात्यकिं प्रेक्ष्य गोप्तारं पाञ्चाल्यस्य महाहवे&#x9;033a&lt;br&gt;&#xA;शराणां त्वरितो द्रोणः षड्विंशत्या समर्पयत्&#x9;033c&lt;br&gt;&#xA;ततो द्रोणं शिनेः पौत्रो ग्रसन्तमिव सृञ्जयान्&#x9;034a&lt;br&gt;&#xA;प्रत्यविध्यच्छितैर्बाणैः षड्विंशत्या स्तनान्तरे&#x9;034c&lt;br&gt;&#xA;ततः सर्वे रथास्तूर्णं पाञ्चाला जयगृद्धिनः&#x9;035a&lt;br&gt;&#xA;सात्वताभिसृते द्रोणे धृष्टद्युम्नममोचयन्&#x9;035c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/073/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/073/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;बाणे तस्मिन्निकृत्ते तु धृष्टद्युम्ने च मोक्षिते&#x9;001a&lt;br&gt;&#xA;तेन वृष्णिप्रवीरेण युयुधानेन सञ्जय&#x9;001c&lt;br&gt;&#xA;अमर्षितो महेष्वासः सर्वशस्त्रभृतां वरः&#x9;002a&lt;br&gt;&#xA;नरव्याघ्रः शिनेः पौत्रे द्रोणः किमकरोद्युधि&#x9;002c&lt;br&gt;&#xA;सञ्जय उवाच&#x9;003&lt;br&gt;&#xA;सम्प्रद्रुतः क्रोधविषो व्यादितास्यशरासनः&#x9;003a&lt;br&gt;&#xA;तीक्ष्णधारेषुदशनः शितनाराचदंष्ट्रवान्&#x9;003c&lt;br&gt;&#xA;संरम्भामर्षताम्राक्षो महाहिरिव निःश्वसन्&#x9;004a&lt;br&gt;&#xA;नरवीरप्रमुदितैः शोणैरश्वैर्महाजवैः&#x9;004c&lt;br&gt;&#xA;उत्पतद्भिरिवाकाशं क्रमद्भिरिव सर्वतः&#x9;005a&lt;br&gt;&#xA;रुक्मपुङ्खाञ्शरानस्यन्युयुधानमुपाद्रवत्&#x9;005c&lt;br&gt;&#xA;शरपातमहावर्षं रथघोषबलाहकम्&#x9;006a&lt;br&gt;&#xA;कार्मुकाकर्षविक्षिप्तं नाराचबहुविद्युतम्&#x9;006c&lt;br&gt;&#xA;शक्तिखड्गाशनिधरं क्रोधवेगसमुत्थितम्&#x9;007a&lt;br&gt;&#xA;द्रोणमेघमनावार्यं हयमारुतचोदितम्&#x9;007c&lt;br&gt;&#xA;दृष्ट्वैवाभिपतन्तं तं शूरः परपुरञ्जयः&#x9;008a&lt;br&gt;&#xA;उवाच सूतं शैनेयः प्रहसन्युद्धदुर्मदः&#x9;008c&lt;br&gt;&#xA;एतं वै ब्राह्मणं क्रूरं स्वकर्मण्यनवस्थितम्&#x9;009a&lt;br&gt;&#xA;आश्रयं धार्तराष्ट्रस्य राज्ञो दुःखभयावहम्&#x9;009c&lt;br&gt;&#xA;शीघ्रं प्रजवितैरश्वैः प्रत्युद्याहि प्रहृष्टवत्&#x9;010a&lt;br&gt;&#xA;आचार्यं राजपुत्राणां सततं शूरमानिनम्&#x9;010c&lt;br&gt;&#xA;ततो रजतसङ्काशा माधवस्य हयोत्तमाः&#x9;011a&lt;br&gt;&#xA;द्रोणस्याभिमुखाः शीघ्रमगच्छन्वातरंहसः&#x9;011c&lt;br&gt;&#xA;इषुजालावृतं घोरमन्धकारमनन्तरम्&#x9;012a&lt;br&gt;&#xA;अनाधृष्यमिवान्येषां शूराणामभवत्तदा&#x9;012c&lt;br&gt;&#xA;ततः शीघ्रास्त्रविदुषोर्द्रोणसात्वतयोस्तदा&#x9;013a&lt;br&gt;&#xA;नान्तरं शरवृष्टीनां दृश्यते नरसिंहयोः&#x9;013c&lt;br&gt;&#xA;इषूणां सन्निपातेन शब्दो धाराभिघातजः&#x9;014a&lt;br&gt;&#xA;शुश्रुवे शक्रमुक्तानामशनीनामिव स्वनः&#x9;014c&lt;br&gt;&#xA;नाराचैरतिविद्धानां शराणां रूपमाबभौ&#x9;015a&lt;br&gt;&#xA;आशीविषविदष्टानां सर्पाणामिव भारत&#x9;015c&lt;br&gt;&#xA;तयोर्ज्यातलनिर्घोषो व्यश्रूयत सुदारुणः&#x9;016a&lt;br&gt;&#xA;अजस्रं शैलशृङ्गाणां वज्रेणाहन्यतामिव&#x9;016c&lt;br&gt;&#xA;उभयोस्तौ रथौ राजंस्ते चाश्वास्तौ च सारथी&#x9;017a&lt;br&gt;&#xA;रुक्मपुङ्खैः शरैश्छन्नाश्चित्ररूपा बभुस्तदा&#x9;017c&lt;br&gt;&#xA;निर्मलानामजिह्मानां नाराचानां विशां पते&#x9;018a&lt;br&gt;&#xA;निर्मुक्ताशीविषाभानां सम्पातोऽभूत्सुदारुणः&#x9;018c&lt;br&gt;&#xA;उभयोः पतिते छत्रे तथैव पतितौ ध्वजौ&#x9;019a&lt;br&gt;&#xA;उभौ रुधिरसिक्ताङ्गावुभौ च विजयैषिणौ&#x9;019c&lt;br&gt;&#xA;स्रवद्भिः शोणितं गात्रैः प्रस्रुताविव वारणौ&#x9;020a&lt;br&gt;&#xA;अन्योन्यमभिविध्येतां जीवितान्तकरैः शरैः&#x9;020c&lt;br&gt;&#xA;गर्जितोत्क्रुष्टसन्नादाः शङ्खदुन्दुभिनिस्वनाः&#x9;021a&lt;br&gt;&#xA;उपारमन्महाराज व्याजहार न कश्चन&#x9;021c&lt;br&gt;&#xA;तूष्णीम्भूतान्यनीकानि योधा युद्धादुपारमन्&#x9;022a&lt;br&gt;&#xA;ददृशे द्वैरथं ताभ्यां जातकौतूहलो जनः&#x9;022c&lt;br&gt;&#xA;रथिनो हस्तियन्तारो हयारोहाः पदातयः&#x9;023a&lt;br&gt;&#xA;अवैक्षन्ताचलैर्नेत्रैः परिवार्य रथर्षभौ&#x9;023c&lt;br&gt;&#xA;हस्त्यनीकान्यतिष्ठन्त तथानीकानि वाजिनाम्&#x9;024a&lt;br&gt;&#xA;तथैव रथवाहिन्यः प्रतिव्यूह्य व्यवस्थिताः&#x9;024c&lt;br&gt;&#xA;मुक्ताविद्रुमचित्रैश्च मणिकाञ्चनभूषितैः&#x9;025a&lt;br&gt;&#xA;ध्वजैराभरणैश्चित्रैः कवचैश्च हिरण्मयैः&#x9;025c&lt;br&gt;&#xA;वैजयन्तीपताकाभिः परिस्तोमाङ्गकम्बलैः&#x9;026a&lt;br&gt;&#xA;विमलैर्निशितैः शस्त्रैर्हयानां च प्रकीर्णकैः&#x9;026c&lt;br&gt;&#xA;जातरूपमयीभिश्च राजतीभिश्च मूर्धसु&#x9;027a&lt;br&gt;&#xA;गजानां कुम्भमालाभिर्दन्तवेष्टैश्च भारत&#x9;027c&lt;br&gt;&#xA;सबलाकाः सखद्योताः सैरावतशतह्रदाः&#x9;028a&lt;br&gt;&#xA;अदृश्यन्तोष्णपर्याये मेघानामिव वागुराः&#x9;028c&lt;br&gt;&#xA;अपश्यन्नस्मदीयाश्च ते च यौधिष्ठिराः स्थिताः&#x9;029a&lt;br&gt;&#xA;तद्युद्धं युयुधानस्य द्रोणस्य च महात्मनः&#x9;029c&lt;br&gt;&#xA;विमानाग्रगता देवा ब्रह्मशक्रपुरोगमाः&#x9;030a&lt;br&gt;&#xA;सिद्धचारणसङ्घाश्च विद्याधरमहोरगाः&#x9;030c&lt;br&gt;&#xA;गतप्रत्यागताक्षेपैश्चित्रैः शस्त्रविघातिभिः&#x9;031a&lt;br&gt;&#xA;विविधैर्विस्मयं जग्मुस्तयोः पुरुषसिंहयोः&#x9;031c&lt;br&gt;&#xA;हस्तलाघवमस्त्रेषु दर्शयन्तौ महाबलौ&#x9;032a&lt;br&gt;&#xA;अन्योन्यं समविध्येतां शरैस्तौ द्रोणसात्यकी&#x9;032c&lt;br&gt;&#xA;ततो द्रोणस्य दाशार्हः शरांश्चिच्छेद संयुगे&#x9;033a&lt;br&gt;&#xA;पत्रिभिः सुदृढैराशु धनुश्चैव महाद्युते&#x9;033c&lt;br&gt;&#xA;निमेषान्तरमात्रेण भारद्वाजोऽपरं धनुः&#x9;034a&lt;br&gt;&#xA;सज्यं चकार तच्चाशु चिच्छेदास्य स सात्यकिः&#x9;034c&lt;br&gt;&#xA;ततस्त्वरन्पुनर्द्रोणो धनुर्हस्तो व्यतिष्ठत&#x9;035a&lt;br&gt;&#xA;सज्यं सज्यं पुनश्चास्य चिच्छेद निशितैः शरैः&#x9;035c&lt;br&gt;&#xA;ततोऽस्य संयुगे द्रोणो दृष्ट्वा कर्मातिमानुषम्&#x9;036a&lt;br&gt;&#xA;युयुधानस्य राजेन्द्र मनसेदमचिन्तयत्&#x9;036c&lt;br&gt;&#xA;एतदस्त्रबलं रामे कार्तवीर्ये धनञ्जये&#x9;037a&lt;br&gt;&#xA;भीष्मे च पुरुषव्याघ्रे यदिदं सात्वतां वरे&#x9;037c&lt;br&gt;&#xA;तं चास्य मनसा द्रोणः पूजयामास विक्रमम्&#x9;038a&lt;br&gt;&#xA;लाघवं वासवस्येव सम्प्रेक्ष्य द्विजसत्तमः&#x9;038c&lt;br&gt;&#xA;तुतोषास्त्रविदां श्रेष्ठस्तथा देवाः सवासवाः&#x9;039a&lt;br&gt;&#xA;न तामालक्षयामासुर्लघुतां शीघ्रकारिणः&#x9;039c&lt;br&gt;&#xA;देवाश्च युयुधानस्य गन्धर्वाश्च विशां पते&#x9;040a&lt;br&gt;&#xA;सिद्धचारणसङ्घाश्च विदुर्द्रोणस्य कर्म तत्&#x9;040c&lt;br&gt;&#xA;ततोऽन्यद्धनुरादाय द्रोणः क्षत्रियमर्दनः&#x9;041a&lt;br&gt;&#xA;अस्त्रैरस्त्रविदां श्रेष्ठो योधयामास भारत&#x9;041c&lt;br&gt;&#xA;तस्यास्त्राण्यस्त्रमायाभिः प्रतिहन्य स सात्यकिः&#x9;042a&lt;br&gt;&#xA;जघान निशितैर्बाणैस्तदद्भुतमिवाभवत्&#x9;042c&lt;br&gt;&#xA;तस्यातिमानुषं कर्म दृष्ट्वान्यैरसमं रणे&#x9;043a&lt;br&gt;&#xA;युक्तं योगेन योगज्ञास्तावकाः समपूजयन्&#x9;043c&lt;br&gt;&#xA;यदस्त्रमस्यति द्रोणस्तदेवास्यति सात्यकिः&#x9;044a&lt;br&gt;&#xA;तमाचार्योऽप्यसम्भ्रान्तोऽयोधयच्छत्रुतापनः&#x9;044c&lt;br&gt;&#xA;ततः क्रुद्धो महाराज धनुर्वेदस्य पारगः&#x9;045a&lt;br&gt;&#xA;वधाय युयुधानस्य दिव्यमस्त्रमुदैरयत्&#x9;045c&lt;br&gt;&#xA;तदाग्नेयं महाघोरं रिपुघ्नमुपलक्ष्य सः&#x9;046a&lt;br&gt;&#xA;अस्त्रं दिव्यं महेष्वासो वारुणं समुदैरयत्&#x9;046c&lt;br&gt;&#xA;हाहाकारो महानासीद्दृष्ट्वा दिव्यास्त्रधारिणौ&#x9;047a&lt;br&gt;&#xA;न विचेरुस्तदाकाशे भूतान्याकाशगान्यपि&#x9;047c&lt;br&gt;&#xA;अस्त्रे ते वारुणाग्नेये ताभ्यां बाणसमाहिते&#x9;048a&lt;br&gt;&#xA;न तावदभिषज्येते व्यावर्तदथ भास्करः&#x9;048c&lt;br&gt;&#xA;ततो युधिष्ठिरो राजा भीमसेनश्च पाण्डवः&#x9;049a&lt;br&gt;&#xA;नकुलः सहदेवश्च पर्यरक्षन्त सात्यकिम्&#x9;049c&lt;br&gt;&#xA;धृष्टद्युम्नमुखैः सार्धं विराटश्च सकेकयः&#x9;050a&lt;br&gt;&#xA;मत्स्याः शाल्वेयसेनाश्च द्रोणमाजग्मुरञ्जसा&#x9;050c&lt;br&gt;&#xA;दुःशासनं पुरस्कृत्य राजपुत्राः सहस्रशः&#x9;051a&lt;br&gt;&#xA;द्रोणमभ्युपपद्यन्त सपत्नैः परिवारितम्&#x9;051c&lt;br&gt;&#xA;ततो युद्धमभूद्राजंस्तव तेषां च धन्विनाम्&#x9;052a&lt;br&gt;&#xA;रजसा संवृते लोके शरजालसमावृते&#x9;052c&lt;br&gt;&#xA;सर्वमाविग्नमभवन्न प्राज्ञायत किञ्चन&#x9;053a&lt;br&gt;&#xA;सैन्येन रजसा ध्वस्ते निर्मर्यादमवर्तत&#x9;053c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/074/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/074/</guid>
      <description>&lt;p&gt;सञ्जय उवाच&#x9;001&lt;br&gt;&#xA;परिवर्तमाने त्वादित्ये तत्र सूर्यस्य रश्मिभिः&#x9;001a&lt;br&gt;&#xA;रजसा कीर्यमाणाश्च मन्दीभूताश्च सैनिकाः&#x9;001c&lt;br&gt;&#xA;तिष्ठतां युध्यमानानां पुनरावर्ततामपि&#x9;002a&lt;br&gt;&#xA;भज्यतां जयतां चैव जगाम तदहः शनैः&#x9;002c&lt;br&gt;&#xA;तथा तेषु विषक्तेषु सैन्येषु जयगृद्धिषु&#x9;003a&lt;br&gt;&#xA;अर्जुनो वासुदेवश्च सैन्धवायैव जग्मतुः&#x9;003c&lt;br&gt;&#xA;रथमार्गप्रमाणं तु कौन्तेयो निशितैः शरैः&#x9;004a&lt;br&gt;&#xA;चकार तत्र पन्थानं ययौ येन जनार्दनः&#x9;004c&lt;br&gt;&#xA;यत्र यत्र रथो याति पाण्डवस्य महात्मनः&#x9;005a&lt;br&gt;&#xA;तत्र तत्रैव दीर्यन्ते सेनास्तव विशां पते&#x9;005c&lt;br&gt;&#xA;रथशिक्षां तु दाशार्हो दर्शयामास वीर्यवान्&#x9;006a&lt;br&gt;&#xA;उत्तमाधममध्यानि मण्डलानि विदर्शयन्&#x9;006c&lt;br&gt;&#xA;ते तु नामाङ्किताः पीताः कालज्वलनसन्निभाः&#x9;007a&lt;br&gt;&#xA;स्नायुनद्धाः सुपर्वाणः पृथवो दीर्घगामिनः&#x9;007c&lt;br&gt;&#xA;वैणवायस्मयशराः स्वायता विविधाननाः&#x9;008a&lt;br&gt;&#xA;रुधिरं पतगैः सार्धं प्राणिनां पपुराहवे&#x9;008c&lt;br&gt;&#xA;रथस्थितः क्रोशमात्रे यानस्यत्यर्जुनः शरान्&#x9;009a&lt;br&gt;&#xA;रथे क्रोशमतिक्रान्ते तस्य ते घ्नन्ति शात्रवान्&#x9;009c&lt;br&gt;&#xA;तार्क्ष्यमारुतरंहोभिर्वाजिभिः साधुवाहिभिः&#x9;010a&lt;br&gt;&#xA;तथागच्छद्धृषीकेशः कृत्स्नं विस्मापयञ्जगत्&#x9;010c&lt;br&gt;&#xA;न तथा गच्छति रथस्तपनस्य विशां पते&#x9;011a&lt;br&gt;&#xA;नेन्द्रस्य न च रुद्रस्य नापि वैश्रवणस्य च&#x9;011c&lt;br&gt;&#xA;नान्यस्य समरे राजन्गतपूर्वस्तथा रथः&#x9;012a&lt;br&gt;&#xA;यथा ययावर्जुनस्य मनोभिप्रायशीघ्रगः&#x9;012c&lt;br&gt;&#xA;प्रविश्य तु रणे राजन्केशवः परवीरहा&#x9;013a&lt;br&gt;&#xA;सेनामध्ये हयांस्तूर्णं चोदयामास भारत&#x9;013c&lt;br&gt;&#xA;ततस्तस्य रथौघस्य मध्यं प्राप्य हयोत्तमाः&#x9;014a&lt;br&gt;&#xA;कृच्छ्रेण रथमूहुस्तं क्षुत्पिपासाश्रमान्विताः&#x9;014c&lt;br&gt;&#xA;क्षताश्च बहुभिः शस्त्रैर्युद्धशौण्डैरनेकशः&#x9;015a&lt;br&gt;&#xA;मण्डलानि विचित्राणि विचेरुस्ते मुहुर्मुहुः&#x9;015c&lt;br&gt;&#xA;हतानां वाजिनागानां रथानां च नरैः सह&#x9;016a&lt;br&gt;&#xA;उपरिष्टादतिक्रान्ताः शैलाभानां सहस्रशः&#x9;016c&lt;br&gt;&#xA;एतस्मिन्नन्तरे वीरावावन्त्यौ भ्रातरौ नृप&#x9;017a&lt;br&gt;&#xA;सहसेनौ समार्छेतां पाण्डवं क्लान्तवाहनम्&#x9;017c&lt;br&gt;&#xA;तावर्जुनं चतुःषष्ट्या सप्तत्या च जनार्दनम्&#x9;018a&lt;br&gt;&#xA;शराणां च शतेनाश्वानविध्येतां मुदान्वितौ&#x9;018c&lt;br&gt;&#xA;तावर्जुनो महाराज नवभिर्नतपर्वभिः&#x9;019a&lt;br&gt;&#xA;आजघान रणे क्रुद्धो मर्मज्ञो मर्मभेदिभिः&#x9;019c&lt;br&gt;&#xA;ततस्तौ तु शरौघेण बीभत्सुं सहकेशवम्&#x9;020a&lt;br&gt;&#xA;आच्छादयेतां संरब्धौ सिंहनादं च नेदतुः&#x9;020c&lt;br&gt;&#xA;तयोस्तु धनुषी चित्रे भल्लाभ्यां श्वेतवाहनः&#x9;021a&lt;br&gt;&#xA;चिच्छेद समरे तूर्णं ध्वजौ च कनकोज्ज्वलौ&#x9;021c&lt;br&gt;&#xA;अथान्ये धनुषी राजन्प्रगृह्य समरे तदा&#x9;022a&lt;br&gt;&#xA;पाण्डवं भृशसङ्क्रुद्धावर्दयामासतुः शरैः&#x9;022c&lt;br&gt;&#xA;तयोस्तु भृशसङ्क्रुद्धः शराभ्यां पाण्डुनन्दनः&#x9;023a&lt;br&gt;&#xA;चिच्छेद धनुषी तूर्णं भूय एव धनञ्जयः&#x9;023c&lt;br&gt;&#xA;तथान्यैर्विशिखैस्तूर्णं हेमपुङ्खैः शिलाशितैः&#x9;024a&lt;br&gt;&#xA;जघानाश्वान्सपदातांस्तथोभौ पार्ष्णिसारथी&#x9;024c&lt;br&gt;&#xA;ज्येष्ठस्य च शिरः कायात्क्षुरप्रेण न्यकृन्तत&#x9;025a&lt;br&gt;&#xA;स पपात हतः पृथ्व्यां वातरुग्ण इव द्रुमः&#x9;025c&lt;br&gt;&#xA;विन्दं तु निहतं दृष्ट्वा अनुविन्दः प्रतापवान्&#x9;026a&lt;br&gt;&#xA;हताश्वं रथमुत्सृज्य गदां गृह्य महाबलः&#x9;026c&lt;br&gt;&#xA;अभ्यद्रवत सङ्ग्रामे भ्रातुर्वधमनुस्मरन्&#x9;027a&lt;br&gt;&#xA;गदया गदिनां श्रेष्ठो नृत्यन्निव महारथः&#x9;027c&lt;br&gt;&#xA;अनुविन्दस्तु गदया ललाटे मधुसूदनम्&#x9;028a&lt;br&gt;&#xA;स्पृष्ट्वा नाकम्पयत्क्रुद्धो मैनाकमिव पर्वतम्&#x9;028c&lt;br&gt;&#xA;तस्यार्जुनः शरैः षड्भिर्ग्रीवां पादौ भुजौ शिरः&#x9;029a&lt;br&gt;&#xA;निचकर्त स सञ्छिन्नः पपाताद्रिचयो यथा&#x9;029c&lt;br&gt;&#xA;ततस्तौ निहतौ दृष्ट्वा तयो राजन्पदानुगाः&#x9;030a&lt;br&gt;&#xA;अभ्यद्रवन्त सङ्क्रुद्धाः किरन्तः शतशः शरान्&#x9;030c&lt;br&gt;&#xA;तानर्जुनः शरैस्तूर्णं निहत्य भरतर्षभ&#x9;031a&lt;br&gt;&#xA;व्यरोचत यथा वह्निर्दावं दग्ध्वा हिमात्यये&#x9;031c&lt;br&gt;&#xA;तयोः सेनामतिक्रम्य कृच्छ्रान्निर्याद्धनञ्जयः&#x9;032a&lt;br&gt;&#xA;विबभौ जलदान्भित्त्वा दिवाकर इवोदितः&#x9;032c&lt;br&gt;&#xA;तं दृष्ट्वा कुरवस्त्रस्ताः प्रहृष्टाश्चाभवन्पुनः&#x9;033a&lt;br&gt;&#xA;अभ्यवर्षंस्तदा पार्थं समन्ताद्भरतर्षभ&#x9;033c&lt;br&gt;&#xA;श्रान्तं चैनं समालक्ष्य ज्ञात्वा दूरे च सैन्धवम्&#x9;034a&lt;br&gt;&#xA;सिंहनादेन महता सर्वतः पर्यवारयन्&#x9;034c&lt;br&gt;&#xA;तांस्तु दृष्ट्वा सुसंरब्धानुत्स्मयन्पुरुषर्षभः&#x9;035a&lt;br&gt;&#xA;शनकैरिव दाशार्हमर्जुनो वाक्यमब्रवीत्&#x9;035c&lt;br&gt;&#xA;शरार्दिताश्च ग्लानाश्च हया दूरे च सैन्धवः&#x9;036a&lt;br&gt;&#xA;किमिहानन्तरं कार्यं ज्यायिष्ठं तव रोचते&#x9;036c&lt;br&gt;&#xA;ब्रूहि कृष्ण यथातत्त्वं त्वं हि प्राज्ञतमः सदा&#x9;037a&lt;br&gt;&#xA;भवन्नेत्रा रणे शत्रून्विजेष्यन्तीह पाण्डवाः&#x9;037c&lt;br&gt;&#xA;मम त्वनन्तरं कृत्यं यद्वै तत्सन्निबोध मे&#x9;038a&lt;br&gt;&#xA;हयान्विमुच्य हि सुखं विशल्यान्कुरु माधव&#x9;038c&lt;br&gt;&#xA;एवमुक्तस्तु पार्थेन केशवः प्रत्युवाच तम्&#x9;039a&lt;br&gt;&#xA;ममाप्येतन्मतं पार्थ यदिदं ते प्रभाषितम्&#x9;039c&lt;br&gt;&#xA;अर्जुन उवाच&#x9;040&lt;br&gt;&#xA;अहमावारयिष्यामि सर्वसैन्यानि केशव&#x9;040a&lt;br&gt;&#xA;त्वमप्यत्र यथान्यायं कुरु कार्यमनन्तरम्&#x9;040c&lt;br&gt;&#xA;सञ्जय उवाच&#x9;041&lt;br&gt;&#xA;सोऽवतीर्य रथोपस्थादसम्भ्रान्तो धनञ्जयः&#x9;041a&lt;br&gt;&#xA;गाण्डीवं धनुरादाय तस्थौ गिरिरिवाचलः&#x9;041c&lt;br&gt;&#xA;तमभ्यधावन्क्रोशन्तः क्षत्रिया जयकाङ्क्षिणः&#x9;042a&lt;br&gt;&#xA;इदं छिद्रमिति ज्ञात्वा धरणीस्थं धनञ्जयम्&#x9;042c&lt;br&gt;&#xA;तमेकं रथवंशेन महता पर्यवारयन्&#x9;043a&lt;br&gt;&#xA;विकर्षन्तश्च चापानि विसृजन्तश्च सायकान्&#x9;043c&lt;br&gt;&#xA;अस्त्राणि च विचित्राणि क्रुद्धास्तत्र व्यदर्शयन्&#x9;044a&lt;br&gt;&#xA;छादयन्तः शरैः पार्थं मेघा इव दिवाकरम्&#x9;044c&lt;br&gt;&#xA;अभ्यद्रवन्त वेगेन क्षत्रियाः क्षत्रियर्षभम्&#x9;045a&lt;br&gt;&#xA;रथसिंहं रथोदाराः सिंहं मत्ता इव द्विपाः&#x9;045c&lt;br&gt;&#xA;तत्र पार्थस्य भुजयोर्महद्बलमदृश्यत&#x9;046a&lt;br&gt;&#xA;यत्क्रुद्धो बहुलाः सेनाः सर्वतः समवारयत्&#x9;046c&lt;br&gt;&#xA;अस्त्रैरस्त्राणि संवार्य द्विषतां सर्वतो विभुः&#x9;047a&lt;br&gt;&#xA;इषुभिर्बहुभिस्तूर्णं सर्वानेव समावृणोत्&#x9;047c&lt;br&gt;&#xA;तत्रान्तरिक्षे बाणानां प्रगाढानां विशां पते&#x9;048a&lt;br&gt;&#xA;सङ्घर्षेण महार्चिष्मान्पावकः समजायत&#x9;048c&lt;br&gt;&#xA;तत्र तत्र महेष्वासैः श्वसद्भिः शोणितोक्षितैः&#x9;049a&lt;br&gt;&#xA;हयैर्नागैश्च सम्भिन्नैर्नदद्भिश्चारिकर्शनैः&#x9;049c&lt;br&gt;&#xA;संरब्धैश्चारिभिर्वीरैः प्रार्थयद्भिर्जयं मृधे&#x9;050a&lt;br&gt;&#xA;एकस्थैर्बहुभिः क्रुद्धैरूष्मेव समजायत&#x9;050c&lt;br&gt;&#xA;शरोर्मिणं ध्वजावर्तं नागनक्रं दुरत्ययम्&#x9;051a&lt;br&gt;&#xA;पदातिमत्स्यकलिलं शङ्खदुन्दुभिनिस्वनम्&#x9;051c&lt;br&gt;&#xA;असङ्ख्येयमपारं च रजोऽऽभीलमतीव च&#x9;052a&lt;br&gt;&#xA;उष्णीषकमठच्छन्नं पताकाफेनमालिनम्&#x9;052c&lt;br&gt;&#xA;रथसागरमक्षोभ्यं मातङ्गाङ्गशिलाचितम्&#x9;053a&lt;br&gt;&#xA;वेलाभूतस्तदा पार्थः पत्रिभिः समवारयत्&#x9;053c&lt;br&gt;&#xA;ततो जनार्दनः सङ्ख्ये प्रियं पुरुषसत्तमम्&#x9;054a&lt;br&gt;&#xA;असम्भ्रान्तो महाबाहुरर्जुनं वाक्यमब्रवीत्&#x9;054c&lt;br&gt;&#xA;उदपानमिहाश्वानां नालमस्ति रणेऽर्जुन&#x9;055a&lt;br&gt;&#xA;परीप्सन्ते जलं चेमे पेयं न त्ववगाहनम्&#x9;055c&lt;br&gt;&#xA;इदमस्तीत्यसम्भ्रान्तो ब्रुवन्नस्त्रेण मेदिनीम्&#x9;056a&lt;br&gt;&#xA;अभिहत्यार्जुनश्चक्रे वाजिपानं सरः शुभम्&#x9;056c&lt;br&gt;&#xA;शरवंशं शरस्थूणं शराच्छादनमद्भुतम्&#x9;057a&lt;br&gt;&#xA;शरवेश्माकरोत्पार्थस्त्वष्टेवाद्भुतकर्मकृत्&#x9;057c&lt;br&gt;&#xA;ततः प्रहस्य गोविन्दः साधु साध्वित्यथाब्रवीत्&#x9;058a&lt;br&gt;&#xA;शरवेश्मनि पार्थेन कृते तस्मिन्महारणे&#x9;058c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/075/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/075/</guid>
      <description>&lt;p&gt;सञ्जय उवाच&#x9;001&lt;br&gt;&#xA;सलिले जनिते तस्मिन्कौन्तेयेन महात्मना&#x9;001a&lt;br&gt;&#xA;निवारिते द्विषत्सैन्ये कृते च शरवेश्मनि&#x9;001c&lt;br&gt;&#xA;वासुदेवो रथात्तूर्णमवतीर्य महाद्युतिः&#x9;002a&lt;br&gt;&#xA;मोचयामास तुरगान्वितुन्नान्कङ्कपत्रिभिः&#x9;002c&lt;br&gt;&#xA;अदृष्टपूर्वं तद्दृष्ट्वा सिंहनादो महानभूत्&#x9;003a&lt;br&gt;&#xA;सिद्धचारणसङ्घानां सैनिकानां च सर्वशः&#x9;003c&lt;br&gt;&#xA;पदातिनं तु कौन्तेयं युध्यमानं नरर्षभाः&#x9;004a&lt;br&gt;&#xA;नाशक्नुवन्वारयितुं तदद्भुतमिवाभवत्&#x9;004c&lt;br&gt;&#xA;आपतत्सु रथौघेषु प्रभूतगजवाजिषु&#x9;005a&lt;br&gt;&#xA;नासम्भ्रमत्तदा पार्थस्तदस्य पुरुषानति&#x9;005c&lt;br&gt;&#xA;व्यसृजन्त शरौघांस्ते पाण्डवं प्रति पार्थिवाः&#x9;006a&lt;br&gt;&#xA;न चाव्यथत धर्मात्मा वासविः परवीरहा&#x9;006c&lt;br&gt;&#xA;स तानि शरजालानि गदाः प्रासांश्च वीर्यवान्&#x9;007a&lt;br&gt;&#xA;आगतानग्रसत्पार्थः सरितः सागरो यथा&#x9;007c&lt;br&gt;&#xA;अस्त्रवेगेन महता पार्थो बाहुबलेन च&#x9;008a&lt;br&gt;&#xA;सर्वेषां पार्थिवेन्द्राणामग्रसत्ताञ्शरोत्तमान्&#x9;008c&lt;br&gt;&#xA;तत्तु पार्थस्य विक्रान्तं वासुदेवस्य चोभयोः&#x9;009a&lt;br&gt;&#xA;अपूजयन्महाराज कौरवाः परमाद्भुतम्&#x9;009c&lt;br&gt;&#xA;किमद्भुततरं लोके भविताप्यथ वाप्यभूत्&#x9;010a&lt;br&gt;&#xA;यदश्वान्पार्थगोविन्दौ मोचयामासतू रणे&#x9;010c&lt;br&gt;&#xA;भयं विपुलमस्मासु तावधत्तां नरोत्तमौ&#x9;011a&lt;br&gt;&#xA;तेजो विदधतुश्चोग्रं विस्रब्धौ रणमूर्धनि&#x9;011c&lt;br&gt;&#xA;अथोत्स्मयन्हृषीकेशः स्त्रीमध्य इव भारत&#x9;012a&lt;br&gt;&#xA;अर्जुनेन कृते सङ्ख्ये शरगर्भगृहे तदा&#x9;012c&lt;br&gt;&#xA;उपावर्तयदव्यग्रस्तानश्वान्पुष्करेक्षणः&#x9;013a&lt;br&gt;&#xA;मिषतां सर्वसैन्यानां त्वदीयानां विशां पते&#x9;013c&lt;br&gt;&#xA;तेषां श्रमं च ग्लानिं च वेपथुं वमथुं व्रणान्&#x9;014a&lt;br&gt;&#xA;सर्वं व्यपानुदत्कृष्णः कुशलो ह्यश्वकर्मणि&#x9;014c&lt;br&gt;&#xA;शल्यानुद्धृत्य पाणिभ्यां परिमृज्य च तान्हयान्&#x9;015a&lt;br&gt;&#xA;उपावृत्य यथान्यायं पाययामास वारि सः&#x9;015c&lt;br&gt;&#xA;स ताल्ँलब्धोदकान्स्नाताञ्जग्धान्नान्विगतक्लमान्&#x9;016a&lt;br&gt;&#xA;योजयामास संहृष्टः पुनरेव रथोत्तमे&#x9;016c&lt;br&gt;&#xA;स तं रथवरं शौरिः सर्वशस्त्रभृतां वरः&#x9;017a&lt;br&gt;&#xA;समास्थाय महातेजाः सार्जुनः प्रययौ द्रुतम्&#x9;017c&lt;br&gt;&#xA;रथं रथवरस्याजौ युक्तं लब्धोदकैर्हयैः&#x9;018a&lt;br&gt;&#xA;दृष्ट्वा कुरुबलश्रेष्ठाः पुनर्विमनसोऽभवन्&#x9;018c&lt;br&gt;&#xA;विनिःश्वसन्तस्ते राजन्भग्नदंष्ट्रा इवोरगाः&#x9;019a&lt;br&gt;&#xA;धिगहो धिग्गतः पार्थः कृष्णश्चेत्यब्रुवन्पृथक्&#x9;019c&lt;br&gt;&#xA;सर्वक्षत्रस्य मिषतो रथेनैकेन दंशितौ&#x9;020a&lt;br&gt;&#xA;बालक्रीडनकेनेव कदर्थीकृत्य नो बलम्&#x9;020c&lt;br&gt;&#xA;क्रोशतां यतमानानामसंसक्तौ परन्तपौ&#x9;021a&lt;br&gt;&#xA;दर्शयित्वात्मनो वीर्यं प्रयातौ सर्वराजसु&#x9;021c&lt;br&gt;&#xA;तौ प्रयातौ पुनर्दृष्ट्वा तदान्ये सैनिकाब्रुवन्&#x9;022a&lt;br&gt;&#xA;त्वरध्वं कुरवः सर्वे वधे कृष्णकिरीटिनोः&#x9;022c&lt;br&gt;&#xA;रथं युक्त्वा हि दाशार्हो मिषतां सर्वधन्विनाम्&#x9;023a&lt;br&gt;&#xA;जयद्रथाय यात्येष कदर्थीकृत्य नो रणे&#x9;023c&lt;br&gt;&#xA;तत्र केचिन्मिथो राजन्समभाषन्त भूमिपाः&#x9;024a&lt;br&gt;&#xA;अदृष्टपूर्वं सङ्ग्रामे तद्दृष्ट्वा महदद्भुतम्&#x9;024c&lt;br&gt;&#xA;सर्वसैन्यानि राजा च धृतराष्ट्रोऽत्ययं गतः&#x9;025a&lt;br&gt;&#xA;दुर्योधनापराधेन क्षत्रं कृत्स्ना च मेदिनी&#x9;025c&lt;br&gt;&#xA;विलयं समनुप्राप्ता तच्च राजा न बुध्यते&#x9;026a&lt;br&gt;&#xA;इत्येवं क्षत्रियास्तत्र ब्रुवन्त्यन्ये च भारत&#x9;026c&lt;br&gt;&#xA;सिन्धुराजस्य यत्कृत्यं गतस्य यमसादनम्&#x9;027a&lt;br&gt;&#xA;तत्करोतु वृथादृष्टिर्धार्तराष्ट्रोऽनुपायवित्&#x9;027c&lt;br&gt;&#xA;ततः शीघ्रतरं प्रायात्पाण्डवः सैन्धवं प्रति&#x9;028a&lt;br&gt;&#xA;निवर्तमाने तिग्मांशौ हृष्टैः पीतोदकैर्हयैः&#x9;028c&lt;br&gt;&#xA;तं प्रयान्तं महाबाहुं सर्वशस्त्रभृतां वरम्&#x9;029a&lt;br&gt;&#xA;नाशक्नुवन्वारयितुं योधाः क्रुद्धमिवान्तकम्&#x9;029c&lt;br&gt;&#xA;विद्राव्य तु ततः सैन्यं पाण्डवः शत्रुतापनः&#x9;030a&lt;br&gt;&#xA;यथा मृगगणान्सिंहः सैन्धवार्थे व्यलोडयत्&#x9;030c&lt;br&gt;&#xA;गाहमानस्त्वनीकानि तूर्णमश्वानचोदयत्&#x9;031a&lt;br&gt;&#xA;बलाकवर्णान्दाशार्हः पाञ्चजन्यं व्यनादयत्&#x9;031c&lt;br&gt;&#xA;कौन्तेयेनाग्रतः सृष्टा न्यपतन्पृष्ठतः शराः&#x9;032a&lt;br&gt;&#xA;तूर्णात्तूर्णतरं ह्यश्वास्तेऽवहन्वातरंहसः&#x9;032c&lt;br&gt;&#xA;वातोद्धूतपताकान्तं रथं जलदनिस्वनम्&#x9;033a&lt;br&gt;&#xA;घोरं कपिध्वजं दृष्ट्वा विषण्णा रथिनोऽभवन्&#x9;033c&lt;br&gt;&#xA;दिवाकरेऽथ रजसा सर्वतः संवृते भृशम्&#x9;034a&lt;br&gt;&#xA;शरार्ताश्च रणे योधा न कृष्णौ शेकुरीक्षितुम्&#x9;034c&lt;br&gt;&#xA;ततो नृपतयः क्रुद्धाः परिवव्रुर्धनञ्जयम्&#x9;035a&lt;br&gt;&#xA;क्षत्रिया बहवश्चान्ये जयद्रथवधैषिणम्&#x9;035c&lt;br&gt;&#xA;अपनीयत्सु शल्येषु धिष्ठितं पुरुषर्षभम्&#x9;036a&lt;br&gt;&#xA;दुर्योधनस्त्वगात्पार्थं त्वरमाणो महाहवे&#x9;036c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/076/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/076/</guid>
      <description>&lt;p&gt;सञ्जय उवाच&#x9;001&lt;br&gt;&#xA;स्रंसन्त इव मज्जानस्तावकानां भयान्नृप&#x9;001a&lt;br&gt;&#xA;तौ दृष्ट्वा समतिक्रान्तौ वासुदेवधनञ्जयौ&#x9;001c&lt;br&gt;&#xA;सर्वे तु प्रतिसंरब्धा ह्रीमन्तः सत्त्वचोदिताः&#x9;002a&lt;br&gt;&#xA;स्थिरीबूता महात्मानः प्रत्यगच्छन्धनञ्जयम्&#x9;002c&lt;br&gt;&#xA;ये गताः पाण्डवं युद्धे क्रोधामर्षसमन्विताः&#x9;003a&lt;br&gt;&#xA;तेऽद्यापि न निवर्तन्ते सिन्धवः सागरादिव&#x9;003c&lt;br&gt;&#xA;असन्तस्तु न्यवर्तन्त वेदेभ्य इव नास्तिकाः&#x9;004a&lt;br&gt;&#xA;नरकं भजमानास्ते प्रत्यपद्यन्त किल्बिषम्&#x9;004c&lt;br&gt;&#xA;तावतीत्य रथानीकं विमुक्तौ पुरुषर्षभौ&#x9;005a&lt;br&gt;&#xA;ददृशाते यथा राहोरास्यान्मुक्तौ प्रभाकरौ&#x9;005c&lt;br&gt;&#xA;मत्स्याविव महाजालं विदार्य विगतज्वरौ&#x9;006a&lt;br&gt;&#xA;तथा कृष्णावदृश्येतां सेनाजालं विदार्य तत्&#x9;006c&lt;br&gt;&#xA;विमुक्तौ शस्त्रसम्बाधाद्द्रोणानीकात्सुदुर्भिदात्&#x9;007a&lt;br&gt;&#xA;अदृश्येतां महात्मानौ कालसूर्याविवोदितौ&#x9;007c&lt;br&gt;&#xA;अस्त्रसम्बाधनिर्मुक्तौ विमुक्तौ शस्त्रसङ्कटात्&#x9;008a&lt;br&gt;&#xA;अदृश्येतां महात्मानौ शत्रुसम्बाधकारिणौ&#x9;008c&lt;br&gt;&#xA;विमुक्तौ ज्वलनस्पर्शान्मकरास्याज्झषाविव&#x9;009a&lt;br&gt;&#xA;व्यक्षोभयेतां सेनां तौ समुद्रं मकराविव&#x9;009c&lt;br&gt;&#xA;तावकास्तव पुत्राश्च द्रोणानीकस्थयोस्तयोः&#x9;010a&lt;br&gt;&#xA;नैतौ तरिष्यतो द्रोणमिति चक्रुस्तदा मतिम्&#x9;010c&lt;br&gt;&#xA;तौ तु दृष्ट्वा व्यतिक्रान्तौ द्रोणानीकं महाद्युती&#x9;011a&lt;br&gt;&#xA;नाशशंसुर्महाराज सिन्धुराजस्य जीवितम्&#x9;011c&lt;br&gt;&#xA;आशा बलवती राजन्पुत्राणामभवत्तव&#x9;012a&lt;br&gt;&#xA;द्रोणहार्दिक्ययोः कृष्णौ न मोक्ष्येते इति प्रभो&#x9;012c&lt;br&gt;&#xA;तामाशां विफलां कृत्वा निस्तीर्णौ तौ परन्तपौ&#x9;013a&lt;br&gt;&#xA;द्रोणानीकं महाराज भोजानीकं च दुस्तरम्&#x9;013c&lt;br&gt;&#xA;अथ दृष्ट्वा व्यतिक्रान्तौ ज्वलिताविव पावकौ&#x9;014a&lt;br&gt;&#xA;निराशाः सिन्धुराजस्य जीवितं नाशशंसिरे&#x9;014c&lt;br&gt;&#xA;मिथश्च समभाषेतामभीतौ भयवर्धनौ&#x9;015a&lt;br&gt;&#xA;जयद्रथवधे वाचस्तास्ताः कृष्णधनञ्जयौ&#x9;015c&lt;br&gt;&#xA;असौ मध्ये कृतः षड्भिर्धार्तराष्ट्रैर्महारथैः&#x9;016a&lt;br&gt;&#xA;चक्षुर्विषयसम्प्राप्तो न नौ मोक्ष्यति सैन्धवः&#x9;016c&lt;br&gt;&#xA;यद्यस्य समरे गोप्ता शक्रो देवगणैः सह&#x9;017a&lt;br&gt;&#xA;तथाप्येनं हनिष्याव इति कृष्णावभाषताम्&#x9;017c&lt;br&gt;&#xA;इति कृष्णौ महाबाहू मिथः कथयतां तदा&#x9;018a&lt;br&gt;&#xA;सिन्धुराजमवेक्षन्तौ तत्पुत्रास्तव शुश्रुवुः&#x9;018c&lt;br&gt;&#xA;अतीत्य मरुधन्वेव प्रयान्तौ तृषितौ गजौ&#x9;019a&lt;br&gt;&#xA;पीत्वा वारि समाश्वस्तौ तथैवास्तामरिन्दमौ&#x9;019c&lt;br&gt;&#xA;व्याघ्रसिंहगजाकीर्णानतिक्रम्येव पर्वतान्&#x9;020a&lt;br&gt;&#xA;अदृश्येतां महाबाहू यथा मृत्युजरातिगौ&#x9;020c&lt;br&gt;&#xA;तथा हि मुखवर्णोऽयमनयोरिति मेनिरे&#x9;021a&lt;br&gt;&#xA;तावका दृश्य मुक्तौ तौ विक्रोशन्ति स्म सर्वतः&#x9;021c&lt;br&gt;&#xA;द्रोणादाशीविषाकाराज्ज्वलितादिव पावकात्&#x9;022a&lt;br&gt;&#xA;अन्येभ्यः पार्थिवेभ्यश्च भास्वन्ताविव भास्करौ&#x9;022c&lt;br&gt;&#xA;तौ मुक्तौ सागरप्रख्याद्द्रोणानीकादरिन्दमौ&#x9;023a&lt;br&gt;&#xA;अदृश्येतां मुदा युक्तौ समुत्तीर्यार्णवं यथा&#x9;023c&lt;br&gt;&#xA;शस्त्रौघान्महतो मुक्तौ द्रोणहार्दिक्यरक्षितान्&#x9;024a&lt;br&gt;&#xA;रोचमानावदृश्येतामिन्द्राग्न्योः सदृशौ रणे&#x9;024c&lt;br&gt;&#xA;उद्भिन्नरुधिरौ कृष्णौ भारद्वाजस्य सायकैः&#x9;025a&lt;br&gt;&#xA;शितैश्चितौ व्यरोचेतां कर्णिकारैरिवाचलौ&#x9;025c&lt;br&gt;&#xA;द्रोणग्राहह्रदान्मुक्तौ शक्त्याशीविषसङ्कटात्&#x9;026a&lt;br&gt;&#xA;अयःशरोग्रमकरात्क्षत्रियप्रवराम्भसः&#x9;026c&lt;br&gt;&#xA;ज्याघोषतलनिर्ह्रादाद्गदानिस्त्रिंशविद्युतः&#x9;027a&lt;br&gt;&#xA;द्रोणास्त्रमेघान्निर्मुक्तौ सूर्येन्दू तिमिरादिव&#x9;027c&lt;br&gt;&#xA;बाहुभ्यामिव सन्तीर्णौ सिन्धुषष्ठाः समुद्रगाः&#x9;028a&lt;br&gt;&#xA;तपान्ते सरितः पूर्णा महाग्राहसमाकुलाः&#x9;028c&lt;br&gt;&#xA;इति कृष्णौ महेष्वासौ यशसा लोकविश्रुतौ&#x9;029a&lt;br&gt;&#xA;सर्वभूतान्यमन्यन्त द्रोणास्त्रबलविस्मयात्&#x9;029c&lt;br&gt;&#xA;जयद्रथं समीपस्थमवेक्षन्तौ जिघांसया&#x9;030a&lt;br&gt;&#xA;रुरुं निपाने लिप्सन्तौ व्याघ्रवत्तावतिष्ठताम्&#x9;030c&lt;br&gt;&#xA;यथा हि मुखवर्णोऽयमनयोरिति मेनिरे&#x9;031a&lt;br&gt;&#xA;तव योधा महाराज हतमेव जयद्रथम्&#x9;031c&lt;br&gt;&#xA;लोहिताक्षौ महाबाहू संयत्तौ कृष्णपाण्डवौ&#x9;032a&lt;br&gt;&#xA;सिन्धुराजमभिप्रेक्ष्य हृष्टौ व्यनदतां मुहुः&#x9;032c&lt;br&gt;&#xA;शौरेरभीशुहस्तस्य पार्थस्य च धनुष्मतः&#x9;033a&lt;br&gt;&#xA;तयोरासीत्प्रतिभ्राजः सूर्यपावकयोरिव&#x9;033c&lt;br&gt;&#xA;हर्ष एव तयोरासीद्द्रोणानीकप्रमुक्तयोः&#x9;034a&lt;br&gt;&#xA;समीपे सैन्धवं दृष्ट्वा श्येनयोरामिषं यथा&#x9;034c&lt;br&gt;&#xA;तौ तु सैन्धवमालोक्य वर्तमानमिवान्तिके&#x9;035a&lt;br&gt;&#xA;सहसा पेततुः क्रुद्धौ क्षिप्रं श्येनाविवामिषे&#x9;035c&lt;br&gt;&#xA;तौ तु दृष्ट्वा व्यतिक्रान्तौ हृषीकेशधनञ्जयौ&#x9;036a&lt;br&gt;&#xA;सिन्धुराजस्य रक्षार्थं पराक्रान्तः सुतस्तव&#x9;036c&lt;br&gt;&#xA;द्रोणेनाबद्धकवचो राजा दुर्योधनस्तदा&#x9;037a&lt;br&gt;&#xA;ययावेकरथेनाजौ हयसंस्कारवित्प्रभो&#x9;037c&lt;br&gt;&#xA;कृष्णपार्थौ महेष्वासौ व्यतिक्रम्याथ ते सुतः&#x9;038a&lt;br&gt;&#xA;अग्रतः पुण्डरीकाक्षं प्रतीयाय नराधिप&#x9;038c&lt;br&gt;&#xA;ततः सर्वेषु सैन्येषु वादित्राणि प्रहृष्टवत्&#x9;039a&lt;br&gt;&#xA;प्रावाद्यन्समतिक्रान्ते तव पुत्रे धनञ्जयम्&#x9;039c&lt;br&gt;&#xA;सिंहनादरवाश्चासञ्शङ्खदुन्दुभिमिश्रिताः&#x9;040a&lt;br&gt;&#xA;दृष्ट्वा दुर्योधनं तत्र कृष्णयोः प्रमुखे स्थितम्&#x9;040c&lt;br&gt;&#xA;ये च ते सिन्धुराजस्य गोप्तारः पावकोपमाः&#x9;041a&lt;br&gt;&#xA;ते प्रहृष्यन्त समरे दृष्ट्वा पुत्रं तवाभिभो&#x9;041c&lt;br&gt;&#xA;दृष्ट्वा दुर्योधनं कृष्णस्त्वतिक्रान्तं सहानुगम्&#x9;042a&lt;br&gt;&#xA;अब्रवीदर्जुनं राजन्प्राप्तकालमिदं वचः&#x9;042c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/077/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/077/</guid>
      <description>&lt;p&gt;वासुदेव उवाच&#x9;001&lt;br&gt;&#xA;सुयोधनमतिक्रान्तमेनं पश्य धनञ्जय&#x9;001a&lt;br&gt;&#xA;आपद्गतमिमं मन्ये नास्त्यस्य सदृशो रथः&#x9;001c&lt;br&gt;&#xA;दूरपाती महेष्वासः कृतास्त्रो युद्धदुर्मदः&#x9;002a&lt;br&gt;&#xA;दृढास्त्रश्चित्रयोधी च धार्तराष्ट्रो महाबलः&#x9;002c&lt;br&gt;&#xA;अत्यन्तसुखसंवृद्धो मानितश्च महारथैः&#x9;003a&lt;br&gt;&#xA;कृती च सततं पार्थ नित्यं द्वेष्टि च पाण्डवान्&#x9;003c&lt;br&gt;&#xA;तेन युद्धमहं मन्ये प्राप्तकालं तवानघ&#x9;004a&lt;br&gt;&#xA;अत्र वो द्यूतमायातं विजयायेतराय वा&#x9;004c&lt;br&gt;&#xA;अत्र क्रोधविषं पार्थ विमुञ्च चिरसम्भृतम्&#x9;005a&lt;br&gt;&#xA;एष मूलमनर्थानां पाण्डवानां महारथः&#x9;005c&lt;br&gt;&#xA;सोऽयं प्राप्तस्तवाक्षेपं पश्य साफल्यमात्मनः&#x9;006a&lt;br&gt;&#xA;कथं हि राजा राज्यार्थी त्वया गच्छेत संयुगम्&#x9;006c&lt;br&gt;&#xA;दिष्ट्या त्विदानीं सम्प्राप्त एष ते बाणगोचरम्&#x9;007a&lt;br&gt;&#xA;स यथा जीवितं जह्यात्तथा कुरु धनञ्जय&#x9;007c&lt;br&gt;&#xA;ऐश्वर्यमदसम्मूढो नैष दुःखमुपेयिवान्&#x9;008a&lt;br&gt;&#xA;न च ते संयुगे वीर्यं जानाति पुरुषर्षभ&#x9;008c&lt;br&gt;&#xA;त्वां हि लोकास्त्रयः पार्थ ससुरासुरमानुषाः&#x9;009a&lt;br&gt;&#xA;नोत्सहन्ते रणे जेतुं किमुतैकः सुयोधनः&#x9;009c&lt;br&gt;&#xA;स दिष्ट्या समनुप्राप्तस्तव पार्थ रथान्तिकम्&#x9;010a&lt;br&gt;&#xA;जह्येनं वै महाबाहो यथा वृत्रं पुरन्दरः&#x9;010c&lt;br&gt;&#xA;एष ह्यनर्थे सततं पराक्रान्तस्तवानघ&#x9;011a&lt;br&gt;&#xA;निकृत्या धर्मराजं च द्यूते वञ्चितवानयम्&#x9;011c&lt;br&gt;&#xA;बहूनि सुनृशंसानि कृतान्येतेन मानद&#x9;012a&lt;br&gt;&#xA;युष्मासु पापमतिना अपापेष्वेव नित्यदा&#x9;012c&lt;br&gt;&#xA;तमनार्यं सदा क्षुद्रं पुरुषं कामचारिणम्&#x9;013a&lt;br&gt;&#xA;आर्यां युद्धे मतिं कृत्वा जहि पार्थाविचारयन्&#x9;013c&lt;br&gt;&#xA;निकृत्या राज्यहरणं वनवासं च पाण्डव&#x9;014a&lt;br&gt;&#xA;परिक्लेशं च कृष्णाया हृदि कृत्वा पराक्रम&#x9;014c&lt;br&gt;&#xA;दिष्ट्यैष तव बाणानां गोचरे परिवर्तते&#x9;015a&lt;br&gt;&#xA;प्रतिघाताय कार्यस्य दिष्ट्या च यततेऽग्रतः&#x9;015c&lt;br&gt;&#xA;दिष्ट्या जानाति सङ्ग्रामे योद्धव्यं हि त्वया सह&#x9;016a&lt;br&gt;&#xA;दिष्ट्या च सफलाः पार्थ सर्वे कामा हि कामिताः&#x9;016c&lt;br&gt;&#xA;तस्माज्जहि रणे पार्थ धार्तराष्ट्रं कुलाधमम्&#x9;017a&lt;br&gt;&#xA;यथेन्द्रेण हतः पूर्वं जम्भो देवासुरे मृधे&#x9;017c&lt;br&gt;&#xA;अस्मिन्हते त्वया सैन्यमनाथं भिद्यतामिदम्&#x9;018a&lt;br&gt;&#xA;वैरस्यास्यास्त्ववभृथो मूलं छिन्धि दुरात्मनाम्&#x9;018c&lt;br&gt;&#xA;सञ्जय उवाच&#x9;019&lt;br&gt;&#xA;तं तथेत्यब्रवीत्पार्थः कृत्यरूपमिदं मम&#x9;019a&lt;br&gt;&#xA;सर्वमन्यदनादृत्य गच्छ यत्र सुयोधनः&#x9;019c&lt;br&gt;&#xA;येनैतद्दीर्घकालं नो भुक्तं राज्यमकण्टकम्&#x9;020a&lt;br&gt;&#xA;अप्यस्य युधि विक्रम्य छिन्द्यां मूर्धानमाहवे&#x9;020c&lt;br&gt;&#xA;अपि तस्या अनर्हायाः परिक्लेशस्य माधव&#x9;021a&lt;br&gt;&#xA;कृष्णायाः शक्नुयां गन्तुं पदं केशप्रधर्षणे&#x9;021c&lt;br&gt;&#xA;इत्येवं वादिनौ हृष्टौ कृष्णौ श्वेतान्हयोत्तमान्&#x9;022a&lt;br&gt;&#xA;प्रेषयामासतुः सङ्ख्ये प्रेप्सन्तौ तं नराधिपम्&#x9;022c&lt;br&gt;&#xA;तयोः समीपं सम्प्राप्य पुत्रस्ते भरतर्षभ&#x9;023a&lt;br&gt;&#xA;न चकार भयं प्राप्ते भये महति मारिष&#x9;023c&lt;br&gt;&#xA;तदस्य क्षत्रियास्तत्र सर्व एवाभ्यपूजयन्&#x9;024a&lt;br&gt;&#xA;यदर्जुनहृषीकेशौ प्रत्युद्यातोऽविचारयन्&#x9;024c&lt;br&gt;&#xA;ततः सर्वस्य सैन्यस्य तावकस्य विशां पते&#x9;025a&lt;br&gt;&#xA;महान्नादो ह्यभूत्तत्र दृष्ट्वा राजानमाहवे&#x9;025c&lt;br&gt;&#xA;तस्मिञ्जनसमुन्नादे प्रवृत्ते भैरवे सति&#x9;026a&lt;br&gt;&#xA;कदर्थीकृत्य ते पुत्रः प्रत्यमित्रमवारयत्&#x9;026c&lt;br&gt;&#xA;आवारितस्तु कौन्तेयस्तव पुत्रेण धन्विना&#x9;027a&lt;br&gt;&#xA;संरम्भमगमद्भूयः स च तस्मिन्परन्तपः&#x9;027c&lt;br&gt;&#xA;तौ दृष्ट्वा प्रतिसंरब्धौ दुर्योधनधनञ्जयौ&#x9;028a&lt;br&gt;&#xA;अभ्यवैक्षन्त राजानो भीमरूपाः समन्ततः&#x9;028c&lt;br&gt;&#xA;दृष्ट्वा तु पार्थं संरब्धं वासुदेवं च मारिष&#x9;029a&lt;br&gt;&#xA;प्रहसन्निव पुत्रस्ते योद्धुकामः समाह्वयत्&#x9;029c&lt;br&gt;&#xA;ततः प्रहृष्टो दाशार्हः पाण्डवश्च धनञ्जयः&#x9;030a&lt;br&gt;&#xA;व्याक्रोशेतां महानादं दध्मतुश्चाम्बुजोत्तमौ&#x9;030c&lt;br&gt;&#xA;तौ हृष्टरूपौ सम्प्रेक्ष्य कौरवेयाश्च सर्वशः&#x9;031a&lt;br&gt;&#xA;निराशाः समपद्यन्त पुत्रस्य तव जीविते&#x9;031c&lt;br&gt;&#xA;शोकमीयुः परं चैव कुरवः सर्व एव ते&#x9;032a&lt;br&gt;&#xA;अमन्यन्त च पुत्रं ते वैश्वानरमुखे हुतम्&#x9;032c&lt;br&gt;&#xA;तथा तु दृष्ट्वा योधास्ते प्रहृष्टौ कृष्णपाण्डवौ&#x9;033a&lt;br&gt;&#xA;हतो राजा हतो राजेत्यूचुरेवं भयार्दिताः&#x9;033c&lt;br&gt;&#xA;जनस्य सन्निनादं तु श्रुत्वा दुर्योधनोऽब्रवीत्&#x9;034a&lt;br&gt;&#xA;व्येतु वो भीरहं कृष्णौ प्रेषयिष्यामि मृत्यवे&#x9;034c&lt;br&gt;&#xA;इत्युक्त्वा सैनिकान्सर्वाञ्जयापेक्षी नराधिपः&#x9;035a&lt;br&gt;&#xA;पार्थमाभाष्य संरम्भादिदं वचनमब्रवीत्&#x9;035c&lt;br&gt;&#xA;पार्थ यच्छिक्षितं तेऽस्त्रं दिव्यं मानुषमेव च&#x9;036a&lt;br&gt;&#xA;तद्दर्शय मयि क्षिप्रं यदि जातोऽसि पाण्डुना&#x9;036c&lt;br&gt;&#xA;यद्बलं तव वीर्यं च केशवस्य तथैव च&#x9;037a&lt;br&gt;&#xA;तत्कुरुष्व मयि क्षिप्रं पश्यामस्तव पौरुषम्&#x9;037c&lt;br&gt;&#xA;अस्मत्परोक्षं कर्माणि प्रवदन्ति कृतानि ते&#x9;038a&lt;br&gt;&#xA;स्वामिसत्कारयुक्तानि यानि तानीह दर्शय&#x9;038c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/078/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/078/</guid>
      <description>&lt;p&gt;सञ्जय उवाच&#x9;001&lt;br&gt;&#xA;एवमुक्त्वार्जुनं राजा त्रिभिर्मर्मातिगैः शरैः&#x9;001a&lt;br&gt;&#xA;प्रत्यविध्यन्महावेगैश्चतुर्भिश्चतुरो हयान्&#x9;001c&lt;br&gt;&#xA;वासुदेवं च दशभिः प्रत्यविध्यत्स्तनान्तरे&#x9;002a&lt;br&gt;&#xA;प्रतोदं चास्य भल्लेन छित्त्वा भूमावपातयत्&#x9;002c&lt;br&gt;&#xA;तं चतुर्दशभिः पार्थश्चित्रपुङ्खैः शिलाशितैः&#x9;003a&lt;br&gt;&#xA;अविध्यत्तूर्णमव्यग्रस्तेऽस्याभ्रश्यन्त वर्मणः&#x9;003c&lt;br&gt;&#xA;तेषां वैफल्यमालोक्य पुनर्नव च पञ्च च&#x9;004a&lt;br&gt;&#xA;प्राहिणोन्निशितान्बाणांस्ते चाभ्रश्यन्त वर्मणः&#x9;004c&lt;br&gt;&#xA;अष्टाविंशत्तु तान्बाणानस्तान्विप्रेक्ष्य निष्फलान्&#x9;005a&lt;br&gt;&#xA;अब्रवीत्परवीरघ्नः कृष्णोऽर्जुनमिदं वचः&#x9;005c&lt;br&gt;&#xA;अदृष्टपूर्वं पश्यामि शिलानामिव सर्पणम्&#x9;006a&lt;br&gt;&#xA;त्वया सम्प्रेषिताः पार्थ नार्थं कुर्वन्ति पत्रिणः&#x9;006c&lt;br&gt;&#xA;कच्चिद्गाण्डीवतः प्राणास्तथैव भरतर्षभ&#x9;007a&lt;br&gt;&#xA;मुष्टिश्च ते यथापूर्वं भुजयोश्च बलं तव&#x9;007c&lt;br&gt;&#xA;न चेद्विधेरयं कालः प्राप्तः स्यादद्य पश्चिमः&#x9;008a&lt;br&gt;&#xA;तव चैवास्य शत्रोश्च तन्ममाचक्ष्व पृच्छतः&#x9;008c&lt;br&gt;&#xA;विस्मयो मे महान्पार्थ तव दृष्ट्वा शरानिमान्&#x9;009a&lt;br&gt;&#xA;व्यर्थान्निपततः सङ्ख्ये दुर्योधनरथं प्रति&#x9;009c&lt;br&gt;&#xA;वज्राशनिसमा घोराः परकायावभेदिनः&#x9;010a&lt;br&gt;&#xA;शराः कुर्वन्ति ते नार्थं पार्थ काद्य विडम्बना&#x9;010c&lt;br&gt;&#xA;अर्जुन उवाच&#x9;011&lt;br&gt;&#xA;द्रोणेनैषा मतिः कृष्ण धार्तराष्ट्रे निवेशिता&#x9;011a&lt;br&gt;&#xA;अन्ते विहितमस्त्राणामेतत्कवचधारणम्&#x9;011c&lt;br&gt;&#xA;अस्मिन्नन्तर्हितं कृष्ण त्रैलोक्यमपि वर्मणि&#x9;012a&lt;br&gt;&#xA;एको द्रोणो हि वेदैतदहं तस्माच्च सत्तमात्&#x9;012c&lt;br&gt;&#xA;न शक्यमेतत्कवचं बाणैर्भेत्तुं कथञ्चन&#x9;013a&lt;br&gt;&#xA;अपि वज्रेण गोविन्द स्वयं मघवता युधि&#x9;013c&lt;br&gt;&#xA;जानंस्त्वमपि वै कृष्ण मां विमोहयसे कथम्&#x9;014a&lt;br&gt;&#xA;यद्वृत्तं त्रिषु लोकेषु यच्च केशव वर्तते&#x9;014c&lt;br&gt;&#xA;तथा भविष्यद्यच्चैव तत्सर्वं विदितं तव&#x9;015a&lt;br&gt;&#xA;न त्वेवं वेद वै कश्चिद्यथा त्वं मधुसूदन&#x9;015c&lt;br&gt;&#xA;एष दुर्योधनः कृष्ण द्रोणेन विहितामिमाम्&#x9;016a&lt;br&gt;&#xA;तिष्ठत्यभीतवत्सङ्ख्ये बिभ्रत्कवचधारणाम्&#x9;016c&lt;br&gt;&#xA;यत्त्वत्र विहितं कार्यं नैष तद्वेत्ति माधव&#x9;017a&lt;br&gt;&#xA;स्त्रीवदेष बिभर्त्येतां युक्तां कवचधारणाम्&#x9;017c&lt;br&gt;&#xA;पश्य बाह्वोश्च मे वीर्यं धनुषश्च जनार्दन&#x9;018a&lt;br&gt;&#xA;पराजयिष्ये कौरव्यं कवचेनापि रक्षितम्&#x9;018c&lt;br&gt;&#xA;इदमङ्गिरसे प्रादाद्देवेशो वर्म भास्वरम्&#x9;019a&lt;br&gt;&#xA;पुनर्ददौ सुरपतिर्मह्यं वर्म ससङ्ग्रहम्&#x9;019c&lt;br&gt;&#xA;दैवं यद्यस्य वर्मैतद्ब्रह्मणा वा स्वयं कृतम्&#x9;020a&lt;br&gt;&#xA;नैतद्गोप्स्यति दुर्बुद्धिमद्य बाणहतं मया&#x9;020c&lt;br&gt;&#xA;सञ्जय उवाच&#x9;021&lt;br&gt;&#xA;एवमुक्त्वार्जुनो बाणानभिमन्त्र्य व्यकर्षयत्&#x9;021a&lt;br&gt;&#xA;विकृष्यमाणांस्तेनैवं धनुर्मध्यगताञ्शरान्&#x9;021c&lt;br&gt;&#xA;तानस्यास्त्रेण चिच्छेद द्रौणिः सर्वास्त्रघातिना&#x9;021e&lt;br&gt;&#xA;तान्निकृत्तानिषून्दृष्ट्वा दूरतो ब्रह्मवादिना&#x9;022a&lt;br&gt;&#xA;न्यवेदयत्केशवाय विस्मितः श्वेतवाहनः&#x9;022c&lt;br&gt;&#xA;नैतदस्त्रं मया शक्यं द्विः प्रयोक्तुं जनार्दन&#x9;023a&lt;br&gt;&#xA;अस्त्रं मामेव हन्याद्धि पश्य त्वद्य बलं मम&#x9;023c&lt;br&gt;&#xA;ततो दुर्योधनः कृष्णौ नवभिर्नतपर्वभिः&#x9;024a&lt;br&gt;&#xA;अविध्यत रणे राजञ्शरैराशीविषोपमैः&#x9;024c&lt;br&gt;&#xA;भूय एवाभ्यवर्षच्च समरे कृष्णपाण्डवौ&#x9;024e&lt;br&gt;&#xA;शरवर्षेण महता ततोऽहृष्यन्त तावकाः&#x9;025a&lt;br&gt;&#xA;चक्रुर्वादित्रनिनदान्सिंहनादरवांस्तथा&#x9;025c&lt;br&gt;&#xA;ततः क्रुद्धो रणे पार्थः सृक्कणी परिसंलिहन्&#x9;026a&lt;br&gt;&#xA;नापश्यत ततोऽस्याङ्गं यन्न स्याद्वर्मरक्षितम्&#x9;026c&lt;br&gt;&#xA;ततोऽस्य निशितैर्बाणैः सुमुक्तैरन्तकोपमैः&#x9;027a&lt;br&gt;&#xA;हयांश्चकार निर्देहानुभौ च पार्ष्णिसारथी&#x9;027c&lt;br&gt;&#xA;धनुरस्याच्छिनच्चित्रं हस्तावापं च वीर्यवान्&#x9;028a&lt;br&gt;&#xA;रथं च शकलीकर्तुं सव्यसाची प्रचक्रमे&#x9;028c&lt;br&gt;&#xA;दुर्योधनं च बाणाभ्यां तीक्ष्णाभ्यां विरथीकृतम्&#x9;029a&lt;br&gt;&#xA;अविध्यद्धस्ततलयोरुभयोरर्जुनस्तदा&#x9;029c&lt;br&gt;&#xA;तं कृच्छ्रामापदं प्राप्तं दृष्ट्वा परमधन्विनः&#x9;030a&lt;br&gt;&#xA;समापेतुः परीप्सन्तो धनञ्जयशरार्दितम्&#x9;030c&lt;br&gt;&#xA;ते रथैर्बहुसाहस्रैः कल्पितैः कुञ्जरैर्हयैः&#x9;031a&lt;br&gt;&#xA;पदात्योघैश्च संरब्धैः परिवव्रुर्धनञ्जयम्&#x9;031c&lt;br&gt;&#xA;अथ नार्जुनगोविन्दौ रथो वापि व्यदृश्यत&#x9;032a&lt;br&gt;&#xA;अस्त्रवर्षेण महता जनौघैश्चापि संवृतौ&#x9;032c&lt;br&gt;&#xA;ततोऽर्जुनोऽस्त्रवीर्येण निजघ्ने तां वरूथिनीम्&#x9;033a&lt;br&gt;&#xA;तत्र व्यङ्गीकृताः पेतुः शतशोऽथ रथद्विपाः&#x9;033c&lt;br&gt;&#xA;ते हता हन्यमानाश्च न्यगृह्णंस्तं रथोत्तमम्&#x9;034a&lt;br&gt;&#xA;स रथस्तम्भितस्तस्थौ क्रोशमात्रं समन्ततः&#x9;034c&lt;br&gt;&#xA;ततोऽर्जुनं वृष्णिवीरस्त्वरितो वाक्यमब्रवीत्&#x9;035a&lt;br&gt;&#xA;धनुर्विस्फारयात्यर्थमहं ध्मास्यामि चाम्बुजम्&#x9;035c&lt;br&gt;&#xA;ततो विस्फार्य बलवद्गाण्डीवं जघ्निवान्रिपून्&#x9;036a&lt;br&gt;&#xA;महता शरवर्षेण तलशब्देन चार्जुनः&#x9;036c&lt;br&gt;&#xA;पाञ्चजन्यं च बलवद्दध्मौ तारेण केशवः&#x9;037a&lt;br&gt;&#xA;रजसा ध्वस्तपक्ष्मान्तः प्रस्विन्नवदनो भृशम्&#x9;037c&lt;br&gt;&#xA;तस्य शङ्खस्य नादेन धनुषो निस्वनेन च&#x9;038a&lt;br&gt;&#xA;निःसत्त्वाश्च ससत्त्वाश्च क्षितौ पेतुस्तदा जनाः&#x9;038c&lt;br&gt;&#xA;तैर्विमुक्तो रथो रेजे वाय्वीरित इवाम्बुदः&#x9;039a&lt;br&gt;&#xA;जयद्रथस्य गोप्तारस्ततः क्षुब्धाः सहानुगाः&#x9;039c&lt;br&gt;&#xA;ते दृष्ट्वा सहसा पार्थं गोप्तारः सैन्धवस्य तु&#x9;040a&lt;br&gt;&#xA;चक्रुर्नादान्बहुविधान्कम्पयन्तो वसुन्धराम्&#x9;040c&lt;br&gt;&#xA;बाणशब्दरवांश्चोग्रान्विमिश्राञ्शङ्खनिस्वनैः&#x9;041a&lt;br&gt;&#xA;प्रादुश्चक्रुर्महात्मानः सिंहनादरवानपि&#x9;041c&lt;br&gt;&#xA;तं श्रुत्वा निनदं घोरं तावकानां समुत्थितम्&#x9;042a&lt;br&gt;&#xA;प्रदध्मतुस्तदा शङ्खौ वासुदेवधनञ्जयौ&#x9;042c&lt;br&gt;&#xA;तेन शब्देन महता पूरितेयं वसुन्धरा&#x9;043a&lt;br&gt;&#xA;सशैला सार्णवद्वीपा सपाताला विशां पते&#x9;043c&lt;br&gt;&#xA;स शब्दो भरतश्रेष्ठ व्याप्य सर्वा दिशो दश&#x9;044a&lt;br&gt;&#xA;प्रतिसस्वान तत्रैव कुरुपाण्डवयोर्बले&#x9;044c&lt;br&gt;&#xA;तावका रथिनस्तत्र दृष्ट्वा कृष्णधनञ्जयौ&#x9;045a&lt;br&gt;&#xA;संरम्भं परमं प्राप्तास्त्वरमाणा महारथाः&#x9;045c&lt;br&gt;&#xA;अथ कृष्णौ महाभागौ तावका दृश्य दंशितौ&#x9;046a&lt;br&gt;&#xA;अभ्यद्रवन्त सङ्क्रुद्धास्तदद्भुतमिवाभवत्&#x9;046c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/079/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/079/</guid>
      <description>&lt;p&gt;सञ्जय उवाच&#x9;001&lt;br&gt;&#xA;तावकास्तु समीक्ष्यैव वृष्ण्यन्धककुरूत्तमौ&#x9;001a&lt;br&gt;&#xA;प्रागत्वरञ्जिघांसन्तस्तथैव विजयः परान्&#x9;001c&lt;br&gt;&#xA;सुवर्णचित्रैर्वैयाघ्रैः स्वनवद्भिर्महारथैः&#x9;002a&lt;br&gt;&#xA;दीपयन्तो दिशः सर्वा ज्वलद्भिरिव पावकैः&#x9;002c&lt;br&gt;&#xA;रुक्मपृष्ठैश्च दुष्प्रेक्ष्यैः कार्मुकैः पृथिवीपते&#x9;003a&lt;br&gt;&#xA;कूजद्भिरतुलान्नादान्रोषितैरुरगैरिव&#x9;003c&lt;br&gt;&#xA;भूरिश्रवाः शलः कर्णो वृषसेनो जयद्रथः&#x9;004a&lt;br&gt;&#xA;कृपश्च मद्रराजश्च द्रौणिश्च रथिनां वरः&#x9;004c&lt;br&gt;&#xA;ते पिबन्त इवाकाशमश्वैरष्टौ महारथाः&#x9;005a&lt;br&gt;&#xA;व्यराजयन्दश दिशो वैयाघ्रैर्हेमचन्द्रकैः&#x9;005c&lt;br&gt;&#xA;ते दंशिताः सुसंरब्धा रथैर्मेघौघनिस्वनैः&#x9;006a&lt;br&gt;&#xA;समावृण्वन्दिशः सर्वाः पार्थं च विशिखैः शितैः&#x9;006c&lt;br&gt;&#xA;कौलूतका हयाश्चित्रा वहन्तस्तान्महारथान्&#x9;007a&lt;br&gt;&#xA;व्यशोभन्त तदा शीघ्रा दीपयन्तो दिशो दश&#x9;007c&lt;br&gt;&#xA;आजानेयैर्महावेगैर्नानादेशसमुत्थितैः&#x9;008a&lt;br&gt;&#xA;पार्वतीयैर्नदीजैश्च सैन्धवैश्च हयोत्तमैः&#x9;008c&lt;br&gt;&#xA;कुरुयोधवरा राजंस्तव पुत्रं परीप्सवः&#x9;009a&lt;br&gt;&#xA;धनञ्जयरथं शीघ्रं सर्वतः समुपाद्रवन्&#x9;009c&lt;br&gt;&#xA;ते प्रगृह्य महाशङ्खान्दध्मुः पुरुषसत्तमाः&#x9;010a&lt;br&gt;&#xA;पूरयन्तो दिवं राजन्पृथिवीं च ससागराम्&#x9;010c&lt;br&gt;&#xA;तथैव दध्मतुः शङ्खौ वासुदेवधनञ्जयौ&#x9;011a&lt;br&gt;&#xA;प्रवरौ सर्वभूतानां सर्वशङ्खवरौ भुवि&#x9;011c&lt;br&gt;&#xA;देवदत्तं च कौन्तेयः पाञ्चजन्यं च केशवः&#x9;011e&lt;br&gt;&#xA;शब्दस्तु देवदत्तस्य धनञ्जयसमीरितः&#x9;012a&lt;br&gt;&#xA;पृथिवीं चान्तरिक्षं च दिशश्चैव समावृणोत्&#x9;012c&lt;br&gt;&#xA;तथैव पाञ्चजन्योऽपि वासुदेवसमीरितः&#x9;013a&lt;br&gt;&#xA;सर्वशब्दानतिक्रम्य पूरयामास रोदसी&#x9;013c&lt;br&gt;&#xA;तस्मिंस्तथा वर्तमाने दारुणे नादसङ्कुले&#x9;014a&lt;br&gt;&#xA;भीरूणां त्रासजनने शूराणां हर्षवर्धने&#x9;014c&lt;br&gt;&#xA;प्रवादितासु भेरीषु झर्झरेष्वानकेषु च&#x9;015a&lt;br&gt;&#xA;मृदङ्गेषु च राजेन्द्र वाद्यमानेष्वनेकशः&#x9;015c&lt;br&gt;&#xA;महारथसमाख्याता दुर्योधनहितैषिणः&#x9;016a&lt;br&gt;&#xA;अमृष्यमाणास्तं शब्दं क्रुद्धाः परमधन्विनः&#x9;016c&lt;br&gt;&#xA;नानादेश्या महीपालाः स्वसैन्यपरिरक्षिणः&#x9;016e&lt;br&gt;&#xA;अमर्षिता महाशङ्खान्दध्मुर्वीरा महारथाः&#x9;017a&lt;br&gt;&#xA;कृते प्रतिकरिष्यन्तः केशवस्यार्जुनस्य च&#x9;017c&lt;br&gt;&#xA;बभूव तव तत्सैन्यं शङ्खशब्दसमीरितम्&#x9;018a&lt;br&gt;&#xA;उद्विग्नरथनागाश्वमस्वस्थमिव चाभिभो&#x9;018c&lt;br&gt;&#xA;तत्प्रयुक्तमिवाकाशं शूरैः शङ्खनिनादितम्&#x9;019a&lt;br&gt;&#xA;बभूव भृशमुद्विग्नं निर्घातैरिव नादितम्&#x9;019c&lt;br&gt;&#xA;स शब्दः सुमहान्राजन्दिशः सर्वा व्यनादयत्&#x9;020a&lt;br&gt;&#xA;त्रासयामास तत्सैन्यं युगान्त इव सभृतः&#x9;020c&lt;br&gt;&#xA;ततो दुर्योधनोऽष्टौ च राजानस्ते महारथाः&#x9;021a&lt;br&gt;&#xA;जयद्रथस्य रक्षार्थं पाण्डवं पर्यवारयन्&#x9;021c&lt;br&gt;&#xA;ततो द्रौणिस्त्रिसप्तत्या वासुदेवमताडयत्&#x9;022a&lt;br&gt;&#xA;अर्जुनं च त्रिभिर्भल्लैर्ध्वजमश्वांश्च पञ्चभिः&#x9;022c&lt;br&gt;&#xA;तमर्जुनः पृषत्कानां शतैः षड्भिरताडयत्&#x9;023a&lt;br&gt;&#xA;अत्यर्थमिव सङ्क्रुद्धः प्रतिविद्धे जनार्दने&#x9;023c&lt;br&gt;&#xA;कर्णं द्वादशभिर्विद्ध्वा वृषसेनं त्रिभिस्तथा&#x9;024a&lt;br&gt;&#xA;शल्यस्य सशरं चापं मुष्टौ चिच्छेद वीर्यवान्&#x9;024c&lt;br&gt;&#xA;गृहीत्वा धनुरन्यत्तु शल्यो विव्याध पाण्डवम्&#x9;025a&lt;br&gt;&#xA;भूरिश्रवास्त्रिभिर्बाणैर्हेमपुङ्खैः शिलाशितैः&#x9;025c&lt;br&gt;&#xA;कर्णो द्वात्रिंशता चैव वृषसेनश्च पञ्चभिः&#x9;026a&lt;br&gt;&#xA;जयद्रथस्त्रिसप्तत्या कृपश्च दशभिः शरैः&#x9;026c&lt;br&gt;&#xA;मद्रराजश्च दशभिर्विव्यधुः फल्गुनं रणे&#x9;026e&lt;br&gt;&#xA;ततः शराणां षष्ट्या तु द्रौणिः पार्थमवाकिरत्&#x9;027a&lt;br&gt;&#xA;वासुदेवं च सप्तत्या पुनः पार्थं च पञ्चभिः&#x9;027c&lt;br&gt;&#xA;प्रहसंस्तु नरव्याघ्रः श्वेताश्वः कृष्णसारथिः&#x9;028a&lt;br&gt;&#xA;प्रत्यविध्यत्स तान्सर्वान्दर्शयन्पाणिलाघवम्&#x9;028c&lt;br&gt;&#xA;कर्णं द्वादशभिर्विद्ध्वा वृषसेनं त्रिभिः शरैः&#x9;029a&lt;br&gt;&#xA;शल्यस्य समरे चापं मुष्टिदेशे न्यकृन्तत&#x9;029c&lt;br&gt;&#xA;सौमदत्तिं त्रिभिर्विद्ध्वा शल्यं च दशभिः शरैः&#x9;030a&lt;br&gt;&#xA;शितैरग्निशिखाकारैर्द्रौणिं विव्याध चाष्टभिः&#x9;030c&lt;br&gt;&#xA;गौतमं पञ्चविंशत्या शैन्धवं च शतेन ह&#x9;031a&lt;br&gt;&#xA;पुनर्द्रौणिं च सप्तत्या शराणां सोऽभ्यताडयत्&#x9;031c&lt;br&gt;&#xA;भूरिश्रवास्तु सङ्क्रुद्धः प्रतोदं चिच्छिदे हरेः&#x9;032a&lt;br&gt;&#xA;अर्जुनं च त्रिसप्तत्या बाणानामाजघान ह&#x9;032c&lt;br&gt;&#xA;ततः शरशतैस्तीक्ष्णैस्तानरीञ्श्वेतवाहनः&#x9;033a&lt;br&gt;&#xA;प्रत्यषेधद्द्रुतं क्रुद्धो महावातो घनानिव&#x9;033c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/080/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/080/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;ध्वजान्बहुविधाकारान्भ्राजमानानतिश्रिया&#x9;001a&lt;br&gt;&#xA;पार्थानां मामकानां च तान्ममाचक्ष्व सञ्जय&#x9;001c&lt;br&gt;&#xA;सञ्जय उवाच&#x9;002&lt;br&gt;&#xA;ध्वजान्बहुविधाकाराञ्शृणु तेषां महात्मनाम्&#x9;002a&lt;br&gt;&#xA;रूपतो वर्णतश्चैव नामतश्च निबोध मे&#x9;002c&lt;br&gt;&#xA;तेषां तु रथमुह्यानां रथेषु विविधा ध्वजाः&#x9;003a&lt;br&gt;&#xA;प्रत्यदृश्यन्त राजेन्द्र ज्वलिता इव पावकाः&#x9;003c&lt;br&gt;&#xA;काञ्चनाः काञ्चनापीडाः काञ्चनस्रगलङ्कृताः&#x9;004a&lt;br&gt;&#xA;काञ्चनानीव शृङ्गाणि काञ्चनस्य महागिरेः&#x9;004c&lt;br&gt;&#xA;ते ध्वजाः संवृतास्तेषां पताकाभिः समन्ततः&#x9;005a&lt;br&gt;&#xA;नानावर्णविरागाभिर्विबभुः सर्वतो वृताः&#x9;005c&lt;br&gt;&#xA;पताकाश्च ततस्तास्तु श्वसनेन समीरिताः&#x9;006a&lt;br&gt;&#xA;नृत्यमानाः व्यदृश्यन्त रङ्गमध्ये विलासिकाः&#x9;006c&lt;br&gt;&#xA;इन्द्रायुधसवर्णाभाः पताका भरतर्षभ&#x9;007a&lt;br&gt;&#xA;दोधूयमाना रथिनां शोभयन्ति महारथान्&#x9;007c&lt;br&gt;&#xA;सिंहलाङ्गूलमुग्रास्यं धजं वानरलक्षणम्&#x9;008a&lt;br&gt;&#xA;धनञ्जयस्य सङ्ग्रामे प्रत्यपश्याम भैरवम्&#x9;008c&lt;br&gt;&#xA;स वानरवरो राजन्पताकाभिरलङ्कृतः&#x9;009a&lt;br&gt;&#xA;त्रासयामास तत्सैन्यं ध्वजो गाण्डीवधन्वनः&#x9;009c&lt;br&gt;&#xA;तथैव सिंहलाङ्गूलं द्रोणपुत्रस्य भारत&#x9;010a&lt;br&gt;&#xA;ध्वजाग्रं समपश्याम बालसूर्यसमप्रभम्&#x9;010c&lt;br&gt;&#xA;काञ्चनं पवनोद्धूतं शक्रध्वजसमप्रभम्&#x9;011a&lt;br&gt;&#xA;नन्दनं कौरवेन्द्राणां द्रौणेर्लक्षणमुच्छ्रितम्&#x9;011c&lt;br&gt;&#xA;हस्तिकक्ष्या पुनर्हैमी बभूवाधिरथेर्ध्वजे&#x9;012a&lt;br&gt;&#xA;आहवे खं महाराज ददृशे पूरयन्निव&#x9;012c&lt;br&gt;&#xA;पताकी काञ्चनस्रग्वी ध्वजः कर्णस्य संयुगे&#x9;013a&lt;br&gt;&#xA;नृत्यतीव रथोपस्थे श्वसनेन समीरितः&#x9;013c&lt;br&gt;&#xA;आचार्यस्य च पाण्डूनां ब्राह्मणस्य यशस्विनः&#x9;014a&lt;br&gt;&#xA;गोवृषो गौतमस्यासीत्कृपस्य सुपरिष्कृतः&#x9;014c&lt;br&gt;&#xA;स तेन भ्राजते राजन्गोवृषेण महारथः&#x9;015a&lt;br&gt;&#xA;त्रिपुरघ्नरथो यद्वद्गोवृषेण विराजते&#x9;015c&lt;br&gt;&#xA;मयूरो वृषसेनस्य काञ्चनो मणिरत्नवान्&#x9;016a&lt;br&gt;&#xA;व्याहरिष्यन्निवातिष्ठत्सेनाग्रमपि शोभयन्&#x9;016c&lt;br&gt;&#xA;तेन तस्य रथो भाति मयूरेण महात्मनः&#x9;017a&lt;br&gt;&#xA;यथा स्कन्दस्य राजेन्द्र मयूरेण विराजता&#x9;017c&lt;br&gt;&#xA;मद्रराजस्य शल्यस्य ध्वजाग्रेऽग्निशिखामिव&#x9;018a&lt;br&gt;&#xA;सौवर्णीं प्रतिपश्याम सीतामप्रतिमां शुभाम्&#x9;018c&lt;br&gt;&#xA;सा सीता भ्राजते तस्य रथमास्थाय मारिष&#x9;019a&lt;br&gt;&#xA;सर्वबीजविरूढेव यथा सीता श्रिया वृता&#x9;019c&lt;br&gt;&#xA;वराहः सिन्धुराजस्य राजतोऽभिविराजते&#x9;020a&lt;br&gt;&#xA;ध्वजाग्रेऽलोहितार्काभो हेमजालपरिष्कृतः&#x9;020c&lt;br&gt;&#xA;शुशुभे केतुना तेन राजतेन जयद्रथः&#x9;021a&lt;br&gt;&#xA;यथा देवासुरे युद्धे पुरा पूषा स्म शोभते&#x9;021c&lt;br&gt;&#xA;सौमदत्तेः पुनर्यूपो यज्ञशीलस्य धीमतः&#x9;022a&lt;br&gt;&#xA;ध्वजः सूर्य इवाभाति सोमश्चात्र प्रदृश्यते&#x9;022c&lt;br&gt;&#xA;स यूपः काञ्चनो राजन्सौमदत्तेर्विराजते&#x9;023a&lt;br&gt;&#xA;राजसूये मखश्रेष्ठे यथा यूपः समुच्छ्रितः&#x9;023c&lt;br&gt;&#xA;शलस्य तु महाराज राजतो द्विरदो महान्&#x9;024a&lt;br&gt;&#xA;केतुः काञ्चनचित्राङ्गैर्मयूरैरुपशोभितः&#x9;024c&lt;br&gt;&#xA;स केतुः शोभयामास सैन्यं ते भरतर्षभ&#x9;025a&lt;br&gt;&#xA;यथा श्वेतो महानागो देवराजचमूं तथा&#x9;025c&lt;br&gt;&#xA;नागो मणिमयो राज्ञो ध्वजः कनकसंवृतः&#x9;026a&lt;br&gt;&#xA;किङ्किणीशतसंह्रादो भ्राजंश्चित्रे रथोत्तमे&#x9;026c&lt;br&gt;&#xA;व्यभ्राजत भृशं राजन्पुत्रस्तव विशां पते&#x9;027a&lt;br&gt;&#xA;ध्वजेन महता सङ्ख्ये कुरूणामृषभस्तदा&#x9;027c&lt;br&gt;&#xA;नवैते तव वाहिन्यामुच्छ्रिताः परमध्वजाः&#x9;028a&lt;br&gt;&#xA;व्यदीपयंस्ते पृतनां युगान्तादित्यसन्निभाः&#x9;028c&lt;br&gt;&#xA;दशमस्त्वर्जुनस्यासीदेक एव महाकपिः&#x9;029a&lt;br&gt;&#xA;अदीप्यतार्जुनो येन हिमवानिव वह्निना&#x9;029c&lt;br&gt;&#xA;ततश्चित्राणि शुभ्राणि सुमहान्ति महारथाः&#x9;030a&lt;br&gt;&#xA;कार्मुकाण्याददुस्तूर्णमर्जुनार्थे परन्तपाः&#x9;030c&lt;br&gt;&#xA;तथैव धनुरायच्छत्पार्थः शत्रुविनाशनः&#x9;031a&lt;br&gt;&#xA;गाण्डीवं दिव्यकर्मा तद्राजन्दुर्मन्त्रिते तव&#x9;031c&lt;br&gt;&#xA;तवापराधाद्धि नरा निहता बहुधा युधि&#x9;032a&lt;br&gt;&#xA;नानादिग्भ्यः समाहूताः सहयाः सरथद्विपाः&#x9;032c&lt;br&gt;&#xA;तेषामासीद्व्यतिक्षेपो गर्जतामितरेतरम्&#x9;033a&lt;br&gt;&#xA;दुर्योधनमुखानां च पाण्डूनामृषभस्य च&#x9;033c&lt;br&gt;&#xA;तत्राद्भुतं परं चक्रे कौन्तेयः कृष्णसारथिः&#x9;034a&lt;br&gt;&#xA;यदेको बहुभिः सार्धं समागच्छदभीतवत्&#x9;034c&lt;br&gt;&#xA;अशोभत महाबाहुर्गाण्डीवं विक्षिपन्धनुः&#x9;035a&lt;br&gt;&#xA;जिगीषुस्तान्नरव्याघ्राञ्जिघांसुश्च जयद्रथम्&#x9;035c&lt;br&gt;&#xA;तत्रार्जुनो महाराज शरैर्मुक्तैः सहस्रशः&#x9;036a&lt;br&gt;&#xA;अदृश्यानकरोद्योधांस्तावकाञ्शत्रुतापनः&#x9;036c&lt;br&gt;&#xA;ततस्तेऽपि नरव्याघ्राः पार्थं सर्वे महारथाः&#x9;037a&lt;br&gt;&#xA;अदृश्यं समरे चक्रुः सायकौघैः समन्ततः&#x9;037c&lt;br&gt;&#xA;संवृते नरसिंहैस्तैः कुरूणामृषभेऽर्जुने&#x9;038a&lt;br&gt;&#xA;महानासीत्समुद्धूतस्तस्य सैन्यस्य निस्वनः&#x9;038c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/081/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/081/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;अर्जुने सैन्धवं प्राप्ते भारद्वाजेन संवृताः&#x9;001a&lt;br&gt;&#xA;पाञ्चालाः कुरुभिः सार्धं किमकुर्वत सञ्जय&#x9;001c&lt;br&gt;&#xA;सञ्जय उवाच&#x9;002&lt;br&gt;&#xA;अपराह्णे महाराज सङ्ग्रामे लोमहर्षणे&#x9;002a&lt;br&gt;&#xA;पाञ्चालानां कुरूणां च द्रोणे द्यूतमवर्तत&#x9;002c&lt;br&gt;&#xA;पाञ्चाला हि जिघांसन्तो द्रोणं संहृष्टचेतसः&#x9;003a&lt;br&gt;&#xA;अभ्यवर्षन्त गर्जन्तः शरवर्षाणि मारिष&#x9;003c&lt;br&gt;&#xA;ततः सुतुमुलस्तेषां सङ्ग्रामोऽवर्तताद्भुतः&#x9;004a&lt;br&gt;&#xA;पाञ्चालानां कुरूणां च घोरो देवासुरोपमः&#x9;004c&lt;br&gt;&#xA;सर्वे द्रोणरथं प्राप्य पाञ्चालाः पण्डवैः सह&#x9;005a&lt;br&gt;&#xA;तदनीकं बिभित्सन्तो महास्त्राणि व्यदर्शयन्&#x9;005c&lt;br&gt;&#xA;द्रोणस्य रथपर्यन्तं रथिनो रथमास्थिताः&#x9;006a&lt;br&gt;&#xA;कम्पयन्तोऽभ्यवर्तन्त वेगमास्थाय मध्यमम्&#x9;006c&lt;br&gt;&#xA;तमभ्यगाद्बृहत्क्षत्रः केकयानां महारथः&#x9;007a&lt;br&gt;&#xA;प्रवपन्निशितान्बाणान्महेन्द्राशनिसन्निभान्&#x9;007c&lt;br&gt;&#xA;तं तु प्रत्युदियाच्छीघ्रं क्षेमधूर्तिर्महायशाः&#x9;008a&lt;br&gt;&#xA;विमुञ्चन्निशितान्बाणाञ्शतशोऽथ सहस्रशः&#x9;008c&lt;br&gt;&#xA;धृष्टकेतुश्च चेदीनामृषभोऽतिबलोदितः&#x9;009a&lt;br&gt;&#xA;त्वरितोऽभ्यद्रवद्द्रोणं महेन्द्र इव शम्बरम्&#x9;009c&lt;br&gt;&#xA;तमापतन्तं सहसा व्यादितास्यमिवान्तकम्&#x9;010a&lt;br&gt;&#xA;वीरधन्वा महेष्वासस्त्वरमाणः समभ्ययात्&#x9;010c&lt;br&gt;&#xA;युधिष्ठिरं महाराज जिगीषुं समवस्थितम्&#x9;011a&lt;br&gt;&#xA;सहानीकं ततो द्रोणो न्यवारयत वीर्यवान्&#x9;011c&lt;br&gt;&#xA;नकुलं कुशलं युद्धे पराक्रान्तं पराक्रमी&#x9;012a&lt;br&gt;&#xA;अभ्यगच्छत्समायान्तं विकर्णस्ते सुतः प्रभो&#x9;012c&lt;br&gt;&#xA;सहदेवं तथायान्तं दुर्मुखः शत्रुकर्शनः&#x9;013a&lt;br&gt;&#xA;शरैरनेकसाहस्रैः समवाकिरदाशुगैः&#x9;013c&lt;br&gt;&#xA;सात्यकिं तु नरव्याघ्रं व्याघ्रदत्तस्त्ववारयत्&#x9;014a&lt;br&gt;&#xA;शरैः सुनिशितैस्तीक्ष्णैः कम्पयन्वै मुहुर्मुहुः&#x9;014c&lt;br&gt;&#xA;द्रौपदेयान्नरव्याघ्रान्मुञ्चतः सायकोत्तमान्&#x9;015a&lt;br&gt;&#xA;संरब्धान्रथिनां श्रेष्ठान्सौमदत्तिरवारयत्&#x9;015c&lt;br&gt;&#xA;भीमसेनं तथा क्रुद्धं भीमरूपो भयानकम्&#x9;016a&lt;br&gt;&#xA;प्रत्यवारयदायान्तमार्ष्यशृङ्गिर्महारथः&#x9;016c&lt;br&gt;&#xA;तयोः समभवद्युद्धं नरराक्षसयोर्मृधे&#x9;017a&lt;br&gt;&#xA;यादृगेव पुरा वृत्तं रामरावणयोर्नृप&#x9;017c&lt;br&gt;&#xA;ततो युधिष्ठिरो द्रोणं नवत्या नतपर्वणाम्&#x9;018a&lt;br&gt;&#xA;आजघ्ने भरतश्रेष्ठ सर्वमर्मसु भारत&#x9;018c&lt;br&gt;&#xA;तं द्रोणः पञ्चविंशत्या निजघान स्तनान्तरे&#x9;019a&lt;br&gt;&#xA;रोषितो भरतश्रेष्ठ कौन्तेयेन यशस्विना&#x9;019c&lt;br&gt;&#xA;भूय एव तु विंशत्या सायकानां समाचिनोत्&#x9;020a&lt;br&gt;&#xA;साश्वसूतध्वजं द्रोणः पश्यतां सर्वधन्विनाम्&#x9;020c&lt;br&gt;&#xA;ताञ्शरान्द्रोणमुक्तांस्तु शरवर्षेण पाण्डवः&#x9;021a&lt;br&gt;&#xA;अवारयत धर्मात्मा दर्शयन्पाणिलाघवम्&#x9;021c&lt;br&gt;&#xA;ततो द्रोणो भृशं क्रुद्धो धर्मराजस्य संयुगे&#x9;022a&lt;br&gt;&#xA;चिच्छेद सहसा धन्वी धनुस्तस्य महात्मनः&#x9;022c&lt;br&gt;&#xA;अथैनं छिन्नधन्वानं त्वरमाणो महारथः&#x9;023a&lt;br&gt;&#xA;शरैरनेकसाहस्रैः पुरयामास सर्वतः&#x9;023c&lt;br&gt;&#xA;अदृश्यं दृश्य राजानं भारद्वाजस्य सायकैः&#x9;024a&lt;br&gt;&#xA;सर्वभूतान्यमन्यन्त हतमेव युधिष्ठिरम्&#x9;024c&lt;br&gt;&#xA;केचिच्चैनममन्यन्त तथा वै विमुखीकृतम्&#x9;025a&lt;br&gt;&#xA;हृतो राजेति राजेन्द्र ब्राह्मणेन यशस्विना&#x9;025c&lt;br&gt;&#xA;स कृच्छ्रं परमं प्राप्तो धर्मराजो युधिष्ठिरः&#x9;026a&lt;br&gt;&#xA;त्यक्त्वा तत्कार्मुकं छिन्नं भारद्वाजेन संयुगे&#x9;026c&lt;br&gt;&#xA;आददेऽन्यद्धनुर्दिव्यं भारघ्नं वेगवत्तरम्&#x9;026e&lt;br&gt;&#xA;ततस्तान्सायकान्सर्वान्द्रोणमुक्तान्सहस्रशः&#x9;027a&lt;br&gt;&#xA;चिच्छेद समरे वीरस्तदद्भुतमिवाभवत्&#x9;027c&lt;br&gt;&#xA;छित्त्वा च ताञ्शरान्राजा क्रोधसंरक्तलोचनः&#x9;028a&lt;br&gt;&#xA;शक्तिं जग्राह समरे गिरीणामपि दारणीम्&#x9;028c&lt;br&gt;&#xA;स्वर्णदण्डां महाघोरामष्टघण्टां भयावहाम्&#x9;028e&lt;br&gt;&#xA;समुत्क्षिप्य च तां हृष्टो ननाद बलवद्बली&#x9;029a&lt;br&gt;&#xA;नादेन सर्वभूतानि त्रासयन्निव भारत&#x9;029c&lt;br&gt;&#xA;शक्तिं समुद्यतां दृष्ट्वा धर्मराजेन संयुगे&#x9;030a&lt;br&gt;&#xA;स्वस्ति द्रोणाय सहसा सर्वभूतान्यथाब्रुवन्&#x9;030c&lt;br&gt;&#xA;सा राजभुजनिर्मुक्ता निर्मुक्तोरगसन्निभा&#x9;031a&lt;br&gt;&#xA;प्रज्वालयन्ती गगनं दिशश्च विदिशस्तथा&#x9;031c&lt;br&gt;&#xA;द्रोणान्तिकमनुप्राप्ता दीप्तास्या पन्नगी यथा&#x9;031e&lt;br&gt;&#xA;तामापतन्तीं सहसा प्रेक्ष्य द्रोणो विशां पते&#x9;032a&lt;br&gt;&#xA;प्रादुश्चक्रे ततो ब्राह्ममस्त्रमस्त्रविदां वरः&#x9;032c&lt;br&gt;&#xA;तदस्त्रं भस्मसात्कृत्वा तां शक्तिं घोरदर्शनाम्&#x9;033a&lt;br&gt;&#xA;जगाम स्यन्दनं तूर्णं पाण्डवस्य यशस्विनः&#x9;033c&lt;br&gt;&#xA;ततो युधिष्ठिरो राजा द्रोणास्त्रं तत्समुद्यतम्&#x9;034a&lt;br&gt;&#xA;अशामयन्महाप्राज्ञो ब्रह्मास्त्रेणैव भारत&#x9;034c&lt;br&gt;&#xA;विव्याध च रणे द्रोणं पञ्चभिर्नतपर्वभिः&#x9;035a&lt;br&gt;&#xA;क्षुरप्रेण च तीक्ष्णेन चिच्छेदास्य महद्धनुः&#x9;035c&lt;br&gt;&#xA;तदपास्य धनुश्छिन्नं द्रोणः क्षत्रियमर्दनः&#x9;036a&lt;br&gt;&#xA;गदां चिक्षेप सहसा धर्मपुत्राय मारिष&#x9;036c&lt;br&gt;&#xA;तामापतन्तीं सहसा गदां दृष्ट्वा युधिष्ठिरः&#x9;037a&lt;br&gt;&#xA;गदामेवाग्रहीत्क्रुद्धश्चिक्षेप च परन्तपः&#x9;037c&lt;br&gt;&#xA;ते गदे सहसा मुक्ते समासाद्य परस्परम्&#x9;038a&lt;br&gt;&#xA;सङ्घर्षात्पावकं मुक्त्वा समेयातां महीतले&#x9;038c&lt;br&gt;&#xA;ततो द्रोणो भृशं क्रुद्धो धर्मराजस्य मारिष&#x9;039a&lt;br&gt;&#xA;चतुर्भिर्निशितैस्तीक्ष्णैर्हयाञ्जघ्ने शरोत्तमैः&#x9;039c&lt;br&gt;&#xA;धनुश्चैकेन बाणेन चिच्छेदेन्द्रध्वजोपमम्&#x9;040a&lt;br&gt;&#xA;केतुमेकेन चिच्छेद पाण्डवं चार्दयत्त्रिभिः&#x9;040c&lt;br&gt;&#xA;हताश्वात्तु रथात्तूर्णमवप्लुत्य युधिष्ठिरः&#x9;041a&lt;br&gt;&#xA;तस्थावूर्ध्वभुजो राजा व्यायुधो भरतर्षभ&#x9;041c&lt;br&gt;&#xA;विरथं तं समालोक्य व्यायुधं च विशेषतः&#x9;042a&lt;br&gt;&#xA;द्रोणो व्यमोहयच्छत्रून्सर्वसैन्यानि चाभिभो&#x9;042c&lt;br&gt;&#xA;मुञ्चन्निषुगणांस्तीक्ष्णाल्ँलघुहस्तो दृढव्रतः&#x9;043a&lt;br&gt;&#xA;अभिदुद्राव राजानं सिंहो मृगमिवोल्बणः&#x9;043c&lt;br&gt;&#xA;तमभिद्रुतमालोक्य द्रोणेनामित्रघातिना&#x9;044a&lt;br&gt;&#xA;हा हेति सहसा शब्दः पाण्डूनां समजायत&#x9;044c&lt;br&gt;&#xA;हृतो राजा हृतो राजा भारद्वाजेन मारिष&#x9;045a&lt;br&gt;&#xA;इत्यासीत्सुमहाञ्शब्दः पाण्डुसैन्यस्य सर्वतः&#x9;045c&lt;br&gt;&#xA;ततस्त्वरितमारुह्य सहदेवरथं नृपः&#x9;046a&lt;br&gt;&#xA;अपायाज्जवनैरश्वैः कुन्तीपुत्रो युधिष्ठिरः&#x9;046c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/082/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/082/</guid>
      <description>&lt;p&gt;सञ्जय उवाच&#x9;001&lt;br&gt;&#xA;बृहत्क्षत्रमथायान्तं केकयं दृढविक्रमम्&#x9;001a&lt;br&gt;&#xA;क्षेमधूर्तिर्महाराज विव्याधोरसि मार्गणैः&#x9;001c&lt;br&gt;&#xA;बृहत्क्षत्रस्तु तं राजा नवत्या नतपर्वणाम्&#x9;002a&lt;br&gt;&#xA;आजघ्ने त्वरितो युद्धे द्रोणानीकबिभित्सया&#x9;002c&lt;br&gt;&#xA;क्षेमधूर्तिस्तु सङ्क्रुद्धः केकयस्य महात्मनः&#x9;003a&lt;br&gt;&#xA;धनुश्चिच्छेद भल्लेन पीतेन निशितेन च&#x9;003c&lt;br&gt;&#xA;अथैनं छिन्नधन्वानं शरेण नतपर्वणा&#x9;004a&lt;br&gt;&#xA;विव्याध हृदये तूर्णं प्रवरं सर्वधन्विनाम्&#x9;004c&lt;br&gt;&#xA;अथान्यद्धनुरादाय बृहत्क्षत्रो हसन्निव&#x9;005a&lt;br&gt;&#xA;व्यश्वसूतध्वजं चक्रे क्षेमधूर्तिं महारथम्&#x9;005c&lt;br&gt;&#xA;ततोऽपरेण भल्लेन पीतेन निशितेन च&#x9;006a&lt;br&gt;&#xA;जहार नृपतेः कायाच्छिरो ज्वलितकुण्डलम्&#x9;006c&lt;br&gt;&#xA;तच्छिन्नं सहसा तस्य शिरः कुञ्चितमूर्धजम्&#x9;007a&lt;br&gt;&#xA;सकिरीटं महीं प्राप्य बभौ ज्योतिरिवाम्बरात्&#x9;007c&lt;br&gt;&#xA;तं निहत्य रणे हृष्टो बृहत्क्षत्रो महारथः&#x9;008a&lt;br&gt;&#xA;सहसाभ्यपतत्सैन्यं तावकं पार्थकारणात्&#x9;008c&lt;br&gt;&#xA;धृष्टकेतुमथायान्तं द्रोणहेतोः पराक्रमी&#x9;009a&lt;br&gt;&#xA;वीरधन्वा महेष्वासो वारयामास भारत&#x9;009c&lt;br&gt;&#xA;तौ परस्परमासाद्य शरदंष्ट्रौ तरस्विनौ&#x9;010a&lt;br&gt;&#xA;शरैरनेकसाहस्रैरन्योन्यमभिजघ्नतुः&#x9;010c&lt;br&gt;&#xA;तावुभौ नरशार्दूलौ युयुधाते परस्परम्&#x9;011a&lt;br&gt;&#xA;महावने तीव्रमदौ वारणाविव यूथपौ&#x9;011c&lt;br&gt;&#xA;गिरिगह्वरमासाद्य शार्दूलाविव रोषितौ&#x9;012a&lt;br&gt;&#xA;युयुधाते महावीर्यौ परस्परजिघांसया&#x9;012c&lt;br&gt;&#xA;तद्युद्धमासीत्तुमुलं प्रेक्षणीयं विशां पते&#x9;013a&lt;br&gt;&#xA;सिद्धचारणसङ्घानां विस्मयाद्भुतदर्शनम्&#x9;013c&lt;br&gt;&#xA;वीरधन्वा ततः क्रुद्धो धृष्टकेतोः शरासनम्&#x9;014a&lt;br&gt;&#xA;द्विधा चिच्छेद भल्लेन प्रहसन्निव भारत&#x9;014c&lt;br&gt;&#xA;तदुत्सृज्य धनुश्छिन्नं चेदिराजो महारथः&#x9;015a&lt;br&gt;&#xA;शक्तिं जग्राह विपुलां रुक्मदण्डामयस्मयीम्&#x9;015c&lt;br&gt;&#xA;तां तु शक्तिं महावीर्यां दोर्भ्यामायम्य भारत&#x9;016a&lt;br&gt;&#xA;चिक्षेप सहसा यत्तो वीरधन्वरथं प्रति&#x9;016c&lt;br&gt;&#xA;स तया वीरघातिन्या शक्त्या त्वभिहतो भृशम्&#x9;017a&lt;br&gt;&#xA;निर्भिन्नहृदयस्तूर्णं निपपात रथान्महीम्&#x9;017c&lt;br&gt;&#xA;तस्मिन्विनिहते शूरे त्रिगर्तानां महारथे&#x9;018a&lt;br&gt;&#xA;बलं तेऽभज्यत विभो पाण्डवेयैः समन्ततः&#x9;018c&lt;br&gt;&#xA;सहदेवे ततः षष्टिं सायकान्दुर्मुखोऽक्षिपत्&#x9;019a&lt;br&gt;&#xA;ननाद च महानादं तर्जयन्पाण्डवं रणे&#x9;019c&lt;br&gt;&#xA;मद्रेयस्तु ततः क्रुद्धो दुर्मुखं दशभिः शरैः&#x9;020a&lt;br&gt;&#xA;भ्राता भ्रातरमायान्तं विव्याध प्रहसन्निव&#x9;020c&lt;br&gt;&#xA;तं रणे रभसं दृष्ट्वा सहदेवं महाबलम्&#x9;021a&lt;br&gt;&#xA;दुर्मुखो नवभिर्बाणैस्ताडयामास भारत&#x9;021c&lt;br&gt;&#xA;दुर्मुखस्य तु भल्लेन छित्त्वा केतुं महाबलः&#x9;022a&lt;br&gt;&#xA;जघान चतुरो वाहांश्चतुर्भिर्निशितैः शरैः&#x9;022c&lt;br&gt;&#xA;अथापरेण भल्लेन पीतेन निशितेन च&#x9;023a&lt;br&gt;&#xA;चिच्छेद सारथेः कायाच्छिरो ज्वलितकुण्डलम्&#x9;023c&lt;br&gt;&#xA;क्षुरप्रेण च तीक्ष्णेन कौरव्यस्य महद्धनुः&#x9;024a&lt;br&gt;&#xA;सहदेवो रणे छित्त्वा तं च विव्याध पञ्चभिः&#x9;024c&lt;br&gt;&#xA;हताश्वं तु रथं त्यक्त्वा दुर्मुखो विमनास्तदा&#x9;025a&lt;br&gt;&#xA;आरुरोह रथं राजन्निरमित्रस्य भारत&#x9;025c&lt;br&gt;&#xA;सहदेवस्ततः क्रुद्धो निरमित्रं महाहवे&#x9;026a&lt;br&gt;&#xA;जघान पृतनामध्ये भल्लेन परवीरहा&#x9;026c&lt;br&gt;&#xA;स पपात रथोपस्थान्निरमित्रो जनेश्वरः&#x9;027a&lt;br&gt;&#xA;त्रिगर्तराजस्य सुतो व्यथयंस्तव वाहिनीम्&#x9;027c&lt;br&gt;&#xA;तं तु हत्वा महाबाहुः सहदेवो व्यरोचत&#x9;028a&lt;br&gt;&#xA;यथा दाशरथी रामः खरं हत्वा महाबलम्&#x9;028c&lt;br&gt;&#xA;हाहाकारो महानासीत्त्रिगर्तानां जनेश्वर&#x9;029a&lt;br&gt;&#xA;राजपुत्रं हतं दृष्ट्वा निरमित्रं महाबलम्&#x9;029c&lt;br&gt;&#xA;नकुलस्ते सुतं राजन्विकर्णं पृथुलोचनम्&#x9;030a&lt;br&gt;&#xA;मुहूर्ताज्जितवान्सङ्ख्ये तदद्भुतमिवाभवत्&#x9;030c&lt;br&gt;&#xA;सात्यकिं व्याघ्रदत्तस्तु शरैः सन्नतपर्वभिः&#x9;031a&lt;br&gt;&#xA;चक्रेऽदृश्यं साश्वसूतं सध्वजं पृतनान्तरे&#x9;031c&lt;br&gt;&#xA;तान्निवार्य शराञ्शूरः शैनेयः कृतहस्तवत्&#x9;032a&lt;br&gt;&#xA;साश्वसूतध्वजं बाणैर्व्याघ्रदत्तमपातयत्&#x9;032c&lt;br&gt;&#xA;कुमारे निहते तस्मिन्मगधस्य सुते प्रभो&#x9;033a&lt;br&gt;&#xA;मागधाः सर्वतो यत्ता युयुधानमुपाद्रवन्&#x9;033c&lt;br&gt;&#xA;विसृजन्तः शरांश्चैव तोमरांश्च सहस्रशः&#x9;034a&lt;br&gt;&#xA;भिण्डिपालांस्तथा प्रासान्मुद्गरान्मुसलानपि&#x9;034c&lt;br&gt;&#xA;अयोधयन्रणे शूराः सात्वतं युद्धदुर्मदम्&#x9;035a&lt;br&gt;&#xA;तांस्तु सर्वान्स बलवान्सात्यक्तिर्युद्धदुर्मदः&#x9;035c&lt;br&gt;&#xA;नातिकृच्छ्राद्धसन्नेव विजिग्ये पुरुषर्षभ&#x9;035e&lt;br&gt;&#xA;मागधान्द्रवतो दृष्ट्वा हतशेषान्समन्ततः&#x9;036a&lt;br&gt;&#xA;बलं तेऽभज्यत विभो युयुधानशरार्दितम्&#x9;036c&lt;br&gt;&#xA;नाशयित्वा रणे सैन्यं त्वदीयं माधवोत्तमः&#x9;037a&lt;br&gt;&#xA;विधुन्वानो धनुःश्रेष्ठं व्यभ्राजत महायशाः&#x9;037c&lt;br&gt;&#xA;भज्यमानं बलं राजन्सात्वतेन महात्मना&#x9;038a&lt;br&gt;&#xA;नाभ्यवर्तत युद्धाय त्रासितं दीर्घबाहुना&#x9;038c&lt;br&gt;&#xA;ततो द्रोणो भृशं क्रुद्धः सहसोद्वृत्य चक्षुषी&#x9;039a&lt;br&gt;&#xA;सात्यकिं सत्यकर्माणं स्वयमेवाभिदुद्रुवे&#x9;039c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/083/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/083/</guid>
      <description>&lt;p&gt;सञ्जय उवाच&#x9;001&lt;br&gt;&#xA;द्रौपदेयान्महेष्वासान्सौमदत्तिर्महायशाः&#x9;001a&lt;br&gt;&#xA;एकैकं पञ्चभिर्विद्ध्वा पुनर्विव्याध सप्तभिः&#x9;001c&lt;br&gt;&#xA;ते पीडिता भृशं तेन रौद्रेण सहसा विभो&#x9;002a&lt;br&gt;&#xA;प्रमूढा नैव विविदुर्मृधे कृत्यं स्म किञ्चन&#x9;002c&lt;br&gt;&#xA;नाकुलिस्तु शतानीकः सौमदत्तिं नरर्षभम्&#x9;003a&lt;br&gt;&#xA;द्वाभ्यां विद्ध्वानदद्धृष्टः शराभ्यां शत्रुतापनः&#x9;003c&lt;br&gt;&#xA;तथेतरे रणे यत्तास्त्रिभिस्त्रिभिरजिह्मगैः&#x9;004a&lt;br&gt;&#xA;विव्यधुः समरे तूर्णं सौमदत्तिममर्षणम्&#x9;004c&lt;br&gt;&#xA;स तान्प्रति महाराज चिक्षिपे पञ्च सायकान्&#x9;005a&lt;br&gt;&#xA;एकैकं हृदि चाजघ्ने एकैकेन महायशाः&#x9;005c&lt;br&gt;&#xA;ततस्ते भ्रातरः पञ्च शरैर्विद्धा महात्मना&#x9;006a&lt;br&gt;&#xA;परिवार्य रथैर्वीरं विव्यधुः सायकैर्भृशम्&#x9;006c&lt;br&gt;&#xA;आर्जुनिस्तु हयांस्तस्य चतुर्भिर्निशितैः शरैः&#x9;007a&lt;br&gt;&#xA;प्रेषयामास सङ्क्रुद्धो यमस्य सदनं प्रति&#x9;007c&lt;br&gt;&#xA;भैमसेनिर्धनुश्छित्त्वा सौमदत्तेर्महात्मनः&#x9;008a&lt;br&gt;&#xA;ननाद बलवन्नादं विव्याध च शितैः शरैः&#x9;008c&lt;br&gt;&#xA;यौधिष्ठिरो ध्वजं तस्य छित्त्वा भूमावपातयत्&#x9;009a&lt;br&gt;&#xA;नाकुलिश्चाश्वयन्तारं रथनीडादपाहरत्&#x9;009c&lt;br&gt;&#xA;साहदेविस्तु तं ज्ञात्वा भ्रातृभिर्विमुखीकृतम्&#x9;010a&lt;br&gt;&#xA;क्षुरप्रेण शिरो राजन्निचकर्त महामनाः&#x9;010c&lt;br&gt;&#xA;तच्छिरो न्यपतद्भूमौ तपनीयविभूषितम्&#x9;011a&lt;br&gt;&#xA;भ्राजयन्तं रणोद्देशं बालसूर्यसमप्रभम्&#x9;011c&lt;br&gt;&#xA;सौमदत्तेः शिरो दृष्ट्वा निपतत्तन्महात्मनः&#x9;012a&lt;br&gt;&#xA;वित्रस्तास्तावका राजन्प्रदुद्रुवुरनेकधा&#x9;012c&lt;br&gt;&#xA;अलम्बुसस्तु समरे भीमसेनं महाबलम्&#x9;013a&lt;br&gt;&#xA;योधयामास सङ्क्रुद्धो लक्ष्मणं रावणिर्यथा&#x9;013c&lt;br&gt;&#xA;सम्प्रयुद्धौ रणे दृष्ट्वा तावुभौ नरराक्षसौ&#x9;014a&lt;br&gt;&#xA;विस्मयः सर्वभूतानां प्रहर्षश्चाभवत्तदा&#x9;014c&lt;br&gt;&#xA;आर्ष्यशृङ्गिं ततो भीमो नवभिर्निशितैः शरैः&#x9;015a&lt;br&gt;&#xA;विव्याध प्रहसन्राजन्राक्षसेन्द्रममर्षणम्&#x9;015c&lt;br&gt;&#xA;तद्रक्षः समरे विद्धं कृत्वा नादं भयावहम्&#x9;016a&lt;br&gt;&#xA;अभ्यद्रवत्ततो भीमं ये च तस्य पदानुगाः&#x9;016c&lt;br&gt;&#xA;स भीमं पञ्चभिर्विद्ध्वा शरैः सन्नतपर्वभिः&#x9;017a&lt;br&gt;&#xA;भीमानुगाञ्जघानाशु रथांस्त्रिंशदरिन्दमः&#x9;017c&lt;br&gt;&#xA;पुनश्चतुःशतान्हत्वा भीमं विव्याध पत्रिणा&#x9;017e&lt;br&gt;&#xA;सोऽतिविद्धस्तदा भीमो राक्षसेन महाबलः&#x9;018a&lt;br&gt;&#xA;निषसाद रथोपस्थे मूर्छयाभिपरिप्लुतः&#x9;018c&lt;br&gt;&#xA;प्रतिलभ्य ततः सञ्ज्ञां मारुतिः क्रोधमूर्छितः&#x9;019a&lt;br&gt;&#xA;विकृष्य कार्मुकं घोरं भारसाधनमुत्तमम्&#x9;019c&lt;br&gt;&#xA;अलम्बुसं शरैस्तीक्ष्णैरर्दयामास सर्वतः&#x9;019e&lt;br&gt;&#xA;स विद्धो बहुभिर्बाणैर्नीलाञ्जनचयोपमः&#x9;020a&lt;br&gt;&#xA;शुशुभे सर्वतो राजन्प्रदीप्त इव किंशुकः&#x9;020c&lt;br&gt;&#xA;स वध्यमानः समरे भीमचापच्युतैः शरैः&#x9;021a&lt;br&gt;&#xA;स्मरन्भ्रातृवधं चैव पाण्डवेन महात्मना&#x9;021c&lt;br&gt;&#xA;घोरं रूपमथो कृत्वा भीमसेनमभाषत&#x9;022a&lt;br&gt;&#xA;तिष्ठेदानीं रणे पार्थ पश्य मेऽद्य पराक्रमम्&#x9;022c&lt;br&gt;&#xA;बको नाम सुदुर्बुद्धे राक्षसप्रवरो बली&#x9;023a&lt;br&gt;&#xA;परोक्षं मम तद्वृत्तं यद्भ्राता मे हतस्त्वया&#x9;023c&lt;br&gt;&#xA;एवमुक्त्वा ततो भीममन्तर्धानगतस्तदा&#x9;024a&lt;br&gt;&#xA;महाता शरवर्षेण भृशं तं समवाकिरत्&#x9;024c&lt;br&gt;&#xA;भीमस्तु समरे राजन्नदृश्ये राक्षसे तदा&#x9;025a&lt;br&gt;&#xA;आकाशं पूरयामास शरैः सन्नतपर्वभिः&#x9;025c&lt;br&gt;&#xA;स वध्यमानो भीमेन निमेषाद्रथमास्थितः&#x9;026a&lt;br&gt;&#xA;जगाम धरणीं क्षुद्रः खं चैव सहसागमत्&#x9;026c&lt;br&gt;&#xA;उच्चावचानि रूपाणि चकार सुबहूनि च&#x9;027a&lt;br&gt;&#xA;उच्चावचास्तथा वाचो व्याजहार समन्ततः&#x9;027c&lt;br&gt;&#xA;तेन पाण्डवसैन्यानां मृदिता युधि वारणाः&#x9;028a&lt;br&gt;&#xA;हयाश्च बहवो राजन्पत्तयश्च तथा पुनः&#x9;028c&lt;br&gt;&#xA;रथेभ्यो रथिनः पेतुस्तस्य नुन्नाः स्म सायकैः&#x9;028e&lt;br&gt;&#xA;शोणितोदां रथावर्तां हस्तिग्राहसमाकुलाम्&#x9;029a&lt;br&gt;&#xA;छत्रहंसां कर्दमिनीं बाहुपन्नगसङ्कुलाम्&#x9;029c&lt;br&gt;&#xA;नदीं प्रवर्तयामास रक्षोगणसमाकुलाम्&#x9;030a&lt;br&gt;&#xA;वहन्तीं बहुधा राजंश्चेदिपाञ्चालसृञ्जयान्&#x9;030c&lt;br&gt;&#xA;तं तथा समरे राजन्विचरन्तमभीतवत्&#x9;031a&lt;br&gt;&#xA;पाण्डवा भृशसंविग्नाः प्रापश्यंस्तत्स्य विक्रमम्&#x9;031c&lt;br&gt;&#xA;तावकानां तु सैन्यानां प्रहर्षः समजायत&#x9;032a&lt;br&gt;&#xA;वादित्रनिनदश्चोग्रः सुमहाल्ँलोमहर्षणः&#x9;032c&lt;br&gt;&#xA;तं श्रुत्वा निनदं घोरं तव सैन्यस्य पाण्डवः&#x9;033a&lt;br&gt;&#xA;नामृष्यत यथा नागस्तलशब्दं समीरितम्&#x9;033c&lt;br&gt;&#xA;ततः क्रोधाभिताम्राक्षो निर्दहन्निव पावकः&#x9;034a&lt;br&gt;&#xA;सन्दधे त्वाष्ट्रमस्त्रं स स्वयं त्वष्टेव मारिष&#x9;034c&lt;br&gt;&#xA;ततः शरसहस्राणि प्रादुरासन्समन्ततः&#x9;035a&lt;br&gt;&#xA;तैः शरैस्तव सैन्यस्य विद्रावः सुमहानभूत्&#x9;035c&lt;br&gt;&#xA;तदस्त्रं प्रेषितं तेन भीमसेनेन संयुगे&#x9;036a&lt;br&gt;&#xA;राक्षसस्य महामायां हत्वा राक्षसमार्दयत्&#x9;036c&lt;br&gt;&#xA;स वध्यमानो बहुधा भीमसेनेन राक्षसः&#x9;037a&lt;br&gt;&#xA;सन्त्यज्य संयुगे भीमं द्रोणानीकमुपाद्रवत्&#x9;037c&lt;br&gt;&#xA;तस्मिंस्तु निर्जिते राजन्राक्षसेन्द्रे महात्मना&#x9;038a&lt;br&gt;&#xA;अनादयन्सिंहनादैः पाण्डवाः सर्वतोदिशम्&#x9;038c&lt;br&gt;&#xA;अपूजयन्मारुतिं च संहृष्टास्ते महाबलम्&#x9;039a&lt;br&gt;&#xA;प्रह्रादं समरे जित्वा यथा शक्रं मरुद्गणाः&#x9;039c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/084/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/084/</guid>
      <description>&lt;p&gt;सञ्जय उवाच&#x9;001&lt;br&gt;&#xA;अलम्बुसं तथा युद्धे विचरन्तमभीतवत्&#x9;001a&lt;br&gt;&#xA;हैडिम्बः प्रययौ तूर्णं विव्याध च शितैः शरैः&#x9;001c&lt;br&gt;&#xA;तयोः प्रतिभयं युद्धमासीद्राक्षससिंहयोः&#x9;002a&lt;br&gt;&#xA;कुर्वतोर्विविधा मायाः शक्रशम्बरयोरिव&#x9;002c&lt;br&gt;&#xA;अलम्बुसो भृशं क्रुद्धो घटोत्कचमताडयत्&#x9;003a&lt;br&gt;&#xA;घटोत्कचस्तु विंशत्या नाराचानां स्तनान्तरे&#x9;003c&lt;br&gt;&#xA;अलम्बुसमथो विद्ध्वा सिंहवद्व्यनदन्मुहुः&#x9;003e&lt;br&gt;&#xA;तथैवालम्बुसो राजन्हैडिम्बं युद्धदुर्मदम्&#x9;004a&lt;br&gt;&#xA;विद्ध्वा विद्ध्वानदद्धृष्टः पूरयन्खं समन्ततः&#x9;004c&lt;br&gt;&#xA;तथा तौ भृशसङ्क्रुद्धौ राक्षसेन्द्रौ महाबलौ&#x9;005a&lt;br&gt;&#xA;निर्विशेषमयुध्येतां मायाभिरितरेतरम्&#x9;005c&lt;br&gt;&#xA;मायाशतसृजौ दृप्तौ मोहयन्तौ परस्परम्&#x9;006a&lt;br&gt;&#xA;मायायुद्धे सुकुशलौ मायायुद्धमयुध्यताम्&#x9;006c&lt;br&gt;&#xA;यां यां घटोत्कचो युद्धे मायां दर्शयते नृप&#x9;007a&lt;br&gt;&#xA;तां तामलम्बुसो राजन्माययैव निजघ्निवान्&#x9;007c&lt;br&gt;&#xA;तं तथा युध्यमानं तु मायायुद्धविशारदम्&#x9;008a&lt;br&gt;&#xA;अलम्बुसं राक्षसेन्द्रं दृष्ट्वाक्रुध्यन्त पाण्डवाः&#x9;008c&lt;br&gt;&#xA;त एनं भृशसङ्क्रुद्धाः सर्वतः प्रवरा रथैः&#x9;009a&lt;br&gt;&#xA;अभ्यद्रवन्त सङ्क्रुद्धा भीमसेनादयो नृप&#x9;009c&lt;br&gt;&#xA;त एनं कोष्ठकीकृत्य रथवंशेन मारिष&#x9;010a&lt;br&gt;&#xA;सर्वतो व्यकिरन्बाणैरुल्काभिरिव कुञ्जरम्&#x9;010c&lt;br&gt;&#xA;स तेषामस्त्रवेगं तं प्रतिहत्यास्त्रमायया&#x9;011a&lt;br&gt;&#xA;तस्माद्रथव्रजान्मुक्तो वनदाहादिव द्विपः&#x9;011c&lt;br&gt;&#xA;स विस्फार्य धनुर्घोरमिन्द्राशनिसमस्वनम्&#x9;012a&lt;br&gt;&#xA;मारुतिं पञ्चविंशत्या भैमसेनिं च पञ्चभिः&#x9;012c&lt;br&gt;&#xA;युधिष्ठिरं त्रिभिर्विद्ध्वा सहदेवं च सप्तभिः&#x9;012e&lt;br&gt;&#xA;नकुलं च त्रिसप्तत्या द्रौपदेयांश्च मारिष&#x9;013a&lt;br&gt;&#xA;पञ्चभिः पञ्चभिर्विद्ध्वा घोरं नादं ननाद ह&#x9;013c&lt;br&gt;&#xA;तं भीमसेनो नवभिः सहदेवश्च पञ्चभिः&#x9;014a&lt;br&gt;&#xA;युधिष्ठिरः शतेनैव राक्षसं प्रत्यविध्यत&#x9;014c&lt;br&gt;&#xA;नकुलश्च चतुःषष्ट्या द्रौपदेयास्त्रिभिस्त्रिभिः&#x9;014e&lt;br&gt;&#xA;हैडिम्बो राक्षसं विद्ध्वा युद्धे पञ्चाशता शरैः&#x9;015a&lt;br&gt;&#xA;पुनर्विव्याध सप्तत्या ननाद च महाबलः&#x9;015c&lt;br&gt;&#xA;सोऽतिविद्धो महेष्वासः सर्वतस्तैर्महारथैः&#x9;016a&lt;br&gt;&#xA;प्रतिविव्याध तान्सर्वान्पञ्चभिः पञ्चभिः शरैः&#x9;016c&lt;br&gt;&#xA;तं क्रुद्धं राक्षसं युद्धे प्रतिक्रुद्धस्तु राक्षसः&#x9;017a&lt;br&gt;&#xA;हैडिम्बो भरतश्रेष्ठ शरैर्विव्याध सप्तभिः&#x9;017c&lt;br&gt;&#xA;सोऽतिविद्धो बलवता राक्षसेन्द्रो महाबलः&#x9;018a&lt;br&gt;&#xA;व्यसृजत्सायकांस्तूर्णं स्वर्णपुङ्खाञ्शिलाशितान्&#x9;018c&lt;br&gt;&#xA;ते शरा नतपर्वाणो विविशू राक्षसं तदा&#x9;019a&lt;br&gt;&#xA;रुषिताः पन्नगा यद्वद्गिरिमुग्रा महाबलाः&#x9;019c&lt;br&gt;&#xA;ततस्ते पाण्डवा राजन्समन्तान्निशिताञ्शरान्&#x9;020a&lt;br&gt;&#xA;प्रेषयामासुरुद्विग्ना हैडिम्बश्च घटोत्कचः&#x9;020c&lt;br&gt;&#xA;स वध्यमानः समरे पाण्डवैर्जितकाशिभिः&#x9;021a&lt;br&gt;&#xA;दग्धाद्रिकूटशृङ्गाभं भिन्नाञ्जनचयोपमम्&#x9;021c&lt;br&gt;&#xA;समुत्क्षिप्य च बाहुभ्यामाविध्य च पुनः पुनः&#x9;022a&lt;br&gt;&#xA;निष्पिपेष क्षितौ क्षिप्रं पूर्णकुम्भमिवाश्मनि&#x9;022c&lt;br&gt;&#xA;बललाघवसम्पन्नः सम्पन्नो विक्रमेण च&#x9;023a&lt;br&gt;&#xA;भैमसेनी रणे क्रुद्धः सर्वसैन्यान्यभीषयत्&#x9;023c&lt;br&gt;&#xA;स विस्फुटितसर्वाङ्गश्चूर्णितास्थिविभूषणः&#x9;024a&lt;br&gt;&#xA;घटोत्कचेन वीरेण हतः सालकटङ्कटः&#x9;024c&lt;br&gt;&#xA;ततः सुमनसः पार्था हते तस्मिन्निशाचरे&#x9;025a&lt;br&gt;&#xA;चुक्रुशुः सिंहनादांश्च वासांस्यादुधुवुश्च ह&#x9;025c&lt;br&gt;&#xA;तावकाश्च हतं दृष्ट्वा राक्षसेन्द्रं महाबलम्&#x9;026a&lt;br&gt;&#xA;अलम्बुसं भीमरूपं विशीर्णमिव पर्वतम्&#x9;026c&lt;br&gt;&#xA;हाहाकारमकुर्वन्त सैन्यानि भरतर्षभ&#x9;026e&lt;br&gt;&#xA;जनाश्च तद्ददृशिरे रक्षः कौतूहलान्विताः&#x9;027a&lt;br&gt;&#xA;यदृच्छया निपतितं भूमावङ्गारकं यथा&#x9;027c&lt;br&gt;&#xA;घटोत्कचस्तु तद्धत्वा रक्षो बलवतां वरम्&#x9;028a&lt;br&gt;&#xA;मुमोच बलवन्नादं बलं हत्वेव वासवः&#x9;028c&lt;br&gt;&#xA;स पूज्यमानः पितृभिः सबान्धवैर्घटोत्कचः कर्मणि दुष्करे कृते&#x9;029a&lt;br&gt;&#xA;रिपुं निहत्याभिननन्द वै तदा अलम्बुसं पक्वमलम्बुसं यथा&#x9;029c&lt;br&gt;&#xA;ततो निनादः सुमहान्समुत्थितः सशङ्खनानाविधबाणघोषवान्&#x9;030a&lt;br&gt;&#xA;निशम्य तं प्रत्यनदंस्तु कौरवास्ततो ध्वनिर्भुवनमथास्पृशद्भृशम्&#x9;030c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/085/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/085/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;भारद्वाजं कथं युद्धे युयुधानोऽभ्यवारयत्&#x9;001a&lt;br&gt;&#xA;सञ्जयाचक्ष्व तत्त्वेन परं कौतूहलं हि मे&#x9;001c&lt;br&gt;&#xA;सञ्जय उवाच&#x9;002&lt;br&gt;&#xA;शृणु राजन्महाप्राज्ञ सङ्ग्रामं लोमहर्षणम्&#x9;002a&lt;br&gt;&#xA;द्रोणस्य पाण्डवैः सार्धं युयुधानपुरोगमैः&#x9;002c&lt;br&gt;&#xA;वध्यमानं बलं दृष्ट्वा युयुधानेन मारिष&#x9;003a&lt;br&gt;&#xA;अभ्यद्रवत्स्वयं द्रोणः सात्यकिं सत्यविक्रमम्&#x9;003c&lt;br&gt;&#xA;तमापतन्तं सहसा भारद्वाजं महारथम्&#x9;004a&lt;br&gt;&#xA;सात्यकिः पञ्चविंशत्या क्षुद्रकाणां समार्पयत्&#x9;004c&lt;br&gt;&#xA;द्रोणोऽपि युधि विक्रान्तो युयुधानं समाहितः&#x9;005a&lt;br&gt;&#xA;अविध्यत्पञ्चभिस्तूर्णं हेमपुङ्खैः शिलाशितैः&#x9;005c&lt;br&gt;&#xA;ते वर्म भित्त्वा सुदृढं द्विषत्पिशितभोजनाः&#x9;006a&lt;br&gt;&#xA;अभ्यगुर्धरणीं राजञ्श्वसन्त इव पन्नगाः&#x9;006c&lt;br&gt;&#xA;दीर्घबाहुरभिक्रुद्धस्तोत्त्रार्दित इव द्विपः&#x9;007a&lt;br&gt;&#xA;द्रोणं पञ्चाशताविध्यन्नाराचैरग्निसन्निभैः&#x9;007c&lt;br&gt;&#xA;भारद्वाजो रणे विद्धो युयुधानेन सत्वरम्&#x9;008a&lt;br&gt;&#xA;सात्यकिं बहुभिर्बाणैर्यतमानमविध्यत&#x9;008c&lt;br&gt;&#xA;ततः क्रुद्धो महेष्वासो भूय एव महाबलः&#x9;009a&lt;br&gt;&#xA;सात्वतं पीडयामास शतेन नतपर्वणा&#x9;009c&lt;br&gt;&#xA;स वध्यमानः समरे भारद्वाजेन सात्यकिः&#x9;010a&lt;br&gt;&#xA;नाभ्यपद्यत कर्तव्यं किञ्चिदेव विशां पते&#x9;010c&lt;br&gt;&#xA;विषण्णवदनश्चापि युयुधानोऽभवन्नृप&#x9;011a&lt;br&gt;&#xA;भारद्वाजं रणे दृष्ट्वा विसृजन्तं शिताञ्शरान्&#x9;011c&lt;br&gt;&#xA;तं तु सम्प्रेक्ष्य ते पुत्राः सैनिकाश्च विशां पते&#x9;012a&lt;br&gt;&#xA;प्रहृष्टमनसो भूत्वा सिंहवद्व्यनदन्मुहुः&#x9;012c&lt;br&gt;&#xA;तं श्रुत्वा निनदं घोरं पीड्यमानं च माधवम्&#x9;013a&lt;br&gt;&#xA;युधिष्ठिरोऽब्रवीद्राजन्सर्वसैन्यानि भारत&#x9;013c&lt;br&gt;&#xA;एष वृष्णिवरो वीरः सात्यकिः सत्यकर्मकृत्&#x9;014a&lt;br&gt;&#xA;ग्रस्यते युधि वीरेण भानुमानिव राहुणा&#x9;014c&lt;br&gt;&#xA;अभिद्रवत गच्छध्वं सात्यकिर्यत्र युध्यते&#x9;014e&lt;br&gt;&#xA;धृष्टद्युम्नं च पाञ्चाल्यमिदमाह जनाधिप&#x9;015a&lt;br&gt;&#xA;अभिद्रव द्रुतं द्रोणं किं नु तिष्ठसि पार्षत&#x9;015c&lt;br&gt;&#xA;न पश्यसि भयं घोरं द्रोणान्नः समुपस्थितम्&#x9;015e&lt;br&gt;&#xA;असौ द्रोणो महेष्वासो युयुधानेन संयुगे&#x9;016a&lt;br&gt;&#xA;क्रीडते सूत्रबद्धेन पक्षिणा बालको यथा&#x9;016c&lt;br&gt;&#xA;तत्रैव सर्वे गच्छन्तु भीमसेनमुखा रथाः&#x9;017a&lt;br&gt;&#xA;त्वयैव सहिता यत्ता युयुधानरथं प्रति&#x9;017c&lt;br&gt;&#xA;पृष्ठतोऽनुगमिष्यामि त्वामहं सहसैनिकः&#x9;018a&lt;br&gt;&#xA;सात्यकिं मोक्षयस्वाद्य यमदंष्ट्रान्तरं गतम्&#x9;018c&lt;br&gt;&#xA;एवमुक्त्वा ततो राजा सर्वसैन्येन पाण्डवः&#x9;019a&lt;br&gt;&#xA;अभ्यद्रवद्रणे द्रोणं युयुधानस्य कारणात्&#x9;019c&lt;br&gt;&#xA;तत्रारावो महानासीद्द्रोणमेकं युयुत्सताम्&#x9;020a&lt;br&gt;&#xA;पाण्डवानां च भद्रं ते सृञ्जयानां च सर्वशः&#x9;020c&lt;br&gt;&#xA;ते समेत्य नरव्याघ्रा भारद्वाजं महारथम्&#x9;021a&lt;br&gt;&#xA;अभ्यवर्षञ्शरैस्तीक्ष्णैः कङ्कबर्हिणवाजितैः&#x9;021c&lt;br&gt;&#xA;स्मयन्नेव तु तान्वीरान्द्रोणः प्रत्यग्रहीत्स्वयम्&#x9;022a&lt;br&gt;&#xA;अतिथीनागतान्यद्वत्सलिलेनासनेन च&#x9;022c&lt;br&gt;&#xA;तर्पितास्ते शरैस्तस्य भारद्वाजस्य धन्विनः&#x9;023a&lt;br&gt;&#xA;आतिथेयगृहं प्राप्य नृपतेऽतिथयो यथा&#x9;023c&lt;br&gt;&#xA;भारद्वाजं च ते सर्वे न शेकुः प्रतिवीक्षितुम्&#x9;024a&lt;br&gt;&#xA;मध्यन्दिनमनुप्राप्तं सहस्रांशुमिव प्रभो&#x9;024c&lt;br&gt;&#xA;तांस्तु सर्वान्महेष्वासान्द्रोणः शस्त्रभृतां वरः&#x9;025a&lt;br&gt;&#xA;अतापयच्छरव्रातैर्गभस्तिभिरिवांशुमान्&#x9;025c&lt;br&gt;&#xA;वध्यमाना रणे राजन्पाण्डवाः सृञ्जयास्तथा&#x9;026a&lt;br&gt;&#xA;त्रातारं नाध्यगच्छन्त पङ्कमग्ना इव द्विपाः&#x9;026c&lt;br&gt;&#xA;द्रोणस्य च व्यदृश्यन्त विसर्पन्तो महाशराः&#x9;027a&lt;br&gt;&#xA;गभस्तय इवार्कस्य प्रतपन्तः समन्ततः&#x9;027c&lt;br&gt;&#xA;तस्मिन्द्रोणेन निहताः पाञ्चालाः पञ्चविंशतिः&#x9;028a&lt;br&gt;&#xA;महारथसमाख्याता धृष्टद्युम्नस्य सम्मताः&#x9;028c&lt;br&gt;&#xA;पाण्डूनां सर्वसैन्येषु पाञ्चालानां तथैव च&#x9;029a&lt;br&gt;&#xA;द्रोणं स्म ददृशुः शूरं विनिघ्नन्तं वरान्वरान्&#x9;029c&lt;br&gt;&#xA;केकयानां शतं हत्वा विद्राव्य च समन्ततः&#x9;030a&lt;br&gt;&#xA;द्रोणस्तस्थौ महाराज व्यादितास्य इवान्तकः&#x9;030c&lt;br&gt;&#xA;पाञ्चालान्सृञ्जयान्मत्स्यान्केकयान्पाण्डवानपि&#x9;031a&lt;br&gt;&#xA;द्रोणोऽजयन्महाबाहुः शतशोऽथ सहस्रशः&#x9;031c&lt;br&gt;&#xA;तेषां समभवच्छब्दो वध्यतां द्रोणसायकैः&#x9;032a&lt;br&gt;&#xA;वनौकसामिवारण्ये दह्यतां धूमकेतुना&#x9;032c&lt;br&gt;&#xA;तत्र देवाः सगन्धर्वाः पितरश्चाब्रुवन्नृप&#x9;033a&lt;br&gt;&#xA;एते द्रवन्ति पाञ्चालाः पाण्डवाश्च ससैनिकाः&#x9;033c&lt;br&gt;&#xA;तं तथा समरे द्रोणं निघ्नन्तं सोमकान्रणे&#x9;034a&lt;br&gt;&#xA;न चाप्यभिययुः केचिदपरे नैव विव्यधुः&#x9;034c&lt;br&gt;&#xA;वर्तमाने तथा रौद्रे तस्मिन्वीरवरक्षये&#x9;035a&lt;br&gt;&#xA;अशृणोत्सहसा पार्थः पाञ्चजन्यस्य निस्वनम्&#x9;035c&lt;br&gt;&#xA;पूरितो वासुदेवेन शङ्खराट्स्वनते भृशम्&#x9;036a&lt;br&gt;&#xA;युध्यमानेषु वीरेषु सैन्धवस्याभिरक्षिषु&#x9;036c&lt;br&gt;&#xA;नदत्सु धार्तराष्ट्रेषु विजयस्य रथं प्रति&#x9;036e&lt;br&gt;&#xA;गाण्डीवस्य च निर्घोषे विप्रनष्टे समन्ततः&#x9;037a&lt;br&gt;&#xA;कश्मलाभिहतो राजा चिन्तयामास पाण्डवः&#x9;037c&lt;br&gt;&#xA;न नूनं स्वस्ति पार्थस्य यथा नदति शङ्खराट्&#x9;038a&lt;br&gt;&#xA;कौरवाश्च यथा हृष्टा विनदन्ति मुहुर्मुहुः&#x9;038c&lt;br&gt;&#xA;एवं सञ्चिन्तयित्वा तु व्याकुलेनान्तरात्मना&#x9;039a&lt;br&gt;&#xA;अजातशत्रुः कौन्तेयः सात्वतं प्रत्यभाषत&#x9;039c&lt;br&gt;&#xA;बाष्पगद्गदया वाचा मुह्यमानो मुहुर्मुहुः&#x9;040a&lt;br&gt;&#xA;कृत्यस्यानन्तरापेक्षी शैनेयं शिनिपुङ्गवम्&#x9;040c&lt;br&gt;&#xA;यः स धर्मः पुरा दृष्टः सद्भिः शैनेय शाश्वतः&#x9;041a&lt;br&gt;&#xA;साम्पराये सुहृत्कृत्ये तस्य कालोऽयमागतः&#x9;041c&lt;br&gt;&#xA;सर्वेष्वपि च योधेषु चिन्तयञ्शिनिपुङ्गव&#x9;042a&lt;br&gt;&#xA;त्वत्तः सुहृत्तमं कञ्चिन्नाभिजानामि सात्यके&#x9;042c&lt;br&gt;&#xA;यो हि प्रीतमना नित्यं यश्च नित्यमनुव्रतः&#x9;043a&lt;br&gt;&#xA;स कार्ये साम्पराये तु नियोज्य इति मे मतिः&#x9;043c&lt;br&gt;&#xA;यथा च केशवो नित्यं पाण्डवानां परायणम्&#x9;044a&lt;br&gt;&#xA;तथा त्वमपि वार्ष्णेय कृष्णतुल्यपराक्रमः&#x9;044c&lt;br&gt;&#xA;सोऽहं भारं समाधास्ये त्वयि तं वोढुमर्हसि&#x9;045a&lt;br&gt;&#xA;अभिप्रायं च मे नित्यं न वृथा कर्तुमर्हसि&#x9;045c&lt;br&gt;&#xA;स त्वं भ्रातुर्वयस्यस्य गुरोरपि च संयुगे&#x9;046a&lt;br&gt;&#xA;कुरु कृच्छ्रे सहायार्थमर्जुनस्य नरर्षभ&#x9;046c&lt;br&gt;&#xA;त्वं हि सत्यव्रतः शूरो मित्राणामभयङ्करः&#x9;047a&lt;br&gt;&#xA;लोके विख्यायसे वीर कर्मभिः सत्यवागिति&#x9;047c&lt;br&gt;&#xA;यो हि शैनेय मित्रार्थे युध्यमानस्त्यजेत्तनुम्&#x9;048a&lt;br&gt;&#xA;पृथिवीं वा द्विजातिभ्यो यो दद्यात्सममेव तत्&#x9;048c&lt;br&gt;&#xA;श्रुताश्च बहवोऽस्माभी राजानो ये दिवं गताः&#x9;049a&lt;br&gt;&#xA;दत्त्वेमां पृथिवीं कृत्स्नां ब्राह्मणेभ्यो यथाविधि&#x9;049c&lt;br&gt;&#xA;एवं त्वामपि धर्मात्मन्प्रयाचेऽहं कृताञ्जलिः&#x9;050a&lt;br&gt;&#xA;पृथिवीदानतुल्यं स्यादधिकं वा फलं विभो&#x9;050c&lt;br&gt;&#xA;एक एव सदा कृष्णो मित्राणामभयङ्करः&#x9;051a&lt;br&gt;&#xA;रणे सन्त्यजति प्राणान्द्वितीयस्त्वं च सात्यके&#x9;051c&lt;br&gt;&#xA;विक्रान्तस्य च वीरस्य युद्धे प्रार्थयतो यशः&#x9;052a&lt;br&gt;&#xA;शूर एव सहायः स्यान्नेतरः प्राकृतो जनः&#x9;052c&lt;br&gt;&#xA;ईदृशे तु परामर्दे वर्तमानस्य माधव&#x9;053a&lt;br&gt;&#xA;त्वदन्यो हि रणे गोप्ता विजयस्य न विद्यते&#x9;053c&lt;br&gt;&#xA;श्लाघन्नेव हि कर्माणि शतशस्तव पाण्डवः&#x9;054a&lt;br&gt;&#xA;मम सञ्जनयन्हर्षं पुनः पुनरकीर्तयत्&#x9;054c&lt;br&gt;&#xA;लघ्वस्त्रश्चित्रयोधी च तथा लघुपराक्रमः&#x9;055a&lt;br&gt;&#xA;प्राज्ञः सर्वास्त्रविच्छूरो मुह्यते न च संयुगे&#x9;055c&lt;br&gt;&#xA;महास्कन्धो महोरस्को महाबाहुर्महाधनुः&#x9;056a&lt;br&gt;&#xA;महाबलो महावीर्यः स महात्मा महारथः&#x9;056c&lt;br&gt;&#xA;शिष्यो मम सखा चैव प्रियोऽस्याहं प्रियश्च मे&#x9;057a&lt;br&gt;&#xA;युयुधानः सहायो मे प्रमथिष्यति कौरवान्&#x9;057c&lt;br&gt;&#xA;अस्मदर्थं च राजेन्द्र सन्नह्येद्यदि केशवः&#x9;058a&lt;br&gt;&#xA;रामो वाप्यनिरुद्धो वा प्रद्युम्नो वा महारथः&#x9;058c&lt;br&gt;&#xA;गदो वा सारणो वापि साम्बो वा सह वृष्णिभिः&#x9;059a&lt;br&gt;&#xA;सहायार्थं महाराज सङ्ग्रामोत्तममूर्धनि&#x9;059c&lt;br&gt;&#xA;तथाप्यहं नरव्याघ्रं शैनेयं सत्यविक्रमम्&#x9;060a&lt;br&gt;&#xA;साहाय्ये विनियोक्ष्यामि नास्ति मेऽन्यो हि तत्समः&#x9;060c&lt;br&gt;&#xA;इति द्वैतवने तात मामुवाच धनञ्जयः&#x9;061a&lt;br&gt;&#xA;परोक्षं त्वद्गुणांस्तथ्यान्कथयन्नार्यसंसदि&#x9;061c&lt;br&gt;&#xA;तस्य त्वमेवं सङ्कल्पं न वृथा कर्तुमर्हसि&#x9;062a&lt;br&gt;&#xA;धनञ्जयस्य वार्ष्णेय मम भीमस्य चोभयोः&#x9;062c&lt;br&gt;&#xA;यच्चापि तीर्थानि चरन्नगच्छं द्वारकां प्रति&#x9;063a&lt;br&gt;&#xA;तत्राहमपि ते भक्तिमर्जुनं प्रति दृष्टवान्&#x9;063c&lt;br&gt;&#xA;न तत्सौहृदमन्येषु मया शैनेय लक्षितम्&#x9;064a&lt;br&gt;&#xA;यथा त्वमस्मान्भजसे वर्तमानानुपप्लवे&#x9;064c&lt;br&gt;&#xA;सोऽभिजात्या च भक्त्या च सख्यस्याचार्यकस्य च&#x9;065a&lt;br&gt;&#xA;सौहृदस्य च वीर्यस्य कुलीनत्वस्य माधव&#x9;065c&lt;br&gt;&#xA;सत्यस्य च महाबाहो अनुकम्पार्थमेव च&#x9;066a&lt;br&gt;&#xA;अनुरूपं महेष्वास कर्म त्वं कर्तुमर्हसि&#x9;066c&lt;br&gt;&#xA;सुयोधनो हि सहसा गतो द्रोणेन दंशितः&#x9;067a&lt;br&gt;&#xA;पूर्वमेव तु यातास्ते कौरवाणां महारथाः&#x9;067c&lt;br&gt;&#xA;सुमहान्निनदश्चैव श्रूयते विजयं प्रति&#x9;068a&lt;br&gt;&#xA;स शैनेय जवेनात्र गन्तुमर्हसि माधव&#x9;068c&lt;br&gt;&#xA;भीमसेनो वयं चैव संयत्ताः सहसैनिकाः&#x9;069a&lt;br&gt;&#xA;द्रोणमावारयिष्यामो यदि त्वां प्रति यास्यति&#x9;069c&lt;br&gt;&#xA;पश्य शैनेय सैन्यानि द्रवमाणानि संयुगे&#x9;070a&lt;br&gt;&#xA;महान्तं च रणे शब्दं दीर्यमाणां च भारतीम्&#x9;070c&lt;br&gt;&#xA;महामारुतवेगेन समुद्रमिव पर्वसु&#x9;071a&lt;br&gt;&#xA;धार्तराष्ट्रबलं तात विक्षिप्तं सव्यसाचिना&#x9;071c&lt;br&gt;&#xA;रथैर्विपरिधावद्भिर्मनुष्यैश्च हयैश्च ह&#x9;072a&lt;br&gt;&#xA;सैन्यं रजःसमुद्धूतमेतत्सम्परिवर्तते&#x9;072c&lt;br&gt;&#xA;संवृतः सिन्धुसौवीरैर्नखरप्रासयोधिभिः&#x9;073a&lt;br&gt;&#xA;अत्यन्तापचितैः शूरैः फल्गुनः परवीरहा&#x9;073c&lt;br&gt;&#xA;नैतद्बलमसंवार्य शक्यो हन्तुं जयद्रथः&#x9;074a&lt;br&gt;&#xA;एते हि सैन्धवस्यार्थे सर्वे सन्त्यक्तजीविताः&#x9;074c&lt;br&gt;&#xA;शरशक्तिध्वजवनं हयनागसमाकुलम्&#x9;075a&lt;br&gt;&#xA;पश्यैतद्धार्तराष्ट्राणामनीकं सुदुरासदम्&#x9;075c&lt;br&gt;&#xA;शृणु दुन्दुभिनिर्घोषं शङ्खशब्दांश्च पुष्कलान्&#x9;076a&lt;br&gt;&#xA;सिंहनादरवांश्चैव रथनेमिस्वनांस्तथा&#x9;076c&lt;br&gt;&#xA;नागानां शृणु शब्दं च पत्तीनां च सहस्रशः&#x9;077a&lt;br&gt;&#xA;सादिनां द्रवतां चैव शृणु कम्पयतां महीम्&#x9;077c&lt;br&gt;&#xA;पुरस्तात्सैन्धवानीकं द्रोणानीकस्य पृष्ठतः&#x9;078a&lt;br&gt;&#xA;बहुत्वाद्धि नरव्याघ्र देवेन्द्रमपि पीडयेत्&#x9;078c&lt;br&gt;&#xA;अपर्यन्ते बले मग्नो जह्यादपि च जीवितम्&#x9;079a&lt;br&gt;&#xA;तस्मिंश्च निहते युद्धे कथं जीवेत मादृशः&#x9;079c&lt;br&gt;&#xA;सर्वथाहमनुप्राप्तः सुकृच्छ्रं बत जीवितम्&#x9;079e&lt;br&gt;&#xA;श्यामो युवा गुडाकेशो दर्शनीयश्च पाण्डवः&#x9;080a&lt;br&gt;&#xA;लघ्वस्त्रश्चित्रयोधी च प्रविष्टस्तात भारतीम्&#x9;080c&lt;br&gt;&#xA;सूर्योदये महाबाहुर्दिवसश्चातिवर्तते&#x9;081a&lt;br&gt;&#xA;तन्न जानामि वार्ष्णेय यदि जीवति वा न वा&#x9;081c&lt;br&gt;&#xA;कुरूणां चापि तत्सैन्यं सागरप्रतिमं महत्&#x9;081e&lt;br&gt;&#xA;एक एव च बीभत्सुः प्रविष्टस्तात भारतीम्&#x9;082a&lt;br&gt;&#xA;अविषह्यां महाबाहुः सुरैरपि महामृधे&#x9;082c&lt;br&gt;&#xA;न च मे वर्तते बुद्धिरद्य युद्धे कथञ्चन&#x9;083a&lt;br&gt;&#xA;द्रोणोऽपि रभसो युद्धे मम पीडयते बलम्&#x9;083c&lt;br&gt;&#xA;प्रत्यक्षं ते महाबाहो यथासौ चरति द्विजः&#x9;083e&lt;br&gt;&#xA;युगपच्च समेतानां कार्याणां त्वं विचक्षणः&#x9;084a&lt;br&gt;&#xA;महार्थं लघुसंयुक्तं कर्तुमर्हसि माधव&#x9;084c&lt;br&gt;&#xA;तस्य मे सर्वकार्येषु कार्यमेतन्मतं सदा&#x9;085a&lt;br&gt;&#xA;अर्जुनस्य परित्राणं कर्तव्यमिति संयुगे&#x9;085c&lt;br&gt;&#xA;नाहं शोचामि दाशार्हं गोप्तारं जगतः प्रभुम्&#x9;086a&lt;br&gt;&#xA;स हि शक्तो रणे तात त्रील्ँलोकानपि सङ्गतान्&#x9;086c&lt;br&gt;&#xA;विजेतुं पुरुषव्याघ्र सत्यमेतद्ब्रवीमि ते&#x9;087a&lt;br&gt;&#xA;किं पुनर्धार्तराष्ट्रस्य बलमेतत्सुदुर्बलम्&#x9;087c&lt;br&gt;&#xA;अर्जुनस्त्वेव वार्ष्णेय पीडितो बहुभिर्युधि&#x9;088a&lt;br&gt;&#xA;प्रजह्यात्समरे प्राणांस्तस्माद्विन्दामि कश्मलम्&#x9;088c&lt;br&gt;&#xA;तस्य त्वं पदवीं गच्छ गच्छेयुस्त्वादृशा यथा&#x9;089a&lt;br&gt;&#xA;तादृशस्येदृशे काले मादृशेनाभिचोदितः&#x9;089c&lt;br&gt;&#xA;रणे वृष्णिप्रवीराणां द्वावेवातिरथौ स्मृतौ&#x9;090a&lt;br&gt;&#xA;प्रद्युम्नश्च महाबाहुस्त्वं च सात्वत विश्रुतः&#x9;090c&lt;br&gt;&#xA;अस्त्रे नारायणसमः सङ्कर्षणसमो बले&#x9;091a&lt;br&gt;&#xA;वीरतायां नरव्याघ्र धनञ्जयसमो ह्यसि&#x9;091c&lt;br&gt;&#xA;भीष्मद्रोणावतिक्रम्य सर्वयुद्धविशारदम्&#x9;092a&lt;br&gt;&#xA;त्वामद्य पुरुषव्याघ्रं लोके सन्तः प्रचक्षते&#x9;092c&lt;br&gt;&#xA;नासाध्यं विद्यते लोके सात्यकेरिति माधव&#x9;093a&lt;br&gt;&#xA;तत्त्वां यदभिवक्ष्यामि तत्कुरुष्व महाबल&#x9;093c&lt;br&gt;&#xA;सम्भावना हि लोकस्य तव पार्थस्य चोभयोः&#x9;094a&lt;br&gt;&#xA;नान्यथा तां महाबाहो सम्प्रकर्तुमिहार्हसि&#x9;094c&lt;br&gt;&#xA;परित्यज्य प्रियान्प्राणान्रणे विचर वीरवत्&#x9;095a&lt;br&gt;&#xA;न हि शैनेय दाशार्हा रणे रक्षन्ति जीवितम्&#x9;095c&lt;br&gt;&#xA;अयुद्धमनवस्थानं सङ्ग्रामे च पलायनम्&#x9;096a&lt;br&gt;&#xA;भीरूणामसतां मार्गो नैष दाशार्हसेवितः&#x9;096c&lt;br&gt;&#xA;तवार्जुनो गुरुस्तात धर्मात्मा शिनिपुङ्गव&#x9;097a&lt;br&gt;&#xA;वासुदेवो गुरुश्चापि तव पार्थस्य धीमतः&#x9;097c&lt;br&gt;&#xA;कारणद्वयमेतद्धि जानानस्त्वाहमब्रुवम्&#x9;098a&lt;br&gt;&#xA;मावमंस्था वचो मह्यं गुरुस्तव गुरोर्ह्यहम्&#x9;098c&lt;br&gt;&#xA;वासुदेवमतं चैतन्मम चैवार्जुनस्य च&#x9;099a&lt;br&gt;&#xA;सत्यमेतन्मयोक्तं ते याहि यत्र धनञ्जयः&#x9;099c&lt;br&gt;&#xA;एतद्वचनमाज्ञाय मम सत्यपराक्रम&#x9;100a&lt;br&gt;&#xA;प्रविशैतद्बलं तात धार्तराष्ट्रस्य दुर्मतेः&#x9;100c&lt;br&gt;&#xA;प्रविश्य च यथान्यायं सङ्गम्य च महारथैः&#x9;101a&lt;br&gt;&#xA;यथार्हमात्मनः कर्म रणे सात्वत दर्शय&#x9;101c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/086/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/086/</guid>
      <description>&lt;p&gt;सञ्जय उवाच&#x9;001&lt;br&gt;&#xA;प्रीतियुक्तं च हृद्यं च मधुराक्षरमेव च&#x9;001a&lt;br&gt;&#xA;कालयुक्तं च चित्रं च स्वतया चाभिभाषितम्&#x9;001c&lt;br&gt;&#xA;धर्मराजस्य तद्वाक्यं निशम्य शिनिपुङ्गवः&#x9;002a&lt;br&gt;&#xA;सात्यकिर्भरतश्रेष्ठ प्रत्युवाच युधिष्ठिरम्&#x9;002c&lt;br&gt;&#xA;श्रुतं ते गदतो वाक्यं सर्वमेतन्मयाच्युत&#x9;003a&lt;br&gt;&#xA;न्याययुक्तं च चित्रं च फल्गुनार्थे यशस्करम्&#x9;003c&lt;br&gt;&#xA;एवंविधे तथा काले मदृशं प्रेक्ष्य सम्मतम्&#x9;004a&lt;br&gt;&#xA;वक्तुमर्हसि राजेन्द्र यथा पार्थं तथैव माम्&#x9;004c&lt;br&gt;&#xA;न मे धनञ्जयस्यार्थे प्राणा रक्ष्याः कथञ्चन&#x9;005a&lt;br&gt;&#xA;त्वत्प्रयुक्तः पुनरहं किं न कुर्यां महाहवे&#x9;005c&lt;br&gt;&#xA;लोकत्रयं योधयेयं सदेवासुरमानुषम्&#x9;006a&lt;br&gt;&#xA;त्वत्प्रयुक्तो नरेन्द्रेह किमुतैतत्सुदुर्बलम्&#x9;006c&lt;br&gt;&#xA;सुयोधनबलं त्वद्य योधयिष्ये समन्ततः&#x9;007a&lt;br&gt;&#xA;विजेष्ये च रणे राजन्सत्यमेतद्ब्रवीमि ते&#x9;007c&lt;br&gt;&#xA;कुशल्यहं कुशलिनं समासाद्य धनञ्जयम्&#x9;008a&lt;br&gt;&#xA;हते जयद्रथे राजन्पुनरेष्यामि तेऽन्तिकम्&#x9;008c&lt;br&gt;&#xA;अवश्यं तु मया सर्वं विज्ञाप्यस्त्वं नराधिप&#x9;009a&lt;br&gt;&#xA;वासुदेवस्य यद्वाक्यं फल्गुनस्य च धीमतः&#x9;009c&lt;br&gt;&#xA;दृढं त्वभिपरीतोऽहमर्जुनेन पुनः पुनः&#x9;010a&lt;br&gt;&#xA;मध्ये सर्वस्य सैन्यस्य वासुदेवस्य शृण्वतः&#x9;010c&lt;br&gt;&#xA;अद्य माधव राजानमप्रमत्तोऽनुपालय&#x9;011a&lt;br&gt;&#xA;आर्यां युद्धे मतिं कृत्वा यावद्धन्मि जयद्रथम्&#x9;011c&lt;br&gt;&#xA;त्वयि वाहं महाबाहो प्रद्युम्ने वा महारथे&#x9;012a&lt;br&gt;&#xA;नृपं निक्षिप्य गच्छेयं निरपेक्षो जयद्रथम्&#x9;012c&lt;br&gt;&#xA;जानीषे हि रणे द्रोणं रभसं श्रेष्ठसम्मतम्&#x9;013a&lt;br&gt;&#xA;प्रतिज्ञा चापि ते नित्यं श्रुता द्रोणस्य माधव&#x9;013c&lt;br&gt;&#xA;ग्रहणं धर्मराजस्य भारद्वाजोऽनुगृध्यति&#x9;014a&lt;br&gt;&#xA;शक्तश्चापि रणे द्रोणो निगृहीतुं युधिष्ठिरम्&#x9;014c&lt;br&gt;&#xA;एवं त्वयि समाधाय धर्मराजं नरोत्तमम्&#x9;015a&lt;br&gt;&#xA;अहमद्य गमिष्यामि सैन्धवस्य वधाय हि&#x9;015c&lt;br&gt;&#xA;जयद्रथमहं हत्वा ध्रुवमेष्यामि माधव&#x9;016a&lt;br&gt;&#xA;धर्मराजं यथा द्रोणो निगृह्णीयाद्रणे बलात्&#x9;016c&lt;br&gt;&#xA;निगृहीते नरश्रेष्ठे भारद्वाजेन माधव&#x9;017a&lt;br&gt;&#xA;सैन्धवस्य वधो न स्यान्ममाप्रीतिस्तथा भवेत्&#x9;017c&lt;br&gt;&#xA;एवं गते नरश्रेष्ठ पाण्डवे सत्यवादिनि&#x9;018a&lt;br&gt;&#xA;अस्माकं गमनं व्यक्तं वनं प्रति भवेत्पुनः&#x9;018c&lt;br&gt;&#xA;सोऽयं मम जयो व्यक्तं व्यर्थ एव भविष्यति&#x9;019a&lt;br&gt;&#xA;यदि द्रोणो रणे क्रुद्धो निगृह्णीयाद्युधिष्ठिरम्&#x9;019c&lt;br&gt;&#xA;स त्वमद्य महाबाहो प्रियार्थं मम माधव&#x9;020a&lt;br&gt;&#xA;जयार्थं च यशोर्थं च रक्ष राजानमाहवे&#x9;020c&lt;br&gt;&#xA;स भवान्मयि निक्षेपो निक्षिप्तः सव्यसाचिना&#x9;021a&lt;br&gt;&#xA;भारद्वाजाद्भयं नित्यं पश्यमानेन ते प्रभो&#x9;021c&lt;br&gt;&#xA;तस्यापि च महाबाहो नित्यं पश्यति संयुगे&#x9;022a&lt;br&gt;&#xA;नान्यं हि प्रतियोद्धारं रौक्मिणेयादृते प्रभो&#x9;022c&lt;br&gt;&#xA;मां वापि मन्यते युद्धे भारद्वाजस्य धीमतः&#x9;022e&lt;br&gt;&#xA;सोऽहं सम्भावनां चैतामाचार्यवचनं च तत्&#x9;023a&lt;br&gt;&#xA;पृष्ठतो नोत्सहे कर्तुं त्वां वा त्यक्तुं महीपते&#x9;023c&lt;br&gt;&#xA;आचार्यो लघुहस्तत्वादभेद्यकवचावृतः&#x9;024a&lt;br&gt;&#xA;उपलभ्य रणे क्रीडेद्यथा शकुनिना शिशुः&#x9;024c&lt;br&gt;&#xA;यदि कार्ष्णिर्धनुष्पाणिरिह स्यान्मकरध्वजः&#x9;025a&lt;br&gt;&#xA;तस्मै त्वां विसृजेयं वै स त्वां रक्षेद्यथार्जुनः&#x9;025c&lt;br&gt;&#xA;कुरु त्वमात्मनो गुप्तिं कस्ते गोप्ता गते मयि&#x9;026a&lt;br&gt;&#xA;यः प्रतीयाद्रणे द्रोणं यावद्गच्छामि पाण्डवम्&#x9;026c&lt;br&gt;&#xA;मा च ते भयमद्यास्तु राजन्नर्जुनसम्भवम्&#x9;027a&lt;br&gt;&#xA;न स जातु महाबाहुर्भारमुद्यम्य सीदति&#x9;027c&lt;br&gt;&#xA;ये च सौवीरका योधास्तथा सैन्धवपौरवाः&#x9;028a&lt;br&gt;&#xA;उदीच्या दाक्षिणात्याश्च ये चान्येऽपि महारथाः&#x9;028c&lt;br&gt;&#xA;ये च कर्णमुखा राजन्रथोदाराः प्रकीर्तिताः&#x9;029a&lt;br&gt;&#xA;एतेऽर्जुनस्य क्रुद्धस्य कलां नार्हन्ति षोडशीम्&#x9;029c&lt;br&gt;&#xA;उद्युक्ता पृथिवी सर्वा ससुरासुरमानुषा&#x9;030a&lt;br&gt;&#xA;सराक्षसगणा राजन्सकिन्नरमहोरगा&#x9;030c&lt;br&gt;&#xA;जङ्गमाः स्थावरैः सार्धं नालं पार्थस्य संयुगे&#x9;031a&lt;br&gt;&#xA;एवं ज्ञात्वा महाराज व्येतु ते भीर्धनञ्जये&#x9;031c&lt;br&gt;&#xA;यत्र वीरौ महेष्वासौ कृष्णौ सत्यपराक्रमौ&#x9;032a&lt;br&gt;&#xA;न तत्र कर्मणो व्यापत्कथञ्चिदपि विद्यते&#x9;032c&lt;br&gt;&#xA;दैवं कृतास्त्रतां योगममर्षमपि चाहवे&#x9;033a&lt;br&gt;&#xA;कृतज्ञतां दयां चैव भ्रातुस्त्वमनुचिन्तय&#x9;033c&lt;br&gt;&#xA;मयि चाप्यपयाते वै गच्छमानेऽर्जुनं प्रति&#x9;034a&lt;br&gt;&#xA;द्रोणे चित्रास्त्रतां सङ्ख्ये राजंस्त्वमनुचिन्तय&#x9;034c&lt;br&gt;&#xA;आचार्यो हि भृशं राजन्निग्रहे तव गृध्यति&#x9;035a&lt;br&gt;&#xA;प्रतिज्ञामात्मनो रक्षन्सत्यां कर्तुं च भारत&#x9;035c&lt;br&gt;&#xA;कुरुष्वाद्यात्मनो गुप्तिं कस्ते गोप्ता गते मयि&#x9;036a&lt;br&gt;&#xA;यस्याहं प्रत्ययात्पार्थ गच्छेयं फल्गुनं प्रति&#x9;036c&lt;br&gt;&#xA;न ह्यहं त्वा महाराज अनिक्षिप्य महाहवे&#x9;037a&lt;br&gt;&#xA;क्वचिद्यास्यामि कौरव्य सत्यमेतद्ब्रवीमि ते&#x9;037c&lt;br&gt;&#xA;एतद्विचार्य बहुशो बुद्ध्या बुद्धिमतां वर&#x9;038a&lt;br&gt;&#xA;दृष्ट्वा श्रेयः परं बुद्ध्या ततो राजन्प्रशाधि माम्&#x9;038c&lt;br&gt;&#xA;युधिष्ठिर उवाच&#x9;039&lt;br&gt;&#xA;एवमेतन्महाबाहो यथा वदसि माधव&#x9;039a&lt;br&gt;&#xA;न तु मे शुध्यते भावः श्वेताश्वं प्रति मारिष&#x9;039c&lt;br&gt;&#xA;करिष्ये परमं यत्नमात्मनो रक्षणं प्रति&#x9;040a&lt;br&gt;&#xA;गच्छ त्वं समनुज्ञातो यत्र यातो धनञ्जयः&#x9;040c&lt;br&gt;&#xA;आत्मसंरक्षणं सङ्ख्ये गमनं चार्जुनं प्रति&#x9;041a&lt;br&gt;&#xA;विचार्यैतद्द्वयं बुद्ध्या गमनं तत्र रोचये&#x9;041c&lt;br&gt;&#xA;स त्वमातिष्ठ यानाय यत्र यातो धनञ्जयः&#x9;042a&lt;br&gt;&#xA;ममापि रक्षणं भीमः करिष्यति महाबलः&#x9;042c&lt;br&gt;&#xA;पार्षतश्च ससोदर्यः पार्थिवाश्च महाबलाः&#x9;043a&lt;br&gt;&#xA;द्रौपदेयाश्च मां तात रक्षिष्यन्ति न संशयः&#x9;043c&lt;br&gt;&#xA;केकया भ्रातरः पञ्च राक्षसश्च घटोत्कचः&#x9;044a&lt;br&gt;&#xA;विराटो द्रुपदश्चैव शिखण्डी च महारथः&#x9;044c&lt;br&gt;&#xA;धृष्टकेतुश्च बलवान्कुन्तिभोजश्च मारिष&#x9;045a&lt;br&gt;&#xA;नकुलः सहदेवश्च पाञ्चालाः सृञ्जयास्तथा&#x9;045c&lt;br&gt;&#xA;एते समाहितास्तात रक्षिष्यन्ति न संशयः&#x9;045e&lt;br&gt;&#xA;न द्रोणः सह सैन्येन कृतवर्मा च संयुगे&#x9;046a&lt;br&gt;&#xA;समासादयितुं शक्तो न च मां धर्षयिष्यति&#x9;046c&lt;br&gt;&#xA;धृष्टद्युम्नश्च समरे द्रोणं क्रुद्धं परन्तपः&#x9;047a&lt;br&gt;&#xA;वारयिष्यति विक्रम्य वेलेव मकरालयम्&#x9;047c&lt;br&gt;&#xA;यत्र स्थास्यति सङ्ग्रामे पार्षतः परवीरहा&#x9;048a&lt;br&gt;&#xA;न द्रोणसैन्यं बलवत्क्रामेत्तत्र कथञ्चन&#x9;048c&lt;br&gt;&#xA;एष द्रोणविनाशाय समुत्पन्नो हुताशनात्&#x9;049a&lt;br&gt;&#xA;कवची स शरी खड्गी धन्वी च वरभूषणः&#x9;049c&lt;br&gt;&#xA;विश्रब्धो गच्छ शैनेय मा कार्षीर्मयि सम्भ्रमम्&#x9;050a&lt;br&gt;&#xA;धृष्टद्युम्नो रणे क्रुद्धो द्रोणमावारयिष्यति&#x9;050c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/087/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/087/</guid>
      <description>&lt;p&gt;सञ्जय उवाच&#x9;001&lt;br&gt;&#xA;धर्मराजस्य तद्वाक्यं निशम्य शिनिपुङ्गवः&#x9;001a&lt;br&gt;&#xA;पार्थाच्च भयमाशङ्कन्परित्यागान्महीपतेः&#x9;001c&lt;br&gt;&#xA;अपवादं ह्यात्मनश्च लोकाद्रक्षन्विशेषतः&#x9;002a&lt;br&gt;&#xA;न मां भीत इति ब्रूयुरायान्तं फल्गुनं प्रति&#x9;002c&lt;br&gt;&#xA;निश्चित्य बहुधैवं स सात्यकिर्युद्धदुर्मदः&#x9;003a&lt;br&gt;&#xA;धर्मराजमिदं वाक्यमब्रवीत्पुरुषर्षभ&#x9;003c&lt;br&gt;&#xA;कृतां चेन्मन्यसे रक्षां स्वस्ति तेऽस्तु विशां पते&#x9;004a&lt;br&gt;&#xA;अनुयास्यामि बीभत्सुं करिष्ये वचनं तव&#x9;004c&lt;br&gt;&#xA;न हि मे पाण्डवात्कश्चित्त्रिषु लोकेषु विद्यते&#x9;005a&lt;br&gt;&#xA;यो वै प्रियतरो राजन्सत्यमेतद्ब्रवीमि ते&#x9;005c&lt;br&gt;&#xA;तस्याहं पदवीं यास्ये सन्देशात्तव मानद&#x9;006a&lt;br&gt;&#xA;त्वत्कृते न च मे किञ्चिदकर्तव्यं कथञ्चन&#x9;006c&lt;br&gt;&#xA;यथा हि मे गुरोर्वाक्यं विशिष्टं द्विपदां वर&#x9;007a&lt;br&gt;&#xA;तथा तवापि वचनं विशिष्टतरमेव मे&#x9;007c&lt;br&gt;&#xA;प्रिये हि तव वर्तेते भ्रातरौ कृष्णपाण्डवौ&#x9;008a&lt;br&gt;&#xA;तयोः प्रिये स्थितं चैव विद्धि मां राजपुङ्गव&#x9;008c&lt;br&gt;&#xA;तवाज्ञां शिरसा गृह्य पाण्डवार्थमहं प्रभो&#x9;009a&lt;br&gt;&#xA;भित्त्वेदं दुर्भिदं सैन्यं प्रयास्ये नरसत्तम&#x9;009c&lt;br&gt;&#xA;द्रोणानीकं विशाम्येष क्रुद्धो झष इवार्णवम्&#x9;010a&lt;br&gt;&#xA;तत्र यास्यामि यत्रासौ राजन्राजा जयद्रथः&#x9;010c&lt;br&gt;&#xA;यत्र सेनां समाश्रित्य भीतस्तिष्ठति पाण्डवात्&#x9;011a&lt;br&gt;&#xA;गुप्तो रथवरश्रेष्ठैर्द्रौणिकर्णकृपादिभिः&#x9;011c&lt;br&gt;&#xA;इतस्त्रियोजनं मन्ये तमध्वानं विशां पते&#x9;012a&lt;br&gt;&#xA;यत्र तिष्ठति पार्थोऽसौ जयद्रथवधोद्यतः&#x9;012c&lt;br&gt;&#xA;त्रियोजनगतस्यापि तस्य यास्याम्यहं पदम्&#x9;013a&lt;br&gt;&#xA;आसैन्धववधाद्राजन्सुदृढेनान्तरात्मना&#x9;013c&lt;br&gt;&#xA;अनादिष्टस्तु गुरुणा को नु युध्येत मानवः&#x9;014a&lt;br&gt;&#xA;आदिष्टस्तु त्वया राजन्को न युध्येत मादृशः&#x9;014c&lt;br&gt;&#xA;अभिजानामि तं देशं यत्र यास्याम्यहं प्रभो&#x9;014e&lt;br&gt;&#xA;हुडशक्तिगदाप्रासखड्गचर्मर्ष्टितोमरम्&#x9;015a&lt;br&gt;&#xA;इष्वस्त्रवरसम्बाधं क्षोभयिष्ये बलार्णवम्&#x9;015c&lt;br&gt;&#xA;यदेतत्कुञ्जरानीकं साहस्रमनुपश्यसि&#x9;016a&lt;br&gt;&#xA;कुलमञ्जनकं नाम यत्रैते वीर्यशालिनः&#x9;016c&lt;br&gt;&#xA;आस्थिता बहुभिर्म्लेच्छैर्युद्धशौण्डैः प्रहारिभिः&#x9;017a&lt;br&gt;&#xA;नागा मेघनिभा राजन्क्षरन्त इव तोयदाः&#x9;017c&lt;br&gt;&#xA;नैते जातु निवर्तेरन्प्रेषिता हस्तिसादिभिः&#x9;018a&lt;br&gt;&#xA;अन्यत्र हि वधादेषां नास्ति राजन्पराजयः&#x9;018c&lt;br&gt;&#xA;अथ यान्रथिनो राजन्समन्तादनुपश्यसि&#x9;019a&lt;br&gt;&#xA;एते रुक्मरथा नाम राजपुत्रा महारथाः&#x9;019c&lt;br&gt;&#xA;रथेष्वस्त्रेषु निपुणा नागेषु च विशां पते&#x9;020a&lt;br&gt;&#xA;धनुर्वेदे गताः पारं मुष्टियुद्धे च कोविदाः&#x9;020c&lt;br&gt;&#xA;गदायुद्धविशेषज्ञा नियुद्धकुशलास्तथा&#x9;021a&lt;br&gt;&#xA;खड्गप्रहरणे युक्ताः सम्पाते चासिचर्मणोः&#x9;021c&lt;br&gt;&#xA;शूराश्च कृतविद्याश्च स्पर्धन्ते च परस्परम्&#x9;022a&lt;br&gt;&#xA;नित्यं च समरे राजन्विजिगीषन्ति मानवान्&#x9;022c&lt;br&gt;&#xA;कर्णेन विजिता राजन्दुःशासनमनुव्रताः&#x9;023a&lt;br&gt;&#xA;एतांस्तु वासुदेवोऽपि रथोदारान्प्रशंसति&#x9;023c&lt;br&gt;&#xA;सततं प्रियकामाश्च कर्णस्यैते वशे स्थिताः&#x9;024a&lt;br&gt;&#xA;तस्यैव वचनाद्राजन्निवृत्ताः श्वेतवाहनात्&#x9;024c&lt;br&gt;&#xA;ते न क्षता न च श्रान्ता दृढावरणकार्मुकाः&#x9;025a&lt;br&gt;&#xA;मदर्थं विष्ठिता नूनं धार्तराष्ट्रस्य शासनात्&#x9;025c&lt;br&gt;&#xA;एतान्प्रमथ्य सङ्ग्रामे प्रियार्थं तव कौरव&#x9;026a&lt;br&gt;&#xA;प्रयास्यामि ततः पश्चात्पदवीं सव्यसाचिनः&#x9;026c&lt;br&gt;&#xA;यांस्त्वेतानपरान्राजन्नागान्सप्तशतानि च&#x9;027a&lt;br&gt;&#xA;प्रेक्षसे वर्मसञ्छन्नान्किरातैः समधिष्ठितान्&#x9;027c&lt;br&gt;&#xA;किरातराजो यान्प्रादाद्गृहीतः सव्यसाचिना&#x9;028a&lt;br&gt;&#xA;स्वलङ्कृतांस्तथा प्रेष्यानिच्छञ्जीवितमात्मनः&#x9;028c&lt;br&gt;&#xA;आसन्नेते पुरा राजंस्तव कर्मकरा दृढम्&#x9;029a&lt;br&gt;&#xA;त्वामेवाद्य युयुत्सन्ते पश्य कालस्य पर्ययम्&#x9;029c&lt;br&gt;&#xA;तेषामेते महामात्राः किराता युद्धदुर्मदाः&#x9;030a&lt;br&gt;&#xA;हस्तिशिक्षाविदश्चैव सर्वे चैवाग्नियोनयः&#x9;030c&lt;br&gt;&#xA;एते विनिर्जिताः सर्वे सङ्ग्रामे सव्यसाचिना&#x9;031a&lt;br&gt;&#xA;मदर्थमद्य संयत्ता दुर्योधनवशानुगाः&#x9;031c&lt;br&gt;&#xA;एतान्भित्त्वा शरै राजन्किरातान्युद्धदुर्मदान्&#x9;032a&lt;br&gt;&#xA;सैन्धवस्य वधे युक्तमनुयास्यामि पाण्डवम्&#x9;032c&lt;br&gt;&#xA;ये त्वेते सुमहानागा अञ्जनस्य कुलोद्भवाः&#x9;033a&lt;br&gt;&#xA;कर्कशाश्च विनीताश्च प्रभिन्नकरटामुखाः&#x9;033c&lt;br&gt;&#xA;जाम्बूनदमयैः सर्वैर्वर्मभिः सुविभूषिताः&#x9;034a&lt;br&gt;&#xA;लब्धलक्ष्या रणे राजन्नैरावणसमा युधि&#x9;034c&lt;br&gt;&#xA;उत्तरात्पर्वतादेते तीक्ष्णैर्दस्युभिरास्थिताः&#x9;035a&lt;br&gt;&#xA;कर्कशैः प्रवरैर्योधैः कार्ष्णायसतनुच्छदैः&#x9;035c&lt;br&gt;&#xA;सन्ति गोयोनयश्चात्र सन्ति वानरयोनयः&#x9;036a&lt;br&gt;&#xA;अनेकयोनयश्चान्ये तथा मानुषयोनयः&#x9;036c&lt;br&gt;&#xA;अनीकमसतामेतद्धूमवर्णमुदीर्यते&#x9;037a&lt;br&gt;&#xA;म्लेच्छानां पापकर्तॄणां हिमवद्दुर्गवासिनाम्&#x9;037c&lt;br&gt;&#xA;एतद्दुर्योधनो लब्ध्वा समग्रं नागमण्डलम्&#x9;038a&lt;br&gt;&#xA;कृपं च सौमदत्तिं च द्रोणं च रथिनां वरम्&#x9;038c&lt;br&gt;&#xA;सिन्धुराजं तथा कर्णमवमन्यत पाण्डवान्&#x9;039a&lt;br&gt;&#xA;कृतार्थमथ चात्मानं मन्यते कालचोदितः&#x9;039c&lt;br&gt;&#xA;ते च सर्वेऽनुसम्प्राप्ता मम नाराचगोचरम्&#x9;040a&lt;br&gt;&#xA;न विमोक्ष्यन्ति कौन्तेय यद्यपि स्युर्मनोजवाः&#x9;040c&lt;br&gt;&#xA;तेन सम्भाविता नित्यं परवीर्योपजीविना&#x9;041a&lt;br&gt;&#xA;विनाशमुपयास्यन्ति मच्छरौघनिपीडिताः&#x9;041c&lt;br&gt;&#xA;ये त्वेते रथिनो राजन्दृश्यन्ते काञ्चनध्वजाः&#x9;042a&lt;br&gt;&#xA;एते दुर्वारणा नाम काम्बोजा यदि ते श्रुताः&#x9;042c&lt;br&gt;&#xA;शूराश्च कृतविद्याश्च धनुर्वेदे च निष्ठिताः&#x9;043a&lt;br&gt;&#xA;संहताश्च भृशं ह्येते अन्योन्यस्य हितैषिणः&#x9;043c&lt;br&gt;&#xA;अक्षौहिण्यश्च संरब्धा धार्तराष्ट्रस्य भारत&#x9;044a&lt;br&gt;&#xA;यत्ता मदर्थं तिष्ठन्ति कुरुवीराभिरक्षिताः&#x9;044c&lt;br&gt;&#xA;अप्रमत्ता महाराज मामेव प्रत्युपस्थिताः&#x9;045a&lt;br&gt;&#xA;तांस्त्वहं प्रमथिष्यामि तृणानीव हुताशनः&#x9;045c&lt;br&gt;&#xA;तस्मात्सर्वानुपासङ्गान्सर्वोपकरणानि च&#x9;046a&lt;br&gt;&#xA;रथे कुर्वन्तु मे राजन्यथावद्रथकल्पकाः&#x9;046c&lt;br&gt;&#xA;अस्मिंस्तु खलु सङ्ग्रामे ग्राह्यं विविधमायुधम्&#x9;047a&lt;br&gt;&#xA;यथोपदिष्टमाचार्यैः कार्यः पञ्चगुणो रथः&#x9;047c&lt;br&gt;&#xA;काम्बोजैर्हि समेष्यामि क्रुद्धैराशीविषोपमैः&#x9;048a&lt;br&gt;&#xA;नानाशस्त्रसमावापैर्विविधायुधयोधिभिः&#x9;048c&lt;br&gt;&#xA;किरातैश्च समेष्यामि विषकल्पैः प्रहारिभिः&#x9;049a&lt;br&gt;&#xA;लालितैः सततं राज्ञा दुर्योधनहितैषिभिः&#x9;049c&lt;br&gt;&#xA;शकैश्चापि समेष्यामि शक्रतुल्यपराक्रमैः&#x9;050a&lt;br&gt;&#xA;अग्निकल्पैर्दुराधर्षैः प्रदीप्तैरिव पावकैः&#x9;050c&lt;br&gt;&#xA;तथान्यैर्विविधैर्योधैः कालकल्पैर्दुरासदैः&#x9;051a&lt;br&gt;&#xA;समेष्यामि रणे राजन्बहुभिर्युद्धदुर्मदैः&#x9;051c&lt;br&gt;&#xA;तस्माद्वै वाजिनो मुख्या विश्रान्ताः शुभलक्षणाः&#x9;052a&lt;br&gt;&#xA;उपावृत्ताश्च पीताश्च पुनर्युज्यन्तु मे रथे&#x9;052c&lt;br&gt;&#xA;तस्य सर्वानुपासङ्गान्सर्वोपकरणानि च&#x9;053a&lt;br&gt;&#xA;रथे प्रास्थापयद्राजा शस्त्राणि विविधानि च&#x9;053c&lt;br&gt;&#xA;ततस्तान्सर्वतो मुक्त्वा सदश्वांश्चतुरो जनाः&#x9;054a&lt;br&gt;&#xA;रसवत्पाययामासुः पानं मदसमीरिणम्&#x9;054c&lt;br&gt;&#xA;पीतोपवृत्तान्स्नातांश्च जग्धान्नान्समलङ्कृतान्&#x9;055a&lt;br&gt;&#xA;विनीतशल्यांस्तुरगांश्चतुरो हेममालिनः&#x9;055c&lt;br&gt;&#xA;तान्यत्तान्रुक्मवर्णाभान्विनीताञ्शीघ्रगामिनः&#x9;056a&lt;br&gt;&#xA;संहृष्टमनसोऽव्यग्रान्विधिवत्कल्पिते रथे&#x9;056c&lt;br&gt;&#xA;महाध्वजेन सिंहेन हेमकेसरमालिना&#x9;057a&lt;br&gt;&#xA;संवृते केतनैर्हेमैर्मणिविद्रुमचित्रितैः&#x9;057c&lt;br&gt;&#xA;पाण्डुराभ्रप्रकाशाभिः पताकाभिरलङ्कृते&#x9;057e&lt;br&gt;&#xA;हेमदण्डोच्छ्रितच्छत्रे बहुशस्त्रपरिच्छदे&#x9;058a&lt;br&gt;&#xA;योजयामास विधिवद्धेमभाण्डविभूषितान्&#x9;058c&lt;br&gt;&#xA;दारुकस्यानुजो भ्राता सूतस्तस्य प्रियः सखा&#x9;059a&lt;br&gt;&#xA;न्यवेदयद्रथं युक्तं वासवस्येव मातलिः&#x9;059c&lt;br&gt;&#xA;ततः स्नातः शुचिर्भूत्वा कृतकौतुकमङ्गलः&#x9;060a&lt;br&gt;&#xA;स्नातकानां सहस्रस्य स्वर्णनिष्कानदापयत्&#x9;060c&lt;br&gt;&#xA;आशीर्वादैः परिष्वक्तः सात्यकिः श्रीमतां वरः&#x9;060e&lt;br&gt;&#xA;ततः स मधुपर्कार्हः पीत्वा कैलावतं मधु&#x9;061a&lt;br&gt;&#xA;लोहिताक्षो बभौ तत्र मदविह्वललोचनः&#x9;061c&lt;br&gt;&#xA;आलभ्य वीरकांस्यं च हर्षेण महतान्वितः&#x9;062a&lt;br&gt;&#xA;द्विगुणीकृततेजा हि प्रज्वलन्निव पावकः&#x9;062c&lt;br&gt;&#xA;उत्सङ्गे धनुरादाय सशरं रथिनां वरः&#x9;062e&lt;br&gt;&#xA;कृतस्वस्त्ययनो विप्रैः कवची समलङ्कृतः&#x9;063a&lt;br&gt;&#xA;लाजैर्गन्धैस्तथा माल्यैः कन्याभिश्चाभिनन्दितः&#x9;063c&lt;br&gt;&#xA;युधिष्ठिरस्य चरणावभिवाद्य कृताञ्जलिः&#x9;064a&lt;br&gt;&#xA;तेन मूर्धन्युपाघ्रात आरुरोह महारथम्&#x9;064c&lt;br&gt;&#xA;ततस्ते वाजिनो हृष्टाः सुपुष्टा वातरंहसः&#x9;065a&lt;br&gt;&#xA;अजय्या जैत्रमूहुस्तं विकुर्वन्तः स्म सैन्धवाः&#x9;065c&lt;br&gt;&#xA;अथ हर्षपरीताङ्गः सात्यकिर्भीममब्रवीत्&#x9;066a&lt;br&gt;&#xA;त्वं भीम रक्ष राजानमेतत्कार्यतमं हि ते&#x9;066c&lt;br&gt;&#xA;अहं भित्त्वा प्रवेक्ष्यामि कालपक्वमिदं बलम्&#x9;067a&lt;br&gt;&#xA;आयत्यां च तदात्वे च श्रेयो राज्ञोऽभिरक्षणम्&#x9;067c&lt;br&gt;&#xA;जानीषे मम वीर्यं त्वं तव चाहमरिन्दम&#x9;068a&lt;br&gt;&#xA;तस्माद्भीम निवर्तस्व मम चेदिच्छसि प्रियम्&#x9;068c&lt;br&gt;&#xA;तथोक्तः सात्यकिं प्राह व्रज त्वं कार्यसिद्धये&#x9;069a&lt;br&gt;&#xA;अहं राज्ञः करिष्यामि रक्षां पुरुषसत्तम&#x9;069c&lt;br&gt;&#xA;एवमुक्तः प्रत्युवाच भीमसेनं स माधवः&#x9;070a&lt;br&gt;&#xA;गच्छ गच्छ द्रुतं पार्थ ध्रुवोऽद्य विजयो मम&#x9;070c&lt;br&gt;&#xA;यन्मे स्निग्धोऽनुरक्तश्च त्वमद्य वशगः स्थितः&#x9;071a&lt;br&gt;&#xA;निमित्तानि च धन्यानि यथा भीम वदन्ति मे&#x9;071c&lt;br&gt;&#xA;निहते सैन्धवे पापे पाण्डवेन महात्मना&#x9;072a&lt;br&gt;&#xA;परिष्वजिष्ये राजानं धर्मात्मानं न संशयः&#x9;072c&lt;br&gt;&#xA;एतावदुक्त्वा भीमं तु विसृज्य च महामनाः&#x9;073a&lt;br&gt;&#xA;सम्प्रैक्षत्तावकं सैन्यं व्याघ्रो मृगगणानिव&#x9;073c&lt;br&gt;&#xA;तं दृष्ट्वा प्रविविक्षन्तं सैन्यं तव जनाधिप&#x9;074a&lt;br&gt;&#xA;भूय एवाभवन्मूढं सुभृशं चाप्यकम्पत&#x9;074c&lt;br&gt;&#xA;ततः प्रयातः सहसा सैन्यं तव स सात्यकिः&#x9;075a&lt;br&gt;&#xA;दिदृक्षुरर्जुनं राजन्धर्मराजस्य शासनात्&#x9;075c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/088/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/088/</guid>
      <description>&lt;p&gt;सञ्जय उवाच&#x9;001&lt;br&gt;&#xA;प्रयाते तव सैन्यं तु युयुधाने युयुत्सया&#x9;001a&lt;br&gt;&#xA;धर्मराजो महाराज स्वेनानीकेन संवृतः&#x9;001c&lt;br&gt;&#xA;प्रायाद्द्रोणरथप्रेप्सुर्युयुधानस्य पृष्ठतः&#x9;001e&lt;br&gt;&#xA;ततः पाञ्चालराजस्य पुत्रः समरदुर्मदः&#x9;002a&lt;br&gt;&#xA;प्राक्रोशत्पाण्डवानीके वसुदानश्च पार्थिवः&#x9;002c&lt;br&gt;&#xA;आगच्छत प्रहरत द्रुतं विपरिधावत&#x9;003a&lt;br&gt;&#xA;यथा सुखेन गच्छेत सात्यकिर्युद्धदुर्मदः&#x9;003c&lt;br&gt;&#xA;महारथा हि बहवो यतिष्यन्त्यस्य निर्जये&#x9;004a&lt;br&gt;&#xA;इति ब्रुवन्तो वेगेन समापेतुर्बलं तव&#x9;004c&lt;br&gt;&#xA;वयं प्रतिजिगीषन्तस्तत्र तान्समभिद्रुताः&#x9;005a&lt;br&gt;&#xA;ततः शब्दो महानासीद्युयुधानरथं प्रति&#x9;005c&lt;br&gt;&#xA;प्रकम्प्यमाना महती तव पुत्रस्य वाहिनी&#x9;006a&lt;br&gt;&#xA;सात्वतेन महाराज शतधाभिव्यदीर्यत&#x9;006c&lt;br&gt;&#xA;तस्यां विदीर्यमाणायां शिनेः पौत्रो महारथः&#x9;007a&lt;br&gt;&#xA;सप्त वीरान्महेष्वासानग्रानीके व्यपोथयत्&#x9;007c&lt;br&gt;&#xA;ते भीता मृद्यमानाश्च प्रमृष्टा दीर्घबाहुना&#x9;008a&lt;br&gt;&#xA;आयोधनं जहुर्वीरा दृष्ट्वा तमतिमानुषम्&#x9;008c&lt;br&gt;&#xA;रथैर्विमथिताक्षैश्च भग्ननीडैश्च मारिष&#x9;009a&lt;br&gt;&#xA;चक्रैर्विमथितैश्छिन्नैर्ध्वजैश्च विनिपातितैः&#x9;009c&lt;br&gt;&#xA;अनुकर्षैः पताकाभिः शिरस्त्राणैः सकाञ्चनैः&#x9;010a&lt;br&gt;&#xA;बाहुभिश्चन्दनादिग्धैः साङ्गदैश्च विशां पते&#x9;010c&lt;br&gt;&#xA;हस्तिहस्तोपमैश्चापि भुजगाभोगसन्निभैः&#x9;011a&lt;br&gt;&#xA;ऊरुभिः पृथिवी छन्ना मनुजानां नरोत्तम&#x9;011c&lt;br&gt;&#xA;शशाङ्कसन्निकाशैश्च वदनैश्चारुकुण्डलैः&#x9;012a&lt;br&gt;&#xA;पतितैर्वृषभाक्षाणां बभौ भारत मेदिनी&#x9;012c&lt;br&gt;&#xA;गजैश्च बहुधा छिन्नैः शयानैः पर्वतोपमैः&#x9;013a&lt;br&gt;&#xA;रराजातिभृशं भूमिर्विकीर्णैरिव पर्वतैः&#x9;013c&lt;br&gt;&#xA;तपनीयमयैर्योक्त्रैर्मुक्ताजालविभूषितैः&#x9;014a&lt;br&gt;&#xA;उरश्छदैर्विचित्रैश्च व्यशोभन्त तुरङ्गमाः&#x9;014c&lt;br&gt;&#xA;गतसत्त्वा महीं प्राप्य प्रमृष्टा दीर्घबाहुना&#x9;014e&lt;br&gt;&#xA;नानाविधानि सैन्यानि तव हत्वा तु सात्वतः&#x9;015a&lt;br&gt;&#xA;प्रविष्टस्तावकं सैन्यं द्रावयित्वा चमूं भृशम्&#x9;015c&lt;br&gt;&#xA;ततस्तेनैव मार्गेण येन यातो धनञ्जयः&#x9;016a&lt;br&gt;&#xA;इयेष सात्यकिर्गन्तुं ततो द्रोणेन वारितः&#x9;016c&lt;br&gt;&#xA;भरद्वाजं समासाद्य युयुधानस्तु मारिष&#x9;017a&lt;br&gt;&#xA;नाभ्यवर्तत सङ्क्रुद्धो वेलामिव जलाशयः&#x9;017c&lt;br&gt;&#xA;निवार्य तु रणे द्रोणो युयुधानं महारथम्&#x9;018a&lt;br&gt;&#xA;विव्याध निशितैर्बाणैः पञ्चभिर्मर्मभेदिभिः&#x9;018c&lt;br&gt;&#xA;सात्यकिस्तु रणे द्रोणं राजन्विव्याध सप्तभिः&#x9;019a&lt;br&gt;&#xA;हेमपुङ्खैः शिलाधौतैः कङ्कबर्हिणवाजितैः&#x9;019c&lt;br&gt;&#xA;तं षड्भिः सायकैर्द्रोणः साश्वयन्तारमार्दयत्&#x9;020a&lt;br&gt;&#xA;स तं न ममृषे द्रोणं युयुधानो महारथः&#x9;020c&lt;br&gt;&#xA;सिंहनादं ततः कृत्वा द्रोणं विव्याध सात्यकिः&#x9;021a&lt;br&gt;&#xA;दशभिः सायकैश्चान्यैः षड्भिरष्टाभिरेव च&#x9;021c&lt;br&gt;&#xA;युयुधानः पुनर्द्रोणं विव्याध दशभिः शरैः&#x9;022a&lt;br&gt;&#xA;एकेन सारथिं चास्य चतुर्भिश्चतुरो हयान्&#x9;022c&lt;br&gt;&#xA;ध्वजमेकेन बाणेन विव्याध युधि मारिष&#x9;022e&lt;br&gt;&#xA;तं द्रोणः साश्वयन्तारं सरथध्वजमाशुगैः&#x9;023a&lt;br&gt;&#xA;त्वरन्प्राच्छादयद्बाणैः शलभानामिव व्रजैः&#x9;023c&lt;br&gt;&#xA;तथैव युयुधानोऽपि द्रोणं बहुभिराशुगैः&#x9;024a&lt;br&gt;&#xA;प्राच्छादयदसम्भ्रान्तस्ततो द्रोण उवाच ह&#x9;024c&lt;br&gt;&#xA;तवाचार्यो रणं हित्वा गतः कापुरुषो यथा&#x9;025a&lt;br&gt;&#xA;युध्यमानं हि मां हित्वा प्रदक्षिणमवर्तत&#x9;025c&lt;br&gt;&#xA;त्वं हि मे युध्यतो नाद्य जीवन्मोक्ष्यसि माधव&#x9;026a&lt;br&gt;&#xA;यदि मां त्वं रणे हित्वा न यास्याचार्यवद्द्रुतम्&#x9;026c&lt;br&gt;&#xA;सात्यकिरुवाच&#x9;027&lt;br&gt;&#xA;धनञ्जयस्य पदवीं धर्मराजस्य शासनात्&#x9;027a&lt;br&gt;&#xA;गच्छामि स्वस्ति ते ब्रह्मन्न मे कालात्ययो भवेत्&#x9;027c&lt;br&gt;&#xA;सञ्जय उवाच&#x9;028&lt;br&gt;&#xA;एतावदुक्त्वा शैनेय आचार्यं परिवर्जयन्&#x9;028a&lt;br&gt;&#xA;प्रयातः सहसा राजन्सारथिं चेदमब्रवीत्&#x9;028c&lt;br&gt;&#xA;द्रोणः करिष्यते यत्नं सर्वथा मम वारणे&#x9;029a&lt;br&gt;&#xA;यत्तो याहि रणे सूत शृणु चेदं वचः परम्&#x9;029c&lt;br&gt;&#xA;एतदालोक्यते सैन्यमावन्त्यानां महाप्रभम्&#x9;030a&lt;br&gt;&#xA;अस्यानन्तरतस्त्वेतद्दाक्षिणात्यं महाबलम्&#x9;030c&lt;br&gt;&#xA;तदनन्तरमेतच्च बाह्लिकानां बलं महत्&#x9;031a&lt;br&gt;&#xA;बाह्लिकाभ्याशतो युक्तं कर्णस्यापि महद्बलम्&#x9;031c&lt;br&gt;&#xA;अन्योन्येन हि सैन्यानि भिन्नान्येतानि सारथे&#x9;032a&lt;br&gt;&#xA;अन्योन्यं समुपाश्रित्य न त्यक्ष्यन्ति रणाजिरम्&#x9;032c&lt;br&gt;&#xA;एतदन्तरमासाद्य चोदयाश्वान्प्रहृष्टवत्&#x9;033a&lt;br&gt;&#xA;मध्यमं जवमास्थाय वह मामत्र सारथे&#x9;033c&lt;br&gt;&#xA;बाह्लिका यत्र दृश्यन्ते नानाप्रहरणोद्यताः&#x9;034a&lt;br&gt;&#xA;दाक्षिणात्याश्च बहवः सूतपुत्रपुरोगमाः&#x9;034c&lt;br&gt;&#xA;हस्त्यश्वरथसम्बाधं यच्चानीकं विलोक्यते&#x9;035a&lt;br&gt;&#xA;नानादेशसमुत्थैश्च पदातिभिरधिष्ठितम्&#x9;035c&lt;br&gt;&#xA;एतावदुक्त्वा यन्तारं ब्रह्माणं परिवर्जयन्&#x9;036a&lt;br&gt;&#xA;स व्यतीयाय यत्रोग्रं कर्णस्य सुमहद्बलम्&#x9;036c&lt;br&gt;&#xA;तं द्रोणोऽनुययौ क्रुद्धो विकिरन्विशिखान्बहून्&#x9;037a&lt;br&gt;&#xA;युयुधानं महाबाहुं गच्छन्तमनिवर्तिनम्&#x9;037c&lt;br&gt;&#xA;कर्णस्य सैन्यं सुमहदभिहत्य शितैः शरैः&#x9;038a&lt;br&gt;&#xA;प्राविशद्भारतीं सेनामपर्यन्तां स सात्यकिः&#x9;038c&lt;br&gt;&#xA;प्रविष्टे युयुधाने तु सैनिकेषु द्रुतेषु च&#x9;039a&lt;br&gt;&#xA;अमर्षी कृतवर्मा तु सात्यकिं पर्यवारयत्&#x9;039c&lt;br&gt;&#xA;तमापतन्तं विशिखैः षड्भिराहत्य सात्यकिः&#x9;040a&lt;br&gt;&#xA;चतुर्भिश्चतुरोऽस्याश्वानाजघानाशु वीर्यवान्&#x9;040c&lt;br&gt;&#xA;ततः पुनः षोडशभिर्नतपर्वभिराशुगैः&#x9;041a&lt;br&gt;&#xA;सात्यकिः कृतवर्माणं प्रत्यविध्यत्स्तनान्तरे&#x9;041c&lt;br&gt;&#xA;स तुद्यमानो विशिखैर्बहुभिस्तिग्मतेजनैः&#x9;042a&lt;br&gt;&#xA;सात्वतेन महाराज कृतवर्मा न चक्षमे&#x9;042c&lt;br&gt;&#xA;स वत्सदन्तं सन्धाय जिह्मगानलसन्निभम्&#x9;043a&lt;br&gt;&#xA;आकृष्य राजन्नाकर्णाद्विव्याधोरसि सात्यकिम्&#x9;043c&lt;br&gt;&#xA;स तस्य देहावरणं भित्त्वा देहं च सायकः&#x9;044a&lt;br&gt;&#xA;सपत्रपुङ्खः पृथिवीं विवेश रुधिरोक्षितः&#x9;044c&lt;br&gt;&#xA;अथास्य बहुभिर्बाणैरच्छिनत्परमास्त्रवित्&#x9;045a&lt;br&gt;&#xA;समार्गणगुणं राजन्कृतवर्मा शरासनम्&#x9;045c&lt;br&gt;&#xA;विव्याध च रणे राजन्सात्यकिं सत्यविक्रमम्&#x9;046a&lt;br&gt;&#xA;दशभिर्विशिखैस्तीक्ष्णैरभिक्रुद्धः स्तनान्तरे&#x9;046c&lt;br&gt;&#xA;ततः प्रशीर्णे धनुषि शक्त्या शक्तिमतां वरः&#x9;047a&lt;br&gt;&#xA;अभ्यहन्दक्षिणं बाहुं सात्यकिः कृतवर्मणः&#x9;047c&lt;br&gt;&#xA;ततोऽन्यत्सुदृढं वीरो धनुरादाय सात्यकिः&#x9;048a&lt;br&gt;&#xA;व्यसृजद्विशिखांस्तूर्णं शतशोऽथ सहस्रशः&#x9;048c&lt;br&gt;&#xA;सरथं कृतवर्माणं समन्तात्पर्यवाकिरत्&#x9;049a&lt;br&gt;&#xA;छादयित्वा रणेऽत्यर्थं हार्दिक्यं तु स सात्यकिः&#x9;049c&lt;br&gt;&#xA;अथास्य भल्लेन शिरः सारथेः समकृन्तत&#x9;050a&lt;br&gt;&#xA;स पपात हतः सूतो हार्दिक्यस्य महारथात्&#x9;050c&lt;br&gt;&#xA;ततस्ते यन्तरि हते प्राद्रवंस्तुरगा भृशम्&#x9;050e&lt;br&gt;&#xA;अथ भोजस्त्वसम्भ्रान्तो निगृह्य तुरगान्स्वयम्&#x9;051a&lt;br&gt;&#xA;तस्थौ शरधनुष्पाणिस्तत्सैन्यान्यभ्यपूजयन्&#x9;051c&lt;br&gt;&#xA;स मुहूर्तमिवाश्वस्य सदश्वान्समचोदयत्&#x9;052a&lt;br&gt;&#xA;व्यपेतभीरमित्राणामावहत्सुमहद्भयम्&#x9;052c&lt;br&gt;&#xA;सात्यकिश्चाभ्यगात्तस्मात्स तु भीममुपाद्रवत्&#x9;052e&lt;br&gt;&#xA;युयुधानोऽपि राजेन्द्र द्रोणानीकाद्विनिःसृतः&#x9;053a&lt;br&gt;&#xA;प्रययौ त्वरितस्तूर्णं काम्बोजानां महाचमूम्&#x9;053c&lt;br&gt;&#xA;स तत्र बहुभिः शूरैः सन्निरुद्धो महारथैः&#x9;054a&lt;br&gt;&#xA;न चचाल तदा राजन्सात्यकिः सत्यविक्रमः&#x9;054c&lt;br&gt;&#xA;सन्धाय च चमूं द्रोणो भोजे भारं निवेश्य च&#x9;055a&lt;br&gt;&#xA;अन्वधावद्रणे यत्तो युयुधानं युयुत्सया&#x9;055c&lt;br&gt;&#xA;तथा तमनुधावन्तं युयुधानस्य पृष्ठतः&#x9;056a&lt;br&gt;&#xA;न्यवारयन्त सङ्क्रुद्धाः पाण्डुसैन्ये बृहत्तमाः&#x9;056c&lt;br&gt;&#xA;समासाद्य तु हार्दिक्यं रथानां प्रवरं रथम्&#x9;057a&lt;br&gt;&#xA;पाञ्चाला विगतोत्साहा भीमसेनपुरोगमाः&#x9;057c&lt;br&gt;&#xA;विक्रम्य वारिता राजन्वीरेण कृतवर्मणा&#x9;057e&lt;br&gt;&#xA;यतमानांस्तु तान्सर्वानीषद्विगतचेतसः&#x9;058a&lt;br&gt;&#xA;अभितस्ताञ्शरौघेण क्लान्तवाहानवारयत्&#x9;058c&lt;br&gt;&#xA;निगृहीतास्तु भोजेन भोजानीकेप्सवो रणे&#x9;059a&lt;br&gt;&#xA;अतिष्ठन्नार्यवद्वीराः प्रार्थयन्तो महद्यशः&#x9;059c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/089/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/089/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;एवं बहुविधं सैन्यमेवं प्रविचितं वरम्&#x9;001a&lt;br&gt;&#xA;व्यूढमेवं यथान्यायमेवं बहु च सञ्जय&#x9;001c&lt;br&gt;&#xA;नित्यं पूजितमस्माभिरभिकामं च नः सदा&#x9;002a&lt;br&gt;&#xA;प्रौढमत्यद्भुताकारं पुरस्ताद्दृढविक्रमम्&#x9;002c&lt;br&gt;&#xA;नातिवृद्धमबालं च न कृशं नातिपीवरम्&#x9;003a&lt;br&gt;&#xA;लघुवृत्तायतप्राणं सारगात्रमनामयम्&#x9;003c&lt;br&gt;&#xA;आत्तसन्नाहसम्पन्नं बहुशस्त्रपरिच्छदम्&#x9;004a&lt;br&gt;&#xA;शस्त्रग्रहणविद्यासु बह्वीषु परिनिष्ठितम्&#x9;004c&lt;br&gt;&#xA;आरोहे पर्यवस्कन्दे सरणे सान्तरप्लुते&#x9;005a&lt;br&gt;&#xA;सम्यक्प्रहरणे याने व्यपयाने च कोविदम्&#x9;005c&lt;br&gt;&#xA;नागेष्वश्वेषु बहुशो रथेषु च परीक्षितम्&#x9;006a&lt;br&gt;&#xA;परीक्ष्य च यथान्यायं वेतनेनोपपादितम्&#x9;006c&lt;br&gt;&#xA;न गोष्ठ्या नोपचारेण न सम्बन्धनिमित्ततः&#x9;007a&lt;br&gt;&#xA;नानाहूतो न ह्यभृतो मम सैन्ये बभूव ह&#x9;007c&lt;br&gt;&#xA;कुलीनार्यजनोपेतं तुष्टपुष्टमनुद्धतम्&#x9;008a&lt;br&gt;&#xA;कृतमानोपकारं च यशस्वि च मनस्वि च&#x9;008c&lt;br&gt;&#xA;सचिवैश्चापरैर्मुख्यैर्बहुभिर्मुख्यकर्मभिः&#x9;009a&lt;br&gt;&#xA;लोकपालोपमैस्तात पालितं नरसत्तमैः&#x9;009c&lt;br&gt;&#xA;बहुभिः पार्थिवैर्गुप्तमस्मत्प्रियचिकीर्षुभिः&#x9;010a&lt;br&gt;&#xA;अस्मानभिसृतैः कामात्सबलैः सपदानुगैः&#x9;010c&lt;br&gt;&#xA;महोदधिमिवापूर्णमापगाभिः समन्ततः&#x9;011a&lt;br&gt;&#xA;अपक्षैः पक्षिसङ्काशै रथैरश्वैश्च संवृतम्&#x9;011c&lt;br&gt;&#xA;योधाक्षय्यजलं भीमं वाहनोर्मितरङ्गिणम्&#x9;012a&lt;br&gt;&#xA;क्षेपण्यसिगदाशक्तिशरप्रासझषाकुलम्&#x9;012c&lt;br&gt;&#xA;ध्वजभूषणसम्बाधं रत्नपट्टेन सञ्चितम्&#x9;013a&lt;br&gt;&#xA;वाहनैरपि धावद्भिर्वायुवेगविकम्पितम्&#x9;013c&lt;br&gt;&#xA;द्रोणगम्भीरपातालं कृतवर्ममहाह्रदम्&#x9;014a&lt;br&gt;&#xA;जलसन्धमहाग्राहं कर्णचन्द्रोदयोद्धतम्&#x9;014c&lt;br&gt;&#xA;गते सैन्यार्णवं भित्त्वा तरसा पाण्डवर्षभे&#x9;015a&lt;br&gt;&#xA;सञ्जयैकरथेनैव युयुधाने च मामकम्&#x9;015c&lt;br&gt;&#xA;तत्र शेषं न पश्यामि प्रविष्टे सव्यसाचिनि&#x9;016a&lt;br&gt;&#xA;सात्वते च रथोदारे मम सैन्यस्य सञ्जय&#x9;016c&lt;br&gt;&#xA;तौ तत्र समतिक्रान्तौ दृष्ट्वाभीतौ तरस्विनौ&#x9;017a&lt;br&gt;&#xA;सिन्धुराजं च सम्प्रेक्ष्य गाण्डीवस्येषुगोचरे&#x9;017c&lt;br&gt;&#xA;किं तदा कुरवः कृत्यं विदधुः कालचोदिताः&#x9;018a&lt;br&gt;&#xA;दारुणैकायने काले कथं वा प्रतिपेदिरे&#x9;018c&lt;br&gt;&#xA;ग्रस्तान्हि कौरवान्मन्ये मृत्युना तात सङ्गतान्&#x9;019a&lt;br&gt;&#xA;विक्रमो हि रणे तेषां न तथा दृश्यतेऽद्य वै&#x9;019c&lt;br&gt;&#xA;अक्षतौ संयुगे तत्र प्रविष्टौ कृष्णपाण्डवौ&#x9;020a&lt;br&gt;&#xA;न च वारयिता कश्चित्तयोरस्तीह सञ्जय&#x9;020c&lt;br&gt;&#xA;भृताश्च बहवो योधाः परीक्ष्यैव महारथाः&#x9;021a&lt;br&gt;&#xA;वेतनेन यथायोग्यं प्रियवादेन चापरे&#x9;021c&lt;br&gt;&#xA;अकारणभृतस्तात मम सैन्ये न विद्यते&#x9;022a&lt;br&gt;&#xA;कर्मणा ह्यनुरूपेण लभ्यते भक्तवेतनम्&#x9;022c&lt;br&gt;&#xA;न च योधोऽभवत्कश्चिन्मम सैन्ये तु सञ्जय&#x9;023a&lt;br&gt;&#xA;अल्पदानभृतस्तात न कुप्यभृतको नरः&#x9;023c&lt;br&gt;&#xA;पूजिता हि यथाशक्त्या दानमानासनैर्मया&#x9;024a&lt;br&gt;&#xA;तथा पुत्रैश्च मे तात ज्ञातिभिश्च सबान्धवैः&#x9;024c&lt;br&gt;&#xA;ते च प्राप्यैव सङ्ग्रामे निर्जिताः सव्यसाचिना&#x9;025a&lt;br&gt;&#xA;शैनेयेन परामृष्टाः किमन्यद्भागधेयतः&#x9;025c&lt;br&gt;&#xA;रक्ष्यते यश्च सङ्ग्रामे ये च सञ्जय रक्षिणः&#x9;026a&lt;br&gt;&#xA;एकः साधारणः पन्था रक्ष्यस्य सह रक्षिभिः&#x9;026c&lt;br&gt;&#xA;अर्जुनं समरे दृष्ट्वा सैन्धवस्याग्रतः स्थितम्&#x9;027a&lt;br&gt;&#xA;पुत्रो मम भृशं मूढः किं कार्यं प्रत्यपद्यत&#x9;027c&lt;br&gt;&#xA;सात्यकिं च रणे दृष्ट्वा प्रविशन्तमभीतवत्&#x9;028a&lt;br&gt;&#xA;किं नु दुर्योधनः कृत्यं प्राप्तकालममन्यत&#x9;028c&lt;br&gt;&#xA;सर्वशस्त्रातिगौ सेनां प्रविष्टौ रथसत्तमौ&#x9;029a&lt;br&gt;&#xA;दृष्ट्वा कां वै धृतिं युद्धे प्रत्यपद्यन्त मामकाः&#x9;029c&lt;br&gt;&#xA;दृष्ट्वा कृष्णं तु दाशार्हमर्जुनार्थे व्यवस्थितम्&#x9;030a&lt;br&gt;&#xA;शिनीनामृषभं चैव मन्ये शोचन्ति पुत्रकाः&#x9;030c&lt;br&gt;&#xA;दृष्ट्वा सेनां व्यतिक्रान्तां सात्वतेनार्जुनेन च&#x9;031a&lt;br&gt;&#xA;पलायमानांश्च कुरून्मन्ये शोचन्ति पुत्रकाः&#x9;031c&lt;br&gt;&#xA;विद्रुतान्रथिनो दृष्ट्वा निरुत्साहान्द्विषज्जये&#x9;032a&lt;br&gt;&#xA;पलायने कृतोत्साहान्मन्ये शोचन्ति पुत्रकाः&#x9;032c&lt;br&gt;&#xA;शून्यान्कृतान्रथोपस्थान्सात्वतेनार्जुनेन च&#x9;033a&lt;br&gt;&#xA;हतांश्च योधान्सन्दृश्य मन्ये शोचन्ति पुत्रकाः&#x9;033c&lt;br&gt;&#xA;व्यश्वनागरथान्दृष्ट्वा तत्र वीरान्सहस्रशः&#x9;034a&lt;br&gt;&#xA;धावमानान्रणे व्यग्रान्मन्ये शोचन्ति पुत्रकाः&#x9;034c&lt;br&gt;&#xA;विवीरांश्च कृतानश्वान्विरथांश्च कृतान्नरान्&#x9;035a&lt;br&gt;&#xA;तत्र सात्यकिपार्थाभ्यां मन्ये शोचन्ति पुत्रकाः&#x9;035c&lt;br&gt;&#xA;पत्तिसङ्घान्रणे दृष्ट्वा धावमानांश्च सर्वशः&#x9;036a&lt;br&gt;&#xA;निराशा विजये सर्वे मन्ये शोचन्ति पुत्रकाः&#x9;036c&lt;br&gt;&#xA;द्रोणस्य समतिक्रान्तावनीकमपराजितौ&#x9;037a&lt;br&gt;&#xA;क्षणेन दृष्ट्वा तौ वीरौ मन्ये शोचन्ति पुत्रकाः&#x9;037c&lt;br&gt;&#xA;सम्मूढोऽस्मि भृशं तात श्रुत्वा कृष्णधनञ्जयौ&#x9;038a&lt;br&gt;&#xA;प्रविष्टौ मामकं सैन्यं सात्वतेन सहाच्युतौ&#x9;038c&lt;br&gt;&#xA;तस्मिन्प्रविष्टे पृतनां शिनीनां प्रवरे रथे&#x9;039a&lt;br&gt;&#xA;भोजानीकं व्यतिक्रान्ते कथमासन्हि कौरवाः&#x9;039c&lt;br&gt;&#xA;तथा द्रोणेन समरे निगृहीतेषु पाण्डुषु&#x9;040a&lt;br&gt;&#xA;कथं युद्धमभूत्तत्र तन्ममाचक्ष्व सञ्जय&#x9;040c&lt;br&gt;&#xA;द्रोणो हि बलवाञ्शूरः कृतास्त्रो दृढविक्रमः&#x9;041a&lt;br&gt;&#xA;पाञ्चालास्तं महेष्वासं प्रत्ययुध्यन्कथं रणे&#x9;041c&lt;br&gt;&#xA;बद्धवैरास्तथा द्रोणे धर्मराजजयैषिणः&#x9;042a&lt;br&gt;&#xA;भारद्वाजस्तथा तेषु कृतवैरो महारथः&#x9;042c&lt;br&gt;&#xA;अर्जुनश्चापि यच्चक्रे सिन्धुराजवधं प्रति&#x9;043a&lt;br&gt;&#xA;तन्मे सर्वं समाचक्ष्व कुशलो ह्यसि सञ्जय&#x9;043c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/090/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/090/</guid>
      <description>&lt;p&gt;सञ्जय उवाच&#x9;001&lt;br&gt;&#xA;आत्मापराधात्सम्भूतं व्यसनं भरतर्षभ&#x9;001a&lt;br&gt;&#xA;प्राप्य प्राकृतवद्वीर न त्वं शोचितुमर्हसि&#x9;001c&lt;br&gt;&#xA;तव निर्गुणतां ज्ञात्वा पक्षपातं सुतेषु च&#x9;002a&lt;br&gt;&#xA;द्वैधीभावं तथा धर्मे पाण्डवेषु च मत्सरम्&#x9;002c&lt;br&gt;&#xA;आर्तप्रलापांश्च बहून्मनुजाधिपसत्तम&#x9;002e&lt;br&gt;&#xA;सर्वलोकस्य तत्त्वज्ञः सर्वलोकगुरुः प्रभुः&#x9;003a&lt;br&gt;&#xA;वासुदेवस्ततो युद्धं कुरूणामकरोन्महत्&#x9;003c&lt;br&gt;&#xA;आत्मापराधात्सुमहान्प्राप्तस्ते विपुलः क्षयः&#x9;004a&lt;br&gt;&#xA;न हि ते सुकृतं किञ्चिदादौ मध्ये च भारत&#x9;004c&lt;br&gt;&#xA;दृश्यते पृष्ठतश्चैव त्वन्मूलो हि पराजयः&#x9;004e&lt;br&gt;&#xA;तस्मादद्य स्थिरो भूत्वा ज्ञात्वा लोकस्य निर्णयम्&#x9;005a&lt;br&gt;&#xA;शृणु युद्धं यथा वृत्तं घोरं देवासुरोपमम्&#x9;005c&lt;br&gt;&#xA;प्रविष्टे तव सैन्यं तु शैनेये सत्यविक्रमे&#x9;006a&lt;br&gt;&#xA;भीमसेनमुखाः पार्थाः प्रतीयुर्वाहिनीं तव&#x9;006c&lt;br&gt;&#xA;आगच्छतस्तान्सहसा क्रुद्धरूपान्सहानुगान्&#x9;007a&lt;br&gt;&#xA;दधारैको रणे पाण्डून्कृतवर्मा महारथः&#x9;007c&lt;br&gt;&#xA;यथोद्वृत्तं धारयते वेला वै सलिलार्णवम्&#x9;008a&lt;br&gt;&#xA;पाण्डुसैन्यं तथा सङ्ख्ये हार्दिक्यः समवारयत्&#x9;008c&lt;br&gt;&#xA;तत्राद्भुतममन्यन्त हार्दिक्यस्य पराक्रमम्&#x9;009a&lt;br&gt;&#xA;यदेनं सहिताः पार्था नातिचक्रमुराहवे&#x9;009c&lt;br&gt;&#xA;ततो भीमस्त्रिभिर्विद्ध्वा कृतवर्माणमायसैः&#x9;010a&lt;br&gt;&#xA;शङ्खं दध्मौ महाबाहुर्हर्षयन्सर्वपाण्डवान्&#x9;010c&lt;br&gt;&#xA;सहदेवस्तु विंशत्या धर्मराजश्च पञ्चभिः&#x9;011a&lt;br&gt;&#xA;शतेन नकुलश्चापि हार्दिक्यं समविध्यत&#x9;011c&lt;br&gt;&#xA;द्रौपदेयास्त्रिसप्तत्या सप्तभिश्च घटोत्कचः&#x9;012a&lt;br&gt;&#xA;धृष्टद्युम्नस्त्रिभिश्चापि कृतवर्माणमार्दयत्&#x9;012c&lt;br&gt;&#xA;विराटो द्रुपदश्चैव याज्ञसेनिश्च पञ्चभिः&#x9;012e&lt;br&gt;&#xA;शिखण्डी चापि हार्दिक्यं विद्ध्वा पञ्चभिराशुगैः&#x9;013a&lt;br&gt;&#xA;पुनर्विव्याध विंशत्या सायकानां हसन्निव&#x9;013c&lt;br&gt;&#xA;कृतवर्मा ततो राजन्सर्वतस्तान्महारथान्&#x9;014a&lt;br&gt;&#xA;एकैकं पञ्चभिर्विद्ध्वा भीमं विव्याध सप्तभिः&#x9;014c&lt;br&gt;&#xA;धनुर्ध्वजं च संयत्तो रथाद्भूमावपातयत्&#x9;014e&lt;br&gt;&#xA;अथैनं छिन्नधन्वानं त्वरमाणो महारथः&#x9;015a&lt;br&gt;&#xA;आजघानोरसि क्रुद्धः सप्तत्या निशितैः शरैः&#x9;015c&lt;br&gt;&#xA;स गाढविद्धो बलवान्हार्दिक्यस्य शरोत्तमैः&#x9;016a&lt;br&gt;&#xA;चचाल रथमध्यस्थः क्षितिकम्पे यथाचलः&#x9;016c&lt;br&gt;&#xA;भीमसेनं तथा दृष्ट्वा धर्मराजपुरोगमाः&#x9;017a&lt;br&gt;&#xA;विसृजन्तः शरान्घोरान्कृतवर्माणमार्दयन्&#x9;017c&lt;br&gt;&#xA;तं तथा कोष्ठकीकृत्य रथवंशेन मारिष&#x9;018a&lt;br&gt;&#xA;विव्यधुः सायकैर्हृष्टा रक्षार्थं मारुतेर्मृधे&#x9;018c&lt;br&gt;&#xA;प्रतिलभ्य ततः सञ्ज्ञां भीमसेनो महाबलः&#x9;019a&lt;br&gt;&#xA;शक्तिं जग्राह समरे हेमदण्डामयस्मयीम्&#x9;019c&lt;br&gt;&#xA;चिक्षेप च रथात्तूर्णं कृतवर्मरथं प्रति&#x9;019e&lt;br&gt;&#xA;सा भीमभुजनिर्मुक्ता निर्मुक्तोरगसन्निभा&#x9;020a&lt;br&gt;&#xA;कृतवर्माणमभितः प्रजज्वाल सुदारुणा&#x9;020c&lt;br&gt;&#xA;तामापतन्तीं सहसा युगान्ताग्निसमप्रभाम्&#x9;021a&lt;br&gt;&#xA;द्वाभ्यां शराभ्यां हार्दिक्यो निचकर्त द्विधा तदा&#x9;021c&lt;br&gt;&#xA;सा छिन्ना पतिता भूमौ शक्तिः कनकभूषणा&#x9;022a&lt;br&gt;&#xA;द्योतयन्ती दिशो राजन्महोल्केव दिवश्च्युता&#x9;022c&lt;br&gt;&#xA;शक्तिं विनिहतां दृष्ट्वा भीमश्चुक्रोध वै भृशम्&#x9;022e&lt;br&gt;&#xA;ततोऽन्यद्धनुरादाय वेगवत्सुमहास्वनम्&#x9;023a&lt;br&gt;&#xA;भीमसेनो रणे क्रुद्धो हार्दिक्यं समवारयत्&#x9;023c&lt;br&gt;&#xA;अथैनं पञ्चभिर्बाणैराजघान स्तनान्तरे&#x9;024a&lt;br&gt;&#xA;भीमो भीमबलो राजंस्तव दुर्मन्त्रितेन ह&#x9;024c&lt;br&gt;&#xA;भोजस्तु क्षतसर्वाङ्गो भीमसेनेन मारिष&#x9;025a&lt;br&gt;&#xA;रक्ताशोक इवोत्फुल्लो व्यभ्राजत रणाजिरे&#x9;025c&lt;br&gt;&#xA;ततः क्रुद्धस्त्रिभिर्बाणैर्भीमसेनं हसन्निव&#x9;026a&lt;br&gt;&#xA;अभिहत्य दृढं युद्धे तान्सर्वान्प्रत्यविध्यत&#x9;026c&lt;br&gt;&#xA;त्रिभिस्त्रिभिर्महेष्वासो यतमानान्महारथान्&#x9;027a&lt;br&gt;&#xA;तेऽपि तं प्रत्यविध्यन्त सप्तभिः सप्तभिः शरैः&#x9;027c&lt;br&gt;&#xA;शिखण्डिनस्ततः क्रुद्धः क्षुरप्रेण महारथः&#x9;028a&lt;br&gt;&#xA;धनुश्चिच्छेद समरे प्रहसन्निव भारत&#x9;028c&lt;br&gt;&#xA;शिखण्डी तु ततः क्रुद्धश्छिन्ने धनुषि सत्वरम्&#x9;029a&lt;br&gt;&#xA;असिं जग्राह समरे शतचन्द्रं च भास्वरम्&#x9;029c&lt;br&gt;&#xA;भ्रामयित्वा महाचर्म चामीकरविभूषितम्&#x9;030a&lt;br&gt;&#xA;तमसिं प्रेषयामास कृतवर्मरथं प्रति&#x9;030c&lt;br&gt;&#xA;स तस्य सशरं चापं छित्त्वा सङ्ख्ये महानसिः&#x9;031a&lt;br&gt;&#xA;अभ्यगाद्धरणीं राजंश्च्युतं ज्योतिरिवाम्बरात्&#x9;031c&lt;br&gt;&#xA;एतस्मिन्नेव काले तु त्वरमाणा महारथाः&#x9;032a&lt;br&gt;&#xA;विव्यधुः सायकैर्गाढं कृतवर्माणमाहवे&#x9;032c&lt;br&gt;&#xA;अथान्यद्धनुरादाय त्यक्त्वा तच्च महद्धनुः&#x9;033a&lt;br&gt;&#xA;विशीर्णं भरतश्रेष्ठ हार्दिक्यः परवीरहा&#x9;033c&lt;br&gt;&#xA;विव्याध पाण्डवान्युद्धे त्रिभिस्त्रिभिरजिह्मगैः&#x9;034a&lt;br&gt;&#xA;शिखण्डिनं च विव्याध त्रिभिः पञ्चभिरेव च&#x9;034c&lt;br&gt;&#xA;धनुरन्यत्समादाय शिखण्डी तु महायशाः&#x9;035a&lt;br&gt;&#xA;अवारयत्कूर्मनखैराशुगैर्हृदिकात्मजम्&#x9;035c&lt;br&gt;&#xA;ततः क्रुद्धो रणे राजन्हृदिकस्यात्मसम्भवः&#x9;036a&lt;br&gt;&#xA;अभिदुद्राव वेगेन याज्ञसेनिं महारथम्&#x9;036c&lt;br&gt;&#xA;भीष्मस्य समरे राजन्मृत्योर्हेतुं महात्मनः&#x9;037a&lt;br&gt;&#xA;विदर्शयन्बलं शूरः शार्दूल इव कुञ्जरम्&#x9;037c&lt;br&gt;&#xA;तौ दिशागजसङ्काशौ ज्वलिताविव पावकौ&#x9;038a&lt;br&gt;&#xA;समासेदतुरन्योन्यं शरसङ्घैररिन्दमौ&#x9;038c&lt;br&gt;&#xA;विधुन्वानौ धनुःश्रेष्ठे सन्दधानौ च सायकान्&#x9;039a&lt;br&gt;&#xA;विसृजन्तौ च शतशो गभस्तीनिव भास्करौ&#x9;039c&lt;br&gt;&#xA;तापयन्तौ शरैस्तीक्ष्णैरन्योन्यं तौ महारथौ&#x9;040a&lt;br&gt;&#xA;युगान्तप्रतिमौ वीरौ रेजतुर्भास्कराविव&#x9;040c&lt;br&gt;&#xA;कृतवर्मा तु रभसं याज्ञसेनिं महारथम्&#x9;041a&lt;br&gt;&#xA;विद्ध्वेषूणां त्रिसप्तत्या पुनर्विव्याध सप्तभिः&#x9;041c&lt;br&gt;&#xA;स गाढविद्धो व्यथितो रथोपस्थ उपाविशत्&#x9;042a&lt;br&gt;&#xA;विसृजन्सशरं चापं मूर्छयाभिपरिप्लुतः&#x9;042c&lt;br&gt;&#xA;तं विषण्णं रथे दृष्ट्वा तावका भरतर्षभ&#x9;043a&lt;br&gt;&#xA;हार्दिक्यं पूजयामासुर्वासांस्यादुधुवुश्च ह&#x9;043c&lt;br&gt;&#xA;शिखण्डिनं तथा ज्ञात्वा हार्दिक्यशरपीडितम्&#x9;044a&lt;br&gt;&#xA;अपोवाह रणाद्यन्ता त्वरमाणो महारथम्&#x9;044c&lt;br&gt;&#xA;सादितं तु रथोपस्थे दृष्ट्वा पार्थाः शिखण्डिनम्&#x9;045a&lt;br&gt;&#xA;परिवव्रू रथैस्तूर्णं कृतवर्माणमाहवे&#x9;045c&lt;br&gt;&#xA;तत्राद्भुतं परं चक्रे कृतवर्मा महारथः&#x9;046a&lt;br&gt;&#xA;यदेकः समरे पार्थान्वारयामास सानुगान्&#x9;046c&lt;br&gt;&#xA;पार्थाञ्जित्वाजयच्चेदीन्पाञ्चालान्सृञ्जयानपि&#x9;047a&lt;br&gt;&#xA;केकयांश्च महावीर्यान्कृतवर्मा महारथः&#x9;047c&lt;br&gt;&#xA;ते वध्यमानाः समरे हार्दिक्येन स्म पाण्डवाः&#x9;048a&lt;br&gt;&#xA;इतश्चेतश्च धावन्तो नैव चक्रुर्धृतिं रणे&#x9;048c&lt;br&gt;&#xA;जित्वा पाण्डुसुतान्युद्धे भीमसेनपुरोगमान्&#x9;049a&lt;br&gt;&#xA;हार्दिक्यः समरेऽतिष्ठद्विधूम इव पावकः&#x9;049c&lt;br&gt;&#xA;ते द्राव्यमाणाः समरे हार्दिक्येन महारथाः&#x9;050a&lt;br&gt;&#xA;विमुखाः समपद्यन्त शरवृष्टिभिरर्दिताः&#x9;050c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/091/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/091/</guid>
      <description>&lt;p&gt;सञ्जय उवाच&#x9;001&lt;br&gt;&#xA;शृणुष्वैकमना राजन्यन्मां त्वं परिपृच्छसि&#x9;001a&lt;br&gt;&#xA;द्राव्यमाणे बले तस्मिन्हार्दिक्येन महात्मना&#x9;001c&lt;br&gt;&#xA;लज्जयावनते चापि प्रहृष्टैश्चैव तावकैः&#x9;002a&lt;br&gt;&#xA;द्वीपो य आसीत्पाण्डूनामगाधे गाधमिच्छताम्&#x9;002c&lt;br&gt;&#xA;श्रुत्वा तु निनदं भीमं तावकानां महाहवे&#x9;003a&lt;br&gt;&#xA;शैनेयस्त्वरितो राजन्कृतवर्माणमभ्ययात्&#x9;003c&lt;br&gt;&#xA;कृतवर्मा तु हार्दिक्यः शैनेयं निशितैः शरैः&#x9;004a&lt;br&gt;&#xA;अवाकिरत्सुसङ्क्रुद्धस्ततोऽक्रुध्यत सात्यकिः&#x9;004c&lt;br&gt;&#xA;ततः सुनिशितं भल्लं शैनेयः कृतवर्मणे&#x9;005a&lt;br&gt;&#xA;प्रेषयामास समरे शरांश्च चतुरोऽपरान्&#x9;005c&lt;br&gt;&#xA;ते तस्य जघ्निरे वाहान्भल्लेनास्याच्छिनद्धनुः&#x9;006a&lt;br&gt;&#xA;पृष्ठरक्षं तथा सूतमविध्यन्निशितैः शरैः&#x9;006c&lt;br&gt;&#xA;ततस्तं विरथं कृत्वा सात्यकिः सत्यविक्रमः&#x9;007a&lt;br&gt;&#xA;सेनामस्यार्दयामास शरैः सन्नतपर्वभिः&#x9;007c&lt;br&gt;&#xA;साभज्यताथ पृतना शैनेयशरपीडिता&#x9;008a&lt;br&gt;&#xA;ततः प्रायाद्वै त्वरितः सात्यकिः सत्यविक्रमः&#x9;008c&lt;br&gt;&#xA;शृणु राजन्यदकरोत्तव सैन्येषु वीर्यवान्&#x9;009a&lt;br&gt;&#xA;अतीत्य स महाराज द्रोणानीकमहार्णवम्&#x9;009c&lt;br&gt;&#xA;पराजित्य च संहृष्टः कृतवर्माणमाहवे&#x9;010a&lt;br&gt;&#xA;यन्तारमब्रवीच्छूरः शनैर्याहीत्यसम्भ्रमम्&#x9;010c&lt;br&gt;&#xA;दृष्ट्वा तु तव तत्सैन्यं रथाश्वद्विपसङ्कुलम्&#x9;011a&lt;br&gt;&#xA;पदातिजनसम्पूर्णमब्रवीत्सारथिं पुनः&#x9;011c&lt;br&gt;&#xA;यदेतन्मेघसङ्काशं द्रोणानीकस्य सव्यतः&#x9;012a&lt;br&gt;&#xA;सुमहत्कुञ्जरानीकं यस्य रुक्मरथो मुखम्&#x9;012c&lt;br&gt;&#xA;एते हि बहवः सूत दुर्निवार्याश्च संयुगे&#x9;013a&lt;br&gt;&#xA;दुर्योधनसमादिष्टा मदर्थे त्यक्तजीविताः&#x9;013c&lt;br&gt;&#xA;राजपुत्रा महेष्वासाः सर्वे विक्रान्तयोधिनः&#x9;013e&lt;br&gt;&#xA;त्रिगर्तानां रथोदाराः सुवर्णविकृतध्वजाः&#x9;014a&lt;br&gt;&#xA;मामेवाभिमुखा वीरा योत्स्यमाना व्यवस्थिताः&#x9;014c&lt;br&gt;&#xA;अत्र मां प्रापय क्षिप्रमश्वांश्चोदय सारथे&#x9;015a&lt;br&gt;&#xA;त्रिगर्तैः सह योत्स्यामि भारद्वाजस्य पश्यतः&#x9;015c&lt;br&gt;&#xA;ततः प्रायाच्छनैः सूतः सात्वतस्य मते स्थितः&#x9;016a&lt;br&gt;&#xA;रथेनादित्यवर्णेन भास्वरेण पताकिना&#x9;016c&lt;br&gt;&#xA;तमूहुः सारथेर्वश्या वल्गमाना हयोत्तमाः&#x9;017a&lt;br&gt;&#xA;वायुवेगसमाः सङ्ख्ये कुन्देन्दुरजतप्रभाः&#x9;017c&lt;br&gt;&#xA;आपतन्तं रथं तं तु शङ्खवर्णैर्हयोत्तमैः&#x9;018a&lt;br&gt;&#xA;परिवव्रुस्ततः शूरा गजानीकेन सर्वतः&#x9;018c&lt;br&gt;&#xA;किरन्तो विविधांस्तीक्ष्णान्सायकाल्ँलघुवेधिनः&#x9;018e&lt;br&gt;&#xA;सात्वतोऽपि शितैर्बाणैर्गजानीकमयोधयत्&#x9;019a&lt;br&gt;&#xA;पर्वतानिव वर्षेण तपान्ते जलदो महान्&#x9;019c&lt;br&gt;&#xA;वज्राशनिसमस्पर्शैर्वध्यमानाः शरैर्गजाः&#x9;020a&lt;br&gt;&#xA;प्राद्रवन्रणमुत्सृज्य शिनिवीर्यसमीरितैः&#x9;020c&lt;br&gt;&#xA;शीर्णदन्ता विरुधिरा भिन्नमस्तकपिण्डकाः&#x9;021a&lt;br&gt;&#xA;विशीर्णकर्णास्यकरा विनियन्तृपताकिनः&#x9;021c&lt;br&gt;&#xA;सम्भिन्नवर्मघण्टाश्च सन्निकृत्तमहाध्वजाः&#x9;022a&lt;br&gt;&#xA;हतारोहा दिशो राजन्भेजिरे भ्रष्टकम्बलाः&#x9;022c&lt;br&gt;&#xA;रुवन्तो विविधान्रावाञ्जलदोपमनिस्वनाः&#x9;023a&lt;br&gt;&#xA;नाराचैर्वत्सदन्तैश्च सात्वतेन विदारिताः&#x9;023c&lt;br&gt;&#xA;तस्मिन्द्रुते गजानीके जलसन्धो महारथः&#x9;024a&lt;br&gt;&#xA;यत्तः सम्प्रापयन्नागं रजताश्वरथं प्रति&#x9;024c&lt;br&gt;&#xA;रुक्मवर्णकरः शूरस्तपनीयाङ्गदः शुचिः&#x9;025a&lt;br&gt;&#xA;कुण्डली मुकुटी शङ्खी रक्तचन्दनरूषितः&#x9;025c&lt;br&gt;&#xA;शिरसा धारयन्दीप्तां तपनीयमयीं स्रजम्&#x9;026a&lt;br&gt;&#xA;उरसा धारयन्निष्कं कण्ठसूत्रं च भास्वरम्&#x9;026c&lt;br&gt;&#xA;चापं च रुक्मविकृतं विधुन्वन्गजमूर्धनि&#x9;027a&lt;br&gt;&#xA;अशोभत महाराज सविद्युदिव तोयदः&#x9;027c&lt;br&gt;&#xA;तमापतन्तं सहसा मागधस्य गजोत्तमम्&#x9;028a&lt;br&gt;&#xA;सात्यकिर्वारयामास वेलेवोद्वृत्तमर्णवम्&#x9;028c&lt;br&gt;&#xA;नागं निवारितं दृष्ट्वा शैनेयस्य शरोत्तमैः&#x9;029a&lt;br&gt;&#xA;अक्रुध्यत रणे राजञ्जलसन्धो महाबलः&#x9;029c&lt;br&gt;&#xA;ततः क्रुद्धो महेष्वासो मार्गणैर्भारसाधनैः&#x9;030a&lt;br&gt;&#xA;अविध्यत शिनेः पौत्रं जलसन्धो महोरसि&#x9;030c&lt;br&gt;&#xA;ततोऽपरेण भल्लेन पीतेन निशितेन च&#x9;031a&lt;br&gt;&#xA;अस्यतो वृष्णिवीरस्य निचकर्त शरासनम्&#x9;031c&lt;br&gt;&#xA;सात्यकिं छिन्नधन्वानं प्रहसन्निव भारत&#x9;032a&lt;br&gt;&#xA;अविध्यन्मागधो वीरः पञ्चभिर्निशितैः शरैः&#x9;032c&lt;br&gt;&#xA;स विद्धो बहुभिर्बाणैर्जलसन्धेन वीर्यवान्&#x9;033a&lt;br&gt;&#xA;नाकम्पत महाबाहुस्तदद्भुतमिवाभवत्&#x9;033c&lt;br&gt;&#xA;अचिन्तयन्वै स शरान्नात्यर्थं सम्भ्रमाद्बली&#x9;034a&lt;br&gt;&#xA;धनुरन्यत्समादाय तिष्ठ तिष्ठेत्युवाच ह&#x9;034c&lt;br&gt;&#xA;एतावदुक्त्वा शैनेयो जलसन्धं महोरसि&#x9;035a&lt;br&gt;&#xA;विव्याध षष्ट्या सुभृशं शराणां प्रहसन्निव&#x9;035c&lt;br&gt;&#xA;क्षुरप्रेण च पीतेन मुष्टिदेशे महद्धनुः&#x9;036a&lt;br&gt;&#xA;जलसन्धस्य चिच्छेद विव्याध च त्रिभिः शरैः&#x9;036c&lt;br&gt;&#xA;जलसन्धस्तु तत्त्यक्त्वा सशरं वै शरासनम्&#x9;037a&lt;br&gt;&#xA;तोमरं व्यसृजत्तूर्णं सात्यकिं प्रति मारिष&#x9;037c&lt;br&gt;&#xA;स निर्भिद्य भुजं सव्यं माधवस्य महारणे&#x9;038a&lt;br&gt;&#xA;अभ्यगाद्धरणीं घोरः श्वसन्निव महोरगः&#x9;038c&lt;br&gt;&#xA;निर्भिन्ने तु भुजे सव्ये सात्यकिः सत्यविक्रमः&#x9;039a&lt;br&gt;&#xA;त्रिंशद्भिर्विशिखैस्तीक्ष्णैर्जलसन्धमताडयत्&#x9;039c&lt;br&gt;&#xA;प्रगृह्य तु ततः खड्गं जलसन्धो महाबलः&#x9;040a&lt;br&gt;&#xA;आर्षभं चर्म च महच्छतचन्द्रमलङ्कृतम्&#x9;040c&lt;br&gt;&#xA;तत आविध्य तं खड्गं सात्वतायोत्ससर्ज ह&#x9;040e&lt;br&gt;&#xA;शैनेयस्य धनुश्छित्त्वा स खड्गो न्यपतन्महीम्&#x9;041a&lt;br&gt;&#xA;अलातचक्रवच्चैव व्यरोचत महीं गतः&#x9;041c&lt;br&gt;&#xA;अथान्यद्धनुरादाय सर्वकायावदारणम्&#x9;042a&lt;br&gt;&#xA;शालस्कन्धप्रतीकाशमिन्द्राशनिसमस्वनम्&#x9;042c&lt;br&gt;&#xA;विस्फार्य विव्यधे क्रुद्धो जलसन्धं शरेण ह&#x9;042e&lt;br&gt;&#xA;ततः साभरणौ बाहू क्षुराभ्यां माधवोत्तमः&#x9;043a&lt;br&gt;&#xA;साङ्गदौ जलसन्धस्य चिच्छेद प्रहसन्निव&#x9;043c&lt;br&gt;&#xA;तौ बाहू परिघप्रख्यौ पेततुर्गजसत्तमात्&#x9;044a&lt;br&gt;&#xA;वसुन्धराधराद्भ्रष्टौ पञ्चशीर्षाविवोरगौ&#x9;044c&lt;br&gt;&#xA;ततः सुदंष्ट्रं सुहनु चारुकुण्डलमुन्नसम्&#x9;045a&lt;br&gt;&#xA;क्षुरेणास्य तृतीयेन शिरश्चिच्छेद सात्यकिः&#x9;045c&lt;br&gt;&#xA;तत्पातितशिरोबाहुकबन्धं भीमदर्शनम्&#x9;046a&lt;br&gt;&#xA;द्विरदं जलसन्धस्य रुधिरेणाभ्यषिञ्चत&#x9;046c&lt;br&gt;&#xA;जलसन्धं निहत्याजौ त्वरमाणस्तु सात्वतः&#x9;047a&lt;br&gt;&#xA;नैषादिं पातयामास गजस्कन्धाद्विशां पते&#x9;047c&lt;br&gt;&#xA;रुधिरेणावसिक्ताङ्गो जलसन्धस्य कुञ्जरः&#x9;048a&lt;br&gt;&#xA;विलम्बमानमवहत्संश्लिष्टं परमासनम्&#x9;048c&lt;br&gt;&#xA;शरार्दितः सात्वतेन मर्दमानः स्ववाहिनीम्&#x9;049a&lt;br&gt;&#xA;घोरमार्तस्वरं कृत्वा विदुद्राव महागजः&#x9;049c&lt;br&gt;&#xA;हाहाकारो महानासीत्तव सैन्यस्य मारिष&#x9;050a&lt;br&gt;&#xA;जलसन्धं हतं दृष्ट्वा वृष्णीनामृषभेण ह&#x9;050c&lt;br&gt;&#xA;विमुखाश्चाभ्यधावन्त तव योधाः समन्ततः&#x9;051a&lt;br&gt;&#xA;पलायने कृतोत्साहा निरुत्साहा द्विषज्जये&#x9;051c&lt;br&gt;&#xA;एतस्मिन्नन्तरे राजन्द्रोणः शस्त्रभृतां वरः&#x9;052a&lt;br&gt;&#xA;अभ्ययाज्जवनैरश्वैर्युयुधानं महारथम्&#x9;052c&lt;br&gt;&#xA;तमुदीर्णं तथा दृष्ट्वा शैनेयं कुरुपुङ्गवाः&#x9;053a&lt;br&gt;&#xA;द्रोणेनैव सह क्रुद्धाः सात्यकिं पर्यवारयन्&#x9;053c&lt;br&gt;&#xA;ततः प्रववृते युद्धं कुरूणां सात्वतस्य च&#x9;054a&lt;br&gt;&#xA;द्रोणस्य च रणे राजन्घोरं देवासुरोपमम्&#x9;054c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/092/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/092/</guid>
      <description>&lt;p&gt;सञ्जय उवाच&#x9;001&lt;br&gt;&#xA;ते किरन्तः शरव्रातान्सर्वे यत्ताः प्रहारिणः&#x9;001a&lt;br&gt;&#xA;त्वरमाणा महाराज युयुधानमयोधयन्&#x9;001c&lt;br&gt;&#xA;तं द्रोणः सप्तसप्तत्या जघान निशितैः शरैः&#x9;002a&lt;br&gt;&#xA;दुर्मर्षणो द्वादशभिर्दुःसहो दशभिः शरैः&#x9;002c&lt;br&gt;&#xA;विकर्णश्चापि निशितैस्त्रिंशद्भिः कङ्कपत्रिभिः&#x9;003a&lt;br&gt;&#xA;विव्याध सव्ये पार्श्वे तु स्तनाभ्यामन्तरे तथा&#x9;003c&lt;br&gt;&#xA;दुर्मुखो दशभिर्बाणैस्तथा दुःशासनोऽष्टभिः&#x9;004a&lt;br&gt;&#xA;चित्रसेनश्च शैनेयं द्वाभ्यां विव्याध मारिष&#x9;004c&lt;br&gt;&#xA;दुर्योधनश्च महता शरवर्षेण माधवम्&#x9;005a&lt;br&gt;&#xA;अपीडयद्रणे राजञ्शूराश्चान्ये महारथाः&#x9;005c&lt;br&gt;&#xA;सर्वतः प्रतिविद्धस्तु तव पुत्रैर्महारथैः&#x9;006a&lt;br&gt;&#xA;तान्प्रत्यविध्यच्छैनेयः पृथक्पृथगजिह्मगैः&#x9;006c&lt;br&gt;&#xA;भारद्वाजं त्रिभिर्बाणैर्दुःसहं नवभिस्तथा&#x9;007a&lt;br&gt;&#xA;विकर्णं पञ्चविंशत्या चित्रसेनं च सप्तभिः&#x9;007c&lt;br&gt;&#xA;दुर्मर्षणं द्वादशभिश्चतुर्भिश्च विविंशतिम्&#x9;008a&lt;br&gt;&#xA;सत्यव्रतं च नवभिर्विजयं दशभिः शरैः&#x9;008c&lt;br&gt;&#xA;ततो रुक्माङ्गदं चापं विधुन्वानो महारथः&#x9;009a&lt;br&gt;&#xA;अभ्ययात्सात्यकिस्तूर्णं पुत्रं तव महारथम्&#x9;009c&lt;br&gt;&#xA;राजानं सर्वलोकस्य सर्वशस्त्रभृतां वरम्&#x9;010a&lt;br&gt;&#xA;शरैरभ्याहनद्गाढं ततो युद्धमभूत्तयोः&#x9;010c&lt;br&gt;&#xA;विमुञ्चन्तौ शरांस्तीक्ष्णान्सन्दधानौ च सायकान्&#x9;011a&lt;br&gt;&#xA;अदृश्यं समरेऽन्योन्यं चक्रतुस्तौ महारथौ&#x9;011c&lt;br&gt;&#xA;सात्यकिः कुरुराजेन निर्विद्धो बह्वशोभत&#x9;012a&lt;br&gt;&#xA;अस्रवद्रुधिरं भूरि स्वरसं चन्दनो यथा&#x9;012c&lt;br&gt;&#xA;सात्वतेन च बाणौघैर्निर्विद्धस्तनयस्तव&#x9;013a&lt;br&gt;&#xA;शातकुम्भमयापीडो बभौ यूप इवोच्छ्रितः&#x9;013c&lt;br&gt;&#xA;माधवस्तु रणे राजन्कुरुराजस्य धन्विनः&#x9;014a&lt;br&gt;&#xA;धनुश्चिच्छेद सहसा क्षुरप्रेण हसन्निव&#x9;014c&lt;br&gt;&#xA;अथैनं छिन्नधन्वानं शरैर्बहुभिराचिनोत्&#x9;014e&lt;br&gt;&#xA;निर्भिन्नश्च शरैस्तेन द्विषता क्षिप्रकारिणा&#x9;015a&lt;br&gt;&#xA;नामृष्यत रणे राजा शत्रोर्विजयलक्षणम्&#x9;015c&lt;br&gt;&#xA;अथान्यद्धनुरादाय हेमपृष्ठं दुरासदम्&#x9;016a&lt;br&gt;&#xA;विव्याध सात्यकिं तूर्णं सायकानां शतेन ह&#x9;016c&lt;br&gt;&#xA;सोऽतिविद्धो बलवता पुत्रेण तव धन्विना&#x9;017a&lt;br&gt;&#xA;अमर्षवशमापन्नस्तव पुत्रमपीडयत्&#x9;017c&lt;br&gt;&#xA;पीडितं नृपतिं दृष्ट्वा तव पुत्रा महारथाः&#x9;018a&lt;br&gt;&#xA;सात्वतं शरवर्षेण छादयामासुरञ्जसा&#x9;018c&lt;br&gt;&#xA;स छाद्यमानो बहुभिस्तव पुत्रैर्महारथैः&#x9;019a&lt;br&gt;&#xA;एकैकं पञ्चभिर्विद्ध्वा पुनर्विव्याध सप्तभिः&#x9;019c&lt;br&gt;&#xA;दुर्योधनं च त्वरितो विव्याधाष्टभिराशुगैः&#x9;020a&lt;br&gt;&#xA;प्रहसंश्चास्य चिच्छेद कार्मुकं रिपुभीषणम्&#x9;020c&lt;br&gt;&#xA;नागं मणिमयं चैव शरैर्ध्वजमपातयत्&#x9;021a&lt;br&gt;&#xA;हत्वा तु चतुरो वाहांश्चतुर्भिर्निशितैः शरैः&#x9;021c&lt;br&gt;&#xA;सारथिं पातयामास क्षुरप्रेण महायशाः&#x9;021e&lt;br&gt;&#xA;एतस्मिन्नन्तरे चैव कुरुराजं महारथम्&#x9;022a&lt;br&gt;&#xA;अवाकिरच्छरैर्हृष्टो बहुभिर्मर्मभेदिभिः&#x9;022c&lt;br&gt;&#xA;स वध्यमानः समरे शैनेयस्य शरोत्तमैः&#x9;023a&lt;br&gt;&#xA;प्राद्रवत्सहसा राजन्पुत्रो दुर्योधनस्तव&#x9;023c&lt;br&gt;&#xA;आप्लुतश्च ततो यानं चित्रसेनस्य धन्विनः&#x9;023e&lt;br&gt;&#xA;हाहाभूतं जगच्चासीद्दृष्ट्वा राजानमाहवे&#x9;024a&lt;br&gt;&#xA;ग्रस्यमानं सात्यकिना खे सोममिव राहुणा&#x9;024c&lt;br&gt;&#xA;तं तु शब्दं महच्छ्रुत्वा कृतवर्मा महारथः&#x9;025a&lt;br&gt;&#xA;अभ्ययात्सहसा तत्र यत्रास्ते माधवः प्रभुः&#x9;025c&lt;br&gt;&#xA;विधुन्वानो धनुःश्रेष्ठं चोदयंश्चैव वाजिनः&#x9;026a&lt;br&gt;&#xA;भर्त्सयन्सारथिं चोग्रं याहि याहीति सत्वरः&#x9;026c&lt;br&gt;&#xA;तमापतन्तं सम्प्रेक्ष्य व्यादितास्यमिवान्तकम्&#x9;027a&lt;br&gt;&#xA;युयुधानो महाराज यन्तारमिदमब्रवीत्&#x9;027c&lt;br&gt;&#xA;कृतवर्मा रथेनैष द्रुतमापतते शरी&#x9;028a&lt;br&gt;&#xA;प्रत्युद्याहि रथेनैनं प्रवरं सर्वधन्विनाम्&#x9;028c&lt;br&gt;&#xA;ततः प्रजविताश्वेन विधिवत्कल्पितेन च&#x9;029a&lt;br&gt;&#xA;आससाद रणे भोजं प्रतिमानं धनुष्मताम्&#x9;029c&lt;br&gt;&#xA;ततः परमसङ्क्रुद्धौ ज्वलन्ताविव पावकौ&#x9;030a&lt;br&gt;&#xA;समेयातां नरव्याघ्रौ व्याघ्राविव तरस्विनौ&#x9;030c&lt;br&gt;&#xA;कृतवर्मा तु शैनेयं षड्विंशत्या समार्पयत्&#x9;031a&lt;br&gt;&#xA;निशितैः सायकैस्तीक्ष्णैर्यन्तारं चास्य सप्तभिः&#x9;031c&lt;br&gt;&#xA;चतुरश्च हयोदारांश्चतुर्भिः परमेषुभिः&#x9;032a&lt;br&gt;&#xA;अविध्यत्साधुदान्तान्वै सैन्धवान्सात्वतस्य ह&#x9;032c&lt;br&gt;&#xA;रुक्मध्वजो रुक्मपृष्ठं महद्विस्फार्य कार्मुकम्&#x9;033a&lt;br&gt;&#xA;रुक्माङ्गदी रुक्मवर्मा रुक्मपुङ्खानवाकिरत्&#x9;033c&lt;br&gt;&#xA;ततोऽशीतिं शिनेः पौत्रः सायकान्कृतवर्मणे&#x9;034a&lt;br&gt;&#xA;प्राहिणोत्त्वरया युक्तो द्रष्टुकामो धनञ्जयम्&#x9;034c&lt;br&gt;&#xA;सोऽतिविद्धो बलवता शत्रुणा शत्रुतापनः&#x9;035a&lt;br&gt;&#xA;समकम्पत दुर्धर्षः क्षितिकम्पे यथाचलः&#x9;035c&lt;br&gt;&#xA;त्रिषष्ट्या चतुरोऽस्याश्वान्सप्तभिः सारथिं शरैः&#x9;036a&lt;br&gt;&#xA;विव्याध निशितैस्तूर्णं सात्यकिः कृतवर्मणः&#x9;036c&lt;br&gt;&#xA;सुवर्णपुङ्खं विशिखं समाधाय स सात्यकिः&#x9;037a&lt;br&gt;&#xA;व्यसृजत्तं महाज्वालं सङ्क्रुद्धमिव पन्नगम्&#x9;037c&lt;br&gt;&#xA;सोऽविशत्कृतवर्माणं यमदण्डोपमः शरः&#x9;038a&lt;br&gt;&#xA;जाम्बूनदविचित्रं च वर्म निर्भिद्य भानुमत्&#x9;038c&lt;br&gt;&#xA;अभ्यगाद्धरणीमुग्रो रुधिरेण समुक्षितः&#x9;038e&lt;br&gt;&#xA;सञ्जातरुधिरश्चाजौ सात्वतेषुभिरर्दितः&#x9;039a&lt;br&gt;&#xA;प्रचलन्धनुरुत्सृज्य न्यपतत्स्यन्दनोत्तमे&#x9;039c&lt;br&gt;&#xA;स सिंहदंष्ट्रो जानुभ्यामापन्नोऽमितविक्रमः&#x9;040a&lt;br&gt;&#xA;शरार्दितः सात्यकिना रथोपस्थे नरर्षभः&#x9;040c&lt;br&gt;&#xA;सहस्रबाहोः सदृशमक्षोभ्यमिव सागरम्&#x9;041a&lt;br&gt;&#xA;निवार्य कृतवर्माणं सात्यकिः प्रययौ ततः&#x9;041c&lt;br&gt;&#xA;खड्गशक्तिधनुःकीर्णां गजाश्वरथसङ्कुलाम्&#x9;042a&lt;br&gt;&#xA;प्रवर्तितोग्ररुधिरां शतशः क्षत्रियर्षभैः&#x9;042c&lt;br&gt;&#xA;प्रेक्षतां सर्वसैन्यानां मध्येन शिनिपुङ्गवः&#x9;043a&lt;br&gt;&#xA;अभ्यगाद्वाहिनीं भित्त्वा वृत्रहेवासुरीं चमूम्&#x9;043c&lt;br&gt;&#xA;समाश्वास्य च हार्दिक्यो गृह्य चान्यन्महद्धनुः&#x9;044a&lt;br&gt;&#xA;तस्थौ तत्रैव बलवान्वारयन्युधि पाण्डवान्&#x9;044c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/093/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/093/</guid>
      <description>&lt;p&gt;सञ्जय उवाच&#x9;001&lt;br&gt;&#xA;काल्यमानेषु सैन्येषु शैनेयेन ततस्ततः&#x9;001a&lt;br&gt;&#xA;भारद्वाजः शरव्रातैर्महद्भिः समवाकिरत्&#x9;001c&lt;br&gt;&#xA;स सम्प्रहारस्तुमुलो द्रोणसात्वतयोरभूत्&#x9;002a&lt;br&gt;&#xA;पश्यतां सर्वसैन्यानां बलिवासवयोरिव&#x9;002c&lt;br&gt;&#xA;ततो द्रोणः शिनेः पौत्रं चित्रैः सर्वायसैः शरैः&#x9;003a&lt;br&gt;&#xA;त्रिभिराशीविषाकारैर्ललाटे समविध्यत&#x9;003c&lt;br&gt;&#xA;तैर्ललाटार्पितैर्बाणैर्युयुधानस्त्वजिह्मगैः&#x9;004a&lt;br&gt;&#xA;व्यरोचत महाराज त्रिशृङ्ग इव पर्वतः&#x9;004c&lt;br&gt;&#xA;ततोऽस्य बाणानपरानिन्द्राशनिसमस्वनान्&#x9;005a&lt;br&gt;&#xA;भारद्वाजोऽन्तरप्रेक्षी प्रेषयामास संयुगे&#x9;005c&lt;br&gt;&#xA;तान्द्रोणचापनिर्मुक्तान्दाशार्हः पततः शरान्&#x9;006a&lt;br&gt;&#xA;द्वाभ्यां द्वाभ्यां सुपुङ्खाभ्यां चिच्छेद परमास्त्रवित्&#x9;006c&lt;br&gt;&#xA;तामस्य लघुतां द्रोणः समवेक्ष्य विशां पते&#x9;007a&lt;br&gt;&#xA;प्रहस्य सहसाविध्यद्विंशत्या शिनिपुङ्गवम्&#x9;007c&lt;br&gt;&#xA;पुनः पञ्चाशतेषूणां शतेन च समार्पयत्&#x9;008a&lt;br&gt;&#xA;लघुतां युयुधानस्य लाघवेन विशेषयन्&#x9;008c&lt;br&gt;&#xA;समुत्पतन्ति वल्मीकाद्यथा क्रुद्धा महोरगाः&#x9;009a&lt;br&gt;&#xA;तथा द्रोणरथाद्राजन्नुत्पतन्ति तनुच्छिदः&#x9;009c&lt;br&gt;&#xA;तथैव युयुधानेन सृष्टाः शतसहस्रशः&#x9;010a&lt;br&gt;&#xA;अवाकिरन्द्रोणरथं शरा रुधिरभोजनाः&#x9;010c&lt;br&gt;&#xA;लाघवाद्द्विजमुख्यस्य सात्वतस्य च मारिष&#x9;011a&lt;br&gt;&#xA;विशेषं नाध्यगच्छाम समावास्तां नरर्षभौ&#x9;011c&lt;br&gt;&#xA;सात्यकिस्तु ततो द्रोणं नवभिर्नतपर्वभिः&#x9;012a&lt;br&gt;&#xA;आजघान भृशं क्रुद्धो ध्वजं च निशितैः शरैः&#x9;012c&lt;br&gt;&#xA;सारथिं च शतेनैव भारद्वाजस्य पश्यतः&#x9;012e&lt;br&gt;&#xA;लाघवं युयुधानस्य दृष्ट्वा द्रोणो महारथः&#x9;013a&lt;br&gt;&#xA;सप्तत्या सात्यकिं विद्ध्वा तुरगांश्च त्रिभिस्त्रिभिः&#x9;013c&lt;br&gt;&#xA;ध्वजमेकेन विव्याध माधवस्य रथे स्थितम्&#x9;013e&lt;br&gt;&#xA;अथापरेण भल्लेन हेमपुङ्खेन पत्रिणा&#x9;014a&lt;br&gt;&#xA;धनुश्चिच्छेद समरे माधवस्य महात्मनः&#x9;014c&lt;br&gt;&#xA;सात्यकिस्तु ततः क्रुद्धो धनुस्त्यक्त्वा महारथः&#x9;015a&lt;br&gt;&#xA;गदां जग्राह महतीं भारद्वाजाय चाक्षिपत्&#x9;015c&lt;br&gt;&#xA;तामापतन्तीं सहसा पट्टबद्धामयस्मयीम्&#x9;016a&lt;br&gt;&#xA;न्यवारयच्छरैर्द्रोणो बहुभिर्बहुरूपिभिः&#x9;016c&lt;br&gt;&#xA;अथान्यद्धनुरादाय सात्यकिः सत्यविक्रमः&#x9;017a&lt;br&gt;&#xA;विव्याध बहुभिर्वीरं भारद्वाजं शिलाशितैः&#x9;017c&lt;br&gt;&#xA;स विद्ध्वा समरे द्रोणं सिंहनादममुञ्चत&#x9;018a&lt;br&gt;&#xA;तं वै न ममृषे द्रोणः सर्वशस्त्रभृतां वरः&#x9;018c&lt;br&gt;&#xA;तथः शक्तिं गृहीत्वा तु रुक्मदण्डामयस्मयीम्&#x9;019a&lt;br&gt;&#xA;तरसा प्रेषयामास माधवस्य रथं प्रति&#x9;019c&lt;br&gt;&#xA;अनासाद्य तु शैनेयं सा शक्तिः कालसन्निभा&#x9;020a&lt;br&gt;&#xA;भित्त्वा रथं जगामोग्रा धरणीं दारुणस्वना&#x9;020c&lt;br&gt;&#xA;ततो द्रोणं शिनेः पौत्रो राजन्विव्याध पत्रिणा&#x9;021a&lt;br&gt;&#xA;दक्षिणं भुजमासाद्य पीडयन्भरतर्षभ&#x9;021c&lt;br&gt;&#xA;द्रोणोऽपि समरे राजन्माधवस्य महद्धनुः&#x9;022a&lt;br&gt;&#xA;अर्धचन्द्रेण चिच्छेद रथशक्त्या च सारथिम्&#x9;022c&lt;br&gt;&#xA;मुमोह सरथिस्तस्य रथशक्त्या समाहतः&#x9;023a&lt;br&gt;&#xA;स रथोपस्थमासाद्य मुहूर्तं सन्न्यषीदत&#x9;023c&lt;br&gt;&#xA;चकार सात्यकी राजंस्तत्र कर्मातिमानुषम्&#x9;024a&lt;br&gt;&#xA;अयोधयच्च यद्द्रोणं रश्मीञ्जग्राह च स्वयम्&#x9;024c&lt;br&gt;&#xA;ततः शरशतेनैव युयुधानो महारथः&#x9;025a&lt;br&gt;&#xA;अविध्यद्ब्राह्मणं सङ्ख्ये हृष्टरूपो विशां पते&#x9;025c&lt;br&gt;&#xA;तस्य द्रोणः शरान्पञ्च प्रेषयामास भारत&#x9;026a&lt;br&gt;&#xA;ते तस्य कवचं भित्त्वा पपुः शोणितमाहवे&#x9;026c&lt;br&gt;&#xA;निर्विद्धस्तु शरैर्घोरैरक्रुध्यत्सात्यकिर्भृशम्&#x9;027a&lt;br&gt;&#xA;सायकान्व्यसृजच्चापि वीरो रुक्मरथं प्रति&#x9;027c&lt;br&gt;&#xA;ततो द्रोणस्य यन्तारं निपात्यैकेषुणा भुवि&#x9;028a&lt;br&gt;&#xA;अश्वान्व्यद्रावयद्बाणैर्हतसूतान्महात्मनः&#x9;028c&lt;br&gt;&#xA;स रथः प्रद्रुतः सङ्ख्ये मण्डलानि सहस्रशः&#x9;029a&lt;br&gt;&#xA;चकार राजतो राजन्भ्राजमान इवांशुमान्&#x9;029c&lt;br&gt;&#xA;अभिद्रवत गृह्णीत हयान्द्रोणस्य धावत&#x9;030a&lt;br&gt;&#xA;इति स्म चुक्रुशुः सर्वे राजपुत्राः सराजकाः&#x9;030c&lt;br&gt;&#xA;ते सात्यकिमपास्याशु राजन्युधि महारथाः&#x9;031a&lt;br&gt;&#xA;यतो द्रोणस्ततः सर्वे सहसा समुपाद्रवन्&#x9;031c&lt;br&gt;&#xA;तान्दृष्ट्वा प्रद्रुतान्सर्वान्सात्वतेन शरार्दितान्&#x9;032a&lt;br&gt;&#xA;प्रभग्नं पुनरेवासीत्तव सैन्यं समाकुलम्&#x9;032c&lt;br&gt;&#xA;व्यूहस्यैव पुनर्द्वारं गत्वा द्रोणो व्यवस्थितः&#x9;033a&lt;br&gt;&#xA;वातायमानैस्तैरश्वैर्हृतो वृष्णिशरार्दितैः&#x9;033c&lt;br&gt;&#xA;पाण्डुपाञ्चालसम्भग्नं व्यूहमालोक्य वीर्यवान्&#x9;034a&lt;br&gt;&#xA;शैनेये नाकरोद्यत्नं व्यूहस्यैवाभिरक्षणे&#x9;034c&lt;br&gt;&#xA;निवार्य पाण्डुपाञ्चालान्द्रोणाग्निः प्रदहन्निव&#x9;035a&lt;br&gt;&#xA;तस्थौ क्रोधाग्निसन्दीप्तः कालसूर्य इवोदितः&#x9;035c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/094/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/094/</guid>
      <description>&lt;p&gt;सञ्जय उवाच&#x9;001&lt;br&gt;&#xA;द्रोणं स जित्वा पुरुषप्रवीरस्तथैव हार्दिक्यमुखांस्त्वदीयान्&#x9;001a&lt;br&gt;&#xA;प्रहस्य सूतं वचनं बभाषे शिनिप्रवीरः कुरुपुङ्गवाग्र्य&#x9;001c&lt;br&gt;&#xA;निमित्तमात्रं वयमत्र सूत दग्धारयः केशवफल्गुनाभ्याम्&#x9;002a&lt;br&gt;&#xA;हतान्निहन्मेह नरर्षभेण वयं सुरेशात्मसमुद्भवेन&#x9;002c&lt;br&gt;&#xA;तमेवमुक्त्वा शिनिपुङ्गवस्तदा महामृधे सोऽग्र्यधनुर्धरोऽरिहा&#x9;003a&lt;br&gt;&#xA;किरन्समन्तात्सहसा शरान्बली समापतच्छ्येन इवामिषं यथा&#x9;003c&lt;br&gt;&#xA;तं यान्तमश्वैः शशिशङ्खवर्णैर्विगाह्य सैन्यं पुरुषप्रवीरम्&#x9;004a&lt;br&gt;&#xA;नाशक्नुवन्वारयितुं समन्तादादित्यरश्मिप्रतिमं नराग्र्यम्&#x9;004c&lt;br&gt;&#xA;असह्यविक्रान्तमदीनसत्त्वं सर्वे गणा भारत दुर्विषह्यम्&#x9;005a&lt;br&gt;&#xA;सहस्रनेत्रप्रतिमप्रभावं दिवीव सूर्यं जलदव्यपाये&#x9;005c&lt;br&gt;&#xA;अमर्षपूर्णस्त्वतिचित्रयोधी शरासनी काञ्चनवर्मधारी&#x9;006a&lt;br&gt;&#xA;सुदर्शनः सात्यकिमापतन्तं न्यवारयद्राजवरः प्रसह्य&#x9;006c&lt;br&gt;&#xA;तयोरभूद्भरत सम्प्रहारः सुदारुणस्तं समभिप्रशंसन्&#x9;007a&lt;br&gt;&#xA;योधास्त्वदीयाश्च हि सोमकाश्च वृत्रेन्द्रयोर्युद्धमिवामरौघाः&#x9;007c&lt;br&gt;&#xA;शरैः सुतीक्ष्णैः शतशोऽभ्यविध्यत्सुदर्शनः सात्वतमुख्यमाजौ&#x9;008a&lt;br&gt;&#xA;अनागतानेव तु तान्पृषत्कांश्चिच्छेद बाणैः शिनिपुङ्गवोऽपि&#x9;008c&lt;br&gt;&#xA;तथैव शक्रप्रतिमोऽपि सात्यकिः सुदर्शने यान्क्षिपति स्म सायकान्&#x9;009a&lt;br&gt;&#xA;द्विधा त्रिधा तानकरोत्सुदर्शनः शरोत्तमैः स्यन्दनवर्यमास्थितः&#x9;009c&lt;br&gt;&#xA;सम्प्रेक्ष्य बाणान्निहतांस्तदानीं सुदर्शनः सात्यकिबाणवेगैः&#x9;010a&lt;br&gt;&#xA;क्रोधाद्दिधक्षन्निव तिग्मतेजाः शरानमुञ्चत्तपनीयचित्रान्&#x9;010c&lt;br&gt;&#xA;पुनः स बाणैस्त्रिभिरग्निकल्पैराकर्णपूर्णैर्निशितैः सुपुङ्खैः&#x9;011a&lt;br&gt;&#xA;विव्याध देहावरणं विभिद्य ते सात्यकेराविविशुः शरीरम्&#x9;011c&lt;br&gt;&#xA;तथैव तस्यावनिपालपुत्रः सन्धाय बाणैरपरैर्ज्वलद्भिः&#x9;012a&lt;br&gt;&#xA;आजघ्निवांस्तान्रजतप्रकाशांश्चतुर्भिरश्वांश्चतुरः प्रसह्य&#x9;012c&lt;br&gt;&#xA;तथा तु तेनाभिहतस्तरस्वी नप्ता शिनेरिन्द्रसमानवीर्यः&#x9;013a&lt;br&gt;&#xA;सुदर्शनस्येषुगणैः सुतीक्ष्णैर्हयान्निहत्याशु ननाद नादम्&#x9;013c&lt;br&gt;&#xA;अथास्य सूतस्य शिरो निकृत्य भल्लेन वज्राशनिसन्निभेन&#x9;014a&lt;br&gt;&#xA;सुदर्शनस्यापि शिनिप्रवीरः क्षुरेण चिच्छेद शिरः प्रसह्य&#x9;014c&lt;br&gt;&#xA;सकुण्डलं पूर्णशशिप्रकाशं भ्राजिष्णु वक्त्रं निचकर्त देहात्&#x9;015a&lt;br&gt;&#xA;यथा पुरा वज्रधरः प्रसह्य बलस्य सङ्ख्येऽतिबलस्य राजन्&#x9;015c&lt;br&gt;&#xA;निहत्य तं पार्थिवपुत्रपौत्रं रणे यदूनामृषभस्तरस्वी&#x9;016a&lt;br&gt;&#xA;मुदा समेतः परया महात्मा रराज राजन्सुरराजकल्पः&#x9;016c&lt;br&gt;&#xA;ततो ययावर्जुनमेव येन निवार्य सैन्यं तव मार्गणौघैः&#x9;017a&lt;br&gt;&#xA;सदश्वयुक्तेन रथेन निर्याल्लोकान्विसिस्मापयिषुर्नृवीरः&#x9;017c&lt;br&gt;&#xA;तत्तस्य विस्मापयनीयमग्र्यमपूजयन्योधवराः समेताः&#x9;018a&lt;br&gt;&#xA;यद्वर्तमानानिषुगोचरेऽरीन्ददाह बाणैर्हुतभुग्यथैव&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/095/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/095/</guid>
      <description>&lt;p&gt;सञ्जय उवाच&#x9;001&lt;br&gt;&#xA;ततः स सात्यकिर्धीमान्महात्मा वृष्णिपुङ्गवः&#x9;001a&lt;br&gt;&#xA;सुदर्शनं निहत्याजौ यन्तारमिदमब्रवीत्&#x9;001c&lt;br&gt;&#xA;रथाश्वनागकलिलं शरशक्त्यूर्मिमालिनम्&#x9;002a&lt;br&gt;&#xA;खड्गमत्स्यं गदाग्राहं शूरायुधमहास्वनम्&#x9;002c&lt;br&gt;&#xA;प्राणापहारिणं रौद्रं वादित्रोत्क्रुष्टनादितम्&#x9;003a&lt;br&gt;&#xA;योधानामसुखस्पर्शं दुर्धर्षमजयैषिणाम्&#x9;003c&lt;br&gt;&#xA;तीर्णाः स्म दुस्तरं तात द्रोणानीकमहार्णवम्&#x9;004a&lt;br&gt;&#xA;जलसन्धबलेनाजौ पुरुषादैरिवावृतम्&#x9;004c&lt;br&gt;&#xA;अतोऽन्यं पृतनाशेषं मन्ये कुनदिकामिव&#x9;005a&lt;br&gt;&#xA;तर्तव्यामल्पसलिलां चोदयाश्वानसम्भ्रमम्&#x9;005c&lt;br&gt;&#xA;हस्तप्राप्तमहं मन्ये साम्प्रतं सव्यसाचिनम्&#x9;006a&lt;br&gt;&#xA;निर्जित्य दुर्धरं द्रोणं सपदानुगमाहवे&#x9;006c&lt;br&gt;&#xA;हार्दिक्यं योधवर्यं च प्राप्तं मन्ये धनञ्जयम्&#x9;007a&lt;br&gt;&#xA;न हि मे जायते त्रासो दृष्ट्वा सैन्यान्यनेकशः&#x9;007c&lt;br&gt;&#xA;वह्नेरिव प्रदीप्तस्य ग्रीष्मे शुष्कं तृणोलपम्&#x9;007e&lt;br&gt;&#xA;पश्य पाण्डवमुख्येन यातां भूमिं किरीटिना&#x9;008a&lt;br&gt;&#xA;पत्त्यश्वरथनागौघैः पतितैर्विषमीकृताम्&#x9;008c&lt;br&gt;&#xA;अभ्याशस्थमहं मन्ये श्वेताश्वं कृष्णसारथिम्&#x9;009a&lt;br&gt;&#xA;स एष श्रूयते शब्दो गाण्डीवस्यामितौजसः&#x9;009c&lt;br&gt;&#xA;यादृशानि निमित्तानि मम प्रादुर्भवन्ति वै&#x9;010a&lt;br&gt;&#xA;अनस्तङ्गत आदित्ये हन्ता सैन्धवमर्जुनः&#x9;010c&lt;br&gt;&#xA;शनैर्विश्रम्भयन्नश्वान्याहि यत्तोऽरिवाहिनीम्&#x9;011a&lt;br&gt;&#xA;यत्रैते सतनुत्राणाः सुयोधनपुरोगमाः&#x9;011c&lt;br&gt;&#xA;दंशिताः क्रूरकर्माणः काम्बोजा युद्धदुर्मदाः&#x9;012a&lt;br&gt;&#xA;शरबाणासनधरा यवनाश्च प्रहारिणः&#x9;012c&lt;br&gt;&#xA;शकाः किराता दरदा बर्बरास्ताम्रलिप्तकाः&#x9;013a&lt;br&gt;&#xA;अन्ये च बहवो म्लेच्छा विविधायुधपाणयः&#x9;013c&lt;br&gt;&#xA;मामेवाभिमुखाः सर्वे तिष्ठन्ति समरार्थिनः&#x9;013e&lt;br&gt;&#xA;एतान्सरथनागाश्वान्निहत्याजौ सपत्तिनः&#x9;014a&lt;br&gt;&#xA;इदं दुर्गं महाघोरं तीर्णमेवोपधारय&#x9;014c&lt;br&gt;&#xA;सूत उवाच&#x9;015&lt;br&gt;&#xA;न सम्भ्रमो मे वार्ष्णेय विद्यते सत्यविक्रम&#x9;015a&lt;br&gt;&#xA;यद्यपि स्यात्सुसङ्क्रुद्धो जामदग्न्योऽग्रतः स्थितः&#x9;015c&lt;br&gt;&#xA;द्रोणो वा रथिनां श्रेष्ठः कृपो मद्रेश्वरोऽपि वा&#x9;016a&lt;br&gt;&#xA;तथापि सम्भ्रमो न स्यात्त्वामाश्रित्य महाभुज&#x9;016c&lt;br&gt;&#xA;त्वया सुबहवो युद्धे निर्जिताः शत्रुसूदन&#x9;017a&lt;br&gt;&#xA;न च मे सम्भ्रमः कश्चिद्भूतपूर्वः कदाचन&#x9;017c&lt;br&gt;&#xA;किमु चैतत्समासाद्य वीर संयुगगोष्पदम्&#x9;017e&lt;br&gt;&#xA;आयुष्मन्कतरेण त्वा प्रापयामि धनञ्जयम्&#x9;018a&lt;br&gt;&#xA;केषां क्रुद्धोऽसि वार्ष्णेय केषां मृत्युरुपस्थितः&#x9;018c&lt;br&gt;&#xA;केषां संयमनीमद्य गन्तुमुत्सहते मनः&#x9;018e&lt;br&gt;&#xA;के त्वां युधि पराक्रान्तं कालान्तकयमोपमम्&#x9;019a&lt;br&gt;&#xA;दृष्ट्वा विक्रमसम्पन्नं विद्रविष्यन्ति संयुगे&#x9;019c&lt;br&gt;&#xA;केषां वैवस्वतो राजा स्मरतेऽद्य महाभुज&#x9;019e&lt;br&gt;&#xA;सात्यकिरुवाच&#x9;020&lt;br&gt;&#xA;मुण्डानेतान्हनिष्यामि दानवानिव वासवः&#x9;020a&lt;br&gt;&#xA;प्रतिज्ञां पारयिष्यामि काम्बोजानेव मा वह&#x9;020c&lt;br&gt;&#xA;अद्यैषां कदनं कृत्वा क्षिप्रं यास्यामि पाण्डवम्&#x9;020e&lt;br&gt;&#xA;अद्य द्रक्ष्यन्ति मे वीर्यं कौरवाः ससुयोधनाः&#x9;021a&lt;br&gt;&#xA;मुण्डानीके हते सूत सर्वसैन्येषु चासकृत्&#x9;021c&lt;br&gt;&#xA;अद्य कौरवसैन्यस्य दीर्यमाणस्य संयुगे&#x9;022a&lt;br&gt;&#xA;श्रुत्वा विरावं बहुधा सन्तप्स्यति सुयोधनः&#x9;022c&lt;br&gt;&#xA;अद्य पाण्डवमुख्यस्य श्वेताश्वस्य महात्मनः&#x9;023a&lt;br&gt;&#xA;आचार्यककृतं मार्गं दर्शयिष्यामि संयुगे&#x9;023c&lt;br&gt;&#xA;अद्य मद्बाणनिहतान्योधमुख्यान्सहस्रशः&#x9;024a&lt;br&gt;&#xA;दृष्ट्वा दुर्योधनो राजा पश्चात्तापं गमिष्यति&#x9;024c&lt;br&gt;&#xA;अद्य मे क्षिप्रहस्तस्य क्षिपतः सायकोत्तमान्&#x9;025a&lt;br&gt;&#xA;अलातचक्रप्रतिमं धनुर्द्रक्ष्यन्ति कौरवाः&#x9;025c&lt;br&gt;&#xA;मत्सायकचिताङ्गानां रुधिरं स्रवतां बहु&#x9;026a&lt;br&gt;&#xA;सैनिकानां वधं दृष्ट्वा सन्तप्स्यति सुयोधनः&#x9;026c&lt;br&gt;&#xA;अद्य मे क्रुद्धरूपस्य निघ्नतश्च वरान्वरान्&#x9;027a&lt;br&gt;&#xA;द्विरर्जुनमिमं लोकं मंस्यते स सुयोधनः&#x9;027c&lt;br&gt;&#xA;अद्य राजसहस्राणि निहतानि मया रणे&#x9;028a&lt;br&gt;&#xA;दृष्ट्वा दुर्योधनो राजा सन्तप्स्यति महामृधे&#x9;028c&lt;br&gt;&#xA;अद्य स्नेहं च भक्तिं च पाण्डवेषु महात्मसु&#x9;029a&lt;br&gt;&#xA;हत्वा राजसहस्राणि दर्शयिष्यामि राजसु&#x9;029c&lt;br&gt;&#xA;सञ्जय उवाच&#x9;030&lt;br&gt;&#xA;एवमुक्तस्तदा सूतः शिक्षितान्साधुवाहिनः&#x9;030a&lt;br&gt;&#xA;शशाङ्कसन्निकाशान्वै वाजिनोऽचूचुदद्भृशम्&#x9;030c&lt;br&gt;&#xA;ते पिबन्त इवाकाशं युयुधानं हयोत्तमाः&#x9;031a&lt;br&gt;&#xA;प्रापयन्यवनाञ्शीघ्रं मनःपवनरंहसः&#x9;031c&lt;br&gt;&#xA;सात्यकिं ते समासाद्य पृतनास्वनिवर्तिनम्&#x9;032a&lt;br&gt;&#xA;बहवो लघुहस्ताश्च शरवर्षैरवाकिरन्&#x9;032c&lt;br&gt;&#xA;तेषामिषूनथास्त्राणि वेगवन्नतपर्वभिः&#x9;033a&lt;br&gt;&#xA;अच्छिनत्सात्यकी राजन्नैनं ते प्राप्नुवञ्शराः&#x9;033c&lt;br&gt;&#xA;रुक्मपुङ्खैः सुनिशितैर्गार्ध्रपत्रैरजिह्मगैः&#x9;034a&lt;br&gt;&#xA;उच्चकर्त शिरांस्युग्रो यवनानां भुजानपि&#x9;034c&lt;br&gt;&#xA;शैक्यायसानि वर्माणि कांस्यानि च समन्ततः&#x9;035a&lt;br&gt;&#xA;भित्त्वा देहांस्तथा तेषां शरा जग्मुर्महीतलम्&#x9;035c&lt;br&gt;&#xA;ते हन्यमाना वीरेण म्लेच्छाः सात्यकिना रणे&#x9;036a&lt;br&gt;&#xA;शतशो न्यपतंस्तत्र व्यसवो वसुधातले&#x9;036c&lt;br&gt;&#xA;सुपूर्णायतमुक्तैस्तानव्यवच्छिन्नपिण्डितैः&#x9;037a&lt;br&gt;&#xA;पञ्च षट्सप्त चाष्टौ च बिभेद यवनाञ्शरैः&#x9;037c&lt;br&gt;&#xA;काम्बोजानां सहस्रैस्तु शकानां च विशां पते&#x9;038a&lt;br&gt;&#xA;शबराणां किरातानां बर्बराणां तथैव च&#x9;038c&lt;br&gt;&#xA;अगम्यरूपां पृथिवीं मांसशोणितकर्दमाम्&#x9;039a&lt;br&gt;&#xA;कृतवांस्तत्र शैनेयः क्षपयंस्तावकं बलम्&#x9;039c&lt;br&gt;&#xA;दस्यूनां सशिरस्त्राणैः शिरोभिर्लूनमूर्धजैः&#x9;040a&lt;br&gt;&#xA;तत्र तत्र मही कीर्णा विबर्हैरण्डजैरिव&#x9;040c&lt;br&gt;&#xA;रुधिरोक्षितसर्वाङ्गैस्तैस्तदायोधनं बभौ&#x9;041a&lt;br&gt;&#xA;कबन्धैः संवृतं सर्वं ताम्राभ्रैः खमिवावृतम्&#x9;041c&lt;br&gt;&#xA;वज्राशनिसमस्पर्शैः सुपर्वभिरजिह्मगैः&#x9;042a&lt;br&gt;&#xA;ते साश्वयाना निहताः समावव्रुर्वसुन्धराम्&#x9;042c&lt;br&gt;&#xA;अल्पावशिष्टाः सम्भग्नाः कृच्छ्रप्राणा विचेतसः&#x9;043a&lt;br&gt;&#xA;जिताः सङ्ख्ये महाराज युयुधानेन दंशिताः&#x9;043c&lt;br&gt;&#xA;पार्ष्णिभिश्च कशाभिश्च ताडयन्तस्तुरङ्गमान्&#x9;044a&lt;br&gt;&#xA;जवमुत्तममास्थाय सर्वतः प्राद्रवन्भयात्&#x9;044c&lt;br&gt;&#xA;काम्बोजसैन्यं विद्राव्य दुर्जयं युधि भारत&#x9;045a&lt;br&gt;&#xA;यवनानां च तत्सैन्यं शकानां च महद्बलम्&#x9;045c&lt;br&gt;&#xA;स ततः पुरुषव्याघ्रः सात्यकिः सत्यविक्रमः&#x9;046a&lt;br&gt;&#xA;प्रहृष्टस्तावकाञ्जित्वा सूतं याहीत्यचोदयत्&#x9;046c&lt;br&gt;&#xA;तं यान्तं पृष्ठगोप्तारमर्जुनस्य विशां पते&#x9;047a&lt;br&gt;&#xA;चारणाः प्रेक्ष्य संहृष्टास्त्वदीयाश्चाप्यपूजयन्&#x9;047c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/096/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/096/</guid>
      <description>&lt;p&gt;सञ्जय उवाच&#x9;001&lt;br&gt;&#xA;जित्वा यवनकाम्बोजान्युयुधानस्ततोऽर्जुनम्&#x9;001a&lt;br&gt;&#xA;जगाम तव सैन्यस्य मध्येन रथिनां वरः&#x9;001c&lt;br&gt;&#xA;शरदंष्ट्रो नरव्याघ्रो विचित्रकवचच्छविः&#x9;002a&lt;br&gt;&#xA;मृगान्व्याघ्र इवाजिघ्रंस्तव सैन्यमभीषयत्&#x9;002c&lt;br&gt;&#xA;स रथेन चरन्मार्गान्धनुरभ्रामयद्भृशम्&#x9;003a&lt;br&gt;&#xA;रुक्मपृष्ठं महावेगं रुक्मचन्द्रकसङ्कुलम्&#x9;003c&lt;br&gt;&#xA;रुक्माङ्गदशिरस्त्राणो रुक्मवर्मसमावृतः&#x9;004a&lt;br&gt;&#xA;रुक्मध्वजवरः शूरो मेरुशृङ्ग इवाबभौ&#x9;004c&lt;br&gt;&#xA;सधनुर्मण्डलः सङ्ख्ये तेजोभास्वररश्मिवान्&#x9;005a&lt;br&gt;&#xA;शरदीवोदितः सूर्यो नृसूर्यो विरराज ह&#x9;005c&lt;br&gt;&#xA;वृषभस्कन्धविक्रान्तो वृषभाक्षो नरर्षभः&#x9;006a&lt;br&gt;&#xA;तावकानां बभौ मध्ये गवां मध्ये यथा वृषः&#x9;006c&lt;br&gt;&#xA;मत्तद्विरदसङ्काशं मत्तद्विरदगामिनम्&#x9;007a&lt;br&gt;&#xA;प्रभिन्नमिव मातङ्गं यूथमध्ये व्यवस्थितम्&#x9;007c&lt;br&gt;&#xA;व्याघ्रा इव जिघांसन्तस्त्वदीयाभ्यद्रवन्रणे&#x9;007e&lt;br&gt;&#xA;द्रोणानीकमतिक्रान्तं भोजानीकं च दुस्तरम्&#x9;008a&lt;br&gt;&#xA;जलसङ्धार्णवं तीर्त्वा काम्बोजानां च वाहिनीम्&#x9;008c&lt;br&gt;&#xA;हार्दिक्यमकरान्मुक्तं तीर्णं वै सैन्यसागरम्&#x9;009a&lt;br&gt;&#xA;परिवव्रुः सुसङ्क्रुद्धास्त्वदीयाः सात्यकिं रथाः&#x9;009c&lt;br&gt;&#xA;दुर्योधनश्चित्रसेनो दुःशासनविविंशती&#x9;010a&lt;br&gt;&#xA;शकुनिर्दुःसहश्चैव युवा दुर्मर्षणः क्रथः&#x9;010c&lt;br&gt;&#xA;अन्ये च बहवः शूराः शस्त्रवन्तो दुरासदाः&#x9;011a&lt;br&gt;&#xA;पृष्ठतः सात्यकिं यान्तमन्वधावन्नमर्षिताः&#x9;011c&lt;br&gt;&#xA;अथ शब्दो महानासीत्तव सैन्यस्य मारिष&#x9;012a&lt;br&gt;&#xA;मारुतोद्धूतवेगस्य सागरस्येव पर्वणि&#x9;012c&lt;br&gt;&#xA;तानभिद्रवतः सर्वान्समीक्ष्य शिनिपुङ्गवः&#x9;013a&lt;br&gt;&#xA;शनैर्याहीति यन्तारमब्रवीत्प्रहसन्निव&#x9;013c&lt;br&gt;&#xA;इदमेति समुद्धूतं धार्तराष्ट्रस्य यद्बलम्&#x9;014a&lt;br&gt;&#xA;मामेवाभिमुखं तूर्णं गजाश्वरथपत्तिमत्&#x9;014c&lt;br&gt;&#xA;नादयन्वै दिशः सर्वा रथघोषेण सारथे&#x9;015a&lt;br&gt;&#xA;पृथिवीं चान्तरिक्षं च कम्पयन्सागरानपि&#x9;015c&lt;br&gt;&#xA;एतद्बलार्णवं तात वारयिष्ये महारणे&#x9;016a&lt;br&gt;&#xA;पौर्णमास्यामिवोद्धूतं वेलेव सलिलाशयम्&#x9;016c&lt;br&gt;&#xA;पश्य मे सूत विक्रान्तमिन्द्रस्येव महामृधे&#x9;017a&lt;br&gt;&#xA;एष सैन्यानि शत्रूणां विधमामि शितैः शरैः&#x9;017c&lt;br&gt;&#xA;निहतानाहवे पश्य पदात्यश्वरथद्विपान्&#x9;018a&lt;br&gt;&#xA;मच्छरैरग्निसङ्काशैर्विदेहासून्सहस्रशः&#x9;018c&lt;br&gt;&#xA;इत्येवं ब्रुवतस्तस्य सात्यकेरमितौजसः&#x9;019a&lt;br&gt;&#xA;समीपं सैनिकास्ते तु शीघ्रमीयुर्युयुत्सवः&#x9;019c&lt;br&gt;&#xA;जह्याद्रवस्व तिष्ठेति पश्य पश्येति वादिनः&#x9;019e&lt;br&gt;&#xA;तानेवं ब्रुवतो वीरान्सात्यकिर्निशितैः शरैः&#x9;020a&lt;br&gt;&#xA;जघान त्रिशतानश्वान्कुञ्जरांश्च चतुःशतान्&#x9;020c&lt;br&gt;&#xA;स सम्प्रहारस्तुमुलस्तस्य तेषां च धन्विनाम्&#x9;021a&lt;br&gt;&#xA;देवासुररणप्रख्यः प्रावर्तत जनक्षयः&#x9;021c&lt;br&gt;&#xA;मेघजालनिभं सैन्यं तव पुत्रस्य मारिष&#x9;022a&lt;br&gt;&#xA;प्रत्यगृह्णाच्छिनेः पौत्रः शरैराशीविषोपमैः&#x9;022c&lt;br&gt;&#xA;प्रच्छाद्यमानः समरे शरजालैः स वीर्यवान्&#x9;023a&lt;br&gt;&#xA;असम्भ्रमं महाराज तावकानवधीद्बहून्&#x9;023c&lt;br&gt;&#xA;आश्चर्यं तत्र राजेन्द्र सुमहद्दृष्टवानहम्&#x9;024a&lt;br&gt;&#xA;न मोघः सायकः कश्चित्सात्यकेरभवत्प्रभो&#x9;024c&lt;br&gt;&#xA;रथनागाश्वकलिलः पदात्यूर्मिसमाकुलः&#x9;025a&lt;br&gt;&#xA;शैनेयवेलामासाद्य स्थितः सैन्यमहार्णवः&#x9;025c&lt;br&gt;&#xA;सम्भ्रान्तनरनागाश्वमावर्तत मुहुर्मुहुः&#x9;026a&lt;br&gt;&#xA;तत्सैन्यमिषुभिस्तेन वध्यमानं समन्ततः&#x9;026c&lt;br&gt;&#xA;बभ्राम तत्र तत्रैव गावः शीतार्दिता इव&#x9;026e&lt;br&gt;&#xA;पदातिनं रथं नागं सादिनं तुरगं तथा&#x9;027a&lt;br&gt;&#xA;अविद्धं तत्र नाद्राक्षं युयुधानस्य सायकैः&#x9;027c&lt;br&gt;&#xA;न तादृक्कदनं राजन्कृतवांस्तत्र फल्गुनः&#x9;028a&lt;br&gt;&#xA;यादृक्क्षयमनीकानामकरोत्सात्यकिर्नृप&#x9;028c&lt;br&gt;&#xA;अत्यर्जुनं शिनेः पौत्रो युध्यते भरतर्षभ&#x9;028e&lt;br&gt;&#xA;ततो दुर्योधनो राजा सात्वतस्य त्रिभिः शरैः&#x9;029a&lt;br&gt;&#xA;विव्याध सूतं निशितैश्चतुर्भिश्चतुरो हयान्&#x9;029c&lt;br&gt;&#xA;सात्यकिं च त्रिभिर्विद्ध्वा पुनर्विव्याध सोऽष्टभिः&#x9;030a&lt;br&gt;&#xA;दुःशासनः षोडशभिर्विव्याध शिनिपुङ्गवम्&#x9;030c&lt;br&gt;&#xA;शकुनिः पञ्चविंशत्या चित्रसेनश्च पञ्चभिः&#x9;031a&lt;br&gt;&#xA;दुःसहः पञ्चदशभिर्विव्याधोरसि सात्यकिम्&#x9;031c&lt;br&gt;&#xA;उत्स्मयन्वृष्णिशार्दूलस्तथा बाणैः समाहतः&#x9;032a&lt;br&gt;&#xA;तानविध्यन्महाराज सर्वानेव त्रिभिस्त्रिभिः&#x9;032c&lt;br&gt;&#xA;गाढविद्धानरीन्कृत्वा मार्गणैः सोऽतितेजनैः&#x9;033a&lt;br&gt;&#xA;शैनेयः श्येनवत्सङ्ख्ये व्यचरल्लघुविक्रमः&#x9;033c&lt;br&gt;&#xA;सौबलस्य धनुश्छित्त्वा हस्तावापं निकृत्य च&#x9;034a&lt;br&gt;&#xA;दुर्योधनं त्रिभिर्बाणैरभ्यविध्यत्स्तनान्तरे&#x9;034c&lt;br&gt;&#xA;चित्रसेनं शतेनैव दशभिर्दुःसहं तथा&#x9;035a&lt;br&gt;&#xA;दुःशासनं च विंशत्या विव्याध शिनिपुङ्गवः&#x9;035c&lt;br&gt;&#xA;अथान्यद्धनुरादाय स्यालस्तव विशां पते&#x9;036a&lt;br&gt;&#xA;अष्टभिः सात्यकिं विद्ध्वा पुनर्विव्याध पञ्चभिः&#x9;036c&lt;br&gt;&#xA;दुःशासनश्च दशभिर्दुःसहश्च त्रिभिः शरैः&#x9;037a&lt;br&gt;&#xA;दुर्मुखश्च द्वादशभी राजन्विव्याध सात्यकिम्&#x9;037c&lt;br&gt;&#xA;दुर्योधनस्त्रिसप्तत्या विद्ध्वा भारत माधवम्&#x9;038a&lt;br&gt;&#xA;ततोऽस्य निशितैर्बाणैस्त्रिभिर्विव्याध सारथिम्&#x9;038c&lt;br&gt;&#xA;तान्सर्वान्सहिताञ्शूरान्यतमानान्महारथान्&#x9;039a&lt;br&gt;&#xA;पञ्चभिः पञ्चभिर्बाणैः पुनर्विव्याध सात्यकिः&#x9;039c&lt;br&gt;&#xA;ततः स रथिनां श्रेष्ठस्तव पुत्रस्य सारथिम्&#x9;040a&lt;br&gt;&#xA;आजघानाशु भल्लेन स हतो न्यपतद्भुवि&#x9;040c&lt;br&gt;&#xA;पातिते सारथौ तस्मिंस्तव पुत्ररथः प्रभो&#x9;041a&lt;br&gt;&#xA;वातायमानैस्तैरश्वैरपानीयत सङ्गरात्&#x9;041c&lt;br&gt;&#xA;ततस्तव सुता राजन्सैनिकाश्च विशां पते&#x9;042a&lt;br&gt;&#xA;राज्ञो रथमभिप्रेक्ष्य विद्रुताः शतशोऽभवन्&#x9;042c&lt;br&gt;&#xA;विद्रुतं तत्र तत्सैन्यं दृष्ट्वा भारत सात्यकिः&#x9;043a&lt;br&gt;&#xA;अवाकिरच्छरैस्तीक्ष्णै रुक्मपुङ्खैः शिलाशितैः&#x9;043c&lt;br&gt;&#xA;विद्राव्य सर्वसैन्यानि तावकानि समन्ततः&#x9;044a&lt;br&gt;&#xA;प्रययौ सात्यकी राजञ्श्वेताश्वस्य रथं प्रति&#x9;044c&lt;br&gt;&#xA;तं शरानाददानं च रक्षमाणं च सारथिम्&#x9;045a&lt;br&gt;&#xA;आत्मानं मोचयन्तं च तावकाः समपूजयन्&#x9;045c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/097/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/097/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;सम्प्रमृद्य महत्सैन्यं यान्तं शैनेयमर्जुनम्&#x9;001a&lt;br&gt;&#xA;निर्ह्रीका मम ते पुत्राः किमकुर्वत सञ्जय&#x9;001c&lt;br&gt;&#xA;कथं चैषां तथा युद्धे धृतिरासीन्मुमूर्षताम्&#x9;002a&lt;br&gt;&#xA;शैनेयचरितं दृष्ट्वा सदृशं सव्यसाचिनः&#x9;002c&lt;br&gt;&#xA;किं नु वक्ष्यन्ति ते क्षात्रं सैन्यमध्ये पराजिताः&#x9;003a&lt;br&gt;&#xA;कथं च सात्यकिर्युद्धे व्यतिक्रान्तो महायशाः&#x9;003c&lt;br&gt;&#xA;कथं च मम पुत्राणां जीवतां तत्र सञ्जय&#x9;004a&lt;br&gt;&#xA;शैनेयोऽभिययौ युद्धे तन्ममाचक्ष्व तत्त्वतः&#x9;004c&lt;br&gt;&#xA;अत्यद्भुतमिदं तात त्वत्सकाशाच्छृणोम्यहम्&#x9;005a&lt;br&gt;&#xA;एकस्य बहुभिर्युद्धं शत्रुभिर्वै महारथैः&#x9;005c&lt;br&gt;&#xA;विपरीतमहं मन्ये मन्दभाग्यान्सुतान्प्रति&#x9;006a&lt;br&gt;&#xA;यत्रावध्यन्त समरे सात्वतेन महात्मना&#x9;006c&lt;br&gt;&#xA;एकस्य हि न पर्याप्तं मत्सैन्यं तस्य सञ्जय&#x9;007a&lt;br&gt;&#xA;क्रुद्धस्य युयुधानस्य सर्वे तिष्ठन्तु पाण्डवाः&#x9;007c&lt;br&gt;&#xA;निर्जित्य समरे द्रोणं कृतिनं युद्धदुर्मदम्&#x9;008a&lt;br&gt;&#xA;यथा पशुगणान्सिंहस्तद्वद्धन्ता सुतान्मम&#x9;008c&lt;br&gt;&#xA;कृतवर्मादिभिः शूरैर्यत्तैर्बहुभिराहवे&#x9;009a&lt;br&gt;&#xA;युयुधानो न शकितो हन्तुं यः पुरुषर्षभः&#x9;009c&lt;br&gt;&#xA;नैतदीदृशकं युद्धं कृतवांस्तत्र फल्गुनः&#x9;010a&lt;br&gt;&#xA;यादृशं कृतवान्युद्धं शिनेर्नप्ता महायशाः&#x9;010c&lt;br&gt;&#xA;सञ्जय उवाच&#x9;011&lt;br&gt;&#xA;तव दुर्मन्त्रिते राजन्दुर्योधनकृतेन च&#x9;011a&lt;br&gt;&#xA;शृणुष्वावहितो भूत्वा यत्ते वक्ष्यामि भारत&#x9;011c&lt;br&gt;&#xA;ते पुनः सन्न्यवर्तन्त कृत्वा संशप्तकान्मिथः&#x9;012a&lt;br&gt;&#xA;परां युद्धे मतिं कृत्वा पुत्रस्य तव शासनात्&#x9;012c&lt;br&gt;&#xA;त्रीणि सादिसहस्राणि दुर्योधनपुरोगमाः&#x9;013a&lt;br&gt;&#xA;शकाः काम्बोजबाह्लीका यवनाः पारदास्तथा&#x9;013c&lt;br&gt;&#xA;कुणिन्दास्तङ्गणाम्बष्ठाः पैशाचाश्च समन्दराः&#x9;014a&lt;br&gt;&#xA;अभ्यद्रवन्त शैनेयं शलभाः पावकं यथा&#x9;014c&lt;br&gt;&#xA;युक्ताश्च पार्वतीयानां रथाः पाषाणयोधिनाम्&#x9;015a&lt;br&gt;&#xA;शूराः पञ्चशता राजञ्शैनेयं समुपाद्रवन्&#x9;015c&lt;br&gt;&#xA;ततो रथसहस्रेण महारथशतेन च&#x9;016a&lt;br&gt;&#xA;द्विरदानां सहस्रेण द्विसाहस्रैश्च वाजिभिः&#x9;016c&lt;br&gt;&#xA;शरवर्षाणि मुञ्चन्तो विविधानि महारथाः&#x9;017a&lt;br&gt;&#xA;अभ्यद्रवन्त शैनेयमसङ्ख्येयाश्च पत्तयः&#x9;017c&lt;br&gt;&#xA;तांश्च सञ्चोदयन्सर्वान्घ्नतैनमिति भारत&#x9;018a&lt;br&gt;&#xA;दुःशासनो महाराज सात्यक्तिं पर्यवारयत्&#x9;018c&lt;br&gt;&#xA;तत्राद्भुतमपश्याम शैनेयचरितं महत्&#x9;019a&lt;br&gt;&#xA;यदेको बहुभिः सार्धमसम्भ्रान्तमयुध्यत&#x9;019c&lt;br&gt;&#xA;अवधीच्च रथानीकं द्विरदानां च तद्बलम्&#x9;020a&lt;br&gt;&#xA;सादिनश्चैव तान्सर्वान्दस्यूनपि च सर्वशः&#x9;020c&lt;br&gt;&#xA;तत्र चक्रैर्विमथितैर्भग्नैश्च परमायुधैः&#x9;021a&lt;br&gt;&#xA;अक्षैश्च बहुधा भग्नैरीषादण्डकबन्धुरैः&#x9;021c&lt;br&gt;&#xA;कूबरैर्मथितैश्चापि ध्वजैश्चापि निपातितैः&#x9;022a&lt;br&gt;&#xA;वर्मभिश्चामरैश्चैव व्यवकीर्णा वसुन्धरा&#x9;022c&lt;br&gt;&#xA;स्रग्भिराभरणैर्वस्त्रैरनुकर्षैश्च मारिष&#x9;023a&lt;br&gt;&#xA;सञ्छन्ना वसुधा तत्र द्यौर्ग्रहैरिव भारत&#x9;023c&lt;br&gt;&#xA;गिरिरूपधराश्चापि पतिताः कुञ्जरोत्तमाः&#x9;024a&lt;br&gt;&#xA;अञ्जनस्य कुले जाता वामनस्य च भारत&#x9;024c&lt;br&gt;&#xA;सुप्रतीककुले जाता महापद्मकुले तथा&#x9;024e&lt;br&gt;&#xA;ऐरावणकुले चैव तथान्येषु कुलेषु च&#x9;025a&lt;br&gt;&#xA;जाता दन्तिवरा राजञ्शेरते बहवो हताः&#x9;025c&lt;br&gt;&#xA;वनायुजान्पार्वतीयान्काम्बोजारट्टबाह्लिकान्&#x9;026a&lt;br&gt;&#xA;तथा हयवरान्राजन्निजघ्ने तत्र सात्यकिः&#x9;026c&lt;br&gt;&#xA;नानादेशसमुत्थांश्च नानाजात्यांश्च पत्तिनः&#x9;027a&lt;br&gt;&#xA;निजघ्ने तत्र शैनेयः शतशोऽथ सहस्रशः&#x9;027c&lt;br&gt;&#xA;तेषु प्रकाल्यमानेषु दस्यून्दुःशासनोऽब्रवीत्&#x9;028a&lt;br&gt;&#xA;निवर्तध्वमधर्मज्ञा युध्यध्वं किं सृतेन वः&#x9;028c&lt;br&gt;&#xA;तांश्चापि सर्वान्सम्प्रेक्ष्य पुत्रो दुःशासनस्तव&#x9;029a&lt;br&gt;&#xA;पाषाणयोधिनः शूरान्पार्वतीयानचोदयत्&#x9;029c&lt;br&gt;&#xA;अश्मयुद्धेषु कुशला नैतज्जानाति सात्यकिः&#x9;030a&lt;br&gt;&#xA;अश्मयुद्धमजानन्तं घ्नतैनं युद्धकामुकम्&#x9;030c&lt;br&gt;&#xA;तथैव कुरवः सर्वे नाश्मयुद्धविशारदाः&#x9;031a&lt;br&gt;&#xA;अभिद्रवत मा भैष्ट न वः प्राप्स्यति सात्यकिः&#x9;031c&lt;br&gt;&#xA;ततो गजशिशुप्रख्यैरुपलैः शैलवासिनः&#x9;032a&lt;br&gt;&#xA;उद्यतैर्युयुधानस्य स्थिता मरणकाङ्क्षिणः&#x9;032c&lt;br&gt;&#xA;क्षेपणीयैस्तथाप्यन्ये सात्वतस्य वधैषिणः&#x9;033a&lt;br&gt;&#xA;चोदितास्तव पुत्रेण रुरुधुः सर्वतोदिशम्&#x9;033c&lt;br&gt;&#xA;तेषामापततामेव शिलायुद्धं चिकीर्षताम्&#x9;034a&lt;br&gt;&#xA;सात्यकिः प्रतिसन्धाय त्रिंशतं प्राहिणोच्छरान्&#x9;034c&lt;br&gt;&#xA;तामश्मवृष्टिं तुमुलां पार्वतीयैः समीरिताम्&#x9;035a&lt;br&gt;&#xA;बिभेदोरगसङ्काशैर्नाराचैः शिनिपुङ्गवः&#x9;035c&lt;br&gt;&#xA;तैरश्मचूर्णैर्दीप्यद्भिः खद्योतानामिव व्रजैः&#x9;036a&lt;br&gt;&#xA;प्रायः सैन्यान्यवध्यन्त हाहाभूतानि मारिष&#x9;036c&lt;br&gt;&#xA;ततः पञ्चशताः शूराः समुद्यतमहाशिलाः&#x9;037a&lt;br&gt;&#xA;निकृत्तबाहवो राजन्निपेतुर्धरणीतले&#x9;037c&lt;br&gt;&#xA;पाषाणयोधिनः शूरान्यतमानानवस्थितान्&#x9;038a&lt;br&gt;&#xA;अवधीद्बहुसाहस्रांस्तदद्भुतमिवाभवत्&#x9;038c&lt;br&gt;&#xA;ततः पुनर्बस्तमुखैरश्मवृष्टिं समन्ततः&#x9;039a&lt;br&gt;&#xA;अयोहस्तैः शूलहस्तैर्दरदैः खशतङ्गणैः&#x9;039c&lt;br&gt;&#xA;अम्बष्ठैश्च कुणिन्दैश्च क्षिप्तां क्षिप्तां स सात्यकिः&#x9;040a&lt;br&gt;&#xA;नाराचैः प्रतिविव्याध प्रेक्षमाणो महाबलः&#x9;040c&lt;br&gt;&#xA;अद्रीणां भिद्यमानानामन्तरिक्षे शितैः शरैः&#x9;041a&lt;br&gt;&#xA;शब्देन प्राद्रवन्राजन्गजाश्वरथपत्तयः&#x9;041c&lt;br&gt;&#xA;अश्मचूर्णैः समाकीर्णा मनुष्याश्च वयांसि च&#x9;042a&lt;br&gt;&#xA;नाशक्नुवन्नवस्थातुं भ्रमरैरिव दंशिताः&#x9;042c&lt;br&gt;&#xA;हतशिष्टा विरुधिरा भिन्नमस्तकपिण्डिकाः&#x9;043a&lt;br&gt;&#xA;कुञ्जराः सन्न्यवर्तन्त युयुधानरथं प्रथि&#x9;043c&lt;br&gt;&#xA;ततः शब्दः समभवत्तव सैन्यस्य मारिष&#x9;044a&lt;br&gt;&#xA;माधवेनार्द्यमानस्य सागरस्येव दारुणः&#x9;044c&lt;br&gt;&#xA;तं शब्दं तुमुलं श्रुत्वा द्रोणो यन्तारमब्रवीत्&#x9;045a&lt;br&gt;&#xA;एष सूत रणे क्रुद्धः सात्वतानां महारथः&#x9;045c&lt;br&gt;&#xA;दारयन्बहुधा सैन्यं रणे चरति कालवत्&#x9;046a&lt;br&gt;&#xA;यत्रैष शब्दस्तुमुलस्तत्र सूत रथं नय&#x9;046c&lt;br&gt;&#xA;पाषाणयोधिभिर्नूनं युयुधानः समागतः&#x9;047a&lt;br&gt;&#xA;तथा हि रथिनः सर्वे ह्रियन्ते विद्रुतैर्हयैः&#x9;047c&lt;br&gt;&#xA;विशस्त्रकवचा रुग्णास्तत्र तत्र पतन्ति च&#x9;048a&lt;br&gt;&#xA;न शक्नुवन्ति यन्तारः संयन्तुं तुमुले हयान्&#x9;048c&lt;br&gt;&#xA;इत्येवं ब्रुवतो राजन्भारद्वाजस्य धीमतः&#x9;049a&lt;br&gt;&#xA;प्रत्युवाच ततो यन्ता द्रोणं शस्त्रभृतां वरम्&#x9;049c&lt;br&gt;&#xA;आयुष्मन्द्रवते सैन्यं कौरवेयं समन्ततः&#x9;050a&lt;br&gt;&#xA;पश्य योधान्रणे भिन्नान्धावमानांस्ततस्ततः&#x9;050c&lt;br&gt;&#xA;एते च सहिताः शूराः पाञ्चालाः पाण्डवैः सह&#x9;051a&lt;br&gt;&#xA;त्वामेव हि जिघांसन्तः प्राद्रवन्ति समन्ततः&#x9;051c&lt;br&gt;&#xA;अत्र कार्यं समाधत्स्व प्राप्तकालमरिन्दम&#x9;052a&lt;br&gt;&#xA;स्थाने वा गमने वापि दूरं यातश्च सात्यकिः&#x9;052c&lt;br&gt;&#xA;तथैवं वदतस्तस्य भारद्वाजस्य मारिष&#x9;053a&lt;br&gt;&#xA;प्रत्यदृश्यत शैनेयो निघ्नन्बहुविधान्रथान्&#x9;053c&lt;br&gt;&#xA;ते वध्यमानाः समरे युयुधानेन तावकाः&#x9;054a&lt;br&gt;&#xA;युयुधानरथं त्यक्त्वा द्रोणानीकाय दुद्रुवुः&#x9;054c&lt;br&gt;&#xA;यैस्तु दुःशासनः सार्धं रथैः पूर्वं न्यवर्तत&#x9;055a&lt;br&gt;&#xA;ते भीतास्त्वभ्यधावन्त सर्वे द्रोणरथं प्रति&#x9;055c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/098/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/098/</guid>
      <description>&lt;p&gt;सञ्जय उवाच&#x9;001&lt;br&gt;&#xA;दुःशासनरथं दृष्ट्वा समीपे पर्यवस्थितम्&#x9;001a&lt;br&gt;&#xA;भारद्वाजस्ततो वाक्यं दुःशासनमथाब्रवीत्&#x9;001c&lt;br&gt;&#xA;दुःशासन रथाः सर्वे कस्मादेते प्रविद्रुताः&#x9;002a&lt;br&gt;&#xA;कच्चित्क्षेमं तु नृपतेः कच्चिज्जीवति सैन्धवः&#x9;002c&lt;br&gt;&#xA;राजपुत्रो भवानत्र राजभ्राता महारथः&#x9;003a&lt;br&gt;&#xA;किमर्थं द्रवसे युद्धे यौवराज्यमवाप्य हि&#x9;003c&lt;br&gt;&#xA;स्वयं वैरं महत्कृत्वा पाञ्चालैः पाण्डवैः सह&#x9;004a&lt;br&gt;&#xA;एकं सात्यकिमासाद्य कथं भीतोऽसि संयुगे&#x9;004c&lt;br&gt;&#xA;न जानीषे पुरा त्वं तु गृह्णन्नक्षान्दुरोदरे&#x9;005a&lt;br&gt;&#xA;शरा ह्येते भविष्यन्ति दारुणाशीविषोपमाः&#x9;005c&lt;br&gt;&#xA;अप्रियाणां च वचनं पाण्डवेषु विशेषतः&#x9;006a&lt;br&gt;&#xA;द्रौपद्याश्च परिक्लेशस्त्वन्मूलो ह्यभवत्पुरा&#x9;006c&lt;br&gt;&#xA;क्व ते मानश्च दर्पश्च क्व च तद्वीर गर्जितम्&#x9;007a&lt;br&gt;&#xA;आशीविषसमान्पार्थान्कोपयित्वा क्व यास्यसि&#x9;007c&lt;br&gt;&#xA;शोच्येयं भारती सेना राजा चैव सुयोधनः&#x9;008a&lt;br&gt;&#xA;यस्य त्वं कर्कशो भ्राता पलायनपरायणः&#x9;008c&lt;br&gt;&#xA;ननु नाम त्वया वीर दीर्यमाणा भयार्दिता&#x9;009a&lt;br&gt;&#xA;स्वबाहुबलमास्थाय रक्षितव्या ह्यनीकिनी&#x9;009c&lt;br&gt;&#xA;स त्वमद्य रणं त्यक्त्वा भीतो हर्षयसे परान्&#x9;009e&lt;br&gt;&#xA;विद्रुते त्वयि सैन्यस्य नायके शत्रुसूदन&#x9;010a&lt;br&gt;&#xA;कोऽन्यः स्थास्यति सङ्ग्रामे भीतो भीते व्यपाश्रये&#x9;010c&lt;br&gt;&#xA;एकेन सात्वतेनाद्य युध्यमानस्य चानघ&#x9;011a&lt;br&gt;&#xA;पलायने तव मतिः सङ्ग्रामाद्धि प्रवर्तते&#x9;011c&lt;br&gt;&#xA;यदा गाण्डीवधन्वानं भीमसेनं च कौरव&#x9;012a&lt;br&gt;&#xA;यमौ च युधि द्रष्टासि तदा त्वं किं करिष्यसि&#x9;012c&lt;br&gt;&#xA;युधि फल्गुनबाणानां सूर्याग्निसमतेजसाम्&#x9;013a&lt;br&gt;&#xA;न तुल्याः सात्यकिशरा येषां भीतः पलायसे&#x9;013c&lt;br&gt;&#xA;यदि तावत्कृता बुद्धिः पलायनपरायणा&#x9;014a&lt;br&gt;&#xA;पृथिवी धर्मराजस्य शमेनैव प्रदीयताम्&#x9;014c&lt;br&gt;&#xA;यावत्फल्गुननाराचा निर्मुक्तोरगसन्निभाः&#x9;015a&lt;br&gt;&#xA;नाविशन्ति शरीरं ते तावत्संशाम्य पाण्डवैः&#x9;015c&lt;br&gt;&#xA;यावत्ते पृथिवीं पार्था हत्वा भ्रातृशतं रणे&#x9;016a&lt;br&gt;&#xA;नाक्षिपन्ति महात्मानस्तावत्संशाम्य पाण्डवैः&#x9;016c&lt;br&gt;&#xA;यावन्न क्रुध्यते राजा धर्मपुत्रो युधिष्ठिरः&#x9;017a&lt;br&gt;&#xA;कृष्णश्च समरश्लाघी तावत्संशाम्य पाण्डवैः&#x9;017c&lt;br&gt;&#xA;यावद्भीमो महाबाहुर्विगाह्य महतीं चमूम्&#x9;018a&lt;br&gt;&#xA;सोदरांस्ते न मृद्नाति तावत्संशाम्य पाण्डवैः&#x9;018c&lt;br&gt;&#xA;पूर्वमुक्तश्च ते भ्राता भीष्मेण स सुयोधनः&#x9;019a&lt;br&gt;&#xA;अजेयाः पाण्डवाः सङ्ख्ये सौम्य संशाम्य पाण्डवैः&#x9;019c&lt;br&gt;&#xA;न च तत्कृतवान्मन्दस्तव भ्राता सुयोधनः&#x9;019e&lt;br&gt;&#xA;स युद्धे धृतिमास्थाय यत्तो युध्यस्व पाण्डवैः&#x9;020a&lt;br&gt;&#xA;गच्छ तूर्णं रथेनैव तत्र तिष्ठति सात्यकिः&#x9;020c&lt;br&gt;&#xA;त्वया हीनं बलं ह्येतद्विद्रविष्यति भारत&#x9;021a&lt;br&gt;&#xA;आत्मार्थं योधय रणे सात्यकिं सत्यविक्रमम्&#x9;021c&lt;br&gt;&#xA;एवमुक्तस्तव सुतो नाब्रवीत्किञ्चिदप्यसौ&#x9;022a&lt;br&gt;&#xA;श्रुतं चाश्रुतवत्कृत्वा प्रायाद्येन स सात्यकिः&#x9;022c&lt;br&gt;&#xA;सैन्येन महता युक्तो म्लेच्छानामनिवर्तिनाम्&#x9;023a&lt;br&gt;&#xA;आसाद्य च रणे यत्तो युयुधानमयोधयत्&#x9;023c&lt;br&gt;&#xA;द्रोणोऽपि रथिनां श्रेष्ठः पाञ्चालान्पाण्डवांस्तथा&#x9;024a&lt;br&gt;&#xA;अभ्यद्रवत सङ्क्रुद्धो जवमास्थाय मध्यमम्&#x9;024c&lt;br&gt;&#xA;प्रविश्य च रणे द्रोणः पाञ्चालानां वरूथिनीम्&#x9;025a&lt;br&gt;&#xA;द्रावयामास योधान्वै शतशोऽथ सहस्रशः&#x9;025c&lt;br&gt;&#xA;ततो द्रोणो महाराज नाम विश्राव्य संयुगे&#x9;026a&lt;br&gt;&#xA;पाण्डुपाञ्चालमत्स्यानां प्रचक्रे कदनं महत्&#x9;026c&lt;br&gt;&#xA;तं जयन्तमनीकानि भारद्वाजं ततस्ततः&#x9;027a&lt;br&gt;&#xA;पाञ्चालपुत्रो द्युतिमान्वीरकेतुः समभ्ययात्&#x9;027c&lt;br&gt;&#xA;स द्रोणं पञ्चभिर्विद्ध्वा शरैः सन्नतपर्वभिः&#x9;028a&lt;br&gt;&#xA;ध्वजमेकेन विव्याध सारथिं चास्य सप्तभिः&#x9;028c&lt;br&gt;&#xA;तत्राद्भुतं महाराज दृष्टवानस्मि संयुगे&#x9;029a&lt;br&gt;&#xA;यद्द्रोणो रभसं युद्धे पाञ्चाल्यं नाभ्यवर्तत&#x9;029c&lt;br&gt;&#xA;सन्निरुद्धं रणे द्रोणं पाञ्चाला वीक्ष्य मारिष&#x9;030a&lt;br&gt;&#xA;आवव्रुः सर्वतो राजन्धर्मपुत्रजयैषिणः&#x9;030c&lt;br&gt;&#xA;ते शरैरग्निसङ्काशैस्तोमरैश्च महाधनैः&#x9;031a&lt;br&gt;&#xA;शस्त्रैश्च विविधै राजन्द्रोणमेकमवाकिरन्&#x9;031c&lt;br&gt;&#xA;निहत्य तान्बाणगणान्द्रोणो राजन्समन्ततः&#x9;032a&lt;br&gt;&#xA;महाजलधरान्व्योम्नि मातरिश्वा विवानिव&#x9;032c&lt;br&gt;&#xA;ततः शरं महाघोरं सूर्यपावकसन्निभम्&#x9;033a&lt;br&gt;&#xA;सन्दधे परवीरघ्नो वीरकेतुरथं प्रति&#x9;033c&lt;br&gt;&#xA;स भित्त्वा तु शरो राजन्पाञ्चाल्यं कुलनन्दनम्&#x9;034a&lt;br&gt;&#xA;अभ्यगाद्धरणीं तूर्णं लोहितार्द्रो ज्वलन्निव&#x9;034c&lt;br&gt;&#xA;ततोऽपतद्रथात्तूर्णं पाञ्चाल्यः कुलनन्दनः&#x9;035a&lt;br&gt;&#xA;पर्वताग्रादिव महांश्चम्पको वायुपीडितः&#x9;035c&lt;br&gt;&#xA;तस्मिन्हते महेष्वासे राजपुत्रे महाबले&#x9;036a&lt;br&gt;&#xA;पाञ्चालास्त्वरिता द्रोणं समन्तात्पर्यवारयन्&#x9;036c&lt;br&gt;&#xA;चित्रकेतुः सुधन्वा च चित्रवर्मा च भारत&#x9;037a&lt;br&gt;&#xA;तथा चित्ररथश्चैव भ्रातृव्यसनकर्षिताः&#x9;037c&lt;br&gt;&#xA;अभ्यद्रवन्त सहिता भारद्वाजं युयुत्सवः&#x9;038a&lt;br&gt;&#xA;मुञ्चन्तः शरवर्षाणि तपान्ते जलदा इव&#x9;038c&lt;br&gt;&#xA;स वध्यमानो बहुधा राजपुत्रैर्महारथैः&#x9;039a&lt;br&gt;&#xA;व्यश्वसूतरथांश्चक्रे कुमारान्कुपितो रणे&#x9;039c&lt;br&gt;&#xA;तथापरैः सुनिशितैर्भल्लैस्तेषां महायशाः&#x9;040a&lt;br&gt;&#xA;पुष्पाणीव विचिन्वन्हि सोत्तमाङ्गान्यपातयत्&#x9;040c&lt;br&gt;&#xA;ते रथेभ्यो हताः पेतुः क्षितौ राजन्सुवर्चसः&#x9;041a&lt;br&gt;&#xA;देवासुरे पुरा युद्धे यथा दैतेयदानवाः&#x9;041c&lt;br&gt;&#xA;तान्निहत्य रणे राजन्भारद्वाजः प्रतापवान्&#x9;042a&lt;br&gt;&#xA;कार्मुकं भ्रामयामास हेमपृष्ठं दुरासदम्&#x9;042c&lt;br&gt;&#xA;पाञ्चालान्निहतान्दृष्ट्वा देवकल्पान्महारथान्&#x9;043a&lt;br&gt;&#xA;धृष्टद्युम्नो भृशं क्रुद्धो नेत्राभ्यां पातयञ्जलम्&#x9;043c&lt;br&gt;&#xA;अभ्यवर्तत सङ्ग्रामे क्रुद्धो द्रोणरथं प्रति&#x9;043e&lt;br&gt;&#xA;ततो हा हेति सहसा नादः समभवन्नृप&#x9;044a&lt;br&gt;&#xA;पाञ्चाल्येन रणे दृष्ट्वा द्रोणमावारितं शरैः&#x9;044c&lt;br&gt;&#xA;सञ्छाद्यमानो बहुधा पार्षतेन महात्मना&#x9;045a&lt;br&gt;&#xA;न विव्यथे ततो द्रोणः स्मयन्नेवान्वयुध्यत&#x9;045c&lt;br&gt;&#xA;ततो द्रोणं महाराज पाञ्चाल्यः क्रोधमूर्छितः&#x9;046a&lt;br&gt;&#xA;आजघानोरसि क्रुद्धो नवत्या नतपर्वणाम्&#x9;046c&lt;br&gt;&#xA;स गाढविद्धो बलिना भारद्वाजो महायशाः&#x9;047a&lt;br&gt;&#xA;निषसाद रथोपस्थे कश्मलं च जगाम ह&#x9;047c&lt;br&gt;&#xA;तं वै तथागतं दृष्ट्वा धृष्टद्युम्नः पराक्रमी&#x9;048a&lt;br&gt;&#xA;समुत्सृज्य धनुस्तूर्णमसिं जग्राह वीर्यवान्&#x9;048c&lt;br&gt;&#xA;अवप्लुत्य रथाच्चापि त्वरितः स महारथः&#x9;049a&lt;br&gt;&#xA;आरुरोह रथं तूर्णं भारद्वाजस्य मारिष&#x9;049c&lt;br&gt;&#xA;हर्तुमैच्छच्छिरः कायात्क्रोधसंरक्तलोचनः&#x9;049e&lt;br&gt;&#xA;प्रत्याश्वस्तस्ततो द्रोणो धनुर्गृह्य महाबलः&#x9;050a&lt;br&gt;&#xA;शरैर्वैतस्तिकै राजन्नित्यमासन्नयोधिभिः&#x9;050c&lt;br&gt;&#xA;योधयामास समरे धृष्टद्युम्नं महारथम्&#x9;050e&lt;br&gt;&#xA;ते हि वैतस्तिका नाम शरा आसन्नयोधिनः&#x9;051a&lt;br&gt;&#xA;द्रोणस्य विदिता राजन्धृष्टद्युम्नमवाक्षिपन्&#x9;051c&lt;br&gt;&#xA;स वध्यमानो बहुभिः सायकैस्तैर्महाबलः&#x9;052a&lt;br&gt;&#xA;अवप्लुत्य रथात्तूर्णं भग्नवेगः पराक्रमी&#x9;052c&lt;br&gt;&#xA;आरुह्य स्वरथं वीरः प्रगृह्य च महद्धनुः&#x9;053a&lt;br&gt;&#xA;विव्याध समरे द्रोणं धृष्टद्युम्नो महारथः&#x9;053c&lt;br&gt;&#xA;तदद्भुतं तयोर्युद्धं भूतसङ्घा ह्यपूजयन्&#x9;054a&lt;br&gt;&#xA;क्षत्रियाश्च महाराज ये चान्ये तत्र सैनिकाः&#x9;054c&lt;br&gt;&#xA;अवश्यं समरे द्रोणो धृष्टद्युम्नेन सङ्गतः&#x9;055a&lt;br&gt;&#xA;वशमेष्यति नो राज्ञः पाञ्चाला इति चुक्रुशुः&#x9;055c&lt;br&gt;&#xA;द्रोणस्तु त्वरितो युद्धे धृष्टद्युम्नस्य सारथेः&#x9;056a&lt;br&gt;&#xA;शिरः प्रच्यावयामास फलं पक्वं तरोरिव&#x9;056c&lt;br&gt;&#xA;ततस्ते प्रद्रुता वाहा राजंस्तस्य महात्मनः&#x9;056e&lt;br&gt;&#xA;तेषु प्रद्रवमाणेषु पाञ्चालान्सृञ्जयांस्तथा&#x9;057a&lt;br&gt;&#xA;व्यद्रावयद्रणे द्रोणस्तत्र तत्र पराक्रमी&#x9;057c&lt;br&gt;&#xA;विजित्य पाण्डुपाञ्चालान्भारद्वाजः प्रतापवान्&#x9;058a&lt;br&gt;&#xA;स्वं व्यूहं पुनरास्थाय स्थिरोऽभवदरिन्दमः&#x9;058c&lt;br&gt;&#xA;न चैनं पाण्डवा युद्धे जेतुमुत्सहिरे प्रभो&#x9;058e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/099/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/099/</guid>
      <description>&lt;p&gt;सञ्जय उवाच&#x9;001&lt;br&gt;&#xA;ततो दुःशासनो राजञ्शैनेयं समुपाद्रवत्&#x9;001a&lt;br&gt;&#xA;किरञ्शरसहस्राणि पर्जन्य इव वृष्टिमान्&#x9;001c&lt;br&gt;&#xA;स विद्ध्वा सात्यकिं षष्ट्या तथा षोडशभिः शरैः&#x9;002a&lt;br&gt;&#xA;नाकम्पयत्स्थितं युद्धे मैनाकमिव पर्वतम्&#x9;002c&lt;br&gt;&#xA;स तु दुःशासनं वीरः सायकैरावृणोद्भृशम्&#x9;003a&lt;br&gt;&#xA;मशकं समनुप्राप्तमूर्णनाभिरिवोर्णया&#x9;003c&lt;br&gt;&#xA;दृष्ट्वा दुःशासनं राजा तथा शरशताचितम्&#x9;004a&lt;br&gt;&#xA;त्रिगर्तांश्चोदयामास युयुधानरथं प्रति&#x9;004c&lt;br&gt;&#xA;तेऽगच्छन्युयुधानस्य समीपं क्रूरकारिणः&#x9;005a&lt;br&gt;&#xA;त्रिगर्तानां त्रिसाहस्रा रथा युद्धविशारदाः&#x9;005c&lt;br&gt;&#xA;ते तु तं रथवंशेन महता पर्यवारयन्&#x9;006a&lt;br&gt;&#xA;स्थिरां कृत्वा मतिं युद्धे भूत्वा संशप्तका मिथः&#x9;006c&lt;br&gt;&#xA;तेषां प्रयततां युद्धे शरवर्षाणि मुञ्चताम्&#x9;007a&lt;br&gt;&#xA;योधान्पञ्चशतान्मुख्यानग्रानीके व्यपोथयत्&#x9;007c&lt;br&gt;&#xA;तेऽपतन्त हतास्तूर्णं शिनिप्रवरसायकैः&#x9;008a&lt;br&gt;&#xA;महामारुतवेगेन रुग्णा इव महाद्रुमाः&#x9;008c&lt;br&gt;&#xA;रथैश्च बहुधा छिन्नैर्ध्वजैश्चैव विशां पते&#x9;009a&lt;br&gt;&#xA;हयैश्च कनकापीडैः पतितैस्तत्र मेदिनी&#x9;009c&lt;br&gt;&#xA;शैनेयशरसङ्कृत्तैः शोणितौघपरिप्लुतैः&#x9;010a&lt;br&gt;&#xA;अशोभत महाराज किंशुकैरिव पुष्पितैः&#x9;010c&lt;br&gt;&#xA;ते वध्यमानाः समरे युयुधानेन तावकाः&#x9;011a&lt;br&gt;&#xA;त्रातारं नाध्यगच्छन्त पङ्कमग्ना इव द्विपाः&#x9;011c&lt;br&gt;&#xA;ततस्ते पर्यवर्तन्त सर्वे द्रोणरथं प्रति&#x9;012a&lt;br&gt;&#xA;भयात्पतगराजस्य गर्तानीव महोरगाः&#x9;012c&lt;br&gt;&#xA;हत्वा पञ्चशतान्योधाञ्शरैराशीविषोपमैः&#x9;013a&lt;br&gt;&#xA;प्रायात्स शनकैर्वीरो धनञ्जयरथं प्रति&#x9;013c&lt;br&gt;&#xA;तं प्रयान्तं नरश्रेष्ठं पुत्रो दुःशासनस्तव&#x9;014a&lt;br&gt;&#xA;विव्याध नवभिस्तूर्णं शरैः सन्नतपर्वभिः&#x9;014c&lt;br&gt;&#xA;स तु तं प्रतिविव्याध पञ्चभिर्निशितैः शरैः&#x9;015a&lt;br&gt;&#xA;रुक्मपुङ्खैर्महेष्वासो गार्ध्रपत्रैरजिह्मगैः&#x9;015c&lt;br&gt;&#xA;सात्यकिं तु महाराज प्रहसन्निव भारत&#x9;016a&lt;br&gt;&#xA;दुःशासनस्त्रिभिर्विद्ध्वा पुनर्विव्याध पञ्चभिः&#x9;016c&lt;br&gt;&#xA;शैनेयस्तव पुत्रं तु विद्ध्वा पञ्चभिराशुगैः&#x9;017a&lt;br&gt;&#xA;धनुश्चास्य रणे छित्त्वा विस्मयन्नर्जुनं ययौ&#x9;017c&lt;br&gt;&#xA;ततो दुःशासनः क्रुद्धो वृष्णिवीराय गच्छते&#x9;018a&lt;br&gt;&#xA;सर्वपारशवीं शक्तिं विससर्ज जिघांसया&#x9;018c&lt;br&gt;&#xA;तां तु शक्तिं तदा घोरां तव पुत्रस्य सात्यकिः&#x9;019a&lt;br&gt;&#xA;चिच्छेद शतधा राजन्निशितैः कङ्कपत्रिभिः&#x9;019c&lt;br&gt;&#xA;अथान्यद्धनुरादाय पुत्रस्तव जनेश्वर&#x9;020a&lt;br&gt;&#xA;सात्यकिं दशभिर्विद्ध्वा सिंहनादं ननाद ह&#x9;020c&lt;br&gt;&#xA;सात्यकिस्तु रणे क्रुद्धो मोहयित्वा सुतं तव&#x9;021a&lt;br&gt;&#xA;शरैरग्निशिखाकारैराजघान स्तनान्तरे&#x9;021c&lt;br&gt;&#xA;सर्वायसैस्तीक्ष्णवक्त्रैरष्टाभिर्विव्यधे पुनः&#x9;021e&lt;br&gt;&#xA;दुःशासनस्तु विंशत्या सात्यकिं प्रत्यविध्यत&#x9;022a&lt;br&gt;&#xA;सात्वतोऽपि महाराज तं विव्याध स्तनान्तरे&#x9;022c&lt;br&gt;&#xA;त्रिभिरेव महावेगैः शरैः सन्नतपर्वभिः&#x9;022e&lt;br&gt;&#xA;ततोऽस्य वाहान्निशितैः शरैर्जघ्ने महारथः&#x9;023a&lt;br&gt;&#xA;सारथिं च सुसङ्क्रुद्धः शरैः सन्नतपर्वभिः&#x9;023c&lt;br&gt;&#xA;धनुरेकेन भल्लेन हस्तावापं च पञ्चभिः&#x9;024a&lt;br&gt;&#xA;ध्वजं च रथशक्तिं च भल्लाभ्यां परमास्त्रवित्&#x9;024c&lt;br&gt;&#xA;चिच्छेद विशिखैस्तीक्ष्णैस्तथोभौ पार्ष्णिसारथी&#x9;024e&lt;br&gt;&#xA;स छिन्नधन्वा विरथो हताश्वो हतसारथिः&#x9;025a&lt;br&gt;&#xA;त्रिगर्तसेनापतिना स्वरथेनापवाहितः&#x9;025c&lt;br&gt;&#xA;तमभिद्रुत्य शैनेयो मुहूर्तमिव भारत&#x9;026a&lt;br&gt;&#xA;न जघान महाबाहुर्भीमसेनवचः स्मरन्&#x9;026c&lt;br&gt;&#xA;भीमसेनेन हि वधः सुतानां तव भारत&#x9;027a&lt;br&gt;&#xA;प्रतिज्ञातः सभामध्ये सर्वेषामेव संयुगे&#x9;027c&lt;br&gt;&#xA;तथा दुःशासनं जित्वा सात्यकिः संयुगे प्रभो&#x9;028a&lt;br&gt;&#xA;जगाम त्वरितो राजन्येन यातो धनञ्जयः&#x9;028c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/100/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/100/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;किं तस्यां मम सेनायां नासन्केचिन्महारथाः&#x9;001a&lt;br&gt;&#xA;ये तथा सात्यकिं यान्तं नैवाघ्नन्नाप्यवारयन्&#x9;001c&lt;br&gt;&#xA;एको हि समरे कर्म कृतवान्सत्यविक्रमः&#x9;002a&lt;br&gt;&#xA;शक्रतुल्यबलो युद्धे महेन्द्रो दानवेष्विव&#x9;002c&lt;br&gt;&#xA;अथ वा शून्यमासीत्तद्येन यातः स सात्यकिः&#x9;003a&lt;br&gt;&#xA;एको वै बहुलाः सेनाः प्रमृद्नन्पुरुषर्षभः&#x9;003c&lt;br&gt;&#xA;कथं च युध्यमानानामपक्रान्तो महात्मनाम्&#x9;004a&lt;br&gt;&#xA;एको बहूनां शैनेयस्तन्ममाचक्ष्व सञ्जय&#x9;004c&lt;br&gt;&#xA;सञ्जय उवाच&#x9;005&lt;br&gt;&#xA;राजन्सेनासमुद्योगो रथनागाश्वपत्तिमान्&#x9;005a&lt;br&gt;&#xA;तुमुलस्तव सैन्यानां युगान्तसदृशोऽभवत्&#x9;005c&lt;br&gt;&#xA;आह्णिकेषु समूहेषु तव सैन्यस्य मानद&#x9;006a&lt;br&gt;&#xA;नास्ति लोके समः कश्चित्समूह इति मे मतिः&#x9;006c&lt;br&gt;&#xA;तत्र देवाः स्म भाषन्ते चारणाश्च समागताः&#x9;007a&lt;br&gt;&#xA;एतदन्ताः समूहा वै भविष्यन्ति महीतले&#x9;007c&lt;br&gt;&#xA;न चैव तादृशः कश्चिद्व्यूह आसीद्विशां पते&#x9;008a&lt;br&gt;&#xA;यादृग्जयद्रथवधे द्रोणेन विहितोऽभवत्&#x9;008c&lt;br&gt;&#xA;चण्डवाताभिपन्नानां समुद्राणामिव स्वनः&#x9;009a&lt;br&gt;&#xA;रणेऽभवद्बलौघानामन्योन्यमभिधावताम्&#x9;009c&lt;br&gt;&#xA;पार्थिवानां समेतानां बहून्यासन्नरोत्तम&#x9;010a&lt;br&gt;&#xA;त्वद्बले पाण्डवानां च सहस्राणि शतानि च&#x9;010c&lt;br&gt;&#xA;संरब्धानां प्रवीराणां समरे दृढकर्मणाम्&#x9;011a&lt;br&gt;&#xA;तत्रासीत्सुमहाञ्शब्दस्तुमुलो लोमहर्षणः&#x9;011c&lt;br&gt;&#xA;अथाक्रन्दद्भीमसेनो धृष्टद्युम्नश्च मारिष&#x9;012a&lt;br&gt;&#xA;नकुलः सहदेवश्च धर्मराजश्च पाण्डवः&#x9;012c&lt;br&gt;&#xA;आगच्छत प्रहरत बलवत्परिधावत&#x9;013a&lt;br&gt;&#xA;प्रविष्टावरिसेनां हि वीरौ माधवपाण्डवौ&#x9;013c&lt;br&gt;&#xA;यथा सुखेन गच्छेतां जयद्रथवधं प्रति&#x9;014a&lt;br&gt;&#xA;तथा प्रकुरुत क्षिप्रमिति सैन्यान्यचोदयत्&#x9;014c&lt;br&gt;&#xA;तयोरभावे कुरवः कृतार्थाः स्युर्वयं जिताः&#x9;014e&lt;br&gt;&#xA;ते यूयं सहिता भूत्वा तूर्णमेव बलार्णवम्&#x9;015a&lt;br&gt;&#xA;क्षोभयध्वं महावेगाः पवनाः सागरं यथा&#x9;015c&lt;br&gt;&#xA;भीमसेनेन ते राजन्पाञ्चाल्येन च चोदिताः&#x9;016a&lt;br&gt;&#xA;आजघ्नुः कौरवान्सङ्ख्ये त्यक्त्वासूनात्मनः प्रियान्&#x9;016c&lt;br&gt;&#xA;इच्छन्तो निधनं युद्धे शस्त्रैरुत्तमतेजसः&#x9;017a&lt;br&gt;&#xA;स्वर्गार्थं मित्रकार्यार्थं नाभ्यरक्षन्त जीवितम्&#x9;017c&lt;br&gt;&#xA;तथैव तावका राजन्प्रार्थयन्तो महद्यशः&#x9;018a&lt;br&gt;&#xA;आर्यां युद्धे मतिं कृत्वा युद्धायैवोपतस्थिरे&#x9;018c&lt;br&gt;&#xA;तस्मिंस्तु तुमुले युद्धे वर्तमाने महाभये&#x9;019a&lt;br&gt;&#xA;हत्वा सर्वाणि सैन्यानि प्रायात्सात्यकिरर्जुनम्&#x9;019c&lt;br&gt;&#xA;कवचानां प्रभास्तत्र सूर्यरश्मिविचित्रिताः&#x9;020a&lt;br&gt;&#xA;दृष्टीः सङ्ख्ये सैनिकानां प्रतिजघ्नुः समन्ततः&#x9;020c&lt;br&gt;&#xA;तथा प्रयतमानेषु पाण्डवेयेषु निर्भयः&#x9;021a&lt;br&gt;&#xA;दुर्योधनो महाराज व्यगाहत महद्बलम्&#x9;021c&lt;br&gt;&#xA;स सन्निपातस्तुमुलस्तेषां तस्य च भारत&#x9;022a&lt;br&gt;&#xA;अभवत्सर्वसैन्यानामभावकरणो महान्&#x9;022c&lt;br&gt;&#xA;धृतराष्ट्र उवाच&#x9;023&lt;br&gt;&#xA;तथा गतेषु सैन्येषु तथा कृच्छ्रगतः स्वयम्&#x9;023a&lt;br&gt;&#xA;कच्चिद्दुर्योधनः सूत नाकार्षीत्पृष्ठतो रणम्&#x9;023c&lt;br&gt;&#xA;एकस्य च बहूनां च सन्निपातो महाहवे&#x9;024a&lt;br&gt;&#xA;विशेषतो नृपतिना विषमः प्रतिभाति मे&#x9;024c&lt;br&gt;&#xA;सोऽत्यन्तसुखसंवृद्धो लक्ष्म्या लोकस्य चेश्वरः&#x9;025a&lt;br&gt;&#xA;एको बहून्समासाद्य कच्चिन्नासीत्पराङ्मुखः&#x9;025c&lt;br&gt;&#xA;सञ्जय उवाच&#x9;026&lt;br&gt;&#xA;राजन्सङ्ग्राममाश्चर्यं तव पुत्रस्य भारत&#x9;026a&lt;br&gt;&#xA;एकस्य च बहूनां च शृणुष्व गदतोऽद्भुतम्&#x9;026c&lt;br&gt;&#xA;दुर्योधनेन सहसा पाण्डवी पृतना रणे&#x9;027a&lt;br&gt;&#xA;नलिनी द्विरदेनेव समन्ताद्विप्रलोडिता&#x9;027c&lt;br&gt;&#xA;तथा सेनां कृतां दृष्ट्वा तव पुत्रेण कौरव&#x9;028a&lt;br&gt;&#xA;भीमसेनपुरोगास्तं पाञ्चालाः समुपाद्रवन्&#x9;028c&lt;br&gt;&#xA;स भीमसेनं दशभिर्माद्रीपुत्रौ त्रिभिस्त्रिभिः&#x9;029a&lt;br&gt;&#xA;विराटद्रुपदौ षड्भिः शतेन च शिखण्डिनम्&#x9;029c&lt;br&gt;&#xA;धृष्टद्युम्नं च विंशत्या धर्मपुत्रं च सप्तभिः&#x9;030a&lt;br&gt;&#xA;केकयान्दशभिर्विद्ध्वा द्रौपदेयांस्त्रिभिस्त्रिभिः&#x9;030c&lt;br&gt;&#xA;शतशश्चापरान्योधान्सद्विपांश्च रथान्रणे&#x9;031a&lt;br&gt;&#xA;शरैरवचकर्तोग्रैः क्रुद्धोऽन्तक इव प्रजाः&#x9;031c&lt;br&gt;&#xA;न सन्दधन्विमुञ्चन्वा मण्डलीकृतकार्मुकः&#x9;032a&lt;br&gt;&#xA;अदृश्यत रिपून्निघ्नञ्शिक्षयास्त्रबलेन च&#x9;032c&lt;br&gt;&#xA;तस्य तान्निघ्नतः शत्रून्हेमपृष्ठं महद्धनुः&#x9;033a&lt;br&gt;&#xA;भल्लाभ्यां पाण्डवो ज्येष्ठस्त्रिधा चिच्छेद मारिष&#x9;033c&lt;br&gt;&#xA;विव्याध चैनं बहुभिः सम्यगस्तैः शितैः शरैः&#x9;034a&lt;br&gt;&#xA;वर्माण्याशु समासाद्य ते भग्नाः क्षितिमाविशन्&#x9;034c&lt;br&gt;&#xA;ततः प्रमुदिताः पार्थाः परिवव्रुर्युधिष्ठिरम्&#x9;035a&lt;br&gt;&#xA;यथा वृत्रवधे देवा मुदा शक्रं महर्षिभिः&#x9;035c&lt;br&gt;&#xA;अथ दुर्योधनो राजा दृढमादाय कार्मुकम्&#x9;036a&lt;br&gt;&#xA;तिष्ठ तिष्ठेति राजानं ब्रुवन्पाण्डवमभ्ययात्&#x9;036c&lt;br&gt;&#xA;तं तथा वादिनं राजंस्तव पुत्रं महारथम्&#x9;037a&lt;br&gt;&#xA;प्रत्युद्ययुः प्रमुदिताः पाञ्चाला जयगृद्धिनः&#x9;037c&lt;br&gt;&#xA;तान्द्रोणः प्रतिजग्राह परीप्सन्युधि पाण्डवम्&#x9;038a&lt;br&gt;&#xA;चण्डवातोद्धुतान्मेघान्सजलानचलो यथा&#x9;038c&lt;br&gt;&#xA;तत्र राजन्महानासीत्सङ्ग्रामो भूरिवर्धनः&#x9;039a&lt;br&gt;&#xA;रुद्रस्याक्रीडसङ्काशः संहारः सर्वदेहिनाम्&#x9;039c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/101/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/101/</guid>
      <description>&lt;p&gt;सञ्जय उवाच&#x9;001&lt;br&gt;&#xA;अपराह्णे महाराज सङ्ग्रामः समपद्यत&#x9;001a&lt;br&gt;&#xA;पर्जन्यसमनिर्घोषः पुनर्द्रोणस्य सोमकैः&#x9;001c&lt;br&gt;&#xA;शोणाश्वं रथमास्थाय नरवीरः समाहितः&#x9;002a&lt;br&gt;&#xA;समरेऽभ्यद्रवत्पाण्डूञ्जवमास्थाय मध्यमम्&#x9;002c&lt;br&gt;&#xA;तव प्रियहिते युक्तो महेष्वासो महाबलः&#x9;003a&lt;br&gt;&#xA;चित्रपुङ्खैः शितैर्बाणैः कलशोत्तमसम्भवः&#x9;003c&lt;br&gt;&#xA;वरान्वरान्हि योधानां विचिन्वन्निव भारत&#x9;004a&lt;br&gt;&#xA;अक्रीडत रणे राजन्भारद्वाजः प्रतापवान्&#x9;004c&lt;br&gt;&#xA;तमभ्ययाद्बृहत्क्षत्रः केकयानां महारथः&#x9;005a&lt;br&gt;&#xA;भ्रातॄणां वीरपञ्चानां ज्येष्ठः समरकर्कशः&#x9;005c&lt;br&gt;&#xA;विमुञ्चन्विशिखांस्तीक्ष्णानाचार्यं छादयन्भृशम्&#x9;006a&lt;br&gt;&#xA;महामेघो यथा वर्षं विमुञ्चन्गन्धमादने&#x9;006c&lt;br&gt;&#xA;तस्य द्रोणो महाराज स्वर्णपुङ्खाञ्शिलाशितान्&#x9;007a&lt;br&gt;&#xA;प्रेषयामास सङ्क्रुद्धः सायकान्दश सप्त च&#x9;007c&lt;br&gt;&#xA;तांस्तु द्रोणधनुर्मुक्तान्घोरानाशीविषोपमान्&#x9;008a&lt;br&gt;&#xA;एकैकं दशभिर्बाणैर्युधि चिच्छेद हृष्टवत्&#x9;008c&lt;br&gt;&#xA;तस्य तल्लाघवं दृष्ट्वा प्रहसन्द्विजसत्तमः&#x9;009a&lt;br&gt;&#xA;प्रेषयामास विशिखानष्टौ सन्नतपर्वणः&#x9;009c&lt;br&gt;&#xA;तान्दृष्ट्वा पततः शीघ्रं द्रोणचापच्युताञ्शरान्&#x9;010a&lt;br&gt;&#xA;अवारयच्छरैरेव तावद्भिर्निशितैर्दृढैः&#x9;010c&lt;br&gt;&#xA;ततोऽभवन्महाराज तव सैन्यस्य विस्मयः&#x9;011a&lt;br&gt;&#xA;बृहत्क्षत्रेण तत्कर्म कृतं दृष्ट्वा सुदुष्करम्&#x9;011c&lt;br&gt;&#xA;ततो द्रोणो महाराज केकयं वै विशेषयन्&#x9;012a&lt;br&gt;&#xA;प्रादुश्चक्रे रणे दिव्यं ब्राह्ममस्त्रं महातपाः&#x9;012c&lt;br&gt;&#xA;तदस्य राजन्कैकेयः प्रत्यवारयदच्युतः&#x9;013a&lt;br&gt;&#xA;ब्राह्मेणैव महाबाहुराहवे समुदीरितम्&#x9;013c&lt;br&gt;&#xA;प्रतिहन्य तदस्त्रं तु भारद्वाजस्य संयुगे&#x9;014a&lt;br&gt;&#xA;विव्याध ब्राह्मणं षष्ट्या स्वर्णपुङ्खैः शिलाशितैः&#x9;014c&lt;br&gt;&#xA;तं द्रोणो द्विपदां श्रेष्ठो नाराचेन समर्पयत्&#x9;015a&lt;br&gt;&#xA;स तस्य कवचं भित्त्वा प्राविशद्धरणीतलम्&#x9;015c&lt;br&gt;&#xA;कृष्णसर्पो यथा मुक्तो वल्मीकं नृपसत्तम&#x9;016a&lt;br&gt;&#xA;तथाभ्यगान्महीं बाणो भित्त्वा कैकेयमाहवे&#x9;016c&lt;br&gt;&#xA;सोऽतिविद्धो महाराज द्रोणेनास्त्रविदा भृशम्&#x9;017a&lt;br&gt;&#xA;क्रोधेन महताविष्टो व्यावृत्य नयने शुभे&#x9;017c&lt;br&gt;&#xA;द्रोणं विव्याध सप्तत्या स्वर्णपुङ्खैः शिलाशितैः&#x9;018a&lt;br&gt;&#xA;सारथिं चास्य भल्लेन बाह्वोरुरसि चार्पयत्&#x9;018c&lt;br&gt;&#xA;द्रोणस्तु बहुधा विद्धो बृहत्क्षत्रेण मारिष&#x9;019a&lt;br&gt;&#xA;असृजद्विशिखांस्तीक्ष्णान्केकयस्य रथं प्रति&#x9;019c&lt;br&gt;&#xA;व्याकुलीकृत्य तं द्रोणो बृहत्क्षत्रं महारथम्&#x9;020a&lt;br&gt;&#xA;व्यसृजत्सायकं तीक्ष्णं केकयं प्रति भारत&#x9;020c&lt;br&gt;&#xA;स गाढविद्धस्तेनाशु महाराज स्तनान्तरे&#x9;021a&lt;br&gt;&#xA;रथात्पुरुषशार्दूलः सम्भिन्नहृदयोऽपतत्&#x9;021c&lt;br&gt;&#xA;बृहत्क्षत्रे हते राजन्केकयानां महारथे&#x9;022a&lt;br&gt;&#xA;शैशुपालिः सुसङ्क्रुद्धो यन्तारमिदमब्रवीत्&#x9;022c&lt;br&gt;&#xA;सारथे याहि यत्रैष द्रोणस्तिष्ठति दंशितः&#x9;023a&lt;br&gt;&#xA;विनिघ्नन्केकयान्सर्वान्पाञ्चालानां च वाहिनीम्&#x9;023c&lt;br&gt;&#xA;तस्य तद्वचनं श्रुत्वा सारथी रथिनां वरम्&#x9;024a&lt;br&gt;&#xA;द्रोणाय प्रापयामास काम्बोजैर्जवनैर्हयैः&#x9;024c&lt;br&gt;&#xA;धृष्टकेतुश्च चेदीनामृषभोऽतिबलोदितः&#x9;025a&lt;br&gt;&#xA;सहसा प्रापतद्द्रोणं पतङ्ग इव पावकम्&#x9;025c&lt;br&gt;&#xA;सोऽभ्यविध्यत्ततो द्रोणं षष्ट्या साश्वरथध्वजम्&#x9;026a&lt;br&gt;&#xA;पुनश्चान्यैः शरैस्तीक्ष्णैः सुप्तं व्याघ्रं तुदन्निव&#x9;026c&lt;br&gt;&#xA;तस्य द्रोणो धनुर्मध्ये क्षुरप्रेण शितेन ह&#x9;027a&lt;br&gt;&#xA;चिच्छेद राज्ञो बलिनो यतमानस्य संयुगे&#x9;027c&lt;br&gt;&#xA;अथान्यद्धनुरादाय शैशुपालिर्महारथः&#x9;028a&lt;br&gt;&#xA;विव्याध सायकैर्द्रोणं पुनः सुनिशितैर्दृढैः&#x9;028c&lt;br&gt;&#xA;तस्य द्रोणो हयान्हत्वा सारथिं च महाबलः&#x9;029a&lt;br&gt;&#xA;अथैनं पञ्चविंशत्या सायकानां समार्पयत्&#x9;029c&lt;br&gt;&#xA;विरथो विधनुष्कश्च चेदिराजोऽपि संयुगे&#x9;030a&lt;br&gt;&#xA;गदां चिक्षेप सङ्क्रुद्धो भारद्वाजरथं प्रति&#x9;030c&lt;br&gt;&#xA;तामापतन्तीं सहसा घोररूपां भयावहाम्&#x9;031a&lt;br&gt;&#xA;अश्मसारमयीं गुर्वीं तपनीयविभूषिताम्&#x9;031c&lt;br&gt;&#xA;शरैरनेकसाहस्रैर्भारद्वाजो न्यपातयत्&#x9;031e&lt;br&gt;&#xA;सा पपात गदा भूमौ भारद्वाजेन सादिता&#x9;032a&lt;br&gt;&#xA;रक्तमाल्याम्बरधरा तारेव नभसस्तलात्&#x9;032c&lt;br&gt;&#xA;गदां विनिहतां दृष्ट्वा धृष्टकेतुरमर्षणः&#x9;033a&lt;br&gt;&#xA;तोमरं व्यसृजत्तूर्णं शक्तिं च कनकोज्ज्वलाम्&#x9;033c&lt;br&gt;&#xA;तोमरं तु त्रिभिर्बाणैर्द्रोणश्छित्त्वा महामृधे&#x9;034a&lt;br&gt;&#xA;शक्तिं चिच्छेद सहसा कृतहस्तो महाबलः&#x9;034c&lt;br&gt;&#xA;ततोऽस्य विशिखं तीक्ष्णं वधार्थं वधकाङ्क्षिणः&#x9;035a&lt;br&gt;&#xA;प्रेषयामास समरे भारद्वाजः प्रतापवान्&#x9;035c&lt;br&gt;&#xA;स तस्य कवचं भित्त्वा हृदयं चामितौजसः&#x9;036a&lt;br&gt;&#xA;अभ्यगाद्धरणीं बाणो हंसः पद्मसरो यथा&#x9;036c&lt;br&gt;&#xA;पतङ्गं हि ग्रसेच्चाषो यथा राजन्बुभुक्षितः&#x9;037a&lt;br&gt;&#xA;तथा द्रोणोऽग्रसच्छूरो धृष्टकेतुं महामृधे&#x9;037c&lt;br&gt;&#xA;निहते चेदिराजे तु तत्खण्डं पित्र्यमाविशत्&#x9;038a&lt;br&gt;&#xA;अमर्षवशमापन्नः पुत्रोऽस्य परमास्त्रवित्&#x9;038c&lt;br&gt;&#xA;तमपि प्रहसन्द्रोणः शरैर्निन्ये यमक्षयम्&#x9;039a&lt;br&gt;&#xA;महाव्याघ्रो महारण्ये मृगशावं यथा बली&#x9;039c&lt;br&gt;&#xA;तेषु प्रक्षीयमाणेषु पाण्डवेयेषु भारत&#x9;040a&lt;br&gt;&#xA;जरासन्धसुतो वीरः स्वयं द्रोणमुपाद्रवत्&#x9;040c&lt;br&gt;&#xA;स तु द्रोणं महाराज छादयन्सायकैः शितैः&#x9;041a&lt;br&gt;&#xA;अदृश्यमकरोत्तूर्णं जलदो भास्करं यथा&#x9;041c&lt;br&gt;&#xA;तस्य तल्लाघवं दृष्ट्वा द्रोणः क्षत्रियमर्दनः&#x9;042a&lt;br&gt;&#xA;व्यसृजत्सायकांस्तूर्णं शतशोऽथ सहस्रशः&#x9;042c&lt;br&gt;&#xA;छादयित्वा रणे द्रोणो रथस्थं रथिनां वरम्&#x9;043a&lt;br&gt;&#xA;जारासन्धिमथो जघ्ने मिषतां सर्वधन्विनाम्&#x9;043c&lt;br&gt;&#xA;यो यः स्म लीयते द्रोणं तं तं द्रोणोऽन्तकोपमः&#x9;044a&lt;br&gt;&#xA;आदत्त सर्वभूतानि प्राप्ते काले यथान्तकः&#x9;044c&lt;br&gt;&#xA;ततो द्रोणो महेष्वासो नाम विश्राव्य संयुगे&#x9;045a&lt;br&gt;&#xA;शरैरनेकसाहस्रैः पाण्डवेयान्व्यमोहयत्&#x9;045c&lt;br&gt;&#xA;ततो द्रोणाङ्किता बाणाः स्वर्णपुङ्खाः शिलाशिताः&#x9;046a&lt;br&gt;&#xA;नरान्नागान्हयांश्चैव निजघ्नुः सर्वतो रणे&#x9;046c&lt;br&gt;&#xA;ते वध्यमाना द्रोणेन शक्रेणेव महासुराः&#x9;047a&lt;br&gt;&#xA;समकम्पन्त पाञ्चाला गावः शीतार्दिता इव&#x9;047c&lt;br&gt;&#xA;ततो निष्टानको घोरः पाण्डवानामजायत&#x9;048a&lt;br&gt;&#xA;द्रोणेन वध्यमानेषु सैन्येषु भरतर्षभ&#x9;048c&lt;br&gt;&#xA;मोहिताः शरवर्षेण भारद्वाजस्य संयुगे&#x9;049a&lt;br&gt;&#xA;ऊरुग्राहगृहीता हि पाञ्चालानां महारथाः&#x9;049c&lt;br&gt;&#xA;चेदयश्च महाराज सृञ्जयाः सोमकास्तथा&#x9;050a&lt;br&gt;&#xA;अभ्यद्रवन्त संहृष्टा भारद्वाजं युयुत्सया&#x9;050c&lt;br&gt;&#xA;हत द्रोणं हत द्रोणमिति ते द्रोणमभ्ययुः&#x9;051a&lt;br&gt;&#xA;यतन्तः पुरुषव्याघ्राः सर्वशक्त्या महाद्युतिम्&#x9;051c&lt;br&gt;&#xA;निनीषन्तो रणे द्रोणं यमस्य सदनं प्रति&#x9;051e&lt;br&gt;&#xA;यतमानांस्तु तान्वीरान्भारद्वाजः शिलीमुखैः&#x9;052a&lt;br&gt;&#xA;यमाय प्रेषयामास चेदिमुख्यान्विशेषतः&#x9;052c&lt;br&gt;&#xA;तेषु प्रक्षीयमाणेषु चेदिमुख्येषु भारत&#x9;053a&lt;br&gt;&#xA;पाञ्चालाः समकम्पन्त द्रोणसायकपीडिताः&#x9;053c&lt;br&gt;&#xA;प्राक्रोशन्भीमसेनं ते धृष्टद्युम्नरथं प्रति&#x9;054a&lt;br&gt;&#xA;दृष्ट्वा द्रोणस्य कर्माणि तथारूपाणि मारिष&#x9;054c&lt;br&gt;&#xA;ब्राह्मणेन तपो नूनं चरितं दुश्चरं महत्&#x9;055a&lt;br&gt;&#xA;तथा हि युधि विक्रान्तो दहति क्षत्रियर्षभान्&#x9;055c&lt;br&gt;&#xA;धर्मो युद्धं क्षत्रियस्य ब्राह्मणस्य परं तपः&#x9;056a&lt;br&gt;&#xA;तपस्वी कृतविद्यश्च प्रेक्षितेनापि निर्दहेत्&#x9;056c&lt;br&gt;&#xA;द्रोणास्त्रमग्निसंस्पर्शं प्रविष्टाः क्षत्रियर्षभाः&#x9;057a&lt;br&gt;&#xA;बहवो दुस्तरं घोरं यत्रादह्यन्त भारत&#x9;057c&lt;br&gt;&#xA;यथाबलं यथोत्साहं यथासत्त्वं महाद्युतिः&#x9;058a&lt;br&gt;&#xA;मोहयन्सर्वभूतानि द्रोणो हन्ति बलानि नः&#x9;058c&lt;br&gt;&#xA;तेषां तद्वचनं श्रुत्वा क्षत्रधर्मा व्यवस्थितः&#x9;059a&lt;br&gt;&#xA;अर्धचन्द्रेण चिच्छेद द्रोणस्य सशरं धनुः&#x9;059c&lt;br&gt;&#xA;स संरब्धतरो भूत्वा द्रोणः क्षत्रियमर्दनः&#x9;060a&lt;br&gt;&#xA;अन्यत्कार्मुकमादाय भास्वरं वेगवत्तरम्&#x9;060c&lt;br&gt;&#xA;तत्राधाय शरं तीक्ष्णं भारघ्नं विमलं दृढम्&#x9;061a&lt;br&gt;&#xA;आकर्णपूर्णमाचार्यो बलवानभ्यवासृजत्&#x9;061c&lt;br&gt;&#xA;स हत्वा क्षत्रधर्माणं जगाम धरणीतलम्&#x9;062a&lt;br&gt;&#xA;स भिन्नहृदयो वाहादपतन्मेदिनीतले&#x9;062c&lt;br&gt;&#xA;ततः सैन्यान्यकम्पन्त धृष्टद्युम्नसुते हते&#x9;063a&lt;br&gt;&#xA;अथ द्रोणं समारोहच्चेकितानो महारथः&#x9;063c&lt;br&gt;&#xA;स द्रोणं दशभिर्बाणैः प्रत्यविध्यत्स्तनान्तरे&#x9;064a&lt;br&gt;&#xA;चतुर्भिः सारथिं चास्य चतुर्भिश्चतुरो हयान्&#x9;064c&lt;br&gt;&#xA;तस्याचार्यः षोडशभिरविध्यद्दक्षिणं भुजम्&#x9;065a&lt;br&gt;&#xA;ध्वजं षोडशभिर्बाणैर्यन्तारं चास्य सप्तभिः&#x9;065c&lt;br&gt;&#xA;तस्य सूते हते तेऽश्वा रथमादाय विद्रुताः&#x9;066a&lt;br&gt;&#xA;समरे शरसंवीता भारद्वाजेन मारिष&#x9;066c&lt;br&gt;&#xA;चेकितानरथं दृष्ट्वा विद्रुतं हतसारथिम्&#x9;067a&lt;br&gt;&#xA;पाञ्चालान्पाण्डवांश्चैव महद्भयमथाविशत्&#x9;067c&lt;br&gt;&#xA;तान्समेतान्रणे शूरांश्चेदिपाञ्चालसृञ्जयान्&#x9;068a&lt;br&gt;&#xA;समन्ताद्द्रावयन्द्रोणो बह्वशोभत मारिष&#x9;068c&lt;br&gt;&#xA;आकर्णपलितः श्यामो वयसाशीतिकात्परः&#x9;069a&lt;br&gt;&#xA;रणे पर्यचरद्द्रोणो वृद्धः षोडशवर्षवत्&#x9;069c&lt;br&gt;&#xA;अथ द्रोणं महाराज विचरन्तमभीतवत्&#x9;070a&lt;br&gt;&#xA;वज्रहस्तममन्यन्त शत्रवः शत्रुसूदनम्&#x9;070c&lt;br&gt;&#xA;ततोऽब्रवीन्महाराज द्रुपदो बुद्धिमान्नृप&#x9;071a&lt;br&gt;&#xA;लुब्धोऽयं क्षत्रियान्हन्ति व्याघ्रः क्षुद्रमृगानिव&#x9;071c&lt;br&gt;&#xA;कृच्छ्रान्दुर्योधनो लोकान्पापः प्राप्स्यति दुर्मतिः&#x9;072a&lt;br&gt;&#xA;यस्य लोभाद्विनिहताः समरे क्षत्रियर्षभाः&#x9;072c&lt;br&gt;&#xA;शतशः शेरते भूमौ निकृत्ता गोवृषा इव&#x9;073a&lt;br&gt;&#xA;रुधिरेण परीताङ्गाः श्वसृगालादनीकृताः&#x9;073c&lt;br&gt;&#xA;एवमुक्त्वा महाराज द्रुपदोऽक्षौहिणीपतिः&#x9;074a&lt;br&gt;&#xA;पुरस्कृत्य रणे पार्थान्द्रोणमभ्यद्रवद्द्रुतम्&#x9;074c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/102/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/102/</guid>
      <description>&lt;p&gt;सञ्जय उवाच&#x9;001&lt;br&gt;&#xA;व्यूहेष्वालोड्यमानेषु पाण्डवानां ततस्ततः&#x9;001a&lt;br&gt;&#xA;सुदूरमन्वयुः पार्थाः पाञ्चालाः सह सोमकैः&#x9;001c&lt;br&gt;&#xA;वर्तमाने तथा रौद्रे सङ्ग्रामे लोमहर्षणे&#x9;002a&lt;br&gt;&#xA;प्रक्षये जगतस्तीव्रे युगान्त इव भारत&#x9;002c&lt;br&gt;&#xA;द्रोणे युधि पराक्रान्ते नर्दमाने मुहुर्मुहुः&#x9;003a&lt;br&gt;&#xA;पाञ्चालेषु च क्षीणेषु वध्यमानेषु पाण्डुषु&#x9;003c&lt;br&gt;&#xA;नापश्यच्छरणं किञ्चिद्धर्मराजो युधिष्ठिरः&#x9;004a&lt;br&gt;&#xA;चिन्तयामास राजेन्द्र कथमेतद्भविष्यति&#x9;004c&lt;br&gt;&#xA;तत्रावेक्ष्य दिशः सर्वाः सव्यसाचिदिदृक्षया&#x9;005a&lt;br&gt;&#xA;युधिष्ठिरो ददर्शाथ नैव पार्थं न माधवम्&#x9;005c&lt;br&gt;&#xA;सोऽपश्यन्नरशार्दूलं वानरर्षभलक्षणम्&#x9;006a&lt;br&gt;&#xA;गाण्डीवस्य च निर्घोषमशृण्वन्व्यथितेन्द्रियः&#x9;006c&lt;br&gt;&#xA;अपश्यन्सात्यकिं चापि वृष्णीनां प्रवरं रथम्&#x9;007a&lt;br&gt;&#xA;चिन्तयाभिपरीताङ्गो धर्मराजो युधिष्ठिरः&#x9;007c&lt;br&gt;&#xA;नाध्यगच्छत्तदा शान्तिं तावपश्यन्नरर्षभौ&#x9;007e&lt;br&gt;&#xA;लोकोपक्रोशभीरुत्वाद्धर्मराजो महायशाः&#x9;008a&lt;br&gt;&#xA;अचिन्तयन्महाबाहुः शैनेयस्य रथं प्रति&#x9;008c&lt;br&gt;&#xA;पदवीं प्रेषितश्चैव फल्गुनस्य मया रणे&#x9;009a&lt;br&gt;&#xA;शैनेयः सात्यकिः सत्यो मित्राणामभयङ्करः&#x9;009c&lt;br&gt;&#xA;तदिदं ह्येकमेवासीद्द्विधा जातं ममाद्य वै&#x9;010a&lt;br&gt;&#xA;सात्यकिश्च हि मे ज्ञेयः पाण्डवश्च धनञ्जयः&#x9;010c&lt;br&gt;&#xA;सात्यकिं प्रेषयित्वा तु पाण्डवस्य पदानुगम्&#x9;011a&lt;br&gt;&#xA;सात्वतस्यापि कं युद्धे प्रेषयिष्ये पदानुगम्&#x9;011c&lt;br&gt;&#xA;करिष्यामि प्रयत्नेन भ्रातुरन्वेषणं यदि&#x9;012a&lt;br&gt;&#xA;युयुधानमनन्विष्य लोको मां गर्हयिष्यति&#x9;012c&lt;br&gt;&#xA;भ्रातुरन्वेषणं कृत्वा धर्मराजो युधिष्ठिरः&#x9;013a&lt;br&gt;&#xA;परित्यजति वार्ष्णेयं सात्यकिं सत्यविक्रमम्&#x9;013c&lt;br&gt;&#xA;लोकापवादभीरुत्वात्सोऽहं पार्थं वृकोदरम्&#x9;014a&lt;br&gt;&#xA;पदवीं प्रेषयिष्यामि माधवस्य महात्मनः&#x9;014c&lt;br&gt;&#xA;यथैव च मम प्रीतिरर्जुने शत्रुसूदने&#x9;015a&lt;br&gt;&#xA;तथैव वृष्णिवीरेऽपि सात्वते युद्धदुर्मदे&#x9;015c&lt;br&gt;&#xA;अतिभारे नियुक्तश्च मया शैनेयनन्दनः&#x9;016a&lt;br&gt;&#xA;स तु मित्रोपरोधेन गौरवाच्च महाबलः&#x9;016c&lt;br&gt;&#xA;प्रविष्टो भारतीं सेनां मकरः सागरं यथा&#x9;016e&lt;br&gt;&#xA;असौ हि श्रूयते शब्दः शूराणामनिवर्तिनाम्&#x9;017a&lt;br&gt;&#xA;मिथः संयुध्यमानानां वृष्णिवीरेण धीमता&#x9;017c&lt;br&gt;&#xA;प्राप्तकालं सुबलवन्निश्चित्य बहुधा हि मे&#x9;018a&lt;br&gt;&#xA;तत्रैव पाण्डवेयस्य भीमसेनस्य धन्विनः&#x9;018c&lt;br&gt;&#xA;गमनं रोचते मह्यं यत्र यातौ महारथौ&#x9;018e&lt;br&gt;&#xA;न चाप्यसह्यं भीमस्य विद्यते भुवि किञ्चन&#x9;019a&lt;br&gt;&#xA;शक्तो ह्येष रणे यत्तान्पृथिव्यां सर्वधन्विनः&#x9;019c&lt;br&gt;&#xA;स्वबाहुबलमास्थाय प्रतिव्यूहितुमञ्जसा&#x9;019e&lt;br&gt;&#xA;यस्य बाहुबलं सर्वे समाश्रित्य महात्मनः&#x9;020a&lt;br&gt;&#xA;वनवासान्निवृत्ताः स्म न च युद्धेषु निर्जिताः&#x9;020c&lt;br&gt;&#xA;इतो गते भीमसेने सात्वतं प्रति पाण्डवे&#x9;021a&lt;br&gt;&#xA;सनाथौ भवितारौ हि युधि सात्वतफल्गुनौ&#x9;021c&lt;br&gt;&#xA;कामं त्वशोचनीयौ तौ रणे सात्वतफल्गुनौ&#x9;022a&lt;br&gt;&#xA;रक्षितौ वासुदेवेन स्वयं चास्त्रविशारदौ&#x9;022c&lt;br&gt;&#xA;अवश्यं तु मया कार्यमात्मनः शोकनाशनम्&#x9;023a&lt;br&gt;&#xA;तस्माद्भीमं नियोक्ष्यामि सात्वतस्य पदानुगम्&#x9;023c&lt;br&gt;&#xA;ततः प्रतिकृतं मन्ये विधानं सात्यकिं प्रति&#x9;023e&lt;br&gt;&#xA;एवं निश्चित्य मनसा धर्मपुत्रो युधिष्ठिरः&#x9;024a&lt;br&gt;&#xA;यन्तारमब्रवीद्राजन्भीमं प्रति नयस्व माम्&#x9;024c&lt;br&gt;&#xA;धर्मराजवचः श्रुत्वा सारथिर्हयकोविदः&#x9;025a&lt;br&gt;&#xA;रथं हेमपरिष्कारं भीमान्तिकमुपानयत्&#x9;025c&lt;br&gt;&#xA;भीमसेनमनुप्राप्य प्राप्तकालमनुस्मरन्&#x9;026a&lt;br&gt;&#xA;कश्मलं प्राविशद्राजा बहु तत्र समादिशन्&#x9;026c&lt;br&gt;&#xA;यः सदेवान्सगन्धर्वान्दैत्यांश्चैकरथोऽजयत्&#x9;027a&lt;br&gt;&#xA;तस्य लक्ष्म न पश्यामि भीमसेनानुजस्य ते&#x9;027c&lt;br&gt;&#xA;ततोऽब्रवीद्धर्मराजं भीमसेनस्तथागतम्&#x9;028a&lt;br&gt;&#xA;नैवाद्राक्षं न चाश्रौषं तव कश्मलमीदृशम्&#x9;028c&lt;br&gt;&#xA;पुरा हि दुःखदीर्णानां भवान्गतिरभूद्धि नः&#x9;029a&lt;br&gt;&#xA;उत्तिष्ठोत्तिष्ठ राजेन्द्र शाधि किं करवाणि ते&#x9;029c&lt;br&gt;&#xA;न ह्यसाध्यमकार्यं वा विद्यते मम मानद&#x9;030a&lt;br&gt;&#xA;आज्ञापय कुरुश्रेष्ठ मा च शोके मनः कृथाः&#x9;030c&lt;br&gt;&#xA;तमब्रवीदश्रुपूर्णः कृष्णसर्प इव श्वसन्&#x9;031a&lt;br&gt;&#xA;भीमसेनमिदं वाक्यं प्रम्लानवदनो नृपः&#x9;031c&lt;br&gt;&#xA;यथा शङ्खस्य निर्घोषः पाञ्चजन्यस्य श्रूयते&#x9;032a&lt;br&gt;&#xA;प्रेरितो वासुदेवेन संरब्धेन यशस्विना&#x9;032c&lt;br&gt;&#xA;नूनमद्य हतः शेते तव भ्राता धनञ्जयः&#x9;032e&lt;br&gt;&#xA;तस्मिन्विनिहते नूनं युध्यतेऽसौ जनार्दनः&#x9;033a&lt;br&gt;&#xA;यस्य सत्त्ववतो वीर्यमुपजीवन्ति पाण्डवाः&#x9;033c&lt;br&gt;&#xA;यं भयेष्वभिगच्छन्ति सहस्राक्षमिवामराः&#x9;034a&lt;br&gt;&#xA;स शूरः सैन्धवप्रेप्सुरन्वयाद्भारतीं चमूम्&#x9;034c&lt;br&gt;&#xA;तस्य वै गमनं विद्मो भीम नावर्तनं पुनः&#x9;035a&lt;br&gt;&#xA;श्यामो युवा गुडाकेशो दर्शनीयो महाभुजः&#x9;035c&lt;br&gt;&#xA;व्यूढोरस्को महास्कन्धो मत्तद्विरदविक्रमः&#x9;036a&lt;br&gt;&#xA;चकोरनेत्रस्ताम्राक्षो द्विषतामघवर्धनः&#x9;036c&lt;br&gt;&#xA;तदिदं मम भद्रं ते शोकस्थानमरिन्दम&#x9;037a&lt;br&gt;&#xA;अर्जुनार्थं महाबाहो सात्वतस्य च कारणात्&#x9;037c&lt;br&gt;&#xA;वर्धते हविषेवाग्निरिध्यमानः पुनः पुनः&#x9;038a&lt;br&gt;&#xA;तस्य लक्ष्म न पश्यामि तेन विन्दामि कश्मलम्&#x9;038c&lt;br&gt;&#xA;तं विद्धि पुरुषव्याघ्रं सात्वतं च महारथम्&#x9;039a&lt;br&gt;&#xA;स तं महारथं पश्चादनुयातस्तवानुजम्&#x9;039c&lt;br&gt;&#xA;तमपश्यन्महाबाहुमहं विन्दामि कश्मलम्&#x9;039e&lt;br&gt;&#xA;तस्मात्कृष्णो रणे नूनं युध्यते युद्धकोविदः&#x9;040a&lt;br&gt;&#xA;यस्य वीर्यवतो वीर्यमुपजीवन्ति पाण्डवाः&#x9;040c&lt;br&gt;&#xA;स तत्र गच्छ कौन्तेय यत्र यातो धनञ्जयः&#x9;041a&lt;br&gt;&#xA;सात्यकिश्च महावीर्यः कर्तव्यं यदि मन्यसे&#x9;041c&lt;br&gt;&#xA;वचनं मम धर्मज्ञ ज्येष्ठो भ्राता भवामि ते&#x9;041e&lt;br&gt;&#xA;न तेऽर्जुनस्तथा ज्ञेयो ज्ञातव्यः सात्यकिर्यथा&#x9;042a&lt;br&gt;&#xA;चिकीर्षुर्मत्प्रियं पार्थ प्रयातः सव्यसाचिनः&#x9;042c&lt;br&gt;&#xA;पदवीं दुर्गमां घोरामगम्यामकृतात्मभिः&#x9;042e&lt;br&gt;&#xA;भीमसेन उवाच&#x9;043&lt;br&gt;&#xA;ब्रह्मेशानेन्द्रवरुणानवहद्यः पुरा रथः&#x9;043a&lt;br&gt;&#xA;तमास्थाय गतौ कृष्णौ न तयोर्विद्यते भयम्&#x9;043c&lt;br&gt;&#xA;आज्ञां तु शिरसा बिभ्रदेष गच्छामि मा शुचः&#x9;044a&lt;br&gt;&#xA;समेत्य तान्नरव्याघ्रांस्तव दास्यामि संविदम्&#x9;044c&lt;br&gt;&#xA;सञ्जय उवाच&#x9;045&lt;br&gt;&#xA;एतावदुक्त्वा प्रययौ परिदाय युधिष्ठिरम्&#x9;045a&lt;br&gt;&#xA;धृष्टद्युम्नाय बलवान्सुहृद्भ्यश्च पुनः पुनः&#x9;045c&lt;br&gt;&#xA;धृष्टद्युम्नं चेदमाह भीमसेनो महाबलः&#x9;045e&lt;br&gt;&#xA;विदितं ते महाबाहो यथा द्रोणो महारथः&#x9;046a&lt;br&gt;&#xA;ग्रहणे धर्मराजस्य सर्वोपायेन वर्तते&#x9;046c&lt;br&gt;&#xA;न च मे गमने कृत्यं तादृक्पार्षत विद्यते&#x9;047a&lt;br&gt;&#xA;यादृशं रक्षणे राज्ञः कार्यमात्ययिकं हि नः&#x9;047c&lt;br&gt;&#xA;एवमुक्तोऽस्मि पार्थेन प्रतिवक्तुं स्म नोत्सहे&#x9;048a&lt;br&gt;&#xA;प्रयास्ये तत्र यत्रासौ मुमूर्षुः सैन्धवः स्थितः&#x9;048c&lt;br&gt;&#xA;धर्मराजस्य वचने स्थातव्यमविशङ्कया&#x9;048e&lt;br&gt;&#xA;सोऽद्य यत्तो रणे पार्थं परिरक्ष युधिष्ठिरम्&#x9;049a&lt;br&gt;&#xA;एतद्धि सर्वकार्याणां परमं कृत्यमाहवे&#x9;049c&lt;br&gt;&#xA;तमब्रवीन्महाराज धृष्टद्युम्नो वृकोदरम्&#x9;050a&lt;br&gt;&#xA;ईप्सितेन महाबाहो गच्छ पार्थाविचारयन्&#x9;050c&lt;br&gt;&#xA;नाहत्वा समरे द्रोणो धृष्टद्युम्नं कथञ्चन&#x9;051a&lt;br&gt;&#xA;निग्रहं धर्मराजस्य प्रकरिष्यति संयुगे&#x9;051c&lt;br&gt;&#xA;ततो निक्षिप्य राजानं धृष्टद्युम्नाय पाण्डवः&#x9;052a&lt;br&gt;&#xA;अभिवाद्य गुरुं ज्येष्ठं प्रययौ यत्र फल्गुनः&#x9;052c&lt;br&gt;&#xA;परिष्वक्तस्तु कौन्तेयो धर्मराजेन भारत&#x9;053a&lt;br&gt;&#xA;आघ्रातश्च तथा मूर्ध्नि श्रावितश्चाशिषः शुभाः&#x9;053c&lt;br&gt;&#xA;भीमसेनो महाबाहुः कवची शुभकुण्डली&#x9;054a&lt;br&gt;&#xA;साङ्गदः सतनुत्राणः सशरी रथिनां वरः&#x9;054c&lt;br&gt;&#xA;तस्य कार्ष्णायसं वर्म हेमचित्रं महर्द्धिमत्&#x9;055a&lt;br&gt;&#xA;विबभौ पर्वतश्लिष्टः सविद्युदिव तोयदः&#x9;055c&lt;br&gt;&#xA;पीतरक्तासितसितैर्वासोभिश्च सुवेष्टितः&#x9;056a&lt;br&gt;&#xA;कण्ठत्राणेन च बभौ सेन्द्रायुध इवाम्बुदः&#x9;056c&lt;br&gt;&#xA;प्रयाते भीमसेने तु तव सैन्यं युयुत्सया&#x9;057a&lt;br&gt;&#xA;पाञ्चजन्यरवो घोरः पुनरासीद्विशां पते&#x9;057c&lt;br&gt;&#xA;तं श्रुत्वा निनदं घोरं त्रैलोक्यत्रासनं महत्&#x9;058a&lt;br&gt;&#xA;पुनर्भीमं महाबाहुर्धर्मपुत्रोऽभ्यभाषत&#x9;058c&lt;br&gt;&#xA;एष वृष्णिप्रवीरेण ध्मातः सलिलजो भृशम्&#x9;059a&lt;br&gt;&#xA;पृथिवीं चान्तरिक्षं च विनादयति शङ्खराट्&#x9;059c&lt;br&gt;&#xA;नूनं व्यसनमापन्ने सुमहत्सव्यसाचिनि&#x9;060a&lt;br&gt;&#xA;कुरुभिर्युध्यते सार्धं सर्वैश्चक्रगदाधरः&#x9;060c&lt;br&gt;&#xA;नूनमार्या महत्कुन्ती पापमद्य निदर्शनम्&#x9;061a&lt;br&gt;&#xA;द्रौपदी च सुभद्रा च पश्यन्ति सह बन्धुभिः&#x9;061c&lt;br&gt;&#xA;स भीमस्त्वरया युक्तो याहि यत्र धनञ्जयः&#x9;062a&lt;br&gt;&#xA;मुह्यन्तीव हि मे सर्वा धनञ्जयदिदृक्षया&#x9;062c&lt;br&gt;&#xA;दिशः सप्रदिशः पार्थ सात्वतस्य च कारणात्&#x9;062e&lt;br&gt;&#xA;गच्छ गच्छेति च पुनर्भीमसेनमभाषत&#x9;063a&lt;br&gt;&#xA;भृशं स प्रहितो भ्रात्रा भ्राता भ्रातुः प्रियङ्करः&#x9;063c&lt;br&gt;&#xA;आहत्य दुन्दुभिं भीमः शङ्खं प्रध्माय चासकृत्&#x9;063e&lt;br&gt;&#xA;विनद्य सिंहनादं च ज्यां विकर्षन्पुनः पुनः&#x9;064a&lt;br&gt;&#xA;दर्शयन्घोरमात्मानममित्रान्सहसाभ्ययात्&#x9;064c&lt;br&gt;&#xA;तमूहुर्जवना दान्ता विकुर्वाणा हयोत्तमाः&#x9;065a&lt;br&gt;&#xA;विशोकेनाभिसंयत्ता मनोमारुतरंहसः&#x9;065c&lt;br&gt;&#xA;आरुजन्विरुजन्पार्थो ज्यां विकर्षंश्च पाणिना&#x9;066a&lt;br&gt;&#xA;सोऽवकर्षन्विकर्षंश्च सेनाग्रं समलोडयत्&#x9;066c&lt;br&gt;&#xA;तं प्रयान्तं महाबाहुं पाञ्चालाः सहसोमकाः&#x9;067a&lt;br&gt;&#xA;पृष्ठतोऽनुययुः शूरा मघवन्तमिवामराः&#x9;067c&lt;br&gt;&#xA;तं ससेना महाराज सोदर्याः पर्यवारयन्&#x9;068a&lt;br&gt;&#xA;दुःशलश्चित्रसेनश्च कुण्डभेदी विविंशतिः&#x9;068c&lt;br&gt;&#xA;दुर्मुखो दुःसहश्चैव विकर्णश्च शलस्तथा&#x9;069a&lt;br&gt;&#xA;विन्दानुविन्दौ सुमुखो दीर्घबाहुः सुदर्शनः&#x9;069c&lt;br&gt;&#xA;वृन्दारकः सुहस्तश्च सुषेणो दीर्घलोचनः&#x9;070a&lt;br&gt;&#xA;अभयो रौद्रकर्मा च सुवर्मा दुर्विमोचनः&#x9;070c&lt;br&gt;&#xA;विविधै रथिनां श्रेष्ठाः सह सैन्यैः सहानुगैः&#x9;071a&lt;br&gt;&#xA;संयत्ताः समरे शूरा भीमसेनमुपाद्रवन्&#x9;071c&lt;br&gt;&#xA;तान्समीक्ष्य तु कौन्तेयो भीमसेनः पराक्रमी&#x9;072a&lt;br&gt;&#xA;अभ्यवर्तत वेगेन सिंहः क्षुद्रमृगानिव&#x9;072c&lt;br&gt;&#xA;ते महास्त्राणि दिव्यानि तत्र वीरा अदर्शयन्&#x9;073a&lt;br&gt;&#xA;वारयन्तः शरैर्भीमं मेघाः सूर्यमिवोदितम्&#x9;073c&lt;br&gt;&#xA;स तानतीत्य वेगेन द्रोणानीकमुपाद्रवत्&#x9;074a&lt;br&gt;&#xA;अग्रतश्च गजानीकं शरवर्षैरवाकिरत्&#x9;074c&lt;br&gt;&#xA;सोऽचिरेणैव कालेन तद्गजानीकमाशुगैः&#x9;075a&lt;br&gt;&#xA;दिशः सर्वाः समभ्यस्य व्यधमत्पवनात्मजः&#x9;075c&lt;br&gt;&#xA;त्रासिताः शरभस्येव गर्जितेन वने मृगाः&#x9;076a&lt;br&gt;&#xA;प्राद्रवन्द्विरदाः सर्वे नदन्तो भैरवान्रवान्&#x9;076c&lt;br&gt;&#xA;पुनश्चातीत्य वेगेन द्रोणानीकमुपाद्रवत्&#x9;077a&lt;br&gt;&#xA;तमवारयदाचार्यो वेलेवोद्वृत्तमर्णवम्&#x9;077c&lt;br&gt;&#xA;ललाटेऽताडयच्चैनं नाराचेन स्मयन्निव&#x9;078a&lt;br&gt;&#xA;ऊर्ध्वरश्मिरिवादित्यो विबभौ तत्र पाण्डवः&#x9;078c&lt;br&gt;&#xA;स मन्यमानस्त्वाचार्यो ममायं फल्गुनो यथा&#x9;079a&lt;br&gt;&#xA;भीमः करिष्यते पूजामित्युवाच वृकोदरम्&#x9;079c&lt;br&gt;&#xA;भीमसेन न ते शक्यं प्रवेष्टुमरिवाहिनीम्&#x9;080a&lt;br&gt;&#xA;मामनिर्जित्य समरे शत्रुमध्ये महाबल&#x9;080c&lt;br&gt;&#xA;यदि ते सोऽनुजः कृष्णः प्रविष्टोऽनुमते मम&#x9;081a&lt;br&gt;&#xA;अनीकं न तु शक्यं भोः प्रवेष्टुमिह वै त्वया&#x9;081c&lt;br&gt;&#xA;अथ भीमस्तु तच्छ्रुत्वा गुरोर्वाक्यमपेतभीः&#x9;082a&lt;br&gt;&#xA;क्रुद्धः प्रोवाच वै द्रोणं रक्तताम्रेक्षणः श्वसन्&#x9;082c&lt;br&gt;&#xA;तवार्जुनो नानुमते ब्रह्मबन्धो रणाजिरम्&#x9;083a&lt;br&gt;&#xA;प्रविष्टः स हि दुर्धर्षः शक्रस्यापि विशेद्बलम्&#x9;083c&lt;br&gt;&#xA;येन वै परमां पूजां कुर्वता मानितो ह्यसि&#x9;084a&lt;br&gt;&#xA;नार्जुनोऽहं घृणी द्रोण भीमसेनोऽस्मि ते रिपुः&#x9;084c&lt;br&gt;&#xA;पिता नस्त्वं गुरुर्बन्धुस्तथा पुत्रा हि ते वयम्&#x9;085a&lt;br&gt;&#xA;इति मन्यामहे सर्वे भवन्तं प्रणताः स्थिताः&#x9;085c&lt;br&gt;&#xA;अद्य तद्विपरीतं ते वदतोऽस्मासु दृश्यते&#x9;086a&lt;br&gt;&#xA;यदि शत्रुं त्वमात्मानं मन्यसे तत्तथास्त्विह&#x9;086c&lt;br&gt;&#xA;एष ते सदृशं शत्रोः कर्म भीमः करोम्यहम्&#x9;086e&lt;br&gt;&#xA;अथोद्भ्राम्य गदां भीमः कालदण्डमिवान्तकः&#x9;087a&lt;br&gt;&#xA;द्रोणायावसृजद्राजन्स रथादवपुप्लुवे&#x9;087c&lt;br&gt;&#xA;साश्वसूतध्वजं यानं द्रोणस्यापोथयत्तदा&#x9;088a&lt;br&gt;&#xA;प्रामृद्नाच्च बहून्योधान्वायुर्वृक्षानिवौजसा&#x9;088c&lt;br&gt;&#xA;तं पुनः परिवव्रुस्ते तव पुत्रा रथोत्तमम्&#x9;089a&lt;br&gt;&#xA;अन्यं च रथमास्थाय द्रोणः प्रहरतां वरः&#x9;089c&lt;br&gt;&#xA;ततः क्रुद्धो महाराज भीमसेनः पराक्रमी&#x9;090a&lt;br&gt;&#xA;अग्रतः स्यन्दनानीकं शरवर्षैरवाकिरत्&#x9;090c&lt;br&gt;&#xA;ते वध्यमानाः समरे तव पुत्रा महारथाः&#x9;091a&lt;br&gt;&#xA;भीमं भीमबलं युद्धेऽयोधयंस्तु जयैषिणः&#x9;091c&lt;br&gt;&#xA;ततो दुःशासनः क्रुद्धो रथशक्तिं समाक्षिपत्&#x9;092a&lt;br&gt;&#xA;सर्वपारशवीं तीक्ष्णां जिघांसुः पाण्डुनन्दनम्&#x9;092c&lt;br&gt;&#xA;आपतन्तीं महाशक्तिं तव पुत्रप्रचोदिताम्&#x9;093a&lt;br&gt;&#xA;द्विधा चिच्छेद तां भीमस्तदद्भुतमिवाभवत्&#x9;093c&lt;br&gt;&#xA;अथान्यैर्निशितैर्बाणैः सङ्क्रुद्धः कुण्डभेदिनम्&#x9;094a&lt;br&gt;&#xA;सुषेणं दीर्घनेत्रं च त्रिभिस्त्रीनवधीद्बली&#x9;094c&lt;br&gt;&#xA;ततो वृन्दारकं वीरं कुरूणां कीर्तिवर्धनम्&#x9;095a&lt;br&gt;&#xA;पुत्राणां तव वीराणां युध्यतामवधीत्पुनः&#x9;095c&lt;br&gt;&#xA;अभयं रौद्रकर्माणं दुर्विमोचनमेव च&#x9;096a&lt;br&gt;&#xA;त्रिभिस्त्रीनवधीद्भीमः पुनरेव सुतांस्तव&#x9;096c&lt;br&gt;&#xA;वध्यमाना महाराज पुत्रास्तव बलीयसा&#x9;097a&lt;br&gt;&#xA;भीमं प्रहरतां श्रेष्ठं समन्तात्पर्यवारयन्&#x9;097c&lt;br&gt;&#xA;विन्दानुविन्दौ सहितौ सुवर्माणं च ते सुतम्&#x9;098a&lt;br&gt;&#xA;प्रहसन्निव कौन्तेयः शरैर्निन्ये यमक्षयम्&#x9;098c&lt;br&gt;&#xA;ततः सुदर्शनं वीरं पुत्रं ते भरतर्षभ&#x9;099a&lt;br&gt;&#xA;विव्याध समरे तूर्णं स पपात ममार च&#x9;099c&lt;br&gt;&#xA;सोऽचिरेणैव कालेन तद्रथानीकमाशुगैः&#x9;100a&lt;br&gt;&#xA;दिशः सर्वाः समभ्यस्य व्यधमत्पाण्डुनन्दनः&#x9;100c&lt;br&gt;&#xA;ततो वै रथघोषेण गर्जितेन मृगा इव&#x9;101a&lt;br&gt;&#xA;वध्यमानाश्च समरे पुत्रास्तव विशां पते&#x9;101c&lt;br&gt;&#xA;प्राद्रवन्सरथाः सर्वे भीमसेनभयार्दिताः&#x9;101e&lt;br&gt;&#xA;अनुयाय तु कौन्तेयः पुत्राणां ते महद्बलम्&#x9;102a&lt;br&gt;&#xA;विव्याध समरे राजन्कौरवेयान्समन्ततः&#x9;102c&lt;br&gt;&#xA;वध्यमाना महाराज भीमसेनेन तावकाः&#x9;103a&lt;br&gt;&#xA;त्यक्त्वा भीमं रणे यान्ति चोदयन्तो हयोत्तमान्&#x9;103c&lt;br&gt;&#xA;तांस्तु निर्जित्य समरे भीमसेनो महाबलः&#x9;104a&lt;br&gt;&#xA;सिंहनादरवं चक्रे बाहुशब्दं च पाण्डवः&#x9;104c&lt;br&gt;&#xA;तलशब्दं च सुमहत्कृत्वा भीमो महाबलः&#x9;105a&lt;br&gt;&#xA;व्यतीत्य रथिनश्चापि द्रोणानीकमुपाद्रवत्&#x9;105c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/103/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/103/</guid>
      <description>&lt;p&gt;सञ्जय उवाच&#x9;001&lt;br&gt;&#xA;तमुत्तीर्णं रथानीकात्तमसो भास्करं यथा&#x9;001a&lt;br&gt;&#xA;दिधारयिषुराचार्यः शरवर्षैरवाकिरत्&#x9;001c&lt;br&gt;&#xA;पिबन्निव शरौघांस्तान्द्रोणचापवरातिगान्&#x9;002a&lt;br&gt;&#xA;सोऽभ्यवर्तत सोदर्यान्मायया मोहयन्बलम्&#x9;002c&lt;br&gt;&#xA;तं मृधे वेगमास्थाय परं परमधन्विनः&#x9;003a&lt;br&gt;&#xA;चोदितास्तव पुत्रैश्च सर्वतः पर्यवारयन्&#x9;003c&lt;br&gt;&#xA;स तथा संवृतो भीमः प्रहसन्निव भारत&#x9;004a&lt;br&gt;&#xA;उदयच्छद्गदां तेभ्यो घोरां तां सिंहवन्नदन्&#x9;004c&lt;br&gt;&#xA;अवासृजच्च वेगेन तेषु तान्प्रमथद्बली&#x9;004e&lt;br&gt;&#xA;सेन्द्राशनिरिवेन्द्रेण प्रविद्धा संहतात्मना&#x9;005a&lt;br&gt;&#xA;घोषेण महता राजन्पूरयित्वेव मेदिनीम्&#x9;005c&lt;br&gt;&#xA;ज्वलन्ती तेजसा भीमा त्रासयामास ते सुतान्&#x9;005e&lt;br&gt;&#xA;तां पतन्तीं महावेगां दृष्ट्वा तेजोभिसंवृताम्&#x9;006a&lt;br&gt;&#xA;प्राद्रवंस्तावकाः सर्वे नदन्तो भैरवान्रवान्&#x9;006c&lt;br&gt;&#xA;तं च शब्दमसंसह्यं तस्याः संलक्ष्य मारिष&#x9;007a&lt;br&gt;&#xA;प्रापतन्मनुजास्तत्र रथेभ्यो रथिनस्तदा&#x9;007c&lt;br&gt;&#xA;स तान्विद्राव्य कौन्तेयः सङ्ख्येऽमित्रान्दुरासदः&#x9;008a&lt;br&gt;&#xA;सुपर्ण इव वेगेन पक्षिराडत्यगाच्चमूम्&#x9;008c&lt;br&gt;&#xA;तथा तं विप्रकुर्वाणं रथयूथपयूथपम्&#x9;009a&lt;br&gt;&#xA;भारद्वाजो महाराज भीमसेनं समभ्ययात्&#x9;009c&lt;br&gt;&#xA;द्रोणस्तु समरे भीमं वारयित्वा शरोर्मिभिः&#x9;010a&lt;br&gt;&#xA;अकरोत्सहसा नादं पाण्डूनां भयमादधत्&#x9;010c&lt;br&gt;&#xA;तद्युद्धमासीत्सुमहद्घोरं देवासुरोपमम्&#x9;011a&lt;br&gt;&#xA;द्रोणस्य च महाराज भीमस्य च महात्मनः&#x9;011c&lt;br&gt;&#xA;यदा तु विशिखैस्तीक्ष्णैर्द्रोणचापविनिःसृतैः&#x9;012a&lt;br&gt;&#xA;वध्यन्ते समरे वीराः शतशोऽथ सहस्रशः&#x9;012c&lt;br&gt;&#xA;ततो रथादवप्लुत्य वेगमास्थाय पाण्डवः&#x9;013a&lt;br&gt;&#xA;निमील्य नयने राजन्पदातिर्द्रोणमभ्ययात्&#x9;013c&lt;br&gt;&#xA;यथा हि गोवृषो वर्षं प्रतिगृह्णाति लीलया&#x9;014a&lt;br&gt;&#xA;तथा भीमो नरव्याघ्रः शरवर्षं समग्रहीत्&#x9;014c&lt;br&gt;&#xA;स वध्यमानः समरे रथं द्रोणस्य मारिष&#x9;015a&lt;br&gt;&#xA;ईषायां पाणिना गृह्य प्रचिक्षेप महाबलः&#x9;015c&lt;br&gt;&#xA;द्रोणस्तु सत्वरो राजन्क्षिप्तो भीमेन संयुगे&#x9;016a&lt;br&gt;&#xA;रथमन्यं समास्थाय व्यूहद्वारमुपाययौ&#x9;016c&lt;br&gt;&#xA;तस्मिन्क्षणे तस्य यन्ता तूर्णमश्वानचोदयत्&#x9;017a&lt;br&gt;&#xA;भीमसेनस्य कौरव्य तदद्भुतमिवाभवत्&#x9;017c&lt;br&gt;&#xA;ततः स्वरथमास्थाय भीमसेनो महाबलः&#x9;018a&lt;br&gt;&#xA;अभ्यवर्तत वेगेन तव पुत्रस्य वाहिनीम्&#x9;018c&lt;br&gt;&#xA;स मृद्नन्क्षत्रियानाजौ वातो वृक्षानिवोद्धतः&#x9;019a&lt;br&gt;&#xA;अगच्छद्दारयन्सेनां सिन्धुवेगो नगानिव&#x9;019c&lt;br&gt;&#xA;भोजानीकं समासाद्य हार्दिक्येनाभिरक्षितम्&#x9;020a&lt;br&gt;&#xA;प्रमथ्य बहुधा राजन्भीमसेनः समभ्ययात्&#x9;020c&lt;br&gt;&#xA;सन्त्रासयन्ननीकानि तलशब्देन मारिष&#x9;021a&lt;br&gt;&#xA;अजयत्सर्वसैन्यानि शार्दूल इव गोवृषान्&#x9;021c&lt;br&gt;&#xA;भोजानीकमतिक्रम्य काम्बोजानां च वाहिनीम्&#x9;022a&lt;br&gt;&#xA;तथा म्लेच्छगणांश्चान्यान्बहून्युद्धविशारदान्&#x9;022c&lt;br&gt;&#xA;सात्यकिं चापि सम्प्रेक्ष्य युध्यमानं नरर्षभम्&#x9;023a&lt;br&gt;&#xA;रथेन यत्तः कौन्तेयो वेगेन प्रययौ तदा&#x9;023c&lt;br&gt;&#xA;भीमसेनो महाराज द्रष्टुकामो धनञ्जयम्&#x9;024a&lt;br&gt;&#xA;अतीत्य समरे योधांस्तावकान्पाण्डुनन्दनः&#x9;024c&lt;br&gt;&#xA;सोऽपश्यदर्जुनं तत्र युध्यमानं नरर्षभम्&#x9;025a&lt;br&gt;&#xA;सैन्धवस्य वधार्थं हि पराक्रान्तं पराक्रमी&#x9;025c&lt;br&gt;&#xA;अर्जुनं तत्र दृष्ट्वाथ चुक्रोश महतो रवान्&#x9;026a&lt;br&gt;&#xA;तं तु तस्य महानादं पार्थः शुश्राव नर्दतः&#x9;026c&lt;br&gt;&#xA;ततः पार्थो महानादं मुञ्चन्वै माधवश्च ह&#x9;027a&lt;br&gt;&#xA;अभ्ययातां महाराज नर्दन्तौ गोवृषाविव&#x9;027c&lt;br&gt;&#xA;वासुदेवार्जुनौ श्रुत्वा निनादं तस्य शुष्मिणः&#x9;028a&lt;br&gt;&#xA;पुनः पुनः प्रणदतां दिदृक्षन्तौ वृकोदरम्&#x9;028c&lt;br&gt;&#xA;भीमसेनरवं श्रुत्वा फल्गुनस्य च धन्विनः&#x9;029a&lt;br&gt;&#xA;अप्रीयत महाराज धर्मपुत्रो युधिष्ठिरः&#x9;029c&lt;br&gt;&#xA;विशोकश्चाभवद्राजा श्रुत्वा तं निनदं महत्&#x9;030a&lt;br&gt;&#xA;धनञ्जयस्य च रणे जयमाशास्तवान्विभुः&#x9;030c&lt;br&gt;&#xA;तथा तु नर्दमाने वै भीमसेने रणोत्कटे&#x9;031a&lt;br&gt;&#xA;स्मितं कृत्वा महाबाहुर्धर्मपुत्रो युधिष्ठिरः&#x9;031c&lt;br&gt;&#xA;हृद्गतं मनसा प्राह ध्यात्वा धर्मभृतां वरः&#x9;032a&lt;br&gt;&#xA;दत्ता भीम त्वया संवित्कृतं गुरुवचस्तथा&#x9;032c&lt;br&gt;&#xA;न हि तेषां जयो युद्धे येषां द्वेष्टासि पाण्डव&#x9;033a&lt;br&gt;&#xA;दिष्ट्या जीवति सङ्ग्रामे सव्यसाची धनञ्जयः&#x9;033c&lt;br&gt;&#xA;दिष्ट्या च कुशली वीरः सात्यकिः सत्यविक्रमः&#x9;034a&lt;br&gt;&#xA;दिष्ट्या शृणोमि गर्जन्तौ वासुदेवधनञ्जयौ&#x9;034c&lt;br&gt;&#xA;येन शक्रं रणे जित्वा तर्पितो हव्यवाहनः&#x9;035a&lt;br&gt;&#xA;स हन्ता द्विषतां सङ्ख्ये दिष्ट्या जीवति फल्गुनः&#x9;035c&lt;br&gt;&#xA;यस्य बाहुबलं सर्वे वयमाश्रित्य जीविताः&#x9;036a&lt;br&gt;&#xA;स हन्ता रिपुसैन्यानां दिष्ट्या जीवति फल्गुनः&#x9;036c&lt;br&gt;&#xA;निवातकवचा येन देवैरपि सुदुर्जयाः&#x9;037a&lt;br&gt;&#xA;निर्जिता रथिनैकेन दिष्ट्या पार्थः स जीवति&#x9;037c&lt;br&gt;&#xA;कौरवान्सहितान्सर्वान्गोग्रहार्थे समागतान्&#x9;038a&lt;br&gt;&#xA;योऽजयन्मत्स्यनगरे दिष्ट्या पार्थः स जीवति&#x9;038c&lt;br&gt;&#xA;कालकेयसहस्राणि चतुर्दश महारणे&#x9;039a&lt;br&gt;&#xA;योऽवधीद्भुजवीर्येण दिष्ट्या पार्थः स जीवति&#x9;039c&lt;br&gt;&#xA;गन्धर्वराजं बलिनं दुर्योधनकृतेन वै&#x9;040a&lt;br&gt;&#xA;जितवान्योऽस्त्रवीर्येण दिष्ट्या पार्थः स जीवति&#x9;040c&lt;br&gt;&#xA;किरीटमाली बलवाञ्श्वेताश्वः कृष्णसारथिः&#x9;041a&lt;br&gt;&#xA;मम प्रियश्च सततं दिष्ट्या जीवति फल्गुनः&#x9;041c&lt;br&gt;&#xA;पुत्रशोकाभिसन्तप्तश्चिकीर्षुः कर्म दुष्करम्&#x9;042a&lt;br&gt;&#xA;जयद्रथवधान्वेषी प्रतिज्ञां कृतवान्हि यः&#x9;042c&lt;br&gt;&#xA;कच्चित्स सैन्धवं सङ्ख्ये हनिष्यति धनञ्जयः&#x9;042e&lt;br&gt;&#xA;कच्चित्तीर्णप्रतिज्ञं हि वासुदेवेन रक्षितम्&#x9;043a&lt;br&gt;&#xA;अनस्तमित आदित्ये समेष्याम्यहमर्जुनम्&#x9;043c&lt;br&gt;&#xA;कच्चित्सैन्धवको राजा दुर्योधनहिते रतः&#x9;044a&lt;br&gt;&#xA;नन्दयिष्यत्यमित्राणि फल्गुनेन निपातितः&#x9;044c&lt;br&gt;&#xA;कच्चिद्दुर्योधनो राजा फल्गुनेन निपातितम्&#x9;045a&lt;br&gt;&#xA;दृष्ट्वा सैन्धवकं सङ्ख्ये शममस्मासु धास्यति&#x9;045c&lt;br&gt;&#xA;दृष्ट्वा विनिहतान्भ्रातॄन्भीमसेनेन संयुगे&#x9;046a&lt;br&gt;&#xA;कच्चिद्दुर्योधनो मन्दः शममस्मासु धास्यति&#x9;046c&lt;br&gt;&#xA;दृष्ट्वा चान्यान्बहून्योधान्पातितान्धरणीतले&#x9;047a&lt;br&gt;&#xA;कच्चिद्दुर्योधनो मन्दः पश्चात्तापं करिष्यति&#x9;047c&lt;br&gt;&#xA;कच्चिद्भीष्मेण नो वैरमेकेनैव प्रशाम्यति&#x9;048a&lt;br&gt;&#xA;शेषस्य रक्षणार्थं च सन्धास्यति सुयोधनः&#x9;048c&lt;br&gt;&#xA;एवं बहुविधं तस्य चिन्तयानस्य पार्थिव&#x9;049a&lt;br&gt;&#xA;कृपयाभिपरीतस्य घोरं युद्धमवर्तत&#x9;049c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/104/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/104/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;तथा तु नर्दमानं तं भीमसेनं महाबलम्&#x9;001a&lt;br&gt;&#xA;मेघस्तनितनिर्घोषं के वीराः पर्यवारयन्&#x9;001c&lt;br&gt;&#xA;न हि पश्याम्यहं तं वै त्रिषु लोकेषु सञ्जय&#x9;002a&lt;br&gt;&#xA;क्रुद्धस्य भिमसेनस्य यस्तिष्ठेदग्रतो रणे&#x9;002c&lt;br&gt;&#xA;गदामुद्यच्छमानस्य कालस्येव महामृधे&#x9;003a&lt;br&gt;&#xA;न हि पश्याम्यहं तात यस्तिष्ठेत रणाजिरे&#x9;003c&lt;br&gt;&#xA;रथं रथेन यो हन्यात्कुञ्जरं कुञ्जरेण च&#x9;004a&lt;br&gt;&#xA;कस्तस्य समरे स्थाता साक्षादपि शतक्रतुः&#x9;004c&lt;br&gt;&#xA;क्रुद्धस्य भीमसेनस्य मम पुत्राञ्जिघांसतः&#x9;005a&lt;br&gt;&#xA;दुर्योधनहिते युक्ताः समतिष्ठन्त केऽग्रतः&#x9;005c&lt;br&gt;&#xA;भीमसेनदवाग्नेस्तु मम पुत्रतृणोलपम्&#x9;006a&lt;br&gt;&#xA;प्रधक्ष्यतो रणमुखे के वीराः प्रमुखे स्थिताः&#x9;006c&lt;br&gt;&#xA;काल्यमानान्हि मे पुत्रान्भीमेनावेक्ष्य संयुगे&#x9;007a&lt;br&gt;&#xA;कालेनेव प्रजाः सर्वाः के भीमं पर्यवारयन्&#x9;007c&lt;br&gt;&#xA;भीमवह्नेः प्रदीप्तस्य मम पुत्रान्दिधक्षतः&#x9;008a&lt;br&gt;&#xA;के शूराः पर्यवर्तन्त तन्ममाचक्ष्व सञ्जय&#x9;008c&lt;br&gt;&#xA;सञ्जय उवाच&#x9;009&lt;br&gt;&#xA;तथा तु नर्दमानं तं भीमसेनं महारथम्&#x9;009a&lt;br&gt;&#xA;तुमुलेनैव शब्देन कर्णोऽप्यभ्यपतद्बली&#x9;009c&lt;br&gt;&#xA;व्याक्षिपन्बलवच्चापमतिमात्रममर्षणः&#x9;010a&lt;br&gt;&#xA;कर्णस्तु युद्धमाकाङ्क्षन्दर्शयिष्यन्बलं बली&#x9;010c&lt;br&gt;&#xA;प्रावेपन्निव गात्राणि कर्णभीमसमागमे&#x9;011a&lt;br&gt;&#xA;रथिनां सादिनां चैव तयोः श्रुत्वा तलस्वनम्&#x9;011c&lt;br&gt;&#xA;भीमसेनस्य निनदं घोरं श्रुत्वा रणाजिरे&#x9;012a&lt;br&gt;&#xA;खं च भूमिं च सम्बद्धां मेनिरे क्षत्रियर्षभाः&#x9;012c&lt;br&gt;&#xA;पुनर्घोरेण नादेन पाण्डवस्य महात्मनः&#x9;013a&lt;br&gt;&#xA;समरे सर्वयोधानां धनूंष्यभ्यपतन्क्षितौ&#x9;013c&lt;br&gt;&#xA;वित्रस्तानि च सर्वाणि शकृन्मूत्रं प्रसुस्रुवुः&#x9;014a&lt;br&gt;&#xA;वाहनानि महाराज बभूवुर्विमनांसि च&#x9;014c&lt;br&gt;&#xA;प्रादुरासन्निमित्तानि घोराणि च बहूनि च&#x9;015a&lt;br&gt;&#xA;तस्मिंस्तु तुमुले राजन्भीमकर्णसमागमे&#x9;015c&lt;br&gt;&#xA;ततः कर्णस्तु विंशत्या शराणां भीममार्दयत्&#x9;016a&lt;br&gt;&#xA;विव्याध चास्य त्वरितः सूतं पञ्चभिराशुगैः&#x9;016c&lt;br&gt;&#xA;प्रहस्य भीमसेनस्तु कर्णं प्रत्यर्पयद्रणे&#x9;017a&lt;br&gt;&#xA;सायकानां चतुःषष्ट्या क्षिप्रकारी महाबलः&#x9;017c&lt;br&gt;&#xA;तस्य कर्णो महेष्वासः सायकांश्चतुरोऽक्षिपत्&#x9;018a&lt;br&gt;&#xA;असम्प्राप्तांस्तु तान्भीमः सायकैर्नतपर्वभिः&#x9;018c&lt;br&gt;&#xA;चिच्छेद बहुधा राजन्दर्शयन्पाणिलाघवम्&#x9;018e&lt;br&gt;&#xA;तं कर्णश्छादयामास शरव्रातैरनेकशः&#x9;019a&lt;br&gt;&#xA;सञ्छाद्यमानः कर्णेन बहुधा पाण्डुनन्दनः&#x9;019c&lt;br&gt;&#xA;चिच्छेद चापं कर्णस्य मुष्टिदेशे महारथः&#x9;020a&lt;br&gt;&#xA;विव्याध चैनं बहुभिः सायकैर्नतपर्वभिः&#x9;020c&lt;br&gt;&#xA;अथान्यद्धनुरादाय सज्यं कृत्वा च सूतजः&#x9;021a&lt;br&gt;&#xA;विव्याध समरे भीमं भीमकर्मा महारथः&#x9;021c&lt;br&gt;&#xA;तस्य भीमो भृशं क्रुद्धस्त्रीञ्शरान्नतपर्वणः&#x9;022a&lt;br&gt;&#xA;निचखानोरसि तदा सूतपुत्रस्य वेगितः&#x9;022c&lt;br&gt;&#xA;तैः कर्णोऽभ्राजत शरैरुरोमध्यगतैस्तदा&#x9;023a&lt;br&gt;&#xA;महीधर इवोदग्रस्त्रिशृङ्गो भरतर्षभ&#x9;023c&lt;br&gt;&#xA;सुस्राव चास्य रुधिरं विद्धस्य परमेषुभिः&#x9;024a&lt;br&gt;&#xA;धातुप्रस्यन्दिनः शैलाद्यथा गैरिकराजयः&#x9;024c&lt;br&gt;&#xA;किञ्चिद्विचलितः कर्णः सुप्रहाराभिपीडितः&#x9;025a&lt;br&gt;&#xA;ससायकं धनुः कृत्वा भीमं विव्याध मारिष&#x9;025c&lt;br&gt;&#xA;चिक्षेप च पुनर्बाणाञ्शतशोऽथ सहस्रशः&#x9;025e&lt;br&gt;&#xA;स छाद्यमानः सहसा कर्णेन दृढधन्विना&#x9;026a&lt;br&gt;&#xA;धनुर्ज्यामच्छिनत्तूर्णमुत्स्मयन्पाण्डुनन्दनः&#x9;026c&lt;br&gt;&#xA;सारथिं चास्य भल्लेन प्राहिणोद्यमसादनम्&#x9;027a&lt;br&gt;&#xA;वाहांश्च चतुरः सङ्ख्ये व्यसूंश्चक्रे महारथः&#x9;027c&lt;br&gt;&#xA;हताश्वात्तु रथात्कर्णः समाप्लुत्य विशां पते&#x9;028a&lt;br&gt;&#xA;स्यन्दनं वृषसेनस्य समारोहन्महारथः&#x9;028c&lt;br&gt;&#xA;निर्जित्य तु रणे कर्णं भीमसेनः प्रतापवान्&#x9;029a&lt;br&gt;&#xA;ननाद सुमहानादं पर्जन्यनिनदोपमम्&#x9;029c&lt;br&gt;&#xA;तस्य तं निनदं श्रुत्वा प्रहृष्टोऽभूद्युधिष्ठिरः&#x9;030a&lt;br&gt;&#xA;कर्णं च निर्जितं मत्वा भीमसेनेन भारत&#x9;030c&lt;br&gt;&#xA;समन्ताच्छङ्खनिनदं पाण्डुसेनाकरोत्तदा&#x9;031a&lt;br&gt;&#xA;शत्रुसेनाध्वनिं श्रुत्वा तावका ह्यपि नानदन्&#x9;031c&lt;br&gt;&#xA;गाण्डीवं प्राक्षिपत्पार्थः कृष्णोऽप्यब्जमवादयत्&#x9;031e&lt;br&gt;&#xA;तमन्तर्धाय निनदं ध्वनिर्भीमस्य नर्दतः&#x9;032a&lt;br&gt;&#xA;अश्रूयत महाराज सर्वसैन्येषु भारत&#x9;032c&lt;br&gt;&#xA;ततो व्यायच्छतामस्त्रैः पृथक्पृथगरिन्दमौ&#x9;033a&lt;br&gt;&#xA;मृदुपूर्वं च राधेयो दृढपूर्वं च पाण्डवः&#x9;033c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/105/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/105/</guid>
      <description>&lt;p&gt;सञ्जय उवाच&#x9;001&lt;br&gt;&#xA;तस्मिन्विलुलिते सैन्ये सैन्धवायार्जुने गते&#x9;001a&lt;br&gt;&#xA;सात्वते भीमसेने च पुत्रस्ते द्रोणमभ्ययात्&#x9;001c&lt;br&gt;&#xA;त्वरन्नेकरथेनैव बहुकृत्यं विचिन्तयन्&#x9;001e&lt;br&gt;&#xA;स रथस्तव पुत्रस्य त्वरया परया युतः&#x9;002a&lt;br&gt;&#xA;तूर्णमभ्यपतद्द्रोणं मनोमारुतवेगवान्&#x9;002c&lt;br&gt;&#xA;उवाच चैनं पुत्रस्ते संरम्भाद्रक्तलोचनः&#x9;003a&lt;br&gt;&#xA;अर्जुनो भीमसेनश्च सात्यकिश्चापराजितः&#x9;003c&lt;br&gt;&#xA;विजित्य सर्वसैन्यानि सुमहान्ति महारथाः&#x9;004a&lt;br&gt;&#xA;सम्प्राप्ताः सिन्धुराजस्य समीपमरिकर्शनाः&#x9;004c&lt;br&gt;&#xA;व्यायच्छन्ति च तत्रापि सर्व एवापराजिताः&#x9;004e&lt;br&gt;&#xA;यदि तावद्रणे पार्थो व्यतिक्रान्तो महारथः&#x9;005a&lt;br&gt;&#xA;कथं सात्यकिभीमाभ्यां व्यतिक्रान्तोऽसि मानद&#x9;005c&lt;br&gt;&#xA;आश्चर्यभूतं लोकेऽस्मिन्समुद्रस्येव शोषणम्&#x9;006a&lt;br&gt;&#xA;निर्जयं तव विप्राग्र्य सात्वतेनार्जुनेन च&#x9;006c&lt;br&gt;&#xA;तथैव भीमसेनेन लोकः संवदते भृशम्&#x9;007a&lt;br&gt;&#xA;कथं द्रोणो जितः सङ्ख्ये धनुर्वेदस्य पारगः&#x9;007c&lt;br&gt;&#xA;नाश एव तु मे नूनं मन्दभाग्यस्य संयुगे&#x9;008a&lt;br&gt;&#xA;यत्र त्वां पुरुषव्याघ्रमतिक्रान्तास्त्रयो रथाः&#x9;008c&lt;br&gt;&#xA;एवं गते तु कृत्येऽस्मिन्ब्रूहि यत्ते विवक्षितम्&#x9;009a&lt;br&gt;&#xA;यद्गतं गतमेवेह शेषं चिन्तय मानद&#x9;009c&lt;br&gt;&#xA;यत्कृत्यं सिन्धुराजस्य प्राप्तकालमनन्तरम्&#x9;010a&lt;br&gt;&#xA;तद्ब्रवीतु भवान्क्षिप्रं साधु तत्संविधीयताम्&#x9;010c&lt;br&gt;&#xA;द्रोण उवाच&#x9;011&lt;br&gt;&#xA;चिन्त्यं बहु महाराज कृत्यं यत्तत्र मे शृणु&#x9;011a&lt;br&gt;&#xA;त्रयो हि समतिक्रान्ताः पाण्डवानां महारथाः&#x9;011c&lt;br&gt;&#xA;यावदेव भयं पश्चात्तावदेषां पुरःसरम्&#x9;011e&lt;br&gt;&#xA;तद्गरीयस्तरं मन्ये यत्र कृष्णधनञ्जयौ&#x9;012a&lt;br&gt;&#xA;सा पुरस्ताच्च पश्चाच्च गृहीता भारती चमूः&#x9;012c&lt;br&gt;&#xA;तत्र कृत्यमहं मन्ये सैन्धवस्याभिरक्षणम्&#x9;013a&lt;br&gt;&#xA;स नो रक्ष्यतमस्तात क्रुद्धाद्भीतो धनञ्जयात्&#x9;013c&lt;br&gt;&#xA;गतौ हि सैन्धवं वीरौ युयुधानवृकोदरौ&#x9;014a&lt;br&gt;&#xA;सम्प्राप्तं तदिदं द्यूतं यत्तच्छकुनिबुद्धिजम्&#x9;014c&lt;br&gt;&#xA;न सभायां जयो वृत्तो नापि तत्र पराजयः&#x9;015a&lt;br&gt;&#xA;इह नो ग्लहमानानामद्य तात जयाजयौ&#x9;015c&lt;br&gt;&#xA;यान्स्म तान्ग्लहते घोराञ्शकुनिः कुरुसंसदि&#x9;016a&lt;br&gt;&#xA;अक्षान्सम्मन्यमानः स प्रा क्शरास्ते दुरासदाः&#x9;016c&lt;br&gt;&#xA;यत्र ते बहवस्तात कुरवः पर्यवस्थिताः&#x9;017a&lt;br&gt;&#xA;सेनां दुरोदरं विद्धि शरानक्षान्विशां पते&#x9;017c&lt;br&gt;&#xA;ग्लहं च सैन्धवं राजन्नत्र द्यूतस्य निश्चयः&#x9;018a&lt;br&gt;&#xA;सैन्धवे हि महाद्यूतं समासक्तं परैः सह&#x9;018c&lt;br&gt;&#xA;अत्र सर्वे महाराज त्यक्त्वा जीवितमात्मनः&#x9;019a&lt;br&gt;&#xA;सैन्धवस्य रणे रक्षां विधिवत्कर्तुमर्हथ&#x9;019c&lt;br&gt;&#xA;तत्र नो ग्लहमानानां ध्रुवौ तात जयाजयौ&#x9;019e&lt;br&gt;&#xA;यत्र ते परमेष्वासा यत्ता रक्षन्ति सैन्धवम्&#x9;020a&lt;br&gt;&#xA;तत्र याहि स्वयं शीघ्रं तांश्च रक्षस्व रक्षिणः&#x9;020c&lt;br&gt;&#xA;इहैव त्वहमासिष्ये प्रेषयिष्यामि चापरान्&#x9;021a&lt;br&gt;&#xA;निरोत्स्यामि च पाञ्चालान्सहितान्पाण्डुसृञ्जयैः&#x9;021c&lt;br&gt;&#xA;ततो दुर्योधनः प्रायात्तूर्णमाचार्यशासनात्&#x9;022a&lt;br&gt;&#xA;उद्यम्यात्मानमुग्राय कर्मणे सपदानुगः&#x9;022c&lt;br&gt;&#xA;चक्ररक्षौ तु पाञ्चाल्यौ युधामन्यूत्तमौजसौ&#x9;023a&lt;br&gt;&#xA;बाह्येन सेनामभ्येत्य जग्मतुः सव्यसाचिनम्&#x9;023c&lt;br&gt;&#xA;तौ हि पूर्वं महाराज वारितौ कृतवर्मणा&#x9;024a&lt;br&gt;&#xA;प्रविष्टे त्वर्जुने राजंस्तव सैन्यं युयुत्सया&#x9;024c&lt;br&gt;&#xA;ताभ्यां दुर्योधनः सार्धमगच्छद्युद्धमुत्तमम्&#x9;025a&lt;br&gt;&#xA;त्वरितस्त्वरमाणाभ्यां भ्रातृभ्यां भारतो बली&#x9;025c&lt;br&gt;&#xA;तावभिद्रवतामेनमुभावुद्यतकार्मुकौ&#x9;026a&lt;br&gt;&#xA;महारथसमाख्यातौ क्षत्रियप्रवरौ युधि&#x9;026c&lt;br&gt;&#xA;युधामन्युस्तु सङ्क्रुद्धः शरांस्त्रिंशतमायसान्&#x9;027a&lt;br&gt;&#xA;व्यसृजत्तव पुत्रस्य त्वरमाणः स्तनान्तरे&#x9;027c&lt;br&gt;&#xA;दुर्योधनोऽपि राजेन्द्र पाञ्चाल्यस्योत्तमौजसः&#x9;028a&lt;br&gt;&#xA;जघान चतुरश्चाश्वानुभौ च पार्ष्णिसारथी&#x9;028c&lt;br&gt;&#xA;उत्तमौजा हताश्वस्तु हतसूतश्च संयुगे&#x9;029a&lt;br&gt;&#xA;आरुरोह रथं भ्रातुर्युधामन्योरभित्वरन्&#x9;029c&lt;br&gt;&#xA;स रथं प्राप्य तं भ्रातुर्दुर्योधनहयाञ्शरैः&#x9;030a&lt;br&gt;&#xA;बहुभिस्ताडयामास ते हताः प्रापतन्भुवि&#x9;030c&lt;br&gt;&#xA;हयेषु पतितेष्वस्य चिच्छेद परमेषुणा&#x9;031a&lt;br&gt;&#xA;युधामन्युर्धनुः शीघ्रं शरावापं च संयुगे&#x9;031c&lt;br&gt;&#xA;हताश्वसूतात्स रथादवप्लुत्य महारथः&#x9;032a&lt;br&gt;&#xA;गदामादाय ते पुत्रः पाञ्चाल्यावभ्यधावत&#x9;032c&lt;br&gt;&#xA;तमापतन्तं सम्प्रेक्ष्य क्रुद्धं परपुरञ्जयम्&#x9;033a&lt;br&gt;&#xA;अवप्लुतौ रथोपस्थाद्युधामन्यूत्तमौजसौ&#x9;033c&lt;br&gt;&#xA;ततः स हेमचित्रं तं स्यन्दनप्रवरं गदी&#x9;034a&lt;br&gt;&#xA;गदया पोथयामास साश्वसूतध्वजं रणे&#x9;034c&lt;br&gt;&#xA;हत्वा चैनं स पुत्रस्ते हताश्वो हतसारथिः&#x9;035a&lt;br&gt;&#xA;मद्रराजरथं तूर्णमारुरोह परन्तपः&#x9;035c&lt;br&gt;&#xA;पाञ्चालानां तु मुख्यौ तौ राजपुत्रौ महाबलौ&#x9;036a&lt;br&gt;&#xA;रथमन्यं समारुह्य धनञ्जयमभीयतुः&#x9;036c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/106/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/106/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;यौ तौ कर्णश्च भीमश्च सम्प्रयुद्धौ महाबलौ&#x9;001a&lt;br&gt;&#xA;अर्जुनस्य रथोपान्ते कीदृशः सोऽभवद्रणः&#x9;001c&lt;br&gt;&#xA;पूर्वं हि निर्जितः कर्णो भीमसेनेन संयुगे&#x9;002a&lt;br&gt;&#xA;कथं भूयस्तु राधेयो भीममागान्महारथः&#x9;002c&lt;br&gt;&#xA;भीमो वा सूततनयं प्रत्युद्यातः कथं रणे&#x9;003a&lt;br&gt;&#xA;महारथसमाख्यातं पृथिव्यां प्रवरं रथम्&#x9;003c&lt;br&gt;&#xA;भीष्मद्रोणावतिक्रम्य धर्मपुत्रो युधिष्ठिरः&#x9;004a&lt;br&gt;&#xA;नान्यतो भयमादत्त विना कर्णं धनुर्धरम्&#x9;004c&lt;br&gt;&#xA;भयान्न शेते सततं चिन्तयन्वै महारथम्&#x9;005a&lt;br&gt;&#xA;तं कथं सूतपुत्रं हि भीमोऽयुध्यत संयुगे&#x9;005c&lt;br&gt;&#xA;ब्रह्मण्यं वीर्यसम्पन्नं समरेष्वनिवर्तिनम्&#x9;006a&lt;br&gt;&#xA;कथं कर्णं युधां श्रेष्ठं भीमोऽयुध्यत संयुगे&#x9;006c&lt;br&gt;&#xA;यौ तौ समीयतुर्वीरावर्जुनस्य रथं प्रति&#x9;007a&lt;br&gt;&#xA;कथं नु तावयुध्येतां सूतपुत्रवृकोदरौ&#x9;007c&lt;br&gt;&#xA;भ्रातृत्वं दर्शितं पूर्वं घृणी चापि स सूतजः&#x9;008a&lt;br&gt;&#xA;कथं भीमेन युयुधे कुन्त्या वाक्यमनुस्मरन्&#x9;008c&lt;br&gt;&#xA;भीमो वा सूतपुत्रेण स्मरन्वैरं पुरा कृतम्&#x9;009a&lt;br&gt;&#xA;सोऽयुध्यत कथं वीरः कर्णेन सह संयुगे&#x9;009c&lt;br&gt;&#xA;आशास्ते च सदा सूत पुत्रो दुर्योधनो मम&#x9;010a&lt;br&gt;&#xA;कर्णो जेष्यति सङ्ग्रामे सहितान्पाण्डवानिति&#x9;010c&lt;br&gt;&#xA;जयाशा यत्र मन्दस्य पुत्रस्य मम संयुगे&#x9;011a&lt;br&gt;&#xA;स कथं भीमकर्माणं भीमसेनमयुध्यत&#x9;011c&lt;br&gt;&#xA;यं समाश्रित्य पुत्रैर्मे कृतं वैरं महारथैः&#x9;012a&lt;br&gt;&#xA;तं सूततनयं तात कथं भीमो ह्ययोधयत्&#x9;012c&lt;br&gt;&#xA;अनेकान्विप्रकारांश्च सूतपुत्रसमुद्भवान्&#x9;013a&lt;br&gt;&#xA;स्मरमाणः कथं भीमो युयुधे सूतसूनुना&#x9;013c&lt;br&gt;&#xA;योऽजयत्पृथिवीं सर्वां रथेनैकेन वीर्यवान्&#x9;014a&lt;br&gt;&#xA;तं सूततनयं युद्धे कथं भीमो ह्ययोधयत्&#x9;014c&lt;br&gt;&#xA;यो जातः कुण्डलाभ्यां च कवचेन सहैव च&#x9;015a&lt;br&gt;&#xA;तं सूतपुत्रं समरे भीमः कथमयोधयत्&#x9;015c&lt;br&gt;&#xA;यथा तयोर्युद्धमभूद्यश्चासीद्विजयी तयोः&#x9;016a&lt;br&gt;&#xA;तन्ममाचक्ष्व तत्त्वेन कुशलो ह्यसि सञ्जय&#x9;016c&lt;br&gt;&#xA;सञ्जय उवाच&#x9;017&lt;br&gt;&#xA;भीमसेनस्तु राधेयमुत्सृज्य रथिनां वरम्&#x9;017a&lt;br&gt;&#xA;इयेष गन्तुं यत्रास्तां वीरौ कृष्णधनञ्जयौ&#x9;017c&lt;br&gt;&#xA;तं प्रयान्तमभिद्रुत्य राधेयः कङ्कपत्रिभिः&#x9;018a&lt;br&gt;&#xA;अभ्यवर्षन्महाराज मेघो वृष्ट्येव पर्वतम्&#x9;018c&lt;br&gt;&#xA;फुल्लता पङ्कजेनेव वक्त्रेणाभ्युत्स्मयन्बली&#x9;019a&lt;br&gt;&#xA;आजुहाव रणे यान्तं भीममाधिरथिस्तदा&#x9;019c&lt;br&gt;&#xA;भीमसेनस्तदाह्वानं कर्णान्नामर्षयद्युधि&#x9;020a&lt;br&gt;&#xA;अर्धमण्डलमावृत्य सूतपुत्रमयोधयत्&#x9;020c&lt;br&gt;&#xA;अवक्रगामिभिर्बाणैरभ्यवर्षन्महायसैः&#x9;021a&lt;br&gt;&#xA;द्वैरथे दंशितं यत्तं सर्वशस्त्रभृतां वरम्&#x9;021c&lt;br&gt;&#xA;विधित्सुः कलहस्यान्तं जिघांसुः कर्णमक्षिणोत्&#x9;022a&lt;br&gt;&#xA;तं च हत्वेतरान्सर्वान्हन्तुकामो महाबलः&#x9;022c&lt;br&gt;&#xA;तस्मै प्रासृजदुग्राणि विविधानि परन्तपः&#x9;023a&lt;br&gt;&#xA;अमर्षी पाण्डवः क्रुद्धः शरवर्षाणि मारिष&#x9;023c&lt;br&gt;&#xA;तस्य तानीषुवर्षाणि मत्तद्विरदगामिनः&#x9;024a&lt;br&gt;&#xA;सूतपुत्रोऽस्त्रमायाभिरग्रसत्सुमहायशाः&#x9;024c&lt;br&gt;&#xA;स यथावन्महाराज विद्यया वै सुपूजितः&#x9;025a&lt;br&gt;&#xA;आचार्यवन्महेष्वासः कर्णः पर्यचरद्रणे&#x9;025c&lt;br&gt;&#xA;संरम्भेण तु युध्यन्तं भीमसेनं स्मयन्निव&#x9;026a&lt;br&gt;&#xA;अभ्यपद्यत राधेयस्तममर्षी वृकोदरम्&#x9;026c&lt;br&gt;&#xA;तन्नामृष्यत कौन्तेयः कर्णस्य स्मितमाहवे&#x9;027a&lt;br&gt;&#xA;युध्यमानेषु वीरेषु पश्यत्सु च समन्ततः&#x9;027c&lt;br&gt;&#xA;तं भीमसेनः सम्प्राप्तं वत्सदन्तैः स्तनान्तरे&#x9;028a&lt;br&gt;&#xA;विव्याध बलवान्क्रुद्धस्तोत्त्रैरिव महाद्विपम्&#x9;028c&lt;br&gt;&#xA;सूतं तु सूतपुत्रस्य सुपुङ्खैर्निशितैः शरैः&#x9;029a&lt;br&gt;&#xA;सुमुक्तैश्चित्रवर्माणं निर्बिभेद त्रिसप्तभिः&#x9;029c&lt;br&gt;&#xA;कर्णो जाम्बूनदैर्जालैः सञ्छन्नान्वातरंहसः&#x9;030a&lt;br&gt;&#xA;विव्याध तुरगान्वीरः पञ्चभिः पञ्चभिः शरैः&#x9;030c&lt;br&gt;&#xA;ततो बाणमयं जालं भीमसेनरथं प्रति&#x9;031a&lt;br&gt;&#xA;कर्णेन विहितं राजन्निमेषार्धाददृश्यत&#x9;031c&lt;br&gt;&#xA;सरथः सध्वजस्तत्र ससूतः पाण्डवस्तदा&#x9;032a&lt;br&gt;&#xA;प्राच्छाद्यत महाराज कर्णचापच्युतैः शरैः&#x9;032c&lt;br&gt;&#xA;तस्य कर्णश्चतुःषष्ट्या व्यधमत्कवचं दृढम्&#x9;033a&lt;br&gt;&#xA;क्रुद्धश्चाप्यहनत्पार्श्वे नाराचैर्मर्मभेदिभिः&#x9;033c&lt;br&gt;&#xA;ततोऽचिन्त्य महावेगान्कर्णकार्मुकनिःसृतान्&#x9;034a&lt;br&gt;&#xA;समाश्लिष्यदसम्भ्रान्तः सूतपुत्रं वृकोदरः&#x9;034c&lt;br&gt;&#xA;स कर्णचापप्रभवानिषूनाशीविषोपमान्&#x9;035a&lt;br&gt;&#xA;बिभ्रद्भीमो महाराज न जगाम व्यथां रणे&#x9;035c&lt;br&gt;&#xA;ततो द्वात्रिंशता भल्लैर्निशितैस्तिग्मतेजनैः&#x9;036a&lt;br&gt;&#xA;विव्याध समरे कर्णं भीमसेनः प्रतापवान्&#x9;036c&lt;br&gt;&#xA;अयत्नेनैव तं कर्णः शरैरुप समाकिरत्&#x9;037a&lt;br&gt;&#xA;भीमसेनं महाबाहुं सैन्धवस्य वधैषिणम्&#x9;037c&lt;br&gt;&#xA;मृदुपूर्वं च राधेयो भीममाजावयोधयत्&#x9;038a&lt;br&gt;&#xA;क्रोधपूर्वं तथा भीमः पूर्ववैरमनुस्मरन्&#x9;038c&lt;br&gt;&#xA;तं भीमसेनो नामृष्यदवमानममर्षणः&#x9;039a&lt;br&gt;&#xA;स तस्मै व्यसृजत्तूर्णं शरवर्षममित्रजित्&#x9;039c&lt;br&gt;&#xA;ते शराः प्रेषिता राजन्भीमसेनेन संयुगे&#x9;040a&lt;br&gt;&#xA;निपेतुः सर्वतो भीमाः कूजन्त इव पक्षिणः&#x9;040c&lt;br&gt;&#xA;हेमपुङ्खा महाराज भीमसेनधनुश्च्युताः&#x9;041a&lt;br&gt;&#xA;अभ्यद्रवंस्ते राधेयं वृकाः क्षुद्रमृगं यथा&#x9;041c&lt;br&gt;&#xA;कर्णस्तु रथिनां श्रेष्ठश्छाद्यमानः समन्ततः&#x9;042a&lt;br&gt;&#xA;राजन्व्यसृजदुग्राणि शरवर्षाणि संयुगे&#x9;042c&lt;br&gt;&#xA;तस्य तानशनिप्रख्यानिषून्समरशोभिनः&#x9;043a&lt;br&gt;&#xA;चिच्छेद बहुभिर्भल्लैरसम्प्राप्तान्वृकोदरः&#x9;043c&lt;br&gt;&#xA;पुनश्च शरवर्षेण छादयामास भारत&#x9;044a&lt;br&gt;&#xA;कर्णो वैकर्तनो युद्धे भीमसेनं महारथम्&#x9;044c&lt;br&gt;&#xA;तत्र भारत भीमं तु दृष्टवन्तः स्म सायकैः&#x9;045a&lt;br&gt;&#xA;समाचिततनुं सङ्ख्ये श्वाविधं शललैरिव&#x9;045c&lt;br&gt;&#xA;हेमपुङ्खाञ्शिलाधौतान्कर्णचापच्युताञ्शरान्&#x9;046a&lt;br&gt;&#xA;दधार समरे वीरः स्वरश्मीनिव भास्करः&#x9;046c&lt;br&gt;&#xA;रुधिरोक्षितसर्वाङ्गो भीमसेनो व्यरोचत&#x9;047a&lt;br&gt;&#xA;तपनीयनिभैः पुष्पैः पलाश इव कानने&#x9;047c&lt;br&gt;&#xA;तत्तु भीमो महाराज कर्णस्य चरितं रणे&#x9;048a&lt;br&gt;&#xA;नामृष्यत महेष्वासः क्रोधादुद्वृत्य चक्षुषी&#x9;048c&lt;br&gt;&#xA;स कर्णं पञ्चविंशत्या नाराचानां समार्पयत्&#x9;049a&lt;br&gt;&#xA;महीधरमिव श्वेतं गूढपादैर्विषोल्बणैः&#x9;049c&lt;br&gt;&#xA;तं विव्याध पुनर्भीमः षड्भिरष्टाभिरेव च&#x9;050a&lt;br&gt;&#xA;मर्मस्वमरविक्रान्तः सूतपुत्रं महारणे&#x9;050c&lt;br&gt;&#xA;ततः कर्णस्य सङ्क्रुद्धो भीमसेनः प्रतापवान्&#x9;051a&lt;br&gt;&#xA;चिच्छेद कार्मुकं तूर्णं सर्वोपकरणानि च&#x9;051c&lt;br&gt;&#xA;जघान चतुरश्चाश्वान्सूतं च त्वरितः शरैः&#x9;052a&lt;br&gt;&#xA;नाराचैरर्करश्म्याभैः कर्णं विव्याध चोरसि&#x9;052c&lt;br&gt;&#xA;ते जग्मुर्धरणीं सर्वे कर्णं निर्भिद्य मारिष&#x9;053a&lt;br&gt;&#xA;यथा हि जलदं भित्त्वा राजन्सूर्यस्य रश्मयः&#x9;053c&lt;br&gt;&#xA;स वैकल्यं महत्प्राप्य छिन्नधन्वा शरार्दितः&#x9;054a&lt;br&gt;&#xA;तथा पुरुषमानी स प्रत्यपायाद्रथान्तरम्&#x9;054c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/107/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/107/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;यस्मिञ्जयाशा सततं पुत्राणां मम सञ्जय&#x9;001a&lt;br&gt;&#xA;तं दृष्ट्वा विमुखं सङ्ख्ये किं नु दुर्योधनोऽब्रवीत्&#x9;001c&lt;br&gt;&#xA;कर्णो वा समरे तात किमकार्षीदतः परम्&#x9;001e&lt;br&gt;&#xA;सञ्जय उवाच&#x9;002&lt;br&gt;&#xA;भीमसेनं रणे दृष्ट्वा ज्वलन्तमिव पावकम्&#x9;002a&lt;br&gt;&#xA;रथमन्यं समास्थाय विधिवत्कल्पितं पुनः&#x9;002c&lt;br&gt;&#xA;अभ्ययात्पाण्डवं कर्णो वातोद्धूत इवार्णवः&#x9;002e&lt;br&gt;&#xA;क्रुद्धमाधिरथिं दृष्ट्वा पुत्रास्तव विशां पते&#x9;003a&lt;br&gt;&#xA;भीमसेनममन्यन्त वैवस्वतमुखे हुतम्&#x9;003c&lt;br&gt;&#xA;चापशब्दं महत्कृत्वा तलशब्दं च भैरवम्&#x9;004a&lt;br&gt;&#xA;अभ्यवर्तत राधेयो भीमसेनरथं प्रति&#x9;004c&lt;br&gt;&#xA;पुनरेव ततो राजन्महानासीत्सुदारुणः&#x9;005a&lt;br&gt;&#xA;विमर्दः सूतपुत्रस्य भीमस्य च विशां पते&#x9;005c&lt;br&gt;&#xA;संरब्धौ हि महाबाहू परस्परवधैषिणौ&#x9;006a&lt;br&gt;&#xA;अन्योन्यमीक्षां चक्राते दहन्ताविव लोचनैः&#x9;006c&lt;br&gt;&#xA;क्रोधरक्तेक्षणौ क्रुद्धौ निःश्वसन्तौ महारथौ&#x9;007a&lt;br&gt;&#xA;युद्धेऽन्योन्यं समासाद्य ततक्षतुररिन्दमौ&#x9;007c&lt;br&gt;&#xA;व्याघ्राविव सुसंरब्धौ श्येनाविव च शीघ्रगौ&#x9;008a&lt;br&gt;&#xA;शरभाविव सङ्क्रुद्धौ युयुधाते परस्परम्&#x9;008c&lt;br&gt;&#xA;ततो भीमः स्मरन्क्लेशानक्षद्यूते वनेऽपि च&#x9;009a&lt;br&gt;&#xA;विराटनगरे चैव प्राप्तं दुःखमरिन्दमः&#x9;009c&lt;br&gt;&#xA;राष्ट्राणां स्फीतरत्नानां हरणं च तवात्मजैः&#x9;010a&lt;br&gt;&#xA;सततं च परिक्लेशान्सपुत्रेण त्वया कृतान्&#x9;010c&lt;br&gt;&#xA;दग्धुमैच्छश्च यत्कुन्तीं सपुत्रां त्वमनागसम्&#x9;011a&lt;br&gt;&#xA;कृष्णायाश्च परिक्लेशं सभामध्ये दुरात्मभिः&#x9;011c&lt;br&gt;&#xA;पतिमन्यं परीप्सस्व न सन्ति पतयस्तव&#x9;012a&lt;br&gt;&#xA;नरकं पतिताः पार्थाः सर्वे षण्ढतिलोपमाः&#x9;012c&lt;br&gt;&#xA;समक्षं तव कौरव्य यदूचुः कुरवस्तदा&#x9;013a&lt;br&gt;&#xA;दासीभोगेन कृष्णां च भोक्तुकामाः सुतास्तव&#x9;013c&lt;br&gt;&#xA;यच्चापि तान्प्रव्रजतः कृष्णाजिननिवासिनः&#x9;014a&lt;br&gt;&#xA;परुषाण्युक्तवान्कर्णः सभायां सन्निधौ तव&#x9;014c&lt;br&gt;&#xA;तृणीकृत्य च यत्पार्थांस्तव पुत्रो ववल्ग ह&#x9;015a&lt;br&gt;&#xA;विषमस्थान्समस्थो हि संरम्भाद्गतचेतसः&#x9;015c&lt;br&gt;&#xA;बाल्यात्प्रभृति चारिघ्नस्तानि दुःखानि चिन्तयन्&#x9;016a&lt;br&gt;&#xA;निरविद्यत धर्मात्मा जीवितेन वृकोदरः&#x9;016c&lt;br&gt;&#xA;ततो विस्फार्य सुमहद्धेमपृष्ठं दुरासदम्&#x9;017a&lt;br&gt;&#xA;चापं भरतशार्दूलस्त्यक्तात्मा कर्णमभ्ययात्&#x9;017c&lt;br&gt;&#xA;स सायकमयैर्जालैर्भीमः कर्णरथं प्रति&#x9;018a&lt;br&gt;&#xA;भानुमद्भिः शिलाधौतैर्भानोः प्रच्छादयत्प्रभाम्&#x9;018c&lt;br&gt;&#xA;ततः प्रहस्याधिरथिस्तूर्णमस्यञ्शिताञ्शरान्&#x9;019a&lt;br&gt;&#xA;व्यधमद्भीमसेनस्य शरजालानि पत्रिभिः&#x9;019c&lt;br&gt;&#xA;महारथो महाबाहुर्महावेगैर्महाबलः&#x9;020a&lt;br&gt;&#xA;विव्याधाधिरथिर्भीमं नवभिर्निशितैः शरैः&#x9;020c&lt;br&gt;&#xA;स तोत्त्रैरिव मातङ्गो वार्यमाणः पतत्रिभिः&#x9;021a&lt;br&gt;&#xA;अभ्यधावदसम्भ्रान्तः सूतपुत्रं वृकोदरः&#x9;021c&lt;br&gt;&#xA;तमापतन्तं वेगेन रभसं पाण्डवर्षभम्&#x9;022a&lt;br&gt;&#xA;कर्णः प्रत्युद्ययौ योद्धुं मत्तो मत्तमिव द्विपम्&#x9;022c&lt;br&gt;&#xA;ततः प्रध्माप्य जलजं भेरीशतनिनादितम्&#x9;023a&lt;br&gt;&#xA;अक्षुभ्यत बलं हर्षादुद्धूत इव सागरः&#x9;023c&lt;br&gt;&#xA;तदुद्धूतं बलं दृष्ट्व रथनागाश्वपत्तिमत्&#x9;024a&lt;br&gt;&#xA;भीमः कर्णं समासाद्य छादयामास सायकैः&#x9;024c&lt;br&gt;&#xA;अश्वानृश्यसवर्णांस्तु हंसवर्णैर्हयोत्तमैः&#x9;025a&lt;br&gt;&#xA;व्यामिश्रयद्रणे कर्णः पाण्डवं छादयञ्शरैः&#x9;025c&lt;br&gt;&#xA;ऋश्यवर्णान्हयान्कर्कैर्मिश्रान्मारुतरंहसः&#x9;026a&lt;br&gt;&#xA;निरीक्ष्य तव पुत्राणां हाहाकृतमभूद्बलम्&#x9;026c&lt;br&gt;&#xA;ते हया बह्वशोभन्त मिश्रिता वातरंहसः&#x9;027a&lt;br&gt;&#xA;सितासिता महाराज यथा व्योम्नि बलाहकाः&#x9;027c&lt;br&gt;&#xA;संरब्धौ क्रोधताम्राक्षौ प्रेक्ष्य कर्णवृकोदरौ&#x9;028a&lt;br&gt;&#xA;सन्त्रस्ताः समकम्पन्त त्वदीयानां महारथाः&#x9;028c&lt;br&gt;&#xA;यमराष्ट्रोपमं घोरमासीदायोधनं तयोः&#x9;029a&lt;br&gt;&#xA;दुर्दर्शं भरतश्रेष्ठ प्रेतराजपुरं यथा&#x9;029c&lt;br&gt;&#xA;समाजमिव तच्चित्रं प्रेक्षमाणा महारथाः&#x9;030a&lt;br&gt;&#xA;नालक्षयञ्जयं व्यक्तमेकैकस्य निवारणे&#x9;030c&lt;br&gt;&#xA;तयोः प्रैक्षन्त सम्मर्दं सन्निकृष्टमहास्त्रयोः&#x9;031a&lt;br&gt;&#xA;तव दुर्मन्त्रिते राजन्सपुत्रस्य विशां पते&#x9;031c&lt;br&gt;&#xA;छादयन्तौ हि शत्रुघ्नावन्योन्यं सायकैः शितैः&#x9;032a&lt;br&gt;&#xA;शरजालावृतं व्योम चक्राते शरवृष्टिभिः&#x9;032c&lt;br&gt;&#xA;तावन्योन्यं जिघांसन्तौ शरैस्तीक्ष्णैर्महारथौ&#x9;033a&lt;br&gt;&#xA;प्रेक्षणीयतरावास्तां वृष्टिमन्ताविवाम्बुदौ&#x9;033c&lt;br&gt;&#xA;सुवर्णविकृतान्बाणान्प्रमुञ्चन्तावरिन्दमौ&#x9;034a&lt;br&gt;&#xA;भास्वरं व्योम चक्राते वह्न्युल्काभिरिव प्रभो&#x9;034c&lt;br&gt;&#xA;ताभ्यां मुक्ता व्यकाशन्त कङ्कबर्हिणवाससः&#x9;035a&lt;br&gt;&#xA;पङ्क्त्यः शरदि मत्तानां सारसानामिवाम्बरे&#x9;035c&lt;br&gt;&#xA;संसक्तं सूतपुत्रेण दृष्ट्वा भीममरिन्दमम्&#x9;036a&lt;br&gt;&#xA;अतिभारममन्येतां भीमे कृष्णधनञ्जयौ&#x9;036c&lt;br&gt;&#xA;तत्राधिरथिभीमाभ्यां शरैर्मुक्तैर्दृढाहताः&#x9;037a&lt;br&gt;&#xA;इषुपातमतिक्रम्य पेतुरश्वनरद्विपाः&#x9;037c&lt;br&gt;&#xA;पतद्भिः पतितैश्चान्यैर्गतासुभिरनेकशः&#x9;038a&lt;br&gt;&#xA;कृतो महान्महाराज पुत्राणां ते जनक्षयः&#x9;038c&lt;br&gt;&#xA;मनुष्याश्वगजानां च शरीरैर्गतजीवितैः&#x9;039a&lt;br&gt;&#xA;क्षणेन भूमिः सञ्जज्ञे संवृता भरतर्षभ&#x9;039c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/108/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/108/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;अत्यद्भुतमहं मन्ये भीमसेनस्य विक्रमम्&#x9;001a&lt;br&gt;&#xA;यत्कर्णं योधयामास समरे लघुविक्रमम्&#x9;001c&lt;br&gt;&#xA;त्रिदशानपि चोद्युक्तान्सर्वशस्त्रधरान्युधि&#x9;002a&lt;br&gt;&#xA;वारयेद्यो रणे कर्णः सयक्षासुरमानवान्&#x9;002c&lt;br&gt;&#xA;स कथं पाण्डवं युद्धे भ्राजमानमिव श्रिया&#x9;003a&lt;br&gt;&#xA;नातरत्संयुगे तात तन्ममाचक्ष्व सञ्जय&#x9;003c&lt;br&gt;&#xA;कथं च युद्धं भूयोऽभूत्तयोः प्राणदुरोदरे&#x9;004a&lt;br&gt;&#xA;अत्र मन्ये समायत्तो जयो वाजय एव वा&#x9;004c&lt;br&gt;&#xA;कर्णं प्राप्य रणे सूत मम पुत्रः सुयोधनः&#x9;005a&lt;br&gt;&#xA;जेतुमुत्सहते पार्थान्सगोविन्दान्ससात्वतान्&#x9;005c&lt;br&gt;&#xA;श्रुत्वा तु निर्जितं कर्णमसकृद्भीमकर्मणा&#x9;006a&lt;br&gt;&#xA;भीमसेनेन समरे मोह आविशतीव माम्&#x9;006c&lt;br&gt;&#xA;विनष्टान्कौरवान्मन्ये मम पुत्रस्य दुर्नयैः&#x9;007a&lt;br&gt;&#xA;न हि कर्णो महेष्वासान्पार्थाञ्जेष्यति सञ्जय&#x9;007c&lt;br&gt;&#xA;कृतवान्यानि युद्धानि कर्णः पाण्डुसुतैः सह&#x9;008a&lt;br&gt;&#xA;सर्वत्र पाण्डवाः कर्णमजयन्त रणाजिरे&#x9;008c&lt;br&gt;&#xA;अजय्याः पाण्डवास्तात देवैरपि सवासवैः&#x9;009a&lt;br&gt;&#xA;न च तद्बुध्यते मन्दः पुत्रो दुर्योधनो मम&#x9;009c&lt;br&gt;&#xA;धनं धनेश्वरस्येव हृत्वा पार्थस्य मे सुतः&#x9;010a&lt;br&gt;&#xA;मधुप्रेप्सुरिवाबुद्धिः प्रपातं नावबुध्यते&#x9;010c&lt;br&gt;&#xA;निकृत्या निकृतिप्रज्ञो राज्यं हृत्वा महात्मनाम्&#x9;011a&lt;br&gt;&#xA;जितानित्येव मन्वानः पाण्डवानवमन्यते&#x9;011c&lt;br&gt;&#xA;पुत्रस्नेहाभिभूतेन मया चाप्यकृतात्मना&#x9;012a&lt;br&gt;&#xA;धर्मे स्थिता महात्मानो निकृताः पाण्डुनन्दनाः&#x9;012c&lt;br&gt;&#xA;शमकामः सदा पार्थो दीर्घप्रेक्षी युधिष्ठिरः&#x9;013a&lt;br&gt;&#xA;अशक्त इति मन्वानैः पुत्रैर्मम निराकृतः&#x9;013c&lt;br&gt;&#xA;तानि दुःखान्यनेकानि विप्रकारांश्च सर्वशः&#x9;014a&lt;br&gt;&#xA;हृदि कृत्वा महाबाहुर्भीमोऽयुध्यत सूतजम्&#x9;014c&lt;br&gt;&#xA;तस्मान्मे सञ्जय ब्रूहि कर्णभीमौ यथा रणे&#x9;015a&lt;br&gt;&#xA;अयुध्येतां युधि श्रेष्ठौ परस्परवधैषिणौ&#x9;015c&lt;br&gt;&#xA;सञ्जय उवाच&#x9;016&lt;br&gt;&#xA;शृणु राजन्यथा वृत्तः सङ्ग्रामः कर्णभीमयोः&#x9;016a&lt;br&gt;&#xA;परस्परवधप्रेप्स्वोर्वने कुञ्जरयोरिव&#x9;016c&lt;br&gt;&#xA;राजन्वैकर्तनो भीमं क्रुद्धः क्रुद्धमरिन्दमम्&#x9;017a&lt;br&gt;&#xA;पराक्रान्तं पराक्रम्य विव्याध त्रिंशता शरैः&#x9;017c&lt;br&gt;&#xA;महावेगैः प्रसन्नाग्रैः शातकुम्भपरिष्कृतैः&#x9;018a&lt;br&gt;&#xA;आहनद्भरतश्रेष्ठ भीमं वैकर्तनः शरैः&#x9;018c&lt;br&gt;&#xA;तस्यास्यतो धनुर्भीमश्चकर्त निशितैस्त्रिभिः&#x9;019a&lt;br&gt;&#xA;रथनीडाच्च यन्तारं भल्लेनापातयत्क्षितौ&#x9;019c&lt;br&gt;&#xA;स काङ्क्षन्भीमसेनस्य वधं वैकर्तनो वृषः&#x9;020a&lt;br&gt;&#xA;शक्तिं कनकवैडूर्यचित्रदण्डां परामृशत्&#x9;020c&lt;br&gt;&#xA;प्रगृह्य च महाशक्तिं कालशक्तिमिवापराम्&#x9;021a&lt;br&gt;&#xA;समुत्क्षिप्य च राधेयः सन्धाय च महाबलः&#x9;021c&lt;br&gt;&#xA;चिक्षेप भीमसेनाय जीवितान्तकरीमिव&#x9;021e&lt;br&gt;&#xA;शक्तिं विसृज्य राधेयः पुरन्दर इवाशनिम्&#x9;022a&lt;br&gt;&#xA;ननाद सुमहानादं बलवान्सूतनन्दनः&#x9;022c&lt;br&gt;&#xA;तं च नादं ततः श्रुत्वा पुत्रास्ते हृषिताभवन्&#x9;022e&lt;br&gt;&#xA;तां कर्णभुजनिर्मुक्तामर्कवैश्वानरप्रभाम्&#x9;023a&lt;br&gt;&#xA;शक्तिं वियति चिच्छेद भीमः सप्तभिराशुगैः&#x9;023c&lt;br&gt;&#xA;छित्त्वा शक्तिं ततो भीमो निर्मुक्तोरगसन्निभाम्&#x9;024a&lt;br&gt;&#xA;मार्गमाण इव प्राणान्सूतपुत्रस्य मारिष&#x9;024c&lt;br&gt;&#xA;प्राहिणोन्नव संरब्धः शरान्बर्हिणवाससः&#x9;025a&lt;br&gt;&#xA;स्वर्णपुङ्खाञ्शिलाधौतान्यमदण्डोपमान्मृधे&#x9;025c&lt;br&gt;&#xA;कर्णोऽप्यन्यद्धनुर्गृह्य हेमपृष्ठं दुरासदम्&#x9;026a&lt;br&gt;&#xA;विकृष्य च महातेजा व्यसृजत्सायकान्नव&#x9;026c&lt;br&gt;&#xA;तान्पाण्डुपुत्रश्चिच्छेद नवभिर्नतपर्वभिः&#x9;027a&lt;br&gt;&#xA;वसुषेणेन निर्मुक्तान्नव राजन्महाशरान्&#x9;027c&lt;br&gt;&#xA;छित्त्वा भीमो महाराज नादं सिंह इवानदत्&#x9;027e&lt;br&gt;&#xA;तौ वृषाविव नर्दन्तौ बलिनौ वाशितान्तरे&#x9;028a&lt;br&gt;&#xA;शार्दूलाविव चान्योन्यमत्यर्थं च ह्यगर्जताम्&#x9;028c&lt;br&gt;&#xA;अन्योन्यं प्रजिहीर्षन्तावन्योन्यस्यान्तरैषिणौ&#x9;029a&lt;br&gt;&#xA;अन्योन्यमभिवीक्षन्तौ गोष्ठेष्विव महर्षभौ&#x9;029c&lt;br&gt;&#xA;महागजाविवासाद्य विषाणाग्रैः परस्परम्&#x9;030a&lt;br&gt;&#xA;शरैः पूर्णायतोत्सृष्टैरन्योन्यमभिजघ्नतुः&#x9;030c&lt;br&gt;&#xA;निर्दहन्तौ महाराज शरवृष्ट्या परस्परम्&#x9;031a&lt;br&gt;&#xA;अन्योन्यमभिवीक्षन्तौ कोपाद्विवृतलोचनौ&#x9;031c&lt;br&gt;&#xA;प्रहसन्तौ तथान्योन्यं भर्त्सयन्तौ मुहुर्मुहुः&#x9;032a&lt;br&gt;&#xA;शङ्खशब्दं च कुर्वाणौ युयुधाते परस्परम्&#x9;032c&lt;br&gt;&#xA;तस्य भीमः पुनश्चापं मुष्टौ चिच्छेद मारिष&#x9;033a&lt;br&gt;&#xA;शङ्खवर्णांश्च तानश्वान्बाणैर्निन्ये यमक्षयम्&#x9;033c&lt;br&gt;&#xA;तथा कृच्छ्रगतं दृष्ट्वा कर्णं दुर्योधनो नृपः&#x9;034a&lt;br&gt;&#xA;वेपमान इव क्रोधाद्व्यादिदेशाथ दुर्जयम्&#x9;034c&lt;br&gt;&#xA;गच्छ दुर्जय राधेयं पुरा ग्रसति पाण्डवः&#x9;035a&lt;br&gt;&#xA;जहि तूबरकं क्षिप्रं कर्णस्य बलमादधत्&#x9;035c&lt;br&gt;&#xA;एवमुक्तस्तथेत्युक्त्वा तव पुत्रस्तवात्मजम्&#x9;036a&lt;br&gt;&#xA;अभ्यद्रवद्भीमसेनं व्यासक्तं विकिरञ्शरान्&#x9;036c&lt;br&gt;&#xA;स भीमं नवभिर्बाणैरश्वानष्टभिरर्दयत्&#x9;037a&lt;br&gt;&#xA;षड्भिः सूतं त्रिभिः केतुं पुनस्तं चापि सप्तभिः&#x9;037c&lt;br&gt;&#xA;भीमसेनोऽपि सङ्क्रुद्धः साश्वयन्तारमाशुगैः&#x9;038a&lt;br&gt;&#xA;दुर्जयं भिन्नमर्माणमनयद्यमसादनम्&#x9;038c&lt;br&gt;&#xA;स्वलङ्कृतं क्षितौ क्षुण्णं चेष्टमानं यथोरगम्&#x9;039a&lt;br&gt;&#xA;रुदन्नार्तस्तव सुतं कर्णश्चक्रे प्रदक्षिणम्&#x9;039c&lt;br&gt;&#xA;स तु तं विरथं कृत्वा स्मयन्नत्यन्तवैरिणम्&#x9;040a&lt;br&gt;&#xA;समाचिनोद्बाणगणैः शतघ्नीमिव शङ्कुभिः&#x9;040c&lt;br&gt;&#xA;तथाप्यतिरथः कर्णो भिद्यमानः स्म सायकैः&#x9;041a&lt;br&gt;&#xA;न जहौ समरे भीमं क्रुद्धरूपं परन्तपः&#x9;041c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/109/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/109/</guid>
      <description>&lt;p&gt;सञ्जय उवाच&#x9;001&lt;br&gt;&#xA;स तथा विरथः कर्णः पुनर्भीमेन निर्जितः&#x9;001a&lt;br&gt;&#xA;रथमन्यं समास्थाय सद्यो विव्याध पाण्डवम्&#x9;001c&lt;br&gt;&#xA;महागजाविवासाद्य विषाणाग्रैः परस्परम्&#x9;002a&lt;br&gt;&#xA;शरैः पूर्णायतोत्सृष्टैरन्योन्यमभिजघ्नतुः&#x9;002c&lt;br&gt;&#xA;अथ कर्णः शरव्रातैर्भीमं बलवदर्दयत्&#x9;003a&lt;br&gt;&#xA;ननाद बलवन्नादं पुनर्विव्याध चोरसि&#x9;003c&lt;br&gt;&#xA;तं भीमो दशभिर्बाणैः प्रत्यविध्यदजिह्मगैः&#x9;004a&lt;br&gt;&#xA;पुनर्विव्याध विंशत्या शराणां नतपर्वणाम्&#x9;004c&lt;br&gt;&#xA;कर्णस्तु नवभिर्भीमं विद्ध्वा राजन्स्तनान्तरे&#x9;005a&lt;br&gt;&#xA;ध्वजमेकेन विव्याध सायकेन शितेन ह&#x9;005c&lt;br&gt;&#xA;सायकानां ततः पार्थस्त्रिषष्ट्या प्रत्यविध्यत&#x9;006a&lt;br&gt;&#xA;तोत्त्रैरिव महानागं कशाभिरिव वाजिनम्&#x9;006c&lt;br&gt;&#xA;सोऽतिविद्धो महाराज पाण्डवेन यशस्विना&#x9;007a&lt;br&gt;&#xA;सृक्विणी लेलिहन्वीरः क्रोधसंरक्तलोचनः&#x9;007c&lt;br&gt;&#xA;ततः शरं महाराज सर्वकायावदारणम्&#x9;008a&lt;br&gt;&#xA;प्राहिणोद्भीमसेनाय बलायेन्द्र इवाशनिम्&#x9;008c&lt;br&gt;&#xA;स निर्भिद्य रणे पार्थं सूतपुत्रधनुश्च्युतः&#x9;009a&lt;br&gt;&#xA;अगच्छद्दारयन्भूमिं चित्रपुङ्खः शिलीमुखः&#x9;009c&lt;br&gt;&#xA;सर्वशैक्यां चतुष्किष्कुं गुर्वीं रुक्माङ्गदां गदाम्&#x9;010a&lt;br&gt;&#xA;प्राहिणोत्सूतपुत्राय षडस्रामविचारयन्&#x9;010c&lt;br&gt;&#xA;तया जघानाधिरथेः सदश्वान्साधुवाहिनः&#x9;011a&lt;br&gt;&#xA;गदया भारतः क्रुद्धो वज्रेणेन्द्र इवासुरान्&#x9;011c&lt;br&gt;&#xA;ततो भीमो महाबाहुः क्षुराभ्यां भरतर्षभ&#x9;012a&lt;br&gt;&#xA;ध्वजमाधिरथेश्छित्त्वा सूतमभ्यहनत्तदा&#x9;012c&lt;br&gt;&#xA;हताश्वसूतमुत्सृज्य रथं स पतितध्वजम्&#x9;013a&lt;br&gt;&#xA;विस्फारयन्धनुः कर्णस्तस्थौ भारत दुर्मनाः&#x9;013c&lt;br&gt;&#xA;तत्राद्भुतमपश्याम राधेयस्य पराक्रमम्&#x9;014a&lt;br&gt;&#xA;विरथो रथिनां श्रेष्ठो वारयामास यद्रिपुम्&#x9;014c&lt;br&gt;&#xA;विरथं तं रथश्रेष्ठं दृष्ट्वाधिरथिमाहवे&#x9;015a&lt;br&gt;&#xA;दुर्योधनस्ततो राजन्नभ्यभाषत दुर्मुखम्&#x9;015c&lt;br&gt;&#xA;एष दुर्मुख राधेयो भीमेन विरथीकृतः&#x9;016a&lt;br&gt;&#xA;तं रथेन नरश्रेष्ठं सम्पादय महारथम्&#x9;016c&lt;br&gt;&#xA;दुर्योधनवचः श्रुत्वा ततो भारत दुर्मुखः&#x9;017a&lt;br&gt;&#xA;त्वरमाणोऽब्ययात्कर्णं भीमं चावारयच्छरैः&#x9;017c&lt;br&gt;&#xA;दुर्मुखं प्रेक्ष्य सङ्ग्रामे सूतपुत्रपदानुगम्&#x9;018a&lt;br&gt;&#xA;वायुपुत्रः प्रहृष्टोऽभूत्सृक्किणी परिलेलिहन्&#x9;018c&lt;br&gt;&#xA;ततः कर्णं महाराज वारयित्वा शिलीमुखैः&#x9;019a&lt;br&gt;&#xA;दुर्मुखाय रथं शीघ्रं प्रेषयामास पाण्डवः&#x9;019c&lt;br&gt;&#xA;तस्मिन्क्षणे महाराज नवभिर्नतपर्वभिः&#x9;020a&lt;br&gt;&#xA;सुपुङ्खैर्दुर्मुखं भीमः शरैर्निन्ये यमक्षयम्&#x9;020c&lt;br&gt;&#xA;ततस्तमेवाधिरथिः स्यन्दनं दुर्मुखे हते&#x9;021a&lt;br&gt;&#xA;आस्थितः प्रबभौ राजन्दीप्यमान इवांशुमान्&#x9;021c&lt;br&gt;&#xA;शयानं भिन्नमर्माणं दुर्मुखं शोणितोक्षितम्&#x9;022a&lt;br&gt;&#xA;दृष्ट्वा कर्णोऽश्रुपूर्णाक्षो मुहूर्तं नाभ्यवर्तत&#x9;022c&lt;br&gt;&#xA;तं गतासुमतिक्रम्य कृत्वा कर्णः प्रदक्षिणम्&#x9;023a&lt;br&gt;&#xA;दीर्घमुष्णं श्वसन्वीरो न किञ्चित्प्रत्यपद्यत&#x9;023c&lt;br&gt;&#xA;तस्मिंस्तु विवरे राजन्नाराचान्गार्ध्रवाससः&#x9;024a&lt;br&gt;&#xA;प्राहिणोत्सूतपुत्राय भीमसेनश्चतुर्दश&#x9;024c&lt;br&gt;&#xA;ते तस्य कवचं भित्त्वा स्वर्णपुङ्खा महौजसः&#x9;025a&lt;br&gt;&#xA;हेमचित्रा महाराज द्योतयन्तो दिशो दश&#x9;025c&lt;br&gt;&#xA;अपिबन्सूतपुत्रस्य शोणितं रक्तभोजनाः&#x9;026a&lt;br&gt;&#xA;क्रुद्धा इव मनुष्येन्द्र भुजगाः कालचोदिताः&#x9;026c&lt;br&gt;&#xA;प्रसर्पमाणा मेदिन्यां ते व्यरोचन्त मार्गणाः&#x9;027a&lt;br&gt;&#xA;अर्धप्रविष्टाः संरब्धा बिलानीव महोरगाः&#x9;027c&lt;br&gt;&#xA;तं प्रत्यविध्यद्राधेयो जाम्बूनदविभूषितैः&#x9;028a&lt;br&gt;&#xA;चतुर्दशभिरत्युग्रैर्नाराचैरविचारयन्&#x9;028c&lt;br&gt;&#xA;ते भीमसेनस्य भुजं सव्यं निर्भिद्य पत्रिणः&#x9;029a&lt;br&gt;&#xA;प्राविशन्मेदिनीं भीमाः क्रौञ्चं पत्ररथा इव&#x9;029c&lt;br&gt;&#xA;ते व्यरोचन्त नाराचाः प्रविशन्तो वसुन्धराम्&#x9;030a&lt;br&gt;&#xA;गच्छत्यस्तं दिनकरे दीप्यमाना इवांशवः&#x9;030c&lt;br&gt;&#xA;स निर्भिन्नो रणे भीमो नाराचैर्मर्मभेदिभिः&#x9;031a&lt;br&gt;&#xA;सुस्राव रुधिरं भूरि पर्वतः सलिलं यथा&#x9;031c&lt;br&gt;&#xA;स भीमस्त्रिभिरायस्तः सूतपुत्रं पतत्रिभिः&#x9;032a&lt;br&gt;&#xA;सुपर्णवेगैर्विव्याध सारथिं चास्य सप्तभिः&#x9;032c&lt;br&gt;&#xA;स विह्वलो महाराज कर्णो भीमबलार्दितः&#x9;033a&lt;br&gt;&#xA;प्राद्रवज्जवनैरश्वै रणं हित्वा महायशाः&#x9;033c&lt;br&gt;&#xA;भीमसेनस्तु विस्फार्य चापं हेमपरिष्कृतम्&#x9;034a&lt;br&gt;&#xA;आहवेऽतिरथोऽतिष्ठज्ज्वलन्निव हुताशनः&#x9;034c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/110/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/110/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;दैवमेव परं मन्ये धिक्पौरुषमनर्थकम्&#x9;001a&lt;br&gt;&#xA;यत्राधिरथिरायस्तो नातरत्पाण्डवं रणे&#x9;001c&lt;br&gt;&#xA;कर्णः पार्थान्सगोविन्दाञ्जेतुमुत्सहते रणे&#x9;002a&lt;br&gt;&#xA;न च कर्णसमं योधं लोके पश्यामि कञ्चन&#x9;002c&lt;br&gt;&#xA;इति दुर्योधनस्याहमश्रौषं जल्पतो मुहुः&#x9;002e&lt;br&gt;&#xA;कर्णो हि बलवाञ्शूरो दृढधन्वा जितक्लमः&#x9;003a&lt;br&gt;&#xA;इति मामब्रवीत्सूत मन्दो दुर्योधनः पुरा&#x9;003c&lt;br&gt;&#xA;वसुषेणसहायं मां नालं देवापि संयुगे&#x9;004a&lt;br&gt;&#xA;किमु पाण्डुसुता राजन्गतसत्त्वा विचेतसः&#x9;004c&lt;br&gt;&#xA;तत्र तं निर्जितं दृष्ट्वा भुजङ्गमिव निर्विषम्&#x9;005a&lt;br&gt;&#xA;युद्धात्कर्णमपक्रान्तं किं स्विद्दुर्योधनोऽब्रवीत्&#x9;005c&lt;br&gt;&#xA;अहो दुर्मुखमेवैकं युद्धानामविशारदम्&#x9;006a&lt;br&gt;&#xA;प्रावेशयद्धुतवहं पतङ्गमिव मोहितः&#x9;006c&lt;br&gt;&#xA;अश्वत्थामा मद्रराजः कृपः कर्णश्च सङ्गताः&#x9;007a&lt;br&gt;&#xA;न शक्ताः प्रमुखे स्थातुं नूनं भीमस्य सञ्जय&#x9;007c&lt;br&gt;&#xA;तेऽपि चास्य महाघोरं बलं नागायुतोपमम्&#x9;008a&lt;br&gt;&#xA;जानन्तो व्यवसायं च क्रूरं मारुततेजसः&#x9;008c&lt;br&gt;&#xA;किमर्थं क्रूरकर्माणं यमकालान्तकोपमम्&#x9;009a&lt;br&gt;&#xA;बलसंरम्भवीर्यज्ञाः कोपयिष्यन्ति संयुगे&#x9;009c&lt;br&gt;&#xA;कर्णस्त्वेको महाबाहुः स्वबाहुबलमाश्रितः&#x9;010a&lt;br&gt;&#xA;भीमसेनमनादृत्य रणेऽयुध्यत सूतजः&#x9;010c&lt;br&gt;&#xA;योऽजयत्समरे कर्णं पुरन्दर इवासुरम्&#x9;011a&lt;br&gt;&#xA;न स पाण्डुसुतो जेतुं शक्यः केनचिदाहवे&#x9;011c&lt;br&gt;&#xA;द्रोणं यः सम्प्रमथ्यैकः प्रविष्टो मम वाहिनीम्&#x9;012a&lt;br&gt;&#xA;भीमो धनञ्जयान्वेषी कस्तमर्छेज्जिजीविषुः&#x9;012c&lt;br&gt;&#xA;को हि सञ्जय भीमस्य स्थातुमुत्सहतेऽग्रतः&#x9;013a&lt;br&gt;&#xA;उद्यताशनिवज्रस्य महेन्द्रस्येव दानवः&#x9;013c&lt;br&gt;&#xA;प्रेतराजपुरं प्राप्य निवर्तेतापि मानवः&#x9;014a&lt;br&gt;&#xA;न भीमसेनं सम्प्राप्य निवर्तेत कदाचन&#x9;014c&lt;br&gt;&#xA;पतङ्गा इव वह्निं ते प्राविशन्नल्पचेतसः&#x9;015a&lt;br&gt;&#xA;ये भीमसेनं सङ्क्रुद्धमभ्यधावन्विमोहिताः&#x9;015c&lt;br&gt;&#xA;यत्तत्सभायां भीमेन मम पुत्रवधाश्रयम्&#x9;016a&lt;br&gt;&#xA;शप्तं संरम्भिणोग्रेण कुरूणां शृण्वतां तदा&#x9;016c&lt;br&gt;&#xA;तन्नूनमभिसञ्चिन्त्य दृष्ट्वा कर्णं च निर्जितम्&#x9;017a&lt;br&gt;&#xA;दुःशासनः सह भ्रात्रा भयाद्भीमादुपारमत्&#x9;017c&lt;br&gt;&#xA;यश्च सञ्जय दुर्बुद्धिरब्रवीत्समितौ मुहुः&#x9;018a&lt;br&gt;&#xA;कर्णो दुःशासनोऽहं च जेष्यामो युधि पाण्डवान्&#x9;018c&lt;br&gt;&#xA;स नूनं विरथं दृष्ट्वा कर्णं भीमेन निर्जितम्&#x9;019a&lt;br&gt;&#xA;प्रत्याख्यानाच्च कृष्णस्य भृशं तप्यति सञ्जय&#x9;019c&lt;br&gt;&#xA;दृष्ट्वा भ्रातॄन्हतान्युद्धे भीमसेनेन दंशितान्&#x9;020a&lt;br&gt;&#xA;आत्मापराधात्सुमहन्नूनं तप्यति पुत्रकः&#x9;020c&lt;br&gt;&#xA;को हि जीवितमन्विच्छन्प्रतीपं पाण्डवं व्रजेत्&#x9;021a&lt;br&gt;&#xA;भीमं भीमायुधं क्रुद्धं साक्षात्कालमिव स्थितम्&#x9;021c&lt;br&gt;&#xA;वडवामुखमध्यस्थो मुच्येतापि हि मानवः&#x9;022a&lt;br&gt;&#xA;न भीममुखसम्प्राप्तो मुच्येतेति मतिर्मम&#x9;022c&lt;br&gt;&#xA;न पाण्डवा न पाञ्चाला न च केशवसात्यकी&#x9;023a&lt;br&gt;&#xA;जानन्ति युधि संरब्धा जीवितं परिरक्षितुम्&#x9;023c&lt;br&gt;&#xA;सञ्जय उवाच&#x9;024&lt;br&gt;&#xA;यत्संशोचसि कौरव्य वर्तमाने जनक्षये&#x9;024a&lt;br&gt;&#xA;त्वमस्य जगतो मूलं विनाशस्य न संशयः&#x9;024c&lt;br&gt;&#xA;स्वयं वैरं महत्कृत्वा पुत्राणां वचने स्थितः&#x9;025a&lt;br&gt;&#xA;उच्यमानो न गृह्णीषे मर्त्यः पथ्यमिवौषधम्&#x9;025c&lt;br&gt;&#xA;स्वयं पीत्वा महाराज कालकूटं सुदुर्जरम्&#x9;026a&lt;br&gt;&#xA;तस्येदानीं फलं कृत्स्नमवाप्नुहि नरोत्तम&#x9;026c&lt;br&gt;&#xA;यत्तु कुत्सयसे योधान्युध्यमानान्यथाबलम्&#x9;027a&lt;br&gt;&#xA;अत्र ते वर्णयिष्यामि यथा युद्धमवर्तत&#x9;027c&lt;br&gt;&#xA;दृष्ट्वा कर्णं तु पुत्रास्ते भीमसेनपराजितम्&#x9;028a&lt;br&gt;&#xA;नामृष्यन्त महेष्वासाः सोदर्याः पञ्च मारिष&#x9;028c&lt;br&gt;&#xA;दुर्मर्षणो दुःसहश्च दुर्मदो दुर्धरो जयः&#x9;029a&lt;br&gt;&#xA;पाण्डवं चित्रसन्नाहास्तं प्रतीपमुपाद्रवन्&#x9;029c&lt;br&gt;&#xA;ते समन्तान्महाबाहुं परिवार्य वृकोदरम्&#x9;030a&lt;br&gt;&#xA;दिशः शरैः समावृण्वञ्शलभानामिव व्रजैः&#x9;030c&lt;br&gt;&#xA;आगच्छतस्तान्सहसा कुमारान्देवरूपिणः&#x9;031a&lt;br&gt;&#xA;प्रतिजग्राह समरे भीमसेनो हसन्निव&#x9;031c&lt;br&gt;&#xA;तव दृष्ट्वा तु तनयान्भीमसेनसमीपगान्&#x9;032a&lt;br&gt;&#xA;अभ्यवर्तत राधेयो भीमसेनं महाबलम्&#x9;032c&lt;br&gt;&#xA;विसृजन्विशिखान्राजन्स्वर्णपुङ्खाञ्शिलाशितान्&#x9;033a&lt;br&gt;&#xA;तं तु भीमोऽभ्ययात्तूर्णं वार्यमाणः सुतैस्तव&#x9;033c&lt;br&gt;&#xA;कुरवस्तु ततः कर्णं परिवार्य समन्ततः&#x9;034a&lt;br&gt;&#xA;अवाकिरन्भीमसेनं शरैः सन्नतपर्वभिः&#x9;034c&lt;br&gt;&#xA;तान्बाणैः पञ्चविंशत्या साश्वान्राजन्नरर्षभान्&#x9;035a&lt;br&gt;&#xA;ससूतान्भीमधनुषो भीमो निन्ये यमक्षयम्&#x9;035c&lt;br&gt;&#xA;प्रापतन्स्यन्दनेभ्यस्ते सार्धं सूतैर्गतासवः&#x9;036a&lt;br&gt;&#xA;चित्रपुष्पधरा भग्ना वातेनेव महाद्रुमाः&#x9;036c&lt;br&gt;&#xA;तत्राद्भुतमपश्याम भीमसेनस्य विक्रमम्&#x9;037a&lt;br&gt;&#xA;संवार्याधिरथिं बाणैर्यज्जघान तवात्मजान्&#x9;037c&lt;br&gt;&#xA;स वार्यमाणो भीमेन शितैर्बाणैः समन्ततः&#x9;038a&lt;br&gt;&#xA;सूतपुत्रो महाराज भीमसेनमवैक्षत&#x9;038c&lt;br&gt;&#xA;तं भीमसेनः संरम्भात्क्रोधसंरक्तलोचनः&#x9;039a&lt;br&gt;&#xA;विस्फार्य सुमहच्चापं मुहुः कर्णमवैक्षत&#x9;039c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/111/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/111/</guid>
      <description>&lt;p&gt;सञ्जय उवाच&#x9;001&lt;br&gt;&#xA;तवात्मजांस्तु पतितान्दृष्ट्वा कर्णः प्रतापवान्&#x9;001a&lt;br&gt;&#xA;क्रोधेन महताविष्टो निर्विण्णोऽभूत्स जीवितात्&#x9;001c&lt;br&gt;&#xA;आगस्कृतमिवात्मानं मेने चाधिरथिस्तदा&#x9;002a&lt;br&gt;&#xA;भीमसेनं ततः क्रुद्धः समाद्रवत सम्भ्रमात्&#x9;002c&lt;br&gt;&#xA;स भीमं पञ्चभिर्विद्ध्वा राधेयः प्रहसन्निव&#x9;003a&lt;br&gt;&#xA;पुनर्विव्याध सप्तत्या स्वर्णपुङ्खैः शिलाशितैः&#x9;003c&lt;br&gt;&#xA;अवहासं तु तं पार्थो नामृष्यत वृकोदरः&#x9;004a&lt;br&gt;&#xA;ततो विव्याध राधेयं शतेन नतपर्वणाम्&#x9;004c&lt;br&gt;&#xA;पुनश्च विशिखैस्तीक्ष्णैर्विद्ध्वा पञ्चभिराशुगैः&#x9;005a&lt;br&gt;&#xA;धनुश्चिच्छेद भल्लेन सूतपुत्रस्य मारिष&#x9;005c&lt;br&gt;&#xA;अथान्यद्धनुरादाय कर्णो भारत दुर्मनाः&#x9;006a&lt;br&gt;&#xA;इषुभिश्छादयामास भीमसेनं समन्ततः&#x9;006c&lt;br&gt;&#xA;तस्य भीमो हयान्हत्वा विनिहत्य च सारथिम्&#x9;007a&lt;br&gt;&#xA;प्रजहास महाहासं कृते प्रतिकृतं पुनः&#x9;007c&lt;br&gt;&#xA;इषुभिः कार्मुकं चास्य चकर्त पुरुषर्षभः&#x9;008a&lt;br&gt;&#xA;तत्पपात महाराज स्वर्णपृष्ठं महास्वनम्&#x9;008c&lt;br&gt;&#xA;अवारोहद्रथात्तस्मादथ कर्णो महारथः&#x9;009a&lt;br&gt;&#xA;गदां गृहीत्वा समरे भीमसेनाय चाक्षिपत्&#x9;009c&lt;br&gt;&#xA;तामापतन्तीं सहसा गदां दृष्ट्वा वृकोदरः&#x9;010a&lt;br&gt;&#xA;शरैरवारयद्राजन्सर्वसैन्यस्य पश्यतः&#x9;010c&lt;br&gt;&#xA;ततो बाणसहस्राणि प्रेषयामास पाण्डवः&#x9;011a&lt;br&gt;&#xA;सूतपुत्रवधाकाङ्क्षी त्वरमाणः पराक्रमी&#x9;011c&lt;br&gt;&#xA;तानिषूनिषुभिः कर्णो वारयित्वा महामृधे&#x9;012a&lt;br&gt;&#xA;कवचं भीमसेनस्य पातयामास सायकैः&#x9;012c&lt;br&gt;&#xA;अथैनं पञ्चविंशत्या क्षुद्रकाणां समार्पयत्&#x9;013a&lt;br&gt;&#xA;पश्यतां सर्वभूतानां तदद्भुतमिवाभवत्&#x9;013c&lt;br&gt;&#xA;ततो भीमो महाराज नवभिर्नतपर्वणाम्&#x9;014a&lt;br&gt;&#xA;रणेऽप्रेषयत क्रुद्धः सूतपुत्रस्य मारिष&#x9;014c&lt;br&gt;&#xA;ते तस्य कवचं भित्त्वा तथा बाहुं च दक्षिणम्&#x9;015a&lt;br&gt;&#xA;अभ्यगुर्धरणीं तीक्ष्णा वल्मीकमिव पन्नगाः&#x9;015c&lt;br&gt;&#xA;राधेयं तु रणे दृष्ट्वा पदातिनमवस्थितम्&#x9;016a&lt;br&gt;&#xA;भीमसेनेन संरब्धं राजा दुर्योधनोऽब्रवीत्&#x9;016c&lt;br&gt;&#xA;त्वरध्वं सर्वतो यत्ता राधेयस्य रथं प्रति&#x9;016e&lt;br&gt;&#xA;ततस्तव सुता राजञ्श्रुत्वा भ्रातुर्वचो द्रुतम्&#x9;017a&lt;br&gt;&#xA;अभ्ययुः पाण्डवं युद्धे विसृजन्तः शिताञ्शरान्&#x9;017c&lt;br&gt;&#xA;चित्रोपचित्रश्चित्राक्षश्चारुचित्रः शरासनः&#x9;018a&lt;br&gt;&#xA;चित्रायुधश्चित्रवर्मा समरे चित्रयोधिनः&#x9;018c&lt;br&gt;&#xA;आगच्छतस्तान्सहसा भीमो राजन्महारथः&#x9;019a&lt;br&gt;&#xA;साश्वसूतध्वजान्यत्तान्पातयामास संयुगे&#x9;019c&lt;br&gt;&#xA;ते हता न्यपतन्भूमौ वातनुन्ना इव द्रुमाः&#x9;019e&lt;br&gt;&#xA;दृष्ट्वा विनिहतान्पुत्रांस्तव राजन्महारथान्&#x9;020a&lt;br&gt;&#xA;अश्रुपूर्णमुखः कर्णः कश्मलं समपद्यत&#x9;020c&lt;br&gt;&#xA;रथमन्यं समास्थाय विधिवत्कल्पितं पुनः&#x9;021a&lt;br&gt;&#xA;अभ्ययात्पाण्डवं युद्धे त्वरमाणः पराक्रमी&#x9;021c&lt;br&gt;&#xA;तावन्योन्यं शरैर्विद्ध्वा स्वर्णपुङ्खैः शिलाशितैः&#x9;022a&lt;br&gt;&#xA;व्यभ्राजेतां महाराज पुष्पिताविव किंशुकौ&#x9;022c&lt;br&gt;&#xA;षट्त्रिंशद्भिस्ततो भल्लैर्निशितैस्तिग्मतेजनैः&#x9;023a&lt;br&gt;&#xA;व्यधमत्कवचं क्रुद्धः सूतपुत्रस्य पाण्डवः&#x9;023c&lt;br&gt;&#xA;रक्तचन्दनदिग्धाङ्गौ शरैः कृतमहाव्रणौ&#x9;024a&lt;br&gt;&#xA;शोणिताक्तौ व्यराजेतां कालसूर्याविवोदितौ&#x9;024c&lt;br&gt;&#xA;तौ शोणितोक्षितैर्गात्रैः शरैश्छिन्नतनुच्छदौ&#x9;025a&lt;br&gt;&#xA;विवर्माणौ व्यराजेतां निर्मुक्ताविव पन्नगौ&#x9;025c&lt;br&gt;&#xA;व्याघ्राविव नरव्याघ्रौ दंष्ट्राभिरितरेतरम्&#x9;026a&lt;br&gt;&#xA;शरदंष्ट्रा विधुन्वानौ ततक्षतुररिन्दमौ&#x9;026c&lt;br&gt;&#xA;वारणाविव संसक्तौ रङ्गमध्ये विरेजतुः&#x9;027a&lt;br&gt;&#xA;तुदन्तौ विशिखैस्तीक्ष्णैर्मत्तवारणविक्रमौ&#x9;027c&lt;br&gt;&#xA;प्रच्छादयन्तौ समरे शरजालैः परस्परम्&#x9;028a&lt;br&gt;&#xA;रथाभ्यां नादयन्तौ च दिशः सर्वा विचेरतुः&#x9;028c&lt;br&gt;&#xA;तौ रथाभ्यां महाराज मण्डलावर्तनादिषु&#x9;029a&lt;br&gt;&#xA;व्यरोचेतां महात्मानौ वृत्रवज्रधराविव&#x9;029c&lt;br&gt;&#xA;सहस्ताभरणाभ्यां तु भुजाभ्यां विक्षिपन्धनुः&#x9;030a&lt;br&gt;&#xA;व्यरोचत रणे भीमः सविद्युदिव तोयदः&#x9;030c&lt;br&gt;&#xA;स चापघोषस्तनितः शरधाराम्बुदो महान्&#x9;031a&lt;br&gt;&#xA;भीममेघो महाराज कर्णपर्वतमभ्ययात्&#x9;031c&lt;br&gt;&#xA;ततः शरसहस्रेण धनुर्मुक्तेन भारत&#x9;032a&lt;br&gt;&#xA;पाण्डवो व्यकिरत्कर्णं घनोऽद्रिमिव वृष्टिभिः&#x9;032c&lt;br&gt;&#xA;तत्रावैक्षन्त पुत्रास्ते भीमसेनस्य विक्रमम्&#x9;033a&lt;br&gt;&#xA;सुपुङ्खैः कङ्कवासोभिर्यत्कर्णं छादयच्छरैः&#x9;033c&lt;br&gt;&#xA;स नन्दयन्रणे पार्थं केशवं च यशस्विनम्&#x9;034a&lt;br&gt;&#xA;सात्यकिं चक्ररक्षौ च भीमः कर्णमयोधयत्&#x9;034c&lt;br&gt;&#xA;विक्रमं भुजयोर्वीर्यं धैर्यं च विदितात्मनः&#x9;035a&lt;br&gt;&#xA;पुत्रास्तव महाराज ददृशुः पाण्डवस्य ह&#x9;035c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/112/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/112/</guid>
      <description>&lt;p&gt;सञ्जय उवाच&#x9;001&lt;br&gt;&#xA;भीमसेनस्य राधेयः श्रुत्वा ज्यातलनिस्वनम्&#x9;001a&lt;br&gt;&#xA;नामृष्यत यथा मत्तो गजः प्रतिगजस्वनम्&#x9;001c&lt;br&gt;&#xA;अपक्रम्य स भीमस्य मुहूर्तं शरगोचरात्&#x9;002a&lt;br&gt;&#xA;तव चाधिरथिर्दृष्ट्वा स्यन्दनेभ्यश्च्युतान्सुतान्&#x9;002c&lt;br&gt;&#xA;भीमसेनेन निहतान्विमना दुःखितोऽभवत्&#x9;003a&lt;br&gt;&#xA;निःश्वसन्दीर्घमुष्णं च पुनः पाण्डवमभ्ययात्&#x9;003c&lt;br&gt;&#xA;स ताम्रनयनः क्रोधाच्छ्वसन्निव महोरगः&#x9;004a&lt;br&gt;&#xA;बभौ कर्णः शरानस्यन्रश्मिवानिव भास्करः&#x9;004c&lt;br&gt;&#xA;रश्मिजालैरिवार्कस्य विततैर्भरतर्षभ&#x9;005a&lt;br&gt;&#xA;कर्णचापच्युतैर्बाणैः प्राच्छाद्यत वृकोदरः&#x9;005c&lt;br&gt;&#xA;कर्णचापच्युताश्चित्राः शरा बर्हिणवाससः&#x9;006a&lt;br&gt;&#xA;विविशुः सर्वतः पार्थं वासायेवाण्डजा द्रुमम्&#x9;006c&lt;br&gt;&#xA;कर्णचापच्युता बाणाः सम्पतन्तस्ततस्ततः&#x9;007a&lt;br&gt;&#xA;रुक्मपुङ्खा व्यराजन्त हंसाः श्रेणीकृता इव&#x9;007c&lt;br&gt;&#xA;चापध्वजोपस्करेभ्यश्छत्रादीषामुखाद्युगात्&#x9;008a&lt;br&gt;&#xA;प्रभवन्तो व्यदृश्यन्त राजन्नाधिरथेः शराः&#x9;008c&lt;br&gt;&#xA;खं पूरयन्महावेगान्खगमान्खगवाससः&#x9;009a&lt;br&gt;&#xA;सुवर्णविकृतांश्चित्रान्मुमोचाधिरथिः शरान्&#x9;009c&lt;br&gt;&#xA;तमन्तकमिवायस्तमापतन्तं वृकोदरः&#x9;010a&lt;br&gt;&#xA;त्यक्त्वा प्राणानभिक्रुध्य विव्याध नवभिः शरैः&#x9;010c&lt;br&gt;&#xA;तस्य वेगमसंसह्यं दृष्ट्वा कर्णस्य पाण्डवः&#x9;011a&lt;br&gt;&#xA;महतश्च शरौघांस्तान्नैवाव्यथत वीर्यवान्&#x9;011c&lt;br&gt;&#xA;ततो विधम्याधिरथेः शरजालानि पाण्डवः&#x9;012a&lt;br&gt;&#xA;विव्याध कर्णं विंशत्या पुनरन्यैः शितैः शरैः&#x9;012c&lt;br&gt;&#xA;यथैव हि शरैः पार्थः सूतपुत्रेण छादितः&#x9;013a&lt;br&gt;&#xA;तथैव कर्णं समरे छादयामास पाण्डवः&#x9;013c&lt;br&gt;&#xA;दृष्ट्वा तु भीमसेनस्य विक्रमं युधि भारत&#x9;014a&lt;br&gt;&#xA;अभ्यनन्दंस्त्वदीयाश्च सम्प्रहृष्टाश्च चारणाः&#x9;014c&lt;br&gt;&#xA;भूरिश्रवाः कृपो द्रौणिर्मद्रराजो जयद्रथः&#x9;015a&lt;br&gt;&#xA;उत्तमौजा युधामन्युः सात्यकिः केशवार्जुनौ&#x9;015c&lt;br&gt;&#xA;कुरुपाण्डवानां प्रवरा दश राजन्महारथाः&#x9;016a&lt;br&gt;&#xA;साधु साध्विति वेगेन सिंहनादमथानदन्&#x9;016c&lt;br&gt;&#xA;तस्मिंस्तु तुमुले शब्दे प्रवृत्ते लोमहर्षणे&#x9;017a&lt;br&gt;&#xA;अभ्यभाषत पुत्रांस्ते राजन्दुर्योधनस्त्वरन्&#x9;017c&lt;br&gt;&#xA;राज्ञश्च राजपुत्रांश्च सोदर्यांश्च विशेषतः&#x9;018a&lt;br&gt;&#xA;कर्णं गच्छत भद्रं वः परीप्सन्तो वृकोदरात्&#x9;018c&lt;br&gt;&#xA;पुरा निघ्नन्ति राधेयं भीमचापच्युताः शराः&#x9;019a&lt;br&gt;&#xA;ते यतध्वं महेष्वासाः सूतपुत्रस्य रक्षणे&#x9;019c&lt;br&gt;&#xA;दुर्योधनसमादिष्टाः सोदर्याः सप्त मारिष&#x9;020a&lt;br&gt;&#xA;भीमसेनमभिद्रुत्य संरब्धाः पर्यवारयन्&#x9;020c&lt;br&gt;&#xA;ते समासाद्य कौन्तेयमावृण्वञ्शरवृष्टिभिः&#x9;021a&lt;br&gt;&#xA;पर्वतं वारिधाराभिः प्रावृषीव बलाहकाः&#x9;021c&lt;br&gt;&#xA;तेऽपीडयन्भीमसेनं क्रुद्धाः सप्त महारथाः&#x9;022a&lt;br&gt;&#xA;प्रजासंहरणे राजन्सोमं सप्त ग्रहा इव&#x9;022c&lt;br&gt;&#xA;ततो वामेन कौन्तेयः पीडयित्वा शरासनम्&#x9;023a&lt;br&gt;&#xA;मुष्टिना पाण्डवो राजन्दृढेन सुपरिष्कृतम्&#x9;023c&lt;br&gt;&#xA;मनुष्यसमतां ज्ञात्वा सप्त सन्धाय सायकान्&#x9;024a&lt;br&gt;&#xA;तेभ्यो व्यसृजदायस्तः सूर्यरश्मिनिभान्प्रभुः&#x9;024c&lt;br&gt;&#xA;निरस्यन्निव देहेभ्यस्तनयानामसूंस्तव&#x9;025a&lt;br&gt;&#xA;भीमसेनो महाराज पूर्ववैरमनुस्मरन्&#x9;025c&lt;br&gt;&#xA;ते क्षिप्ता भीमसेनेन शरा भारत भारतान्&#x9;026a&lt;br&gt;&#xA;विदार्य खं समुत्पेतुः स्वर्णपुङ्खाः शिलाशिताः&#x9;026c&lt;br&gt;&#xA;तेषां विदार्य चेतांसि शरा हेमविभूषिताः&#x9;027a&lt;br&gt;&#xA;व्यराजन्त महाराज सुपर्णा इव खेचराः&#x9;027c&lt;br&gt;&#xA;शोणितादिग्धवाजाग्राः सप्त हेमपरिष्कृताः&#x9;028a&lt;br&gt;&#xA;पुत्राणां तव राजेन्द्र पीत्वा शोणितमुद्गताः&#x9;028c&lt;br&gt;&#xA;ते शरैर्भिन्नमर्माणो रथेभ्यः प्रापतन्क्षितौ&#x9;029a&lt;br&gt;&#xA;गिरिसानुरुहा भग्ना द्विपेनेव महाद्रुमाः&#x9;029c&lt;br&gt;&#xA;शत्रुञ्जयः शत्रुसहश्चित्रश्चित्रायुधो दृढः&#x9;030a&lt;br&gt;&#xA;चित्रसेनो विकर्णश्च सप्तैते विनिपातिताः&#x9;030c&lt;br&gt;&#xA;तान्निहत्य महाबाहू राधेयस्यैव पश्यतः&#x9;031a&lt;br&gt;&#xA;सिंहनादरवं घोरमसृजत्पाण्डुनन्दनः&#x9;031c&lt;br&gt;&#xA;स रवस्तस्य शूरस्य धर्मराजस्य भारत&#x9;032a&lt;br&gt;&#xA;आचख्याविव तद्युद्धं विजयं चात्मनो महत्&#x9;032c&lt;br&gt;&#xA;तं श्रुत्वा सुमहानादं भीमसेनस्य धन्विनः&#x9;033a&lt;br&gt;&#xA;बभूव परमा प्रीतिर्धर्मराजस्य संयुगे&#x9;033c&lt;br&gt;&#xA;ततो हृष्टो महाराज वादित्राणां महास्वनैः&#x9;034a&lt;br&gt;&#xA;भीमसेनरवं पार्थः प्रतिजग्राह सर्वशः&#x9;034c&lt;br&gt;&#xA;अभ्ययाच्चैव समरे द्रोणमस्त्रभृतां वरम्&#x9;035a&lt;br&gt;&#xA;हर्षेण महता युक्तः कृतसञ्ज्ञे वृकोदरे&#x9;035c&lt;br&gt;&#xA;एकत्रिंशन्महाराज पुत्रांस्तव महारथान्&#x9;036a&lt;br&gt;&#xA;हतान्दुर्योधनो दृष्ट्वा क्षत्तुः सस्मार तद्वचः&#x9;036c&lt;br&gt;&#xA;तदिदं समनुप्राप्तं क्षत्तुर्हितकरं वचः&#x9;037a&lt;br&gt;&#xA;इति सञ्चिन्त्य राजासौ नोत्तरं प्रत्यपद्यत&#x9;037c&lt;br&gt;&#xA;यद्द्यूतकाले दुर्बुद्धिरब्रवीत्तनयस्तव&#x9;038a&lt;br&gt;&#xA;यच्च कर्णोऽब्रवीत्कृष्णां सभायां परुषं वचः&#x9;038c&lt;br&gt;&#xA;प्रमुखे पाण्डुपुत्राणां तव चैव विशां पते&#x9;039a&lt;br&gt;&#xA;कौरवाणां च सर्वेषामाचार्यस्य च सन्निधौ&#x9;039c&lt;br&gt;&#xA;विनष्टाः पाण्डवाः कृष्णे शाश्वतं नरकं गताः&#x9;040a&lt;br&gt;&#xA;पतिमन्यं वृणीष्वेति तस्येदं फलमागतम्&#x9;040c&lt;br&gt;&#xA;यत्स्म तां परुषाण्याहुः सभामानाय्य द्रौपदीम्&#x9;041a&lt;br&gt;&#xA;पाण्डवानुग्रधनुषः क्रोधयन्तस्तवात्मजाः&#x9;041c&lt;br&gt;&#xA;तं भीमसेनः क्रोधाग्निं त्रयोदश समाः स्थितम्&#x9;042a&lt;br&gt;&#xA;विसृजंस्तव पुत्राणामन्तं गच्छति कौरव&#x9;042c&lt;br&gt;&#xA;विलपंश्च बहु क्षत्ता शमं नालभत त्वयि&#x9;043a&lt;br&gt;&#xA;सपुत्रो भरतश्रेष्ठ तस्य भुङ्क्ष्व फलोदयम्&#x9;043c&lt;br&gt;&#xA;हतो विकर्णो राजेन्द्र चित्रसेनश्च वीर्यवान्&#x9;043e&lt;br&gt;&#xA;प्रवरानात्मजानां ते सुतांश्चान्यान्महारथान्&#x9;044a&lt;br&gt;&#xA;यान्यांश्च ददृशे भीमश्चक्षुर्विषयमागतान्&#x9;044c&lt;br&gt;&#xA;पुत्रांस्तव महाबाहो त्वरया ताञ्जघान ह&#x9;044e&lt;br&gt;&#xA;त्वत्कृते ह्यहमद्राक्षं दह्यमानां वरूथिनीम्&#x9;045a&lt;br&gt;&#xA;सहस्रशः शरैर्मुक्तैः पाण्डवेन वृषेण च&#x9;045c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/113/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/113/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;महानपनयः सूत ममैवात्र विशेषतः&#x9;001a&lt;br&gt;&#xA;स इदानीमनुप्राप्तो मन्ये सञ्जय शोचतः&#x9;001c&lt;br&gt;&#xA;यद्गतं तद्गतमिति ममासीन्मनसि स्थितम्&#x9;002a&lt;br&gt;&#xA;इदानीमत्र किं कार्यं प्रकरिष्यामि सञ्जय&#x9;002c&lt;br&gt;&#xA;यथा त्वेष क्षयो वृत्तो ममापनयसम्भवः&#x9;003a&lt;br&gt;&#xA;वीराणां तन्ममाचक्ष्व स्थिरीभूतोऽस्मि सञ्जय&#x9;003c&lt;br&gt;&#xA;सञ्जय उवाच&#x9;004&lt;br&gt;&#xA;कर्णभीमौ महाराज पराक्रान्तौ महाहवे&#x9;004a&lt;br&gt;&#xA;बाणवर्षाण्यवर्षेतां वृष्टिमन्ताविवाम्बुदौ&#x9;004c&lt;br&gt;&#xA;भीमनामाङ्किता बाणाः स्वर्णपुङ्खाः शिलाशिताः&#x9;005a&lt;br&gt;&#xA;विविशुः कर्णमासाद्य भिन्दन्त इव जीवितम्&#x9;005c&lt;br&gt;&#xA;तथैव कर्णनिर्मुक्तैः सविषैरिव पन्नगैः&#x9;006a&lt;br&gt;&#xA;आकीर्यत रणे भीमः शतशोऽथ सहस्रशः&#x9;006c&lt;br&gt;&#xA;तयोः शरैर्महाराज सम्पतद्भिः समन्ततः&#x9;007a&lt;br&gt;&#xA;बभूव तव सैन्यानां सङ्क्षोभः सागरोपमः&#x9;007c&lt;br&gt;&#xA;भीमचापच्युतैर्बाणैस्तव सैन्यमरिन्दम&#x9;008a&lt;br&gt;&#xA;अवध्यत चमूमध्ये घोरैराशीविषोपमैः&#x9;008c&lt;br&gt;&#xA;वारणैः पतितै राजन्वाजिभिश्च नरैः सह&#x9;009a&lt;br&gt;&#xA;अदृश्यत मही कीर्णा वातनुन्नैर्द्रुमैरिव&#x9;009c&lt;br&gt;&#xA;ते वध्यमानाः समरे भीमचापच्युतैः शरैः&#x9;010a&lt;br&gt;&#xA;प्राद्रवंस्तावका योधाः किमेतदिति चाब्रुवन्&#x9;010c&lt;br&gt;&#xA;ततो व्युदस्तं तत्सैन्यं सिन्धुसौवीरकौरवम्&#x9;011a&lt;br&gt;&#xA;प्रोत्सारितं महावेगैः कर्णपाण्डवयोः शरैः&#x9;011c&lt;br&gt;&#xA;ते शरातुरभूयिष्ठा हताश्वनरवाहनाः&#x9;012a&lt;br&gt;&#xA;उत्सृज्य कर्णं भीमं च प्राद्रवन्सर्वतोदिशम्&#x9;012c&lt;br&gt;&#xA;नूनं पार्थार्थमेवास्मान्मोहयन्ति दिवौकसः&#x9;013a&lt;br&gt;&#xA;यत्कर्णभीमप्रभवैर्वध्यते नो बलं शरैः&#x9;013c&lt;br&gt;&#xA;एवं ब्रुवन्तो योधास्ते तावका भयपीडिताः&#x9;014a&lt;br&gt;&#xA;शरपातं समुत्सृज्य स्थिता युद्धदिदृक्षवः&#x9;014c&lt;br&gt;&#xA;ततः प्रावर्तत नदी घोररूपा महाहवे&#x9;015a&lt;br&gt;&#xA;बभूव च विशेषेण भीरूणां भयवर्धिनी&#x9;015c&lt;br&gt;&#xA;वारणाश्वमनुष्याणां रुधिरौघसमुद्भवा&#x9;016a&lt;br&gt;&#xA;संवृता गतसत्त्वैश्च मनुष्यगजवाजिभिः&#x9;016c&lt;br&gt;&#xA;सानुकर्षपताकैश्च द्विपाश्वरथभूषणैः&#x9;017a&lt;br&gt;&#xA;स्यन्दनैरपविद्धैश्च भग्नचक्राक्षकूबरैः&#x9;017c&lt;br&gt;&#xA;जातरूपपरिष्कारैर्धनुर्भिः सुमहाधनैः&#x9;018a&lt;br&gt;&#xA;सुवर्णपुङ्खैरिषुभिर्नाराचैश्च सहस्रशः&#x9;018c&lt;br&gt;&#xA;कर्णपाण्डवनिर्मुक्तैर्निर्मुक्तैरिव पन्नगैः&#x9;019a&lt;br&gt;&#xA;प्रासतोमरसङ्घातैः खड्गैश्च सपरश्वधैः&#x9;019c&lt;br&gt;&#xA;सुवर्णविकृतैश्चापि गदामुसलपट्टिशैः&#x9;020a&lt;br&gt;&#xA;वज्रैश्च विविधाकारैः शक्तिभिः परिघैरपि&#x9;020c&lt;br&gt;&#xA;शतघ्नीभिश्च चित्राभिर्बभौ भारत मेदिनी&#x9;020e&lt;br&gt;&#xA;कनकाङ्गदकेयूरैः कुण्डलैर्मणिभिः शुभैः&#x9;021a&lt;br&gt;&#xA;तनुत्रैः सतलत्रैश्च हारैर्निष्कैश्च भारत&#x9;021c&lt;br&gt;&#xA;वस्त्रैश्छत्रैश्च विध्वस्तैश्चामरव्यजनैरपि&#x9;022a&lt;br&gt;&#xA;गजाश्वमनुजैर्भिन्नैः शस्त्रैः स्यन्दनभूषणैः&#x9;022c&lt;br&gt;&#xA;तैस्तैश्च विविधैर्भावैस्तत्र तत्र वसुन्धरा&#x9;023a&lt;br&gt;&#xA;पतितैरपविद्धैश्च सम्बभौ द्यौरिव ग्रहैः&#x9;023c&lt;br&gt;&#xA;अचिन्त्यमद्भुतं चैव तयोः कर्मातिमानुषम्&#x9;024a&lt;br&gt;&#xA;दृष्ट्वा चारणसिद्धानां विस्मयः समपद्यत&#x9;024c&lt;br&gt;&#xA;अग्नेर्वायुसहायस्य गतिः कक्ष इवाहवे&#x9;025a&lt;br&gt;&#xA;आसीद्भीमसहायस्य रौद्रमाधिरथेर्गतम्&#x9;025c&lt;br&gt;&#xA;निपातितध्वजरथं हतवाजिनरद्विपम्&#x9;025e&lt;br&gt;&#xA;गजाभ्यां सम्प्रयुक्ताभ्यामासीन्नडवनं यथा&#x9;026a&lt;br&gt;&#xA;तथाभूतं महत्सैन्यमासीद्भारत संयुगे&#x9;026c&lt;br&gt;&#xA;विमर्दः कर्णभीमाभ्यामासीच्च परमो रणे&#x9;026e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/114/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/114/</guid>
      <description>&lt;p&gt;सञ्जय उवाच&#x9;001&lt;br&gt;&#xA;ततः कर्णो महाराज भीमं विद्ध्वा त्रिभिः शरैः&#x9;001a&lt;br&gt;&#xA;मुमोच शरवर्षाणि चित्राणि च बहूनि च&#x9;001c&lt;br&gt;&#xA;वध्यमानो महाराज सूतपुत्रेण पाण्डवः&#x9;002a&lt;br&gt;&#xA;न विव्यथे भीमसेनो भिद्यमान इवाचलः&#x9;002c&lt;br&gt;&#xA;स कर्णं कर्णिना कर्णे पीतेन निशितेन च&#x9;003a&lt;br&gt;&#xA;विव्याध युधि राजेन्द्र भीमसेनः पतत्रिणा&#x9;003c&lt;br&gt;&#xA;स कुण्डलं महत्कर्णात्कर्णस्यापातयद्भुवि&#x9;004a&lt;br&gt;&#xA;तपनीयं महाराज दीप्तं ज्योतिरिवाम्बरात्&#x9;004c&lt;br&gt;&#xA;अथापरेण भल्लेन सूतपुत्रं स्तनान्तरे&#x9;005a&lt;br&gt;&#xA;आजघान भृशं भीमः स्मयन्निव महाबलः&#x9;005c&lt;br&gt;&#xA;पुनरस्य त्वरन्भीमो नाराचान्दश भारत&#x9;006a&lt;br&gt;&#xA;रणे प्रैषीन्महावेगान्यमदण्डोपमांस्तथा&#x9;006c&lt;br&gt;&#xA;ते ललाटं समासाद्य सूतपुत्रस्य मारिष&#x9;007a&lt;br&gt;&#xA;विविशुश्चोदितास्तेन वल्मीकमिव पन्नगाः&#x9;007c&lt;br&gt;&#xA;ललाटस्थैस्तु तैर्बाणैः सूतपुत्रो व्यरोचत&#x9;008a&lt;br&gt;&#xA;नीलोत्पलमयीं मालां धारयन्स पुरा यथा&#x9;008c&lt;br&gt;&#xA;ततः क्रुद्धो रणे कर्णः पीडितो दृढधन्वना&#x9;009a&lt;br&gt;&#xA;वेगं चक्रे महावेगो भीमसेनवधं प्रति&#x9;009c&lt;br&gt;&#xA;तस्मै कर्णः शतं राजन्निषूणां गार्ध्रवाससाम्&#x9;010a&lt;br&gt;&#xA;अमर्षी बलवान्क्रुद्धः प्रेषयामास भारत&#x9;010c&lt;br&gt;&#xA;ततः प्रासृजदुग्राणि शरवर्षाणि पाण्डवः&#x9;011a&lt;br&gt;&#xA;समरे तमनादृत्य नास्य वीर्यमचिन्तयत्&#x9;011c&lt;br&gt;&#xA;ततः कर्णो महाराज पाण्डवं निशितैः शरैः&#x9;012a&lt;br&gt;&#xA;आजघानोरसि क्रुद्धः क्रुद्धरूपं परन्तपः&#x9;012c&lt;br&gt;&#xA;जीमूताविव चान्योन्यं तौ ववर्षतुराहवे&#x9;013a&lt;br&gt;&#xA;तलशब्दरवैश्चैव त्रासयन्तौ परस्परम्&#x9;013c&lt;br&gt;&#xA;शरजालैश्च विविधैश्छादयामासतुर्मृधे&#x9;014a&lt;br&gt;&#xA;अन्योन्यं समरे क्रुद्धौ कृतप्रतिकृतैषिणौ&#x9;014c&lt;br&gt;&#xA;ततो भीमो महाबाहू राधेयस्य महात्मनः&#x9;015a&lt;br&gt;&#xA;क्षुरप्रेण धनुश्छित्त्वा कर्णं विव्याध पत्रिणा&#x9;015c&lt;br&gt;&#xA;तदपास्य धनुश्छिन्नं सूतपुत्रो महामनाः&#x9;016a&lt;br&gt;&#xA;अन्यत्कार्मुकमादत्त वेगघ्नं भारसाधनम्&#x9;016c&lt;br&gt;&#xA;दृष्ट्वा च कुरुसौवीरसैन्धवानां बलक्षयम्&#x9;017a&lt;br&gt;&#xA;सवर्मध्वजशस्त्रैश्च पतितैः संवृतां महीम्&#x9;017c&lt;br&gt;&#xA;हस्त्यश्वनरदेहांश्च गतासून्प्रेक्ष्य सर्वतः&#x9;018a&lt;br&gt;&#xA;सूतपुत्रस्य संरम्भाद्दीप्तं वपुरजायत&#x9;018c&lt;br&gt;&#xA;स विस्फार्य महच्चापं कार्तस्वरविभूषितम्&#x9;019a&lt;br&gt;&#xA;भीमं प्रैक्षत राधेयो राजन्घोरेण चक्षुषा&#x9;019c&lt;br&gt;&#xA;ततः क्रुद्धः शरानस्यन्सूतपुत्रो व्यरोचत&#x9;020a&lt;br&gt;&#xA;मध्यन्दिनगतोऽर्चिष्माञ्शरदीव दिवाकरः&#x9;020c&lt;br&gt;&#xA;मरीचिविकचस्येव राजन्भानुमतो वपुः&#x9;021a&lt;br&gt;&#xA;आसीदाधिरथेर्घोरं वपुः शरशतार्चिषः&#x9;021c&lt;br&gt;&#xA;कराभ्यामाददानस्य सन्दधानस्य चाशुगान्&#x9;022a&lt;br&gt;&#xA;विकर्षतो मुञ्चतो वा नान्तरं ददृशू रणे&#x9;022c&lt;br&gt;&#xA;अग्निचक्रोपमं घोरं मण्डलीकृतमायुधम्&#x9;023a&lt;br&gt;&#xA;कर्णस्यासीन्महाराज सव्यदक्षिणमस्यतः&#x9;023c&lt;br&gt;&#xA;स्वर्णपुङ्खाः सुनिशिताः कर्णचापच्युताः शराः&#x9;024a&lt;br&gt;&#xA;प्राच्छादयन्महाराज दिशः सूर्यस्य च प्रभाम्&#x9;024c&lt;br&gt;&#xA;ततः कनकपुङ्खानां शराणां नतपर्वणाम्&#x9;025a&lt;br&gt;&#xA;धनुश्च्युतानां वियति ददृशे बहुधा व्रजः&#x9;025c&lt;br&gt;&#xA;शरासनादाधिरथेः प्रभवन्तः स्म सायकाः&#x9;026a&lt;br&gt;&#xA;श्रेणीकृता व्यराजन्त राजन्क्रौञ्चा इवाम्बरे&#x9;026c&lt;br&gt;&#xA;गार्ध्रपत्राञ्शिलाधौतान्कार्तस्वरविभूषितान्&#x9;027a&lt;br&gt;&#xA;महावेगान्प्रदीप्ताग्रान्मुमोचाधिरथिः शरान्&#x9;027c&lt;br&gt;&#xA;ते तु चापबलोद्धूताः शातकुम्भविभूषिताः&#x9;028a&lt;br&gt;&#xA;अजस्रमन्वकीर्यन्त शराः पार्थरथं प्रति&#x9;028c&lt;br&gt;&#xA;ते व्योम्नि रत्नविकृता व्यकाशन्त सहस्रशः&#x9;029a&lt;br&gt;&#xA;शलभानामिव व्राताः शराः कर्णसमीरिताः&#x9;029c&lt;br&gt;&#xA;चापादाधिरथेर्मुक्ताः प्रपतन्तः स्म सायकाः&#x9;030a&lt;br&gt;&#xA;एको दीर्घ इव प्रांशुः प्रभवन्दृश्यते शरः&#x9;030c&lt;br&gt;&#xA;पर्वतं वारिधाराभिश्छादयन्निव तोयदः&#x9;031a&lt;br&gt;&#xA;कर्णः प्राच्छादयत्क्रुद्धो भीमं सायकवृष्टिभिः&#x9;031c&lt;br&gt;&#xA;तत्र भारत भीमस्य बलवीर्यपराक्रमम्&#x9;032a&lt;br&gt;&#xA;व्यवसायं च पुत्रास्ते प्रैक्षन्त कुरुभिः सह&#x9;032c&lt;br&gt;&#xA;तां समुद्रमिवोद्धूतां शरवृष्टिं समुत्थिताम्&#x9;033a&lt;br&gt;&#xA;अचिन्तयित्वा भीमस्तु क्रुद्धः कर्णमुपाद्रवत्&#x9;033c&lt;br&gt;&#xA;रुक्मपृष्ठं महच्चापं भीमस्यासीद्विशां पते&#x9;034a&lt;br&gt;&#xA;आकर्षान्मण्डलीभूतं शक्रचापमिवापरम्&#x9;034c&lt;br&gt;&#xA;तस्माच्छराः प्रादुरासन्पूरयन्त इवाम्बरम्&#x9;034e&lt;br&gt;&#xA;सुवर्णपुङ्खैर्भीमेन सायकैर्नतपर्वभिः&#x9;035a&lt;br&gt;&#xA;गगने रचिता माला काञ्चनीव व्यराजत&#x9;035c&lt;br&gt;&#xA;ततो व्योम्नि विषक्तानि शरजालानि भागशः&#x9;036a&lt;br&gt;&#xA;आहतानि व्यशीर्यन्त भीमसेनस्य पत्रिभिः&#x9;036c&lt;br&gt;&#xA;कर्णस्य शरजालौघैर्भीमसेनस्य चोभयोः&#x9;037a&lt;br&gt;&#xA;अग्निस्फुलिङ्गसंस्पर्शैरञ्जोगतिभिराहवे&#x9;037c&lt;br&gt;&#xA;तैस्तैः कनकपुङ्खानां द्यौरासीत्संवृता व्रजैः&#x9;037e&lt;br&gt;&#xA;स भीमं छादयन्बाणैः सूतपुत्रः पृथग्विधैः&#x9;038a&lt;br&gt;&#xA;उपारोहदनादृत्य तस्य वीर्यं महात्मनः&#x9;038c&lt;br&gt;&#xA;तयोर्विसृजतोस्तत्र शरजालानि मारिष&#x9;039a&lt;br&gt;&#xA;वायुभूतान्यदृश्यन्त संसक्तानीतरेतरम्&#x9;039c&lt;br&gt;&#xA;तस्मै कर्णः शितान्बाणान्कर्मारपरिमार्जितान्&#x9;040a&lt;br&gt;&#xA;सुवर्णविकृतान्क्रुद्धः प्राहिणोद्वधकाङ्क्षया&#x9;040c&lt;br&gt;&#xA;तानन्तरिक्षे विशिखैस्त्रिधैकैकमशातयत्&#x9;041a&lt;br&gt;&#xA;विशेषयन्सूतपुत्रं भीमस्तिष्ठेति चाब्रवीत्&#x9;041c&lt;br&gt;&#xA;पुनश्चासृजदुग्राणि शरवर्षाणि पाण्डवः&#x9;042a&lt;br&gt;&#xA;अमर्षी बलवान्क्रुद्धो दिधक्षन्निव पावकः&#x9;042c&lt;br&gt;&#xA;तस्य तान्याददे कर्णः सर्वाण्यस्त्राण्यभीतवत्&#x9;043a&lt;br&gt;&#xA;युध्यतः पाण्डुपुत्रस्य सूतपुत्रोऽस्त्रमायया&#x9;043c&lt;br&gt;&#xA;तस्येषुधी धनुर्ज्यां च बाणैः सन्नतपर्वभिः&#x9;044a&lt;br&gt;&#xA;रश्मीन्योक्त्राणि चाश्वानां कर्णो वैकर्तनोऽच्छिनत्&#x9;044c&lt;br&gt;&#xA;अथास्याश्वान्पुनर्हत्वा त्रिभिर्विव्याध सारथिम्&#x9;045a&lt;br&gt;&#xA;सोऽवप्लुत्य द्रुतं सूतो युयुधानरथं ययौ&#x9;045c&lt;br&gt;&#xA;उत्स्मयन्निव भीमस्य क्रुद्धः कालानलप्रभः&#x9;046a&lt;br&gt;&#xA;ध्वजं चिच्छेद राधेयः पताकाश्च न्यपातयत्&#x9;046c&lt;br&gt;&#xA;स विधन्वा महाराज रथशक्तिं परामृशत्&#x9;047a&lt;br&gt;&#xA;तामवासृजदाविध्य क्रुद्धः कर्णरथं प्रति&#x9;047c&lt;br&gt;&#xA;तामाधिरथिरायस्तः शक्तिं हेमपरिष्कृताम्&#x9;048a&lt;br&gt;&#xA;आपतन्तीं महोल्काभां चिच्छेद दशभिः शरैः&#x9;048c&lt;br&gt;&#xA;सापतद्दशधा राजन्निकृत्ता कर्णसायकैः&#x9;049a&lt;br&gt;&#xA;अस्यतः सूतपुत्रस्य मित्रार्थे चित्रयोधिनः&#x9;049c&lt;br&gt;&#xA;स चर्मादत्त कौन्तेयो जातरूपपरिष्कृतम्&#x9;050a&lt;br&gt;&#xA;खड्गं चान्यतरप्रेप्सुर्मृत्योरग्रे जयस्य वा&#x9;050c&lt;br&gt;&#xA;तदस्य सहसा कर्णो व्यधमत्प्रहसन्निव&#x9;050e&lt;br&gt;&#xA;स विचर्मा महाराज विरथः क्रोधमूर्छितः&#x9;051a&lt;br&gt;&#xA;असिं प्रासृजदाविध्य त्वरन्कर्णरथं प्रति&#x9;051c&lt;br&gt;&#xA;स धनुः सूतपुत्रस्य छित्त्वा ज्यां च सुसंशितः&#x9;052a&lt;br&gt;&#xA;अपतद्भुवि निस्त्रिंशश्च्युतः सर्प इवाम्बरात्&#x9;052c&lt;br&gt;&#xA;ततः प्रहस्याधिरथिरन्यदादत्त कार्मुकम्&#x9;053a&lt;br&gt;&#xA;शत्रुघ्नं समरे क्रुद्धो दृढज्यं वेगवत्तरम्&#x9;053c&lt;br&gt;&#xA;स भीमसेनः कुपितो बलवान्सत्यविक्रमः&#x9;054a&lt;br&gt;&#xA;विहायसं प्राक्रमद्वै कर्णस्य व्यथयन्मनः&#x9;054c&lt;br&gt;&#xA;तस्य तच्चरितं दृष्ट्वा सङ्ग्रामे विजयैषिणः&#x9;055a&lt;br&gt;&#xA;लयमास्थाय राधेयो भीमसेनमवञ्चयत्&#x9;055c&lt;br&gt;&#xA;तमदृष्ट्वा रथोपस्थे निलीनं व्यथितेन्द्रियम्&#x9;056a&lt;br&gt;&#xA;ध्वजमस्य समासाद्य तस्थौ स धरणीतले&#x9;056c&lt;br&gt;&#xA;तदस्य कुरवः सर्वे चारणाश्चाभ्यपूजयन्&#x9;057a&lt;br&gt;&#xA;यदियेष रथात्कर्णं हन्तुं तार्क्ष्य इवोरगम्&#x9;057c&lt;br&gt;&#xA;स छिन्नधन्वा विरथः स्वधर्ममनुपालयन्&#x9;058a&lt;br&gt;&#xA;स्वरथं पृष्ठतः कृत्वा युद्धायैव व्यवस्थितः&#x9;058c&lt;br&gt;&#xA;तद्विहत्यास्य राधेयस्तत एनं समभ्ययात्&#x9;059a&lt;br&gt;&#xA;संरब्धः पाण्डवं सङ्ख्ये युद्धाय समुपस्थितम्&#x9;059c&lt;br&gt;&#xA;तौ समेतौ महारङ्गे स्पर्धमानौ महाबलौ&#x9;060a&lt;br&gt;&#xA;जीमूताविव घर्मान्ते गर्जमानौ नभस्तले&#x9;060c&lt;br&gt;&#xA;तयोरासीत्सम्प्रहारः क्रुद्धयोर्नरसिंहयोः&#x9;061a&lt;br&gt;&#xA;अमृष्यमाणयोः सङ्ख्ये देवदानवयोरिव&#x9;061c&lt;br&gt;&#xA;क्षीणशस्त्रस्तु कौन्तेयः कर्णेन समभिद्रुतः&#x9;062a&lt;br&gt;&#xA;दृष्ट्वार्जुनहतान्नागान्पतितान्पर्वतोपमान्&#x9;062c&lt;br&gt;&#xA;रथमार्गविघातार्थं व्यायुधः प्रविवेश ह&#x9;062e&lt;br&gt;&#xA;हस्तिनां व्रजमासाद्य रथदुर्गं प्रविश्य च&#x9;063a&lt;br&gt;&#xA;पाण्डवो जीविताकाङ्क्षी राधेयं नाभ्यहारयत्&#x9;063c&lt;br&gt;&#xA;व्यवस्थानमथाकाङ्क्षन्धनञ्जयशरैर्हतम्&#x9;064a&lt;br&gt;&#xA;उद्यम्य कुञ्जरं पार्थस्तस्थौ परपुरञ्जयः&#x9;064c&lt;br&gt;&#xA;तमस्य विशिखैः कर्णो व्यधमत्कुञ्जरं पुनः&#x9;065a&lt;br&gt;&#xA;हस्त्यङ्गान्यथ कर्णाय प्राहिणोत्पाण्डवो नदन्&#x9;065c&lt;br&gt;&#xA;चक्राण्यश्वांस्तथा वाहान्यद्यत्पश्यति भूतले&#x9;066a&lt;br&gt;&#xA;तत्तदादाय चिक्षेप क्रुद्धः कर्णाय पाण्डवः&#x9;066c&lt;br&gt;&#xA;तदस्य सर्वं चिच्छेद क्षिप्तं क्षिप्तं शितैः शरैः&#x9;067a&lt;br&gt;&#xA;व्यायुधं नावधीच्चैनं कर्णः कुन्त्या वचः स्मरन्&#x9;067c&lt;br&gt;&#xA;धनुषोऽग्रेण तं कर्णस्त्वभिद्रुत्य परामृशत्&#x9;068a&lt;br&gt;&#xA;उत्स्मयन्निव राधेयो भीमसेनमुवाच ह&#x9;068c&lt;br&gt;&#xA;पुनः पुनस्तूबरक मूढ औदरिकेति च&#x9;069a&lt;br&gt;&#xA;अकृतास्त्रक मा योत्सीर्बाल सङ्ग्रामकातर&#x9;069c&lt;br&gt;&#xA;यत्र भोज्यं बहुविधं भक्ष्यं पेयं च पाण्डव&#x9;070a&lt;br&gt;&#xA;तत्र त्वं दुर्मते योग्यो न युद्धेषु कथञ्चन&#x9;070c&lt;br&gt;&#xA;मुनिर्भूत्वाथ वा भीम फलान्यद्धि सुदुर्मते&#x9;071a&lt;br&gt;&#xA;वनाय व्रज कौन्तेय न त्वं युद्धविशारदः&#x9;071c&lt;br&gt;&#xA;फलमूलाशने युक्तस्त्वं तथातिथिभोजने&#x9;072a&lt;br&gt;&#xA;न त्वां शस्त्रसमुद्योगे योग्यं मन्ये वृकोदर&#x9;072c&lt;br&gt;&#xA;पुष्पमूलफलाहारो व्रतेषु नियमेषु च&#x9;073a&lt;br&gt;&#xA;उचितस्त्वं वने भीम न त्वं युद्धविशारदः&#x9;073c&lt;br&gt;&#xA;क्व युद्धं क्व मुनित्वं च वनं गच्छ वृकोदर&#x9;074a&lt;br&gt;&#xA;न त्वं युद्धोचितस्तात वनवासरतिर्भव&#x9;074c&lt;br&gt;&#xA;सूदान्भृत्यजनान्दासांस्त्वं गृहे त्वरयन्भृशम्&#x9;075a&lt;br&gt;&#xA;योग्यस्ताडयितुं क्रोधाद्भोजनार्थं वृकोदर&#x9;075c&lt;br&gt;&#xA;कौमारे यानि चाप्यासन्नप्रियाणि विशां पते&#x9;076a&lt;br&gt;&#xA;पूर्ववृत्तानि चाप्येनं रूक्षाण्यश्रावयद्भृशम्&#x9;076c&lt;br&gt;&#xA;अथैनं तत्र संलीनमस्पृशद्धनुषा पुनः&#x9;077a&lt;br&gt;&#xA;प्रहसंश्च पुनर्वाक्यं भीममाह वृषस्तदा&#x9;077c&lt;br&gt;&#xA;योद्धव्यमाविशान्यत्र न योद्धव्यं तु मादृशैः&#x9;078a&lt;br&gt;&#xA;मादृशैर्युध्यमानानामेतच्चान्यच्च विद्यते&#x9;078c&lt;br&gt;&#xA;गच्छ वा यत्र तौ कृष्णौ तौ त्वा रक्षिष्यतो रणे&#x9;079a&lt;br&gt;&#xA;गृहं वा गच्छ कौन्तेय किं ते युद्धेन बालक&#x9;079c&lt;br&gt;&#xA;एवं तं विरथं कृत्वा कर्णो राजन्व्यकत्थत&#x9;080a&lt;br&gt;&#xA;प्रमुखे वृष्णिसिंहस्य पार्थस्य च महात्मनः&#x9;080c&lt;br&gt;&#xA;ततो राजञ्शिलाधौताञ्शराञ्शाखामृगध्वजः&#x9;081a&lt;br&gt;&#xA;प्राहिणोत्सूतपुत्राय केशवेन प्रचोदितः&#x9;081c&lt;br&gt;&#xA;ततः पार्थभुजोत्सृष्टाः शराः काञ्चनभूषणाः&#x9;082a&lt;br&gt;&#xA;गाण्डीवप्रभवाः कर्णं हंसाः क्रौञ्चमिवाविशन्&#x9;082c&lt;br&gt;&#xA;स भुजङ्गैरिवायस्तैर्गाण्डीवप्रेषितैः शरैः&#x9;083a&lt;br&gt;&#xA;भीमसेनादपासेधत्सूतपुत्रं धनञ्जयः&#x9;083c&lt;br&gt;&#xA;स छिन्नधन्वा भीमेन धनञ्जयशराहतः&#x9;084a&lt;br&gt;&#xA;कर्णो भीमादपायासीद्रथेन महता द्रुतम्&#x9;084c&lt;br&gt;&#xA;भीमोऽपि सात्यकेर्वाहं समारुह्य नरर्षभः&#x9;085a&lt;br&gt;&#xA;अन्वयाद्भ्रातरं सङ्ख्ये पाण्डवं सव्यसाचिनम्&#x9;085c&lt;br&gt;&#xA;ततः कर्णं समुद्दिश्य त्वरमाणो धनञ्जयः&#x9;086a&lt;br&gt;&#xA;नाराचं क्रोधताम्राक्षः प्रैषीन्मृत्युमिवान्तकः&#x9;086c&lt;br&gt;&#xA;स गरुत्मानिवाकाशे प्रार्थयन्भुजगोत्तमम्&#x9;087a&lt;br&gt;&#xA;नाराचोऽभ्यपतत्कर्णं तूर्णं गाण्डीवचोदितः&#x9;087c&lt;br&gt;&#xA;तमन्तरिक्षे नाराचं द्रौणिश्चिच्छेद पत्रिणा&#x9;088a&lt;br&gt;&#xA;धनञ्जयभयात्कर्णमुज्जिहीर्षुर्महारथः&#x9;088c&lt;br&gt;&#xA;ततो द्रौणिं चतुःषष्ट्या विव्याध कुपितोऽर्जुनः&#x9;089a&lt;br&gt;&#xA;शिलीमुखैर्महाराज मा गास्तिष्ठेति चाब्रवीत्&#x9;089c&lt;br&gt;&#xA;स तु मत्तगजाकीर्णमनीकं रथसङ्कुलम्&#x9;090a&lt;br&gt;&#xA;तूर्णमभ्याविशद्द्रौणिर्धनञ्जयशरार्दितः&#x9;090c&lt;br&gt;&#xA;ततः सुवर्णपृष्ठानां धनुषां कूजतां रणे&#x9;091a&lt;br&gt;&#xA;शब्दं गाण्डीवघोषेण कौन्तेयोऽभ्यभवद्बली&#x9;091c&lt;br&gt;&#xA;धनञ्जयस्तथा यान्तं पृष्ठतो द्रौणिमभ्ययात्&#x9;092a&lt;br&gt;&#xA;नातिदीर्घमिवाध्वानं शरैः सन्त्रासयन्बलम्&#x9;092c&lt;br&gt;&#xA;विदार्य देहान्नाराचैर्नरवारणवाजिनाम्&#x9;093a&lt;br&gt;&#xA;कङ्कबर्हिणवासोभिर्बलं व्यधमदर्जुनः&#x9;093c&lt;br&gt;&#xA;तद्बलं भरतश्रेष्ठ सवाजिद्विपमानवम्&#x9;094a&lt;br&gt;&#xA;पाकशासनिरायस्तः पार्थः सन्निजघान ह&#x9;094c&lt;br&gt;&#xA;सञ्जय उवाच&#x9;001&lt;br&gt;&#xA;ततः कर्णो महाराज भीमं विद्ध्वा त्रिभिः शरैः&#x9;001a&lt;br&gt;&#xA;मुमोच शरवर्षाणि चित्राणि च बहूनि च&#x9;001c&lt;br&gt;&#xA;वध्यमानो महाराज सूतपुत्रेण पाण्डवः&#x9;002a&lt;br&gt;&#xA;न विव्यथे भीमसेनो भिद्यमान इवाचलः&#x9;002c&lt;br&gt;&#xA;स कर्णं कर्णिना कर्णे पीतेन निशितेन च&#x9;003a&lt;br&gt;&#xA;विव्याध युधि राजेन्द्र भीमसेनः पतत्रिणा&#x9;003c&lt;br&gt;&#xA;स कुण्डलं महत्कर्णात्कर्णस्यापातयद्भुवि&#x9;004a&lt;br&gt;&#xA;तपनीयं महाराज दीप्तं ज्योतिरिवाम्बरात्&#x9;004c&lt;br&gt;&#xA;अथापरेण भल्लेन सूतपुत्रं स्तनान्तरे&#x9;005a&lt;br&gt;&#xA;आजघान भृशं भीमः स्मयन्निव महाबलः&#x9;005c&lt;br&gt;&#xA;पुनरस्य त्वरन्भीमो नाराचान्दश भारत&#x9;006a&lt;br&gt;&#xA;रणे प्रैषीन्महावेगान्यमदण्डोपमांस्तथा&#x9;006c&lt;br&gt;&#xA;ते ललाटं समासाद्य सूतपुत्रस्य मारिष&#x9;007a&lt;br&gt;&#xA;विविशुश्चोदितास्तेन वल्मीकमिव पन्नगाः&#x9;007c&lt;br&gt;&#xA;ललाटस्थैस्तु तैर्बाणैः सूतपुत्रो व्यरोचत&#x9;008a&lt;br&gt;&#xA;नीलोत्पलमयीं मालां धारयन्स पुरा यथा&#x9;008c&lt;br&gt;&#xA;ततः क्रुद्धो रणे कर्णः पीडितो दृढधन्वना&#x9;009a&lt;br&gt;&#xA;वेगं चक्रे महावेगो भीमसेनवधं प्रति&#x9;009c&lt;br&gt;&#xA;तस्मै कर्णः शतं राजन्निषूणां गार्ध्रवाससाम्&#x9;010a&lt;br&gt;&#xA;अमर्षी बलवान्क्रुद्धः प्रेषयामास भारत&#x9;010c&lt;br&gt;&#xA;ततः प्रासृजदुग्राणि शरवर्षाणि पाण्डवः&#x9;011a&lt;br&gt;&#xA;समरे तमनादृत्य नास्य वीर्यमचिन्तयत्&#x9;011c&lt;br&gt;&#xA;ततः कर्णो महाराज पाण्डवं निशितैः शरैः&#x9;012a&lt;br&gt;&#xA;आजघानोरसि क्रुद्धः क्रुद्धरूपं परन्तपः&#x9;012c&lt;br&gt;&#xA;जीमूताविव चान्योन्यं तौ ववर्षतुराहवे&#x9;013a&lt;br&gt;&#xA;तलशब्दरवैश्चैव त्रासयन्तौ परस्परम्&#x9;013c&lt;br&gt;&#xA;शरजालैश्च विविधैश्छादयामासतुर्मृधे&#x9;014a&lt;br&gt;&#xA;अन्योन्यं समरे क्रुद्धौ कृतप्रतिकृतैषिणौ&#x9;014c&lt;br&gt;&#xA;ततो भीमो महाबाहू राधेयस्य महात्मनः&#x9;015a&lt;br&gt;&#xA;क्षुरप्रेण धनुश्छित्त्वा कर्णं विव्याध पत्रिणा&#x9;015c&lt;br&gt;&#xA;तदपास्य धनुश्छिन्नं सूतपुत्रो महामनाः&#x9;016a&lt;br&gt;&#xA;अन्यत्कार्मुकमादत्त वेगघ्नं भारसाधनम्&#x9;016c&lt;br&gt;&#xA;दृष्ट्वा च कुरुसौवीरसैन्धवानां बलक्षयम्&#x9;017a&lt;br&gt;&#xA;सवर्मध्वजशस्त्रैश्च पतितैः संवृतां महीम्&#x9;017c&lt;br&gt;&#xA;हस्त्यश्वनरदेहांश्च गतासून्प्रेक्ष्य सर्वतः&#x9;018a&lt;br&gt;&#xA;सूतपुत्रस्य संरम्भाद्दीप्तं वपुरजायत&#x9;018c&lt;br&gt;&#xA;स विस्फार्य महच्चापं कार्तस्वरविभूषितम्&#x9;019a&lt;br&gt;&#xA;भीमं प्रैक्षत राधेयो राजन्घोरेण चक्षुषा&#x9;019c&lt;br&gt;&#xA;ततः क्रुद्धः शरानस्यन्सूतपुत्रो व्यरोचत&#x9;020a&lt;br&gt;&#xA;मध्यन्दिनगतोऽर्चिष्माञ्शरदीव दिवाकरः&#x9;020c&lt;br&gt;&#xA;मरीचिविकचस्येव राजन्भानुमतो वपुः&#x9;021a&lt;br&gt;&#xA;आसीदाधिरथेर्घोरं वपुः शरशतार्चिषः&#x9;021c&lt;br&gt;&#xA;कराभ्यामाददानस्य सन्दधानस्य चाशुगान्&#x9;022a&lt;br&gt;&#xA;विकर्षतो मुञ्चतो वा नान्तरं ददृशू रणे&#x9;022c&lt;br&gt;&#xA;अग्निचक्रोपमं घोरं मण्डलीकृतमायुधम्&#x9;023a&lt;br&gt;&#xA;कर्णस्यासीन्महाराज सव्यदक्षिणमस्यतः&#x9;023c&lt;br&gt;&#xA;स्वर्णपुङ्खाः सुनिशिताः कर्णचापच्युताः शराः&#x9;024a&lt;br&gt;&#xA;प्राच्छादयन्महाराज दिशः सूर्यस्य च प्रभाम्&#x9;024c&lt;br&gt;&#xA;ततः कनकपुङ्खानां शराणां नतपर्वणाम्&#x9;025a&lt;br&gt;&#xA;धनुश्च्युतानां वियति ददृशे बहुधा व्रजः&#x9;025c&lt;br&gt;&#xA;शरासनादाधिरथेः प्रभवन्तः स्म सायकाः&#x9;026a&lt;br&gt;&#xA;श्रेणीकृता व्यराजन्त राजन्क्रौञ्चा इवाम्बरे&#x9;026c&lt;br&gt;&#xA;गार्ध्रपत्राञ्शिलाधौतान्कार्तस्वरविभूषितान्&#x9;027a&lt;br&gt;&#xA;महावेगान्प्रदीप्ताग्रान्मुमोचाधिरथिः शरान्&#x9;027c&lt;br&gt;&#xA;ते तु चापबलोद्धूताः शातकुम्भविभूषिताः&#x9;028a&lt;br&gt;&#xA;अजस्रमन्वकीर्यन्त शराः पार्थरथं प्रति&#x9;028c&lt;br&gt;&#xA;ते व्योम्नि रत्नविकृता व्यकाशन्त सहस्रशः&#x9;029a&lt;br&gt;&#xA;शलभानामिव व्राताः शराः कर्णसमीरिताः&#x9;029c&lt;br&gt;&#xA;चापादाधिरथेर्मुक्ताः प्रपतन्तः स्म सायकाः&#x9;030a&lt;br&gt;&#xA;एको दीर्घ इव प्रांशुः प्रभवन्दृश्यते शरः&#x9;030c&lt;br&gt;&#xA;पर्वतं वारिधाराभिश्छादयन्निव तोयदः&#x9;031a&lt;br&gt;&#xA;कर्णः प्राच्छादयत्क्रुद्धो भीमं सायकवृष्टिभिः&#x9;031c&lt;br&gt;&#xA;तत्र भारत भीमस्य बलवीर्यपराक्रमम्&#x9;032a&lt;br&gt;&#xA;व्यवसायं च पुत्रास्ते प्रैक्षन्त कुरुभिः सह&#x9;032c&lt;br&gt;&#xA;तां समुद्रमिवोद्धूतां शरवृष्टिं समुत्थिताम्&#x9;033a&lt;br&gt;&#xA;अचिन्तयित्वा भीमस्तु क्रुद्धः कर्णमुपाद्रवत्&#x9;033c&lt;br&gt;&#xA;रुक्मपृष्ठं महच्चापं भीमस्यासीद्विशां पते&#x9;034a&lt;br&gt;&#xA;आकर्षान्मण्डलीभूतं शक्रचापमिवापरम्&#x9;034c&lt;br&gt;&#xA;तस्माच्छराः प्रादुरासन्पूरयन्त इवाम्बरम्&#x9;034e&lt;br&gt;&#xA;सुवर्णपुङ्खैर्भीमेन सायकैर्नतपर्वभिः&#x9;035a&lt;br&gt;&#xA;गगने रचिता माला काञ्चनीव व्यराजत&#x9;035c&lt;br&gt;&#xA;ततो व्योम्नि विषक्तानि शरजालानि भागशः&#x9;036a&lt;br&gt;&#xA;आहतानि व्यशीर्यन्त भीमसेनस्य पत्रिभिः&#x9;036c&lt;br&gt;&#xA;कर्णस्य शरजालौघैर्भीमसेनस्य चोभयोः&#x9;037a&lt;br&gt;&#xA;अग्निस्फुलिङ्गसंस्पर्शैरञ्जोगतिभिराहवे&#x9;037c&lt;br&gt;&#xA;तैस्तैः कनकपुङ्खानां द्यौरासीत्संवृता व्रजैः&#x9;037e&lt;br&gt;&#xA;स भीमं छादयन्बाणैः सूतपुत्रः पृथग्विधैः&#x9;038a&lt;br&gt;&#xA;उपारोहदनादृत्य तस्य वीर्यं महात्मनः&#x9;038c&lt;br&gt;&#xA;तयोर्विसृजतोस्तत्र शरजालानि मारिष&#x9;039a&lt;br&gt;&#xA;वायुभूतान्यदृश्यन्त संसक्तानीतरेतरम्&#x9;039c&lt;br&gt;&#xA;तस्मै कर्णः शितान्बाणान्कर्मारपरिमार्जितान्&#x9;040a&lt;br&gt;&#xA;सुवर्णविकृतान्क्रुद्धः प्राहिणोद्वधकाङ्क्षया&#x9;040c&lt;br&gt;&#xA;तानन्तरिक्षे विशिखैस्त्रिधैकैकमशातयत्&#x9;041a&lt;br&gt;&#xA;विशेषयन्सूतपुत्रं भीमस्तिष्ठेति चाब्रवीत्&#x9;041c&lt;br&gt;&#xA;पुनश्चासृजदुग्राणि शरवर्षाणि पाण्डवः&#x9;042a&lt;br&gt;&#xA;अमर्षी बलवान्क्रुद्धो दिधक्षन्निव पावकः&#x9;042c&lt;br&gt;&#xA;तस्य तान्याददे कर्णः सर्वाण्यस्त्राण्यभीतवत्&#x9;043a&lt;br&gt;&#xA;युध्यतः पाण्डुपुत्रस्य सूतपुत्रोऽस्त्रमायया&#x9;043c&lt;br&gt;&#xA;तस्येषुधी धनुर्ज्यां च बाणैः सन्नतपर्वभिः&#x9;044a&lt;br&gt;&#xA;रश्मीन्योक्त्राणि चाश्वानां कर्णो वैकर्तनोऽच्छिनत्&#x9;044c&lt;br&gt;&#xA;अथास्याश्वान्पुनर्हत्वा त्रिभिर्विव्याध सारथिम्&#x9;045a&lt;br&gt;&#xA;सोऽवप्लुत्य द्रुतं सूतो युयुधानरथं ययौ&#x9;045c&lt;br&gt;&#xA;उत्स्मयन्निव भीमस्य क्रुद्धः कालानलप्रभः&#x9;046a&lt;br&gt;&#xA;ध्वजं चिच्छेद राधेयः पताकाश्च न्यपातयत्&#x9;046c&lt;br&gt;&#xA;स विधन्वा महाराज रथशक्तिं परामृशत्&#x9;047a&lt;br&gt;&#xA;तामवासृजदाविध्य क्रुद्धः कर्णरथं प्रति&#x9;047c&lt;br&gt;&#xA;तामाधिरथिरायस्तः शक्तिं हेमपरिष्कृताम्&#x9;048a&lt;br&gt;&#xA;आपतन्तीं महोल्काभां चिच्छेद दशभिः शरैः&#x9;048c&lt;br&gt;&#xA;सापतद्दशधा राजन्निकृत्ता कर्णसायकैः&#x9;049a&lt;br&gt;&#xA;अस्यतः सूतपुत्रस्य मित्रार्थे चित्रयोधिनः&#x9;049c&lt;br&gt;&#xA;स चर्मादत्त कौन्तेयो जातरूपपरिष्कृतम्&#x9;050a&lt;br&gt;&#xA;खड्गं चान्यतरप्रेप्सुर्मृत्योरग्रे जयस्य वा&#x9;050c&lt;br&gt;&#xA;तदस्य सहसा कर्णो व्यधमत्प्रहसन्निव&#x9;050e&lt;br&gt;&#xA;स विचर्मा महाराज विरथः क्रोधमूर्छितः&#x9;051a&lt;br&gt;&#xA;असिं प्रासृजदाविध्य त्वरन्कर्णरथं प्रति&#x9;051c&lt;br&gt;&#xA;स धनुः सूतपुत्रस्य छित्त्वा ज्यां च सुसंशितः&#x9;052a&lt;br&gt;&#xA;अपतद्भुवि निस्त्रिंशश्च्युतः सर्प इवाम्बरात्&#x9;052c&lt;br&gt;&#xA;ततः प्रहस्याधिरथिरन्यदादत्त कार्मुकम्&#x9;053a&lt;br&gt;&#xA;शत्रुघ्नं समरे क्रुद्धो दृढज्यं वेगवत्तरम्&#x9;053c&lt;br&gt;&#xA;स भीमसेनः कुपितो बलवान्सत्यविक्रमः&#x9;054a&lt;br&gt;&#xA;विहायसं प्राक्रमद्वै कर्णस्य व्यथयन्मनः&#x9;054c&lt;br&gt;&#xA;तस्य तच्चरितं दृष्ट्वा सङ्ग्रामे विजयैषिणः&#x9;055a&lt;br&gt;&#xA;लयमास्थाय राधेयो भीमसेनमवञ्चयत्&#x9;055c&lt;br&gt;&#xA;तमदृष्ट्वा रथोपस्थे निलीनं व्यथितेन्द्रियम्&#x9;056a&lt;br&gt;&#xA;ध्वजमस्य समासाद्य तस्थौ स धरणीतले&#x9;056c&lt;br&gt;&#xA;तदस्य कुरवः सर्वे चारणाश्चाभ्यपूजयन्&#x9;057a&lt;br&gt;&#xA;यदियेष रथात्कर्णं हन्तुं तार्क्ष्य इवोरगम्&#x9;057c&lt;br&gt;&#xA;स छिन्नधन्वा विरथः स्वधर्ममनुपालयन्&#x9;058a&lt;br&gt;&#xA;स्वरथं पृष्ठतः कृत्वा युद्धायैव व्यवस्थितः&#x9;058c&lt;br&gt;&#xA;तद्विहत्यास्य राधेयस्तत एनं समभ्ययात्&#x9;059a&lt;br&gt;&#xA;संरब्धः पाण्डवं सङ्ख्ये युद्धाय समुपस्थितम्&#x9;059c&lt;br&gt;&#xA;तौ समेतौ महारङ्गे स्पर्धमानौ महाबलौ&#x9;060a&lt;br&gt;&#xA;जीमूताविव घर्मान्ते गर्जमानौ नभस्तले&#x9;060c&lt;br&gt;&#xA;तयोरासीत्सम्प्रहारः क्रुद्धयोर्नरसिंहयोः&#x9;061a&lt;br&gt;&#xA;अमृष्यमाणयोः सङ्ख्ये देवदानवयोरिव&#x9;061c&lt;br&gt;&#xA;क्षीणशस्त्रस्तु कौन्तेयः कर्णेन समभिद्रुतः&#x9;062a&lt;br&gt;&#xA;दृष्ट्वार्जुनहतान्नागान्पतितान्पर्वतोपमान्&#x9;062c&lt;br&gt;&#xA;रथमार्गविघातार्थं व्यायुधः प्रविवेश ह&#x9;062e&lt;br&gt;&#xA;हस्तिनां व्रजमासाद्य रथदुर्गं प्रविश्य च&#x9;063a&lt;br&gt;&#xA;पाण्डवो जीविताकाङ्क्षी राधेयं नाभ्यहारयत्&#x9;063c&lt;br&gt;&#xA;व्यवस्थानमथाकाङ्क्षन्धनञ्जयशरैर्हतम्&#x9;064a&lt;br&gt;&#xA;उद्यम्य कुञ्जरं पार्थस्तस्थौ परपुरञ्जयः&#x9;064c&lt;br&gt;&#xA;तमस्य विशिखैः कर्णो व्यधमत्कुञ्जरं पुनः&#x9;065a&lt;br&gt;&#xA;हस्त्यङ्गान्यथ कर्णाय प्राहिणोत्पाण्डवो नदन्&#x9;065c&lt;br&gt;&#xA;चक्राण्यश्वांस्तथा वाहान्यद्यत्पश्यति भूतले&#x9;066a&lt;br&gt;&#xA;तत्तदादाय चिक्षेप क्रुद्धः कर्णाय पाण्डवः&#x9;066c&lt;br&gt;&#xA;तदस्य सर्वं चिच्छेद क्षिप्तं क्षिप्तं शितैः शरैः&#x9;067a&lt;br&gt;&#xA;व्यायुधं नावधीच्चैनं कर्णः कुन्त्या वचः स्मरन्&#x9;067c&lt;br&gt;&#xA;धनुषोऽग्रेण तं कर्णस्त्वभिद्रुत्य परामृशत्&#x9;068a&lt;br&gt;&#xA;उत्स्मयन्निव राधेयो भीमसेनमुवाच ह&#x9;068c&lt;br&gt;&#xA;पुनः पुनस्तूबरक मूढ औदरिकेति च&#x9;069a&lt;br&gt;&#xA;अकृतास्त्रक मा योत्सीर्बाल सङ्ग्रामकातर&#x9;069c&lt;br&gt;&#xA;यत्र भोज्यं बहुविधं भक्ष्यं पेयं च पाण्डव&#x9;070a&lt;br&gt;&#xA;तत्र त्वं दुर्मते योग्यो न युद्धेषु कथञ्चन&#x9;070c&lt;br&gt;&#xA;मुनिर्भूत्वाथ वा भीम फलान्यद्धि सुदुर्मते&#x9;071a&lt;br&gt;&#xA;वनाय व्रज कौन्तेय न त्वं युद्धविशारदः&#x9;071c&lt;br&gt;&#xA;फलमूलाशने युक्तस्त्वं तथातिथिभोजने&#x9;072a&lt;br&gt;&#xA;न त्वां शस्त्रसमुद्योगे योग्यं मन्ये वृकोदर&#x9;072c&lt;br&gt;&#xA;पुष्पमूलफलाहारो व्रतेषु नियमेषु च&#x9;073a&lt;br&gt;&#xA;उचितस्त्वं वने भीम न त्वं युद्धविशारदः&#x9;073c&lt;br&gt;&#xA;क्व युद्धं क्व मुनित्वं च वनं गच्छ वृकोदर&#x9;074a&lt;br&gt;&#xA;न त्वं युद्धोचितस्तात वनवासरतिर्भव&#x9;074c&lt;br&gt;&#xA;सूदान्भृत्यजनान्दासांस्त्वं गृहे त्वरयन्भृशम्&#x9;075a&lt;br&gt;&#xA;योग्यस्ताडयितुं क्रोधाद्भोजनार्थं वृकोदर&#x9;075c&lt;br&gt;&#xA;कौमारे यानि चाप्यासन्नप्रियाणि विशां पते&#x9;076a&lt;br&gt;&#xA;पूर्ववृत्तानि चाप्येनं रूक्षाण्यश्रावयद्भृशम्&#x9;076c&lt;br&gt;&#xA;अथैनं तत्र संलीनमस्पृशद्धनुषा पुनः&#x9;077a&lt;br&gt;&#xA;प्रहसंश्च पुनर्वाक्यं भीममाह वृषस्तदा&#x9;077c&lt;br&gt;&#xA;योद्धव्यमाविशान्यत्र न योद्धव्यं तु मादृशैः&#x9;078a&lt;br&gt;&#xA;मादृशैर्युध्यमानानामेतच्चान्यच्च विद्यते&#x9;078c&lt;br&gt;&#xA;गच्छ वा यत्र तौ कृष्णौ तौ त्वा रक्षिष्यतो रणे&#x9;079a&lt;br&gt;&#xA;गृहं वा गच्छ कौन्तेय किं ते युद्धेन बालक&#x9;079c&lt;br&gt;&#xA;एवं तं विरथं कृत्वा कर्णो राजन्व्यकत्थत&#x9;080a&lt;br&gt;&#xA;प्रमुखे वृष्णिसिंहस्य पार्थस्य च महात्मनः&#x9;080c&lt;br&gt;&#xA;ततो राजञ्शिलाधौताञ्शराञ्शाखामृगध्वजः&#x9;081a&lt;br&gt;&#xA;प्राहिणोत्सूतपुत्राय केशवेन प्रचोदितः&#x9;081c&lt;br&gt;&#xA;ततः पार्थभुजोत्सृष्टाः शराः काञ्चनभूषणाः&#x9;082a&lt;br&gt;&#xA;गाण्डीवप्रभवाः कर्णं हंसाः क्रौञ्चमिवाविशन्&#x9;082c&lt;br&gt;&#xA;स भुजङ्गैरिवायस्तैर्गाण्डीवप्रेषितैः शरैः&#x9;083a&lt;br&gt;&#xA;भीमसेनादपासेधत्सूतपुत्रं धनञ्जयः&#x9;083c&lt;br&gt;&#xA;स छिन्नधन्वा भीमेन धनञ्जयशराहतः&#x9;084a&lt;br&gt;&#xA;कर्णो भीमादपायासीद्रथेन महता द्रुतम्&#x9;084c&lt;br&gt;&#xA;भीमोऽपि सात्यकेर्वाहं समारुह्य नरर्षभः&#x9;085a&lt;br&gt;&#xA;अन्वयाद्भ्रातरं सङ्ख्ये पाण्डवं सव्यसाचिनम्&#x9;085c&lt;br&gt;&#xA;ततः कर्णं समुद्दिश्य त्वरमाणो धनञ्जयः&#x9;086a&lt;br&gt;&#xA;नाराचं क्रोधताम्राक्षः प्रैषीन्मृत्युमिवान्तकः&#x9;086c&lt;br&gt;&#xA;स गरुत्मानिवाकाशे प्रार्थयन्भुजगोत्तमम्&#x9;087a&lt;br&gt;&#xA;नाराचोऽभ्यपतत्कर्णं तूर्णं गाण्डीवचोदितः&#x9;087c&lt;br&gt;&#xA;तमन्तरिक्षे नाराचं द्रौणिश्चिच्छेद पत्रिणा&#x9;088a&lt;br&gt;&#xA;धनञ्जयभयात्कर्णमुज्जिहीर्षुर्महारथः&#x9;088c&lt;br&gt;&#xA;ततो द्रौणिं चतुःषष्ट्या विव्याध कुपितोऽर्जुनः&#x9;089a&lt;br&gt;&#xA;शिलीमुखैर्महाराज मा गास्तिष्ठेति चाब्रवीत्&#x9;089c&lt;br&gt;&#xA;स तु मत्तगजाकीर्णमनीकं रथसङ्कुलम्&#x9;090a&lt;br&gt;&#xA;तूर्णमभ्याविशद्द्रौणिर्धनञ्जयशरार्दितः&#x9;090c&lt;br&gt;&#xA;ततः सुवर्णपृष्ठानां धनुषां कूजतां रणे&#x9;091a&lt;br&gt;&#xA;शब्दं गाण्डीवघोषेण कौन्तेयोऽभ्यभवद्बली&#x9;091c&lt;br&gt;&#xA;धनञ्जयस्तथा यान्तं पृष्ठतो द्रौणिमभ्ययात्&#x9;092a&lt;br&gt;&#xA;नातिदीर्घमिवाध्वानं शरैः सन्त्रासयन्बलम्&#x9;092c&lt;br&gt;&#xA;विदार्य देहान्नाराचैर्नरवारणवाजिनाम्&#x9;093a&lt;br&gt;&#xA;कङ्कबर्हिणवासोभिर्बलं व्यधमदर्जुनः&#x9;093c&lt;br&gt;&#xA;तद्बलं भरतश्रेष्ठ सवाजिद्विपमानवम्&#x9;094a&lt;br&gt;&#xA;पाकशासनिरायस्तः पार्थः सन्निजघान ह&#x9;094c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/115/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/115/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;अहन्यहनि मे दीप्तं यशः पतति सञ्जय&#x9;001a&lt;br&gt;&#xA;हता मे बहवो योधा मन्ये कालस्य पर्ययम्&#x9;001c&lt;br&gt;&#xA;धनञ्जयस्तु सङ्क्रुद्धः प्रविष्टो मामकं बलम्&#x9;002a&lt;br&gt;&#xA;रक्षितं द्रोणकर्णाभ्यामप्रवेश्यं सुरैरपि&#x9;002c&lt;br&gt;&#xA;ताभ्यामूर्जितवीर्याभ्यामाप्यायितपराक्रमः&#x9;003a&lt;br&gt;&#xA;सहितः कृष्णभीमाभ्यां शिनीनामृषभेण च&#x9;003c&lt;br&gt;&#xA;तदा प्रभृति मा शोको दहत्यग्निरिवाशयम्&#x9;004a&lt;br&gt;&#xA;ग्रस्तान्हि प्रतिपश्यामि भूमिपालान्ससैन्धवान्&#x9;004c&lt;br&gt;&#xA;अप्रियं सुमहत्कृत्वा सिन्धुराजः किरीटिनः&#x9;005a&lt;br&gt;&#xA;चक्षुर्विषयमापन्नः कथं मुच्येत जीवितः&#x9;005c&lt;br&gt;&#xA;अनुमानाच्च पश्यामि नास्ति सञ्जय सैन्धवः&#x9;006a&lt;br&gt;&#xA;युद्धं तु तद्यथा वृत्तं तन्ममाचक्ष्व पृच्छतः&#x9;006c&lt;br&gt;&#xA;यच्च विक्षोभ्य महतीं सेनां संलोड्य चासकृत्&#x9;007a&lt;br&gt;&#xA;एकः प्रविष्टः सङ्क्रुद्धो नलिनीमिव कुञ्जरः&#x9;007c&lt;br&gt;&#xA;तस्य वृष्णिप्रवीरस्य ब्रूहि युद्धं यथातथम्&#x9;008a&lt;br&gt;&#xA;धनञ्जयार्थे यत्तस्य कुशलो ह्यसि सञ्जय&#x9;008c&lt;br&gt;&#xA;सञ्जय उवाच&#x9;009&lt;br&gt;&#xA;तथा तु वैकर्तनपीडितं तं भीमं प्रयान्तं पुरुषप्रवीरम्&#x9;009a&lt;br&gt;&#xA;समीक्ष्य राजन्नरवीरमध्ये शिनिप्रवीरोऽनुययौ रथेन&#x9;009c&lt;br&gt;&#xA;नदन्यथा वज्रधरस्तपान्ते ज्वलन्यथा जलदान्ते च सूर्यः&#x9;010a&lt;br&gt;&#xA;निघ्नन्नमित्रान्धनुषा दृढेन सङ्कम्पयंस्तव पुत्रस्य सेनाम्&#x9;010c&lt;br&gt;&#xA;तं यान्तमश्वै रजतप्रकाशैरायोधने नरवीरं चरन्तम्&#x9;011a&lt;br&gt;&#xA;नाशक्नुवन्वारयितुं त्वदीयाः सर्वे रथा भारत माधवाग्र्यम्&#x9;011c&lt;br&gt;&#xA;अमर्षपूर्णस्त्वनिवृत्तयोधी शरासनी काञ्चनवर्मधारी&#x9;012a&lt;br&gt;&#xA;अलम्बुसः सात्यकिं माधवाग्र्यमवारयद्राजवरोऽभिपत्य&#x9;012c&lt;br&gt;&#xA;तयोरभूद्भारत सम्प्रहारस्तथागतो नैव बभूव कश्चित्&#x9;013a&lt;br&gt;&#xA;प्रैक्षन्त एवाहवशोभिनौ तौ योधास्त्वदीयाश्च परे च सर्वे&#x9;013c&lt;br&gt;&#xA;अविध्यदेनं दशभिः पृषत्कैरलम्बुसो राजवरः प्रसह्य&#x9;014a&lt;br&gt;&#xA;अनागतानेव तु तान्पृषत्कांश्चिच्छेद बाणैः शिनिपुङ्गवोऽपि&#x9;014c&lt;br&gt;&#xA;पुनः स बाणैस्त्रिभिरग्निकल्पैराकर्णपूर्णैर्निशितैः सुपुङ्खैः&#x9;015a&lt;br&gt;&#xA;विव्याध देहावरणं विदार्य ते सात्यकेराविविशुः शरीरम्&#x9;015c&lt;br&gt;&#xA;तैः कायमस्याग्न्यनिलप्रभावैर्विदार्य बाणैरपरैर्ज्वलद्भिः&#x9;016a&lt;br&gt;&#xA;आजघ्निवांस्तान्रजतप्रकाशानश्वांश्चतुर्भिश्चतुरः प्रसह्य&#x9;016c&lt;br&gt;&#xA;तथा तु तेनाभिहतस्तरस्वी नप्ता शिनेश्चक्रधरप्रभावः&#x9;017a&lt;br&gt;&#xA;अलम्बुसस्योत्तमवेगवद्भिर्हयांश्चतुर्भिर्निजघान बाणैः&#x9;017c&lt;br&gt;&#xA;अथास्य सूतस्य शिरो निकृत्य भल्लेन कालानलसन्निभेन&#x9;018a&lt;br&gt;&#xA;सकुण्डलं पूर्णशशिप्रकाशं भ्राजिष्णु वक्त्रं निचकर्त देहात्&#x9;018c&lt;br&gt;&#xA;निहत्य तं पार्थिवपुत्रपौत्रं सङ्ख्ये मधूनामृषभः प्रमाथी&#x9;019a&lt;br&gt;&#xA;ततोऽन्वयादर्जुनमेव वीरः सैन्यानि राजंस्तव सन्निवार्य&#x9;019c&lt;br&gt;&#xA;अन्वागतं वृष्णिवरं समीक्ष्य तथारिमध्ये परिवर्तमानम्&#x9;020a&lt;br&gt;&#xA;घ्नन्तं कुरूणामिषुभिर्बलानि पुनः पुनर्वायुरिवाभ्रपूगान्&#x9;020c&lt;br&gt;&#xA;ततोऽवहन्सैन्धवाः साधु दान्ता गोक्षीरकुन्देन्दुहिमप्रकाशाः&#x9;021a&lt;br&gt;&#xA;सुवर्णजालावतताः सदश्वा यतो यतः कामयते नृसिंहः&#x9;021c&lt;br&gt;&#xA;अथात्मजास्ते सहिताभिपेतुरन्ये च योधास्त्वरितास्त्वदीयाः&#x9;022a&lt;br&gt;&#xA;कृत्वा मुखं भारत योधमुख्यं दुःशासनं त्वत्सुतमाजमीढ&#x9;022c&lt;br&gt;&#xA;ते सर्वतः सम्परिवार्य सङ्ख्ये शैनेयमाजघ्नुरनीकसाहाः&#x9;023a&lt;br&gt;&#xA;स चापि तान्प्रवरः सात्वतानां न्यवारयद्बाणजालेन वीरः&#x9;023c&lt;br&gt;&#xA;निवार्य तांस्तूर्णममित्रघाती नप्ता शिनेः पत्रिभिरग्निकल्पैः&#x9;024a&lt;br&gt;&#xA;दुःशासनस्यापि जघान वाहानुद्यम्य बाणासनमाजमीढ&#x9;024c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/116/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/116/</guid>
      <description>&lt;p&gt;सञ्जय उवाच&#x9;001&lt;br&gt;&#xA;तमुद्यतं महाबाहुं दुःशासनरथं प्रति&#x9;001a&lt;br&gt;&#xA;त्वरितं त्वरणीयेषु धनञ्जयहितैषिणम्&#x9;001c&lt;br&gt;&#xA;त्रिगर्तानां महेष्वासाः सुवर्णविकृतध्वजाः&#x9;002a&lt;br&gt;&#xA;सेनासमुद्रमाविष्टमानर्तं पर्यवारयन्&#x9;002c&lt;br&gt;&#xA;अथैनं रथवंशेन सर्वतः सन्निवार्य ते&#x9;003a&lt;br&gt;&#xA;अवाकिरञ्शरव्रातैः क्रुद्धाः परमधन्विनः&#x9;003c&lt;br&gt;&#xA;अजयद्राजपुत्रांस्तान्यतमानान्महारणे&#x9;004a&lt;br&gt;&#xA;एकः पञ्चाशतं शत्रून्सात्यकिः सत्यविक्रमः&#x9;004c&lt;br&gt;&#xA;सम्प्राप्य भारतीमध्यं तलघोषसमाकुलम्&#x9;005a&lt;br&gt;&#xA;असिशक्तिगदापूर्णमप्लवं सलिलं यथा&#x9;005c&lt;br&gt;&#xA;तत्राद्भुतमपश्याम शैनेयचरितं रणे&#x9;006a&lt;br&gt;&#xA;प्रतीच्यां दिशि तं दृष्ट्वा प्राच्यां पश्याम लाघवात्&#x9;006c&lt;br&gt;&#xA;उदीचीं दक्षिणां प्राचीं प्रतीचीं प्रसृतस्तथा&#x9;007a&lt;br&gt;&#xA;नृत्यन्निवाचरच्छूरो यथा रथशतं तथा&#x9;007c&lt;br&gt;&#xA;तद्दृष्ट्वा चरितं तस्य सिंहविक्रान्तगामिनः&#x9;008a&lt;br&gt;&#xA;त्रिगर्ताः सन्न्यवर्तन्त सन्तप्ताः स्वजनं प्रति&#x9;008c&lt;br&gt;&#xA;तमन्ये शूरसेनानां शूराः सङ्ख्ये न्यवारयन्&#x9;009a&lt;br&gt;&#xA;नियच्छन्तः शरव्रातैर्मत्तं द्विपमिवाङ्कुशैः&#x9;009c&lt;br&gt;&#xA;तान्न्यवारयदायस्तान्मुहूर्तमिव सात्यकिः&#x9;010a&lt;br&gt;&#xA;ततः कलिङ्गैर्युयुधे सोऽचिन्त्यबलविक्रमः&#x9;010c&lt;br&gt;&#xA;तां च सेनामतिक्रम्य कलिङ्गानां दुरत्ययाम्&#x9;011a&lt;br&gt;&#xA;अथ पार्थं महाबाहुर्धनञ्जयमुपासदत्&#x9;011c&lt;br&gt;&#xA;तरन्निव जले श्रान्तो यथा स्थलमुपेयिवान्&#x9;012a&lt;br&gt;&#xA;तं दृष्ट्वा पुरुषव्याघ्रं युयुधानः समाश्वसत्&#x9;012c&lt;br&gt;&#xA;तमायान्तमभिप्रेक्ष्य केशवोऽर्जुनमब्रवीत्&#x9;013a&lt;br&gt;&#xA;असावायाति शैनेयस्तव पार्थ पदानुगः&#x9;013c&lt;br&gt;&#xA;एष शिष्यः सखा चैव तव सत्यपराक्रमः&#x9;014a&lt;br&gt;&#xA;सर्वान्योधांस्तृणीकृत्य विजिग्ये पुरुषर्षभः&#x9;014c&lt;br&gt;&#xA;एष कौरवयोधानां कृत्वा घोरमुपद्रवम्&#x9;015a&lt;br&gt;&#xA;तव प्राणैः प्रियतरः किरीटिन्नेति सात्यकिः&#x9;015c&lt;br&gt;&#xA;एष द्रोणं तथा भोजं कृतवर्माणमेव च&#x9;016a&lt;br&gt;&#xA;कदर्थीकृत्य विशिखैः फल्गुनाभ्येति सात्यकिः&#x9;016c&lt;br&gt;&#xA;धर्मराजप्रियान्वेषी हत्वा योधान्वरान्वरान्&#x9;017a&lt;br&gt;&#xA;शूरश्चैव कृतास्त्रश्च फल्गुनाभ्येति सात्यकिः&#x9;017c&lt;br&gt;&#xA;कृत्वा सुदुष्करं कर्म सैन्यमध्ये महाबलः&#x9;018a&lt;br&gt;&#xA;तव दर्शनमन्विच्छन्पाण्डवाभ्येति सात्यकिः&#x9;018c&lt;br&gt;&#xA;बहूनेकरथेनाजौ योधयित्वा महारथान्&#x9;019a&lt;br&gt;&#xA;आचार्यप्रमुखान्पार्थ आयात्येष हि सात्यकिः&#x9;019c&lt;br&gt;&#xA;स्वबाहुबलमाश्रित्य विदार्य च वरूथिनीम्&#x9;020a&lt;br&gt;&#xA;प्रेषितो धर्मपुत्रेण पर्थैषोऽभ्येति सात्यकिः&#x9;020c&lt;br&gt;&#xA;यस्य नास्ति समो योधः कौरवेषु कथञ्चन&#x9;021a&lt;br&gt;&#xA;सोऽयमायाति कौन्तेय सात्यकिः सत्यविक्रमः&#x9;021c&lt;br&gt;&#xA;कुरुसैन्याद्विमुक्तो वै सिंहो मध्याद्गवामिव&#x9;022a&lt;br&gt;&#xA;निहत्य बहुलाः सेनाः पार्थैषोऽभ्येति सात्यकिः&#x9;022c&lt;br&gt;&#xA;एष राजसहस्राणां वक्त्रैः पङ्कजसन्निभैः&#x9;023a&lt;br&gt;&#xA;आस्तीर्य वसुधां पार्थ क्षिप्रमायाति सात्यकिः&#x9;023c&lt;br&gt;&#xA;एष दुर्योधनं जित्वा भ्रातृभिः सहितं रणे&#x9;024a&lt;br&gt;&#xA;निहत्य जलसन्धं च क्षिप्रमायाति सात्यकिः&#x9;024c&lt;br&gt;&#xA;रुधिरौघवतीं कृत्वा नदीं शोणितकर्दमाम्&#x9;025a&lt;br&gt;&#xA;तृणवन्न्यस्य कौरव्यानेष आयाति सात्यकिः&#x9;025c&lt;br&gt;&#xA;ततोऽप्रहृष्टः कौन्तेयः केशवं वाक्यमब्रवीत्&#x9;026a&lt;br&gt;&#xA;न मे प्रियं महाबाहो यन्मामभ्येति सात्यकिः&#x9;026c&lt;br&gt;&#xA;न हि जानामि वृत्तान्तं धर्मराजस्य केशव&#x9;027a&lt;br&gt;&#xA;सात्वतेन विहीनः स यदि जीवति वा न वा&#x9;027c&lt;br&gt;&#xA;एतेन हि महाबाहो रक्षितव्यः स पार्थिवः&#x9;028a&lt;br&gt;&#xA;तमेष कथमुत्सृज्य मम कृष्ण पदानुगः&#x9;028c&lt;br&gt;&#xA;राजा द्रोणाय चोत्सृष्टः सैन्धवश्चानिपातितः&#x9;029a&lt;br&gt;&#xA;प्रत्युद्यातश्च शैनेयमेष भूरिश्रवा रणे&#x9;029c&lt;br&gt;&#xA;सोऽयं गुरुतरो भारः सैन्धवान्मे समाहितः&#x9;030a&lt;br&gt;&#xA;ज्ञातव्यश्च हि मे राजा रक्षितव्यश्च सात्यकिः&#x9;030c&lt;br&gt;&#xA;जयद्रथश्च हन्तव्यो लम्बते च दिवाकरः&#x9;031a&lt;br&gt;&#xA;श्रान्तश्चैष महाबाहुरल्पप्राणश्च साम्प्रतम्&#x9;031c&lt;br&gt;&#xA;परिश्रान्ता हयाश्चास्य हययन्ता च माधव&#x9;032a&lt;br&gt;&#xA;न च भूरिश्रवाः श्रान्तः ससहायश्च केशव&#x9;032c&lt;br&gt;&#xA;अपीदानीं भवेदस्य क्षेममस्मिन्समागमे&#x9;033a&lt;br&gt;&#xA;कच्चिन्न सागरं तीर्त्वा सात्यकिः सत्यविक्रमः&#x9;033c&lt;br&gt;&#xA;गोष्पदं प्राप्य सीदेत महौजाः शिनिपुङ्गवः&#x9;033e&lt;br&gt;&#xA;अपि कौरवमुख्येन कृतास्त्रेण महात्मना&#x9;034a&lt;br&gt;&#xA;समेत्य भूरिश्रवसा स्वस्तिमान्सात्यकिर्भवेत्&#x9;034c&lt;br&gt;&#xA;व्यतिक्रममिमं मन्ये धर्मराजस्य केशव&#x9;035a&lt;br&gt;&#xA;आचार्याद्भयमुत्सृज्य यः प्रेषयति सात्यकिम्&#x9;035c&lt;br&gt;&#xA;ग्रहणं धर्मराजस्य खगः श्येन इवामिषम्&#x9;036a&lt;br&gt;&#xA;नित्यमाशंसते द्रोणः कच्चित्स्यात्कुशली नृपः&#x9;036c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/117/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/117/</guid>
      <description>&lt;p&gt;सञ्जय उवाच&#x9;001&lt;br&gt;&#xA;तमापतन्तं सम्प्रेक्ष्य सात्वतं युद्धदुर्मदम्&#x9;001a&lt;br&gt;&#xA;क्रोधाद्भूरिश्रवा राजन्सहसा समुपाद्रवत्&#x9;001c&lt;br&gt;&#xA;तमब्रवीन्महाबाहुः कौरव्यः शिनिपुङ्गवम्&#x9;002a&lt;br&gt;&#xA;अद्य प्राप्तोऽसि दिष्ट्या मे चक्षुर्विषयमित्युत&#x9;002c&lt;br&gt;&#xA;चिराभिलषितं काममद्य प्राप्स्यामि संयुगे&#x9;003a&lt;br&gt;&#xA;न हि मे मोक्ष्यसे जीवन्यदि नोत्सृजसे रणम्&#x9;003c&lt;br&gt;&#xA;अद्य त्वां समरे हत्वा नित्यं शूराभिमानिनम्&#x9;004a&lt;br&gt;&#xA;नन्दयिष्यामि दाशार्ह कुरुराजं सुयोधनम्&#x9;004c&lt;br&gt;&#xA;अद्य मद्बाणनिर्दग्धं पतितं धरणीतले&#x9;005a&lt;br&gt;&#xA;द्रक्ष्यतस्त्वां रणे वीरौ सहितौ केशवार्जुनौ&#x9;005c&lt;br&gt;&#xA;अद्य धर्मसुतो राजा श्रुत्वा त्वां निहतं मया&#x9;006a&lt;br&gt;&#xA;सव्रीडो भविता सद्यो येनासीह प्रवेशितः&#x9;006c&lt;br&gt;&#xA;अद्य मे विक्रमं पार्थो विज्ञास्यति धनञ्जयः&#x9;007a&lt;br&gt;&#xA;त्वयि भूमौ विनिहते शयाने रुधिरोक्षिते&#x9;007c&lt;br&gt;&#xA;चिराभिलषितो ह्यद्य त्वया सह समागमः&#x9;008a&lt;br&gt;&#xA;पुरा देवासुरे युद्धे शक्रस्य बलिना यथा&#x9;008c&lt;br&gt;&#xA;अद्य युद्धं महाघोरं तव दास्यामि सात्वत&#x9;009a&lt;br&gt;&#xA;ततो ज्ञास्यसि तत्त्वेन मद्वीर्यबलपौरुषम्&#x9;009c&lt;br&gt;&#xA;अद्य संयमनीं याता मया त्वं निहतो रणे&#x9;010a&lt;br&gt;&#xA;यथा रामानुजेनाजौ रावणिर्लक्ष्मणेन वै&#x9;010c&lt;br&gt;&#xA;अद्य कृष्णश्च पार्थश्च धर्मराजश्च माधव&#x9;011a&lt;br&gt;&#xA;हते त्वयि निरुत्साहा रणं त्यक्ष्यन्त्यसंशयम्&#x9;011c&lt;br&gt;&#xA;अद्य तेऽपचितिं कृत्वा शितैर्माधव सायकैः&#x9;012a&lt;br&gt;&#xA;तत्स्त्रियो नन्दयिष्यामि ये त्वया निहता रणे&#x9;012c&lt;br&gt;&#xA;चक्षुर्विषयसम्प्राप्तो न त्वं माधव मोक्ष्यसे&#x9;013a&lt;br&gt;&#xA;सिंहस्य विषयं प्राप्तो यथा क्षुद्रमृगस्तथा&#x9;013c&lt;br&gt;&#xA;युयुधानस्तु तं राजन्प्रत्युवाच हसन्निव&#x9;014a&lt;br&gt;&#xA;कौरवेय न सन्त्रासो विद्यते मम संयुगे&#x9;014c&lt;br&gt;&#xA;स मां निहन्यात्सङ्ग्रामे यो मां कुर्यान्निरायुधम्&#x9;015a&lt;br&gt;&#xA;समास्तु शाश्वतीर्हन्याद्यो मां हन्याद्धि संयुगे&#x9;015c&lt;br&gt;&#xA;किं मृषोक्तेन बहुना कर्मणा तु समाचर&#x9;016a&lt;br&gt;&#xA;शारदस्येव मेघस्य गर्जितं निष्फलं हि ते&#x9;016c&lt;br&gt;&#xA;श्रुत्वैतद्गर्जितं वीर हास्यं हि मम जायते&#x9;017a&lt;br&gt;&#xA;चिरकालेप्सितं लोके युद्धमद्यास्तु कौरव&#x9;017c&lt;br&gt;&#xA;त्वरते मे मतिस्तात त्वयि युद्धाभिकाङ्क्षिणि&#x9;018a&lt;br&gt;&#xA;नाहत्वा सन्निवर्तिष्ये त्वामद्य पुरुषाधम&#x9;018c&lt;br&gt;&#xA;अन्योन्यं तौ तदा वाग्भिस्तक्षन्तौ नरपुङ्गवौ&#x9;019a&lt;br&gt;&#xA;जिघांसू परमक्रुद्धावभिजघ्नतुराहवे&#x9;019c&lt;br&gt;&#xA;समेतौ तौ नरव्याघ्रौ शुष्मिणौ स्पर्धिनौ रणे&#x9;020a&lt;br&gt;&#xA;द्विरदाविव सङ्क्रुद्धौ वाशितार्थे मदोत्कटौ&#x9;020c&lt;br&gt;&#xA;भूरिश्रवाः सात्यकिश्च ववर्षतुररिन्दमौ&#x9;021a&lt;br&gt;&#xA;शरवर्षाणि भीमानि मेघाविव परस्परम्&#x9;021c&lt;br&gt;&#xA;सौमदत्तिस्तु शैनेयं प्रच्छाद्येषुभिराशुगैः&#x9;022a&lt;br&gt;&#xA;जिघांसुर्भरतश्रेष्ठ विव्याध निशितैः शरैः&#x9;022c&lt;br&gt;&#xA;दशभिः सात्यकिं विद्ध्वा सौमदत्तिरथापरान्&#x9;023a&lt;br&gt;&#xA;मुमोच निशितान्बाणाञ्जिघांसुः शिनिपुङ्गवम्&#x9;023c&lt;br&gt;&#xA;तानस्य विशिखांस्तीक्ष्णानन्तरिक्षे विशां पते&#x9;024a&lt;br&gt;&#xA;अप्राप्तानस्त्रमायाभिरग्रसत्सात्यकिः प्रभो&#x9;024c&lt;br&gt;&#xA;तौ पृथक्शरवर्षाभ्यामवर्षेतां परस्परम्&#x9;025a&lt;br&gt;&#xA;उत्तमाभिजनौ वीरौ कुरुवृष्णियशस्करौ&#x9;025c&lt;br&gt;&#xA;तौ नखैरिव शार्दूलौ दन्तैरिव महाद्विपौ&#x9;026a&lt;br&gt;&#xA;रथशक्तिभिरन्योन्यं विशिखैश्चाप्यकृन्तताम्&#x9;026c&lt;br&gt;&#xA;निर्भिदन्तौ हि गात्राणि विक्षरन्तौ च शोणितम्&#x9;027a&lt;br&gt;&#xA;व्यष्टम्भयेतामन्योन्यं प्राणद्यूताभिदेविनौ&#x9;027c&lt;br&gt;&#xA;एवमुत्तमकर्माणौ कुरुवृष्णियशस्करौ&#x9;028a&lt;br&gt;&#xA;परस्परमयुध्येतां वारणाविव यूथपौ&#x9;028c&lt;br&gt;&#xA;तावदीर्घेण कालेन ब्रह्मलोकपुरस्कृतौ&#x9;029a&lt;br&gt;&#xA;जिगीषन्तौ परं स्थानमन्योन्यमभिजघ्नतुः&#x9;029c&lt;br&gt;&#xA;सात्यकिः सौमदत्तिश्च शरवृष्ट्या परस्परम्&#x9;030a&lt;br&gt;&#xA;हृष्टवद्धार्तराष्ट्राणां पश्यतामभ्यवर्षताम्&#x9;030c&lt;br&gt;&#xA;सम्प्रैक्षन्त जनास्तत्र युध्यमानौ युधां पती&#x9;031a&lt;br&gt;&#xA;यूथपौ वाशिताहेतोः प्रयुद्धाविव कुञ्जरौ&#x9;031c&lt;br&gt;&#xA;अन्योन्यस्य हयान्हत्वा धनुषी विनिकृत्य च&#x9;032a&lt;br&gt;&#xA;विरथावसियुद्धाय समेयातां महारणे&#x9;032c&lt;br&gt;&#xA;आर्षभे चर्मणी चित्रे प्रगृह्य विपुले शुभे&#x9;033a&lt;br&gt;&#xA;विकोशौ चाप्यसी कृत्वा समरे तौ विचेरतुः&#x9;033c&lt;br&gt;&#xA;चरन्तौ विविधान्मार्गान्मण्डलानि च भागशः&#x9;034a&lt;br&gt;&#xA;मुहुराजघ्नतुः क्रुद्धावन्योन्यमरिमर्दनौ&#x9;034c&lt;br&gt;&#xA;सखड्गौ चित्रवर्माणौ सनिष्काङ्गदभूषणौ&#x9;035a&lt;br&gt;&#xA;रणे रणोत्कटौ राजन्नन्योन्यं पर्यकर्षताम्&#x9;035c&lt;br&gt;&#xA;मुहूर्तमिव राजेन्द्र परिकृष्य परस्परम्&#x9;036a&lt;br&gt;&#xA;पश्यतां सर्वसैन्यानां वीरावाश्वसतां पुनः&#x9;036c&lt;br&gt;&#xA;असिभ्यां चर्मणी शुभ्रे विपुले च शरावरे&#x9;037a&lt;br&gt;&#xA;निकृत्य पुरुषव्याघ्रौ बाहुयुद्धं प्रचक्रतुः&#x9;037c&lt;br&gt;&#xA;व्यूढोरस्कौ दीर्घभुजौ नियुद्धकुशलावुभौ&#x9;038a&lt;br&gt;&#xA;बाहुभिः समसज्जेतामायसैः परिघैरिव&#x9;038c&lt;br&gt;&#xA;तयोरासन्भुजाघाता निग्रहप्रग्रहौ तथा&#x9;039a&lt;br&gt;&#xA;शिक्षाबलसमुद्भूताः सर्वयोधप्रहर्षणाः&#x9;039c&lt;br&gt;&#xA;तयोर्नृवरयो राजन्समरे युध्यमानयोः&#x9;040a&lt;br&gt;&#xA;भीमोऽभवन्महाशब्दो वज्रपर्वतयोरिव&#x9;040c&lt;br&gt;&#xA;द्विपाविव विषाणाग्रैः शृङ्गैरिव महर्षभौ&#x9;041a&lt;br&gt;&#xA;युयुधाते महात्मानौ कुरुसात्वतपुङ्गवौ&#x9;041c&lt;br&gt;&#xA;क्षीणायुधे सात्वते युध्यमाने ततोऽब्रवीदर्जुनं वासुदेवः&#x9;042a&lt;br&gt;&#xA;पश्यस्वैनं विरथं युध्यमानं रणे केतुं सर्वधनुर्धराणाम्&#x9;042c&lt;br&gt;&#xA;प्रविष्टो भारतीं सेनां तव पाण्डव पृष्ठतः&#x9;043a&lt;br&gt;&#xA;योधितश्च महावीर्यैः सर्वैर्भारत भारतैः&#x9;043c&lt;br&gt;&#xA;परिश्रान्तो युधां श्रेष्ठः सम्प्राप्तो भूरिदक्षिणम्&#x9;044a&lt;br&gt;&#xA;युद्धकाङ्क्षिणमायान्तं नैतत्सममिवार्जुन&#x9;044c&lt;br&gt;&#xA;ततो भूरिश्रवाः क्रुद्धः सात्यकिं युद्धदुर्मदम्&#x9;045a&lt;br&gt;&#xA;उद्यम्य न्यहनद्राजन्मत्तो मत्तमिव द्विपम्&#x9;045c&lt;br&gt;&#xA;रथस्थयोर्द्वयोर्युद्धे क्रुद्धयोर्योधमुख्ययोः&#x9;046a&lt;br&gt;&#xA;केशवार्जुनयो राजन्समरे प्रेक्षमाणयोः&#x9;046c&lt;br&gt;&#xA;अथ कृष्णो महाबाहुरर्जुनं प्रत्यभाषत&#x9;047a&lt;br&gt;&#xA;पश्य वृष्ण्यन्धकव्याघ्रं सौमदत्तिवशं गतम्&#x9;047c&lt;br&gt;&#xA;परिश्रान्तं गतं भूमौ कृत्वा कर्म सुदुष्करम्&#x9;048a&lt;br&gt;&#xA;तवान्तेवासिनं शूरं पालयार्जुन सात्यकिम्&#x9;048c&lt;br&gt;&#xA;न वशं यज्ञशीलस्य गच्छेदेष वरारिहन्&#x9;049a&lt;br&gt;&#xA;त्वत्कृते पुरुषव्याघ्र तदाशु क्रियतां विभो&#x9;049c&lt;br&gt;&#xA;अथाब्रवीद्धृष्टमना वासुदेवं धनञ्जयः&#x9;050a&lt;br&gt;&#xA;पश्य वृष्णिप्रवीरेण क्रीडन्तं कुरुपुङ्गवम्&#x9;050c&lt;br&gt;&#xA;महाद्विपेनेव वने मत्तेन हरियूथपम्&#x9;050e&lt;br&gt;&#xA;हाहाकारो महानासीत्सैन्यानां भरतर्षभ&#x9;051a&lt;br&gt;&#xA;यदुद्यम्य महाबाहुः सात्यकिं न्यहनद्भुवि&#x9;051c&lt;br&gt;&#xA;स सिंह इव मातङ्गं विकर्षन्भूरिदक्षिणः&#x9;052a&lt;br&gt;&#xA;व्यरोचत कुरुश्रेष्ठः सात्वतप्रवरं युधि&#x9;052c&lt;br&gt;&#xA;अथ कोशाद्विनिष्कृष्य खड्गं भूरिश्रवा रणे&#x9;053a&lt;br&gt;&#xA;मूर्धजेषु निजग्राह पदा चोरस्यताडयत्&#x9;053c&lt;br&gt;&#xA;तथा तु परिकृष्यन्तं दृष्ट्वा सात्वतमाहवे&#x9;054a&lt;br&gt;&#xA;वासुदेवस्ततो राजन्भूयोऽर्जुनमभाषत&#x9;054c&lt;br&gt;&#xA;पश्य वृष्ण्यन्धकव्याघ्रं सौमदत्तिवशं गतम्&#x9;055a&lt;br&gt;&#xA;तव शिष्यं महाबाहो धनुष्यनवरं त्वया&#x9;055c&lt;br&gt;&#xA;असत्यो विक्रमः पार्थ यत्र भूरिश्रवा रणे&#x9;056a&lt;br&gt;&#xA;विशेषयति वार्ष्णेयं सात्यकिं सत्यविक्रमम्&#x9;056c&lt;br&gt;&#xA;एवमुक्तो महाबाहुर्वासुदेवेन पाण्डवः&#x9;057a&lt;br&gt;&#xA;मनसा पूजयामास भूरिश्रवसमाहवे&#x9;057c&lt;br&gt;&#xA;विकर्षन्सात्वतश्रेष्ठं क्रीडमान इवाहवे&#x9;058a&lt;br&gt;&#xA;संहर्षयति मां भूयः कुरूणां कीर्तिवर्धनः&#x9;058c&lt;br&gt;&#xA;प्रवरं वृष्णिवीराणां यन्न हन्याद्धि सात्यकिम्&#x9;059a&lt;br&gt;&#xA;महाद्विपमिवारण्ये मृगेन्द्र इव कर्षति&#x9;059c&lt;br&gt;&#xA;एवं तु मनसा राजन्पार्थः सम्पूज्य कौरवम्&#x9;060a&lt;br&gt;&#xA;वासुदेवं महाबाहुरर्जुनः प्रत्यभाषत&#x9;060c&lt;br&gt;&#xA;सैन्धवासक्तदृष्टित्वान्नैनं पश्यामि माधव&#x9;061a&lt;br&gt;&#xA;एष त्वसुकरं कर्म यादवार्थे करोम्यहम्&#x9;061c&lt;br&gt;&#xA;इत्युक्त्वा वचनं कुर्वन्वासुदेवस्य पाण्डवः&#x9;062a&lt;br&gt;&#xA;सखड्गं यज्ञशीलस्य पत्रिणा बाहुमच्छिनत्&#x9;062c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/118/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/118/</guid>
      <description>&lt;p&gt;सञ्जय उवाच&#x9;001&lt;br&gt;&#xA;स बाहुरपतद्भूमौ सखड्गः सशुभाङ्गदः&#x9;001a&lt;br&gt;&#xA;आदधज्जीवलोकस्य दुःखमुत्तममुत्तमः&#x9;001c&lt;br&gt;&#xA;प्रहरिष्यन्हृतो बाहुरदृश्येन किरीटिना&#x9;002a&lt;br&gt;&#xA;वेगेनाभ्यपतद्भूमौ पञ्चास्य इव पन्नगः&#x9;002c&lt;br&gt;&#xA;स मोघं कृतमात्मानं दृष्ट्वा पार्थेन कौरवः&#x9;003a&lt;br&gt;&#xA;उत्सृज्य सात्यकिं क्रोधाद्गर्हयामास पाण्डवम्&#x9;003c&lt;br&gt;&#xA;नृशंसं बत कौन्तेय कर्मेदं कृतवानसि&#x9;004a&lt;br&gt;&#xA;अपश्यतो विषक्तस्य यन्मे बाहुमचिच्छिदः&#x9;004c&lt;br&gt;&#xA;किं नु वक्ष्यसि राजानं धर्मपुत्रं युधिष्ठिरम्&#x9;005a&lt;br&gt;&#xA;किं कुर्वाणो मया सङ्ख्ये हतो भूरिश्रवा इति&#x9;005c&lt;br&gt;&#xA;इदमिन्द्रेण ते साक्षादुपदिष्टं महात्मना&#x9;006a&lt;br&gt;&#xA;अस्त्रं रुद्रेण वा पार्थ द्रोणेनाथ कृपेण वा&#x9;006c&lt;br&gt;&#xA;ननु नाम स्वधर्मज्ञस्त्वं लोकेऽभ्यधिकः परैः&#x9;007a&lt;br&gt;&#xA;अयुध्यमानस्य कथं रणे प्रहृतवानसि&#x9;007c&lt;br&gt;&#xA;न प्रमत्ताय भीताय विरथाय प्रयाचते&#x9;008a&lt;br&gt;&#xA;व्यसने वर्तमानाय प्रहरन्ति मनस्विनः&#x9;008c&lt;br&gt;&#xA;इदं तु नीचाचरितमसत्पुरुषसेवितम्&#x9;009a&lt;br&gt;&#xA;कथमाचरितं पार्थ त्वया कर्म सुदुष्करम्&#x9;009c&lt;br&gt;&#xA;आर्येण सुकरं ह्याहुरार्यकर्म धनञ्जय&#x9;010a&lt;br&gt;&#xA;अनार्यकर्म त्वार्येण सुदुष्करतरं भुवि&#x9;010c&lt;br&gt;&#xA;येषु येषु नरः पार्थ यत्र यत्र च वर्तते&#x9;011a&lt;br&gt;&#xA;आशु तच्छीलतामेति तदिदं त्वयि दृश्यते&#x9;011c&lt;br&gt;&#xA;कथं हि राजवंश्यस्त्वं कौरवेयो विशेषतः&#x9;012a&lt;br&gt;&#xA;क्षत्रधर्मादपक्रान्तः सुवृत्तश्चरितव्रतः&#x9;012c&lt;br&gt;&#xA;इदं तु यदतिक्षुद्रं वार्ष्णेयार्थे कृतं त्वया&#x9;013a&lt;br&gt;&#xA;वासुदेवमतं नूनं नैतत्त्वय्युपपद्यते&#x9;013c&lt;br&gt;&#xA;को हि नाम प्रमत्ताय परेण सह युध्यते&#x9;014a&lt;br&gt;&#xA;ईदृशं व्यसनं दद्याद्यो न कृष्णसखो भवेत्&#x9;014c&lt;br&gt;&#xA;व्रात्याः संश्लिष्टकर्माणः प्रकृत्यैव विगर्हिताः&#x9;015a&lt;br&gt;&#xA;वृष्ण्यन्धकाः कथं पार्थ प्रमाणं भवता कृताः&#x9;015c&lt;br&gt;&#xA;एवमुक्त्वा महाबाहुर्यूपकेतुर्महायशाः&#x9;016a&lt;br&gt;&#xA;युयुधानं परित्यज्य रणे प्रायमुपाविशत्&#x9;016c&lt;br&gt;&#xA;शरानास्तीर्य सव्येन पाणिना पुण्यलक्षणः&#x9;017a&lt;br&gt;&#xA;यियासुर्ब्रह्मलोकाय प्राणान्प्राणेष्वथाजुहोत्&#x9;017c&lt;br&gt;&#xA;सूर्ये चक्षुः समाधाय प्रसन्नं सलिले मनः&#x9;018a&lt;br&gt;&#xA;ध्यायन्महोपनिषदं योगयुक्तोऽभवन्मुनिः&#x9;018c&lt;br&gt;&#xA;ततः स सर्वसेनायां जनः कृष्णधनञ्जयौ&#x9;019a&lt;br&gt;&#xA;गर्हयामास तं चापि शशंस पुरुषर्षभम्&#x9;019c&lt;br&gt;&#xA;निन्द्यमानौ तथा कृष्णौ नोचतुः किञ्चिदप्रियम्&#x9;020a&lt;br&gt;&#xA;प्रशस्यमानश्च तथा नाहृष्यद्यूपकेतनः&#x9;020c&lt;br&gt;&#xA;तांस्तथा वादिनो राजन्पुत्रांस्तव धनञ्जयः&#x9;021a&lt;br&gt;&#xA;अमृष्यमाणो मनसा तेषां तस्य च भाषितम्&#x9;021c&lt;br&gt;&#xA;असङ्क्रुद्धमना वाचा स्मारयन्निव भारत&#x9;022a&lt;br&gt;&#xA;उवाच पाण्डुतनयः साक्षेपमिव फल्गुनः&#x9;022c&lt;br&gt;&#xA;मम सर्वेऽपि राजानो जानन्त्येतन्महाव्रतम्&#x9;023a&lt;br&gt;&#xA;न शक्यो मामको हन्तुं यो मे स्याद्बाणगोचरे&#x9;023c&lt;br&gt;&#xA;यूपकेतो समीक्ष्य त्वं न मां गर्हितुमर्हसि&#x9;024a&lt;br&gt;&#xA;न हि धर्ममविज्ञाय युक्तं गर्हयितुं परम्&#x9;024c&lt;br&gt;&#xA;आत्तशस्त्रस्य हि रणे वृष्णिवीरं जिघांसतः&#x9;025a&lt;br&gt;&#xA;यदहं बाहुमच्छैत्सं न स धर्मो विगर्हितः&#x9;025c&lt;br&gt;&#xA;न्यस्तशस्त्रस्य बालस्य विरथस्य विवर्मणः&#x9;026a&lt;br&gt;&#xA;अभिमन्योर्वधं तात धार्मिकः को न पूजयेत्&#x9;026c&lt;br&gt;&#xA;एवमुक्तस्तु पार्थेन शिरसा भूमिमस्पृशत्&#x9;027a&lt;br&gt;&#xA;पाणिना चैव सव्येन प्राहिणोदस्य दक्षिणम्&#x9;027c&lt;br&gt;&#xA;एतत्पार्थस्य तु वचस्ततः श्रुत्वा महाद्युतिः&#x9;028a&lt;br&gt;&#xA;यूपकेतुर्महाराज तूष्णीमासीदवाङ्मुखः&#x9;028c&lt;br&gt;&#xA;अर्जुन उवाच&#x9;029&lt;br&gt;&#xA;या प्रीतिर्धर्मराजे मे भीमे च वदतां वरे&#x9;029a&lt;br&gt;&#xA;नकुले सहदेवे च सा मे त्वयि शलाग्रज&#x9;029c&lt;br&gt;&#xA;मया तु समनुज्ञातः कृष्णेन च महात्मना&#x9;030a&lt;br&gt;&#xA;गच्छ पुण्यकृताल्ँलोकाञ्शिबिरौशीनरो यथा&#x9;030c&lt;br&gt;&#xA;सञ्जय उवाच&#x9;031&lt;br&gt;&#xA;तत उत्थाय शैनेयो विमुक्तः सौमदत्तिना&#x9;031a&lt;br&gt;&#xA;खड्गमादाय चिच्छित्सुः शिरस्तस्य महात्मनः&#x9;031c&lt;br&gt;&#xA;निहतं पाण्डुपुत्रेण प्रमत्तं भूरिदक्षिणम्&#x9;032a&lt;br&gt;&#xA;इयेष सात्यकिर्हन्तुं शलाग्रजमकल्मषम्&#x9;032c&lt;br&gt;&#xA;निकृत्तभुजमासीनं छिन्नहस्तमिव द्विपम्&#x9;033a&lt;br&gt;&#xA;क्रोशतां सर्वसैन्यानां निन्द्यमानः सुदुर्मनाः&#x9;033c&lt;br&gt;&#xA;वार्यमाणः स कृष्णेन पार्थेन च महात्मना&#x9;034a&lt;br&gt;&#xA;भीमेन चक्ररक्षाभ्यामश्वत्थाम्ना कृपेण च&#x9;034c&lt;br&gt;&#xA;कर्णेन वृषसेनेन सैन्धवेन तथैव च&#x9;035a&lt;br&gt;&#xA;विक्रोशतां च सैन्यानामवधीत्तं यतव्रतम्&#x9;035c&lt;br&gt;&#xA;प्रायोपविष्टाय रणे पार्थेन छिन्नबाहवे&#x9;036a&lt;br&gt;&#xA;सात्यकिः कौरवेन्द्राय खड्गेनापाहरच्छिरः&#x9;036c&lt;br&gt;&#xA;नाभ्यनन्दन्त तत्सैन्याः सात्यकिं तेन कर्मणा&#x9;037a&lt;br&gt;&#xA;अर्जुनेन हतं पूर्वं यज्जघान कुरूद्वहम्&#x9;037c&lt;br&gt;&#xA;सहस्राक्षसमं तत्र सिद्धचारणमानवाः&#x9;038a&lt;br&gt;&#xA;भूरिश्रवसमालोक्य युद्धे प्रायगतं हतम्&#x9;038c&lt;br&gt;&#xA;अपूजयन्त तं देवा विस्मितास्तस्य कर्मभिः&#x9;039a&lt;br&gt;&#xA;पक्षवादांश्च बहुशः प्रावदंस्तस्य सैनिकाः&#x9;039c&lt;br&gt;&#xA;न वार्ष्णेयस्यापराधो भवितव्यं हि तत्तथा&#x9;040a&lt;br&gt;&#xA;तस्मान्मन्युर्न वः कार्यः क्रोधो दुःखकरो नृणाम्&#x9;040c&lt;br&gt;&#xA;हन्तव्यश्चैष वीरेण नात्र कार्या विचारणा&#x9;041a&lt;br&gt;&#xA;विहितो ह्यस्य धात्रैव मृत्युः सात्यकिराहवे&#x9;041c&lt;br&gt;&#xA;सात्यकिरुवाच&#x9;042&lt;br&gt;&#xA;न हन्तव्यो न हन्तव्य इति यन्मां प्रभाषथ&#x9;042a&lt;br&gt;&#xA;धर्मवादैरधर्मिष्ठा धर्मकञ्चुकमास्थिताः&#x9;042c&lt;br&gt;&#xA;यदा बालः सुभद्रायाः सुतः शस्त्रविनाकृतः&#x9;043a&lt;br&gt;&#xA;युष्माभिर्निहतो युद्धे तदा धर्मः क्व वो गतः&#x9;043c&lt;br&gt;&#xA;मया त्वेतत्प्रतिज्ञातं क्षेपे कस्मिंश्चिदेव हि&#x9;044a&lt;br&gt;&#xA;यो मां निष्पिष्य सङ्ग्रामे जीवन्हन्यात्पदा रुषा&#x9;044c&lt;br&gt;&#xA;स मे वध्यो भवेच्छत्रुर्यद्यपि स्यान्मुनिव्रतः&#x9;044e&lt;br&gt;&#xA;चेष्टमानं प्रतीघाते सभुजं मां सचक्षुषः&#x9;045a&lt;br&gt;&#xA;मन्यध्वं मृतमित्येवमेतद्वो बुद्धिलाघवम्&#x9;045c&lt;br&gt;&#xA;युक्तो ह्यस्य प्रतीघातः कृतो मे कुरुपुङ्गवाः&#x9;045e&lt;br&gt;&#xA;यत्तु पार्थेन मत्स्नेहात्स्वां प्रतिज्ञां च रक्षता&#x9;046a&lt;br&gt;&#xA;सखड्गोऽस्य हृतो बाहुरेतेनैवास्मि वञ्चितः&#x9;046c&lt;br&gt;&#xA;भवितव्यं च यद्भावि दैवं चेष्टयतीव च&#x9;047a&lt;br&gt;&#xA;सोऽयं हतो विमर्देऽस्मिन्किमत्राधर्मचेष्टितम्&#x9;047c&lt;br&gt;&#xA;अपि चायं पुरा गीतः श्लोको वाल्मीकिना भुवि&#x9;048a&lt;br&gt;&#xA;पीडाकरममित्राणां यत्स्यात्कर्तव्यमेव तत्&#x9;048c&lt;br&gt;&#xA;सञ्जय उवाच&#x9;049&lt;br&gt;&#xA;एवमुक्ते महाराज सर्वे कौरवपाण्डवाः&#x9;049a&lt;br&gt;&#xA;न स्म किञ्चिदभाषन्त मनसा समपूजयन्&#x9;049c&lt;br&gt;&#xA;मन्त्रैर्हि पूतस्य महाध्वरेषु यशस्विनो भूरिसहस्रदस्य&#x9;050a&lt;br&gt;&#xA;मुनेरिवारण्यगतस्य तस्य न तत्र कश्चिद्वधमभ्यनन्दत्&#x9;050c&lt;br&gt;&#xA;सुनीलकेशं वरदस्य तस्य शूरस्य पारावतलोहिताक्षम्&#x9;051a&lt;br&gt;&#xA;अश्वस्य मेध्यस्य शिरो निकृत्तं न्यस्तं हविर्धानमिवोत्तरेण&#x9;051c&lt;br&gt;&#xA;स तेजसा शस्त्रहतेन पूतो महाहवे देहवरं विसृज्य&#x9;052a&lt;br&gt;&#xA;आक्रामदूर्ध्वं वरदो वरार्हो व्यावृत्य धर्मेण परेण रोदसी&#x9;052c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/119/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/119/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;अजितो द्रोणराधेयविकर्णकृतवर्मभिः&#x9;001a&lt;br&gt;&#xA;तीर्णः सैन्यार्णवं वीरः प्रतिश्रुत्य युधिष्ठिरे&#x9;001c&lt;br&gt;&#xA;स कथं कौरवेयेण समरेष्वनिवारितः&#x9;002a&lt;br&gt;&#xA;निगृह्य भूरिश्रवसा बलाद्भुवि निपातितः&#x9;002c&lt;br&gt;&#xA;सञ्जय उवाच&#x9;003&lt;br&gt;&#xA;शृणु राजन्निहोत्पत्तिं शैनेयस्य यथा पुरा&#x9;003a&lt;br&gt;&#xA;यथा च भूरिश्रवसो यत्र ते संशयो नृप&#x9;003c&lt;br&gt;&#xA;अत्रेः पुत्रोऽभवत्सोमः सोमस्य तु बुधः स्मृतः&#x9;004a&lt;br&gt;&#xA;बुधस्यासीन्महेन्द्राभः पुत्र एकः पुरूरवाः&#x9;004c&lt;br&gt;&#xA;पुरूरवस आयुस्तु आयुषो नहुषः स्मृतः&#x9;005a&lt;br&gt;&#xA;नहुषस्य ययातिस्तु राजर्षिर्देवसम्मितः&#x9;005c&lt;br&gt;&#xA;ययातेर्देवयान्यां तु यदुर्ज्येष्ठोऽभवत्सुतः&#x9;006a&lt;br&gt;&#xA;यदोरभूदन्ववाये देवमीढ इति श्रुतः&#x9;006c&lt;br&gt;&#xA;यादवस्तस्य च सुतः शूरस्त्रैलोक्यसम्मतः&#x9;007a&lt;br&gt;&#xA;शूरस्य शौरिर्नृवरो वसुदेवो महायशाः&#x9;007c&lt;br&gt;&#xA;धनुष्यनवरः शूरः कार्तवीर्यसमो युधि&#x9;008a&lt;br&gt;&#xA;तद्वीर्यश्चापि तत्रैव कुले शिनिरभून्नृपः&#x9;008c&lt;br&gt;&#xA;एतस्मिन्नेव काले तु देवकस्य महात्मनः&#x9;009a&lt;br&gt;&#xA;दुहितुः स्वयंवरे राजन्सर्वक्षत्रसमागमे&#x9;009c&lt;br&gt;&#xA;तत्र वै देवकीं देवीं वसुदेवार्थमाप्तवान्&#x9;010a&lt;br&gt;&#xA;निर्जित्य पार्थिवान्सर्वान्रथमारोपयच्छिनिः&#x9;010c&lt;br&gt;&#xA;तां दृष्ट्वा देवकीं शौरे रथस्थां पुरुषर्षभः&#x9;011a&lt;br&gt;&#xA;नामृष्यत महातेजाः सोमदत्तः शिनेर्नृप&#x9;011c&lt;br&gt;&#xA;तयोर्युद्धमभूद्राजन्दिनार्धं चित्रमद्भुतम्&#x9;012a&lt;br&gt;&#xA;बाहुयुद्धं सुबलिनोः शक्रप्रह्रादयोरिव&#x9;012c&lt;br&gt;&#xA;शिनिना सोमदत्तस्तु प्रसह्य भुवि पातितः&#x9;013a&lt;br&gt;&#xA;असिमुद्यम्य केशेषु प्रगृह्य च पदा हतः&#x9;013c&lt;br&gt;&#xA;मध्ये राजसहस्राणां प्रेक्षकाणां समन्ततः&#x9;014a&lt;br&gt;&#xA;कृपया च पुनस्तेन जीवेति स विसर्जितः&#x9;014c&lt;br&gt;&#xA;तदवस्थः कृतस्तेन सोमदत्तोऽथ मारिष&#x9;015a&lt;br&gt;&#xA;प्रसादयन्महादेवममर्षवशमास्थितः&#x9;015c&lt;br&gt;&#xA;तस्य तुष्टो महादेवो वराणां वरदः प्रभुः&#x9;016a&lt;br&gt;&#xA;वरेण छन्दयामास स तु वव्रे वरं नृपः&#x9;016c&lt;br&gt;&#xA;पुत्रमिच्छामि भगवन्यो निहन्याच्छिनेः सुतम्&#x9;017a&lt;br&gt;&#xA;मध्ये राजसहस्राणां पदा हन्याच्च संयुगे&#x9;017c&lt;br&gt;&#xA;तस्य तद्वचनं श्रुत्वा सोमदत्तस्य पार्थिव&#x9;018a&lt;br&gt;&#xA;एवमस्त्विति तत्रोक्त्वा स देवोऽन्तरधीयत&#x9;018c&lt;br&gt;&#xA;स तेन वरदानेन लब्धवान्भूरिदक्षिणम्&#x9;019a&lt;br&gt;&#xA;न्यपातयच्च समरे सौमदत्तिः शिनेः सुतम्&#x9;019c&lt;br&gt;&#xA;एतत्ते कथितं राजन्यन्मां त्वं परिपृच्छसि&#x9;020a&lt;br&gt;&#xA;न हि शक्या रणे जेतुं सात्वता मनुजर्षभ&#x9;020c&lt;br&gt;&#xA;लब्धलक्ष्याश्च सङ्ग्रामे बहवश्चित्रयोधिनः&#x9;021a&lt;br&gt;&#xA;देवदानवगन्धर्वान्विजेतारो ह्यविस्मिताः&#x9;021c&lt;br&gt;&#xA;स्ववीर्यविजये युक्ता नैते परपरिग्रहाः&#x9;021e&lt;br&gt;&#xA;न तुल्यं वृष्णिभिरिह दृश्यते किञ्चन प्रभो&#x9;022a&lt;br&gt;&#xA;भूतं भव्यं भविष्यच्च बलेन भरतर्षभ&#x9;022c&lt;br&gt;&#xA;न ज्ञातिमवमन्यन्ते वृद्धानां शासने रताः&#x9;023a&lt;br&gt;&#xA;न देवासुरगन्धर्वा न यक्षोरगराक्षसाः&#x9;023c&lt;br&gt;&#xA;जेतारो वृष्णिवीराणां न पुनर्मानुषा रणे&#x9;023e&lt;br&gt;&#xA;ब्रह्मद्रव्ये गुरुद्रव्ये ज्ञातिद्रव्येऽप्यहिंसकाः&#x9;024a&lt;br&gt;&#xA;एतेषां रक्षितारश्च ये स्युः कस्याञ्चिदापदि&#x9;024c&lt;br&gt;&#xA;अर्थवन्तो न चोत्सिक्ता ब्रह्मण्याः सत्यवादिनः&#x9;025a&lt;br&gt;&#xA;समर्थान्नावमन्यन्ते दीनानभ्युद्धरन्ति च&#x9;025c&lt;br&gt;&#xA;नित्यं देवपरा दान्ता दातारश्चाविकत्थनाः&#x9;026a&lt;br&gt;&#xA;तेन वृष्णिप्रवीराणां चक्रं न प्रतिहन्यते&#x9;026c&lt;br&gt;&#xA;अपि मेरुं वहेत्कश्चित्तरेद्वा मकरालयम्&#x9;027a&lt;br&gt;&#xA;न तु वृष्णिप्रवीराणां समेत्यान्तं व्रजेन्नृप&#x9;027c&lt;br&gt;&#xA;एतत्ते सर्वमाख्यातं यत्र ते संशयो विभो&#x9;028a&lt;br&gt;&#xA;कुरुराज नरश्रेष्ठ तव ह्यपनयो महान्&#x9;028c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/120/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/120/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;तदवस्थे हते तस्मिन्भूरिश्रवसि कौरवे&#x9;001a&lt;br&gt;&#xA;यथा भूयोऽभवद्युद्धं तन्ममाचक्ष्व सञ्जय&#x9;001c&lt;br&gt;&#xA;सञ्जय उवाच&#x9;002&lt;br&gt;&#xA;भूरिश्रवसि सङ्क्रान्ते परलोकाय भारत&#x9;002a&lt;br&gt;&#xA;वासुदेवं महाबाहुरर्जुनः समचूचुदत्&#x9;002c&lt;br&gt;&#xA;चोदयाश्वान्भृशं कृष्ण यतो राजा जयद्रथः&#x9;003a&lt;br&gt;&#xA;अस्तमेति महाबाहो त्वरमाणो दिवाकरः&#x9;003c&lt;br&gt;&#xA;एतद्धि पुरुषव्याघ्र महदभ्युद्यतं मया&#x9;004a&lt;br&gt;&#xA;कार्यं संरक्ष्यते चैष कुरुसेनामहारथैः&#x9;004c&lt;br&gt;&#xA;नास्तमेति यथा सूर्यो यथा सत्यं भवेद्वचः&#x9;005a&lt;br&gt;&#xA;चोदयाश्वांस्तथा कृष्ण यथा हन्यां जयद्रथम्&#x9;005c&lt;br&gt;&#xA;ततः कृष्णो महाबाहू रजतप्रतिमान्हयान्&#x9;006a&lt;br&gt;&#xA;हयज्ञश्चोदयामास जयद्रथरथं प्रति&#x9;006c&lt;br&gt;&#xA;तं प्रयान्तममोघेषुमुत्पतद्भिरिवाशुगैः&#x9;007a&lt;br&gt;&#xA;त्वरमाणा महाराज सेनामुख्याः समाव्रजन्&#x9;007c&lt;br&gt;&#xA;दुर्योधनश्च कर्णश्च वृषसेनोऽथ मद्रराट्&#x9;008a&lt;br&gt;&#xA;अश्वत्थामा कृपश्चैव स्वयमेव च सैन्धवः&#x9;008c&lt;br&gt;&#xA;समासाद्य तु बीभत्सुः सैन्धवं प्रमुखे स्थितम्&#x9;009a&lt;br&gt;&#xA;नेत्राभ्यां क्रोधदीप्ताभ्यां सम्प्रैक्षन्निर्दहन्निव&#x9;009c&lt;br&gt;&#xA;ततो दुर्योधनो राजा राधेयं त्वरितोऽब्रवीत्&#x9;010a&lt;br&gt;&#xA;अर्जुनं वीक्ष्य संयान्तं जयद्रथरथं प्रति&#x9;010c&lt;br&gt;&#xA;अयं स वैकर्तन युद्धकालो विदर्शयस्वात्मबलं महात्मन्&#x9;011a&lt;br&gt;&#xA;यथा न वध्येत रणेऽर्जुनेन जयद्रथः कर्ण तथा कुरुष्व&#x9;011c&lt;br&gt;&#xA;अल्पावशिष्टं दिवसं नृवीर विघातयस्वाद्य रिपुं शरौघैः&#x9;012a&lt;br&gt;&#xA;दिनक्षयं प्राप्य नरप्रवीर ध्रुवं हि नः कर्ण जयो भविष्यति&#x9;012c&lt;br&gt;&#xA;सैन्धवे रक्ष्यमाणे तु सूर्यस्यास्तमयं प्रति&#x9;013a&lt;br&gt;&#xA;मिथ्याप्रतिज्ञः कौन्तेयः प्रवेक्ष्यति हुताशनम्&#x9;013c&lt;br&gt;&#xA;अनर्जुनायां च भुवि मुहूर्तमपि मानद&#x9;014a&lt;br&gt;&#xA;जीवितुं नोत्सहेरन्वै भ्रातरोऽस्य सहानुगाः&#x9;014c&lt;br&gt;&#xA;विनष्टैः पाण्डवेयैश्च सशैलवनकाननाम्&#x9;015a&lt;br&gt;&#xA;वसुन्धरामिमां कर्ण भोक्ष्यामो हतकण्टकाम्&#x9;015c&lt;br&gt;&#xA;दैवेनोपहतः पार्थो विपरीतश्च मानद&#x9;016a&lt;br&gt;&#xA;कार्याकार्यमजानन्वै प्रतिज्ञां कृतवान्रणे&#x9;016c&lt;br&gt;&#xA;नूनमात्मविनाशाय पाण्डवेन किरीटिना&#x9;017a&lt;br&gt;&#xA;प्रतिज्ञेयं कृता कर्ण जयद्रथवधं प्रति&#x9;017c&lt;br&gt;&#xA;कथं जीवति दुर्धर्षे त्वयि राधेय फल्गुनः&#x9;018a&lt;br&gt;&#xA;अनस्तङ्गत आदित्ये हन्यात्सैन्धवकं नृपम्&#x9;018c&lt;br&gt;&#xA;रक्षितं मद्रराजेन कृपेण च महात्मना&#x9;019a&lt;br&gt;&#xA;जयद्रथं रणमुखे कथं हन्याद्धनञ्जयः&#x9;019c&lt;br&gt;&#xA;द्रौणिना रक्ष्यमाणं च मया दुःशासनेन च&#x9;020a&lt;br&gt;&#xA;कथं प्राप्स्यति बीभत्सुः सैन्धवं कालचोदितः&#x9;020c&lt;br&gt;&#xA;युध्यन्ते बहवः शूरा लम्बते च दिवाकरः&#x9;021a&lt;br&gt;&#xA;शङ्के जयद्रथं पार्थो नैव प्राप्स्यति मानद&#x9;021c&lt;br&gt;&#xA;स त्वं कर्ण मया सार्धं शूरैश्चान्यैर्महारथैः&#x9;022a&lt;br&gt;&#xA;युध्यस्व यत्नमास्थाय परं पार्थेन संयुगे&#x9;022c&lt;br&gt;&#xA;एवमुक्तस्तु राधेयस्तव पुत्रेण मारिष&#x9;023a&lt;br&gt;&#xA;दुर्योधनमिदं वाक्यं प्रत्युवाच कुरूत्तमम्&#x9;023c&lt;br&gt;&#xA;दृढलक्ष्येण शूरेण भीमसेनेन धन्विना&#x9;024a&lt;br&gt;&#xA;भृशमुद्वेजितः सङ्ख्ये शरजालैरनेकशः&#x9;024c&lt;br&gt;&#xA;स्थातव्यमिति तिष्ठामि रणे सम्प्रति मानद&#x9;025a&lt;br&gt;&#xA;नैवाङ्गमिङ्गति किञ्चिन्मे सन्तप्तस्य रणेषुभिः&#x9;025c&lt;br&gt;&#xA;योत्स्यामि तु तथा राजञ्शक्त्याहं परया रणे&#x9;026a&lt;br&gt;&#xA;यथा पाण्डवमुख्योऽसौ न हनिष्यति सैन्धवम्&#x9;026c&lt;br&gt;&#xA;न हि मे युध्यमानस्य सायकांश्चास्यतः शितान्&#x9;027a&lt;br&gt;&#xA;सैन्धवं प्राप्स्यते वीरः सव्यसाची धनञ्जयः&#x9;027c&lt;br&gt;&#xA;यत्तु शक्तिमता कार्यं सततं हितकारिणा&#x9;028a&lt;br&gt;&#xA;तत्करिष्यामि कौरव्य जयो दैवे प्रतिष्ठितः&#x9;028c&lt;br&gt;&#xA;अद्य योत्स्येऽर्जुनमहं पौरुषं स्वं व्यपाश्रितः&#x9;029a&lt;br&gt;&#xA;त्वदर्थं पुरुषव्याघ्र जयो दैवे प्रतिष्ठितः&#x9;029c&lt;br&gt;&#xA;अद्य युद्धं कुरुश्रेष्ठ मम पार्थस्य चोभयोः&#x9;030a&lt;br&gt;&#xA;पश्यन्तु सर्वभूतानि दारुणं लोमहर्षणम्&#x9;030c&lt;br&gt;&#xA;कर्णकौरवयोरेवं रणे सम्भाषमाणयोः&#x9;031a&lt;br&gt;&#xA;अर्जुनो निशितैर्बाणैर्जघान तव वाहिनीम्&#x9;031c&lt;br&gt;&#xA;चिच्छेद तीक्ष्णाग्रमुखैः शूराणामनिवर्तिनाम्&#x9;032a&lt;br&gt;&#xA;भुजान्परिघसङ्काशान्हस्तिहस्तोपमान्रणे&#x9;032c&lt;br&gt;&#xA;शिरांसि च महाबाहुश्चिच्छेद निशितैः शरैः&#x9;033a&lt;br&gt;&#xA;हस्तिहस्तान्हयग्रीवा रथाक्षांश्च समन्ततः&#x9;033c&lt;br&gt;&#xA;शोणिताक्तान्हयारोहान्गृहीतप्रासतोमरान्&#x9;034a&lt;br&gt;&#xA;क्षुरैश्चिच्छेद बीभत्सुर्द्विधैकैकं त्रिधैव च&#x9;034c&lt;br&gt;&#xA;हयवारणमुख्याश्च प्रापतन्त सहस्रशः&#x9;035a&lt;br&gt;&#xA;ध्वजाश्छत्राणि चापानि चामराणि शिरांसि च&#x9;035c&lt;br&gt;&#xA;कक्षमग्निमिवोद्धूतः प्रदहंस्तव वाहिनीम्&#x9;036a&lt;br&gt;&#xA;अचिरेण महीं पार्थश्चकार रुधिरोत्तराम्&#x9;036c&lt;br&gt;&#xA;हतभूयिष्ठयोधं तत्कृत्वा तव बलं बली&#x9;037a&lt;br&gt;&#xA;आससाद दुराधर्षः सैन्धवं सत्यविक्रमः&#x9;037c&lt;br&gt;&#xA;बीभत्सुर्भीमसेनेन सात्वतेन च रक्षितः&#x9;038a&lt;br&gt;&#xA;स बभौ भरतश्रेष्ठ ज्वलन्निव हुताशनः&#x9;038c&lt;br&gt;&#xA;तं तथावस्थितं दृष्ट्वा त्वदीया वीर्यसम्मताः&#x9;039a&lt;br&gt;&#xA;नामृष्यन्त महेष्वासाः फल्गुनं पुरुषर्षभाः&#x9;039c&lt;br&gt;&#xA;दुर्योधनश्च कर्णश्च वृषसेनोऽथ मद्रराट्&#x9;040a&lt;br&gt;&#xA;अश्वत्थामा कृपश्चैव स्वयमेव च सैन्धवः&#x9;040c&lt;br&gt;&#xA;संरब्धाः सैन्धवस्यार्थे समावृण्वन्किरीटिनम्&#x9;041a&lt;br&gt;&#xA;नृत्यन्तं रथमार्गेषु धनुर्ज्यातलनिस्वनैः&#x9;041c&lt;br&gt;&#xA;सङ्ग्रामकोविदं पार्थं सर्वे युद्धविशारदाः&#x9;042a&lt;br&gt;&#xA;अभीताः पर्यवर्तन्त व्यादितास्यमिवान्तकम्&#x9;042c&lt;br&gt;&#xA;सैन्धवं पृष्ठतः कृत्वा जिघांसन्तोऽर्जुनाच्युतौ&#x9;043a&lt;br&gt;&#xA;सूर्यास्तमयमिच्छन्तो लोहितायति भास्करे&#x9;043c&lt;br&gt;&#xA;ते भुजैर्भोगिभोगाभैर्धनूंष्यायम्य सायकान्&#x9;044a&lt;br&gt;&#xA;मुमुचुः सूर्यरश्म्याभाञ्शतशः फल्गुनं प्रति&#x9;044c&lt;br&gt;&#xA;तानस्तानस्यमानांश्च किरीटी युद्धदुर्मदः&#x9;045a&lt;br&gt;&#xA;द्विधा त्रिधाष्टधैकैकं छित्त्वा विव्याध तान्रणे&#x9;045c&lt;br&gt;&#xA;सिंहलाङ्गूलकेतुस्तु दर्शयञ्शक्तिमात्मनः&#x9;046a&lt;br&gt;&#xA;शारद्वतीसुतो राजन्नर्जुनं प्रत्यवारयत्&#x9;046c&lt;br&gt;&#xA;स विद्ध्वा दशभिः पार्थं वासुदेवं च सप्तभिः&#x9;047a&lt;br&gt;&#xA;अतिष्ठद्रथमार्गेषु सैन्धवं परिपालयन्&#x9;047c&lt;br&gt;&#xA;अथैनं कौरवश्रेष्ठाः सर्व एव महारथाः&#x9;048a&lt;br&gt;&#xA;महता रथवंशेन सर्वतः पर्यवारयन्&#x9;048c&lt;br&gt;&#xA;विस्फारयन्तश्चापानि विसृजन्तश्च सायकान्&#x9;049a&lt;br&gt;&#xA;सैन्धवं पर्यरक्षन्त शासनात्तनयस्य ते&#x9;049c&lt;br&gt;&#xA;तत्र पार्थस्य शूरस्य बाह्वोर्बलमदृश्यत&#x9;050a&lt;br&gt;&#xA;इषूणामक्षयत्वं च धनुषो गाण्डिवस्य च&#x9;050c&lt;br&gt;&#xA;अस्त्रैरस्त्राणि संवार्य द्रौणेः शारद्वतस्य च&#x9;051a&lt;br&gt;&#xA;एकैकं नवभिर्बाणैः सर्वानेव समर्पयत्&#x9;051c&lt;br&gt;&#xA;तं द्रौणिः पञ्चविंशत्या वृषसेनश्च सप्तभिः&#x9;052a&lt;br&gt;&#xA;दुर्योधनश्च विंशत्या कर्णशल्यौ त्रिभिस्त्रिभिः&#x9;052c&lt;br&gt;&#xA;त एनमभिगर्जन्तो विध्यन्तश्च पुनः पुनः&#x9;053a&lt;br&gt;&#xA;विधुन्वन्तश्च चापानि सर्वतः पर्यवारयन्&#x9;053c&lt;br&gt;&#xA;श्लिष्टं तु सर्वतश्चक्रू रथमण्डलमाशु ते&#x9;054a&lt;br&gt;&#xA;सूर्यास्तमयमिच्छन्तस्त्वरमाणा महारथाः&#x9;054c&lt;br&gt;&#xA;त एनमभिनर्दन्तो विधुन्वाना धनूंषि च&#x9;055a&lt;br&gt;&#xA;सिषिचुर्मार्गणैर्घोरैर्गिरिं मेघा इवाम्बुभिः&#x9;055c&lt;br&gt;&#xA;ते महास्त्राणि दिव्यानि तत्र राजन्व्यदर्शयन्&#x9;056a&lt;br&gt;&#xA;धनञ्जयस्य गात्रेषु शूराः परिघबाहवः&#x9;056c&lt;br&gt;&#xA;हतभूयिष्ठयोधं तत्कृत्वा तव बलं बली&#x9;057a&lt;br&gt;&#xA;आससाद दुराधर्षः सैन्धवं सत्यविक्रमः&#x9;057c&lt;br&gt;&#xA;तं कर्णः संयुगे राजन्प्रत्यवारयदाशुगैः&#x9;058a&lt;br&gt;&#xA;मिषतो भीमसेनस्य सात्वतस्य च भारत&#x9;058c&lt;br&gt;&#xA;तं पार्थो दशभिर्बाणैः प्रत्यविध्यद्रणाजिरे&#x9;059a&lt;br&gt;&#xA;सूतपुत्रं महाबाहुः सर्वसैन्यस्य पश्यतः&#x9;059c&lt;br&gt;&#xA;सात्वतश्च त्रिभिर्बाणैः कर्णं विव्याध मारिष&#x9;060a&lt;br&gt;&#xA;भीमसेनस्त्रिभिश्चैव पुनः पार्थश्च सप्तभिः&#x9;060c&lt;br&gt;&#xA;तान्कर्णः प्रतिविव्याध षष्ट्या षष्ट्या महारथः&#x9;061a&lt;br&gt;&#xA;तद्युद्धमभवद्राजन्कर्णस्य बहुभिः सह&#x9;061c&lt;br&gt;&#xA;तत्राद्भुतमपश्याम सूतपुत्रस्य मारिष&#x9;062a&lt;br&gt;&#xA;यदेकः समरे क्रुद्धस्त्रीन्रथान्पर्यवारयत्&#x9;062c&lt;br&gt;&#xA;फल्गुनस्तु महाबाहुः कर्णं वैकर्तनं रणे&#x9;063a&lt;br&gt;&#xA;सायकानां शतेनैव सर्वमर्मस्वताडयत्&#x9;063c&lt;br&gt;&#xA;रुधिरोक्षितसर्वाङ्गः सूतपुत्रः प्रतापवान्&#x9;064a&lt;br&gt;&#xA;शरैः पञ्चाशता वीरः फल्गुनं प्रत्यविध्यत&#x9;064c&lt;br&gt;&#xA;तस्य तल्लाघवं दृष्ट्वा नामृष्यत रणेऽर्जुनः&#x9;064e&lt;br&gt;&#xA;ततः पार्थो धनुश्छित्त्वा विव्याधैनं स्तनान्तरे&#x9;065a&lt;br&gt;&#xA;सायकैर्नवभिर्वीरस्त्वरमाणो धनञ्जयः&#x9;065c&lt;br&gt;&#xA;वधार्थं चास्य समरे सायकं सूर्यवर्चसम्&#x9;066a&lt;br&gt;&#xA;चिक्षेप त्वरया युक्तस्त्वराकाले धनञ्जयः&#x9;066c&lt;br&gt;&#xA;तमापतन्तं वेगेन द्रौणिश्चिच्छेद सायकम्&#x9;067a&lt;br&gt;&#xA;अर्धचन्द्रेण तीक्ष्णेन स छिन्नः प्रापतद्भुवि&#x9;067c&lt;br&gt;&#xA;अथान्यद्धनुरादाय सूतपुत्रः प्रतापवान्&#x9;068a&lt;br&gt;&#xA;कर्णोऽपि द्विषतां हन्ता छादयामास फल्गुनम्&#x9;068c&lt;br&gt;&#xA;सायकैर्बहुसाहस्रैः कृतप्रतिकृतेप्सया&#x9;068e&lt;br&gt;&#xA;तौ वृषाविव नर्दन्तौ नरसिंहौ महारथौ&#x9;069a&lt;br&gt;&#xA;सायकौघप्रतिच्छन्नं चक्रतुः खमजिह्मगैः&#x9;069c&lt;br&gt;&#xA;अदृश्यौ च शरौघैस्तौ निघ्नतामितरेतरम्&#x9;069e&lt;br&gt;&#xA;पार्थोऽहमस्मि तिष्ठ त्वं कर्णोऽहं तिष्ठ फल्गुन&#x9;070a&lt;br&gt;&#xA;इत्येवं तर्जयन्तौ तौ वाक्शल्यैस्तुदतां तथा&#x9;070c&lt;br&gt;&#xA;युध्येतां समरे वीरौ चित्रं लघु च सुष्ठु च&#x9;071a&lt;br&gt;&#xA;प्रेक्षणीयौ चाभवतां सर्वयोधसमागमे&#x9;071c&lt;br&gt;&#xA;प्रशस्यमानौ समरे सिद्धचारणवातिकैः&#x9;072a&lt;br&gt;&#xA;अयुध्येतां महाराज परस्परवधैषिणौ&#x9;072c&lt;br&gt;&#xA;ततो दुर्योधनो राजंस्तावकानभ्यभाषत&#x9;073a&lt;br&gt;&#xA;यत्ता रक्षत राधेयं नाहत्वा समरेऽर्जुनम्&#x9;073c&lt;br&gt;&#xA;निवर्तिष्यति राधेय इति मामुक्तवान्वृषः&#x9;073e&lt;br&gt;&#xA;एतस्मिन्नन्तरे राजन्दृष्ट्वा कर्णस्य विक्रमम्&#x9;074a&lt;br&gt;&#xA;आकर्णमुक्तैरिषुभिः कर्णस्य चतुरो हयान्&#x9;074c&lt;br&gt;&#xA;अनयन्मृत्युलोकाय चतुर्भिः सायकोत्तमैः&#x9;074e&lt;br&gt;&#xA;सारथिं चास्य भल्लेन रथनीडादपाहरत्&#x9;075a&lt;br&gt;&#xA;छादयामास च शरैस्तव पुत्रस्य पश्यतः&#x9;075c&lt;br&gt;&#xA;स छाद्यमानः समरे हताश्वो हतसारथिः&#x9;076a&lt;br&gt;&#xA;मोहितः शरजालेन कर्तव्यं नाभ्यपद्यत&#x9;076c&lt;br&gt;&#xA;तं तथा विरथं दृष्ट्वा रथमारोप्य स्वं तदा&#x9;077a&lt;br&gt;&#xA;अश्वत्थामा महाराज भूयोऽर्जुनमयोधयत्&#x9;077c&lt;br&gt;&#xA;मद्रराजस्तु कौन्तेयमविध्यत्त्रिंशता शरैः&#x9;078a&lt;br&gt;&#xA;शारद्वतस्तु विंशत्या वासुदेवं समार्पयत्&#x9;078c&lt;br&gt;&#xA;धनञ्जयं द्वादशभिराजघान शिलीमुखैः&#x9;078e&lt;br&gt;&#xA;चतुर्भिः सिन्धुराजश्च वृषसेनश्च सप्तभिः&#x9;079a&lt;br&gt;&#xA;पृथक्पृथङ्महाराज कृष्णपार्थावविध्यताम्&#x9;079c&lt;br&gt;&#xA;तथैव तान्प्रत्यविध्यत्कुन्तीपुत्रो धनञ्जयः&#x9;080a&lt;br&gt;&#xA;द्रोणपुत्रं चतुःषष्ट्या मद्रराजं शतेन च&#x9;080c&lt;br&gt;&#xA;सैन्धवं दशभिर्भल्लैर्वृषसेनं त्रिभिः शरैः&#x9;081a&lt;br&gt;&#xA;शारद्वतं च विंशत्या विद्ध्वा पार्थः समुन्नदत्&#x9;081c&lt;br&gt;&#xA;ते प्रतिज्ञाप्रतीघातमिच्छन्तः सव्यसाचिनः&#x9;082a&lt;br&gt;&#xA;सहितास्तावकास्तूर्णमभिपेतुर्धनञ्जयम्&#x9;082c&lt;br&gt;&#xA;अथार्जुनः सर्वतोधारमस्त्रं प्रादुश्चक्रे त्रासयन्धार्तराष्ट्रान्&#x9;083a&lt;br&gt;&#xA;तं प्रत्युदीयुः कुरवः पाण्डुसूनुं रथैर्महार्हैः शरवर्षाण्यवर्षन्&#x9;083c&lt;br&gt;&#xA;ततस्तु तस्मिंस्तुमुले समुत्थिते सुदारुणे भारत मोहनीये&#x9;084a&lt;br&gt;&#xA;नामुह्यत प्राप्य स राजपुत्रः किरीटमाली विसृजन्पृषत्कान्&#x9;084c&lt;br&gt;&#xA;राज्यप्रेप्सुः सव्यसाची कुरूणां स्मरन्क्लेशान्द्वादशवर्षवृत्तान्&#x9;085a&lt;br&gt;&#xA;गाण्डीवमुक्तैरिषुभिर्महात्मा सर्वा दिशो व्यावृणोदप्रमेयैः&#x9;085c&lt;br&gt;&#xA;प्रदीप्तोल्कमभवच्चान्तरिक्षं देहेषु भूरीण्यपतन्वयांसि&#x9;086a&lt;br&gt;&#xA;यत्पिङ्गलज्येन किरीटमाली क्रुद्धो रिपूनाजगवेन हन्ति&#x9;086c&lt;br&gt;&#xA;किरीटमाली महता महायशाः शरासनेनास्य शराननीकजित्&#x9;087a&lt;br&gt;&#xA;हयप्रवेकोत्तमनागधूर्गतान्कुरुप्रवीरानिषुभिर्न्यपातयत्&#x9;087c&lt;br&gt;&#xA;गदाश्च गुर्वीः परिघानयस्मयानसींश्च शक्तीश्च रणे नराधिपाः&#x9;088a&lt;br&gt;&#xA;महान्ति शस्त्राणि च भीमदर्शनाः प्रगृह्य पार्थं सहसाभिदुद्रुवुः&#x9;088c&lt;br&gt;&#xA;स तानुदीर्णान्सरथाश्ववारणान्पदातिसङ्घांश्च महाधनुर्धरः&#x9;089a&lt;br&gt;&#xA;विपन्नसर्वायुधजीवितान्रणे चकार वीरो यमराष्ट्रवर्धनान्&#x9;089c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/121/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/121/</guid>
      <description>&lt;p&gt;सञ्जय उवाच&#x9;001&lt;br&gt;&#xA;स रणे व्यचरत्पार्थः प्रेक्षणीयो धनञ्जयः&#x9;001a&lt;br&gt;&#xA;युगपद्दिक्षु सर्वासु चित्राण्यस्त्राणि दर्शयन्&#x9;001c&lt;br&gt;&#xA;मध्यन्दिनगतं सूर्यं प्रतपन्तमिवाम्बरे&#x9;002a&lt;br&gt;&#xA;न शेकुः सर्वभूतानि पाण्डवं प्रतिवीक्षितुम्&#x9;002c&lt;br&gt;&#xA;प्रसृतांस्तस्य गाण्डीवाच्छरव्रातान्महात्मनः&#x9;003a&lt;br&gt;&#xA;सङ्ग्रामे समपश्याम हंसपङ्क्तीरिवाम्बरे&#x9;003c&lt;br&gt;&#xA;विनिवार्य स वीराणामस्त्रैरस्त्राणि सर्वशः&#x9;004a&lt;br&gt;&#xA;दर्शयन्रौद्रमात्मानमुग्रे कर्मणि धिष्ठितः&#x9;004c&lt;br&gt;&#xA;स तान्रथवरान्राजन्नभ्यतिक्रामदर्जुनः&#x9;005a&lt;br&gt;&#xA;मोहयन्निव नाराचैर्जयद्रथवधेप्सया&#x9;005c&lt;br&gt;&#xA;विसृजन्दिक्षु सर्वासु शरानसितसारथिः&#x9;006a&lt;br&gt;&#xA;स रणे व्यचरत्तूर्णं प्रेक्षणीयो धनञ्जयः&#x9;006c&lt;br&gt;&#xA;भ्रमन्त इव शूरस्य शरव्राता महात्मनः&#x9;007a&lt;br&gt;&#xA;अदृश्यन्तान्तरिक्षस्थाः शतशोऽथ सहस्रशः&#x9;007c&lt;br&gt;&#xA;आददानं महेष्वासं सन्दधानं च पाण्डवम्&#x9;008a&lt;br&gt;&#xA;विसृजन्तं च कौन्तेयं नानुपश्यामहे तदा&#x9;008c&lt;br&gt;&#xA;तथा सर्वा दिशो राजन्सर्वांश्च रथिनो रणे&#x9;009a&lt;br&gt;&#xA;आकुलीकृत्य कौन्तेयो जयद्रथमुपाद्रवत्&#x9;009c&lt;br&gt;&#xA;विव्याध च चतुःषष्ट्या शराणां नतपर्वणाम्&#x9;009e&lt;br&gt;&#xA;सैन्धवस्तु तथा विद्धः शरैर्गाण्डीवधन्वना&#x9;010a&lt;br&gt;&#xA;न चक्षमे सुसङ्क्रुद्धस्तोत्त्रार्दित इव द्विपः&#x9;010c&lt;br&gt;&#xA;स वराहध्वजस्तूर्णं गार्ध्रपत्रानजिह्मगान्&#x9;011a&lt;br&gt;&#xA;आशीविषसमप्रख्यान्कर्मारपरिमार्जितान्&#x9;011c&lt;br&gt;&#xA;मुमोच निशितान्सङ्ख्ये सायकान्सव्यसाचिनि&#x9;011e&lt;br&gt;&#xA;त्रिभिस्तु विद्ध्वा गाण्डीवं नाराचैः षड्भिरर्जुनम्&#x9;012a&lt;br&gt;&#xA;अष्टाभिर्वाजिनोऽविध्यद्ध्वजं चैकेन पत्रिणा&#x9;012c&lt;br&gt;&#xA;स विक्षिप्यार्जुनस्तीक्ष्णान्सैन्धवप्रेषिताञ्शरान्&#x9;013a&lt;br&gt;&#xA;युगपत्तस्य चिच्छेद शराभ्यां सैन्धवस्य ह&#x9;013c&lt;br&gt;&#xA;सारथेश्च शिरः कायाद्ध्वजं च समलङ्कृतम्&#x9;013e&lt;br&gt;&#xA;स छिन्नयष्टिः सुमहाञ्शीर्यमाणः शराहतः&#x9;014a&lt;br&gt;&#xA;वराहः सिन्धुराजस्य पपाताग्निशिखोपमः&#x9;014c&lt;br&gt;&#xA;एतस्मिन्नेव काले तु द्रुतं गच्छति भास्करे&#x9;015a&lt;br&gt;&#xA;अब्रवीत्पाण्डवं तत्र त्वरमाणो जनार्दनः&#x9;015c&lt;br&gt;&#xA;धनञ्जय शिरश्छिन्धि सैन्धवस्य दुरात्मनः&#x9;016a&lt;br&gt;&#xA;अस्तं महीधरश्रेष्ठं यियासति दिवाकरः&#x9;016c&lt;br&gt;&#xA;शृणुष्वैव च मे वाक्यं जयद्रथवधं प्रति&#x9;016e&lt;br&gt;&#xA;वृद्धक्षत्रः सैन्धवस्य पिता जगति विश्रुतः&#x9;017a&lt;br&gt;&#xA;स कालेनेह महता सैन्धवं प्राप्तवान्सुतम्&#x9;017c&lt;br&gt;&#xA;जयद्रथममित्रघ्नं तं चोवाच ततो नृपम्&#x9;018a&lt;br&gt;&#xA;अन्तर्हिता तदा वाणी मेघदुन्दुभिनिस्वना&#x9;018c&lt;br&gt;&#xA;तवात्मजोऽयं मर्त्येषु कुलशीलदमादिभिः&#x9;019a&lt;br&gt;&#xA;गुणैर्भविष्यति विभो सदृशो वंशयोर्द्वयोः&#x9;019c&lt;br&gt;&#xA;क्षत्रियप्रवरो लोके नित्यं शूराभिसत्कृतः&#x9;019e&lt;br&gt;&#xA;शत्रुभिर्युध्यमानस्य सङ्ग्रामे त्वस्य धन्विनः&#x9;020a&lt;br&gt;&#xA;शिरश्छेत्स्यति सङ्क्रुद्धः शत्रुर्नालक्षितो भुवि&#x9;020c&lt;br&gt;&#xA;एतच्छ्रुत्वा सिन्धुराजो ध्यात्वा चिरमरिन्दम&#x9;021a&lt;br&gt;&#xA;ज्ञातीन्सर्वानुवाचेदं पुत्रस्नेहाभिपीडितः&#x9;021c&lt;br&gt;&#xA;सङ्ग्रामे युध्यमानस्य वहतो महतीं धुरम्&#x9;022a&lt;br&gt;&#xA;धरण्यां मम पुत्रस्य पातयिष्यति यः शिरः&#x9;022c&lt;br&gt;&#xA;तस्यापि शतधा मूर्धा फलिष्यति न संशयः&#x9;022e&lt;br&gt;&#xA;एवमुक्त्वा ततो राज्ये स्थापयित्वा जयद्रथम्&#x9;023a&lt;br&gt;&#xA;वृद्धक्षत्रो वनं यातस्तपश्चेष्टं समास्थितः&#x9;023c&lt;br&gt;&#xA;सोऽयं तप्यति तेजस्वी तपो घोरं दुरासदम्&#x9;024a&lt;br&gt;&#xA;समन्तपञ्चकादस्माद्बहिर्वानरकेतन&#x9;024c&lt;br&gt;&#xA;तस्माज्जयद्रथस्य त्वं शिरश्छित्त्वा महामृधे&#x9;025a&lt;br&gt;&#xA;दिव्येनास्त्रेण रिपुहन्घोरेणाद्भुतकर्मणा&#x9;025c&lt;br&gt;&#xA;सकुण्डलं सिन्धुपतेः प्रभञ्जनसुतानुज&#x9;026a&lt;br&gt;&#xA;उत्सङ्गे पातयस्वाशु वृद्धक्षत्रस्य भारत&#x9;026c&lt;br&gt;&#xA;अथ त्वमस्य मूर्धानं पातयिष्यसि भूतले&#x9;027a&lt;br&gt;&#xA;तवापि शतधा मूर्धा फलिष्यति न संशयः&#x9;027c&lt;br&gt;&#xA;यथा चैतन्न जानीयात्स राजा पृथिवीपतिः&#x9;028a&lt;br&gt;&#xA;तथा कुरु कुरुश्रेष्ठ दिव्यमस्त्रमुपाश्रितः&#x9;028c&lt;br&gt;&#xA;न ह्यसाध्यमकार्यं वा विद्यते तव किञ्चन&#x9;029a&lt;br&gt;&#xA;समस्तेष्वपि लोकेषु त्रिषु वासवनन्दन&#x9;029c&lt;br&gt;&#xA;एतच्छ्रुत्वा तु वचनं सृक्किणी परिसंलिहन्&#x9;030a&lt;br&gt;&#xA;इन्द्राशनिसमस्पर्शं दिव्यमन्त्राभिमन्त्रितम्&#x9;030c&lt;br&gt;&#xA;सर्वभारसहं शश्वद्गन्धमाल्यार्चितं शरम्&#x9;031a&lt;br&gt;&#xA;विससर्जार्जुनस्तूर्णं सैन्धवस्य वधे वृतः&#x9;031c&lt;br&gt;&#xA;स तु गाण्डीवनिर्मुक्तः शरः श्येन इवाशुगः&#x9;032a&lt;br&gt;&#xA;शकुन्तमिव वृक्षाग्रात्सैन्धवस्य शिरोऽहरत्&#x9;032c&lt;br&gt;&#xA;अहरत्तत्पुनश्चैव शरैरूर्ध्वं धनञ्जयः&#x9;033a&lt;br&gt;&#xA;दुर्हृदामप्रहर्षाय सुहृदां हर्षणाय च&#x9;033c&lt;br&gt;&#xA;शरैः कदम्बकीकृत्य काले तस्मिंश्च पाण्डवः&#x9;034a&lt;br&gt;&#xA;समन्तपञ्चकाद्बाह्यं शिरस्तद्व्यहरत्ततः&#x9;034c&lt;br&gt;&#xA;एतस्मिन्नेव काले तु वृद्धक्षत्रो महीपतिः&#x9;035a&lt;br&gt;&#xA;सन्ध्यामुपास्ते तेजस्वी सम्बन्धी तव मारिष&#x9;035c&lt;br&gt;&#xA;उपासीनस्य तस्याथ कृष्णकेशं सकुण्डलम्&#x9;036a&lt;br&gt;&#xA;सिन्धुराजस्य मूर्धानमुत्सङ्गे समपातयत्&#x9;036c&lt;br&gt;&#xA;तस्योत्सङ्गे निपतितं शिरस्तच्चारुकुण्डलम्&#x9;037a&lt;br&gt;&#xA;वृद्धक्षत्रस्य नृपतेरलक्षितमरिन्दम&#x9;037c&lt;br&gt;&#xA;कृतजप्यस्य तस्याथ वृद्धक्षत्रस्य धीमतः&#x9;038a&lt;br&gt;&#xA;उत्तिष्ठतस्तत्सहसा शिरोऽगच्छद्धरातलम्&#x9;038c&lt;br&gt;&#xA;ततस्तस्य नरेन्द्रस्य पुत्रमूर्धनि भूतलम्&#x9;039a&lt;br&gt;&#xA;गते तस्यापि शतधा मूर्धागच्छदरिन्दम&#x9;039c&lt;br&gt;&#xA;ततः सर्वाणि भूतानि विस्मयं जग्मुरुत्तमम्&#x9;040a&lt;br&gt;&#xA;वासुदेवश्च बीभत्सुं प्रशशंस महारथम्&#x9;040c&lt;br&gt;&#xA;ततो दृष्ट्वा विनिहतं सिन्धुराजं जयद्रथम्&#x9;041a&lt;br&gt;&#xA;पुत्राणां तव नेत्रेभ्यो दुःखाद्बह्वपतज्जलम्&#x9;041c&lt;br&gt;&#xA;भीमसेनोऽपि सङ्ग्रामे बोधयन्निव पाण्डवम्&#x9;042a&lt;br&gt;&#xA;सिंहनादेन महता पूरयामास रोदसी&#x9;042c&lt;br&gt;&#xA;तं श्रुत्वा तु महानादं धर्मपुत्रो युधिष्ठिरः&#x9;043a&lt;br&gt;&#xA;सैन्धवं निहतं मेने फल्गुनेन महात्मना&#x9;043c&lt;br&gt;&#xA;ततो वादित्रघोषेण स्वान्योधानभिहर्षयन्&#x9;044a&lt;br&gt;&#xA;अभ्यवर्तत सङ्ग्रामे भारद्वाजं युयुत्सया&#x9;044c&lt;br&gt;&#xA;ततः प्रववृते राजन्नस्तं गच्छति भास्करे&#x9;045a&lt;br&gt;&#xA;द्रोणस्य सोमकैः सार्धं सङ्ग्रामो लोमहर्षणः&#x9;045c&lt;br&gt;&#xA;ते तु सर्वप्रयत्नेन भारद्वाजं जिघांसवः&#x9;046a&lt;br&gt;&#xA;सैन्धवे निहते राजन्नयुध्यन्त महारथाः&#x9;046c&lt;br&gt;&#xA;पाण्डवास्तु जयं लब्ध्वा सैन्धवं विनिहत्य च&#x9;047a&lt;br&gt;&#xA;अयोधयंस्ततो द्रोणं जयोन्मत्तास्ततस्ततः&#x9;047c&lt;br&gt;&#xA;अर्जुनोऽपि रणे योधांस्तावकान्रथसत्तमान्&#x9;048a&lt;br&gt;&#xA;अयोधयन्महाराज हत्वा सैन्धवकं नृपम्&#x9;048c&lt;br&gt;&#xA;स देवशत्रूनिव देवराजः किरीटमाली व्यधमत्समन्तात्&#x9;049a&lt;br&gt;&#xA;यथा तमांस्यभ्युदितस्तमोघ्नः पूर्वां प्रतिज्ञां समवाप्य वीरः&#x9;049c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/122/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/122/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;तस्मिन्विनिहते वीरे सैन्धवे सव्यसाचिना&#x9;001a&lt;br&gt;&#xA;मामका यदकुर्वन्त तन्ममाचक्ष्व सञ्जय&#x9;001c&lt;br&gt;&#xA;सञ्जय उवाच&#x9;002&lt;br&gt;&#xA;सैन्धवं निहतं दृष्ट्वा रणे पार्थेन मारिष&#x9;002a&lt;br&gt;&#xA;अमर्षवशमापन्नः कृपः शारद्वतस्तदा&#x9;002c&lt;br&gt;&#xA;महता शरवर्षेण पाण्डवं समवाकिरत्&#x9;003a&lt;br&gt;&#xA;द्रौणिश्चाभ्यद्रवत्पार्थं रथमास्थाय फल्गुनम्&#x9;003c&lt;br&gt;&#xA;तावेनं रथिनां श्रेष्ठौ रथाभ्यां रथसत्तमम्&#x9;004a&lt;br&gt;&#xA;उभावुभयतस्तीक्ष्णैर्विशिखैरभ्यवर्षताम्&#x9;004c&lt;br&gt;&#xA;स तथा शरवर्षाभ्यां सुमहद्भ्यां महाभुजः&#x9;005a&lt;br&gt;&#xA;पीड्यमानः परामार्तिमगमद्रथिनां वरः&#x9;005c&lt;br&gt;&#xA;सोऽजिघांसुर्गुरुं सङ्ख्ये गुरोस्तनयमेव च&#x9;006a&lt;br&gt;&#xA;चकाराचार्यकं तत्र कुन्तीपुत्रो धनञ्जयः&#x9;006c&lt;br&gt;&#xA;अस्त्रैरस्त्राणि संवार्य द्रौणेः शारद्वतस्य च&#x9;007a&lt;br&gt;&#xA;मन्दवेगानिषूंस्ताभ्यामजिघांसुरवासृजत्&#x9;007c&lt;br&gt;&#xA;ते नातिभृशमभ्यघ्नन्विशिखा जयचोदिताः&#x9;008a&lt;br&gt;&#xA;बहुत्वात्तु परामार्तिं शराणां तावगच्छताम्&#x9;008c&lt;br&gt;&#xA;अथ शारद्वतो राजन्कौन्तेयशरपीडितः&#x9;009a&lt;br&gt;&#xA;अवासीदद्रथोपस्थे मूर्च्छामभिजगाम ह&#x9;009c&lt;br&gt;&#xA;विह्वलं तमभिज्ञाय भर्तारं शरपीडितम्&#x9;010a&lt;br&gt;&#xA;हतोऽयमिति च ज्ञात्वा सारथिस्तमपावहत्&#x9;010c&lt;br&gt;&#xA;तस्मिन्सन्ने महाराज कृपे शारद्वते युधि&#x9;011a&lt;br&gt;&#xA;अश्वत्थामाप्यपायासीत्पाण्डवेयाद्रथान्तरम्&#x9;011c&lt;br&gt;&#xA;दृष्ट्वा शारद्वतं पार्थो मूर्छितं शरपीडितम्&#x9;012a&lt;br&gt;&#xA;रथ एव महेष्वासः कृपणं पर्यदेवयत्&#x9;012c&lt;br&gt;&#xA;पश्यन्निदं महाप्राज्ञः क्षत्ता राजानमुक्तवान्&#x9;013a&lt;br&gt;&#xA;कुलान्तकरणे पापे जातमात्रे सुयोधने&#x9;013c&lt;br&gt;&#xA;नीयतां परलोकाय साध्वयं कुलपांसनः&#x9;014a&lt;br&gt;&#xA;अस्माद्धि कुरुमुख्यानां महदुत्पत्स्यते भयम्&#x9;014c&lt;br&gt;&#xA;तदिदं समनुप्राप्तं वचनं सत्यवादिनः&#x9;015a&lt;br&gt;&#xA;तत्कृते ह्यद्य पश्यामि शरतल्पगतं कृपम्&#x9;015c&lt;br&gt;&#xA;धिगस्तु क्षात्रमाचारं धिगस्तु बलपौरुषम्&#x9;016a&lt;br&gt;&#xA;को हि ब्राह्मणमाचार्यमभिद्रुह्येत मादृशः&#x9;016c&lt;br&gt;&#xA;ऋषिपुत्रो ममाचार्यो द्रोणस्य दयितः सखा&#x9;017a&lt;br&gt;&#xA;एष शेते रथोपस्थे मद्बाणैरभिपीडितः&#x9;017c&lt;br&gt;&#xA;अकामयानेन मया विशिखैरर्दितो भृशम्&#x9;018a&lt;br&gt;&#xA;अवासीदद्रथोपस्थे प्राणान्पीडयतीव मे&#x9;018c&lt;br&gt;&#xA;शरार्दितेन हि मया प्रेक्षणीयो महाद्युतिः&#x9;019a&lt;br&gt;&#xA;प्रत्यस्तो बहुभिर्बाणैर्दशधर्मगतेन वै&#x9;019c&lt;br&gt;&#xA;शोचयत्येष निपतन्भूयः पुत्रवधाद्धि माम्&#x9;020a&lt;br&gt;&#xA;कृपणं स्वरथे सन्नं पश्य कृष्ण यथा गतम्&#x9;020c&lt;br&gt;&#xA;उपाकृत्य तु वै विद्यामाचार्येभ्यो नरर्षभाः&#x9;021a&lt;br&gt;&#xA;प्रयच्छन्तीह ये कामान्देवत्वमुपयान्ति ते&#x9;021c&lt;br&gt;&#xA;ये तु विद्यामुपादाय गुरुभ्यः पुरुषाधमाः&#x9;022a&lt;br&gt;&#xA;घ्नन्ति तानेव दुर्वृत्तास्ते वै निरयगामिनः&#x9;022c&lt;br&gt;&#xA;तदिदं नरकायाद्य कृतं कर्म मया ध्रुवम्&#x9;023a&lt;br&gt;&#xA;आचार्यं शरवर्षेण रथे सादयता कृपम्&#x9;023c&lt;br&gt;&#xA;यत्तत्पूर्वमुपाकुर्वन्नस्त्रं मामब्रवीत्कृपः&#x9;024a&lt;br&gt;&#xA;न कथञ्चन कौरव्य प्रहर्तव्यं गुराविति&#x9;024c&lt;br&gt;&#xA;तदिदं वचनं साधोराचार्यस्य महात्मनः&#x9;025a&lt;br&gt;&#xA;नानुष्ठितं तमेवाजौ विशिखैरभिवर्षता&#x9;025c&lt;br&gt;&#xA;नमस्तस्मै सुपूज्याय गौतमायापलायिने&#x9;026a&lt;br&gt;&#xA;धिगस्तु मम वार्ष्णेय यो ह्यस्मै प्रहराम्यहम्&#x9;026c&lt;br&gt;&#xA;तथा विलपमाने तु सव्यसाचिनि तं प्रति&#x9;027a&lt;br&gt;&#xA;सैन्धवं निहतं दृष्ट्वा राधेयः समुपाद्रवत्&#x9;027c&lt;br&gt;&#xA;उपायान्तं तु राधेयं दृष्ट्वा पार्थो महारथः&#x9;028a&lt;br&gt;&#xA;प्रहसन्देवकीपुत्रमिदं वचनमब्रवीत्&#x9;028c&lt;br&gt;&#xA;एष प्रयात्याधिरथिः सात्यकेः स्यन्दनं प्रति&#x9;029a&lt;br&gt;&#xA;न मृष्यति हतं नूनं भूरिश्रवसमाहवे&#x9;029c&lt;br&gt;&#xA;यत्र यात्येष तत्र त्वं चोदयाश्वाञ्जनार्दन&#x9;030a&lt;br&gt;&#xA;मा सोमदत्तेः पदवीं गमयेत्सात्यकिं वृषः&#x9;030c&lt;br&gt;&#xA;एवमुक्तो महाबाहुः केशवः सव्यसाचिना&#x9;031a&lt;br&gt;&#xA;प्रत्युवाच महातेजाः कालयुक्तमिदं वचः&#x9;031c&lt;br&gt;&#xA;अलमेष महाबाहुः कर्णायैको हि पाण्डव&#x9;032a&lt;br&gt;&#xA;किं पुनर्द्रौपदेयाभ्यां सहितः सात्वतर्षभः&#x9;032c&lt;br&gt;&#xA;न च तावत्क्षमः पार्थ कर्णेन तव सङ्गरः&#x9;033a&lt;br&gt;&#xA;प्रज्वलन्ती महोल्केव तिष्ठत्यस्य हि वासवी&#x9;033c&lt;br&gt;&#xA;त्वदर्थं पूज्यमानैषा रक्ष्यते परवीरहन्&#x9;033e&lt;br&gt;&#xA;अतः कर्णः प्रयात्वत्र सात्वतस्य यथा तथा&#x9;034a&lt;br&gt;&#xA;अहं ज्ञास्यामि कौरव्य कालमस्य दुरात्मनः&#x9;034c&lt;br&gt;&#xA;धृतराष्ट्र उवाच&#x9;035&lt;br&gt;&#xA;योऽसौ कर्णेन वीरेण वार्ष्णेयस्य समागमः&#x9;035a&lt;br&gt;&#xA;हते तु भूरिश्रवसि सैन्धवे च निपातिते&#x9;035c&lt;br&gt;&#xA;सात्यकिश्चापि विरथः कं समारूढवान्रथम्&#x9;036a&lt;br&gt;&#xA;चक्ररक्षौ च पाञ्चाल्यौ तन्ममाचक्ष्व सञ्जय&#x9;036c&lt;br&gt;&#xA;सञ्जय उवाच&#x9;037&lt;br&gt;&#xA;हन्त ते वर्णयिष्यामि यथावृत्तं महारणे&#x9;037a&lt;br&gt;&#xA;शुश्रूषस्व स्थिरो भूत्वा दुराचरितमात्मनः&#x9;037c&lt;br&gt;&#xA;पूर्वमेव हि कृष्णस्य मनोगतमिदं प्रभो&#x9;038a&lt;br&gt;&#xA;विजेतव्यो यथा वीरः सात्यकिर्यूपकेतुना&#x9;038c&lt;br&gt;&#xA;अतीतानागतं राजन्स हि वेत्ति जनार्दनः&#x9;039a&lt;br&gt;&#xA;अतः सूतं समाहूय दारुकं सन्दिदेश ह&#x9;039c&lt;br&gt;&#xA;रथो मे युज्यतां काल्यमिति राजन्महाबलः&#x9;039e&lt;br&gt;&#xA;न हि देवा न गन्धर्वा न यक्षोरगराक्षसाः&#x9;040a&lt;br&gt;&#xA;मानवा वा विजेतारः कृष्णयोः सन्ति केचन&#x9;040c&lt;br&gt;&#xA;पितामहपुरोगाश्च देवाः सिद्धाश्च तं विदुः&#x9;041a&lt;br&gt;&#xA;तयोः प्रभावमतुलं शृणु युद्धं च तद्यथा&#x9;041c&lt;br&gt;&#xA;सात्यकिं विरथं दृष्ट्वा कर्णं चाभ्युद्यतायुधम्&#x9;042a&lt;br&gt;&#xA;दध्मौ शङ्खं महावेगमार्षभेणाथ माधवः&#x9;042c&lt;br&gt;&#xA;दारुकोऽवेत्य सन्देशं श्रुत्वा शङ्खस्य च स्वनम्&#x9;043a&lt;br&gt;&#xA;रथमन्वानयत्तस्मै सुपर्णोच्छ्रितकेतनम्&#x9;043c&lt;br&gt;&#xA;स केशवस्यानुमते रथं दारुकसंयुतम्&#x9;044a&lt;br&gt;&#xA;आरुरोह शिनेः पौत्रो ज्वलनादित्यसन्निभम्&#x9;044c&lt;br&gt;&#xA;कामगैः सैन्यसुग्रीवमेघपुष्पबलाहकैः&#x9;045a&lt;br&gt;&#xA;हयोदग्रैर्महावेगैर्हेमभाण्डविभूषितैः&#x9;045c&lt;br&gt;&#xA;युक्तं समारुह्य च तं विमानप्रतिमं रथम्&#x9;046a&lt;br&gt;&#xA;अभ्यद्रवत राधेयं प्रवपन्सायकान्बहून्&#x9;046c&lt;br&gt;&#xA;चक्ररक्षावपि तदा युधामन्यूत्तमौजसौ&#x9;047a&lt;br&gt;&#xA;धनञ्जयरथं हित्वा राधेयं प्रत्युदीययुः&#x9;047c&lt;br&gt;&#xA;राधेयोऽपि महाराज शरवर्षं समुत्सृजन्&#x9;048a&lt;br&gt;&#xA;अभ्यद्रवत्सुसङ्क्रुद्धो रणे शैनेयमच्युतम्&#x9;048c&lt;br&gt;&#xA;नैव दैवं न गान्धर्वं नासुरोरगराक्षसम्&#x9;049a&lt;br&gt;&#xA;तादृशं भुवि वा युद्धं दिवि वा श्रुतमित्युत&#x9;049c&lt;br&gt;&#xA;उपारमत तत्सैन्यं सरथाश्वनरद्विपम्&#x9;050a&lt;br&gt;&#xA;तयोर्दृष्ट्वा महाराज कर्म सम्मूढचेतनम्&#x9;050c&lt;br&gt;&#xA;सर्वे च समपश्यन्त तद्युद्धमतिमानुषम्&#x9;051a&lt;br&gt;&#xA;तयोर्नृवरयो राजन्सारथ्यं दारुकस्य च&#x9;051c&lt;br&gt;&#xA;गतप्रत्यागतावृत्तैर्मण्डलैः सन्निवर्तनैः&#x9;052a&lt;br&gt;&#xA;सारथेस्तु रथस्थस्य काश्यपेयस्य विस्मिताः&#x9;052c&lt;br&gt;&#xA;नभस्तलगताश्चैव देवगन्धर्वदानवाः&#x9;053a&lt;br&gt;&#xA;अतीवावहिता द्रष्टुं कर्णशैनेययो रणम्&#x9;053c&lt;br&gt;&#xA;मित्रार्थे तौ पराक्रान्तौ स्पर्धिनौ शुष्मिणौ रणे&#x9;054a&lt;br&gt;&#xA;कर्णश्चामरसङ्काशो युयुधानश्च सात्यकिः&#x9;054c&lt;br&gt;&#xA;अन्योन्यं तौ महाराज शरवर्षैरवर्षताम्&#x9;055a&lt;br&gt;&#xA;प्रममाथ शिनेः पौत्रं कर्णः सायकवृष्टिभिः&#x9;055c&lt;br&gt;&#xA;अमृष्यमाणो निधनं कौरव्यजलसन्धयोः&#x9;056a&lt;br&gt;&#xA;कर्णः शोकसमाविष्टो महोरग इव श्वसन्&#x9;056c&lt;br&gt;&#xA;स शैनेयं रणे क्रुद्धः प्रदहन्निव चक्षुषा&#x9;057a&lt;br&gt;&#xA;अभ्यद्रवत वेगेन पुनः पुनररिन्दमः&#x9;057c&lt;br&gt;&#xA;तं तु सम्प्रेक्ष्य सङ्क्रुद्धं सात्यकिः प्रत्यविध्यत&#x9;058a&lt;br&gt;&#xA;महता शरवर्षेण गजः प्रतिगजं यथा&#x9;058c&lt;br&gt;&#xA;तौ समेत्य नरव्याघ्रौ व्याघ्राविव तरस्विनौ&#x9;059a&lt;br&gt;&#xA;अन्योन्यं सन्ततक्षाते रणेऽनुपमविक्रमौ&#x9;059c&lt;br&gt;&#xA;ततः कर्णं शिनेः पौत्रः सर्वपारशवैः शरैः&#x9;060a&lt;br&gt;&#xA;बिभेद सर्वगात्रेषु पुनः पुनररिन्दमः&#x9;060c&lt;br&gt;&#xA;सारथिं चास्य भल्लेन रथनीडादपाहरत्&#x9;061a&lt;br&gt;&#xA;अश्वांश्च चतुरः श्वेतान्निजघ्ने निशितैः शरैः&#x9;061c&lt;br&gt;&#xA;छित्त्वा ध्वजं शतेनैव शतधा पुरुषर्षभः&#x9;062a&lt;br&gt;&#xA;चकार विरथं कर्णं तव पुत्रस्य पश्यतः&#x9;062c&lt;br&gt;&#xA;ततो विमनसो राजंस्तावकाः पुरुषर्षभाः&#x9;063a&lt;br&gt;&#xA;वृषसेनः कर्णसुतः शल्यो मद्राधिपस्तथा&#x9;063c&lt;br&gt;&#xA;द्रोणपुत्रश्च शैनेयं सर्वतः पर्यवारयन्&#x9;064a&lt;br&gt;&#xA;ततः पर्याकुलं सर्वं न प्राज्ञायत किञ्चन&#x9;064c&lt;br&gt;&#xA;तथा सात्यकिना वीरे विरथे सूतजे कृते&#x9;065a&lt;br&gt;&#xA;हाहाकारस्ततो राजन्सर्वसैन्येषु चाभवत्&#x9;065c&lt;br&gt;&#xA;कर्णोऽपि विह्वलो राजन्सात्वतेनार्दितः शरैः&#x9;066a&lt;br&gt;&#xA;दुर्योधनरथं राजन्नारुरोह विनिःश्वसन्&#x9;066c&lt;br&gt;&#xA;मानयंस्तव पुत्रस्य बाल्यात्प्रभृति सौहृदम्&#x9;067a&lt;br&gt;&#xA;कृतां राज्यप्रदानेन प्रतिज्ञां परिपालयन्&#x9;067c&lt;br&gt;&#xA;तथा तु विरथे कर्णे पुत्रान्वै तव पार्थिव&#x9;068a&lt;br&gt;&#xA;दुःशासनमुखाञ्शूरान्नावधीत्सात्यकिर्वशी&#x9;068c&lt;br&gt;&#xA;रक्षन्प्रतिज्ञां च पुनर्भीमसेनकृतां पुरा&#x9;069a&lt;br&gt;&#xA;विरथान्विह्वलांश्चक्रे न तु प्राणैर्व्ययोजयत्&#x9;069c&lt;br&gt;&#xA;भीमसेनेन तु वधः पुत्राणां ते प्रतिश्रुतः&#x9;070a&lt;br&gt;&#xA;पुनर्द्यूते च पार्थेन वधः कर्णस्य शंश्रुतः&#x9;070c&lt;br&gt;&#xA;वधे त्वकुर्वन्यत्नं ते तस्य कर्णमुखास्तदा&#x9;071a&lt;br&gt;&#xA;नाशक्नुवंश्च तं हन्तुं सात्यकिं प्रवरा रथाः&#x9;071c&lt;br&gt;&#xA;द्रौणिश्च कृतवर्मा च तथैवान्ये महारथाः&#x9;072a&lt;br&gt;&#xA;निर्जिता धनुषैकेन शतशः क्षत्रियर्षभाः&#x9;072c&lt;br&gt;&#xA;काङ्क्षता परलोकं च धर्मराजस्य च प्रियम्&#x9;072e&lt;br&gt;&#xA;कृष्णयोः सदृशो वीर्ये सात्यकिः शत्रुकर्शनः&#x9;073a&lt;br&gt;&#xA;कृष्णो वापि भवेल्लोके पार्थो वापि धनुर्धरः&#x9;073c&lt;br&gt;&#xA;शैनेयो वा नरव्याघ्रश्चतुर्थो नोपलभ्यते&#x9;073e&lt;br&gt;&#xA;धृतराष्ट्र उवाच&#x9;074&lt;br&gt;&#xA;अजय्यं रथमास्थाय वासुदेवस्य सात्यकिः&#x9;074a&lt;br&gt;&#xA;विरथं कृतवान्कर्णं वासुदेवसमो युवा&#x9;074c&lt;br&gt;&#xA;दारुकेण समायुक्तं स्वबाहुबलदर्पितः&#x9;075a&lt;br&gt;&#xA;कच्चिदन्यं समारूढः स रथं सात्यकिः पुनः&#x9;075c&lt;br&gt;&#xA;एतदिच्छाम्यहं श्रोतुं कुशलो ह्यसि भाषितुम्&#x9;076a&lt;br&gt;&#xA;असह्यं तमहं मन्ये तन्ममाचक्ष्व सञ्जय&#x9;076c&lt;br&gt;&#xA;सञ्जय उवाच&#x9;077&lt;br&gt;&#xA;शृणु राजन्यथा तस्य रथमन्यं महामतिः&#x9;077a&lt;br&gt;&#xA;दारुकस्यानुजस्तूर्णं कल्पनाविधिकल्पितम्&#x9;077c&lt;br&gt;&#xA;आयसैः काञ्चनैश्चापि पट्टैर्नद्धं सकूबरम्&#x9;078a&lt;br&gt;&#xA;तारासहस्रखचितं सिंहध्वजपताकिनम्&#x9;078c&lt;br&gt;&#xA;अश्वैर्वातजवैर्युक्तं हेमभाण्डपरिच्छदैः&#x9;079a&lt;br&gt;&#xA;पाण्डुरैरिन्दुसङ्काशैः सर्वशब्दातिगैर्दृढैः&#x9;079c&lt;br&gt;&#xA;चित्रकाञ्चनसन्नाहैर्वाजिमुख्यैर्विशां पते&#x9;080a&lt;br&gt;&#xA;घण्टाजालाकुलरवं शक्तितोमरविद्युतम्&#x9;080c&lt;br&gt;&#xA;वृतं साङ्ग्रामिकैर्द्रव्यैर्बहुशस्त्रपरिच्छदम्&#x9;081a&lt;br&gt;&#xA;रथं सम्पादयामास मेघगम्भीरनिस्वनम्&#x9;081c&lt;br&gt;&#xA;तं समारुह्य शैनेयस्तव सैन्यमुपाद्रवत्&#x9;082a&lt;br&gt;&#xA;दारुकोऽपि यथाकामं प्रययौ केशवान्तिकम्&#x9;082c&lt;br&gt;&#xA;कर्णस्यापि महाराज शङ्खगोक्षीरपाण्डुरैः&#x9;083a&lt;br&gt;&#xA;चित्रकाञ्चनसन्नाहैः सदश्वैर्वेगवत्तरैः&#x9;083c&lt;br&gt;&#xA;हेमकक्ष्याध्वजोपेतं कॢप्तयन्त्रपताकिनम्&#x9;084a&lt;br&gt;&#xA;अग्र्यं रथं सुयन्तारं बहुशस्त्रपरिच्छदम्&#x9;084c&lt;br&gt;&#xA;उपाजह्रुस्तमास्थाय कर्णोऽप्यभ्यद्रवद्रिपून्&#x9;085a&lt;br&gt;&#xA;एतत्ते सर्वमाख्यातं यन्मां त्वं परिपृच्छसि&#x9;085c&lt;br&gt;&#xA;भूयश्चापि निबोध त्वं तवापनयजं क्षयम्&#x9;086a&lt;br&gt;&#xA;एकत्रिंशत्तव सुता भीमसेनेन पातिताः&#x9;086c&lt;br&gt;&#xA;दुर्मुखं प्रमुखे कृत्वा सततं चित्रयोधिनम्&#x9;087a&lt;br&gt;&#xA;शतशो निहताः शूराः सात्वतेनार्जुनेन च&#x9;087c&lt;br&gt;&#xA;भीष्मं प्रमुखतः कृत्वा भगदत्तं च मारिष&#x9;088a&lt;br&gt;&#xA;एवमेष क्षयो वृत्तो राजन्दुर्मन्त्रिते तव&#x9;088c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/123/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/123/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;तथा गतेषु शूरेषु तेषां मम च सञ्जय&#x9;001a&lt;br&gt;&#xA;किं वै भीमस्तदाकार्षीत्तन्ममाचक्ष्व सञ्जय&#x9;001c&lt;br&gt;&#xA;सञ्जय उवाच&#x9;002&lt;br&gt;&#xA;विरथो भीमसेनो वै कर्णवाक्शल्यपीडितः&#x9;002a&lt;br&gt;&#xA;अमर्षवशमापन्नः फल्गुनं वाक्यमब्रवीत्&#x9;002c&lt;br&gt;&#xA;पुनः पुनस्तूबरक मूढ औदरिकेति च&#x9;003a&lt;br&gt;&#xA;अकृतास्त्रक मा योधीर्बाल सङ्ग्रामकातर&#x9;003c&lt;br&gt;&#xA;इति मामब्रवीत्कर्णः पश्यतस्ते धनञ्जय&#x9;004a&lt;br&gt;&#xA;एवं वक्ता च मे वध्यस्तेन चोक्तोऽस्मि भारत&#x9;004c&lt;br&gt;&#xA;एतद्व्रतं महाबाहो त्वया सह कृतं मया&#x9;005a&lt;br&gt;&#xA;यथैतन्मम कौन्तेय तथा तव न संशयः&#x9;005c&lt;br&gt;&#xA;तद्वधाय नरश्रेष्ठ स्मरैतद्वचनं मम&#x9;006a&lt;br&gt;&#xA;यथा भवति तत्सत्यं तथा कुरु धनञ्जय&#x9;006c&lt;br&gt;&#xA;तच्छ्रुत्वा वचनं तस्य भीमस्यामितविक्रमः&#x9;007a&lt;br&gt;&#xA;ततोऽर्जुनोऽब्रवीत्कर्णं किञ्चिदभ्येत्य संयुगे&#x9;007c&lt;br&gt;&#xA;कर्ण कर्ण वृथादृष्टे सूतपुत्रात्मसंस्तुत&#x9;008a&lt;br&gt;&#xA;अधर्मबुद्धे शृणु मे यत्त्वा वक्ष्यामि साम्प्रतम्&#x9;008c&lt;br&gt;&#xA;द्विविधं कर्म शूराणां युद्धे जयपराजयौ&#x9;009a&lt;br&gt;&#xA;तौ चाप्यनित्यौ राधेय वासवस्यापि युध्यतः&#x9;009c&lt;br&gt;&#xA;मुमूर्षुर्युयुधानेन विरथोऽसि विसर्जितः&#x9;010a&lt;br&gt;&#xA;यदृच्छया भीमसेनं विरथं कृतवानसि&#x9;010c&lt;br&gt;&#xA;अधर्मस्त्वेष राधेय यत्त्वं भीममवोचथाः&#x9;011a&lt;br&gt;&#xA;युद्धधर्मं विजानन्वै युध्यन्तमपलायिनम्&#x9;011c&lt;br&gt;&#xA;पूरयन्तं यथाशक्ति शूरकर्माहवे तथा&#x9;011e&lt;br&gt;&#xA;पश्यतां सर्वसैन्यानां केशवस्य ममैव च&#x9;012a&lt;br&gt;&#xA;विरथो भीमसेनेन कृतोऽसि बहुशो रणे&#x9;012c&lt;br&gt;&#xA;न च त्वां परुषं किञ्चिदुक्तवान्पण्डुनन्दनः&#x9;012e&lt;br&gt;&#xA;यस्मात्तु बहु रूक्षं च श्रावितस्ते वृकोदरः&#x9;013a&lt;br&gt;&#xA;परोक्षं यच्च सौभद्रो युष्माभिर्निहतो मम&#x9;013c&lt;br&gt;&#xA;तस्मादस्यावलेपस्य सद्यः फलमवाप्नुहि&#x9;014a&lt;br&gt;&#xA;त्वया तस्य धनुश्छिन्नमात्मनाशाय दुर्मते&#x9;014c&lt;br&gt;&#xA;तस्माद्वध्योऽसि मे मूढ सभृत्यबलवाहनः&#x9;015a&lt;br&gt;&#xA;कुरु त्वं सर्वकृत्यानि महत्ते भयमागतम्&#x9;015c&lt;br&gt;&#xA;हन्तास्मि वृषसेनं ते प्रेक्षमाणस्य संयुगे&#x9;016a&lt;br&gt;&#xA;ये चान्येऽप्युपयास्यन्ति बुद्धिमोहेन मां नृपाः&#x9;016c&lt;br&gt;&#xA;तांश्च सर्वान्हनिष्यामि सत्येनायुधमालभे&#x9;016e&lt;br&gt;&#xA;त्वां च मूढाकृतप्रज्ञमतिमानिनमाहवे&#x9;017a&lt;br&gt;&#xA;दृष्ट्वा दुर्योधनो मन्दो भृशं तप्स्यति पातितम्&#x9;017c&lt;br&gt;&#xA;अर्जुनेन प्रतिज्ञाते वधे कर्णसुतस्य तु&#x9;018a&lt;br&gt;&#xA;महान्सुतुमुलः शब्दो बभूव रथिनां तदा&#x9;018c&lt;br&gt;&#xA;तस्मिन्नाकुलसङ्ग्रामे वर्तमाने महाभये&#x9;019a&lt;br&gt;&#xA;मन्दरश्मिः सहस्रांशुरस्तं गिरिमुपागमत्&#x9;019c&lt;br&gt;&#xA;ततो राजन्हृषीकेशः सङ्ग्रामशिरसि स्थितम्&#x9;020a&lt;br&gt;&#xA;तीर्णप्रतिज्ञं बीभत्सुं परिष्वज्येदमब्रवीत्&#x9;020c&lt;br&gt;&#xA;दिष्ट्या सम्पादिता जिष्णो प्रतिज्ञा महती त्वया&#x9;021a&lt;br&gt;&#xA;दिष्ट्या च निहतः पापो वृद्धक्षत्रः सहात्मजः&#x9;021c&lt;br&gt;&#xA;धार्तराष्ट्रबलं प्राप्य देवसेनापि भारत&#x9;022a&lt;br&gt;&#xA;सीदेत समरे जिष्णो नात्र कार्या विचारणा&#x9;022c&lt;br&gt;&#xA;न तं पश्यामि लोकेषु चिन्तयन्पुरुषं क्वचित्&#x9;023a&lt;br&gt;&#xA;त्वदृते पुरुषव्याघ्र य एतद्योधयेद्बलम्&#x9;023c&lt;br&gt;&#xA;महाप्रभावा बहवस्त्वया तुल्याधिकापि वा&#x9;024a&lt;br&gt;&#xA;समेताः पृथिवीपाला धार्तराष्ट्रस्य कारणात्&#x9;024c&lt;br&gt;&#xA;ते त्वां प्राप्य रणे क्रुद्धं नाभ्यवर्तन्त दंशिताः&#x9;024e&lt;br&gt;&#xA;तव वीर्यं बलं चैव रुद्रशक्रान्तकोपमम्&#x9;025a&lt;br&gt;&#xA;नेदृशं शक्नुयात्कश्चिद्रणे कर्तुं पराक्रमम्&#x9;025c&lt;br&gt;&#xA;यादृशं कृतवानद्य त्वमेकः शत्रुतापनः&#x9;025e&lt;br&gt;&#xA;एवमेव हते कर्णे सानुबन्धे दुरात्मनि&#x9;026a&lt;br&gt;&#xA;वर्धयिष्यामि भूयस्त्वां विजितारिं हतद्विषम्&#x9;026c&lt;br&gt;&#xA;तमर्जुनः प्रत्युवाच प्रसादात्तव माधव&#x9;027a&lt;br&gt;&#xA;प्रतिज्ञेयं मयोत्तीर्णा विबुधैरपि दुस्तरा&#x9;027c&lt;br&gt;&#xA;अनाश्चर्यो जयस्तेषां येषां नाथोऽसि माधव&#x9;028a&lt;br&gt;&#xA;त्वत्प्रसादान्महीं कृत्स्नां सम्प्राप्स्यति युधिष्ठिरः&#x9;028c&lt;br&gt;&#xA;तवैव भारो वार्ष्णेय तवैव विजयः प्रभो&#x9;029a&lt;br&gt;&#xA;वर्धनीयास्तव वयं प्रेष्याश्च मधुसूदन&#x9;029c&lt;br&gt;&#xA;एवमुक्तः स्मयन्कृष्णः शनकैर्वाहयन्हयान्&#x9;030a&lt;br&gt;&#xA;दर्शयामास पार्थाय क्रूरमायोधनं महत्&#x9;030c&lt;br&gt;&#xA;श्रीकृष्ण उवाच&#x9;031&lt;br&gt;&#xA;प्रार्थयन्तो जयं युद्धे प्रथितं च महद्यशः&#x9;031a&lt;br&gt;&#xA;पृथिव्यां शेरते शूराः पार्थिवास्त्वच्छरैर्हताः&#x9;031c&lt;br&gt;&#xA;विकीर्णशस्त्राभरणा विपन्नाश्वरथद्विपाः&#x9;032a&lt;br&gt;&#xA;सञ्छिन्नभिन्नवर्माणो वैक्लव्यं परमं गताः&#x9;032c&lt;br&gt;&#xA;ससत्त्वा गतसत्त्वाश्च प्रभया परया युताः&#x9;033a&lt;br&gt;&#xA;सजीवा इव लक्ष्यन्ते गतसत्त्वा नराधिपाः&#x9;033c&lt;br&gt;&#xA;तेषां शरैः स्वर्णपुङ्खैः शस्त्रैश्च विविधैः शितैः&#x9;034a&lt;br&gt;&#xA;वाहनैरायुधैश्चैव सम्पूर्णां पश्य मेदिनीम्&#x9;034c&lt;br&gt;&#xA;वर्मभिश्चर्मभिर्हारैः शिरोभिश्च सकुण्डलैः&#x9;035a&lt;br&gt;&#xA;उष्णीषैर्मुकुटैः स्रग्भिश्चूडामणिभिरम्बरैः&#x9;035c&lt;br&gt;&#xA;कण्ठसूत्रैरङ्गदैश्च निष्कैरपि च सुप्रभैः&#x9;036a&lt;br&gt;&#xA;अन्यैश्चाभरणैश्चित्रैर्भाति भारत मेदिनी&#x9;036c&lt;br&gt;&#xA;चामरैर्व्यजनैश्चित्रैर्ध्वजैश्चाश्वरथद्विपैः&#x9;037a&lt;br&gt;&#xA;विविधैश्च परिस्तोमैरश्वानां च प्रकीर्णकैः&#x9;037c&lt;br&gt;&#xA;कुथाभिश्च विचित्राभिर्वरूथैश्च महाधनैः&#x9;038a&lt;br&gt;&#xA;संस्तीर्णां वसुधां पश्य चित्रपट्टैरिवावृताम्&#x9;038c&lt;br&gt;&#xA;नागेभ्यः पतितानन्यान्कल्पितेभ्यो द्विपैः सह&#x9;039a&lt;br&gt;&#xA;सिंहान्वज्रप्रणुन्नेभ्यो गिर्यग्रेभ्य इव च्युतान्&#x9;039c&lt;br&gt;&#xA;संस्यूतान्वाजिभिः सार्धं धरण्यां पश्य चापरान्&#x9;040a&lt;br&gt;&#xA;पदातिसादिसङ्घांश्च क्षतजौघपरिप्लुतान्&#x9;040c&lt;br&gt;&#xA;सञ्जय उवाच&#x9;041&lt;br&gt;&#xA;एवं सन्दर्शयन्कृष्णो रणभूमिं किरीटिनः&#x9;041a&lt;br&gt;&#xA;स्वैः समेतः स मुदितः पाञ्चजन्यं व्यनादयत्&#x9;041c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/124/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/124/</guid>
      <description>&lt;p&gt;सञ्जय उवाच&#x9;001&lt;br&gt;&#xA;ततो युधिष्ठिरो राजा रथादाप्लुत्य भारत&#x9;001a&lt;br&gt;&#xA;पर्यष्वजत्तदा कृष्णावानन्दाश्रुपरिप्लुतः&#x9;001c&lt;br&gt;&#xA;प्रमृज्य वदनं शुभ्रं पुण्डरीकसमप्रभम्&#x9;002a&lt;br&gt;&#xA;अब्रवीद्वासुदेवं च पाण्डवं च धनञ्जयम्&#x9;002c&lt;br&gt;&#xA;दिष्ट्या पश्यामि सङ्ग्रामे तीर्णभारौ महारथौ&#x9;003a&lt;br&gt;&#xA;दिष्ट्या च निहतः पापः सैन्धवः पुरुषाधमः&#x9;003c&lt;br&gt;&#xA;कृष्ण दिष्ट्या मम प्रीतिर्महती प्रतिपादिता&#x9;004a&lt;br&gt;&#xA;दिष्ट्या शत्रुगणाश्चैव निमग्नाः शोकसागरे&#x9;004c&lt;br&gt;&#xA;न तेषां दुष्करं किञ्चित्त्रिषु लोकेषु विद्यते&#x9;005a&lt;br&gt;&#xA;सर्वलोकगुरुर्येषां त्वं नाथो मधुसूदन&#x9;005c&lt;br&gt;&#xA;तव प्रसादाद्गोविन्द वयं जेष्यामहे रिपून्&#x9;006a&lt;br&gt;&#xA;यथा पूर्वं प्रसादात्ते दानवान्पाकशासनः&#x9;006c&lt;br&gt;&#xA;पृथिवीविजयो वापि त्रैलोक्यविजयोऽपि वा&#x9;007a&lt;br&gt;&#xA;ध्रुवो हि तेषां वार्ष्णेय येषां तुष्टोऽसि माधव&#x9;007c&lt;br&gt;&#xA;न तेषां विद्यते पापं सङ्ग्रामे वा पराजयः&#x9;008a&lt;br&gt;&#xA;त्रिदशेश्वरनाथस्त्वं येषां तुष्टोऽसि माधव&#x9;008c&lt;br&gt;&#xA;त्वत्प्रसादाद्धृषीकेश शक्रः सुरगणेश्वरः&#x9;009a&lt;br&gt;&#xA;त्रैलोक्यविजयं श्रीमान्प्राप्तवान्रणमूर्धनि&#x9;009c&lt;br&gt;&#xA;तव चैव प्रसादेन त्रिदशास्त्रिदशेश्वर&#x9;010a&lt;br&gt;&#xA;अमरत्वं गताः कृष्ण लोकांश्चाश्नुवतेऽक्षयान्&#x9;010c&lt;br&gt;&#xA;त्वत्प्रसादसमुत्थेन विक्रमेणारिसूदन&#x9;011a&lt;br&gt;&#xA;सुरेशत्वं गतः शक्रो हत्वा दैत्यान्सहस्रशः&#x9;011c&lt;br&gt;&#xA;त्वत्प्रसादाद्धृषीकेश जगत्स्थावरजङ्गमम्&#x9;012a&lt;br&gt;&#xA;स्ववर्त्मनि स्थितं वीर जपहोमेषु वर्तते&#x9;012c&lt;br&gt;&#xA;एकार्णवमिदं पूर्वं सर्वमासीत्तमोमयम्&#x9;013a&lt;br&gt;&#xA;त्वत्प्रसादात्प्रकाशत्वं जगत्प्राप्तं नरोत्तम&#x9;013c&lt;br&gt;&#xA;स्रष्टारं सर्वलोकानां परमात्मानमच्युतम्&#x9;014a&lt;br&gt;&#xA;ये प्रपन्ना हृषीकेशं न ते मुह्यन्ति कर्हिचित्&#x9;014c&lt;br&gt;&#xA;अनादिनिधनं देवं लोककर्तारमव्ययम्&#x9;015a&lt;br&gt;&#xA;त्वां भक्ता ये हृषीकेश दुर्गाण्यतितरन्ति ते&#x9;015c&lt;br&gt;&#xA;परं पुराणं पुरुषं पुराणानां परं च यत्&#x9;016a&lt;br&gt;&#xA;प्रपद्यतस्तं परमं परा भूतिर्विधीयते&#x9;016c&lt;br&gt;&#xA;योऽगात चतुरो वेदान्यश्च वेदेषु गीयते&#x9;017a&lt;br&gt;&#xA;तं प्रपद्य महात्मानं भूतिमाप्नोत्यनुत्तमाम्&#x9;017c&lt;br&gt;&#xA;धनञ्जयसखा यश्च धनञ्जयहितश्च यः&#x9;018a&lt;br&gt;&#xA;तं धनञ्जयगोप्तारं प्रपद्य सुखमेधते&#x9;018c&lt;br&gt;&#xA;इत्युक्तौ तौ महात्मानावुभौ केशवपाण्डवौ&#x9;019a&lt;br&gt;&#xA;तावब्रूतां तदा हृष्टौ राजानं पृथिवीपतिम्&#x9;019c&lt;br&gt;&#xA;तव कोपाग्निना दग्धः पापो राजा जयद्रथः&#x9;020a&lt;br&gt;&#xA;उदीर्णं चापि सुमहद्धार्तराष्ट्रबलं रणे&#x9;020c&lt;br&gt;&#xA;हन्यते निहतं चैव विनङ्क्ष्यति च भारत&#x9;021a&lt;br&gt;&#xA;तव क्रोधहता ह्येते कौरवाः शत्रुसूदन&#x9;021c&lt;br&gt;&#xA;त्वां हि चक्षुर्हणं वीरं कोपयित्वा सुयोधनः&#x9;022a&lt;br&gt;&#xA;समित्रबन्धुः समरे प्राणांस्त्यक्ष्यति दुर्मतिः&#x9;022c&lt;br&gt;&#xA;तव क्रोधहतः पूर्वं देवैरपि सुदुर्जयः&#x9;023a&lt;br&gt;&#xA;शरतल्पगतः शेते भीष्मः कुरुपितामहः&#x9;023c&lt;br&gt;&#xA;दुर्लभो हि जयस्तेषां सङ्ग्रामे रिपुसूदन&#x9;024a&lt;br&gt;&#xA;याता मृत्युवशं ते वै येषां क्रुद्धोऽसि पाण्डव&#x9;024c&lt;br&gt;&#xA;राज्यं प्राणाः प्रियाः पुत्राः सौख्यानि विविधानि च&#x9;025a&lt;br&gt;&#xA;अचिरात्तस्य नश्यन्ति येषां क्रुद्धोऽसि मानद&#x9;025c&lt;br&gt;&#xA;विनष्टान्कौरवान्मन्ये सपुत्रपशुबान्धवान्&#x9;026a&lt;br&gt;&#xA;राजधर्मपरे नित्यं त्वयि क्रुद्धे युधिष्ठिर&#x9;026c&lt;br&gt;&#xA;ततो भीमो महाबाहुः सात्यकिश्च महारथः&#x9;027a&lt;br&gt;&#xA;अभिवाद्य गुरुं ज्येष्ठं मार्गणैः क्षतविक्षतौ&#x9;027c&lt;br&gt;&#xA;स्थितावास्तां महेष्वासौ पाञ्चाल्यैः परिवारितौ&#x9;027e&lt;br&gt;&#xA;तौ दृष्ट्व मुदितौ वीरौ प्राञ्जली चाग्रतः स्थितौ&#x9;028a&lt;br&gt;&#xA;अभ्यनन्दत कौन्तेयस्तावुभौ भीमसात्यकी&#x9;028c&lt;br&gt;&#xA;दिष्ट्या पश्यामि वां वीरौ विमुक्तौ सैन्यसागरात्&#x9;029a&lt;br&gt;&#xA;द्रोणग्राहाद्दुराधर्षाद्धार्दिक्यमकरालयात्&#x9;029c&lt;br&gt;&#xA;दिष्ट्या च निर्जिताः सङ्ख्ये पृथिव्यां सर्वपार्थिवाः&#x9;029e&lt;br&gt;&#xA;युवां विजयिनौ चापि दिष्ट्या पश्यामि संयुगे&#x9;030a&lt;br&gt;&#xA;दिष्ट्या द्रोणो जितः सङ्ख्ये हार्दिक्यश्च महाबलः&#x9;030c&lt;br&gt;&#xA;सैन्यार्णवं समुत्तीर्णौ दिष्ट्या पश्यामि चानघौ&#x9;031a&lt;br&gt;&#xA;समरश्लाघिनौ वीरौ समरेष्वपलायिनौ&#x9;031c&lt;br&gt;&#xA;मम प्राणसमौ चैव दिष्ट्या पश्यामि वामहम्&#x9;031e&lt;br&gt;&#xA;इत्युक्त्वा पाण्डवो राजा युयुधानवृकोदरौ&#x9;032a&lt;br&gt;&#xA;सस्वजे पुरुषव्याघ्रौ हर्षाद्बाष्पं मुमोच ह&#x9;032c&lt;br&gt;&#xA;ततः प्रमुदितं सर्वं बलमासीद्विशां पते&#x9;033a&lt;br&gt;&#xA;पाण्डवानां जयं दृष्ट्वा युद्धाय च मनो दधे&#x9;033c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/125/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/125/</guid>
      <description>&lt;p&gt;सञ्जय उवाच&#x9;001&lt;br&gt;&#xA;सैन्धवे निहते राजन्पुत्रस्तव सुयोधनः&#x9;001a&lt;br&gt;&#xA;अश्रुक्लिन्नमुखो दीनो निरुत्साहो द्विषज्जये&#x9;001c&lt;br&gt;&#xA;अमन्यतार्जुनसमो योधो भुवि न विद्यते&#x9;001e&lt;br&gt;&#xA;न द्रोणो न च राधेयो नाश्वत्थामा कृपो न च&#x9;002a&lt;br&gt;&#xA;क्रुद्धस्य प्रमुखे स्थातुं पर्याप्ता इति मारिष&#x9;002c&lt;br&gt;&#xA;निर्जित्य हि रणे पार्थः सर्वान्मम महारथान्&#x9;003a&lt;br&gt;&#xA;अवधीत्सैन्धवं सङ्ख्ये नैनं कश्चिदवारयत्&#x9;003c&lt;br&gt;&#xA;सर्वथा हतमेवैतत्कौरवाणां महद्बलम्&#x9;004a&lt;br&gt;&#xA;न ह्यस्य विद्यते त्राता साक्षादपि पुरन्दरः&#x9;004c&lt;br&gt;&#xA;यमुपाश्रित्य सङ्ग्रामे कृतः शस्त्रसमुद्यमः&#x9;005a&lt;br&gt;&#xA;स कर्णो निर्जितः सङ्ख्ये हतश्चैव जयद्रथः&#x9;005c&lt;br&gt;&#xA;परुषाणि सभामध्ये प्रोक्तवान्यः स्म पाण्डवान्&#x9;006a&lt;br&gt;&#xA;स कर्णो निर्जितः सङ्ख्ये सैन्धवश्च निपातितः&#x9;006c&lt;br&gt;&#xA;यस्य वीर्यं समाश्रित्य शमं याचन्तमच्युतम्&#x9;007a&lt;br&gt;&#xA;तृणवत्तमहं मन्ये स कर्णो निर्जितो युधि&#x9;007c&lt;br&gt;&#xA;एवं क्लान्तमना राजन्नुपायाद्द्रोणमीक्षितुम्&#x9;008a&lt;br&gt;&#xA;आगस्कृत्सर्वलोकस्य पुत्रस्ते भरतर्षभ&#x9;008c&lt;br&gt;&#xA;ततस्तत्सर्वमाचख्यौ कुरूणां वैशसं महत्&#x9;009a&lt;br&gt;&#xA;परान्विजयतश्चापि धार्तराष्ट्रान्निमज्जतः&#x9;009c&lt;br&gt;&#xA;दुर्योधन उवाच&#x9;010&lt;br&gt;&#xA;पश्य मूर्धावसिक्तानामाचार्य कदनं कृतम्&#x9;010a&lt;br&gt;&#xA;कृत्वा प्रमुखतः शूरं भीष्मं मम पितामहम्&#x9;010c&lt;br&gt;&#xA;तं निहत्य प्रलुब्धोऽयं शिखण्डी पूर्णमानसः&#x9;011a&lt;br&gt;&#xA;पाञ्चालैः सहितः सर्वैः सेनाग्रमभिकर्षति&#x9;011c&lt;br&gt;&#xA;अपरश्चापि दुर्धर्षः शिष्यस्ते सव्यसाचिना&#x9;012a&lt;br&gt;&#xA;अक्षौहिणीः सप्त हत्वा हतो राजा जयद्रथः&#x9;012c&lt;br&gt;&#xA;अस्मद्विजयकामानां सुहृदामुपकारिणाम्&#x9;013a&lt;br&gt;&#xA;गन्तास्मि कथमानृण्यं गतानां यमसादनम्&#x9;013c&lt;br&gt;&#xA;ये मदर्थं परीप्सन्ति वसुधां वसुधाधिपाः&#x9;014a&lt;br&gt;&#xA;ते हित्वा वसुधैश्वर्यं वसुधामधिशेरते&#x9;014c&lt;br&gt;&#xA;सोऽहं कापुरुषः कृत्वा मित्राणां क्षयमीदृशम्&#x9;015a&lt;br&gt;&#xA;नाश्वमेधसहस्रेण पातुमात्मानमुत्सहे&#x9;015c&lt;br&gt;&#xA;मम लुब्धस्य पापस्य तथा धर्मापचायिनः&#x9;016a&lt;br&gt;&#xA;व्यायच्छन्तो जिगीषन्तः प्राप्ता वैवस्वतक्षयम्&#x9;016c&lt;br&gt;&#xA;कथं पतितवृत्तस्य पृथिवी सुहृदां द्रुहः&#x9;017a&lt;br&gt;&#xA;विवरं नाशकद्दातुं मम पार्थिवसंसदि&#x9;017c&lt;br&gt;&#xA;सोऽहं रुधिरसिक्ताङ्गं राज्ञां मध्ये पितामहम्&#x9;018a&lt;br&gt;&#xA;शयानं नाशकं त्रातुं भीष्ममायोधने हतम्&#x9;018c&lt;br&gt;&#xA;तं मामनार्यपुरुषं मित्रद्रुहमधार्मिकम्&#x9;019a&lt;br&gt;&#xA;किं स वक्ष्यति दुर्धर्षः समेत्य परलोकजित्&#x9;019c&lt;br&gt;&#xA;जलसन्धं महेष्वासं पश्य सात्यकिना हतम्&#x9;020a&lt;br&gt;&#xA;मदर्थमुद्यतं शूरं प्राणांस्त्यक्त्वा महारथम्&#x9;020c&lt;br&gt;&#xA;काम्बोजं निहतं दृष्ट्वा तथालम्बुसमेव च&#x9;021a&lt;br&gt;&#xA;अन्यान्बहूंश्च सुहृदो जीवितार्थोऽद्य को मम&#x9;021c&lt;br&gt;&#xA;व्यायच्छन्तो हताः शूरा मदर्थे येऽपराङ्मुखाः&#x9;022a&lt;br&gt;&#xA;यतमानाः परं शक्त्या विजेतुमहितान्मम&#x9;022c&lt;br&gt;&#xA;तेषां गत्वाहमानृण्यमद्य शक्त्या परन्तप&#x9;023a&lt;br&gt;&#xA;तर्पयिष्यामि तानेव जलेन यमुनामनु&#x9;023c&lt;br&gt;&#xA;सत्यं ते प्रतिजानामि सर्वशस्त्रभृतां वर&#x9;024a&lt;br&gt;&#xA;इष्टापूर्तेन च शपे वीर्येण च सुतैरपि&#x9;024c&lt;br&gt;&#xA;निहत्य तान्रणे सर्वान्पाञ्चालान्पाण्डवैः सह&#x9;025a&lt;br&gt;&#xA;शान्तिं लब्धास्मि तेषां वा रणे गन्ता सलोकताम्&#x9;025c&lt;br&gt;&#xA;न हीदानीं सहाया मे परीप्सन्त्यनुपस्कृताः&#x9;026a&lt;br&gt;&#xA;श्रेयो हि पाण्डून्मन्यन्ते न तथास्मान्महाभुज&#x9;026c&lt;br&gt;&#xA;स्वयं हि मृत्युर्विहितः सत्यसन्धेन संयुगे&#x9;027a&lt;br&gt;&#xA;भवानुपेक्षां कुरुते सुशिष्यत्वाद्धनञ्जये&#x9;027c&lt;br&gt;&#xA;अतो विनिहताः सर्वे येऽस्मज्जयचिकीर्षवः&#x9;028a&lt;br&gt;&#xA;कर्णमेव तु पश्यामि सम्प्रत्यस्मज्जयैषिणम्&#x9;028c&lt;br&gt;&#xA;यो हि मित्रमविज्ञाय याथातथ्येन मन्दधीः&#x9;029a&lt;br&gt;&#xA;मित्रार्थे योजयत्येनं तस्य सोऽर्थोऽवसीदति&#x9;029c&lt;br&gt;&#xA;तादृग्रूपमिदं कार्यं कृतं मम सुहृद्ब्रुवैः&#x9;030a&lt;br&gt;&#xA;मोहाल्लुब्धस्य पापस्य जिह्माचारैस्ततस्ततः&#x9;030c&lt;br&gt;&#xA;हतो जयद्रथश्चैव सौमदत्तिश्च वीर्यवान्&#x9;031a&lt;br&gt;&#xA;अभीषाहाः शूरसेनाः शिबयोऽथ वसातयः&#x9;031c&lt;br&gt;&#xA;सोऽहमद्य गमिष्यामि यत्र ते पुरुषर्षभाः&#x9;032a&lt;br&gt;&#xA;हता मदर्थं सङ्ग्रामे युध्यमानाः किरीटिना&#x9;032c&lt;br&gt;&#xA;न हि मे जीवितेनार्थस्तानृते पुरुषर्षभान्&#x9;033a&lt;br&gt;&#xA;आचार्यः पाण्डुपुत्राणामनुजानातु नो भवान्&#x9;033c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/126/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/126/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;सिन्धुराजे हते तात समरे सव्यसाचिना&#x9;001a&lt;br&gt;&#xA;तथैव भूरिश्रवसि किमासीद्वो मनस्तदा&#x9;001c&lt;br&gt;&#xA;दुर्योधनेन च द्रोणस्तथोक्तः कुरुसंसदि&#x9;002a&lt;br&gt;&#xA;किमुक्तवान्परं तस्मात्तन्ममाचक्ष्व सञ्जय&#x9;002c&lt;br&gt;&#xA;सञ्जय उवाच&#x9;003&lt;br&gt;&#xA;निष्टानको महानासीत्सैन्यानां तव भारत&#x9;003a&lt;br&gt;&#xA;सैन्धवं निहतं दृष्ट्वा भूरिश्रवसमेव च&#x9;003c&lt;br&gt;&#xA;मन्त्रितं तव पुत्रस्य ते सर्वमवमेनिरे&#x9;004a&lt;br&gt;&#xA;येन मन्त्रेण निहताः शतशः क्षत्रियर्षभाः&#x9;004c&lt;br&gt;&#xA;द्रोणस्तु तद्वचः श्रुत्वा पुत्रस्य तव दुर्मनाः&#x9;005a&lt;br&gt;&#xA;मुहूर्तमिव तु ध्यात्वा भृशमार्तोऽभ्यभाषत&#x9;005c&lt;br&gt;&#xA;दुर्योधन किमेवं मां वाक्शरैरभिकृन्तसि&#x9;006a&lt;br&gt;&#xA;अजय्यं समरे नित्यं ब्रुवाणं सव्यसाचिनम्&#x9;006c&lt;br&gt;&#xA;एतेनैवार्जुनं ज्ञातुमलं कौरव संयुगे&#x9;007a&lt;br&gt;&#xA;यच्छिखण्ड्यवधीद्भीष्मं पाल्यमानः किरीटिना&#x9;007c&lt;br&gt;&#xA;अवध्यं निहतं दृष्ट्वा संयुगे देवमानुषैः&#x9;008a&lt;br&gt;&#xA;तदैवाज्ञासिषमहं नेयमस्तीति भारती&#x9;008c&lt;br&gt;&#xA;यं पुंसां त्रिषु लोकेषु सर्वशूरममंस्महि&#x9;009a&lt;br&gt;&#xA;तस्मिन्विनिहते शूरे किं शेषं पर्युपास्महे&#x9;009c&lt;br&gt;&#xA;यान्स्म तान्ग्लहते तातः शकुनिः कुरुसंसदि&#x9;010a&lt;br&gt;&#xA;अक्षान्न तेऽक्षा निशिता बाणास्ते शत्रुतापनाः&#x9;010c&lt;br&gt;&#xA;त एते घ्नन्ति नस्तात विशिखा जयचोदिताः&#x9;011a&lt;br&gt;&#xA;यांस्तदा ख्याप्यमानांस्त्वं विदुरेण न बुध्यसे&#x9;011c&lt;br&gt;&#xA;तास्ता विलपतश्चापि विदुरस्य महात्मनः&#x9;012a&lt;br&gt;&#xA;धीरस्य वाचो नाश्रौषीः क्षेमाय वदतः शिवाः&#x9;012c&lt;br&gt;&#xA;तदिदं वर्तते घोरमागतं वैशसं महत्&#x9;013a&lt;br&gt;&#xA;तस्यावमानाद्वाक्यस्य दुर्योधन कृते तव&#x9;013c&lt;br&gt;&#xA;यच्च नः प्रेक्षमाणानां कृष्णामानाययः सभाम्&#x9;014a&lt;br&gt;&#xA;अनर्हतीं कुले जातां सर्वधर्मानुचारिणीम्&#x9;014c&lt;br&gt;&#xA;तस्याधर्मस्य गान्धारे फलं प्राप्तमिदं त्वया&#x9;015a&lt;br&gt;&#xA;नो चेत्पापं परे लोके त्वमर्च्छेथास्ततोऽधिकम्&#x9;015c&lt;br&gt;&#xA;यच्च तान्पाण्डवान्द्यूते विषमेण विजित्य ह&#x9;016a&lt;br&gt;&#xA;प्राव्राजयस्तदारण्ये रौरवाजिनवाससः&#x9;016c&lt;br&gt;&#xA;पुत्राणामिव चैतेषां धर्ममाचरतां सदा&#x9;017a&lt;br&gt;&#xA;द्रुह्येत्को नु नरो लोके मदन्यो ब्राह्मणब्रुवः&#x9;017c&lt;br&gt;&#xA;पाण्डवानामयं कोपस्त्वया शकुनिना सह&#x9;018a&lt;br&gt;&#xA;आहृतो धृतराष्ट्रस्य सम्मते कुरुसंसदि&#x9;018c&lt;br&gt;&#xA;दुःशासनेन संयुक्तः कर्णेन परिवर्धितः&#x9;019a&lt;br&gt;&#xA;क्षत्तुर्वाक्यमनादृत्य त्वयाभ्यस्तः पुनः पुनः&#x9;019c&lt;br&gt;&#xA;यत्तत्सर्वे पराभूय पर्यवारयतार्जुनिम्&#x9;020a&lt;br&gt;&#xA;सिन्धुराजानमाश्रित्य स वो मध्ये कथं हतः&#x9;020c&lt;br&gt;&#xA;कथं त्वयि च कर्णे च कृपे शल्ये च जीवति&#x9;021a&lt;br&gt;&#xA;अश्वत्थाम्नि च कौरव्य निधनं सैन्धवोऽगमत्&#x9;021c&lt;br&gt;&#xA;यद्वस्तत्सर्वराजानस्तेजस्तिग्ममुपासते&#x9;022a&lt;br&gt;&#xA;सिन्धुराजं परित्रातुं स वो मध्ये कथं हतः&#x9;022c&lt;br&gt;&#xA;मय्येव हि विशेषेण तथा दुर्योधन त्वयि&#x9;023a&lt;br&gt;&#xA;आशंसत परित्राणमर्जुनात्स महीपतिः&#x9;023c&lt;br&gt;&#xA;ततस्तस्मिन्परित्राणमलब्धवति फल्गुनात्&#x9;024a&lt;br&gt;&#xA;न किञ्चिदनुपश्यामि जीवितत्राणमात्मनः&#x9;024c&lt;br&gt;&#xA;मज्जन्तमिव चात्मानं धृष्टद्युम्नस्य किल्बिषे&#x9;025a&lt;br&gt;&#xA;पश्याम्यहत्वा पाञ्चालान्सह तेन शिखण्डिना&#x9;025c&lt;br&gt;&#xA;तन्मा किमभितप्यन्तं वाक्शरैरभिकृन्तसि&#x9;026a&lt;br&gt;&#xA;अशक्तः सिन्धुराजस्य भूत्वा त्राणाय भारत&#x9;026c&lt;br&gt;&#xA;सौवर्णं सत्यसन्धस्य ध्वजमक्लिष्टकर्मणः&#x9;027a&lt;br&gt;&#xA;अपश्यन्युधि भीष्मस्य कथमाशंससे जयम्&#x9;027c&lt;br&gt;&#xA;मध्ये महारथानां च यत्राहन्यत सैन्धवः&#x9;028a&lt;br&gt;&#xA;हतो भूरिश्रवाश्चैव किं शेषं तत्र मन्यसे&#x9;028c&lt;br&gt;&#xA;कृप एव च दुर्धर्षो यदि जीवति पार्थिव&#x9;029a&lt;br&gt;&#xA;यो नागात्सिन्धुराजस्य वर्त्म तं पूजयाम्यहम्&#x9;029c&lt;br&gt;&#xA;यच्चापश्यं हतं भीष्मं पश्यतस्तेऽनुजस्य वै&#x9;030a&lt;br&gt;&#xA;दुःशासनस्य कौरव्य कुर्वाणं कर्म दुष्करम्&#x9;030c&lt;br&gt;&#xA;अवध्यकल्पं सङ्ग्रामे देवैरपि सवासवैः&#x9;030e&lt;br&gt;&#xA;न ते वसुन्धरास्तीति तदहं चिन्तये नृप&#x9;031a&lt;br&gt;&#xA;इमानि पाण्डवानां च सृञ्जयानां च भारत&#x9;031c&lt;br&gt;&#xA;अनीकान्याद्रवन्ते मां सहितान्यद्य मारिष&#x9;031e&lt;br&gt;&#xA;नाहत्वा सर्वपाञ्चालान्कवचस्य विमोक्षणम्&#x9;032a&lt;br&gt;&#xA;कर्तास्मि समरे कर्म धार्तराष्ट्र हितं तव&#x9;032c&lt;br&gt;&#xA;राजन्ब्रूयाः सुतं मे त्वमश्वत्थामानमाहवे&#x9;033a&lt;br&gt;&#xA;न सोमकाः प्रमोक्तव्या जीवितं परिरक्षता&#x9;033c&lt;br&gt;&#xA;यच्च पित्रानुशिष्टोऽसि तद्वचः परिपालय&#x9;034a&lt;br&gt;&#xA;आनृशंस्ये दमे सत्ये आर्जवे च स्थिरो भव&#x9;034c&lt;br&gt;&#xA;धर्मार्थकामकुशलो धर्मार्थावप्यपीडयन्&#x9;035a&lt;br&gt;&#xA;धर्मप्रधानः कार्याणि कुर्याश्चेति पुनः पुनः&#x9;035c&lt;br&gt;&#xA;चक्षुर्मनोभ्यां सन्तोष्या विप्राः सेव्याश्च शक्तितः&#x9;036a&lt;br&gt;&#xA;न चैषां विप्रियं कार्यं ते हि वह्निशिखोपमाः&#x9;036c&lt;br&gt;&#xA;एष त्वहमनीकानि प्रविशाम्यरिसूदन&#x9;037a&lt;br&gt;&#xA;रणाय महते राजंस्त्वया वाक्शल्यपीडितः&#x9;037c&lt;br&gt;&#xA;त्वं च दुर्योधन बलं यदि शक्नोषि धारय&#x9;038a&lt;br&gt;&#xA;रात्रावपि हि योत्स्यन्ते संरब्धाः कुरुसृञ्जयाः&#x9;038c&lt;br&gt;&#xA;एवमुक्त्वा ततः प्रायाद्द्रोणः पाण्डवसृञ्जयान्&#x9;039a&lt;br&gt;&#xA;मुष्णन्क्षत्रियतेजांसि नक्षत्राणामिवांशुमान्&#x9;039c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/127/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/127/</guid>
      <description>&lt;p&gt;सञ्जय उवाच&#x9;001&lt;br&gt;&#xA;ततो दुर्योधनो राजा द्रोणेनैवं प्रचोदितः&#x9;001a&lt;br&gt;&#xA;अमर्षवशमापन्नो युद्धायैव मनो दधे&#x9;001c&lt;br&gt;&#xA;अब्रवीच्च तदा कर्णं पुत्रो दुर्योधनस्तव&#x9;002a&lt;br&gt;&#xA;पश्य कृष्णसहायेन पाण्डवेन किरीटिना&#x9;002c&lt;br&gt;&#xA;आचार्यविहितं व्यूहं भिन्नं देवैः सुदुर्भिदम्&#x9;002e&lt;br&gt;&#xA;तव व्यायच्छमानस्य द्रोणस्य च महात्मनः&#x9;003a&lt;br&gt;&#xA;मिषतां योधमुख्यानां सैन्धवो विनिपातितः&#x9;003c&lt;br&gt;&#xA;पश्य राधेय राजानः पृथिव्यां प्रवरा युधि&#x9;004a&lt;br&gt;&#xA;पार्थेनैकेन निहताः सिंहेनेवेतरा मृगाः&#x9;004c&lt;br&gt;&#xA;मम व्यायच्छमानस्य समरे शत्रुसूदन&#x9;005a&lt;br&gt;&#xA;अल्पावशेषं सैन्यं मे कृतं शक्रात्मजेन ह&#x9;005c&lt;br&gt;&#xA;कथं ह्यनिच्छमानस्य द्रोणस्य युधि फल्गुनः&#x9;006a&lt;br&gt;&#xA;भिन्द्यात्सुदुर्भिदं व्यूहं यतमानोऽपि संयुगे&#x9;006c&lt;br&gt;&#xA;प्रियो हि फल्गुनो नित्यमाचार्यस्य महात्मनः&#x9;007a&lt;br&gt;&#xA;ततोऽस्य दत्तवान्द्वारं नयुद्धेनारिमर्दन&#x9;007c&lt;br&gt;&#xA;अभयं सैन्धवस्याजौ दत्त्वा द्रोणः परन्तपः&#x9;008a&lt;br&gt;&#xA;प्रादात्किरीटिने द्वारं पश्य निर्गुणतां मम&#x9;008c&lt;br&gt;&#xA;यद्यदास्यमनुज्ञां वै पूर्वमेव गृहान्प्रति&#x9;009a&lt;br&gt;&#xA;सिन्धुराजस्य समरे नाभविष्यज्जनक्षयः&#x9;009c&lt;br&gt;&#xA;जयद्रथो जीवितार्थी गच्छमानो गृहान्प्रति&#x9;010a&lt;br&gt;&#xA;मयानार्येण संरुद्धो द्रोणात्प्राप्याभयं रणे&#x9;010c&lt;br&gt;&#xA;अद्य मे भ्रातरः क्षीणाश्चित्रसेनादयो युधि&#x9;011a&lt;br&gt;&#xA;भीमसेनं समासाद्य पश्यतां नो दुरात्मनाम्&#x9;011c&lt;br&gt;&#xA;कर्ण उवाच&#x9;012&lt;br&gt;&#xA;आचार्यं मा विगर्हस्व शक्त्या युध्यत्यसौ द्विजः&#x9;012a&lt;br&gt;&#xA;अजय्यान्पाण्डवान्मन्ये द्रोणेनास्त्रविदा मृधे&#x9;012c&lt;br&gt;&#xA;तथा ह्येनमतिक्रम्य प्रविष्टः श्वेतवाहनः&#x9;013a&lt;br&gt;&#xA;दैवदृष्टोऽन्यथाभावो न मन्ये विद्यते क्वचित्&#x9;013c&lt;br&gt;&#xA;ततो नो युध्यमानानां परं शक्त्या सुयोधन&#x9;014a&lt;br&gt;&#xA;सैन्धवो निहतो राजन्दैवमत्र परं स्मृतम्&#x9;014c&lt;br&gt;&#xA;परं यत्नं कुर्वतां च त्वया सार्धं रणाजिरे&#x9;015a&lt;br&gt;&#xA;हत्वास्माकं पौरुषं हि दैवं पश्चात्करोति नः&#x9;015c&lt;br&gt;&#xA;सततं चेष्टमानानां निकृत्या विक्रमेण च&#x9;015e&lt;br&gt;&#xA;दैवोपसृष्टः पुरुषो यत्कर्म कुरुते क्वचित्&#x9;016a&lt;br&gt;&#xA;कृतं कृतं स्म तत्तस्य दैवेन विनिहन्यते&#x9;016c&lt;br&gt;&#xA;यत्कर्तव्यं मनुष्येण व्यवसायवता सता&#x9;017a&lt;br&gt;&#xA;तत्कार्यमविशङ्केन सिद्धिर्दैवे प्रतिष्ठिता&#x9;017c&lt;br&gt;&#xA;निकृत्या निकृताः पार्था विषयोगैश्च भारत&#x9;018a&lt;br&gt;&#xA;दग्धा जतुगृहे चापि द्यूतेन च पराजिताः&#x9;018c&lt;br&gt;&#xA;राजनीतिं व्यपाश्रित्य प्रहिताश्चैव काननम्&#x9;019a&lt;br&gt;&#xA;यत्नेन च कृतं यत्ते दैवेन विनिपातितम्&#x9;019c&lt;br&gt;&#xA;युध्यस्व यत्नमास्थाय मृत्युं कृत्वा निवर्तनम्&#x9;020a&lt;br&gt;&#xA;यततस्तव तेषां च दैवं मार्गेण यास्यति&#x9;020c&lt;br&gt;&#xA;न तेषां मतिपूर्वं हि सुकृतं दृश्यते क्वचित्&#x9;021a&lt;br&gt;&#xA;दुष्कृतं तव वा वीर बुद्ध्या हीनं कुरूद्वह&#x9;021c&lt;br&gt;&#xA;दैवं प्रमाणं सर्वस्य सुकृतस्येतरस्य वा&#x9;022a&lt;br&gt;&#xA;अनन्यकर्म दैवं हि जागर्ति स्वपतामपि&#x9;022c&lt;br&gt;&#xA;बहूनि तव सैन्यानि योधाश्च बहवस्तथा&#x9;023a&lt;br&gt;&#xA;न तथा पाण्डुपुत्राणामेवं युद्धमवर्तत&#x9;023c&lt;br&gt;&#xA;तैरल्पैर्बहवो यूयं क्षयं नीताः प्रहारिणः&#x9;024a&lt;br&gt;&#xA;शङ्के दैवस्य तत्कर्म पौरुषं येन नाशितम्&#x9;024c&lt;br&gt;&#xA;सञ्जय उवाच&#x9;025&lt;br&gt;&#xA;एवं सम्भाषमाणानां बहु तत्तज्जनाधिप&#x9;025a&lt;br&gt;&#xA;पाण्डवानामनीकानि समदृश्यन्त संयुगे&#x9;025c&lt;br&gt;&#xA;ततः प्रववृते युद्धं व्यतिषक्तरथद्विपम्&#x9;026a&lt;br&gt;&#xA;तावकानां परैः सार्धं राजन्दुर्मन्त्रिते तव&#x9;026c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/128/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/128/</guid>
      <description>&lt;p&gt;सञ्जय उवाच&#x9;001&lt;br&gt;&#xA;तदुदीर्णगजाश्वौघं बलं तव जनाधिप&#x9;001a&lt;br&gt;&#xA;पाण्डुसेनामभिद्रुत्य योधयामास सर्वतः&#x9;001c&lt;br&gt;&#xA;पाञ्चालाः कुरवश्चैव योधयन्तः परस्परम्&#x9;002a&lt;br&gt;&#xA;यमराष्ट्राय महते परलोकाय दीक्षिताः&#x9;002c&lt;br&gt;&#xA;शूराः शूरैः समागम्य शरतोमरशक्तिभिः&#x9;003a&lt;br&gt;&#xA;विव्यधुः समरे तूर्णं निन्युश्चैव यमक्षयम्&#x9;003c&lt;br&gt;&#xA;रथिनां रथिभिः सार्धं रुधिरस्रावि दारुणम्&#x9;004a&lt;br&gt;&#xA;प्रावर्तत महद्युद्धं निघ्नतामितरेतरम्&#x9;004c&lt;br&gt;&#xA;वारणाश्च महाराज समासाद्य परस्परम्&#x9;005a&lt;br&gt;&#xA;विषाणैर्दारयामासुः सङ्क्रुद्धाश्च मदोत्कटाः&#x9;005c&lt;br&gt;&#xA;हयारोहान्हयारोहाः प्रासशक्तिपरश्वधैः&#x9;006a&lt;br&gt;&#xA;बिभिदुस्तुमुले युद्धे प्रार्थयन्तो महद्यशः&#x9;006c&lt;br&gt;&#xA;पत्तयश्च महाबाहो शतशः शस्त्रपाणयः&#x9;007a&lt;br&gt;&#xA;अन्योन्यमार्दयन्राजन्नित्ययत्ताः पराक्रमे&#x9;007c&lt;br&gt;&#xA;गोत्राणां नामधेयानां कुलानां चैव मारिष&#x9;008a&lt;br&gt;&#xA;श्रवणाद्धि विजानीमः पाञ्चालान्कुरुभिः सह&#x9;008c&lt;br&gt;&#xA;अन्योन्यं समरे योधाः शरशक्तिपरश्वधैः&#x9;009a&lt;br&gt;&#xA;प्रेषयन्परलोकाय विचरन्तो ह्यभीतवत्&#x9;009c&lt;br&gt;&#xA;शरैर्दश दिशो राजंस्तेषां मुक्तैः सहस्रशः&#x9;010a&lt;br&gt;&#xA;न भ्राजन्त यथापूर्वं भास्करेऽस्तं गतेऽपि च&#x9;010c&lt;br&gt;&#xA;तथा प्रयुध्यमानेषु पाण्डवेयेषु निर्भयः&#x9;011a&lt;br&gt;&#xA;दुर्योधनो महाराज व्यवगाहत तद्बलम्&#x9;011c&lt;br&gt;&#xA;सैन्धवस्य वधेनैव भृशं दुःखसमन्वितः&#x9;012a&lt;br&gt;&#xA;मर्तव्यमिति सञ्चिन्त्य प्राविशत्तु द्विषद्बलम्&#x9;012c&lt;br&gt;&#xA;नादयन्रथघोषेण कम्पयन्निव मेदिनीम्&#x9;013a&lt;br&gt;&#xA;अभ्यवर्तत पुत्रस्ते पाण्डवानामनीकिनीम्&#x9;013c&lt;br&gt;&#xA;स सन्निपातस्तुमुलस्तस्य तेषां च भारत&#x9;014a&lt;br&gt;&#xA;अभवत्सर्वसैन्यानामभावकरणो महान्&#x9;014c&lt;br&gt;&#xA;मध्यन्दिनगतं सूर्यं प्रतपन्तं गभस्तिभिः&#x9;015a&lt;br&gt;&#xA;तथा तव सुतं मध्ये प्रतपन्तं शरोर्मिभिः&#x9;015c&lt;br&gt;&#xA;न शेकुर्भारतं युद्धे पाण्डवाः समवेक्षितुम्&#x9;016a&lt;br&gt;&#xA;पलायने कृतोत्साहा निरुत्साहा द्विषज्जये&#x9;016c&lt;br&gt;&#xA;पर्यधावन्त पाञ्चाला वध्यमाना महात्मना&#x9;017a&lt;br&gt;&#xA;रुक्मपुङ्खैः प्रसन्नाग्रैस्तव पुत्रेण धन्विना&#x9;017c&lt;br&gt;&#xA;अर्द्यमानाः शरैस्तूर्णं न्यपतन्पाण्डुसैनिकाः&#x9;017e&lt;br&gt;&#xA;न तादृशं रणे कर्म कृतवन्तस्तु तावकाः&#x9;018a&lt;br&gt;&#xA;यादृशं कृतवान्राजा पुत्रस्तव विशां पते&#x9;018c&lt;br&gt;&#xA;पुत्रेण तव सा सेना पाण्डवी मथिता रणे&#x9;019a&lt;br&gt;&#xA;नलिनी द्विरदेनेव समन्तात्फुल्लपङ्कजा&#x9;019c&lt;br&gt;&#xA;क्षीणतोयानिलार्काभ्यां हतत्विडिव पद्मिनी&#x9;020a&lt;br&gt;&#xA;बभूव पाण्डवी सेना तव पुत्रस्य तेजसा&#x9;020c&lt;br&gt;&#xA;पाण्डुसेनां हतां दृष्ट्वा तव पुत्रेण भारत&#x9;021a&lt;br&gt;&#xA;भीमसेनपुरोगास्तु पाञ्चालाः समुपाद्रवन्&#x9;021c&lt;br&gt;&#xA;स भीमसेनं दशभिर्माद्रीपुत्रौ त्रिभिस्त्रिभिः&#x9;022a&lt;br&gt;&#xA;विराटद्रुपदौ षड्भिः शतेन च शिखण्डिनम्&#x9;022c&lt;br&gt;&#xA;धृष्टद्युम्नं च सप्तत्या धर्मपुत्रं च सप्तभिः&#x9;023a&lt;br&gt;&#xA;केकयांश्चैव चेदींश्च बहुभिर्निशितैः शरैः&#x9;023c&lt;br&gt;&#xA;सात्वतं पञ्चभिर्विद्ध्वा द्रौपदेयांस्त्रिभिस्त्रिभिः&#x9;024a&lt;br&gt;&#xA;घटोत्कचं च समरे विद्ध्वा सिंह इवानदत्&#x9;024c&lt;br&gt;&#xA;शतशश्चापरान्योधान्सद्विपाश्वरथान्रणे&#x9;025a&lt;br&gt;&#xA;शरैरवचकर्तोग्रैः क्रुद्धोऽन्तक इव प्रजाः&#x9;025c&lt;br&gt;&#xA;तस्य तान्निघ्नतः शत्रून्रुक्मपृष्ठं महद्धनुः&#x9;026a&lt;br&gt;&#xA;भल्लाभ्यां पाण्डवो ज्येष्ठस्त्रिधा चिच्छेद मारिष&#x9;026c&lt;br&gt;&#xA;विव्याध चैनं दशभिः सम्यगस्तैः शितैः शरैः&#x9;027a&lt;br&gt;&#xA;मर्माणि भित्त्वा ते सर्वे सम्भग्नाः क्षितिमाविशन्&#x9;027c&lt;br&gt;&#xA;ततः प्रमुदिता योधाः परिवव्रुर्युधिष्ठिरम्&#x9;028a&lt;br&gt;&#xA;वृत्रहत्यै यथा देवाः परिवव्रुः पुरन्दरम्&#x9;028c&lt;br&gt;&#xA;ततो युधिष्ठिरो राजा तव पुत्रस्य मारिष&#x9;029a&lt;br&gt;&#xA;शरं परमदुर्वारं प्रेषयामास संयुगे&#x9;029c&lt;br&gt;&#xA;स तेन भृशसंविद्धो निषसाद रथोत्तमे&#x9;029e&lt;br&gt;&#xA;ततः पाञ्चालसैन्यानां भृशमासीद्रवो महान्&#x9;030a&lt;br&gt;&#xA;हतो राजेति राजेन्द्र मुदितानां समन्ततः&#x9;030c&lt;br&gt;&#xA;बाणशब्दरवश्चोग्रः शुश्रुवे तत्र मारिष&#x9;031a&lt;br&gt;&#xA;अथ द्रोणो द्रुतं तत्र प्रत्यदृश्यत संयुगे&#x9;031c&lt;br&gt;&#xA;हृष्टो दुर्योधनश्चापि दृढमादाय कार्मुकम्&#x9;032a&lt;br&gt;&#xA;तिष्ठ तिष्ठेति राजानं ब्रुवन्पाण्डवमभ्ययात्&#x9;032c&lt;br&gt;&#xA;प्रत्युद्ययुस्तं त्वरिताः पाञ्चाला राजगृद्धिनः&#x9;033a&lt;br&gt;&#xA;तान्द्रोणः प्रतिजग्राह परीप्सन्कुरुसत्तमम्&#x9;033c&lt;br&gt;&#xA;चण्डवातोद्धतान्मेघान्निघ्नन्रश्मिमुचो यथा&#x9;033e&lt;br&gt;&#xA;ततो राजन्महानासीत्सङ्ग्रामो भूरिवर्धनः&#x9;034a&lt;br&gt;&#xA;तावकानां परेषां च समेतानां युयुत्सया&#x9;034c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/129/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/129/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;यत्तदा प्राविशत्पाण्डूनाचार्यः कुपितो वशी&#x9;001a&lt;br&gt;&#xA;उक्त्वा दुर्योधनं सम्यङ्मम शास्त्रातिगं सुतम्&#x9;001c&lt;br&gt;&#xA;प्रविश्य विचरन्तं च रणे शूरमवस्थितम्&#x9;002a&lt;br&gt;&#xA;कथं द्रोणं महेष्वासं पाण्डवाः पर्यवारयन्&#x9;002c&lt;br&gt;&#xA;केऽरक्षन्दक्षिणं चक्रमाचार्यस्य महात्मनः&#x9;003a&lt;br&gt;&#xA;के चोत्तरमरक्षन्त निघ्नतः शात्रवान्रणे&#x9;003c&lt;br&gt;&#xA;नृत्यन्स रथमार्गेषु सर्वशस्त्रभृतां वरः&#x9;004a&lt;br&gt;&#xA;धूमकेतुरिव क्रुद्धः कथं मृत्युमुपेयिवान्&#x9;004c&lt;br&gt;&#xA;सञ्जय उवाच&#x9;005&lt;br&gt;&#xA;सायाह्ने सैन्धवं हत्वा राज्ञा पार्थः समेत्य च&#x9;005a&lt;br&gt;&#xA;सात्यकिश्च महेष्वासो द्रोणमेवाभ्यधावताम्&#x9;005c&lt;br&gt;&#xA;तथा युधिष्ठिरस्तूर्णं भीमसेनश्च पाण्डवः&#x9;006a&lt;br&gt;&#xA;पृथक्चमूभ्यां संसक्तौ द्रोणमेवाभ्यधावताम्&#x9;006c&lt;br&gt;&#xA;तथैव नकुलो धीमान्सहदेवश्च दुर्जयः&#x9;007a&lt;br&gt;&#xA;धृष्टद्युम्नः शतानीको विराटश्च सकेकयः&#x9;007c&lt;br&gt;&#xA;मत्स्याः शाल्वेयसेनाश्च द्रोणमेव ययुर्युधि&#x9;007e&lt;br&gt;&#xA;द्रुपदश्च तथा राजा पाञ्चालैरभिरक्षितः&#x9;008a&lt;br&gt;&#xA;धृष्टद्युम्नपिता राजन्द्रोणमेवाभ्यवर्तत&#x9;008c&lt;br&gt;&#xA;द्रौपदेया महेष्वासा राक्षसश्च घटोत्कचः&#x9;009a&lt;br&gt;&#xA;ससेनास्तेऽभ्यवर्तन्त द्रोणमेव महाद्युतिम्&#x9;009c&lt;br&gt;&#xA;प्रभद्रकाश्च पाञ्चालाः षट्सहस्राः प्रहारिणः&#x9;010a&lt;br&gt;&#xA;द्रोणमेवाभ्यवर्तन्त पुरस्कृत्य शिखण्डिनम्&#x9;010c&lt;br&gt;&#xA;तथेतरे नरव्याघ्राः पाण्डवानां महारथाः&#x9;011a&lt;br&gt;&#xA;सहिताः सन्न्यवर्तन्त द्रोणमेव द्विजर्षभम्&#x9;011c&lt;br&gt;&#xA;तेषु शूरेषु युद्धाय गतेषु भरतर्षभ&#x9;012a&lt;br&gt;&#xA;बभूव रजनी घोरा भीरूणां भयवर्धिनी&#x9;012c&lt;br&gt;&#xA;योधानामशिवा रौद्रा राजन्नन्तकगामिनी&#x9;013a&lt;br&gt;&#xA;कुञ्जराश्वमनुष्याणां प्राणान्तकरणी तदा&#x9;013c&lt;br&gt;&#xA;तस्यां रजन्यां घोरायां नदन्त्यः सर्वतः शिवाः&#x9;014a&lt;br&gt;&#xA;न्यवेदयन्भयं घोरं सज्वालकवलैर्मुखैः&#x9;014c&lt;br&gt;&#xA;उलूकाश्चाप्यदृश्यन्त शंसन्तो विपुलं भयम्&#x9;015a&lt;br&gt;&#xA;विशेषतः कौरवाणां ध्वजिन्यामतिदारुणम्&#x9;015c&lt;br&gt;&#xA;ततः सैन्येषु राजेन्द्र शब्दः समभवन्महान्&#x9;016a&lt;br&gt;&#xA;भेरीशब्देन महता मृदङ्गानां स्वनेन च&#x9;016c&lt;br&gt;&#xA;गजानां गर्जितैश्चापि तुरङ्गाणां च हेषितैः&#x9;017a&lt;br&gt;&#xA;खुरशब्दनिपातैश्च तुमुलः सर्वतोऽभवत्&#x9;017c&lt;br&gt;&#xA;ततः समभवद्युद्धं सन्ध्यायामतिदारुणम्&#x9;018a&lt;br&gt;&#xA;द्रोणस्य च महाराज सृञ्जयानां च सर्वशः&#x9;018c&lt;br&gt;&#xA;तमसा चावृते लोके न प्राज्ञायत किञ्चन&#x9;019a&lt;br&gt;&#xA;सैन्येन रजसा चैव समन्तादुत्थितेन ह&#x9;019c&lt;br&gt;&#xA;नरस्याश्वस्य नागस्य समसज्जत शोणितम्&#x9;020a&lt;br&gt;&#xA;नापश्याम रजो भौमं कश्मलेनाभिसंवृताः&#x9;020c&lt;br&gt;&#xA;रात्रौ वंशवनस्येव दह्यमानस्य पर्वते&#x9;021a&lt;br&gt;&#xA;घोरश्चटचटाशब्दः शस्त्राणां पततामभूत्&#x9;021c&lt;br&gt;&#xA;नैव स्वे न परे राजन्प्राज्ञायन्त तमोवृते&#x9;022a&lt;br&gt;&#xA;उन्मत्तमिव तत्सर्वं बभूव रजनीमुखे&#x9;022c&lt;br&gt;&#xA;भौमं रजोऽथ राजेन्द्र शोणितेन प्रशामितम्&#x9;023a&lt;br&gt;&#xA;शातकौम्भैश्च कवचैर्भूषणैश्च तमोऽभ्यगात्&#x9;023c&lt;br&gt;&#xA;ततः सा भारती सेना मणिहेमविभूषिता&#x9;024a&lt;br&gt;&#xA;द्यौरिवासीत्सनक्षत्रा रजन्यां भरतर्षभ&#x9;024c&lt;br&gt;&#xA;गोमायुबडसङ्घुष्टा शक्तिध्वजसमाकुला&#x9;025a&lt;br&gt;&#xA;दारुणाभिरुता घोरा क्ष्वेडितोत्क्रुष्टनादिता&#x9;025c&lt;br&gt;&#xA;ततोऽभवन्महाशब्दस्तुमुलो लोमहर्षणः&#x9;026a&lt;br&gt;&#xA;समावृण्वन्दिशः सर्वा महेन्द्राशनिनिस्वनः&#x9;026c&lt;br&gt;&#xA;सा निशीथे महाराज सेनादृश्यत भारती&#x9;027a&lt;br&gt;&#xA;अङ्गदैः कुण्डलैर्निष्कैः शस्त्रैश्चैवावभासिता&#x9;027c&lt;br&gt;&#xA;तत्र नागा रथाश्चैव जाम्बूनदविभूषिताः&#x9;028a&lt;br&gt;&#xA;निशायां प्रत्यदृश्यन्त मेघा इव सविद्युतः&#x9;028c&lt;br&gt;&#xA;ऋष्टिशक्तिगदाबाणमुसलप्रासपट्टिशाः&#x9;029a&lt;br&gt;&#xA;सम्पतन्तो व्यदृश्यन्त भ्राजमाना इवाग्नयः&#x9;029c&lt;br&gt;&#xA;दुर्योधनपुरोवातां रथनागबलाहकाम्&#x9;030a&lt;br&gt;&#xA;वादित्रघोषस्तनितां चापविद्युद्ध्वजैर्वृताम्&#x9;030c&lt;br&gt;&#xA;द्रोणपाण्डवपर्जन्यां खड्गशक्तिगदाशनिम्&#x9;031a&lt;br&gt;&#xA;शरधारास्त्रपवनां भृशं शीतोष्णसङ्कुलाम्&#x9;031c&lt;br&gt;&#xA;घोरां विस्मापनीमुग्रां जीवितच्छिदमप्लवाम्&#x9;032a&lt;br&gt;&#xA;तां प्राविशन्नतिभयां सेनां युद्धचिकीर्षवः&#x9;032c&lt;br&gt;&#xA;तस्मिन्रात्रिमुखे घोरे महाशब्दनिनादिते&#x9;033a&lt;br&gt;&#xA;भीरूणां त्रासजनने शूराणां हर्षवर्धने&#x9;033c&lt;br&gt;&#xA;रात्रियुद्धे तदा घोरे वर्तमाने सुदारुणे&#x9;034a&lt;br&gt;&#xA;द्रोणमभ्यद्रवन्क्रुद्धाः सहिताः पाण्डुसृञ्जयाः&#x9;034c&lt;br&gt;&#xA;ये ये प्रमुखतो राजन्न्यवर्तन्त महात्मनः&#x9;035a&lt;br&gt;&#xA;तान्सर्वान्विमुखांश्चक्रे कांश्चिन्निन्ये यमक्षयम्&#x9;035c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/130/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/130/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;तस्मिन्प्रविष्टे दुर्धर्षे सृञ्जयानमितौजसि&#x9;001a&lt;br&gt;&#xA;अमृष्यमाणे संरब्धे का वोऽभूद्वै मतिस्तदा&#x9;001c&lt;br&gt;&#xA;दुर्योधनं तथा पुत्रमुक्त्वा शास्त्रातिगं मम&#x9;002a&lt;br&gt;&#xA;यत्प्राविशदमेयात्मा किं पार्थः प्रत्यपद्यत&#x9;002c&lt;br&gt;&#xA;निहते सैन्धवे वीरे भूरिश्रवसि चैव हि&#x9;003a&lt;br&gt;&#xA;यदभ्यगान्महातेजाः पाञ्चालानपराजितः&#x9;003c&lt;br&gt;&#xA;किममन्यत दुर्धर्षः प्रविष्टे शत्रुतापने&#x9;004a&lt;br&gt;&#xA;दुर्योधनश्च किं कृत्यं प्राप्तकालममन्यत&#x9;004c&lt;br&gt;&#xA;के च तं वरदं वीरमन्वयुर्द्विजसत्तमम्&#x9;005a&lt;br&gt;&#xA;के चास्य पृष्ठतोऽगच्छन्वीराः शूरस्य युध्यतः&#x9;005c&lt;br&gt;&#xA;के पुरस्तादयुध्यन्त निघ्नतः शात्रवान्रणे&#x9;005e&lt;br&gt;&#xA;मन्येऽहं पाण्डवान्सर्वान्भारद्वाजशरार्दितान्&#x9;006a&lt;br&gt;&#xA;शिशिरे कम्पमाना वै कृशा गाव इवाभिभो&#x9;006c&lt;br&gt;&#xA;प्रविश्य स महेष्वासः पाञ्चालानरिमर्दनः&#x9;007a&lt;br&gt;&#xA;कथं नु पुरुषव्याघ्रः पञ्चत्वमुपजग्मिवान्&#x9;007c&lt;br&gt;&#xA;सर्वेषु सैन्येषु च सङ्गतेषु रात्रौ समेतेषु महारथेषु&#x9;008a&lt;br&gt;&#xA;संलोड्यमानेषु पृथग्विधेषु के वस्तदानीं मतिमन्त आसन्&#x9;008c&lt;br&gt;&#xA;हतांश्चैव विषक्तांश्च पराभूतांश्च शंससि&#x9;009a&lt;br&gt;&#xA;रथिनो विरथांश्चैव कृतान्युद्धेषु मामकान्&#x9;009c&lt;br&gt;&#xA;कथमेषां तदा तत्र पार्थानामपलायिनाम्&#x9;010a&lt;br&gt;&#xA;प्रकाशमभवद्रात्रौ कथं कुरुषु सञ्जय&#x9;010c&lt;br&gt;&#xA;सञ्जय उवाच&#x9;011&lt;br&gt;&#xA;रात्रियुद्धे तदा राजन्वर्तमाने सुदारुणे&#x9;011a&lt;br&gt;&#xA;द्रोणमभ्यद्रवन्रात्रौ पाण्डवाः सहसैनिकाः&#x9;011c&lt;br&gt;&#xA;ततो द्रोणः केकयांश्च धृष्टद्युम्नस्य चात्मजान्&#x9;012a&lt;br&gt;&#xA;प्रेषयन्मृत्युलोकाय सर्वानिषुभिराशुगैः&#x9;012c&lt;br&gt;&#xA;तस्य प्रमुखतो राजन्येऽवर्तन्त महारथाः&#x9;013a&lt;br&gt;&#xA;तान्सर्वान्प्रेषयामास परलोकाय भारत&#x9;013c&lt;br&gt;&#xA;प्रमथ्नन्तं तदा वीरं भारद्वाजं महारथम्&#x9;014a&lt;br&gt;&#xA;अभ्यवर्तत सङ्क्रुद्धः शिबी राजन्प्रतापवान्&#x9;014c&lt;br&gt;&#xA;तमापतन्तं सम्प्रेक्ष्य पाण्डवानां महारथम्&#x9;015a&lt;br&gt;&#xA;विव्याध दशभिर्द्रोणः सर्वपारशवैः शरैः&#x9;015c&lt;br&gt;&#xA;तं शिबिः प्रतिविव्याध त्रिंशता निशितैः शरैः&#x9;016a&lt;br&gt;&#xA;सारथिं चास्य भल्लेन स्मयमानो न्यपातयत्&#x9;016c&lt;br&gt;&#xA;तस्य द्रोणो हयान्हत्वा सारथिं च महात्मनः&#x9;017a&lt;br&gt;&#xA;अथास्य सशिरस्त्राणं शिरः कायादपाहरत्&#x9;017c&lt;br&gt;&#xA;कलिङ्गानां च सैन्येन कलिङ्गस्य सुतो रणे&#x9;018a&lt;br&gt;&#xA;पूर्वं पितृवधात्क्रुद्धो भीमसेनमुपाद्रवत्&#x9;018c&lt;br&gt;&#xA;स भीमं पञ्चभिर्विद्ध्वा पुनर्विव्याध सप्तभिः&#x9;019a&lt;br&gt;&#xA;विशोकं त्रिभिराजघ्ने ध्वजमेकेन पत्रिणा&#x9;019c&lt;br&gt;&#xA;कलिङ्गानां तु तं शूरं क्रुद्धं क्रुद्धो वृकोदरः&#x9;020a&lt;br&gt;&#xA;रथाद्रथमभिद्रुत्य मुष्टिनाभिजघान ह&#x9;020c&lt;br&gt;&#xA;तस्य मुष्टिहतस्याजौ पाण्डवेन बलीयसा&#x9;021a&lt;br&gt;&#xA;सर्वाण्यस्थीनि सहसा प्रापतन्वै पृथक्पृथक्&#x9;021c&lt;br&gt;&#xA;तं कर्णो भ्रातरश्चास्य नामृष्यन्त महारथाः&#x9;022a&lt;br&gt;&#xA;ते भीमसेनं नाराचैर्जघ्नुराशीविषोपमैः&#x9;022c&lt;br&gt;&#xA;ततः शत्रुरथं त्यक्त्वा भीमो ध्रुवरथं गतः&#x9;023a&lt;br&gt;&#xA;ध्रुवं चास्यन्तमनिशं मुष्टिना समपोथयत्&#x9;023c&lt;br&gt;&#xA;स तथा पाण्डुपुत्रेण बलिना निहतोऽपतत्&#x9;023e&lt;br&gt;&#xA;तं निहत्य महाराज भीमसेनो महाबलः&#x9;024a&lt;br&gt;&#xA;जयरातरथं प्राप्य मुहुः सिंह इवानदत्&#x9;024c&lt;br&gt;&#xA;जयरातमथाक्षिप्य नदन्सव्येन पाणिना&#x9;025a&lt;br&gt;&#xA;तलेन नाशयामास कर्णस्यैवाग्रतः स्थितम्&#x9;025c&lt;br&gt;&#xA;कर्णस्तु पाण्डवे शक्तिं काञ्चनीं समवासृजत्&#x9;026a&lt;br&gt;&#xA;ततस्तामेव जग्राह प्रहसन्पाण्डुनन्दनः&#x9;026c&lt;br&gt;&#xA;कर्णायैव च दुर्धर्षश्चिक्षेपाजौ वृकोदरः&#x9;027a&lt;br&gt;&#xA;तामन्तरिक्षे चिच्छेद शकुनिस्तैलपायिना&#x9;027c&lt;br&gt;&#xA;ततस्तव सुता राजन्भीमस्य रथमाव्रजन्&#x9;028a&lt;br&gt;&#xA;महता शरवर्षेण छादयन्तो वृकोदरम्&#x9;028c&lt;br&gt;&#xA;दुर्मदस्य ततो भीमः प्रहसन्निव संयुगे&#x9;029a&lt;br&gt;&#xA;सारथिं च हयांश्चैव शरैर्निन्ये यमक्षयम्&#x9;029c&lt;br&gt;&#xA;दुर्मदस्तु ततो यानं दुष्कर्णस्यावपुप्लुवे&#x9;029e&lt;br&gt;&#xA;तावेकरथमारूढौ भ्रातरौ परतापनौ&#x9;030a&lt;br&gt;&#xA;सङ्ग्रामशिरसो मध्ये भीमं द्वावभ्यधावताम्&#x9;030c&lt;br&gt;&#xA;यथाम्बुपतिमित्रौ हि तारकं दैत्यसत्तमम्&#x9;030e&lt;br&gt;&#xA;ततस्तु दुर्मदश्चैव दुष्कर्णश्च तवात्मजौ&#x9;031a&lt;br&gt;&#xA;रथमेकं समारुह्य भीमं बाणैरविध्यताम्&#x9;031c&lt;br&gt;&#xA;ततः कर्णस्य मिषतो द्रौणेर्दुर्योधनस्य च&#x9;032a&lt;br&gt;&#xA;कृपस्य सोमदत्तस्य बाह्लीकस्य च पाण्डवः&#x9;032c&lt;br&gt;&#xA;दुर्मदस्य च वीरस्य दुष्कर्णस्य च तं रथम्&#x9;033a&lt;br&gt;&#xA;पादप्रहारेण धरां प्रावेशयदरिन्दमः&#x9;033c&lt;br&gt;&#xA;ततः सुतौ ते बलिनौ शूरौ दुष्कर्णदुर्मदौ&#x9;034a&lt;br&gt;&#xA;मुष्टिनाहत्य सङ्क्रुद्धो ममर्द चरणेन च&#x9;034c&lt;br&gt;&#xA;ततो हाहाकृते सैन्ये दृष्ट्वा भीमं नृपाब्रुवन्&#x9;035a&lt;br&gt;&#xA;रुद्रोऽयं भीमरूपेण धार्तराष्ट्रेषु गृध्यति&#x9;035c&lt;br&gt;&#xA;एवमुक्त्वापलायन्त सर्वे भारत पार्थिवाः&#x9;036a&lt;br&gt;&#xA;विसञ्ज्ञावाहयन्वाहान्न च द्वौ सह धावतः&#x9;036c&lt;br&gt;&#xA;ततो बले भृशलुलिते निशामुखे सुपूजितो नृपवृषभैर्वृकोदरः&#x9;037a&lt;br&gt;&#xA;महाबलः कमलविबुद्धलोचनो युधिष्ठिरं नृपतिमपूजयद्बली&#x9;037c&lt;br&gt;&#xA;ततो यमौ द्रुपदविराटकेकया युधिष्ठिरश्चापि परां मुदं ययुः&#x9;038a&lt;br&gt;&#xA;वृकोदरं भृशमभिपूजयंश्च ते यथान्धके प्रतिनिहते हरं सुराः&#x9;038c&lt;br&gt;&#xA;ततः सुतास्तव वरुणात्मजोपमा रुषान्विताः सह गुरुणा महात्मना&#x9;039a&lt;br&gt;&#xA;वृकोदरं सरथपदातिकुञ्जरा युयुत्सवो भृशमभिपर्यवारयन्&#x9;039c&lt;br&gt;&#xA;ततोऽभवत्तिमिरघनैरिवावृतं महाभये भयदमतीव दारुणम्&#x9;040a&lt;br&gt;&#xA;निशामुखे बडवृकगृध्रमोदनं महात्मनां नृपवरयुद्धमद्भुतम्&#x9;040c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/131/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/131/</guid>
      <description>&lt;p&gt;सञ्जय उवाच&#x9;001&lt;br&gt;&#xA;प्रायोपविष्टे तु हते पुत्रे सात्यकिना ततः&#x9;001a&lt;br&gt;&#xA;सोमदत्तो भृशं क्रुद्धः सात्यकिं वाक्यमब्रवीत्&#x9;001c&lt;br&gt;&#xA;क्षत्रधर्मः पुरा दृष्टो यस्तु देवैर्महात्मभिः&#x9;002a&lt;br&gt;&#xA;तं त्वं सात्वत सन्त्यज्य दस्युधर्मे कथं रतः&#x9;002c&lt;br&gt;&#xA;पराङ्मुखाय दीनाय न्यस्तशस्त्राय याचते&#x9;003a&lt;br&gt;&#xA;क्षत्रधर्मरतः प्राज्ञः कथं नु प्रहरेद्रणे&#x9;003c&lt;br&gt;&#xA;द्वावेव किल वृष्णीनां तत्र ख्यातौ महारथौ&#x9;004a&lt;br&gt;&#xA;प्रद्युम्नश्च महाबाहुस्त्वं चैव युधि सात्वत&#x9;004c&lt;br&gt;&#xA;कथं प्रायोपविष्टाय पार्थेन छिन्नबाहवे&#x9;005a&lt;br&gt;&#xA;नृशंसं पतनीयं च तादृशं कृतवानसि&#x9;005c&lt;br&gt;&#xA;शपे सात्वत पुत्राभ्यामिष्टेन सुकृतेन च&#x9;006a&lt;br&gt;&#xA;अनतीतामिमां रात्रिं यदि त्वां वीरमानिनम्&#x9;006c&lt;br&gt;&#xA;अरक्ष्यमाणं पार्थेन जिष्णुना ससुतानुजम्&#x9;007a&lt;br&gt;&#xA;न हन्यां निरये घोरे पतेयं वृष्णिपांसन&#x9;007c&lt;br&gt;&#xA;एवमुक्त्वा सुसङ्क्रुद्धः सोमदत्तो महाबलः&#x9;008a&lt;br&gt;&#xA;दध्मौ शङ्खं च तारेण सिंहनादं ननाद च&#x9;008c&lt;br&gt;&#xA;ततः कमलपत्राक्षः सिंहदंष्ट्रो महाबलः&#x9;009a&lt;br&gt;&#xA;सात्वतो भृशसङ्क्रुद्धः सोमदत्तमथाब्रवीत्&#x9;009c&lt;br&gt;&#xA;हतो भूरिश्रवा वीरस्तव पुत्रो महारथः&#x9;010a&lt;br&gt;&#xA;शलश्चैव तथा राजन्भ्रातृव्यसनकर्शितः&#x9;010c&lt;br&gt;&#xA;त्वां चाप्यद्य वधिष्यामि सपुत्रपशुबान्धवम्&#x9;011a&lt;br&gt;&#xA;तिष्ठेदानीं रणे यत्तः कौरवोऽसि विशेषतः&#x9;011c&lt;br&gt;&#xA;यस्मिन्दानं दमः शौचमहिंसा ह्रीर्धृतिः क्षमा&#x9;012a&lt;br&gt;&#xA;अनपायीनि सर्वाणि नित्यं राज्ञि युधिष्ठिरे&#x9;012c&lt;br&gt;&#xA;मृदङ्गकेतोस्तस्य त्वं तेजसा निहतः पुरा&#x9;013a&lt;br&gt;&#xA;सकर्णसौबलः सङ्ख्ये विनाशं समुपेष्यसि&#x9;013c&lt;br&gt;&#xA;शपेऽहं कृष्णचरणैरिष्टापूर्तेन चैव ह&#x9;014a&lt;br&gt;&#xA;यदि त्वां ससुतं पापं न हन्यां युधि रोषितः&#x9;014c&lt;br&gt;&#xA;अपयास्यसि चेत्त्यक्त्वा ततो मुक्तो भविष्यसि&#x9;014e&lt;br&gt;&#xA;एवमाभाष्य चान्योन्यं क्रोधसंरक्तलोचनौ&#x9;015a&lt;br&gt;&#xA;प्रवृत्तौ शरसम्पातं कर्तुं पुरुषसत्तमौ&#x9;015c&lt;br&gt;&#xA;ततो गजसहस्रेण रथानामयुतेन च&#x9;016a&lt;br&gt;&#xA;दुर्योधनः सोमदत्तं परिवार्य व्यवस्थितः&#x9;016c&lt;br&gt;&#xA;शकुनिश्च सुसङ्क्रुद्धः सर्वशस्त्रभृतां वरः&#x9;017a&lt;br&gt;&#xA;पुत्रपौत्रैः परिवृतो भ्रातृभिश्चेन्द्रविक्रमैः&#x9;017c&lt;br&gt;&#xA;स्यालस्तव महाबाहुर्वज्रसंहननो युवा&#x9;017e&lt;br&gt;&#xA;साग्रं शतसहस्रं तु हयानां तस्य धीमतः&#x9;018a&lt;br&gt;&#xA;सोमदत्तं महेष्वासं समन्तात्पर्यरक्षत&#x9;018c&lt;br&gt;&#xA;रक्ष्यमाणश्च बलिभिश्छादयामास सात्यकिम्&#x9;019a&lt;br&gt;&#xA;तं छाद्यमानं विशिखैर्दृष्ट्वा सन्नतपर्वभिः&#x9;019c&lt;br&gt;&#xA;धृष्टद्युम्नोऽभ्ययात्क्रुद्धः प्रगृह्य महतीं चमूम्&#x9;019e&lt;br&gt;&#xA;चण्डवाताभिसृष्टानामुदधीनामिव स्वनः&#x9;020a&lt;br&gt;&#xA;आसीद्राजन्बलौघानामन्योन्यमभिनिघ्नताम्&#x9;020c&lt;br&gt;&#xA;विव्याध सोमदत्तस्तु सात्वतं नवभिः शरैः&#x9;021a&lt;br&gt;&#xA;सात्यकिर्दशभिश्चैनमवधीत्कुरुपुङ्गवम्&#x9;021c&lt;br&gt;&#xA;सोऽतिविद्धो बलवता समरे दृढधन्वना&#x9;022a&lt;br&gt;&#xA;रथोपस्थं समासाद्य मुमोह गतचेतनः&#x9;022c&lt;br&gt;&#xA;तं विमूढं समालक्ष्य सारथिस्त्वरयान्वितः&#x9;023a&lt;br&gt;&#xA;अपोवाह रणाद्वीरं सोमदत्तं महारथम्&#x9;023c&lt;br&gt;&#xA;तं विसञ्ज्ञं समालोक्य युयुधानशरार्दितम्&#x9;024a&lt;br&gt;&#xA;द्रौणिरभ्यद्रवत्क्रुद्धः सात्वतं रणमूर्धनि&#x9;024c&lt;br&gt;&#xA;तमापतन्तं सम्प्रेक्ष्य शैनेयस्य रथं प्रति&#x9;025a&lt;br&gt;&#xA;भैमसेनिः सुसङ्क्रुद्धः प्रत्यमित्रमवारयत्&#x9;025c&lt;br&gt;&#xA;कार्ष्णायसमयं घोरमृक्षचर्मावृतं महत्&#x9;026a&lt;br&gt;&#xA;युक्तं गजनिभैर्वाहैर्न हयैर्नापि वा गजैः&#x9;026c&lt;br&gt;&#xA;विक्षिप्तमष्टचक्रेण विवृताक्षेण कूजता&#x9;027a&lt;br&gt;&#xA;ध्वजेनोच्छ्रिततुण्डेन गृध्रराजेन राजता&#x9;027c&lt;br&gt;&#xA;लोहितार्द्रपताकं तमन्त्रमालाविभूषितम्&#x9;028a&lt;br&gt;&#xA;अष्टचक्रसमायुक्तमास्थाय विपुलं रथम्&#x9;028c&lt;br&gt;&#xA;शूलमुद्गरधारिण्या शैलपादपहस्तया&#x9;029a&lt;br&gt;&#xA;रक्षसां घोररूपाणामक्षौहिण्या समावृतः&#x9;029c&lt;br&gt;&#xA;तमुद्यतमहाचापं निशाम्य व्यथिता नृपाः&#x9;030a&lt;br&gt;&#xA;युगान्तकालसमये दण्डहस्तमिवान्तकम्&#x9;030c&lt;br&gt;&#xA;भयार्दिता प्रचुक्षोभ पुत्रस्य तव वाहिनी&#x9;031a&lt;br&gt;&#xA;वायुना क्षोभितावर्ता गङ्गेवोर्ध्वतरङ्गिणी&#x9;031c&lt;br&gt;&#xA;घटोत्कचप्रयुक्तेन सिंहनादेन भीषिताः&#x9;032a&lt;br&gt;&#xA;प्रसुस्रुवुर्गजा मूत्रं विव्यथुश्च नरा भृशम्&#x9;032c&lt;br&gt;&#xA;ततोऽश्मवृष्टिरत्यर्थमासीत्तत्र समन्ततः&#x9;033a&lt;br&gt;&#xA;सन्ध्याकालाधिकबलैः प्रमुक्ता राक्षसैः क्षितौ&#x9;033c&lt;br&gt;&#xA;आयसानि च चक्राणि भुशुण्ड्यः प्रासतोमराः&#x9;034a&lt;br&gt;&#xA;पतन्त्यविरलाः शूलाः शतघ्न्यः पट्टिशास्तथा&#x9;034c&lt;br&gt;&#xA;तदुग्रमतिरौद्रं च दृष्ट्वा युद्धं नराधिपाः&#x9;035a&lt;br&gt;&#xA;तनयास्तव कर्णश्च व्यथिताः प्राद्रवन्दिशः&#x9;035c&lt;br&gt;&#xA;तत्रैकोऽस्त्रबलश्लाघी द्रौणिर्मानी न विव्यथे&#x9;036a&lt;br&gt;&#xA;व्यधमच्च शरैर्मायां घटोत्कचविनिर्मिताम्&#x9;036c&lt;br&gt;&#xA;निहतायां तु मायायाममर्षी स घटोत्कचः&#x9;037a&lt;br&gt;&#xA;विससर्ज शरान्घोरांस्तेऽश्वत्थामानमाविशन्&#x9;037c&lt;br&gt;&#xA;भुजगा इव वेगेन वल्मीकं क्रोधमूर्छिताः&#x9;038a&lt;br&gt;&#xA;ते शरा रुधिराभ्यक्ता भित्त्वा शारद्वतीसुतम्&#x9;038c&lt;br&gt;&#xA;विविशुर्धरणीं शीघ्रा रुक्मपुङ्खाः शिलाशिताः&#x9;038e&lt;br&gt;&#xA;अश्वत्थामा तु सङ्क्रुद्धो लघुहस्तः प्रतापवान्&#x9;039a&lt;br&gt;&#xA;घटोत्कचमभिक्रुद्धं बिभेद दशभिः शरैः&#x9;039c&lt;br&gt;&#xA;घटोत्कचोऽतिविद्धस्तु द्रोणपुत्रेण मर्मसु&#x9;040a&lt;br&gt;&#xA;चक्रं शतसहस्रारमगृह्णाद्व्यथितो भृशम्&#x9;040c&lt;br&gt;&#xA;क्षुरान्तं बालसूर्याभं मणिवज्रविभूषितम्&#x9;041a&lt;br&gt;&#xA;अश्वत्थाम्नस्तु चिक्षेप भैमसेनिर्जिघांसया&#x9;041c&lt;br&gt;&#xA;वेगेन महता गच्छद्विक्षिप्तं द्रौणिना शरैः&#x9;042a&lt;br&gt;&#xA;अभाग्यस्येव सङ्कल्पस्तन्मोघं न्यपतद्भुवि&#x9;042c&lt;br&gt;&#xA;घटोत्कचस्ततस्तूर्णं दृष्ट्वा चक्रं निपातितम्&#x9;043a&lt;br&gt;&#xA;द्रौणिं प्राच्छादयद्बाणैः स्वर्भानुरिव भास्करम्&#x9;043c&lt;br&gt;&#xA;घटोत्कचसुतः श्रीमान्भिन्नाञ्जनचयोपमः&#x9;044a&lt;br&gt;&#xA;रुरोध द्रौणिमायान्तं प्रभञ्जनमिवाद्रिराट्&#x9;044c&lt;br&gt;&#xA;पौत्रेण भीमसेनस्य शरैः सोऽञ्जनपर्वणा&#x9;045a&lt;br&gt;&#xA;बभौ मेघेन धाराभिर्गिरिर्मेरुरिवार्दितः&#x9;045c&lt;br&gt;&#xA;अश्वत्थामा त्वसम्भ्रान्तो रुद्रोपेन्द्रेन्द्रविक्रमः&#x9;046a&lt;br&gt;&#xA;ध्वजमेकेन बाणेन चिच्छेदाञ्जनपर्वणः&#x9;046c&lt;br&gt;&#xA;द्वाभ्यां तु रथयन्तारं त्रिभिश्चास्य त्रिवेणुकम्&#x9;047a&lt;br&gt;&#xA;धनुरेकेन चिच्छेद चतुर्भिश्चतुरो हयान्&#x9;047c&lt;br&gt;&#xA;विरथस्योद्यतं हस्ताद्धेमबिन्दुभिराचितम्&#x9;048a&lt;br&gt;&#xA;विशिखेन सुतीक्ष्णेन खड्गमस्य द्विधाकरोत्&#x9;048c&lt;br&gt;&#xA;गदा हेमाङ्गदा राजंस्तूर्णं हैडिम्बसूनुना&#x9;049a&lt;br&gt;&#xA;भ्राम्योत्क्षिप्ता शरैः सापि द्रौणिनाभ्याहतापतत्&#x9;049c&lt;br&gt;&#xA;ततोऽन्तरिक्षमुत्पत्य कालमेघ इवोन्नदन्&#x9;050a&lt;br&gt;&#xA;ववर्षाञ्जनपर्वा स द्रुमवर्षं नभस्तलात्&#x9;050c&lt;br&gt;&#xA;ततो मायाधरं द्रौणिर्घटोत्कचसुतं दिवि&#x9;051a&lt;br&gt;&#xA;मार्गणैरभिविव्याध घनं सूर्य इवांशुभिः&#x9;051c&lt;br&gt;&#xA;सोऽवतीर्य पुनस्तस्थौ रथे हेमपरिष्कृते&#x9;052a&lt;br&gt;&#xA;महीधर इवात्युच्चः श्रीमानञ्जनपर्वतः&#x9;052c&lt;br&gt;&#xA;तमयस्मयवर्माणं द्रौणिर्भीमात्मजात्मजम्&#x9;053a&lt;br&gt;&#xA;जघानाञ्जनपर्वाणं महेश्वर इवान्धकम्&#x9;053c&lt;br&gt;&#xA;अथ दृष्ट्वा हतं पुत्रमश्वत्थाम्ना महाबलम्&#x9;054a&lt;br&gt;&#xA;द्रौणेः सकाशमभ्येत्य रोषात्प्रचलिताङ्गदः&#x9;054c&lt;br&gt;&#xA;प्राह वाक्यमसम्भ्रान्तो वीरं शारद्वतीसुतम्&#x9;055a&lt;br&gt;&#xA;दहन्तं पाण्डवानीकं वनमग्निमिवोद्धतम्&#x9;055c&lt;br&gt;&#xA;तिष्ठ तिष्ठ न मे जीवन्द्रोणपुत्र गमिष्यसि&#x9;056a&lt;br&gt;&#xA;त्वामद्य निहनिष्यामि क्रौञ्चमग्निसुतो यथा&#x9;056c&lt;br&gt;&#xA;अश्वत्थामोवाच&#x9;057&lt;br&gt;&#xA;गच्छ वत्स सहान्यैस्त्वं युध्यस्वामरविक्रम&#x9;057a&lt;br&gt;&#xA;न हि पुत्रेण हैडिम्बे पिता न्याय्यं प्रबाधितुम्&#x9;057c&lt;br&gt;&#xA;कामं खलु न मे रोषो हैडिम्बे विद्यते त्वयि&#x9;058a&lt;br&gt;&#xA;किं तु रोषान्वितो जन्तुर्हन्यादात्मानमप्युत&#x9;058c&lt;br&gt;&#xA;सञ्जय उवाच&#x9;059&lt;br&gt;&#xA;श्रुत्वैतत्क्रोधताम्राक्षः पुत्रशोकसमन्वितः&#x9;059a&lt;br&gt;&#xA;अश्वत्थामानमायस्तो भैमसेनिरभाषत&#x9;059c&lt;br&gt;&#xA;किमहं कातरो द्रौणे पृथग्जन इवाहवे&#x9;060a&lt;br&gt;&#xA;भीमात्खल्वहमुत्पन्नः कुरूणां विपुले कुले&#x9;060c&lt;br&gt;&#xA;पाण्डवानामहं पुत्रः समरेष्वनिवर्तिनाम्&#x9;061a&lt;br&gt;&#xA;रक्षसामधिराजोऽहं दशग्रीवसमो बले&#x9;061c&lt;br&gt;&#xA;तिष्ठ तिष्ठ न मे जीवन्द्रोणपुत्र गमिष्यसि&#x9;062a&lt;br&gt;&#xA;युद्धश्रद्धामहं तेऽद्य विनेष्यामि रणाजिरे&#x9;062c&lt;br&gt;&#xA;इत्युक्त्वा रोषताम्राक्षो राक्षसः सुमहाबलः&#x9;063a&lt;br&gt;&#xA;द्रौणिमभ्यद्रवत्क्रुद्धो गजेन्द्रमिव केसरी&#x9;063c&lt;br&gt;&#xA;रथाक्षमात्रैरिषुभिरभ्यवर्षद्घटोत्कचः&#x9;064a&lt;br&gt;&#xA;रथिनामृषभं द्रौणिं धाराभिरिव तोयदः&#x9;064c&lt;br&gt;&#xA;शरवृष्टिं शरैर्द्रौणिरप्राप्तां तां व्यशातयत्&#x9;065a&lt;br&gt;&#xA;ततोऽन्तरिक्षे बाणानां सङ्ग्रामोऽन्य इवाभवत्&#x9;065c&lt;br&gt;&#xA;अथास्त्रसङ्घर्षकृतैर्विस्फुलिङ्गैः समाबभौ&#x9;066a&lt;br&gt;&#xA;विभावरीमुखे व्योम खद्योतैरिव चित्रितम्&#x9;066c&lt;br&gt;&#xA;निशाम्य निहतां मायां द्रौणिना रणमानिना&#x9;067a&lt;br&gt;&#xA;घटोत्कचस्ततो मायां ससर्जान्तर्हितः पुनः&#x9;067c&lt;br&gt;&#xA;सोऽभवद्गिरिरत्युच्चः शिखरैस्तरुसङ्कटैः&#x9;068a&lt;br&gt;&#xA;शूलप्रासासिमुसलजलप्रस्रवणो महान्&#x9;068c&lt;br&gt;&#xA;तमञ्जनचयप्रख्यं द्रौणिर्दृष्ट्वा महीधरम्&#x9;069a&lt;br&gt;&#xA;प्रपतद्भिश्च बहुभिः शस्त्रसङ्घैर्न चुक्षुभे&#x9;069c&lt;br&gt;&#xA;ततः स्मयन्निव द्रौणिर्वज्रमस्त्रमुदीरयत्&#x9;070a&lt;br&gt;&#xA;स तेनास्त्रेण शैलेन्द्रः क्षिप्तः क्षिप्रमनश्यत&#x9;070c&lt;br&gt;&#xA;ततः स तोयदो भूत्वा नीलः सेन्द्रायुधो दिवि&#x9;071a&lt;br&gt;&#xA;अश्मवृष्टिभिरत्युग्रो द्रौणिमाच्छादयद्रणे&#x9;071c&lt;br&gt;&#xA;अथ सन्धाय वायव्यमस्त्रमस्त्रविदां वरः&#x9;072a&lt;br&gt;&#xA;व्यधमद्द्रोणतनयो नीलमेघं समुत्थितम्&#x9;072c&lt;br&gt;&#xA;स मार्गणगणैर्द्रौणिर्दिशः प्रच्छाद्य सर्वतः&#x9;073a&lt;br&gt;&#xA;शतं रथसहस्राणां जघान द्विपदां वरः&#x9;073c&lt;br&gt;&#xA;स दृष्ट्वा पुनरायान्तं रथेनायतकार्मुकम्&#x9;074a&lt;br&gt;&#xA;घटोत्कचमसम्भ्रान्तं राक्षसैर्बहुभिर्वृतम्&#x9;074c&lt;br&gt;&#xA;सिंहशार्दूलसदृशैर्मत्तद्विरदविक्रमैः&#x9;075a&lt;br&gt;&#xA;गजस्थैश्च रथस्थैश्च वाजिपृष्ठगतैरपि&#x9;075c&lt;br&gt;&#xA;विवृतास्यशिरोग्रीवैर्हैडिम्बानुचरैः सह&#x9;076a&lt;br&gt;&#xA;पौलस्त्यैर्यातुधानैश्च तामसैश्चोग्रविक्रमैः&#x9;076c&lt;br&gt;&#xA;नानाशस्त्रधरैर्वीरैर्नानाकवचभूषणैः&#x9;077a&lt;br&gt;&#xA;महाबलैर्भीमरवैः संरम्भोद्वृत्तलोचनैः&#x9;077c&lt;br&gt;&#xA;उपस्थितैस्ततो युद्धे राक्षसैर्युद्धदुर्मदैः&#x9;078a&lt;br&gt;&#xA;विषण्णमभिसम्प्रेक्ष्य पुत्रं ते द्रौणिरब्रवीत्&#x9;078c&lt;br&gt;&#xA;तिष्ठ दुर्योधनाद्य त्वं न कार्यः सम्भ्रमस्त्वया&#x9;079a&lt;br&gt;&#xA;सहैभिर्भ्रातृभिर्वीरैः पार्थिवैश्चेन्द्रविक्रमैः&#x9;079c&lt;br&gt;&#xA;निहनिष्याम्यमित्रांस्ते न तवास्ति पराजयः&#x9;080a&lt;br&gt;&#xA;सत्यं ते प्रतिजानामि पर्याश्वासय वाहिनीम्&#x9;080c&lt;br&gt;&#xA;दुर्योधन उवाच&#x9;081&lt;br&gt;&#xA;न त्वेतदद्भुतं मन्ये यत्ते महदिदं मनः&#x9;081a&lt;br&gt;&#xA;अस्मासु च परा भक्तिस्तव गौतमिनन्दन&#x9;081c&lt;br&gt;&#xA;सञ्जय उवाच&#x9;082&lt;br&gt;&#xA;अश्वत्थामानमुक्त्वैवं ततः सौबलमब्रवीत्&#x9;082a&lt;br&gt;&#xA;वृतः शतसहस्रेण रथानां रणशोभिनाम्&#x9;082c&lt;br&gt;&#xA;षष्ट्या गजसहस्रैश्च प्रयाहि त्वं धनञ्जयम्&#x9;083a&lt;br&gt;&#xA;कर्णश्च वृषसेनश्च कृपो नीलस्तथैव च&#x9;083c&lt;br&gt;&#xA;उदीच्याः कृतवर्मा च पुरुमित्रः श्रुतार्पणः&#x9;084a&lt;br&gt;&#xA;दुःशासनो निकुम्भश्च कुण्डभेदी उरुक्रमः&#x9;084c&lt;br&gt;&#xA;पुरञ्जयो दृढरथः पताकी हेमपङ्कजः&#x9;085a&lt;br&gt;&#xA;शल्यारुणीन्द्रसेनाश्च सञ्जयो विजयो जयः&#x9;085c&lt;br&gt;&#xA;कमलाक्षः पुरुः क्राथी जयवर्मा सुदर्शनः&#x9;086a&lt;br&gt;&#xA;एते त्वामनुयास्यन्ति पत्तीनामयुतानि षट्&#x9;086c&lt;br&gt;&#xA;जहि भीमं यमौ चोभौ धर्मराजं च मातुल&#x9;087a&lt;br&gt;&#xA;असुरानिव देवेन्द्रो जयाशा मे त्वयि स्थिता&#x9;087c&lt;br&gt;&#xA;दारितान्द्रौणिना बाणैर्भृशं विक्षतविग्रहान्&#x9;088a&lt;br&gt;&#xA;जहि मातुल कौन्तेयानसुरानिव पावकिः&#x9;088c&lt;br&gt;&#xA;एवमुक्तो ययौ शीघ्रं पुत्रेण तव सौबलः&#x9;089a&lt;br&gt;&#xA;पिप्रीषुस्ते सुतान्राजन्दिधक्षुश्चैव पाण्डवान्&#x9;089c&lt;br&gt;&#xA;अथ प्रववृते युद्धं द्रौणिराक्षसयोर्मृधे&#x9;090a&lt;br&gt;&#xA;विभावर्यां सुतुमुलं शक्रप्रह्रादयोरिव&#x9;090c&lt;br&gt;&#xA;ततो घटोत्कचो बाणैर्दशभिर्गौतमीसुतम्&#x9;091a&lt;br&gt;&#xA;जघानोरसि सङ्क्रुद्धो विषाग्निप्रतिमैर्दृढैः&#x9;091c&lt;br&gt;&#xA;स तैरभ्याहतो गाढं शरैर्भीमसुतेरितैः&#x9;092a&lt;br&gt;&#xA;चचाल रथमध्यस्थो वातोद्धूत इव द्रुमः&#x9;092c&lt;br&gt;&#xA;भूयश्चाञ्जलिकेनास्य मार्गणेन महाप्रभम्&#x9;093a&lt;br&gt;&#xA;द्रौणिहस्तस्थितं चापं चिच्छेदाशु घटोत्कचः&#x9;093c&lt;br&gt;&#xA;ततोऽन्यद्द्रौणिरादाय धनुर्भारसहं महत्&#x9;094a&lt;br&gt;&#xA;ववर्ष विशिखांस्तीक्ष्णान्वारिधारा इवाम्बुदः&#x9;094c&lt;br&gt;&#xA;ततः शारद्वतीपुत्रः प्रेषयामास भारत&#x9;095a&lt;br&gt;&#xA;सुवर्णपुङ्खाञ्शत्रुघ्नान्खचरान्खचरान्प्रति&#x9;095c&lt;br&gt;&#xA;तद्बाणैरर्दितं यूथं रक्षसां पीनवक्षसाम्&#x9;096a&lt;br&gt;&#xA;सिंहैरिव बभौ मत्तं गजानामाकुलं कुलम्&#x9;096c&lt;br&gt;&#xA;विधम्य राक्षसान्बाणैः साश्वसूतरथान्विभुः&#x9;097a&lt;br&gt;&#xA;ददाह भगवान्वह्निर्भूतानीव युगक्षये&#x9;097c&lt;br&gt;&#xA;स दग्ध्वाक्षौहिणीं बाणैर्नैरृतान्रुरुचे भृशम्&#x9;098a&lt;br&gt;&#xA;पुरेव त्रिपुरं दग्ध्वा दिवि देवो महेश्वरः&#x9;098c&lt;br&gt;&#xA;युगान्ते सर्वभूतानि दग्ध्वेव वसुरुल्बणः&#x9;099a&lt;br&gt;&#xA;रराज जयतां श्रेष्ठो द्रोणपुत्रस्तवाहितान्&#x9;099c&lt;br&gt;&#xA;तेषु राजसहस्रेषु पाण्डवेयेषु भारत&#x9;100a&lt;br&gt;&#xA;नैनं निरीक्षितुं कश्चिच्छक्नोति द्रौणिमाहवे&#x9;100c&lt;br&gt;&#xA;ऋते घटोत्कचाद्वीराद्राक्षसेन्द्रान्महाबलात्&#x9;100e&lt;br&gt;&#xA;स पुनर्भरतश्रेष्ठ क्रोधाद्रक्तान्तलोचनः&#x9;101a&lt;br&gt;&#xA;तलं तलेन संहत्य सन्दश्य दशनच्छदम्&#x9;101c&lt;br&gt;&#xA;स्वसूतमब्रवीत्क्रुद्धो द्रोणपुत्राय मां वह&#x9;101e&lt;br&gt;&#xA;स ययौ घोररूपेण तेन जैत्रपताकिना&#x9;102a&lt;br&gt;&#xA;द्वैरथं द्रोणपुत्रेण पुनरप्यरिसूदनः&#x9;102c&lt;br&gt;&#xA;स चिक्षेप ततः क्रुद्धो द्रोणपुत्राय राक्षसः&#x9;103a&lt;br&gt;&#xA;अष्टचक्रां महारौद्रामशनीं रुद्रनिर्मिताम्&#x9;103c&lt;br&gt;&#xA;तामवप्लुत्य जग्राह द्रौणिर्न्यस्य रथे धनुः&#x9;104a&lt;br&gt;&#xA;चिक्षेप चैनां तस्यैव स्यन्दनात्सोऽवपुप्लुवे&#x9;104c&lt;br&gt;&#xA;साश्वसूतध्वजं वाहं भस्म कृत्वा महाप्रभा&#x9;105a&lt;br&gt;&#xA;विवेश वसुधां भित्त्वा साशनिर्भृशदारुणा&#x9;105c&lt;br&gt;&#xA;द्रौणेस्तत्कर्म दृष्ट्वा तु सर्वभूतान्यपूजयन्&#x9;106a&lt;br&gt;&#xA;यदवप्लुत्य जग्राह घोरां शङ्करनिर्मिताम्&#x9;106c&lt;br&gt;&#xA;धृष्टद्युम्नरथं गत्वा भैमसेनिस्ततो नृप&#x9;107a&lt;br&gt;&#xA;मुमोच निशितान्बाणान्पुनर्द्रौणेर्महोरसि&#x9;107c&lt;br&gt;&#xA;धृष्टद्युम्नोऽप्यसम्भ्रान्तो मुमोचाशीविषोपमान्&#x9;108a&lt;br&gt;&#xA;सुवर्णपुङ्खान्विशिखान्द्रोणपुत्रस्य वक्षसि&#x9;108c&lt;br&gt;&#xA;ततो मुमोच नाराचान्द्रौणिस्ताभ्यां सहस्रशः&#x9;109a&lt;br&gt;&#xA;तावप्यग्निशिखाप्रख्यैर्जघ्नतुस्तस्य मार्गणान्&#x9;109c&lt;br&gt;&#xA;अतितीव्रमभूद्युद्धं तयोः पुरुषसिंहयोः&#x9;110a&lt;br&gt;&#xA;योधानां प्रीतिजननं द्रौणेश्च भरतर्षभ&#x9;110c&lt;br&gt;&#xA;ततो रथसहस्रेण द्विरदानां शतैस्त्रिभिः&#x9;111a&lt;br&gt;&#xA;षड्भिर्वाजिसहस्रैश्च भीमस्तं देशमाव्रजत्&#x9;111c&lt;br&gt;&#xA;ततो भीमात्मजं रक्षो धृष्टद्युम्नं च सानुगम्&#x9;112a&lt;br&gt;&#xA;अयोधयत धर्मात्मा द्रौणिरक्लिष्टकर्मकृत्&#x9;112c&lt;br&gt;&#xA;तत्राद्भुततमं द्रौणिर्दर्शयामास विक्रमम्&#x9;113a&lt;br&gt;&#xA;अशक्यं कर्तुमन्येन सर्वभूतेषु भारत&#x9;113c&lt;br&gt;&#xA;निमेषान्तरमात्रेण साश्वसूतरथद्विपाम्&#x9;114a&lt;br&gt;&#xA;अक्षौहिणीं राक्षसानां शितैर्बाणैरशातयत्&#x9;114c&lt;br&gt;&#xA;मिषतो भीमसेनस्य हैडिम्बेः पार्षतस्य च&#x9;115a&lt;br&gt;&#xA;यमयोर्धर्मपुत्रस्य विजयस्याच्युतस्य च&#x9;115c&lt;br&gt;&#xA;प्रगाढमञ्जोगतिभिर्नाराचैरभिताडिताः&#x9;116a&lt;br&gt;&#xA;निपेतुर्द्विरदा भूमौ द्विशृङ्गा इव पर्वताः&#x9;116c&lt;br&gt;&#xA;निकृत्तैर्हस्तिहस्तैश्च विचलद्भिरितस्ततः&#x9;117a&lt;br&gt;&#xA;रराज वसुधा कीर्णा विसर्पद्भिरिवोरगैः&#x9;117c&lt;br&gt;&#xA;क्षिप्तैः काञ्चनदण्डैश्च नृपच्छत्रैः क्षितिर्बभौ&#x9;118a&lt;br&gt;&#xA;द्यौरिवोदितचन्द्रार्का ग्रहाकीर्णा युगक्षये&#x9;118c&lt;br&gt;&#xA;प्रवृद्धध्वजमण्डूकां भेरीविस्तीर्णकच्छपाम्&#x9;119a&lt;br&gt;&#xA;छत्रहंसावलीजुष्टां फेनचामरमालिनीम्&#x9;119c&lt;br&gt;&#xA;कङ्कगृध्रमहाग्राहां नैकायुधझषाकुलाम्&#x9;120a&lt;br&gt;&#xA;रथक्षिप्तमहावप्रां पताकारुचिरद्रुमाम्&#x9;120c&lt;br&gt;&#xA;शरमीनां महारौद्रां प्रासशक्त्युग्रडुण्डुभाम्&#x9;121a&lt;br&gt;&#xA;मज्जामांसमहापङ्कां कबन्धावर्जितोडुपाम्&#x9;121c&lt;br&gt;&#xA;केशशैवलकल्माषां भीरूणां कश्मलावहाम्&#x9;122a&lt;br&gt;&#xA;नागेन्द्रहययोधानां शरीरव्ययसम्भवाम्&#x9;122c&lt;br&gt;&#xA;शोणितौघमहावेगां द्रौणिः प्रावर्तयन्नदीम्&#x9;123a&lt;br&gt;&#xA;योधार्तरवनिर्घोषां क्षतजोर्मिसमाकुलाम्&#x9;123c&lt;br&gt;&#xA;प्रायादतिमहाघोरं यमक्षयमहोदधिम्&#x9;124a&lt;br&gt;&#xA;निहत्य राक्षसान्बाणैर्द्रौणिर्हैडिम्बमार्दयत्&#x9;124c&lt;br&gt;&#xA;पुनरप्यतिसङ्क्रुद्धः सवृकोदरपार्षतान्&#x9;125a&lt;br&gt;&#xA;स नाराचगणैः पार्थान्द्रौणिर्विद्ध्वा महाबलः&#x9;125c&lt;br&gt;&#xA;जघान सुरथं नाम द्रुपदस्य सुतं विभुः&#x9;126a&lt;br&gt;&#xA;पुनः श्रुतञ्जयं नाम सुरथस्यानुजं रणे&#x9;126c&lt;br&gt;&#xA;बलानीकं जयानीकं जयाश्वं चाभिजघ्निवान्&#x9;127a&lt;br&gt;&#xA;श्रुताह्वयं च राजेन्द्र द्रौणिर्निन्ये यमक्षयम्&#x9;127c&lt;br&gt;&#xA;त्रिभिश्चान्यैः शरैस्तीक्ष्णैः सुपुङ्खै रुक्ममालिनम्&#x9;128a&lt;br&gt;&#xA;शत्रुञ्जयं च बलिनं शक्रलोकं निनाय ह&#x9;128c&lt;br&gt;&#xA;जघान स पृषध्रं च चन्द्रदेवं च मानिनम्&#x9;129a&lt;br&gt;&#xA;कुन्तिभोजसुतांश्चाजौ दशभिर्दश जघ्निवान्&#x9;129c&lt;br&gt;&#xA;अश्वत्थामा सुसङ्क्रुद्धः सन्धायोग्रमजिह्मगम्&#x9;130a&lt;br&gt;&#xA;मुमोचाकर्णपूर्णेन धनुषा शरमुत्तमम्&#x9;130c&lt;br&gt;&#xA;यमदण्डोपमं घोरमुद्दिश्याशु घटोत्कचम्&#x9;130e&lt;br&gt;&#xA;स भित्त्वा हृदयं तस्य राक्षसस्य महाशरः&#x9;131a&lt;br&gt;&#xA;विवेश वसुधां शीघ्रं सपुङ्खः पृथिवीपते&#x9;131c&lt;br&gt;&#xA;तं हतं पतितं ज्ञात्वा धृष्टद्युम्नो महारथः&#x9;132a&lt;br&gt;&#xA;द्रौणेः सकाशाद्राजेन्द्र अपनिन्ये रथान्तरम्&#x9;132c&lt;br&gt;&#xA;तथा पराङ्मुखरथं सैन्यं यौधिष्ठिरं नृप&#x9;133a&lt;br&gt;&#xA;पराजित्य रणे वीरो द्रोणपुत्रो ननाद ह&#x9;133c&lt;br&gt;&#xA;पूजितः सर्वभूतैश्च तव पुत्रैश्च भारत&#x9;133e&lt;br&gt;&#xA;अथ शरशतभिन्नकृत्तदेहैर्हतपतितैः क्षणदाचरैः समन्तात्&#x9;134a&lt;br&gt;&#xA;निधनमुपगतैर्मही कृताभूद्गिरिशिखरैरिव दुर्गमातिरौद्रा&#x9;134c&lt;br&gt;&#xA;तं सिद्धगन्धर्वपिशाचसङ्घा नागाः सुपर्णाः पितरो वयांसि&#x9;135a&lt;br&gt;&#xA;रक्षोगणा भूतगणाश्च द्रौणिमपूजयन्नप्सरसः सुराश्च&#x9;135c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/132/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/132/</guid>
      <description>&lt;p&gt;सञ्जय उवाच&#x9;001&lt;br&gt;&#xA;द्रुपदस्यात्मजान्दृष्ट्वा कुन्तिभोजसुतांस्तथा&#x9;001a&lt;br&gt;&#xA;द्रोणपुत्रेण निहतान्राक्षसांश्च सहस्रशः&#x9;001c&lt;br&gt;&#xA;युधिष्ठिरो भीमसेनो धृष्टद्युम्नश्च पार्षतः&#x9;002a&lt;br&gt;&#xA;युयुधानश्च संयत्ता युद्धायैव मनो दधुः&#x9;002c&lt;br&gt;&#xA;सोमदत्तः पुनः कुर्द्धो दृष्ट्वा सात्यकिमाहवे&#x9;003a&lt;br&gt;&#xA;महता शरवर्षेण छादयामास सर्वतः&#x9;003c&lt;br&gt;&#xA;ततः समभवद्युद्धमतीव भयवर्धनम्&#x9;004a&lt;br&gt;&#xA;त्वदीयानां परेषां च घोरं विजयकाङ्क्षिणाम्&#x9;004c&lt;br&gt;&#xA;दशभिः सात्वतस्यार्थे भीमो विव्याध कौरवम्&#x9;005a&lt;br&gt;&#xA;सोमदत्तोऽपि तं वीरं शतेन प्रत्यविध्यत&#x9;005c&lt;br&gt;&#xA;सात्वतस्त्वभिसङ्क्रुद्धः पुत्राधिभिरभिप्लुतम्&#x9;006a&lt;br&gt;&#xA;वृद्धमृद्धं गुणैः सर्वैर्ययातिमिव नाहुषम्&#x9;006c&lt;br&gt;&#xA;विव्याध दशभिस्तीक्ष्णैः शरैर्वज्रनिपातिभिः&#x9;007a&lt;br&gt;&#xA;शक्त्या चैनमथाहत्य पुनर्विव्याध सप्तभिः&#x9;007c&lt;br&gt;&#xA;ततस्तु सात्यकेरर्थे भीमसेनो नवं दृढम्&#x9;008a&lt;br&gt;&#xA;मुमोच परिघं घोरं सोमदत्तस्य मूर्धनि&#x9;008c&lt;br&gt;&#xA;सात्यकिश्चाग्निसङ्काशं मुमोच शरमुत्तमम्&#x9;009a&lt;br&gt;&#xA;सोमदत्तोरसि क्रुद्धः सुपत्रं निशितं युधि&#x9;009c&lt;br&gt;&#xA;युगपत्पेततुरथ घोरौ परिघमार्गणौ&#x9;010a&lt;br&gt;&#xA;शरीरे सोमदत्तस्य स पपात महारथः&#x9;010c&lt;br&gt;&#xA;व्यामोहिते तु तनये बाह्लीकः समुपाद्रवत्&#x9;011a&lt;br&gt;&#xA;विसृजञ्शरवर्षाणि कालवर्षीव तोयदः&#x9;011c&lt;br&gt;&#xA;भीमोऽथ सात्वतस्यार्थे बाह्लीकं नवभिः शरैः&#x9;012a&lt;br&gt;&#xA;पीडयन्वै महात्मानं विव्याध रणमूर्धनि&#x9;012c&lt;br&gt;&#xA;प्रातिपीयस्तु सङ्क्रुद्धः शक्तिं भीमस्य वक्षसि&#x9;013a&lt;br&gt;&#xA;निचखान महाबाहुः पुरन्दर इवाशनिम्&#x9;013c&lt;br&gt;&#xA;स तयाभिहतो भीमश्चकम्पे च मुमोह च&#x9;014a&lt;br&gt;&#xA;प्राप्य चेतश्च बलवान्गदामस्मै ससर्ज ह&#x9;014c&lt;br&gt;&#xA;सा पाण्डवेन प्रहिता बाह्लीकस्य शिरोऽहरत्&#x9;015a&lt;br&gt;&#xA;स पपात हतः पृथ्व्यां वज्राहत इवाद्रिराट्&#x9;015c&lt;br&gt;&#xA;तस्मिन्विनिहते वीरे बाह्लीके पुरुषर्षभे&#x9;016a&lt;br&gt;&#xA;पुत्रास्तेऽभ्यर्दयन्भीमं दश दाशरथेः समाः&#x9;016c&lt;br&gt;&#xA;नाराचैर्दशभिर्भीमस्तान्निहत्य तवात्मजान्&#x9;017a&lt;br&gt;&#xA;कर्णस्य दयितं पुत्रं वृषसेनमवाकिरत्&#x9;017c&lt;br&gt;&#xA;ततो वृषरथो नाम भ्राता कर्णस्य विश्रुतः&#x9;018a&lt;br&gt;&#xA;जघान भीमं नाराचैस्तमप्यभ्यवधीद्बली&#x9;018c&lt;br&gt;&#xA;ततः सप्त रथान्वीरः स्यालानां तव भारत&#x9;019a&lt;br&gt;&#xA;निहत्य भीमो नाराचैः शतचन्द्रमपोथयत्&#x9;019c&lt;br&gt;&#xA;अमर्षयन्तो निहतं शतचन्द्रं महारथम्&#x9;020a&lt;br&gt;&#xA;शकुनेर्भ्रातरो वीरा गजाक्षः शरभो विभुः&#x9;020c&lt;br&gt;&#xA;अभिद्रुत्य शरैस्तीक्ष्णैर्भीमसेनमताडयन्&#x9;020e&lt;br&gt;&#xA;स तुद्यमानो नाराचैर्वृष्टिवेगैरिवर्षभः&#x9;021a&lt;br&gt;&#xA;जघान पञ्चभिर्बाणैः पञ्चैवातिबलो रथान्&#x9;021c&lt;br&gt;&#xA;तान्दृष्ट्वा निहतान्वीरान्विचेलुर्नृपसत्तमाः&#x9;021e&lt;br&gt;&#xA;ततो युधिष्ठिरः क्रुद्धस्तवानीकमशातयत्&#x9;022a&lt;br&gt;&#xA;मिषतः कुम्भयोनेश्च पुत्राणां च तवानघ&#x9;022c&lt;br&gt;&#xA;अम्बष्ठान्मालवाञ्शूरांस्त्रिगर्तान्सशिबीनपि&#x9;023a&lt;br&gt;&#xA;प्राहिणोन्मृत्युलोकाय गणान्युद्धे युधिष्ठिरः&#x9;023c&lt;br&gt;&#xA;अभीषाहाञ्शूरसेनान्बाह्लीकान्सवसातिकान्&#x9;024a&lt;br&gt;&#xA;निकृत्य पृथिवीं राजा चक्रे शोणितकर्दमाम्&#x9;024c&lt;br&gt;&#xA;यौधेयारट्टराजन्यमद्रकाणां गणान्युधि&#x9;025a&lt;br&gt;&#xA;प्राहिणोन्मृत्युलोकाय शूरान्बाणैर्युधिष्ठिरः&#x9;025c&lt;br&gt;&#xA;हताहरत गृह्णीत विध्यत व्यवकृन्तत&#x9;026a&lt;br&gt;&#xA;इत्यासीत्तुमुलः शब्दो युधिष्ठिररथं प्रति&#x9;026c&lt;br&gt;&#xA;सैन्यानि द्रावयन्तं तं द्रोणो दृष्ट्वा युधिष्ठिरम्&#x9;027a&lt;br&gt;&#xA;चोदितस्तव पुत्रेण सायकैरभ्यवाकिरत्&#x9;027c&lt;br&gt;&#xA;द्रोणस्तु परमक्रुद्धो वायव्यास्त्रेण पार्थिवम्&#x9;028a&lt;br&gt;&#xA;विव्याध सोऽस्य तद्दिव्यमस्त्रमस्त्रेण जघ्निवान्&#x9;028c&lt;br&gt;&#xA;तस्मिन्विनिहते चास्त्रे भारद्वाजो युधिष्ठिरे&#x9;029a&lt;br&gt;&#xA;वारुणं याम्यमाग्नेयं त्वाष्ट्रं सावित्रमेव च&#x9;029c&lt;br&gt;&#xA;चिक्षेप परमक्रुद्धो जिघांसुः पाण्डुनन्दनम्&#x9;029e&lt;br&gt;&#xA;क्षिप्तानि क्षिप्यमाणानि तानि चास्त्राणि धर्मजः&#x9;030a&lt;br&gt;&#xA;जघानास्त्रैर्महाबाहुः कुम्भयोनेरवित्रसन्&#x9;030c&lt;br&gt;&#xA;सत्यां चिकीर्षमाणस्तु प्रतिज्ञां कुम्भसम्भवः&#x9;031a&lt;br&gt;&#xA;प्रादुश्चक्रेऽस्त्रमैन्द्रं वै प्राजापत्यं च भारत&#x9;031c&lt;br&gt;&#xA;जिघांसुर्धर्मतनयं तव पुत्रहिते रतः&#x9;031e&lt;br&gt;&#xA;पतिः कुरूणां गजसिंहगामी विशालवक्षाः पृथुलोहिताक्षः&#x9;032a&lt;br&gt;&#xA;प्रादुश्चकारास्त्रमहीनतेजा माहेन्द्रमन्यत्स जघान तेऽस्त्रे&#x9;032c&lt;br&gt;&#xA;विहन्यमानेष्वस्त्रेषु द्रोणः क्रोधसमन्वितः&#x9;033a&lt;br&gt;&#xA;युधिष्ठिरवधप्रेप्सुर्ब्राह्ममस्त्रमुदैरयत्&#x9;033c&lt;br&gt;&#xA;ततो नाज्ञासिषं किञ्चिद्घोरेण तमसावृते&#x9;034a&lt;br&gt;&#xA;सर्वभूतानि च परं त्रासं जग्मुर्महीपते&#x9;034c&lt;br&gt;&#xA;ब्रह्मास्त्रमुद्यतं दृष्ट्वा कुन्तीपुत्रो युधिष्ठिरः&#x9;035a&lt;br&gt;&#xA;ब्रह्मास्त्रेणैव राजेन्द्र तदस्त्रं प्रत्यवारयत्&#x9;035c&lt;br&gt;&#xA;ततः सैनिकमुख्यास्ते प्रशशंसुर्नरर्षभौ&#x9;036a&lt;br&gt;&#xA;द्रोणपार्थौ महेष्वासौ सर्वयुद्धविशारदौ&#x9;036c&lt;br&gt;&#xA;ततः प्रमुच्य कौन्तेयं द्रोणो द्रुपदवाहिनीम्&#x9;037a&lt;br&gt;&#xA;व्यधमद्रोषताम्राक्षो वायव्यास्त्रेण भारत&#x9;037c&lt;br&gt;&#xA;ते हन्यमाना द्रोणेन पाञ्चालाः प्राद्रवन्भयात्&#x9;038a&lt;br&gt;&#xA;पश्यतो भीमसेनस्य पार्थस्य च महात्मनः&#x9;038c&lt;br&gt;&#xA;ततः किरीटी भीमश्च सहसा सन्न्यवर्तताम्&#x9;039a&lt;br&gt;&#xA;महद्भ्यां रथवंशाभ्यां परिगृह्य बलं तव&#x9;039c&lt;br&gt;&#xA;बीभत्सुर्दक्षिणं पार्श्वमुत्तरं तु वृकोदरः&#x9;040a&lt;br&gt;&#xA;भारद्वाजं शरौघाभ्यां महद्भ्यामभ्यवर्षताम्&#x9;040c&lt;br&gt;&#xA;तौ तदा सृञ्जयाश्चैव पाञ्चालाश्च महौजसः&#x9;041a&lt;br&gt;&#xA;अन्वगच्छन्महाराज मत्स्याश्च सह सात्वतैः&#x9;041c&lt;br&gt;&#xA;ततः सा भारती सेना वध्यमाना किरीटिना&#x9;042a&lt;br&gt;&#xA;द्रोणेन वार्यमाणास्ते स्वयं तव सुतेन च&#x9;042c&lt;br&gt;&#xA;नाशक्यन्त महाराज योधा वारयितुं तदा&#x9;042e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/133/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/133/</guid>
      <description>&lt;p&gt;सञ्जय उवाच&#x9;001&lt;br&gt;&#xA;उदीर्यमाणं तद्दृष्ट्वा पाण्डवानां महद्बलम्&#x9;001a&lt;br&gt;&#xA;अविषह्यं च मन्वानः कर्णं दुर्योधनोऽब्रवीत्&#x9;001c&lt;br&gt;&#xA;अयं स कालः सम्प्राप्तो मित्राणां मित्रवत्सल&#x9;002a&lt;br&gt;&#xA;त्रायस्व समरे कर्ण सर्वान्योधान्महाबल&#x9;002c&lt;br&gt;&#xA;पाञ्चालैर्मत्स्यकैकेयैः पाण्डवैश्च महारथैः&#x9;003a&lt;br&gt;&#xA;वृतान्समन्तात्सङ्क्रुद्धैर्निःश्वसद्भिरिवोरगैः&#x9;003c&lt;br&gt;&#xA;एते नदन्ति संहृष्टाः पाण्डवा जितकाशिनः&#x9;004a&lt;br&gt;&#xA;शक्रोपमाश्च बहवः पाञ्चालानां रथव्रजाः&#x9;004c&lt;br&gt;&#xA;कर्ण उवाच&#x9;005&lt;br&gt;&#xA;परित्रातुमिह प्राप्तो यदि पार्थं पुरन्दरः&#x9;005a&lt;br&gt;&#xA;तमप्याशु पराजित्य ततो हन्तास्मि पाण्डवम्&#x9;005c&lt;br&gt;&#xA;सत्यं ते प्रतिजानामि समाश्वसिहि भारत&#x9;006a&lt;br&gt;&#xA;हन्तास्मि पाण्डुतनयान्पाञ्चालांश्च समागतान्&#x9;006c&lt;br&gt;&#xA;जयं ते प्रतिजानामि वासवस्येव पावकिः&#x9;007a&lt;br&gt;&#xA;प्रियं तव मया कार्यमिति जीवामि पार्थिव&#x9;007c&lt;br&gt;&#xA;सर्वेषामेव पार्थानां फल्गुनो बलवत्तरः&#x9;008a&lt;br&gt;&#xA;तस्यामोघां विमोक्ष्यामि शक्तिं शक्रविनिर्मिताम्&#x9;008c&lt;br&gt;&#xA;तस्मिन्हते महेष्वासे भ्रातरस्तस्य मानद&#x9;009a&lt;br&gt;&#xA;तव वश्या भविष्यन्ति वनं यास्यन्ति वा पुनः&#x9;009c&lt;br&gt;&#xA;मयि जीवति कौरव्य विषादं मा कृथाः क्वचित्&#x9;010a&lt;br&gt;&#xA;अहं जेष्यामि समरे सहितान्सर्वपाण्डवान्&#x9;010c&lt;br&gt;&#xA;पाञ्चालान्केकयांश्चैव वृष्णींश्चापि समागतान्&#x9;011a&lt;br&gt;&#xA;बाणौघैः शकलीकृत्य तव दास्यामि मेदिनीम्&#x9;011c&lt;br&gt;&#xA;सञ्जय उवाच&#x9;012&lt;br&gt;&#xA;एवं ब्रुवाणं कर्णं तु कृपः शारद्वतोऽब्रवीत्&#x9;012a&lt;br&gt;&#xA;स्मयन्निव महाबाहुः सूतपुत्रमिदं वचः&#x9;012c&lt;br&gt;&#xA;शोभनं शोभनं कर्ण सनाथः कुरुपुङ्गवः&#x9;013a&lt;br&gt;&#xA;त्वया नाथेन राधेय वचसा यदि सिध्यति&#x9;013c&lt;br&gt;&#xA;बहुशः कत्थसे कर्ण कौरव्यस्य समीपतः&#x9;014a&lt;br&gt;&#xA;न तु ते विक्रमः कश्चिद्दृश्यते बलमेव वा&#x9;014c&lt;br&gt;&#xA;समागमः पाण्डुसुतैर्दृष्टस्ते बहुशो युधि&#x9;015a&lt;br&gt;&#xA;सर्वत्र निर्जितश्चासि पाण्डवैः सूतनन्दन&#x9;015c&lt;br&gt;&#xA;ह्रियमाणे तदा कर्ण गन्धर्वैर्धृतराष्ट्रजे&#x9;016a&lt;br&gt;&#xA;तदायुध्यन्त सैन्यानि त्वमेकस्तु पलायथाः&#x9;016c&lt;br&gt;&#xA;विराटनगरे चापि समेताः सर्वकौरवाः&#x9;017a&lt;br&gt;&#xA;पार्थेन निर्जिता युद्धे त्वं च कर्ण सहानुजः&#x9;017c&lt;br&gt;&#xA;एकस्याप्यसमर्थस्त्वं फल्गुनस्य रणाजिरे&#x9;018a&lt;br&gt;&#xA;कथमुत्सहसे जेतुं सकृष्णान्सर्वपाण्डवान्&#x9;018c&lt;br&gt;&#xA;अब्रुवन्कर्ण युध्यस्व बहु कत्थसि सूतज&#x9;019a&lt;br&gt;&#xA;अनुक्त्वा विक्रमेद्यस्तु तद्वै सत्पुरुषव्रतम्&#x9;019c&lt;br&gt;&#xA;गर्जित्वा सूतपुत्र त्वं शारदाभ्रमिवाजलम्&#x9;020a&lt;br&gt;&#xA;निष्फलो दृश्यसे कर्ण तच्च राजा न बुध्यते&#x9;020c&lt;br&gt;&#xA;तावद्गर्जसि राधेय यावत्पार्थं न पश्यसि&#x9;021a&lt;br&gt;&#xA;पुरा पार्थं हि ते दृष्ट्वा दुर्लभं गर्जितं भवेत्&#x9;021c&lt;br&gt;&#xA;त्वमनासाद्य तान्बाणान्फल्गुनस्य विगर्जसि&#x9;022a&lt;br&gt;&#xA;पार्थसायकविद्धस्य दुर्लभं गर्जितं भवेत्&#x9;022c&lt;br&gt;&#xA;बाहुभिः क्षत्रियाः शूरा वाग्भिः शूरा द्विजातयः&#x9;023a&lt;br&gt;&#xA;धनुषा फल्गुनः शूरः कर्णः शूरो मनोरथैः&#x9;023c&lt;br&gt;&#xA;एवं परुषितस्तेन तदा शारद्वतेन सः&#x9;024a&lt;br&gt;&#xA;कर्णः प्रहरतां श्रेष्ठः कृपं वाक्यमथाब्रवीत्&#x9;024c&lt;br&gt;&#xA;शूरा गर्जन्ति सततं प्रावृषीव बलाहकाः&#x9;025a&lt;br&gt;&#xA;फलं चाशु प्रयच्छन्ति बीजमुप्तमृताविव&#x9;025c&lt;br&gt;&#xA;दोषमत्र न पश्यामि शूराणां रणमूर्धनि&#x9;026a&lt;br&gt;&#xA;तत्तद्विकत्थमानानां भारं चोद्वहतां मृधे&#x9;026c&lt;br&gt;&#xA;यं भारं पुरुषो वोढुं मनसा हि व्यवस्यति&#x9;027a&lt;br&gt;&#xA;दैवमस्य ध्रुवं तत्र साहाय्यायोपपद्यते&#x9;027c&lt;br&gt;&#xA;व्यवसायद्वितीयोऽहं मनसा भारमुद्वहन्&#x9;028a&lt;br&gt;&#xA;गर्जामि यद्यहं विप्र तव किं तत्र नश्यति&#x9;028c&lt;br&gt;&#xA;वृथा शूरा न गर्जन्ति सजला इव तोयदाः&#x9;029a&lt;br&gt;&#xA;सामर्थ्यमात्मनो ज्ञात्वा ततो गर्जन्ति पण्डिताः&#x9;029c&lt;br&gt;&#xA;सोऽहमद्य रणे यत्तः सहितौ कृष्णपाण्डवौ&#x9;030a&lt;br&gt;&#xA;उत्सहे तरसा जेतुं ततो गर्जामि गौतम&#x9;030c&lt;br&gt;&#xA;पश्य त्वं गर्जितस्यास्य फलं मे विप्र सानुगः&#x9;031a&lt;br&gt;&#xA;हत्वा पाण्डुसुतानाजौ सहकृष्णान्ससात्वतान्&#x9;031c&lt;br&gt;&#xA;दुर्योधनाय दास्यामि पृथिवीं हतकण्टकाम्&#x9;031e&lt;br&gt;&#xA;कृप उवाच&#x9;032&lt;br&gt;&#xA;मनोरथप्रलापो मे न ग्राह्यस्तव सूतज&#x9;032a&lt;br&gt;&#xA;यदा क्षिपसि वै कृष्णौ धर्मराजं च पाण्डवम्&#x9;032c&lt;br&gt;&#xA;ध्रुवस्तत्र जयः कर्ण यत्र युद्धविशारदौ&#x9;033a&lt;br&gt;&#xA;देवगन्धर्वयक्षाणां मनुष्योरगरक्षसाम्&#x9;033c&lt;br&gt;&#xA;दंशितानामपि रणे अजेयौ कृष्णपाण्डवौ&#x9;033e&lt;br&gt;&#xA;ब्रह्मण्यः सत्यवाग्दान्तो गुरुदैवतपूजकः&#x9;034a&lt;br&gt;&#xA;नित्यं धर्मरतश्चैव कृतास्त्रश्च विशेषतः&#x9;034c&lt;br&gt;&#xA;धृतिमांश्च कृतज्ञश्च धर्मपुत्रो युधिष्ठिरः&#x9;034e&lt;br&gt;&#xA;भ्रातरश्चास्य बलिनः सर्वास्त्रेषु कृतश्रमाः&#x9;035a&lt;br&gt;&#xA;गुरुवृत्तिरताः प्राज्ञा धर्मनित्या यशस्विनः&#x9;035c&lt;br&gt;&#xA;सम्बन्धिनश्चेन्द्रवीर्याः स्वनुरक्ताः प्रहारिणः&#x9;036a&lt;br&gt;&#xA;धृष्टद्युम्नः शिखण्डी च दौर्मुखिर्जनमेजयः&#x9;036c&lt;br&gt;&#xA;चन्द्रसेनो भद्रसेनः कीर्तिधर्मा ध्रुवो धरः&#x9;037a&lt;br&gt;&#xA;वसुचन्द्रो दामचन्द्रः सिंहचन्द्रः सुवेधनः&#x9;037c&lt;br&gt;&#xA;द्रुपदस्य तथा पुत्रा द्रुपदश्च महास्त्रवित्&#x9;038a&lt;br&gt;&#xA;येषामर्थाय संयत्तो मत्स्यराजः सहानुगः&#x9;038c&lt;br&gt;&#xA;शतानीकः सुदशनः श्रुतानीकः श्रुतध्वजः&#x9;039a&lt;br&gt;&#xA;बलानीको जयानीको जयाश्वो रथवाहनः&#x9;039c&lt;br&gt;&#xA;चन्द्रोदयः कामरथो विराटभ्रातरः शुभाः&#x9;040a&lt;br&gt;&#xA;यमौ च द्रौपदेयाश्च राक्षसश्च घटोत्कचः&#x9;040c&lt;br&gt;&#xA;येषामर्थाय युध्यन्ते न तेषां विद्यते क्षयः&#x9;040e&lt;br&gt;&#xA;कामं खलु जगत्सर्वं सदेवासुरमानवम्&#x9;041a&lt;br&gt;&#xA;सयक्षराक्षसगणं सभूतभुजगद्विपम्&#x9;041c&lt;br&gt;&#xA;निःशेषमस्त्रवीर्येण कुर्यातां भीमफल्गुनौ&#x9;041e&lt;br&gt;&#xA;युधिष्ठिरश्च पृथिवीं निर्दहेद्घोरचक्षुषा&#x9;042a&lt;br&gt;&#xA;अप्रमेयबलः शौरिर्येषामर्थे च दंशितः&#x9;042c&lt;br&gt;&#xA;कथं तान्संयुगे कर्ण जेतुमुत्सहसे परान्&#x9;042e&lt;br&gt;&#xA;महानपनयस्त्वेष तव नित्यं हि सूतज&#x9;043a&lt;br&gt;&#xA;यस्त्वमुत्सहसे योद्धुं समरे शौरिणा सह&#x9;043c&lt;br&gt;&#xA;सञ्जय उवाच&#x9;044&lt;br&gt;&#xA;एवमुक्तस्तु राधेयः प्रहसन्भरतर्षभ&#x9;044a&lt;br&gt;&#xA;अब्रवीच्च तदा कर्णो गुरुं शारद्वतं कृपम्&#x9;044c&lt;br&gt;&#xA;सत्यमुक्तं त्वया ब्रह्मन्पाण्डवान्प्रति यद्वचः&#x9;045a&lt;br&gt;&#xA;एते चान्ये च बहवो गुणाः पाण्डुसुतेषु वै&#x9;045c&lt;br&gt;&#xA;अजय्याश्च रणे पार्था देवैरपि सवासवैः&#x9;046a&lt;br&gt;&#xA;सदैत्ययक्षगन्धर्वपिशाचोरगराक्षसैः&#x9;046c&lt;br&gt;&#xA;तथापि पार्थाञ्जेष्यामि शक्त्या वासवदत्तया&#x9;046e&lt;br&gt;&#xA;ममाप्यमोघा दत्तेयं शक्तिः शक्रेण वै द्विज&#x9;047a&lt;br&gt;&#xA;एतया निहनिष्यामि सव्यसाचिनमाहवे&#x9;047c&lt;br&gt;&#xA;हते तु पाण्डवे कृष्णो भ्रातरश्चास्य सोदराः&#x9;048a&lt;br&gt;&#xA;अनर्जुना न शक्ष्यन्ति महीं भोक्तुं कथञ्चन&#x9;048c&lt;br&gt;&#xA;तेषु नष्टेषु सर्वेषु पृथिवीयं ससागरा&#x9;049a&lt;br&gt;&#xA;अयत्नात्कौरवेयस्य वशे स्थास्यति गौतम&#x9;049c&lt;br&gt;&#xA;सुनीतैरिह सर्वार्थाः सिध्यन्ते नात्र संशयः&#x9;050a&lt;br&gt;&#xA;एतमर्थमहं ज्ञात्वा ततो गर्जामि गौतम&#x9;050c&lt;br&gt;&#xA;त्वं तु वृद्धश्च विप्रश्च अशक्तश्चापि संयुगे&#x9;051a&lt;br&gt;&#xA;कृतस्नेहश्च पार्थेषु मोहान्मामवमन्यसे&#x9;051c&lt;br&gt;&#xA;यद्येवं वक्ष्यसे भूयो मामप्रियमिह द्विज&#x9;052a&lt;br&gt;&#xA;ततस्ते खड्गमुद्यम्य जिह्वां छेत्स्यामि दुर्मते&#x9;052c&lt;br&gt;&#xA;यच्चापि पाण्डवान्विप्र स्तोतुमिच्छसि संयुगे&#x9;053a&lt;br&gt;&#xA;भीषयन्सर्वसैन्यानि कौरवेयाणि दुर्मते&#x9;053c&lt;br&gt;&#xA;अत्रापि शृणु मे वाक्यं यथावद्गदतो द्विज&#x9;053e&lt;br&gt;&#xA;दुर्योधनश्च द्रोणश्च शकुनिर्दुर्मुखो जयः&#x9;054a&lt;br&gt;&#xA;दुःशासनो वृषसेनो मद्रराजस्त्वमेव च&#x9;054c&lt;br&gt;&#xA;सोमदत्तश्च भूरिश्च तथा द्रौणिर्विविंशतिः&#x9;054e&lt;br&gt;&#xA;तिष्ठेयुर्दंशिता यत्र सर्वे युद्धविशारदाः&#x9;055a&lt;br&gt;&#xA;जयेदेतान्रणे को नु शक्रतुल्यबलोऽप्यरिः&#x9;055c&lt;br&gt;&#xA;शूराश्च हि कृतास्त्राश्च बलिनः स्वर्गलिप्सवः&#x9;056a&lt;br&gt;&#xA;धर्मज्ञा युद्धकुशला हन्युर्युद्धे सुरानपि&#x9;056c&lt;br&gt;&#xA;एते स्थास्यन्ति सङ्ग्रामे पाण्डवानां वधार्थिनः&#x9;057a&lt;br&gt;&#xA;जयमाकाङ्क्षमाणा हि कौरवेयस्य दंशिताः&#x9;057c&lt;br&gt;&#xA;दैवायत्तमहं मन्ये जयं सुबलिनामपि&#x9;058a&lt;br&gt;&#xA;यत्र भीष्मो महाबाहुः शेते शरशताचितः&#x9;058c&lt;br&gt;&#xA;विकर्णश्चित्रसेनश्च बाह्लीकोऽथ जयद्रथः&#x9;059a&lt;br&gt;&#xA;भूरिश्रवा जयश्चैव जलसन्धः सुदक्षिणः&#x9;059c&lt;br&gt;&#xA;शलश्च रथिनां श्रेष्ठो भगदत्तश्च वीर्यवान्&#x9;060a&lt;br&gt;&#xA;एते चान्ये च राजानो देवैरपि सुदुर्जयाः&#x9;060c&lt;br&gt;&#xA;निहताः समरे शूराः पाण्डवैर्बलवत्तराः&#x9;061a&lt;br&gt;&#xA;किमन्यद्दैवसंयोगान्मन्यसे पुरुषाधम&#x9;061c&lt;br&gt;&#xA;यांश्च तान्स्तौषि सततं दुर्योधनरिपून्द्विज&#x9;062a&lt;br&gt;&#xA;तेषामपि हताः शूराः शतशोऽथ सहस्रशः&#x9;062c&lt;br&gt;&#xA;क्षीयन्ते सर्वसैन्यानि कुरूणां पाण्डवैः सह&#x9;063a&lt;br&gt;&#xA;प्रभावं नात्र पश्यामि पाण्डवानां कथञ्चन&#x9;063c&lt;br&gt;&#xA;यांस्तान्बलवतो नित्यं मन्यसे त्वं द्विजाधम&#x9;064a&lt;br&gt;&#xA;यतिष्येऽहं यथाशक्ति योद्धुं तैः सह संयुगे&#x9;064c&lt;br&gt;&#xA;दुर्योधनहितार्थाय जयो दैवे प्रतिष्ठितः&#x9;064e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/134/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/134/</guid>
      <description>&lt;p&gt;सञ्जय उवाच&#x9;001&lt;br&gt;&#xA;तथा परुषितं दृष्ट्वा सूतपुत्रेण मातुलम्&#x9;001a&lt;br&gt;&#xA;खड्गमुद्यम्य वेगेन द्रौणिरभ्यपतद्द्रुतम्&#x9;001c&lt;br&gt;&#xA;अश्वत्थामोवाच&#x9;002&lt;br&gt;&#xA;कर्ण पश्य सुदुर्बुद्धे तिष्ठेदानीं नराधम&#x9;002a&lt;br&gt;&#xA;एष तेऽद्य शिरः कायादुद्धरामि सुदुर्मते&#x9;002c&lt;br&gt;&#xA;सञ्जय उवाच&#x9;003&lt;br&gt;&#xA;तमुत्पतन्तं वेगेन राजा दुर्योधनः स्वयम्&#x9;003a&lt;br&gt;&#xA;न्यवारयन्महाराज कृपश्च द्विपदां वरः&#x9;003c&lt;br&gt;&#xA;कर्ण उवाच&#x9;004&lt;br&gt;&#xA;शूरोऽयं समरश्लाघी दुर्मतिश्च द्विजाधमः&#x9;004a&lt;br&gt;&#xA;आसादयतु मद्वीर्यं मुञ्चेमं कुरुसत्तम&#x9;004c&lt;br&gt;&#xA;अश्वत्थामोवाच&#x9;005&lt;br&gt;&#xA;तवैतत्क्षम्यतेऽस्माभिः सूतात्मज सुदुर्मते&#x9;005a&lt;br&gt;&#xA;दर्पमुत्सिक्तमेतत्ते फल्गुनो नाशयिष्यति&#x9;005c&lt;br&gt;&#xA;दुर्योधन उवाच&#x9;006&lt;br&gt;&#xA;अश्वत्थामन्प्रसीदस्व क्षन्तुमर्हसि मानद&#x9;006a&lt;br&gt;&#xA;कोपः खलु न कर्तव्यः सूतपुत्रे कथञ्चन&#x9;006c&lt;br&gt;&#xA;त्वयि कर्णे कृपे द्रोणे मद्रराजेऽथ सौबले&#x9;007a&lt;br&gt;&#xA;महत्कार्यं समायत्तं प्रसीद द्विजसत्तम&#x9;007c&lt;br&gt;&#xA;एते ह्यभिमुखाः सर्वे राधेयेन युयुत्सवः&#x9;008a&lt;br&gt;&#xA;आयान्ति पाण्डवा ब्रह्मन्नाह्वयन्तः समन्ततः&#x9;008c&lt;br&gt;&#xA;सञ्जय उवाच&#x9;009&lt;br&gt;&#xA;कर्णोऽपि रथिनां श्रेष्ठश्चापमुद्यम्य वीर्यवान्&#x9;009a&lt;br&gt;&#xA;कौरवाग्र्यैः परिवृतः शक्रो देवगणैरिव&#x9;009c&lt;br&gt;&#xA;पर्यतिष्ठत तेजस्वी स्वबाहुबलमाश्रितः&#x9;009e&lt;br&gt;&#xA;ततः प्रववृते युद्धं कर्णस्य सह पाण्डवैः&#x9;010a&lt;br&gt;&#xA;संरब्धस्य महाराज सिंहनादविनादितम्&#x9;010c&lt;br&gt;&#xA;ततस्ते पाण्डवा राजन्पाञ्चालाश्च यशस्विनः&#x9;011a&lt;br&gt;&#xA;दृष्ट्वा कर्णं महाबाहुमुच्चैः शब्दमथानदन्&#x9;011c&lt;br&gt;&#xA;अयं कर्णः कुतः कर्णस्तिष्ठ कर्ण महारणे&#x9;012a&lt;br&gt;&#xA;युध्यस्व सहितोऽस्माभिर्दुरात्मन्पुरुषाधम&#x9;012c&lt;br&gt;&#xA;अन्ये तु दृष्ट्वा राधेयं क्रोधरक्तेक्षणाब्रुवन्&#x9;013a&lt;br&gt;&#xA;हन्यतामयमुत्सिक्तः सूतपुत्रोऽल्पचेतनः&#x9;013c&lt;br&gt;&#xA;सर्वैः पार्थिवशार्दूलैर्नानेनार्थोऽस्ति जीवता&#x9;014a&lt;br&gt;&#xA;अत्यन्तवैरी पार्थानां सततं पापपूरुषः&#x9;014c&lt;br&gt;&#xA;एष मूलं ह्यनर्थानां दुर्योधनमते स्थितः&#x9;015a&lt;br&gt;&#xA;हतैनमिति जल्पन्तः क्षत्रियाः समुपाद्रवन्&#x9;015c&lt;br&gt;&#xA;महता शरवर्षेण छादयन्तो महारथाः&#x9;016a&lt;br&gt;&#xA;वधार्थं सूतपुत्रस्य पाण्डवेयेन चोदिताः&#x9;016c&lt;br&gt;&#xA;तांस्तु सर्वांस्तथा दृष्ट्वा धावमानान्महारथान्&#x9;017a&lt;br&gt;&#xA;न विव्यथे सूतपुत्रो न च त्रासमगच्छत&#x9;017c&lt;br&gt;&#xA;दृष्ट्वा नगरकल्पं तमुद्धूतं सैन्यसागरम्&#x9;018a&lt;br&gt;&#xA;पिप्रीषुस्तव पुत्राणां सङ्ग्रामेष्वपराजितः&#x9;018c&lt;br&gt;&#xA;सायकौघेन बलवान्क्षिप्रकारी महाबलः&#x9;019a&lt;br&gt;&#xA;वारयामास तत्सैन्यं समन्ताद्भरतर्षभ&#x9;019c&lt;br&gt;&#xA;ततस्तु शरवर्षेण पार्थिवास्तमवारयन्&#x9;020a&lt;br&gt;&#xA;धनूंषि ते विधुन्वानाः शतशोऽथ सहस्रशः&#x9;020c&lt;br&gt;&#xA;अयोधयन्त राधेयं शक्रं दैत्यगणा इव&#x9;020e&lt;br&gt;&#xA;शरवर्षं तु तत्कर्णः पार्थिवैः समुदीरितम्&#x9;021a&lt;br&gt;&#xA;शरवर्षेण महता समन्ताद्व्यकिरत्प्रभो&#x9;021c&lt;br&gt;&#xA;तद्युद्धमभवत्तेषां कृतप्रतिकृतैषिणाम्&#x9;022a&lt;br&gt;&#xA;यथा देवासुरे युद्धे शक्रस्य सह दानवैः&#x9;022c&lt;br&gt;&#xA;तत्राद्भुतमपश्याम सूतपुत्रस्य लाघवम्&#x9;023a&lt;br&gt;&#xA;यदेनं समरे यत्ता नाप्नुवन्त परे युधि&#x9;023c&lt;br&gt;&#xA;निवार्य च शरौघांस्तान्पार्थिवानां महारथः&#x9;024a&lt;br&gt;&#xA;युगेष्वीषासु छत्रेषु ध्वजेषु च हयेषु च&#x9;024c&lt;br&gt;&#xA;आत्मनामाङ्कितान्बाणान्राधेयः प्राहिणोच्छितान्&#x9;024e&lt;br&gt;&#xA;ततस्ते व्याकुलीभूता राजानः कर्णपीडिताः&#x9;025a&lt;br&gt;&#xA;बभ्रमुस्तत्र तत्रैव गावः शीतार्दिता इव&#x9;025c&lt;br&gt;&#xA;हयानां वध्यमानानां गजानां रथिनां तथा&#x9;026a&lt;br&gt;&#xA;तत्र तत्राभ्यवेक्षामः सङ्घान्कर्णेन पातितान्&#x9;026c&lt;br&gt;&#xA;शिरोभिः पतितै राजन्बाहुभिश्च समन्ततः&#x9;027a&lt;br&gt;&#xA;आस्तीर्णा वसुधा सर्वा शूराणामनिवर्तिनाम्&#x9;027c&lt;br&gt;&#xA;हतैश्च हन्यमानैश्च निष्टनद्भिश्च सर्वशः&#x9;028a&lt;br&gt;&#xA;बभूवायोधनं रौद्रं वैवस्वतपुरोपमम्&#x9;028c&lt;br&gt;&#xA;ततो दुर्योधनो राजा दृष्ट्वा कर्णस्य विक्रमम्&#x9;029a&lt;br&gt;&#xA;अश्वत्थामानमासाद्य तदा वाक्यमुवाच ह&#x9;029c&lt;br&gt;&#xA;युध्यतेऽसौ रणे कर्णो दंशितः सर्वपार्थिवैः&#x9;030a&lt;br&gt;&#xA;पश्यैतां द्रवतीं सेनां कर्णसायकपीडिताम्&#x9;030c&lt;br&gt;&#xA;कार्त्तिकेयेन विध्वस्तामासुरीं पृतनामिव&#x9;030e&lt;br&gt;&#xA;दृष्ट्वैतां निर्जितां सेनां रणे कर्णेन धीमता&#x9;031a&lt;br&gt;&#xA;अभियात्येष बीभत्सुः सूतपुत्रजिघांसया&#x9;031c&lt;br&gt;&#xA;तद्यथा पश्यमानानां सूतपुत्रं महारथम्&#x9;032a&lt;br&gt;&#xA;न हन्यात्पाण्डवः सङ्ख्ये तथा नीतिर्विधीयताम्&#x9;032c&lt;br&gt;&#xA;ततो द्रौणिः कृपः शल्यो हार्दिक्यश्च महारथः&#x9;033a&lt;br&gt;&#xA;प्रत्युद्ययुस्तदा पार्थं सूतपुत्रपरीप्सया&#x9;033c&lt;br&gt;&#xA;आयान्तं दृश्य कौन्तेयं वृत्रं देवचमूमिव&#x9;034a&lt;br&gt;&#xA;प्रत्युद्ययौ तदा कर्णो यथा शक्रः प्रतापवान्&#x9;034c&lt;br&gt;&#xA;धृतराष्ट्र उवाच&#x9;035&lt;br&gt;&#xA;संरब्धं फल्गुनं दृष्ट्वा कालान्तकयमोपमम्&#x9;035a&lt;br&gt;&#xA;कर्णो वैकर्तनः सूत प्रत्यपद्यत्किमुत्तरम्&#x9;035c&lt;br&gt;&#xA;स ह्यस्पर्धत पार्थेन नित्यमेव महारथः&#x9;036a&lt;br&gt;&#xA;आशंसते च बीभत्सुं युद्धे जेतुं सुदारुणे&#x9;036c&lt;br&gt;&#xA;स तु तं सहसा प्राप्तं नित्यमत्यन्तवैरिणम्&#x9;037a&lt;br&gt;&#xA;कर्णो वैकर्तनः सूत किमुत्तरमपद्यत&#x9;037c&lt;br&gt;&#xA;सञ्जय उवाच&#x9;038&lt;br&gt;&#xA;आयान्तं पाण्डवं दृष्ट्वा गजः प्रतिगजं यथा&#x9;038a&lt;br&gt;&#xA;असम्भ्रान्ततरः कर्णः पर्त्युदीयाद्धनञ्जयम्&#x9;038c&lt;br&gt;&#xA;तमापतन्तं वेगेन वैकर्तनमजिह्मगैः&#x9;039a&lt;br&gt;&#xA;वारयामास तेजस्वी पाण्डवः शत्रुतापनः&#x9;039c&lt;br&gt;&#xA;तं कर्णः शरजालेन छादयामास मारिष&#x9;040a&lt;br&gt;&#xA;विव्याध च सुसङ्क्रुद्धः शरैस्त्रिभिरजिह्मगैः&#x9;040c&lt;br&gt;&#xA;तस्य तल्लाघवं पार्थो नामृष्यत महाबलः&#x9;041a&lt;br&gt;&#xA;तस्मै बाणाञ्शिलाधौतान्प्रसन्नाग्रानजिह्मगान्&#x9;041c&lt;br&gt;&#xA;प्राहिणोत्सूतपुत्राय त्रिंशतं शत्रुतापनः&#x9;042a&lt;br&gt;&#xA;विव्याध चैनं संरब्धो बाणेनैकेन वीर्यवान्&#x9;042c&lt;br&gt;&#xA;सव्ये भुजाग्रे बलवान्नाराचेन हसन्निव&#x9;043a&lt;br&gt;&#xA;तस्य विद्धस्य वेगेन कराच्चापं पपात ह&#x9;043c&lt;br&gt;&#xA;पुनरादाय तच्चापं निमेषार्धान्महाबलः&#x9;044a&lt;br&gt;&#xA;छादयामास बाणौघैः फल्गुनं कृतहस्तवत्&#x9;044c&lt;br&gt;&#xA;शरवृष्टिं तु तां मुक्तां सूतपुत्रेण भारत&#x9;045a&lt;br&gt;&#xA;व्यधमच्छरवर्षेण स्मयन्निव धनञ्जयः&#x9;045c&lt;br&gt;&#xA;तौ परस्परमासाद्य शरवर्षेण पार्थिव&#x9;046a&lt;br&gt;&#xA;छादयेतां महेष्वासौ कृतप्रतिकृतैषिणौ&#x9;046c&lt;br&gt;&#xA;तदद्भुतमभूद्युद्धं कर्णपाण्डवयोर्मृधे&#x9;047a&lt;br&gt;&#xA;क्रुद्धयोर्वाशिताहेतोर्वन्ययोर्गजयोरिव&#x9;047c&lt;br&gt;&#xA;ततः पार्थो महेष्वासो दृष्ट्वा कर्णस्य विक्रमम्&#x9;048a&lt;br&gt;&#xA;मुष्टिदेशे धनुस्तस्य चिच्छेद त्वरयान्वितः&#x9;048c&lt;br&gt;&#xA;अश्वांश्च चतुरो भल्लैरनयद्यमसादनम्&#x9;049a&lt;br&gt;&#xA;सारथेश्च शिरः कायादहरच्छत्रुतापनः&#x9;049c&lt;br&gt;&#xA;अथैनं छिन्नधन्वानं हताश्वं हतसारथिम्&#x9;050a&lt;br&gt;&#xA;विव्याध सायकैः पार्थश्चतुर्भिः पाण्डुनन्दनः&#x9;050c&lt;br&gt;&#xA;हताश्वात्तु रथात्तूर्णमवप्लुत्य नरर्षभः&#x9;051a&lt;br&gt;&#xA;आरुरोह रथं तूर्णं कृपस्य शरपीडितः&#x9;051c&lt;br&gt;&#xA;राधेयं निर्जितं दृष्ट्वा तावका भरतर्षभ&#x9;052a&lt;br&gt;&#xA;धनञ्जयशरैर्नुन्नाः प्राद्रवन्त दिशो दश&#x9;052c&lt;br&gt;&#xA;द्रवतस्तान्समालोक्य राजा दुर्योधनो नृप&#x9;053a&lt;br&gt;&#xA;निवर्तयामास तदा वाक्यं चेदमुवाच ह&#x9;053c&lt;br&gt;&#xA;अलं द्रुतेन वः शूरास्तिष्ठध्वं क्षत्रियर्षभाः&#x9;054a&lt;br&gt;&#xA;एष पार्थवधायाहं स्वयं गच्छामि संयुगे&#x9;054c&lt;br&gt;&#xA;अहं पार्थान्हनिष्यामि सपाञ्चालान्ससोमकान्&#x9;054e&lt;br&gt;&#xA;अद्य मे युध्यमानस्य सह गाण्डीवधन्वना&#x9;055a&lt;br&gt;&#xA;द्रक्ष्यन्ति विक्रमं पार्थाः कालस्येव युगक्षये&#x9;055c&lt;br&gt;&#xA;अद्य मद्बाणजालानि विमुक्तानि सहस्रशः&#x9;056a&lt;br&gt;&#xA;द्रक्ष्यन्ति समरे योधाः शलभानामिवायतीः&#x9;056c&lt;br&gt;&#xA;अद्य बाणमयं वर्षं सृजतो मम धन्विनः&#x9;057a&lt;br&gt;&#xA;जीमूतस्येव घर्मान्ते द्रक्ष्यन्ति युधि सैनिकाः&#x9;057c&lt;br&gt;&#xA;जेष्याम्यद्य रणे पार्थं सायकैर्नतपर्वभिः&#x9;058a&lt;br&gt;&#xA;तिष्ठध्वं समरे शूरा भयं त्यजत फल्गुनात्&#x9;058c&lt;br&gt;&#xA;न हि मद्वीर्यमासाद्य फल्गुनः प्रसहिष्यति&#x9;059a&lt;br&gt;&#xA;यथा वेलां समासाद्य सागरो मकरालयः&#x9;059c&lt;br&gt;&#xA;इत्युक्त्वा प्रययौ राजा सैन्येन महता वृतः&#x9;060a&lt;br&gt;&#xA;फल्गुनं प्रति दुर्धर्षः क्रोधसंरक्तलोचनः&#x9;060c&lt;br&gt;&#xA;तं प्रयान्तं महाबाहुं दृष्ट्वा शारद्वतस्तदा&#x9;061a&lt;br&gt;&#xA;अश्वत्थामानमासाद्य वाक्यमेतदुवाच ह&#x9;061c&lt;br&gt;&#xA;एष राजा महाबाहुरमर्षी क्रोधमूर्छितः&#x9;062a&lt;br&gt;&#xA;पतङ्गवृत्तिमास्थाय फल्गुनं योद्धुमिच्छति&#x9;062c&lt;br&gt;&#xA;यावन्नः पश्यमानानां प्राणान्पार्थेन सङ्गतः&#x9;063a&lt;br&gt;&#xA;न जह्यात्पुरुषव्याघ्रस्तावद्वारय कौरवम्&#x9;063c&lt;br&gt;&#xA;यावत्फल्गुनबाणानां गोचरं नाधिगच्छति&#x9;064a&lt;br&gt;&#xA;कौरवः पार्थिवो वीरस्तावद्वारय तं द्रुतम्&#x9;064c&lt;br&gt;&#xA;यावत्पार्थशरैर्घोरैर्निर्मुक्तोरगसन्निभैः&#x9;065a&lt;br&gt;&#xA;न भस्मीक्रियते राजा तावद्युद्धान्निवार्यताम्&#x9;065c&lt;br&gt;&#xA;अयुक्तमिव पश्यामि तिष्ठत्स्वस्मासु मानद&#x9;066a&lt;br&gt;&#xA;स्वयं युद्धाय यद्राजा पार्थं यात्यसहायवान्&#x9;066c&lt;br&gt;&#xA;दुर्लभं जीवितं मन्ये कौरव्यस्य किरीटिना&#x9;067a&lt;br&gt;&#xA;युध्यमानस्य पार्थेन शार्दूलेनेव हस्तिनः&#x9;067c&lt;br&gt;&#xA;मातुलेनैवमुक्तस्तु द्रौणिः शस्त्रभृतां वरः&#x9;068a&lt;br&gt;&#xA;दुर्योधनमिदं वाक्यं त्वरितं समभाषत&#x9;068c&lt;br&gt;&#xA;मयि जीवति गान्धारे न युद्धं गन्तुमर्हसि&#x9;069a&lt;br&gt;&#xA;मामनादृत्य कौरव्य तव नित्यं हितैषिणम्&#x9;069c&lt;br&gt;&#xA;न हि ते सम्भ्रमः कार्यः पार्थस्य विजयं प्रति&#x9;070a&lt;br&gt;&#xA;अहमावारयिष्यामि पार्थं तिष्ठ सुयोधन&#x9;070c&lt;br&gt;&#xA;दुर्योधन उवाच&#x9;071&lt;br&gt;&#xA;आचार्यः पाण्डुपुत्रान्वै पुत्रवत्परिरक्षति&#x9;071a&lt;br&gt;&#xA;त्वमप्युपेक्षां कुरुषे तेषु नित्यं द्विजोत्तम&#x9;071c&lt;br&gt;&#xA;मम वा मन्दभाग्यत्वान्मन्दस्ते विक्रमो युधि&#x9;072a&lt;br&gt;&#xA;धर्मराजप्रियार्थं वा द्रौपद्या वा न विद्म तत्&#x9;072c&lt;br&gt;&#xA;धिगस्तु मम लुब्धस्य यत्कृते सर्वबान्धवाः&#x9;073a&lt;br&gt;&#xA;सुखार्हाः परमं दुःखं प्राप्नुवन्त्यपराजिताः&#x9;073c&lt;br&gt;&#xA;को हि शस्त्रभृतां मुख्यो महेश्वरसमो युधि&#x9;074a&lt;br&gt;&#xA;शत्रून्न क्षपयेच्छक्तो यो न स्याद्गौतमीसुतः&#x9;074c&lt;br&gt;&#xA;अश्वत्थामन्प्रसीदस्व नाशयैतान्ममाहितान्&#x9;075a&lt;br&gt;&#xA;तवास्त्रगोचरे शक्ताः स्थातुं देवापि नानघ&#x9;075c&lt;br&gt;&#xA;पाञ्चालान्सोमकांश्चैव जहि द्रौणे सहानुगान्&#x9;076a&lt;br&gt;&#xA;वयं शेषान्हनिष्यामस्त्वयैव परिरक्षिताः&#x9;076c&lt;br&gt;&#xA;एते हि सोमका विप्र पाञ्चालाश्च यशस्विनः&#x9;077a&lt;br&gt;&#xA;मम सैन्येषु संरब्धा विचरन्ति दवाग्निवत्&#x9;077c&lt;br&gt;&#xA;तान्वारय महाबाहो केकयांश्च नरोत्तम&#x9;078a&lt;br&gt;&#xA;पुरा कुर्वन्ति निःशेषं रक्ष्यमाणाः किरीटिना&#x9;078c&lt;br&gt;&#xA;आदौ वा यदि वा पश्चात्तवेदं कर्म मारिष&#x9;079a&lt;br&gt;&#xA;त्वमुत्पन्नो महाबाहो पाञ्चालानां वधं प्रति&#x9;079c&lt;br&gt;&#xA;करिष्यसि जगत्सर्वमपाञ्चालं किलाच्युत&#x9;080a&lt;br&gt;&#xA;एवं सिद्धाब्रुवन्वाचो भविष्यति च तत्तथा&#x9;080c&lt;br&gt;&#xA;न तेऽस्त्रगोचरे शक्ताः स्थातुं देवाः सवासवाः&#x9;081a&lt;br&gt;&#xA;किमु पार्थाः सपाञ्चालाः सत्यमेतद्वचो मम&#x9;081c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/135/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/135/</guid>
      <description>&lt;p&gt;सञ्जय उवाच&#x9;001&lt;br&gt;&#xA;दुर्योधनेनैवमुक्तो द्रौणिराहवदुर्मदः&#x9;001a&lt;br&gt;&#xA;प्रत्युवाच महाबाहो यथा वदसि कौरव&#x9;001c&lt;br&gt;&#xA;प्रिया हि पाण्डवा नित्यं मम चापि पितुश्च मे&#x9;002a&lt;br&gt;&#xA;तथैवावां प्रियौ तेषां न तु युद्धे कुरूद्वह&#x9;002c&lt;br&gt;&#xA;शक्तितस्तात युध्यामस्त्यक्त्वा प्राणानभीतवत्&#x9;002e&lt;br&gt;&#xA;अहं कर्णश्च शल्यश्च कृपो हार्दिक्य एव च&#x9;003a&lt;br&gt;&#xA;निमेषात्पाण्डवीं सेनां क्षपयेम नृपोत्तम&#x9;003c&lt;br&gt;&#xA;ते चापि कौरवीं सेनां निमेषार्धात्कुरूद्वह&#x9;004a&lt;br&gt;&#xA;क्षपयेयुर्महाबाहो न स्याम यदि संयुगे&#x9;004c&lt;br&gt;&#xA;युध्यतां पाण्डवाञ्शक्त्या तेषां चास्मान्युयुत्सताम्&#x9;005a&lt;br&gt;&#xA;तेजस्तु तेज आसाद्य प्रशमं याति भारत&#x9;005c&lt;br&gt;&#xA;अशक्या तरसा जेतुं पाण्डवानामनीकिनी&#x9;006a&lt;br&gt;&#xA;जीवत्सु पाण्डुपुत्रेषु तद्धि सत्यं ब्रवीमि ते&#x9;006c&lt;br&gt;&#xA;आत्मार्थं युध्यमानास्ते समर्थाः पाण्डुनन्दनाः&#x9;007a&lt;br&gt;&#xA;किमर्थं तव सैन्यानि न हनिष्यन्ति भारत&#x9;007c&lt;br&gt;&#xA;त्वं हि लुब्धतमो राजन्निकृतिज्ञश्च कौरव&#x9;008a&lt;br&gt;&#xA;सर्वातिशङ्की मानी च ततोऽस्मानतिशङ्कसे&#x9;008c&lt;br&gt;&#xA;अहं तु यत्नमास्थाय त्वदर्थे त्यक्तजीवितः&#x9;009a&lt;br&gt;&#xA;एष गच्छामि सङ्ग्रामं त्वत्कृते कुरुनन्दन&#x9;009c&lt;br&gt;&#xA;योत्स्येऽहं शत्रुभिः सार्धं जेष्यामि च वरान्वरान्&#x9;010a&lt;br&gt;&#xA;पाञ्चालैः सह योत्स्यामि सोमकैः केकयैस्तथा&#x9;010c&lt;br&gt;&#xA;पाण्डवेयैश्च सङ्ग्रामे त्वत्प्रियार्थमरिन्दम&#x9;010e&lt;br&gt;&#xA;अद्य मद्बाणनिर्दग्धाः पाञ्चालाः सोमकास्तथा&#x9;011a&lt;br&gt;&#xA;सिंहेनेवार्दिता गावो विद्रविष्यन्ति सर्वतः&#x9;011c&lt;br&gt;&#xA;अद्य धर्मसुतो राजा दृष्ट्वा मम पराक्रमम्&#x9;012a&lt;br&gt;&#xA;अश्वत्थाममयं लोकं मंस्यते सह सोमकैः&#x9;012c&lt;br&gt;&#xA;आगमिष्यति निर्वेदं धर्मपुत्रो युधिष्ठिरः&#x9;013a&lt;br&gt;&#xA;दृष्ट्वा विनिहतान्सङ्ख्ये पाञ्चालान्सोमकैः सह&#x9;013c&lt;br&gt;&#xA;ये मां युद्धेऽभियोत्स्यन्ति तान्हनिष्यामि भारत&#x9;014a&lt;br&gt;&#xA;न हि ते वीर मुच्येरन्मद्बाह्वन्तरमागताः&#x9;014c&lt;br&gt;&#xA;एवमुक्त्वा महाबाहुः पुत्रं दुर्योधनं तव&#x9;015a&lt;br&gt;&#xA;अभ्यवर्तत युद्धाय द्रावयन्सर्वधन्विनः&#x9;015c&lt;br&gt;&#xA;चिकीर्षुस्तव पुत्राणां प्रियं प्राणभृतां वरः&#x9;015e&lt;br&gt;&#xA;ततोऽब्रवीत्सकैकेयान्पाञ्चालान्गौतमीसुतः&#x9;016a&lt;br&gt;&#xA;प्रहरध्वमितः सर्वे मम गात्रे महारथाः&#x9;016c&lt;br&gt;&#xA;स्थिरीभूताश्च युध्यध्वं दर्शयन्तोऽस्त्रलाघवम्&#x9;016e&lt;br&gt;&#xA;एवमुक्तास्तु ते सर्वे शस्त्रवृष्टिमपातयन्&#x9;017a&lt;br&gt;&#xA;द्रौणिं प्रति महाराज जलं जलधरा इव&#x9;017c&lt;br&gt;&#xA;तान्निहत्य शरान्द्रौणिर्दश वीरानपोथयत्&#x9;018a&lt;br&gt;&#xA;प्रमुखे पाण्डुपुत्राणां धृष्टद्युम्नस्य चाभिभो&#x9;018c&lt;br&gt;&#xA;ते हन्यमानाः समरे पाञ्चालाः सृञ्जयास्तथा&#x9;019a&lt;br&gt;&#xA;परित्यज्य रणे द्रौणिं व्यद्रवन्त दिशो दश&#x9;019c&lt;br&gt;&#xA;तान्दृष्ट्वा द्रवतः शूरान्पाञ्चालान्सहसोमकान्&#x9;020a&lt;br&gt;&#xA;धृष्टद्युम्नो महाराज द्रौणिमभ्यद्रवद्युधि&#x9;020c&lt;br&gt;&#xA;ततः काञ्चनचित्राणां सजलाम्बुदनादिनाम्&#x9;021a&lt;br&gt;&#xA;वृतः शतेन शूराणां रथानामनिवर्तिनाम्&#x9;021c&lt;br&gt;&#xA;पुत्रः पाञ्चालराजस्य धृष्टद्युम्नो महारथः&#x9;022a&lt;br&gt;&#xA;द्रौणिमित्यब्रवीद्वाक्यं दृष्ट्वा योधान्निपातितान्&#x9;022c&lt;br&gt;&#xA;आचार्यपुत्र दुर्बुद्धे किमन्यैर्निहतैस्तव&#x9;023a&lt;br&gt;&#xA;समागच्छ मया सार्धं यदि शूरोऽसि संयुगे&#x9;023c&lt;br&gt;&#xA;अहं त्वां निहनिष्यामि तिष्ठेदानीं ममाग्रतः&#x9;023e&lt;br&gt;&#xA;ततस्तमाचार्यसुतं धृष्टद्युम्नः प्रतापवान्&#x9;024a&lt;br&gt;&#xA;मर्मभिद्भिः शरैस्तीक्ष्णैर्जघान भरतर्षभ&#x9;024c&lt;br&gt;&#xA;ते तु पङ्क्तीकृता द्रौणिं शरा विविशुराशुगाः&#x9;025a&lt;br&gt;&#xA;रुक्मपुङ्खाः प्रसन्नाग्राः सर्वकायावदारणाः&#x9;025c&lt;br&gt;&#xA;मध्वर्थिन इवोद्दामा भ्रमराः पुष्पितं द्रुमम्&#x9;025e&lt;br&gt;&#xA;सोऽतिविद्धो भृशं क्रुद्धः पदाक्रान्त इवोरगः&#x9;026a&lt;br&gt;&#xA;मानी द्रौणिरसम्भ्रान्तो बाणपाणिरभाषत&#x9;026c&lt;br&gt;&#xA;धृष्टद्युम्न स्थिरो भूत्वा मुहूर्तं प्रतिपालय&#x9;027a&lt;br&gt;&#xA;यावत्त्वां निशितैर्बाणैः प्रेषयामि यमक्षयम्&#x9;027c&lt;br&gt;&#xA;द्रौणिरेवमथाभाष्य पार्षतं परवीरहा&#x9;028a&lt;br&gt;&#xA;छादयामास बाणौघैः समन्ताल्लघुहस्तवत्&#x9;028c&lt;br&gt;&#xA;स छाद्यमानः समरे द्रौणिना युद्धदुर्मदः&#x9;029a&lt;br&gt;&#xA;द्रौणिं पाञ्चालतनयो वाग्भिरातर्जयत्तदा&#x9;029c&lt;br&gt;&#xA;न जानीषे प्रतिज्ञां मे विप्रोत्पत्तिं तथैव च&#x9;030a&lt;br&gt;&#xA;द्रोणं हत्वा किल मया हन्तव्यस्त्वं सुदुर्मते&#x9;030c&lt;br&gt;&#xA;ततस्त्वाहं न हन्म्यद्य द्रोणे जीवति संयुगे&#x9;030e&lt;br&gt;&#xA;इमां तु रजनीं प्राप्तामप्रभातां सुदुर्मते&#x9;031a&lt;br&gt;&#xA;निहत्य पितरं तेऽद्य ततस्त्वामपि संयुगे&#x9;031c&lt;br&gt;&#xA;नेष्यामि मृत्युलोकायेत्येवं मे मनसि स्थितम्&#x9;031e&lt;br&gt;&#xA;यस्ते पार्थेषु विद्वेषो या भक्तिः कौरवेषु च&#x9;032a&lt;br&gt;&#xA;तां दर्शय स्थिरो भूत्वा न मे जीवन्विमोक्ष्यसे&#x9;032c&lt;br&gt;&#xA;यो हि ब्राह्मण्यमुत्सृज्य क्षत्रधर्मरतो द्विजः&#x9;033a&lt;br&gt;&#xA;स वध्यः सर्वलोकस्य यथा त्वं पुरुषाधम&#x9;033c&lt;br&gt;&#xA;इत्युक्तः परुषं वाक्यं पार्षतेन द्विजोत्तमः&#x9;034a&lt;br&gt;&#xA;क्रोधमाहारयत्तीव्रं तिष्ठ तिष्ठेति चाब्रवीत्&#x9;034c&lt;br&gt;&#xA;निर्दहन्निव चक्षुर्भ्यां पार्षतं सोऽभ्यवैक्षत&#x9;035a&lt;br&gt;&#xA;छादयामास च शरैर्निःश्वसन्पन्नगो यथा&#x9;035c&lt;br&gt;&#xA;स छाद्यमानः समरे द्रौणिना राजसत्तम&#x9;036a&lt;br&gt;&#xA;सर्वपाञ्चालसेनाभिः संवृतो रथसत्तमः&#x9;036c&lt;br&gt;&#xA;नाकम्पत महाबाहुः स्वधैर्यं समुपाश्रितः&#x9;037a&lt;br&gt;&#xA;सायकांश्चैव विविधानश्वत्थाम्नि मुमोच ह&#x9;037c&lt;br&gt;&#xA;तौ पुनः सन्न्यवर्तेतां प्राणद्यूतपरे रणे&#x9;038a&lt;br&gt;&#xA;निवारयन्तौ बाणौघैः परस्परममर्षिणौ&#x9;038c&lt;br&gt;&#xA;उत्सृजन्तौ महेष्वासौ शरवृष्टीः समन्ततः&#x9;038e&lt;br&gt;&#xA;द्रौणिपार्षतयोर्युद्धं घोररूपं भयानकम्&#x9;039a&lt;br&gt;&#xA;दृष्ट्वा सम्पूजयामासुः सिद्धचारणवातिकाः&#x9;039c&lt;br&gt;&#xA;शरौघैः पूरयन्तौ तावाकाशं प्रदिशस्तथा&#x9;040a&lt;br&gt;&#xA;अलक्ष्यौ समयुध्येतां महत्कृत्वा शरैस्तमः&#x9;040c&lt;br&gt;&#xA;नृत्यमानाविव रणे मण्डलीकृतकार्मुकौ&#x9;041a&lt;br&gt;&#xA;परस्परवधे यत्तौ परस्परजयैषिणौ&#x9;041c&lt;br&gt;&#xA;अयुध्येतां महाबाहू चित्रं लघु च सुष्ठु च&#x9;042a&lt;br&gt;&#xA;सम्पूज्यमानौ समरे योधमुख्यैः सहस्रशः&#x9;042c&lt;br&gt;&#xA;तौ प्रयुद्धौ रणे दृष्ट्वा वने वन्यौ गजाविव&#x9;043a&lt;br&gt;&#xA;उभयोः सेनयोर्हर्षस्तुमुलः समपद्यत&#x9;043c&lt;br&gt;&#xA;सिंहनादरवाश्चासन्दध्मुः शङ्खांश्च मारिष&#x9;044a&lt;br&gt;&#xA;वादित्राण्यभ्यवाद्यन्त शतशोऽथ सहस्रशः&#x9;044c&lt;br&gt;&#xA;तस्मिंस्तु तुमुले युद्धे भीरूणां भयवर्धने&#x9;045a&lt;br&gt;&#xA;मुहूर्तमिव तद्युद्धं समरूपं तदाभवत्&#x9;045c&lt;br&gt;&#xA;ततो द्रौणिर्महाराज पार्षतस्य महात्मनः&#x9;046a&lt;br&gt;&#xA;ध्वजं धनुस्तथा छत्रमुभौ च पार्ष्णिसारथी&#x9;046c&lt;br&gt;&#xA;सूतमश्वांश्च चतुरो निहत्याभ्यद्रवद्रणे&#x9;046e&lt;br&gt;&#xA;पाञ्चालांश्चैव तान्सर्वान्बाणैः सन्नतपर्वभिः&#x9;047a&lt;br&gt;&#xA;व्यद्रावयदमेयात्मा शतशोऽथ सहस्रशः&#x9;047c&lt;br&gt;&#xA;ततः प्रविव्यथे सेना पाण्डवी भरतर्षभ&#x9;048a&lt;br&gt;&#xA;दृष्ट्वा द्रौणेर्महत्कर्म वासवस्येव संयुगे&#x9;048c&lt;br&gt;&#xA;शतेन च शतं हत्वा पाञ्चालानां महारथः&#x9;049a&lt;br&gt;&#xA;त्रिभिश्च निशितैर्बाणैर्हत्वा त्रीन्वै महारथान्&#x9;049c&lt;br&gt;&#xA;द्रौणिर्द्रुपदपुत्रस्य फल्गुनस्य च पश्यतः&#x9;050a&lt;br&gt;&#xA;नाशयामास पाञ्चालान्भूयिष्ठं ये व्यवस्थिताः&#x9;050c&lt;br&gt;&#xA;ते वध्यमानाः पाञ्चालाः समरे सह सृञ्जयैः&#x9;051a&lt;br&gt;&#xA;अगच्छन्द्रौणिमुत्सृज्य विप्रकीर्णरथध्वजाः&#x9;051c&lt;br&gt;&#xA;स जित्वा समरे शत्रून्द्रोणपुत्रो महारथः&#x9;052a&lt;br&gt;&#xA;ननाद सुमहानादं तपान्ते जलदो यथा&#x9;052c&lt;br&gt;&#xA;स निहत्य बहूञ्शूरानश्वत्थामा व्यरोचत&#x9;053a&lt;br&gt;&#xA;युगान्ते सर्वभूतानि भस्म कृत्वेव पावकः&#x9;053c&lt;br&gt;&#xA;सम्पूज्यमानो युधि कौरवेयैर्विजित्य सङ्ख्येऽरिगणान्सहस्रशः&#x9;054a&lt;br&gt;&#xA;व्यरोचत द्रोणसुतः प्रतापवान्यथा सुरेन्द्रोऽरिगणान्निहत्य&#x9;054c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/136/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/136/</guid>
      <description>&lt;p&gt;सञ्जय उवाच&#x9;001&lt;br&gt;&#xA;ततो युधिष्ठिरश्चैव भीमसेनश्च पाण्डवः&#x9;001a&lt;br&gt;&#xA;द्रोणपुत्रं महाराज समन्तात्पर्यवारयन्&#x9;001c&lt;br&gt;&#xA;ततो दुर्योधनो राजा भारद्वाजेन संवृतः&#x9;002a&lt;br&gt;&#xA;अभ्ययात्पाण्डवान्सङ्ख्ये ततो युद्धमवर्तत&#x9;002c&lt;br&gt;&#xA;घोररूपं महाराज भीरूणां भयवर्धनम्&#x9;002e&lt;br&gt;&#xA;अम्बष्ठान्मालवान्वङ्गाञ्शिबींस्त्रैगर्तकानपि&#x9;003a&lt;br&gt;&#xA;प्राहिणोन्मृत्युलोकाय गणान्क्रुद्धो युधिष्ठिरः&#x9;003c&lt;br&gt;&#xA;अभीषाहाञ्शूरसेनान्क्षत्रियान्युद्धदुर्मदान्&#x9;004a&lt;br&gt;&#xA;निकृत्य पृथिवीं चक्रे भीमः शोणितकर्दमाम्&#x9;004c&lt;br&gt;&#xA;यौधेयारट्टराजन्यान्मद्रकांश्च गणान्युधि&#x9;005a&lt;br&gt;&#xA;प्राहिणोन्मृत्युलोकाय किरीटी निशितैः शरैः&#x9;005c&lt;br&gt;&#xA;प्रगाढमञ्जोगतिभिर्नाराचैरभिपीडिताः&#x9;006a&lt;br&gt;&#xA;निपेतुर्द्विरदा भूमौ द्विशृङ्गा इव पर्वताः&#x9;006c&lt;br&gt;&#xA;निकृत्तैर्हस्तिहस्तैश्च लुठमानैस्ततस्ततः&#x9;007a&lt;br&gt;&#xA;रराज वसुधा कीर्णा विसर्पद्भिरिवोरगैः&#x9;007c&lt;br&gt;&#xA;क्षिप्तैः कनकचित्रैश्च नृपच्छत्रैः क्षितिर्बभौ&#x9;008a&lt;br&gt;&#xA;द्यौरिवादित्यचन्द्राद्यैर्ग्रहैः कीर्णा युगक्षये&#x9;008c&lt;br&gt;&#xA;हत प्रहरताभीता विध्यत व्यवकृन्तत&#x9;009a&lt;br&gt;&#xA;इत्यासीत्तुमुलः शब्दः शोणाश्वस्य रथं प्रति&#x9;009c&lt;br&gt;&#xA;द्रोणस्तु परमक्रुद्धो वायव्यास्त्रेण संयुगे&#x9;010a&lt;br&gt;&#xA;व्यधमत्तान्यथा वायुर्मेघानिव दुरत्ययः&#x9;010c&lt;br&gt;&#xA;ते हन्यमाना द्रोणेन पाञ्चालाः प्राद्रवन्भयात्&#x9;011a&lt;br&gt;&#xA;पश्यतो भीमसेनस्य पार्थस्य च महात्मनः&#x9;011c&lt;br&gt;&#xA;ततः किरीटी भीमश्च सहसा सन्न्यवर्तताम्&#x9;012a&lt;br&gt;&#xA;महता रथवंशेन परिगृह्य बलं तव&#x9;012c&lt;br&gt;&#xA;बीभत्सुर्दक्षिणं पार्श्वमुत्तरं तु वृकोदरः&#x9;013a&lt;br&gt;&#xA;भारद्वाजं शरौघाभ्यां महद्भ्यामभ्यवर्षताम्&#x9;013c&lt;br&gt;&#xA;तौ तदा सृञ्जयाश्चैव पाञ्चालाश्च महारथाः&#x9;014a&lt;br&gt;&#xA;अन्वगच्छन्महाराज मत्स्याश्च सह सोमकैः&#x9;014c&lt;br&gt;&#xA;तथैव तव पुत्रस्य रथोदाराः प्रहारिणः&#x9;015a&lt;br&gt;&#xA;महत्या सेनया सार्धं जग्मुर्द्रोणरथं प्रति&#x9;015c&lt;br&gt;&#xA;ततः सा भारती सेना वध्यमाना किरीटिना&#x9;016a&lt;br&gt;&#xA;तमसा निद्रया चैव पुनरेव व्यदीर्यत&#x9;016c&lt;br&gt;&#xA;द्रोणेन वार्यमाणास्ते स्वयं तव सुतेन च&#x9;017a&lt;br&gt;&#xA;न शक्यन्ते महाराज योधा वारयितुं तदा&#x9;017c&lt;br&gt;&#xA;सा पाण्डुपुत्रस्य शरैर्दार्यमाणा महाचमूः&#x9;018a&lt;br&gt;&#xA;तमसा संवृते लोके व्यद्रवत्सर्वतोमुखी&#x9;018c&lt;br&gt;&#xA;उत्सृज्य शतशो वाहांस्तत्र केचिन्नराधिपाः&#x9;019a&lt;br&gt;&#xA;प्राद्रवन्त महाराज भयाविष्टाः समन्ततः&#x9;019c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/137/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/137/</guid>
      <description>&lt;p&gt;सञ्जय उवाच&#x9;001&lt;br&gt;&#xA;सोमदत्तं तु सम्प्रेक्ष्य विधुन्वानं महद्धनुः&#x9;001a&lt;br&gt;&#xA;सात्यकिः प्राह यन्तारं सोमदत्ताय मां वह&#x9;001c&lt;br&gt;&#xA;न ह्यहत्वा रणे शत्रुं बाह्लीकं कौरवाधमम्&#x9;002a&lt;br&gt;&#xA;निवर्तिष्ये रणात्सूत सत्यमेतद्वचो मम&#x9;002c&lt;br&gt;&#xA;ततः सम्प्रेषयद्यन्ता सैन्धवांस्तान्महाजवान्&#x9;003a&lt;br&gt;&#xA;तुरङ्गमाञ्शङ्खवर्णान्सर्वशब्दातिगान्रणे&#x9;003c&lt;br&gt;&#xA;तेऽवहन्युयुधानं तु मनोमारुतरंहसः&#x9;004a&lt;br&gt;&#xA;यथेन्द्रं हरयो राजन्पुरा दैत्यवधोद्यतम्&#x9;004c&lt;br&gt;&#xA;तमापतन्तं सम्प्रेक्ष्य सात्वतं रभसं रणे&#x9;005a&lt;br&gt;&#xA;सोमदत्तो महाबाहुरसम्भ्रान्तोऽभ्यवर्तत&#x9;005c&lt;br&gt;&#xA;विमुञ्चञ्शरवर्षाणि पर्जन्य इव वृष्टिमान्&#x9;006a&lt;br&gt;&#xA;छादयामास शैनेयं जलदो भास्करं यथा&#x9;006c&lt;br&gt;&#xA;असम्भ्रान्तश्च समरे सात्यकिः कुरुपुङ्गवम्&#x9;007a&lt;br&gt;&#xA;छादयामास बाणौघैः समन्ताद्भरतर्षभ&#x9;007c&lt;br&gt;&#xA;सोमदत्तस्तु तं षष्ट्या विव्याधोरसि माधवम्&#x9;008a&lt;br&gt;&#xA;सात्यकिश्चापि तं राजन्नविध्यत्सायकैः शितैः&#x9;008c&lt;br&gt;&#xA;तावन्योन्यं शरैः कृत्तौ व्यराजेतां नरर्षभौ&#x9;009a&lt;br&gt;&#xA;सुपुष्पौ पुष्पसमये पुष्पिताविव किंशुकौ&#x9;009c&lt;br&gt;&#xA;रुधिरोक्षितसर्वाङ्गौ कुरुवृष्णियशस्करौ&#x9;010a&lt;br&gt;&#xA;परस्परमवेक्षेतां दहन्ताविव लोचनैः&#x9;010c&lt;br&gt;&#xA;रथमण्डलमार्गेषु चरन्तावरिमर्दनौ&#x9;011a&lt;br&gt;&#xA;घोररूपौ हि तावास्तां वृष्टिमन्ताविवाम्बुदौ&#x9;011c&lt;br&gt;&#xA;शरसम्भिन्नगात्रौ तौ सर्वतः शकलीकृतौ&#x9;012a&lt;br&gt;&#xA;श्वाविधाविव राजेन्द्र व्यदृश्येतां शरक्षतौ&#x9;012c&lt;br&gt;&#xA;सुवर्णपुङ्खैरिषुभिराचितौ तौ व्यरोचताम्&#x9;013a&lt;br&gt;&#xA;खद्योतैरावृतौ राजन्प्रावृषीव वनस्पती&#x9;013c&lt;br&gt;&#xA;सम्प्रदीपितसर्वाङ्गौ सायकैस्तौ महारथौ&#x9;014a&lt;br&gt;&#xA;अदृश्येतां रणे क्रुद्धावुल्काभिरिव कुञ्जरौ&#x9;014c&lt;br&gt;&#xA;ततो युधि महाराज सोमदत्तो महारथः&#x9;015a&lt;br&gt;&#xA;अर्धचन्द्रेण चिच्छेद माधवस्य महद्धनुः&#x9;015c&lt;br&gt;&#xA;अथैनं पञ्चविंशत्या सायकानां समार्पयत्&#x9;016a&lt;br&gt;&#xA;त्वरमाणस्त्वराकाले पुनश्च दशभिः शरैः&#x9;016c&lt;br&gt;&#xA;अथान्यद्धनुरादाय सात्यकिर्वेगवत्तरम्&#x9;017a&lt;br&gt;&#xA;पञ्चभिः सायकैस्तूर्णं सोमदत्तमविध्यत&#x9;017c&lt;br&gt;&#xA;ततोऽपरेण भल्लेन ध्वजं चिच्छेद काञ्चनम्&#x9;018a&lt;br&gt;&#xA;बाह्लीकस्य रणे राजन्सात्यकिः प्रहसन्निव&#x9;018c&lt;br&gt;&#xA;सोमदत्तस्त्वसम्भ्रान्तो दृष्ट्वा केतुं निपातितम्&#x9;019a&lt;br&gt;&#xA;शैनेयं पञ्चविंशत्या सायकानां समाचिनोत्&#x9;019c&lt;br&gt;&#xA;सात्वतोऽपि रणे क्रुद्धः सोमदत्तस्य धन्विनः&#x9;020a&lt;br&gt;&#xA;धनुश्चिच्छेद समरे क्षुरप्रेण शितेन ह&#x9;020c&lt;br&gt;&#xA;अथैनं रुक्मपुङ्खानां शतेन नतपर्वणाम्&#x9;021a&lt;br&gt;&#xA;आचिनोद्बहुधा राजन्भग्नदंष्ट्रमिव द्विपम्&#x9;021c&lt;br&gt;&#xA;अथान्यद्धनुरादाय सोमदत्तो महारथः&#x9;022a&lt;br&gt;&#xA;सात्यकिं छादयामास शरवृष्ट्या महाबलः&#x9;022c&lt;br&gt;&#xA;सोमदत्तं तु सङ्क्रुद्धो रणे विव्याध सात्यकिः&#x9;023a&lt;br&gt;&#xA;सात्यकिं चेषुजालेन सोमदत्तो अपीडयत्&#x9;023c&lt;br&gt;&#xA;दशभिः सात्वतस्यार्थे भीमोऽहन्बाह्लिकात्मजम्&#x9;024a&lt;br&gt;&#xA;सोमदत्तोऽप्यसम्भ्रान्तः शैनेयमवधीच्छरैः&#x9;024c&lt;br&gt;&#xA;ततस्तु सात्वतस्यार्थे भैमसेनिर्नवं दृढम्&#x9;025a&lt;br&gt;&#xA;मुमोच परिघं घोरं सोमदत्तस्य वक्षसि&#x9;025c&lt;br&gt;&#xA;तमापतन्तं वेगेन परिघं घोरदर्शनम्&#x9;026a&lt;br&gt;&#xA;द्विधा चिच्छेद समरे प्रहसन्निव कौरवः&#x9;026c&lt;br&gt;&#xA;स पपात द्विधा छिन्न आयसः परिघो महान्&#x9;027a&lt;br&gt;&#xA;महीधरस्येव महच्छिखरं वज्रदारितम्&#x9;027c&lt;br&gt;&#xA;ततस्तु सात्यकी राजन्सोमदत्तस्य संयुगे&#x9;028a&lt;br&gt;&#xA;धनुश्चिच्छेद भल्लेन हस्तावापं च पञ्चभिः&#x9;028c&lt;br&gt;&#xA;चतुर्भिस्तु शरैस्तूर्णं चतुरस्तुरगोत्तमान्&#x9;029a&lt;br&gt;&#xA;समीपं प्रेषयामास प्रेतराजस्य भारत&#x9;029c&lt;br&gt;&#xA;सारथेश्च शिरः कायाद्भल्लेन नतपर्वणा&#x9;030a&lt;br&gt;&#xA;जहार रथशार्दूलः प्रहसञ्शिनिपुङ्गवः&#x9;030c&lt;br&gt;&#xA;ततः शरं महाघोरं ज्वलन्तमिव पावकम्&#x9;031a&lt;br&gt;&#xA;मुमोच सात्वतो राजन्स्वर्णपुङ्खं शिलाशितम्&#x9;031c&lt;br&gt;&#xA;स विमुक्तो बलवता शैनेयेन शरोत्तमः&#x9;032a&lt;br&gt;&#xA;घोरस्तस्योरसि विभो निपपाताशु भारत&#x9;032c&lt;br&gt;&#xA;सोऽतिविद्धो बलवता सात्वतेन महारथः&#x9;033a&lt;br&gt;&#xA;सोमदत्तो महाबाहुर्निपपात ममार च&#x9;033c&lt;br&gt;&#xA;तं दृष्ट्वा निहतं तत्र सोमदत्तं महारथाः&#x9;034a&lt;br&gt;&#xA;महता शरवर्षेण युयुधानमुपाद्रवन्&#x9;034c&lt;br&gt;&#xA;छाद्यमानं शरैर्दृष्ट्वा युयुधानं युधिष्ठिरः&#x9;035a&lt;br&gt;&#xA;महत्या सेनया सार्धं द्रोणानीकमुपाद्रवत्&#x9;035c&lt;br&gt;&#xA;ततो युधिष्ठिरः क्रुद्धस्तावकानां महाबलम्&#x9;036a&lt;br&gt;&#xA;शरैर्विद्रावयामास भारद्वाजस्य पश्यतः&#x9;036c&lt;br&gt;&#xA;सैन्यानि द्रावयन्तं तु द्रोणो दृष्ट्वा युधिष्ठिरम्&#x9;037a&lt;br&gt;&#xA;अभिदुद्राव वेगेन क्रोधसंरक्तलोचनः&#x9;037c&lt;br&gt;&#xA;ततः सुनिशितैर्बाणैः पार्थं विव्याध सप्तभिः&#x9;038a&lt;br&gt;&#xA;सोऽतिविद्धो महाबाहुः सृक्किणी परिसंलिहन्&#x9;038c&lt;br&gt;&#xA;युधिष्ठिरस्य चिच्छेद ध्वजं कार्मुकमेव च&#x9;038e&lt;br&gt;&#xA;स छिन्नधन्वा त्वरितस्त्वराकाले नृपोत्तमः&#x9;039a&lt;br&gt;&#xA;अन्यदादत्त वेगेन कार्मुकं समरे दृढम्&#x9;039c&lt;br&gt;&#xA;ततः शरसहस्रेण द्रोणं विव्याध पार्थिवः&#x9;040a&lt;br&gt;&#xA;साश्वसूतध्वजरथं तदद्भुतमिवाभवत्&#x9;040c&lt;br&gt;&#xA;ततो मुहूर्तं व्यथितः शरघातप्रपीडितः&#x9;041a&lt;br&gt;&#xA;निषसाद रथोपस्थे द्रोणो भरतसत्तम&#x9;041c&lt;br&gt;&#xA;प्रतिलभ्य ततः सञ्ज्ञां मुहूर्ताद्द्विजसत्तमः&#x9;042a&lt;br&gt;&#xA;क्रोधेन महताविष्टो वायव्यास्त्रमवासृजत्&#x9;042c&lt;br&gt;&#xA;असम्भ्रान्तस्ततः पार्थो धनुराकृष्य वीर्यवान्&#x9;043a&lt;br&gt;&#xA;तदस्त्रमस्त्रेण रणे स्तम्भयामास भारत&#x9;043c&lt;br&gt;&#xA;ततोऽब्रवीद्वासुदेवः कुन्तीपुत्रं युधिष्ठिरम्&#x9;044a&lt;br&gt;&#xA;युधिष्ठिर महाबाहो यत्त्वा वक्ष्यामि तच्छृणु&#x9;044c&lt;br&gt;&#xA;उपारमस्व युद्धाय द्रोणाद्भरतसत्तम&#x9;045a&lt;br&gt;&#xA;गृध्यते हि सदा द्रोणो ग्रहणे तव संयुगे&#x9;045c&lt;br&gt;&#xA;नानुरूपमहं मन्ये युद्धमस्य त्वया सह&#x9;046a&lt;br&gt;&#xA;योऽस्य सृष्टो विनाशाय स एनं श्वो हनिष्यति&#x9;046c&lt;br&gt;&#xA;परिवर्ज्य गुरुं याहि यत्र राजा सुयोधनः&#x9;047a&lt;br&gt;&#xA;भीमश्च रथशार्दूलो युध्यते कौरवैः सह&#x9;047c&lt;br&gt;&#xA;वासुदेववचः श्रुत्वा धर्मराजो युधिष्ठिरः&#x9;048a&lt;br&gt;&#xA;मुहूर्तं चिन्तयित्वा तु ततो दारुणमाहवम्&#x9;048c&lt;br&gt;&#xA;प्रायाद्द्रुतममित्रघ्नो यत्र भीमो व्यवस्थितः&#x9;049a&lt;br&gt;&#xA;विनिघ्नंस्तावकान्योधान्व्यादितास्य इवान्तकः&#x9;049c&lt;br&gt;&#xA;रथघोषेण महता नादयन्वसुधातलम्&#x9;050a&lt;br&gt;&#xA;पर्जन्य इव घर्मान्ते नादयन्वै दिशो दश&#x9;050c&lt;br&gt;&#xA;भीमस्य निघ्नतः शत्रून्पार्ष्णिं जग्राह पाण्डवः&#x9;051a&lt;br&gt;&#xA;द्रोणोऽपि पाण्डुपाञ्चालान्व्यधमद्रजनीमुखे&#x9;051c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/138/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/138/</guid>
      <description>&lt;p&gt;सञ्जय उवाच&#x9;001&lt;br&gt;&#xA;वर्तमाने तथा युद्धे घोररूपे भयावहे&#x9;001a&lt;br&gt;&#xA;तमसा संवृते लोके रजसा च महीपते&#x9;001c&lt;br&gt;&#xA;नापश्यन्त रणे योधाः परस्परमवस्थिताः&#x9;001e&lt;br&gt;&#xA;अनुमानेन सञ्ज्ञाभिर्युद्धं तद्ववृते महत्&#x9;002a&lt;br&gt;&#xA;नरनागाश्वमथनं परमं लोमहर्षणम्&#x9;002c&lt;br&gt;&#xA;द्रोणकर्णकृपा वीरा भीमपार्षतसात्यकाः&#x9;003a&lt;br&gt;&#xA;अन्योन्यं क्षोभयामासुः सैन्यानि नृपसत्तम&#x9;003c&lt;br&gt;&#xA;वध्यमानानि सैन्यानि समन्तात्तैर्महारथैः&#x9;004a&lt;br&gt;&#xA;तमसा रजसा चैव समन्ताद्विप्रदुद्रुवुः&#x9;004c&lt;br&gt;&#xA;ते सर्वतो विद्रवन्तो योधा वित्रस्तचेतसः&#x9;005a&lt;br&gt;&#xA;अहन्यन्त महाराज धावमानाश्च संयुगे&#x9;005c&lt;br&gt;&#xA;महारथसहस्राणि जघ्नुरन्योन्यमाहवे&#x9;006a&lt;br&gt;&#xA;अन्धे तमसि मूढानि पुत्रस्य तव मन्त्रिते&#x9;006c&lt;br&gt;&#xA;ततः सर्वाणि सैन्यानि सेनागोपाश्च भारत&#x9;007a&lt;br&gt;&#xA;व्यमुह्यन्त रणे तत्र तमसा संवृते सति&#x9;007c&lt;br&gt;&#xA;धृतराष्ट्र उवाच&#x9;008&lt;br&gt;&#xA;तेषां संलोड्यमानानां पाण्डवैर्निहतौजसाम्&#x9;008a&lt;br&gt;&#xA;अन्धे तमसि मग्नानामासीत्का वो मतिस्तदा&#x9;008c&lt;br&gt;&#xA;कथं प्रकाशस्तेषां वा मम सैन्येषु वा पुनः&#x9;009a&lt;br&gt;&#xA;बभूव लोके तमसा तथा सञ्जय संवृते&#x9;009c&lt;br&gt;&#xA;सञ्जय उवाच&#x9;010&lt;br&gt;&#xA;ततः सर्वाणि सैन्यानि हतशिष्टानि यानि वै&#x9;010a&lt;br&gt;&#xA;सेनागोप्तॄनथादिश्य पुनर्व्यूहमकल्पयत्&#x9;010c&lt;br&gt;&#xA;द्रोणः पुरस्ताज्जघने तु शल्यस्तथा द्रौणिः पार्श्वतः सौबलश्च&#x9;011a&lt;br&gt;&#xA;स्वयं तु सर्वाणि बलानि राजन्राजाभ्ययाद्गोपयन्वै निशायाम्&#x9;011c&lt;br&gt;&#xA;उवाच सर्वांश्च पदातिसङ्घान्दुर्योधनः पार्थिव सान्त्वपूर्वम्&#x9;012a&lt;br&gt;&#xA;उत्सृज्य सर्वे परमायुधानि गृह्णीत हस्तैर्ज्वलितान्प्रदीपान्&#x9;012c&lt;br&gt;&#xA;ते चोदिताः पार्थिवसत्तमेन ततः प्रहृष्टा जगृहुः प्रदीपान्&#x9;013a&lt;br&gt;&#xA;सा भूय एव ध्वजिनी विभक्ता व्यरोचताग्निप्रभया निशायाम्&#x9;013c&lt;br&gt;&#xA;महाधनैराभरणैश्च दिव्यैः शस्त्रैः प्रदीप्तैरभिसम्पतद्भिः&#x9;014a&lt;br&gt;&#xA;क्षणेन सर्वे विहिताः प्रदीपा व्यदीपयंश्च ध्वजिनीं तदाशु&#x9;014c&lt;br&gt;&#xA;सर्वास्तु सेना व्यतिसेव्यमानाः पदातिभिः पावकतैलहस्तैः&#x9;015a&lt;br&gt;&#xA;प्रकाश्यमाना ददृशुर्निशायां यथान्तरिक्षे जलदास्तडिद्भिः&#x9;015c&lt;br&gt;&#xA;प्रकाशितायां तु तथा ध्वजिन्यां द्रोणोऽग्निकल्पः प्रतपन्समन्तात्&#x9;016a&lt;br&gt;&#xA;रराज राजेन्द्र सुवर्णवर्मा मध्यं गतः सूर्य इवांशुमाली&#x9;016c&lt;br&gt;&#xA;जाम्बूनदेष्वाभरणेषु चैव निष्केषु शुद्धेषु शरावरेषु&#x9;017a&lt;br&gt;&#xA;पीतेषु शस्त्रेषु च पावकस्य प्रतिप्रभास्तत्र ततो बभूवुः&#x9;017c&lt;br&gt;&#xA;गदाश्च शैक्याः परिघाश्च शुभ्रा रथेषु शक्त्यश्च विवर्तमानाः&#x9;018a&lt;br&gt;&#xA;प्रतिप्रभा रश्मिभिराजमीढ पुनः पुनः सञ्जनयन्ति दीप्ताः&#x9;018c&lt;br&gt;&#xA;छत्राणि बालव्यजनानुषङ्गा दीप्ता महोल्काश्च तथैव राजन्&#x9;019a&lt;br&gt;&#xA;व्याघूर्णमानाश्च सुवर्णमाला व्यायच्छतां तत्र तदा विरेजुः&#x9;019c&lt;br&gt;&#xA;शस्त्रप्रभाभिश्च विराजमानं दीपप्रभाभिश्च तदा बलं तत्&#x9;020a&lt;br&gt;&#xA;प्रकाशितं चाभरणप्रभाभिर्भृशं प्रकाशं नृपते बभूव&#x9;020c&lt;br&gt;&#xA;पीतानि शस्त्राण्यसृगुक्षितानि वीरावधूतानि तनुद्रुहाणि&#x9;021a&lt;br&gt;&#xA;दीप्तां प्रभां प्राजनयन्त तत्र तपात्यये विद्युदिवान्तरिक्षे&#x9;021c&lt;br&gt;&#xA;प्रकम्पितानामभिघातवेगैरभिघ्नतां चापततां जवेन&#x9;022a&lt;br&gt;&#xA;वक्त्राण्यशोभन्त तदा नराणां वाय्वीरितानीव महाम्बुजानि&#x9;022c&lt;br&gt;&#xA;महावने दाव इव प्रदीप्ते यथा प्रभा भास्करस्यापि नश्येत्&#x9;023a&lt;br&gt;&#xA;तथा तवासीद्ध्वजिनी प्रदीप्ता महाभये भारत भीमरूपा&#x9;023c&lt;br&gt;&#xA;तत्सम्प्रदीप्तं बलमस्मदीयं निशाम्य पार्थास्त्वरितास्तथैव&#x9;024a&lt;br&gt;&#xA;सर्वेषु सैन्येषु पदातिसङ्घानचोदयंस्तेऽथ चक्रुः प्रदीपान्&#x9;024c&lt;br&gt;&#xA;गजे गजे सप्त कृताः प्रदीपा रथे रथे चैव दश प्रदीपाः&#x9;025a&lt;br&gt;&#xA;द्वावश्वपृष्ठे परिपार्श्वतोऽन्ये ध्वजेषु चान्ये जघनेषु चान्ये&#x9;025c&lt;br&gt;&#xA;सेनासु सर्वासु च पार्श्वतोऽन्ये पश्चात्पुरस्ताच्च समन्ततश्च&#x9;026a&lt;br&gt;&#xA;मध्ये तथान्ये ज्वलिताग्निहस्ताः सेनाद्वयेऽपि स्म नरा विचेरुः&#x9;026c&lt;br&gt;&#xA;सर्वेषु सैन्येषु पदातिसङ्घा व्यामिश्रिता हस्तिरथाश्ववृन्दैः&#x9;027a&lt;br&gt;&#xA;मध्ये तथान्ये ज्वलिताग्निहस्ता व्यदीपयन्पाण्डुसुतस्य सेनाम्&#x9;027c&lt;br&gt;&#xA;तेन प्रदीप्तेन तथा प्रदीप्तं बलं तदासीद्बलवद्बलेन&#x9;028a&lt;br&gt;&#xA;भाः कुर्वता भानुमता ग्रहेण दिवाकरेणाग्निरिवाभितप्तः&#x9;028c&lt;br&gt;&#xA;तयोः प्रभाः पृथिवीमन्तरिक्षं सर्वा व्यतिक्रम्य दिशश्च वृद्धाः&#x9;029a&lt;br&gt;&#xA;तेन प्रकाशेन भृशं प्रकाशं बभूव तेषां तव चैव सैन्यम्&#x9;029c&lt;br&gt;&#xA;तेन प्रकाशेन दिवङ्गमेन सम्बोधिता देवगणाश्च राजन्&#x9;030a&lt;br&gt;&#xA;गन्धर्वयक्षासुरसिद्धसङ्घाः समागमन्नप्सरसश्च सर्वाः&#x9;030c&lt;br&gt;&#xA;तद्देवगन्धर्वसमाकुलं च यक्षासुरेन्द्राप्सरसां गणैश्च&#x9;031a&lt;br&gt;&#xA;हतैश्च वीरैर्दिवमारुहद्भिरायोधनं दिव्यकल्पं बभूव&#x9;031c&lt;br&gt;&#xA;रथाश्वनागाकुलदीपदीप्तं संरब्धयोधाहतविद्रुताश्वम्&#x9;032a&lt;br&gt;&#xA;महद्बलं व्यूढरथाश्वनागं सुरासुरव्यूहसमं बभूव&#x9;032c&lt;br&gt;&#xA;तच्छक्तिसङ्घाकुलचण्डवातं महारथाभ्रं रथवाजिघोषम्&#x9;033a&lt;br&gt;&#xA;शस्त्रौघवर्षं रुधिराम्बुधारं निशि प्रवृत्तं नरदेवयुद्धम्&#x9;033c&lt;br&gt;&#xA;तस्मिन्महाग्निप्रतिमो महात्मा सन्तापयन्पाण्डवान्विप्रमुख्यः&#x9;034a&lt;br&gt;&#xA;गभस्तिभिर्मध्यगतो यथार्को वर्षात्यये तद्वदभून्नरेन्द्र&#x9;034c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/139/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/139/</guid>
      <description>&lt;p&gt;सञ्जय उवाच&#x9;001&lt;br&gt;&#xA;प्रकाशिते तथा लोके रजसा च तमोवृते&#x9;001a&lt;br&gt;&#xA;समाजग्मुरथो वीराः परस्परवधैषिणः&#x9;001c&lt;br&gt;&#xA;ते समेत्य रणे राजञ्शस्त्रप्रासासिधारिणः&#x9;002a&lt;br&gt;&#xA;परस्परमुदैक्षन्त परस्परकृतागसः&#x9;002c&lt;br&gt;&#xA;प्रदीपानां सहस्रैश्च दीप्यमानैः समन्ततः&#x9;003a&lt;br&gt;&#xA;विरराज तदा भूमिर्द्यौर्ग्रहैरिव भारत&#x9;003c&lt;br&gt;&#xA;उल्काशतैः प्रज्वलितै रणभूमिर्व्यराजत&#x9;004a&lt;br&gt;&#xA;दह्यमानेव लोकानामभावे वै वसुन्धरा&#x9;004c&lt;br&gt;&#xA;प्रादीप्यन्त दिशः सर्वाः प्रदीपैस्तैः समन्ततः&#x9;005a&lt;br&gt;&#xA;वर्षाप्रदोषे खद्योतैर्वृता वृक्षा इवाबभुः&#x9;005c&lt;br&gt;&#xA;असज्जन्त ततो वीरा वीरेष्वेव पृथक्पृथक्&#x9;006a&lt;br&gt;&#xA;नागा नागैः समाजग्मुस्तुरगाः सह वाजिभिः&#x9;006c&lt;br&gt;&#xA;रथा रथवरैरेव समाजग्मुर्मुदान्विताः&#x9;007a&lt;br&gt;&#xA;तस्मिन्रात्रिमुखे घोरे पुत्रस्य तव शासनात्&#x9;007c&lt;br&gt;&#xA;ततोऽर्जुनो महाराज कौरवाणामनीकिनीम्&#x9;008a&lt;br&gt;&#xA;व्यधमत्त्वरया युक्तः क्षपयन्सर्वपार्थिवान्&#x9;008c&lt;br&gt;&#xA;धृतराष्ट्र उवाच&#x9;009&lt;br&gt;&#xA;तस्मिन्प्रविष्टे संरब्धे मम पुत्रस्य वाहिनीम्&#x9;009a&lt;br&gt;&#xA;अमृष्यमाणे दुर्धर्षे किं व आसीन्मनस्तदा&#x9;009c&lt;br&gt;&#xA;किममन्यन्त सैन्यानि प्रविष्टे शत्रुतापने&#x9;010a&lt;br&gt;&#xA;दुर्योधनश्च किं कृत्यं प्राप्तकालममन्यत&#x9;010c&lt;br&gt;&#xA;के चैनं समरे वीरं प्रत्युद्ययुररिन्दमम्&#x9;011a&lt;br&gt;&#xA;केऽरक्षन्दक्षिणं चक्रं के च द्रोणस्य सव्यतः&#x9;011c&lt;br&gt;&#xA;के पृष्ठतोऽस्य ह्यभवन्वीरा वीरस्य युध्यतः&#x9;012a&lt;br&gt;&#xA;के पुरस्तादगच्छन्त निघ्नतः शात्रवान्रणे&#x9;012c&lt;br&gt;&#xA;यत्प्राविशन्महेष्वासः पाञ्चालानपराजितः&#x9;013a&lt;br&gt;&#xA;नृत्यन्निव नरव्याघ्रो रथमार्गेषु वीर्यवान्&#x9;013c&lt;br&gt;&#xA;ददाह च शरैर्द्रोणः पाञ्चालानां रथव्रजान्&#x9;014a&lt;br&gt;&#xA;धूमकेतुरिव क्रुद्धः स कथं मृत्युमीयिवान्&#x9;014c&lt;br&gt;&#xA;अव्यग्रानेव हि परान्कथयस्यपराजितान्&#x9;015a&lt;br&gt;&#xA;हतांश्चैव विषण्णांश्च विप्रकीर्णांश्च शंससि&#x9;015c&lt;br&gt;&#xA;रथिनो विरथांश्चैव कृतान्युद्धेषु मामकान्&#x9;015e&lt;br&gt;&#xA;सञ्जय उवाच&#x9;016&lt;br&gt;&#xA;द्रोणस्य मतमाज्ञाय योद्धुकामस्य तां निशाम्&#x9;016a&lt;br&gt;&#xA;दुर्योधनो महाराज वश्यान्भ्रातॄनभाषत&#x9;016c&lt;br&gt;&#xA;विकर्णं चित्रसेनं च महाबाहुं च कौरवम्&#x9;017a&lt;br&gt;&#xA;दुर्धर्षं दीर्घबाहुं च ये च तेषां पदानुगाः&#x9;017c&lt;br&gt;&#xA;द्रोणं यत्ताः पराक्रान्ताः सर्वे रक्षत पृष्ठतः&#x9;018a&lt;br&gt;&#xA;हार्दिक्यो दक्षिणं चक्रं शल्यश्चैवोत्तरं तथा&#x9;018c&lt;br&gt;&#xA;त्रिगर्तानां च ये शूरा हतशिष्टा महारथाः&#x9;019a&lt;br&gt;&#xA;तांश्चैव सर्वान्पुत्रस्ते समचोदयदग्रतः&#x9;019c&lt;br&gt;&#xA;आचार्यो हि सुसंयत्तो भृशं यत्ताश्च पाण्डवाः&#x9;020a&lt;br&gt;&#xA;तं रक्षत सुसंयत्ता निघ्नन्तं शात्रवान्रणे&#x9;020c&lt;br&gt;&#xA;द्रोणो हि बलवान्युद्धे क्षिप्रहस्तः पराक्रमी&#x9;021a&lt;br&gt;&#xA;निर्जयेत्त्रिदशान्युद्धे किमु पार्थान्ससोमकान्&#x9;021c&lt;br&gt;&#xA;ते यूयं सहिताः सर्वे भृशं यत्ता महारथाः&#x9;022a&lt;br&gt;&#xA;द्रोणं रक्षत पाञ्चाल्याद्धृष्टद्युम्नान्महारथात्&#x9;022c&lt;br&gt;&#xA;पाण्डवेयेषु सैन्येषु योधं पश्याम्यहं न तम्&#x9;023a&lt;br&gt;&#xA;यो जयेत रणे द्रोणं धृष्टद्युम्नादृते नृपाः&#x9;023c&lt;br&gt;&#xA;तस्य सर्वात्मना मन्ये भारद्वाजस्य रक्षणम्&#x9;024a&lt;br&gt;&#xA;स गुप्तः सोमकान्हन्यात्सृञ्जयांश्च सराजकान्&#x9;024c&lt;br&gt;&#xA;सृञ्जयेष्वथ सर्वेषु निहतेषु चमूमुखे&#x9;025a&lt;br&gt;&#xA;धृष्टद्युम्नं रणे द्रौणिर्नाशयिष्यत्यसंशयम्&#x9;025c&lt;br&gt;&#xA;तथार्जुनं रणे कर्णो विजेष्यति महारथः&#x9;026a&lt;br&gt;&#xA;भीमसेनमहं चापि युद्धे जेष्यामि दंशितः&#x9;026c&lt;br&gt;&#xA;सोऽयं मम जयो व्यक्तं दीर्घकालं भविष्यति&#x9;027a&lt;br&gt;&#xA;तस्माद्रक्षत सङ्ग्रामे द्रोणमेव महारथाः&#x9;027c&lt;br&gt;&#xA;इत्युक्त्वा भरतश्रेष्ठ पुत्रो दुर्योधनस्तव&#x9;028a&lt;br&gt;&#xA;व्यादिदेश ततः सैन्यं तस्मिंस्तमसि दारुणे&#x9;028c&lt;br&gt;&#xA;ततः प्रववृते युद्धं रात्रौ तद्भरतर्षभ&#x9;029a&lt;br&gt;&#xA;उभयोः सेनयोर्घोरं विजयं प्रति काङ्क्षिणोः&#x9;029c&lt;br&gt;&#xA;अर्जुनः कौरवं सैन्यमर्जुनं चापि कौरवाः&#x9;030a&lt;br&gt;&#xA;नानाशस्त्रसमावापैरन्योन्यं पर्यपीडयन्&#x9;030c&lt;br&gt;&#xA;द्रौणिः पाञ्चालराजानं भारद्वाजश्च सृञ्जयान्&#x9;031a&lt;br&gt;&#xA;छादयामासतुः सङ्ख्ये शरैः सन्नतपर्वभिः&#x9;031c&lt;br&gt;&#xA;पाण्डुपाञ्चालसेनानां कौरवाणां च मारिष&#x9;032a&lt;br&gt;&#xA;आसीन्निष्टानको घोरो निघ्नतामितरेतरम्&#x9;032c&lt;br&gt;&#xA;नैवास्माभिर्न पूर्वैर्नो दृष्टं पूर्वं तथाविधम्&#x9;033a&lt;br&gt;&#xA;युद्धं यादृशमेवासीत्तां रात्रिं सुमहाभयम्&#x9;033c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/140/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/140/</guid>
      <description>&lt;p&gt;सञ्जय उवाच&#x9;001&lt;br&gt;&#xA;वर्तमाने तथा रौद्रे रात्रियुद्धे विशां पते&#x9;001a&lt;br&gt;&#xA;सर्वभूतक्षयकरे धर्मपुत्रो युधिष्ठिरः&#x9;001c&lt;br&gt;&#xA;अब्रवीत्पाण्डवांश्चैव पाञ्चालांश्च ससोमकान्&#x9;002a&lt;br&gt;&#xA;अभ्यद्रवत गच्छध्वं द्रोणमेव जिघांसया&#x9;002c&lt;br&gt;&#xA;राज्ञस्ते वचनाद्राजन्पाञ्चालाः सोमकास्तथा&#x9;003a&lt;br&gt;&#xA;द्रोणमेवाभ्यवर्तन्त नदन्तो भैरवान्रवान्&#x9;003c&lt;br&gt;&#xA;तान्वयं प्रतिगर्जन्तः प्रत्युद्यातास्त्वमर्षिताः&#x9;004a&lt;br&gt;&#xA;यथाशक्ति यथोत्साहं यथासत्त्वं च संयुगे&#x9;004c&lt;br&gt;&#xA;कृतवर्मा च हार्दिक्यो युधिष्ठिरमुपाद्रवत्&#x9;005a&lt;br&gt;&#xA;द्रोणं प्रति जिघांसन्तं मत्तो मत्तमिव द्विपम्&#x9;005c&lt;br&gt;&#xA;शैनेयं शरवर्षाणि विकिरन्तं समन्ततः&#x9;006a&lt;br&gt;&#xA;अभ्ययात्कौरवो राजन्भूरिः सङ्ग्राममूर्धनि&#x9;006c&lt;br&gt;&#xA;सहदेवमथायान्तं द्रोणप्रेप्सुं महारथम्&#x9;007a&lt;br&gt;&#xA;कर्णो वैकर्तनो राजन्वारयामास पाण्डवम्&#x9;007c&lt;br&gt;&#xA;भीमसेनमथायान्तं व्यादितास्यमिवान्तकम्&#x9;008a&lt;br&gt;&#xA;स्वयं दुर्योधनो युद्धे प्रतीपं मृत्युमाव्रजत्&#x9;008c&lt;br&gt;&#xA;नकुलं च युधां श्रेष्ठं सर्वयुद्धविशारदम्&#x9;009a&lt;br&gt;&#xA;शकुनिः सौबलो राजन्वारयामास सत्वरः&#x9;009c&lt;br&gt;&#xA;शिखण्डिनमथायान्तं रथेन रथिनां वरम्&#x9;010a&lt;br&gt;&#xA;कृपो शारद्वतो राजन्वारयामास संयुगे&#x9;010c&lt;br&gt;&#xA;प्रतिविन्ध्यमथायान्तं मयूरसदृशैर्हयैः&#x9;011a&lt;br&gt;&#xA;दुःशासनो महाराज यत्तो यत्तमवारयत्&#x9;011c&lt;br&gt;&#xA;भैमसेनिमथायान्तं मायाशतविशारदम्&#x9;012a&lt;br&gt;&#xA;अश्वत्थामा पितुर्मानं कुर्वाणः प्रत्यषेधयत्&#x9;012c&lt;br&gt;&#xA;द्रुपदं वृषसेनस्तु ससैन्यं सपदानुगम्&#x9;013a&lt;br&gt;&#xA;वारयामास समरे द्रोणप्रेप्सुं महारथम्&#x9;013c&lt;br&gt;&#xA;विराटं द्रुतमायान्तं द्रोणस्य निधनं प्रति&#x9;014a&lt;br&gt;&#xA;मद्रराजः सुसङ्क्रुद्धो वारयामास भारत&#x9;014c&lt;br&gt;&#xA;शतानीकमथायान्तं नाकुलिं रभसं रणे&#x9;015a&lt;br&gt;&#xA;चित्रसेनो रुरोधाशु शरैर्द्रोणवधेप्सया&#x9;015c&lt;br&gt;&#xA;अर्जुनं च युधां श्रेष्ठं प्राद्रवन्तं महारथम्&#x9;016a&lt;br&gt;&#xA;अलम्बुसो महाराज राक्षसेन्द्रो न्यवारयत्&#x9;016c&lt;br&gt;&#xA;तथा द्रोणं महेष्वासं निघ्नन्तं शात्रवान्रणे&#x9;017a&lt;br&gt;&#xA;धृष्टद्युम्नोऽथ पाञ्चाल्यो हृष्टरूपमवारयत्&#x9;017c&lt;br&gt;&#xA;तथान्यान्पाण्डुपुत्राणां समायातान्महारथान्&#x9;018a&lt;br&gt;&#xA;तावका रथिनो राजन्वारयामासुरोजसा&#x9;018c&lt;br&gt;&#xA;गजारोहा गजैस्तूर्णं सन्निपत्य महामृधे&#x9;019a&lt;br&gt;&#xA;योधयन्तः स्म दृश्यन्ते शतशोऽथ सहस्रशः&#x9;019c&lt;br&gt;&#xA;निशीथे तुरगा राजन्नाद्रवन्तः परस्परम्&#x9;020a&lt;br&gt;&#xA;समदृश्यन्त वेगेन पक्षवन्त इवाद्रयः&#x9;020c&lt;br&gt;&#xA;सादिनः सादिभिः सार्धं प्रासशक्त्यृष्टिपाणयः&#x9;021a&lt;br&gt;&#xA;समागच्छन्महाराज विनदन्तः पृथक्पृथक्&#x9;021c&lt;br&gt;&#xA;नरास्तु बहवस्तत्र समाजग्मुः परस्परम्&#x9;022a&lt;br&gt;&#xA;गदाभिर्मुसलैश्चैव नानाशस्त्रैश्च सङ्घशः&#x9;022c&lt;br&gt;&#xA;कृतवर्मा तु हार्दिक्यो धर्मपुत्रं युधिष्ठिरम्&#x9;023a&lt;br&gt;&#xA;वारयामास सङ्क्रुद्धो वेलेवोद्वृत्तमर्णवम्&#x9;023c&lt;br&gt;&#xA;युधिष्ठिरस्तु हार्दिक्यं विद्ध्वा पञ्चभिराशुगैः&#x9;024a&lt;br&gt;&#xA;पुनर्विव्याध विंशत्या तिष्ठ तिष्ठेति चाब्रवीत्&#x9;024c&lt;br&gt;&#xA;कृतवर्मा तु सङ्क्रुद्धो धर्मपुत्रस्य मारिष&#x9;025a&lt;br&gt;&#xA;धनुश्चिच्छेद भल्लेन तं च विव्याध सप्तभिः&#x9;025c&lt;br&gt;&#xA;अथान्यद्धनुरादाय धर्मपुत्रो युधिष्ठिरः&#x9;026a&lt;br&gt;&#xA;हार्दिक्यं दशभिर्बाणैर्बाह्वोरुरसि चार्पयत्&#x9;026c&lt;br&gt;&#xA;माधवस्तु रणे विद्धो धर्मपुत्रेण मारिष&#x9;027a&lt;br&gt;&#xA;प्राकम्पत च रोषेण सप्तभिश्चार्दयच्छरैः&#x9;027c&lt;br&gt;&#xA;तस्य पार्थो धनुश्छित्त्वा हस्तावापं निकृत्य च&#x9;028a&lt;br&gt;&#xA;प्राहिणोन्निशितान्बाणान्पञ्च राजञ्शिलाशितान्&#x9;028c&lt;br&gt;&#xA;ते तस्य कवचं भित्त्वा हेमचित्रं महाधनम्&#x9;029a&lt;br&gt;&#xA;प्राविशन्धरणीमुग्रा वल्मीकमिव पन्नगाः&#x9;029c&lt;br&gt;&#xA;अक्ष्णोर्निमेषमात्रेण सोऽन्यदादाय कार्मुकम्&#x9;030a&lt;br&gt;&#xA;विव्याध पाण्डवं षष्ट्या सूतं च नवभिः शरैः&#x9;030c&lt;br&gt;&#xA;तस्य शक्तिममेयात्मा पाण्डवो भुजगोपमाम्&#x9;031a&lt;br&gt;&#xA;चिक्षेप भरतश्रेष्ठ रथे न्यस्य महद्धनुः&#x9;031c&lt;br&gt;&#xA;सा हेमचित्रा महती पाण्डवेन प्रवेरिता&#x9;032a&lt;br&gt;&#xA;निर्भिद्य दक्षिणं बाहुं प्राविशद्धरणीतलम्&#x9;032c&lt;br&gt;&#xA;एतस्मिन्नेव काले तु गृह्य पार्थः पुनर्धनुः&#x9;033a&lt;br&gt;&#xA;हार्दिक्यं छादयामास शरैः सन्नतपर्वभिः&#x9;033c&lt;br&gt;&#xA;ततस्तु समरे शूरो वृष्णीनां प्रवरो रथी&#x9;034a&lt;br&gt;&#xA;व्यश्वसूतरथं चक्रे निमेषार्धाद्युधिष्ठिरम्&#x9;034c&lt;br&gt;&#xA;ततस्तु पाण्डवो ज्येष्ठः खड्गचर्म समाददे&#x9;035a&lt;br&gt;&#xA;तदस्य निशितैर्बाणैर्व्यधमन्माधवो रणे&#x9;035c&lt;br&gt;&#xA;तोमरं तु ततो गृह्य स्वर्णदण्डं दुरासदम्&#x9;036a&lt;br&gt;&#xA;प्रेषयत्समरे तूर्णं हार्दिक्यस्य युधिष्ठिरः&#x9;036c&lt;br&gt;&#xA;तमापतन्तं सहसा धर्मराजभुजच्युतम्&#x9;037a&lt;br&gt;&#xA;द्विधा चिच्छेद हार्दिक्यः कृतहस्तः स्मयन्निव&#x9;037c&lt;br&gt;&#xA;ततः शरशतेनाजौ धर्मपुत्रमवाकिरत्&#x9;038a&lt;br&gt;&#xA;कवचं चास्य सङ्क्रुद्धः शरैस्तीक्ष्णैरदारयत्&#x9;038c&lt;br&gt;&#xA;हार्दिक्यशरसञ्छिन्नं कवचं तन्महात्मनः&#x9;039a&lt;br&gt;&#xA;व्यशीर्यत रणे राजंस्ताराजालमिवाम्बरात्&#x9;039c&lt;br&gt;&#xA;स छिन्नधन्वा विरथः शीर्णवर्मा शरार्दितः&#x9;040a&lt;br&gt;&#xA;अपायासीद्रणात्तूर्णं धर्मपुत्रो युधिष्ठिरः&#x9;040c&lt;br&gt;&#xA;कृतवर्मा तु निर्जित्य धर्मपुत्रं युधिष्ठिरम्&#x9;041a&lt;br&gt;&#xA;पुनर्द्रोणस्य जुगुपे चक्रमेव महाबलः&#x9;041c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/141/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/141/</guid>
      <description>&lt;p&gt;001  सञ्जय उवाच&#xA;001a भूरिस्तु समरे राजञ्शैनेयं रथिनां वरम्&#xA;001c आपतन्तमपासेधत्प्रपानादिव कुञ्जरम्&#xA;002a अथैनं सात्यकिः क्रुद्धः पञ्चभिर्निशितैः शरैः&#xA;002c विव्याध हृदये तूर्णं प्रास्रवत्तस्य शोणितम्&#xA;003a तथैव कौरवो युद्धे शैनेयं युद्धदुर्मदम्&#xA;003c दशभिर्विशिखैस्तीक्ष्णैरविध्यत भुजान्तरे&#xA;004a तावन्योन्यं महाराज ततक्षाते शरैर्भृशम्&#xA;004c क्रोधसंरक्तनयनौ क्रोधाद्विस्फार्य कार्मुके&#xA;005a तयोरासीन्महाराज शस्त्रवृष्टिः सुदारुणा&#xA;005c क्रुद्धयोः सायकमुचोर्यमान्तकनिकाशयोः&#xA;006a तावन्योन्यं शरै राजन्प्रच्छाद्य समरे स्थितौ&#xA;006c मुहूर्तं चैव तद्युद्धं समरूपमिवाभवत्&#xA;007a ततः क्रुद्धो महाराज शैनेयः प्रहसन्निव&#xA;007c धनुश्चिच्छेद समरे कौरव्यस्य महात्मनः&#xA;008a अथैनं छिन्नधन्वानं नवभिर्निशितैः शरैः&#xA;008c विव्याध हृदये तूर्णं तिष्ठ तिष्ठेति चाब्रवीत्&#xA;009a सोऽतिविद्धो बलवता शत्रुणा शत्रुतापनः&#xA;009c धनुरन्यत्समादाय सात्वतं प्रत्यविध्यत&#xA;010a स विद्ध्वा सात्वतं बाणैस्त्रिभिरेव विशाम्पते&#xA;010c धनुश्चिच्छेद भल्लेन सुतीक्ष्णेन हसन्निव&#xA;011a छिन्नधन्वा महाराज सात्यकिः क्रोधमूर्छितः&#xA;011c प्रजहार महावेगां शक्तिं तस्य महोरसि&#xA;012a स तु शक्त्या विभिन्नाङ्गो निपपात रथोत्तमात्&#xA;012c लोहिताङ्ग इवाकाशाद्दीप्तरश्मिर्यदृच्छया&#xA;013a तं तु दृष्ट्वा हतं शूरमश्वत्थामा महारथः&#xA;013c अभ्यधावत वेगेन शैनेयं प्रति संयुगे&#xA;013e अभ्यवर्षच्छरौघेण मेरुं वृष्ट्या यथाम्बुदः&#xA;014a तमापतन्तं संरब्धं शैनेयस्य रथं प्रति&#xA;014c घटोत्कचोऽब्रवीद्राजन्नादं मुक्त्वा महारथः&#xA;015a तिष्ठ तिष्ठ न मे जीवन्द्रोणपुत्र गमिष्यसि&#xA;015c एष त्वाद्य हनिष्यामि महिषं स्कन्दराडिव&#xA;015e युद्धश्रद्धामहं तेऽद्य विनेष्यामि रणाजिरे&#xA;016a इत्युक्त्वा रोषताम्राक्षो राक्षसः परवीरहा&#xA;016c द्रौणिमभ्यद्रवत्क्रुद्धो गजेन्द्रमिव केसरी&#xA;017a रथाक्षमात्रैरिषुभिरभ्यवर्षद्घटोत्कचः&#xA;017c रथिनामृषभं द्रौणिं धाराभिरिव तोयदः&#xA;018a शरवृष्टिं तु तां प्राप्तां शरैराशीविषोपमैः&#xA;018c शातयामास समरे तरसा द्रौणिरुत्स्मयन्&#xA;019a ततः शरशतैस्तीक्ष्णैर्मर्मभेदिभिराशुगैः&#xA;019c समाचिनोद्राक्षसेन्द्रं घटोत्कचमरिन्दम&#xA;020a स शरैराचितस्तेन राक्षसो रणमूर्धनि&#xA;020c व्यकाशत महाराज श्वाविच्छललितो यथा&#xA;021a ततः क्रोधसमाविष्टो भैमसेनिः प्रतापवान्&#xA;021c शरैरवचकर्तोग्रैर्द्रौणिं वज्राशनिस्वनैः&#xA;022a क्षुरप्रैरर्धचन्द्रैश्च नाराचैः सशिलीमुखैः&#xA;022c वराहकर्णैर्नालीकैस्तीक्ष्णैश्चापि विकर्णिभिः&#xA;023a तां शस्त्रवृष्टिमतुलां वज्राशनिसमस्वनाम्&#xA;023c पतन्तीमुपरि क्रुद्धो द्रौणिरव्यथितेन्द्रियः&#xA;024a सुदुःसहां शरैर्घोरैर्दिव्यास्त्रप्रतिमन्त्रितैः&#xA;024c व्यधमत्स महातेजा महाभ्राणीव मारुतः&#xA;025a ततोऽन्तरिक्षे बाणानां सङ्ग्रामोऽन्य इवाभवत्&#xA;025c घोररूपो महाराज योधानां हर्षवर्धनः&#xA;026a ततोऽस्त्रसङ्घर्षकृतैर्विस्फुलिङ्गैः समन्ततः&#xA;026c बभौ निशामुखे व्योम खद्योतैरिव संवृतम्&#xA;027a स मार्गणगणैर्द्रौणिर्दिशः प्रच्छाद्य सर्वतः&#xA;027c प्रियार्थं तव पुत्राणां राक्षसं समवाकिरत्&#xA;028a ततः प्रववृते युद्धं द्रौणिराक्षसयोर्मृधे&#xA;028c विगाढे रजनीमध्ये शक्रप्रह्रादयोरिव&#xA;029a ततो घटोत्कचो बाणैर्दशभिर्द्रौणिमाहवे&#xA;029c जघानोरसि सङ्क्रुद्धः कालज्वलनसन्निभैः&#xA;030a स तैरभ्यायतैर्विद्धो राक्षसेन महाबलः&#xA;030c चचाल समरे द्रौणिर्वातनुन्न इव द्रुमः&#xA;030e स मोहमनुसम्प्राप्तो ध्वजयष्टिं समाश्रितः&#xA;031a ततो हाहाकृतं सैन्यं तव सर्वं जनाधिप&#xA;031c हतं स्म मेनिरे सर्वे तावकास्तं विशाम्पते&#xA;032a तं तु दृष्ट्वा तथावस्थमश्वत्थामानमाहवे&#xA;032c पाञ्चालाः सृञ्जयाश्चैव सिंहनादं प्रचक्रिरे&#xA;033a प्रतिलभ्य ततः सञ्ज्ञामश्वत्थामा महाबलः&#xA;033c धनुः प्रपीड्य वामेन करेणामित्रकर्शनः&#xA;034a मुमोचाकर्णपूर्णेन धनुषा शरमुत्तमम्&#xA;034c यमदण्डोपमं घोरमुद्दिश्याशु घटोत्कचम्&#xA;035a स भित्त्वा हृदयं तस्य राक्षसस्य शरोत्तमः&#xA;035c विवेश वसुधामुग्रः सुपुङ्खः पृथिवीपते&#xA;036a सोऽतिविद्धो महाराज रथोपस्थ उपाविशत्&#xA;036c राक्षसेन्द्रः सुबलवान्द्रौणिना रणमानिना&#xA;037a दृष्ट्वा विमूढं हैडिम्बं सारथिस्तं रणाजिरात्&#xA;037c द्रौणेः सकाशात्सम्भ्रान्तस्त्वपनिन्ये त्वरान्वितः&#xA;038a तथा तु समरे विद्ध्वा राक्षसेन्द्रं घटोत्कचम्&#xA;038c ननाद सुमहानादं द्रोणपुत्रो महाबलः&#xA;039a पूजितस्तव पुत्रैश्च सर्वयोधैश्च भारत&#xA;039c वपुषा प्रतिजज्वाल मध्याह्न इव भास्करः&#xA;040a भीमसेनं तु युध्यन्तं भारद्वाजरथं प्रति&#xA;040c स्वयं दुर्योधनो राजा प्रत्यविध्यच्छितैः शरैः&#xA;041a तं भीमसेनो नवभिः शरैर्विव्याध मारिष&#xA;041c दुर्योधनोऽपि विंशत्या शराणां प्रत्यविध्यत&#xA;042a तौ सायकैरवच्छन्नावदृश्येतां रणाजिरे&#xA;042c मेघजालसमाच्छन्नौ नभसीवेन्दुभास्करौ&#xA;043a अथ दुर्योधनो राजा भीमं विव्याध पत्रिभिः&#xA;043c पञ्चभिर्भरतश्रेष्ठ तिष्ठ तिष्ठेति चाब्रवीत्&#xA;044a तस्य भीमो धनुश्छित्त्वा ध्वजं च नवभिः शरैः&#xA;044c विव्याध कौरवश्रेष्ठं नवत्या नतपर्वणाम्&#xA;045a ततो दुर्योधनः क्रुद्धो भीमसेनस्य मारिष&#xA;045c चिक्षेप स शरान्राजन्पश्यतां सर्वधन्विनाम्&#xA;046a तान्निहत्य शरान्भीमो दुर्योधनधनुश्च्युतान्&#xA;046c कौरवं पञ्चविंशत्या क्षुद्रकाणां समार्पयत्&#xA;047a दुर्योधनस्तु सङ्क्रुद्धो भीमसेनस्य मारिष&#xA;047c क्षुरप्रेण धनुश्छित्त्वा दशभिः प्रत्यविध्यत&#xA;048a अथान्यद्धनुरादाय भीमसेनो महाबलः&#xA;048c विव्याध नृपतिं तूर्णं सप्तभिर्निशितैः शरैः&#xA;049a तदप्यस्य धनुः क्षिप्रं चिच्छेद लघुहस्तवत्&#xA;049c द्वितीयं च तृतीयं च चतुर्थं पञ्चमं तथा&#xA;050a आत्तमात्तं महाराज भीमस्य धनुराच्छिनत्&#xA;050c तव पुत्रो महाराज जितकाशी मदोत्कटः&#xA;051a स तदा छिद्यमानेषु कार्मुकेषु पुनः पुनः&#xA;051c शक्तिं चिक्षेप समरे सर्वपारशवीं शुभाम्&#xA;052a अप्राप्तामेव तां शक्तिं त्रिधा चिच्छेद कौरवः&#xA;052c पश्यतः सर्वलोकस्य भीमस्य च महात्मनः&#xA;053a ततो भीमो महाराज गदां गुर्वीं महाप्रभाम्&#xA;053c चिक्षेपाविध्य वेगेन दुर्योधनरथं प्रति&#xA;054a ततः सा सहसा वाहांस्तव पुत्रस्य संयुगे&#xA;054c सारथिं च गदा गुर्वी ममर्द भरतर्षभ&#xA;055a पुत्रस्तु तव राजेन्द्र रथाद्धेमपरिष्कृतात्&#xA;055c आप्लुतः सहसा यानं नन्दकस्य महात्मनः&#xA;056a ततो भीमो हतं मत्वा तव पुत्रं महारथम्&#xA;056c सिंहनादं महच्चक्रे तर्जयन्निव कौरवान्&#xA;057a तावकाः सैनिकाश्चापि मेनिरे निहतं नृपम्&#xA;057c ततो विचुक्रुशुः सर्वे हा हेति च समन्ततः&#xA;058a तेषां तु निनदं श्रुत्वा त्रस्तानां सर्वयोधिनाम्&#xA;058c भीमसेनस्य नादं च श्रुत्वा राजन्महात्मनः&#xA;059a ततो युधिष्ठिरो राजा हतं मत्वा सुयोधनम्&#xA;059c अभ्यवर्तत वेगेन यत्र पार्थो वृकोदरः&#xA;060a पाञ्चालाः केकया मत्स्याः सृञ्जयाश्च विशाम्पते&#xA;060c सर्वोद्योगेनाभिजग्मुर्द्रोणमेव युयुत्सया&#xA;061a तत्रासीत्सुमहद्युद्धं द्रोणस्याथ परैः सह&#xA;061c घोरे तमसि मग्नानां निघ्नतामितरेतरम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/142/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/142/</guid>
      <description>&lt;p&gt;001  सञ्जय उवाच&#xA;001a सहदेवमथायान्तं द्रोणप्रेप्सुं विशाम्पते&#xA;001c कर्णो वैकर्तनो युद्धे वारयामास भारत&#xA;002a सहदेवस्तु राधेयं विद्ध्वा नवभिराशुगैः&#xA;002c पुनर्विव्याध दशभिर्निशितैर्नतपर्वभिः&#xA;003a तं कर्णः प्रतिविव्याध शतेन नतपर्वणाम्&#xA;003c सज्यं चास्य धनुः शीघ्रं चिच्छेद लघुहस्तवत्&#xA;004a ततोऽन्यद्धनुरादाय माद्रीपुत्रः प्रतापवान्&#xA;004c कर्णं विव्याध विंशत्या तदद्भुतमिवाभवत्&#xA;005a तस्य कर्णो हयान्हत्वा शरैः सन्नतपर्वभिः&#xA;005c सारथिं चास्य भल्लेन द्रुतं निन्ये यमक्षयम्&#xA;006a विरथः सहदेवस्तु खड्गं चर्म समाददे&#xA;006c तदप्यस्य शरैः कर्णो व्यधमत्प्रहसन्निव&#xA;007a ततो गुर्वीं महाघोरां हेमचित्रां महागदाम्&#xA;007c प्रेषयामास समरे वैकर्तनरथं प्रति&#xA;008a तामापतन्तीं सहसा सहदेवप्रवेरिताम्&#xA;008c व्यष्टम्भयच्छरैः कर्णो भूमौ चैनामपातयत्&#xA;009a गदां विनिहतां दृष्ट्वा सहदेवस्त्वरान्वितः&#xA;009c शक्तिं चिक्षेप कर्णाय तामप्यस्याच्छिनच्छरैः&#xA;010a ससम्भ्रमस्ततस्तूर्णमवप्लुत्य रथोत्तमात्&#xA;010c सहदेवो महाराज दृष्ट्वा कर्णं व्यवस्थितम्&#xA;010e रथचक्रं ततो गृह्य मुमोचाधिरथिं प्रति&#xA;011a तमापतन्तं सहसा कालचक्रमिवोद्यतम्&#xA;011c शरैरनेकसाहस्रैरच्छिनत्सूतनन्दनः&#xA;012a तस्मिंस्तु वितथे चक्रे कृते तेन महात्मना&#xA;012c वार्यमाणश्च विशिखैः सहदेवो रणं जहौ&#xA;013a तमभिद्रुत्य राधेयो मुहूर्ताद्भरतर्षभ&#xA;013c अब्रवीत्प्रहसन्वाक्यं सहदेवं विशाम्पते&#xA;014a मा युध्यस्व रणे वीर विशिष्टै रथिभिः सह&#xA;014c सदृशैर्युध्य माद्रेय वचो मे मा विशङ्किथाः&#xA;015a अथैनं धनुषोऽग्रेण तुदन्भूयोऽब्रवीद्वचः&#xA;015c एषोऽर्जुनो रणे यत्तो युध्यते कुरुभिः सह&#xA;015e तत्र गच्छस्व माद्रेय गृहं वा यदि मन्यसे&#xA;016a एवमुक्त्वा तु तं कर्णो रथेन रथिनां वरः&#xA;016c प्रायात्पाञ्चालपाण्डूनां सैन्यानि प्रहसन्निव&#xA;017a वधप्राप्तं तु माद्रेयं नावधीत्समरेऽरिहा&#xA;017c कुन्त्याः स्मृत्वा वचो राजन्सत्यसन्धो महारथः&#xA;018a सहदेवस्ततो राजन्विमनाः शरपीडितः&#xA;018c कर्णवाक्शल्यतप्तश्च जीवितान्निरविद्यत&#xA;019a आरुरोह रथं चापि पाञ्चाल्यस्य महात्मनः&#xA;019c जनमेजयस्य समरे त्वरायुक्तो महारथः&#xA;020a विराटं सहसेनं तु द्रोणार्थे द्रुतमागतम्&#xA;020c मद्रराजः शरौघेण छादयामास धन्विनम्&#xA;021a तयोः समभवद्युद्धं समरे दृढधन्विनोः&#xA;021c यादृशं ह्यभवद्राजञ्जम्भवासवयोः पुरा&#xA;022a मद्रराजो महाराज विराटं वाहिनीपतिम्&#xA;022c आजघ्ने त्वरितं तीक्ष्णैः शतेन नतपर्वणाम्&#xA;023a प्रतिविव्याध तं राजा नवभिर्निशितैः शरैः&#xA;023c पुनश्चैव त्रिसप्तत्या भूयश्चैव शतेन ह&#xA;024a तस्य मद्राधिपो हत्वा चतुरो रथवाजिनः&#xA;024c सूतं ध्वजं च समरे रथोपस्थादपातयत्&#xA;025a हताश्वात्तु रथात्तूर्णमवप्लुत्य महारथः&#xA;025c तस्थौ विस्फारयंश्चापं विमुञ्चंश्च शिताञ्शरान्&#xA;026a शतानीकस्ततो दृष्ट्वा भ्रातरं हतवाहनम्&#xA;026c रथेनाभ्यपतत्तूर्णं सर्वलोकस्य पश्यतः&#xA;027a शतानीकमथायान्तं मद्रराजो महामृधे&#xA;027c विशिखैर्बहुभिर्विद्ध्वा ततो निन्ये यमक्षयम्&#xA;028a तस्मिंस्तु निहते वीरे विराटो रथसत्तमः&#xA;028c आरुरोह रथं तूर्णं तमेव ध्वजमालिनम्&#xA;029a ततो विस्फार्य नयने क्रोधाद्द्विगुणविक्रमः&#xA;029c मद्रराजरथं तूर्णं छादयामास पत्रिभिः&#xA;030a ततो मद्राधिपः क्रुद्धः शतेन नतपर्वणाम्&#xA;030c आजघानोरसि दृढं विराटं वाहिनीपतिम्&#xA;031a सोऽतिविद्धो महाराज रथोपस्थ उपाविशत्&#xA;031c कश्मलं चाविशत्तीव्रं विराटो भरतर्षभ&#xA;031e सारथिस्तमपोवाह समरे शरविक्षतम्&#xA;032a ततः सा महती सेना प्राद्रवन्निशि भारत&#xA;032c वध्यमाना शरशतैः शल्येनाहवशोभिना&#xA;033a तां दृष्ट्वा विद्रुतां सेनां वासुदेवधनञ्जयौ&#xA;033c प्रायातां तत्र राजेन्द्र यत्र शल्यो व्यवस्थितः&#xA;034a तौ तु प्रत्युद्ययौ राजन्राक्षसेन्द्रो ह्यलम्बुसः&#xA;034c अष्टचक्रसमायुक्तमास्थाय प्रवरं रथम्&#xA;035a तुरङ्गममुखैर्युक्तं पिशाचैर्घोरदर्शनैः&#xA;035c लोहितार्द्रपताकं तं रक्तमाल्यविभूषितम्&#xA;035e कार्ष्णायसमयं घोरमृक्षचर्मावृतं महत्&#xA;036a रौद्रेण चित्रपक्षेण विवृताक्षेण कूजता&#xA;036c ध्वजेनोच्छ्रिततुण्डेन गृध्रराजेन राजता&#xA;037a स बभौ राक्षसो राजन्भिन्नाञ्जनचयोपमः&#xA;037c रुरोधार्जुनमायान्तं प्रभञ्जनमिवाद्रिराट्&#xA;037e किरन्बाणगणान्राजञ्शतशोऽर्जुनमूर्धनि&#xA;038a अतितीव्रमभूद्युद्धं नरराक्षसयोर्मृधे&#xA;038c द्रष्टॄणां प्रीतिजननं सर्वेषां भरतर्षभ&#xA;039a तमर्जुनः शतेनैव पत्रिणामभ्यताडयत्&#xA;039c नवभिश्च शितैर्बाणैश्चिच्छेद ध्वजमुच्छ्रितम्&#xA;040a सारथिं च त्रिभिर्बाणैस्त्रिभिरेव त्रिवेणुकम्&#xA;040c धनुरेकेन चिच्छेद चतुर्भिश्चतुरो हयान्&#xA;040e विरथस्योद्यतं खड्गं शरेणास्य द्विधाच्छिनत्&#xA;041a अथैनं निशितैर्बाणैश्चतुर्भिर्भरतर्षभ&#xA;041c पार्थोऽर्दयद्राक्षसेन्द्रं स विद्धः प्राद्रवद्भयात्&#xA;042a तं विजित्यार्जुनस्तूर्णं द्रोणान्तिकमुपाययौ&#xA;042c किरञ्शरगणान्राजन्नरवारणवाजिषु&#xA;043a वध्यमाना महाराज पाण्डवेन यशस्विना&#xA;043c सैनिका न्यपतन्नुर्व्यां वातनुन्ना इव द्रुमाः&#xA;044a तेषु तूत्साद्यमानेषु फल्गुनेन महात्मना&#xA;044c सम्प्राद्रवद्बलं सर्वं पुत्राणां ते विशाम्पते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/143/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/143/</guid>
      <description>&lt;p&gt;001  सञ्जय उवाच&#xA;001a शतानीकं शरैस्तूर्णं निर्दहन्तं चमूं तव&#xA;001c चित्रसेनस्तव सुतो वारयामास भारत&#xA;002a नाकुलिश्चित्रसेनं तु नाराचेनार्दयद्भृशम्&#xA;002c स च तं प्रतिविव्याध दशभिर्निशितैः शरैः&#xA;003a चित्रसेनो महाराज शतानीकं पुनर्युधि&#xA;003c नवभिर्निशितैर्बाणैराजघान स्तनान्तरे&#xA;004a नाकुलिस्तस्य विशिखैर्वर्म सन्नतपर्वभिः&#xA;004c गात्रात्सञ्च्यावयामास तदद्भुतमिवाभवत्&#xA;005a सोऽपेतवर्मा पुत्रस्ते विरराज भृशं नृप&#xA;005c उत्सृज्य काले राजेन्द्र निर्मोकमिव पन्नगः&#xA;006a ततोऽस्य निशितैर्बाणैर्ध्वजं चिच्छेद नाकुलिः&#xA;006c धनुश्चैव महाराज यतमानस्य संयुगे&#xA;007a स छिन्नधन्वा समरे विवर्मा च महारथः&#xA;007c धनुरन्यन्महाराज जग्राहारिविदारणम्&#xA;008a ततस्तूर्णं चित्रसेनो नाकुलिं नवभिः शरैः&#xA;008c विव्याध समरे क्रुद्धो भरतानां महारथः&#xA;009a शतानीकोऽथ सङ्क्रुद्धश्चित्रसेनस्य मारिष&#xA;009c जघान चतुरो वाहान्सारथिं च नरोत्तमः&#xA;010a अवप्लुत्य रथात्तस्माच्चित्रसेनो महारथः&#xA;010c नाकुलिं पञ्चविंशत्या शराणामार्दयद्बली&#xA;011a तस्य तत्कुर्वतः कर्म नकुलस्य सुतो रणे&#xA;011c अर्धचन्द्रेण चिच्छेद चापं रत्नविभूषितम्&#xA;012a स छिन्नधन्वा विरथो हताश्वो हतसारथिः&#xA;012c आरुरोह रथं तूर्णं हार्दिक्यस्य महात्मनः&#xA;013a द्रुपदं तु सहानीकं द्रोणप्रेप्सुं महारथम्&#xA;013c वृषसेनोऽभ्ययात्तूर्णं किरञ्शरशतैस्तदा&#xA;014a यज्ञसेनस्तु समरे कर्णपुत्रं महारथम्&#xA;014c षष्ट्या शराणां विव्याध बाह्वोरुरसि चानघ&#xA;015a वृषसेनस्तु सङ्क्रुद्धो यज्ञसेनं रथे स्थितम्&#xA;015c बहुभिः सायकैस्तीक्ष्णैराजघान स्तनान्तरे&#xA;016a तावुभौ शरनुन्नाङ्गौ शरकण्टकिनौ रणे&#xA;016c व्यभ्राजेतां महाराज श्वाविधौ शललैरिव&#xA;017a रुक्मपुङ्खैरजिह्माग्रैः शरैश्छिन्नतनुच्छदौ&#xA;017c रुधिरौघपरिक्लिन्नौ व्यभ्राजेतां महामृधे&#xA;018a तपनीयनिभौ चित्रौ कल्पवृक्षाविवाद्भुतौ&#xA;018c किञ्शुकाविव चोत्फुल्लौ व्यकाशेतां रणाजिरे&#xA;019a वृषसेनस्ततो राजन्नवभिर्द्रुपदं शरैः&#xA;019c विद्ध्वा विव्याध सप्तत्या पुनश्चान्यैस्त्रिभिः शरैः&#xA;020a ततः शरसहस्राणि विमुञ्चन्विबभौ तदा&#xA;020c कर्णपुत्रो महाराज वर्षमाण इवाम्बुदः&#xA;021a ततस्तु द्रुपदानीकं शरैश्छिन्नतनुच्छदम्&#xA;021c सम्प्राद्रवद्रणे राजन्निशीथे भैरवे सति&#xA;022a प्रदीपैर्हि परित्यक्तैर्ज्वलद्भिस्तैः समन्ततः&#xA;022c व्यराजत मही राजन्वीताभ्रा द्यौरिव ग्रहैः&#xA;023a तथाङ्गदैर्निपतितैर्व्यराजत वसुन्धरा&#xA;023c प्रावृट्काले महाराज विद्युद्भिरिव तोयदः&#xA;024a ततः कर्णसुतत्रस्ताः सोमका विप्रदुद्रुवुः&#xA;024c यथेन्द्रभयवित्रस्ता दानवास्तारकामये&#xA;025a तेनार्द्यमानाः समरे द्रवमाणाश्च सोमकाः&#xA;025c व्यराजन्त महाराज प्रदीपैरवभासिताः&#xA;026a तांस्तु निर्जित्य समरे कर्णपुत्रो व्यरोचत&#xA;026c मध्यन्दिनमनुप्राप्तो घर्मांशुरिव भारत&#xA;027a तेषु राजसहस्रेषु तावकेषु परेषु च&#xA;027c एक एव ज्वलंस्तस्थौ वृषसेनः प्रतापवान्&#xA;028a स विजित्य रणे शूरान्सोमकानां महारथान्&#xA;028c जगाम त्वरितस्तत्र यत्र राजा युधिष्ठिरः&#xA;029a प्रतिविन्ध्यमथ क्रुद्धं प्रदहन्तं रणे रिपून्&#xA;029c दुःशासनस्तव सुतः प्रत्युद्गच्छन्महारथः&#xA;030a तयोः समागमो राजंश्चित्ररूपो बभूव ह&#xA;030c व्यपेतजलदे व्योम्नि बुधभार्गवयोरिव&#xA;031a प्रतिविन्ध्यं तु समरे कुर्वाणं कर्म दुष्करम्&#xA;031c दुःशासनस्त्रिभिर्बाणैर्ललाटे समविध्यत&#xA;032a सोऽतिविद्धो बलवता पुत्रेण तव धन्विना&#xA;032c विरराज महाबाहुः सशृङ्ग इव पर्वतः&#xA;033a दुःशासनं तु समरे प्रतिविन्ध्यो महारथः&#xA;033c नवभिः सायकैर्विद्ध्वा पुनर्विव्याध सप्तभिः&#xA;034a तत्र भारत पुत्रस्ते कृतवान्कर्म दुष्करम्&#xA;034c प्रतिविन्ध्यहयानुग्रैः पातयामास यच्छरैः&#xA;035a सारथिं चास्य भल्लेन ध्वजं च समपातयत्&#xA;035c रथं च शतशो राजन्व्यधमत्तस्य धन्विनः&#xA;036a पताकाश्च स तूणीरान्रश्मीन्योक्त्राणि चाभिभो&#xA;036c चिच्छेद तिलशः क्रुद्धः शरैः सन्नतपर्वभिः&#xA;037a विरथः स तु धर्मात्मा धनुष्पाणिरवस्थितः&#xA;037c अयोधयत्तव सुतं किरञ्शरशतान्बहून्&#xA;038a क्षुरप्रेण धनुस्तस्य चिच्छेद कृतहस्तवत्&#xA;038c अथैनं दशभिर्भल्लैश्छिन्नधन्वानमार्दयत्&#xA;039a तं दृष्ट्वा विरथं तत्र भ्रातरोऽस्य महारथाः&#xA;039c अन्ववर्तन्त वेगेन महत्या सेनया सह&#xA;040a आप्लुतः स ततो यानं सुतसोमस्य भास्वरम्&#xA;040c धनुर्गृह्य महाराज विव्याध तनयं तव&#xA;041a ततस्तु तावकाः सर्वे परिवार्य सुतं तव&#xA;041c अभ्यवर्तन्त सङ्ग्रामे महत्या सेनया वृताः&#xA;042a ततः प्रववृते युद्धं तव तेषां च भारत&#xA;042c निशीथे दारुणे काले यमराष्ट्रविवर्धनम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/144/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/144/</guid>
      <description>&lt;p&gt;001  सञ्जय उवाच&#xA;001a नकुलं रभसं युद्धे निघ्नन्तं वाहिनीं तव&#xA;001c अभ्ययात्सौबलः क्रुद्धस्तिष्ठ तिष्ठेति चाब्रवीत्&#xA;002a कृतवैरौ तु तौ वीरावन्योन्यवधकाङ्क्षिणौ&#xA;002c शरैः पूर्णायतोत्सृष्टैरन्योन्यमभिजघ्नतुः&#xA;003a यथैव सौबलः क्षिप्रं शरवर्षाणि मुञ्चति&#xA;003c तथैव नकुलो राजञ्शिक्षां सन्दर्शयन्युधि&#xA;004a तावुभौ समरे शूरौ शरकण्टकिनौ तदा&#xA;004c व्यराजेतां महाराज कण्टकैरिव शाल्मली&#xA;005a सुजिह्मं प्रेक्षमाणौ च राजन्विवृतलोचनौ&#xA;005c क्रोधसंरक्तनयनौ निर्दहन्तौ परस्परम्&#xA;006a स्यालस्तु तव सङ्क्रुद्धो माद्रीपुत्रं हसन्निव&#xA;006c कर्णिनैकेन विव्याध हृदये निशितेन ह&#xA;007a नकुलस्तु भृशं विद्धः स्यालेन तव धन्विना&#xA;007c निषसाद रथोपस्थे कश्मलं चैनमाविशत्&#xA;008a अत्यन्तवैरिणं दृप्तं दृष्ट्वा शत्रुं तथागतम्&#xA;008c ननाद शकुनी राजंस्तपान्ते जलदो यथा&#xA;009a प्रतिलभ्य ततः सञ्ज्ञां नकुलः पाण्डुनन्दनः&#xA;009c अभ्ययात्सौबलं भूयो व्यात्तानन इवान्तकः&#xA;010a सङ्क्रुद्धः शकुनिं षष्ट्या विव्याध भरतर्षभ&#xA;010c पुनश्चैव शतेनैव नाराचानां स्तनान्तरे&#xA;011a ततोऽस्य सशरं चापं मुष्टिदेशे स चिच्छिदे&#xA;011c ध्वजं च त्वरितं छित्त्वा रथाद्भूमावपातयत्&#xA;012a सोऽतिविद्धो महाराज रथोपस्थ उपाविशत्&#xA;012c तं विसञ्ज्ञं निपतितं दृष्ट्वा स्यालं तवानघ&#xA;012e अपोवाह रथेनाशु सारथिर्ध्वजिनीमुखात्&#xA;013a ततः सञ्चुक्रुशुः पार्था ये च तेषां पदानुगाः&#xA;013c निर्जित्य च रणे शत्रून्नकुलः शत्रुतापनः&#xA;013e अब्रवीत्सारथिं क्रुद्धो द्रोणानीकाय मां वह&#xA;014a तस्य तद्वचनं श्रुत्वा माद्रीपुत्रस्य धीमतः&#xA;014c प्रायात्तेन रणे राजन्येन द्रोणोऽन्वयुध्यत&#xA;015a शिखण्डिनं तु समरे द्रोणप्रेप्सुं विशाम्पते&#xA;015c कृपः शारद्वतो यत्तः प्रत्युद्गच्छत्सुवेगितः&#xA;016a गौतमं द्रुतमायान्तं द्रोणान्तिकमरिन्दमम्&#xA;016c विव्याध नवभिर्भल्लैः शिखण्डी प्रहसन्निव&#xA;017a तमाचार्यो महाराज विद्ध्वा पञ्चभिराशुगैः&#xA;017c पुनर्विव्याध विंशत्या पुत्राणां प्रियकृत्तव&#xA;018a महद्युद्धं तयोरासीद्घोररूपं विशाम्पते&#xA;018c यथा देवासुरे युद्धे शम्बरामरराजयोः&#xA;019a शरजालावृतं व्योम चक्रतुस्तौ महारथौ&#xA;019c प्रकृत्या घोररूपं तदासीद्घोरतरं पुनः&#xA;020a रात्रिश्च भरतश्रेष्ठ योधानां युद्धशालिनाम्&#xA;020c कालरात्रिनिभा ह्यासीद्घोररूपा भयावहा&#xA;021a शिखण्डी तु महाराज गौतमस्य महद्धनुः&#xA;021c अर्धचन्द्रेण चिच्छेद सज्यं सविशिखं तदा&#xA;022a तस्य क्रुद्धः कृपो राजञ्शक्तिं चिक्षेप दारुणाम्&#xA;022c स्वर्णदण्डामकुण्ठाग्रां कर्मारपरिमार्जिताम्&#xA;023a तामापतन्तीं चिच्छेद शिखण्डी बहुभिः शरैः&#xA;023c सापतन्मेदिनीं दीप्ता भासयन्ती महाप्रभा&#xA;024a अथान्यद्धनुरादाय गौतमो रथिनां वरः&#xA;024c प्राच्छादयच्छितैर्बाणैर्महाराज शिखण्डिनम्&#xA;025a स छाद्यमानः समरे गौतमेन यशस्विना&#xA;025c व्यषीदत रथोपस्थे शिखण्डी रथिनां वरः&#xA;026a सीदन्तं चैनमालोक्य कृपः शारद्वतो युधि&#xA;026c आजघ्ने बहुभिर्बाणैर्जिघांसन्निव भारत&#xA;027a विमुखं तं रणे दृष्ट्वा याज्ञसेनिं महारथम्&#xA;027c पाञ्चालाः सोमकाश्चैव परिवव्रुः समन्ततः&#xA;028a तथैव तव पुत्राश्च परिवव्रुर्द्विजोत्तमम्&#xA;028c महत्या सेनया सार्धं ततो युद्धमभूत्पुनः&#xA;029a रथानां च रणे राजन्नन्योन्यमभिधावताम्&#xA;029c बभूव तुमुलः शब्दो मेघानां नदतामिव&#xA;030a द्रवतां सादिनां चैव गजानां च विशाम्पते&#xA;030c अन्योन्यमभितो राजन्क्रूरमायोधनं बभौ&#xA;031a पत्तीनां द्रवतां चैव पदशब्देन मेदिनी&#xA;031c अकम्पत महाराज भयत्रस्तेव चाङ्गना&#xA;032a रथा रथान्समासाद्य प्रद्रुता वेगवत्तरम्&#xA;032c न्यगृह्णन्बहवो राजञ्शलभान्वायसा इव&#xA;033a तथा गजान्प्रभिन्नांश्च सुप्रभिन्ना महागजाः&#xA;033c तस्मिन्नेव पदे यत्ता निगृह्णन्ति स्म भारत&#xA;034a सादी सादिनमासाद्य पदाती च पदातिनम्&#xA;034c समासाद्य रणेऽन्योन्यं संरब्धा नातिचक्रमुः&#xA;035a धावतां द्रवतां चैव पुनरावर्ततामपि&#xA;035c बभूव तत्र सैन्यानां शब्दः सुतुमुलो निशि&#xA;036a दीप्यमानाः प्रदीपाश्च रथवारणवाजिषु&#xA;036c अदृश्यन्त महाराज महोल्का इव खाच्च्युताः&#xA;037a सा निशा भरतश्रेष्ठ प्रदीपैरवभासिता&#xA;037c दिवसप्रतिमा राजन्बभूव रणमूर्धनि&#xA;038a आदित्येन यथा व्याप्तं तमो लोके प्रणश्यति&#xA;038c तथा नष्टं तमो घोरं दीपैर्दीप्तैरलङ्कृतम्&#xA;039a शस्त्राणां कवचानां च मणीनां च महात्मनाम्&#xA;039c अन्तर्दधुः प्रभाः सर्वा दीपैस्तैरवभासिताः&#xA;040a तस्मिन्कोलाहले युद्धे वर्तमाने निशामुखे&#xA;040c अवधीत्समरे पुत्रं पिता भरतसत्तम&#xA;041a पुत्रश्च पितरं मोहात्सखायं च सखा तथा&#xA;041c सम्बन्धिनं च सम्बन्धी स्वस्रीयं चापि मातुलः&#xA;042a स्वे स्वान्परे परांश्चापि निजघ्नुरितरेतरम्&#xA;042c निर्मर्यादमभूद्युद्धं रात्रौ घोरं भयावहम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/145/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/145/</guid>
      <description>&lt;p&gt;001  सञ्जय उवाच&#xA;001a तस्मिन्सुतुमुले युद्धे वर्तमाने भयावहे&#xA;001c धृष्टद्युम्नो महाराज द्रोणमेवाभ्यवर्तत&#xA;002a सम्मृजानो धनुः श्रेष्ठं ज्यां विकर्षन्पुनः पुनः&#xA;002c अभ्यवर्तत द्रोणस्य रथं रुक्मविभूषितम्&#xA;003a धृष्टद्युम्नं तदायान्तं द्रोणस्यान्तचिकीर्षया&#xA;003c परिवव्रुर्महाराज पाञ्चालाः पाण्डवैः सह&#xA;004a तथा परिवृतं दृष्ट्वा द्रोणमाचार्यसत्तमम्&#xA;004c पुत्रास्ते सर्वतो यत्ता ररक्षुर्द्रोणमाहवे&#xA;005a बलार्णवौ ततस्तौ तु समेयातां निशामुखे&#xA;005c वातोद्धूतौ क्षुब्धसत्त्वौ भैरवौ सागराविव&#xA;006a ततो द्रोणं महाराज पाञ्चाल्यः पञ्चभिः शरैः&#xA;006c विव्याध हृदये तूर्णं सिंहनादं ननाद च&#xA;007a तं द्रोणः पञ्चविंशत्या विद्ध्वा भारत संयुगे&#xA;007c चिच्छेदान्येन भल्लेन धनुरस्य महाप्रभम्&#xA;008a धृष्टद्युम्नस्तु निर्विद्धो द्रोणेन भरतर्षभ&#xA;008c उत्ससर्ज धनुस्तूर्णं सन्दश्य दशनच्छदम्&#xA;009a ततः क्रुद्धो महाराज धृष्टद्युम्नः प्रतापवान्&#xA;009c आददेऽन्यद्धनुः श्रेष्ठं द्रोणस्यान्तचिकीर्षया&#xA;010a विकृष्य च धनुश्चित्रमाकर्णात्परवीरहा&#xA;010c द्रोणस्यान्तकरं घोरं व्यसृजत्सायकं ततः&#xA;011a स विसृष्टो बलवता शरो घोरो महामृधे&#xA;011c भासयामास तत्सैन्यं दिवाकर इवोदितः&#xA;012a तं दृष्ट्वा तु शरं घोरं देवगन्धर्वमानवाः&#xA;012c स्वस्त्यस्तु समरे राजन्द्रोणायेत्यब्रुवन्वचः&#xA;013a तं तु सायकमप्राप्तमाचार्यस्य रथं प्रति&#xA;013c कर्णो द्वादशधा राजंश्चिच्छेद कृतहस्तवत्&#xA;014a स छिन्नो बहुधा राजन्सूतपुत्रेण मारिष&#xA;014c निपपात शरस्तूर्णं निकृत्तः कर्णसायकैः&#xA;015a छित्त्वा तु समरे बाणं शरैः सन्नतपर्वभिः&#xA;015c धृष्टद्युम्नं रणे कर्णो विव्याध दशभिः शरैः&#xA;016a पञ्चभिर्द्रोणपुत्रस्तु स्वयं द्रोणश्च सप्तभिः&#xA;016c शल्यश्च नवभिर्बाणैस्त्रिभिर्दुःशासनस्तथा&#xA;017a दुर्योधनश्च विंशत्या शकुनिश्चापि पञ्चभिः&#xA;017c पाञ्चाल्यं त्वरिताविध्यन्सर्व एव महारथाः&#xA;018a स विद्धः सप्तभिर्वीरैर्द्रोणत्राणार्थमाहवे&#xA;018c सर्वानसम्भ्रमाद्राजन्प्रत्यविध्यत्त्रिभिस्त्रिभिः&#xA;018e द्रोणं द्रौणिं च कर्णं च विव्याध तव चात्मजम्&#xA;019a ते विद्ध्वा धन्विना तेन धृष्टद्युम्नं पुनर्मृधे&#xA;019c विव्यधुः पञ्चभिस्तूर्णमेकैको रथिनां वरः&#xA;020a द्रुमसेनस्तु सङ्क्रुद्धो राजन्विव्याध पत्रिणा&#xA;020c त्रिभिश्चान्यैः शरैस्तूर्णं तिष्ठ तिष्ठेति चाब्रवीत्&#xA;021a स तु तं प्रतिविव्याध त्रिभिस्तीक्ष्णैरजिह्मगैः&#xA;021c स्वर्णपुङ्खैः शिलाधौतैः प्राणान्तकरणैर्युधि&#xA;022a भल्लेनान्येन तु पुनः सुवर्णोज्ज्वलकुण्डलम्&#xA;022c उन्ममाथ शिरः कायाद्द्रुमसेनस्य वीर्यवान्&#xA;023a तच्छिरो न्यपतद्भूमौ सन्दष्टौष्ठपुटं रणे&#xA;023c महावातसमुद्धूतं पक्वं तालफलं यथा&#xA;024a तांश्च विद्ध्वा पुनर्वीरान्वीरः सुनिशितैः शरैः&#xA;024c राधेयस्याच्छिनद्भल्लैः कार्मुकं चित्रयोधिनः&#xA;025a न तु तन्ममृषे कर्णो धनुषश्छेदनं तथा&#xA;025c निकर्तनमिवात्युग्रो लाङ्गूलस्य यथा हरिः&#xA;026a सोऽन्यद्धनुः समादाय क्रोधरक्तेक्षणः श्वसन्&#xA;026c अभ्यवर्षच्छरौघैस्तं धृष्टद्युम्नं महाबलम्&#xA;027a दृष्ट्वा तु कर्णं संरब्धं ते वीराः षड्रथर्षभाः&#xA;027c पाञ्चाल्यपुत्रं त्वरिताः परिवव्रुर्जिघांसया&#xA;028a षण्णां योधप्रवीराणां तावकानां पुरस्कृतम्&#xA;028c मृत्योरास्यमनुप्राप्तं धृष्टद्युम्नममंस्महि&#xA;029a एतस्मिन्नेव काले तु दाशार्हो विकिरञ्शरान्&#xA;029c धृष्टद्युम्नं पराक्रान्तं सात्यकिः प्रत्यपद्यत&#xA;030a तमायान्तं महेष्वासं सात्यकिं युद्धदुर्मदम्&#xA;030c राधेयो दशभिर्बाणैः प्रत्यविध्यदजिह्मगैः&#xA;031a तं सात्यकिर्महाराज विव्याध दशभिः शरैः&#xA;031c पश्यतां सर्ववीराणां मा गास्तिष्ठेति चाब्रवीत्&#xA;032a स सात्यकेस्तु बलिनः कर्णस्य च महात्मनः&#xA;032c आसीत्समागमो घोरो बलिवासवयोरिव&#xA;033a त्रासयंस्तलघोषेण क्षत्रियान्क्षत्रियर्षभः&#xA;033c राजीवलोचनं कर्णं सात्यकिः प्रत्यविध्यत&#xA;034a कम्पयन्निव घोषेण धनुषो वसुधां बली&#xA;034c सूतपुत्रो महाराज सात्यकिं प्रत्ययोधयत्&#xA;035a विपाठकर्णिनाराचैर्वत्सदन्तैः क्षुरैरपि&#xA;035c कर्णः शरशतैश्चापि शैनेयं प्रत्यविध्यत&#xA;036a तथैव युयुधानोऽपि वृष्णीनां प्रवरो रथः&#xA;036c अभ्यवर्षच्छरैः कर्णं तद्युद्धमभवत्समम्&#xA;037a तावकाश्च महाराज कर्णपुत्रश्च दंशितः&#xA;037c सात्यकिं विव्यधुस्तूर्णं समन्तान्निशितैः शरैः&#xA;038a अस्त्रैरस्त्राणि संवार्य तेषां कर्णस्य चाभिभो&#xA;038c अविध्यत्सात्यकिः क्रुद्धो वृषसेनं स्तनान्तरे&#xA;039a तेन बाणेन निर्विद्धो वृषसेनो विशाम्पते&#xA;039c न्यपतत्स रथे मूढो धनुरुत्सृज्य वीर्यवान्&#xA;040a ततः कर्णो हतं मत्वा वृषसेनं महारथः&#xA;040c पुत्रशोकाभिसन्तप्तः सात्यकिं प्रत्यपीडयत्&#xA;041a पीड्यमानस्तु कर्णेन युयुधानो महारथः&#xA;041c विव्याध बहुभिः कर्णं त्वरमाणः पुनः पुनः&#xA;042a स कर्णं दशभिर्विद्ध्वा वृषसेनं च सप्तभिः&#xA;042c सहस्तावापधनुषी तयोश्चिच्छेद सात्वतः&#xA;043a तावन्ये धनुषी सज्ये कृत्वा शत्रुभयङ्करे&#xA;043c युयुधानमविध्येतां समन्तान्निशितैः शरैः&#xA;044a वर्तमाने तु सङ्ग्रामे तस्मिन्वीरवरक्षये&#xA;044c अतीव शुश्रुवे राजन्गाण्डीवस्य महास्वनः&#xA;045a श्रुत्वा तु रथनिर्घोषं गाण्डीवस्य च निस्वनम्&#xA;045c सूतपुत्रोऽब्रवीद्राजन्दुर्योधनमिदं वचः&#xA;046a एष सर्वाञ्शिबीन्हत्वा मुख्यशश्च नरर्षभान्&#xA;046c पौरवांश्च महेष्वासान्गाण्डीवनिनदो महान्&#xA;047a श्रूयते रथघोषश्च वासवस्येव नर्दतः&#xA;047c करोति पाण्डवो व्यक्तं कर्मौपयिकमात्मनः&#xA;048a एषा विदीर्यते राजन्बहुधा भारती चमूः&#xA;048c विप्रकीर्णान्यनीकानि नावतिष्ठन्ति कर्हिचित्&#xA;049a वातेनेव समुद्धूतमभ्रजालं विदीर्यते&#xA;049c सव्यसाचिनमासाद्य भिन्ना नौरिव सागरे&#xA;050a द्रवतां योधमुख्यानां गाण्डीवप्रेषितैः शरैः&#xA;050c विद्धानां शतशो राजञ्श्रूयते निनदो महान्&#xA;050e निशीथे राजशार्दूल स्तनयित्नोरिवाम्बरे&#xA;051a हाहाकाररवांश्चैव सिंहनादांश्च पुष्कलान्&#xA;051c शृणु शब्दान्बहुविधानर्जुनस्य रथं प्रति&#xA;052a अयं मध्ये स्थितोऽस्माकं सात्यकिः सात्वताधमः&#xA;052c इह चेल्लभ्यते लक्ष्यं कृत्स्नाञ्जेष्यामहे परान्&#xA;053a एष पाञ्चालराजस्य पुत्रो द्रोणेन सङ्गतः&#xA;053c सर्वतः संवृतो योधै राजन्पुरुषसत्तमैः&#xA;054a सात्यकिं यदि हन्यामो धृष्टद्युम्नं च पार्षतम्&#xA;054c असंशयं महाराज ध्रुवो नो विजयो भवेत्&#xA;055a सौभद्रवदिमौ वीरौ परिवार्य महारथौ&#xA;055c प्रयतामो महाराज निहन्तुं वृष्णिपार्षतौ&#xA;056a सव्यसाची पुरोऽभ्येति द्रोणानीकाय भारत&#xA;056c संसक्तं सात्यकिं ज्ञात्वा बहुभिः कुरुपुङ्गवैः&#xA;057a तत्र गच्छन्तु बहवः प्रवरा रथसत्तमाः&#xA;057c यावत्पार्थो न जानाति सात्यकिं बहुभिर्वृतम्&#xA;058a ते त्वरध्वं यथा शूराः शराणां मोक्षणे भृशम्&#xA;058c यथा तूर्णं व्रजत्येष परलोकाय माधवः&#xA;059a कर्णस्य मतमाज्ञाय पुत्रस्ते प्राह सौबलम्&#xA;059c यथेन्द्रः समरे राजन्प्राह विष्णुं यशस्विनम्&#xA;060a वृतः सहस्रैर्दशभिर्गजानामनिवर्तिनाम्&#xA;060c रथैश्च दशसाहस्रैर्वृतो याहि धनञ्जयम्&#xA;061a दुःशासनो दुर्विषहः सुबाहुर्दुष्प्रधर्षणः&#xA;061c एते त्वामनुयास्यन्ति पत्तिभिर्बहुभिर्वृताः&#xA;062a जहि कृष्णौ महाबाहो धर्मराजं च मातुल&#xA;062c नकुलं सहदेवं च भीमसेनं च भारत&#xA;063a देवानामिव देवेन्द्रे जयाशा मे त्वयि स्थिता&#xA;063c जहि मातुल कौन्तेयानसुरानिव पावकिः&#xA;064a एवमुक्तो ययौ पार्थान्पुत्रेण तव सौबलः&#xA;064c महत्या सेनया सार्धं तव पुत्रैस्तथा विभो&#xA;065a प्रियार्थं तव पुत्राणां दिधक्षुः पाण्डुनन्दनान्&#xA;065c ततः प्रववृते युद्धं तावकानां परैः सह&#xA;066a प्रयाते सौबले राजन्पाण्डवानामनीकिनीम्&#xA;066c बलेन महता युक्तः सूतपुत्रस्तु सात्वतम्&#xA;067a अभ्ययात्त्वरितं युद्धे किरञ्शरशतान्बहून्&#xA;067c तथैव पाण्डवाः सर्वे सात्यकिं पर्यवारयन्&#xA;068a महद्युद्धं तदासीत्तु द्रोणस्य निशि भारत&#xA;068c धृष्टद्युम्नेन शूरेण पाञ्चालैश्च महात्मनः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/146/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/146/</guid>
      <description>&lt;p&gt;001  सञ्जय उवाच&#xA;001a ततस्ते प्राद्रवन्सर्वे त्वरिता युद्धदुर्मदाः&#xA;001c अमृष्यमाणाः संरब्धा युयुधानरथं प्रति&#xA;002a ते रथैः कल्पितै राजन्हेमरूप्यविभूषितैः&#xA;002c सादिभिश्च गजैश्चैव परिवव्रुः स्म सात्वतम्&#xA;003a अथैनं कोष्ठकीकृत्य सर्वतस्ते महारथाः&#xA;003c सिंहनादांस्तदा चक्रुस्तर्जयन्तः स्म सात्यकिम्&#xA;004a तेऽभ्यवर्षञ्शरैस्तीक्ष्णैः सात्यकिं सत्यविक्रमम्&#xA;004c त्वरमाणा महावीर्या माधवस्य वधैषिणः&#xA;005a तान्दृष्ट्वा पततस्तूर्णं शैनेयः परवीरहा&#xA;005c प्रत्यगृह्णान्महाबाहुः प्रमुञ्चन्विशिखान्बहून्&#xA;006a तत्र वीरो महेष्वासः सात्यकिर्युद्धदुर्मदः&#xA;006c निचकर्त शिरांस्युग्रैः शरैः सन्नतपर्वभिः&#xA;007a हस्तिहस्तान्हयग्रीवान्बाहूनपि च सायुधान्&#xA;007c क्षुरप्रैः पातयामास तावकानां स माधवः&#xA;008a पतितैश्चामरैश्चैव श्वेतच्छत्रैश्च भारत&#xA;008c बभूव धरणी पूर्णा नक्षत्रैर्द्यौरिव प्रभो&#xA;009a तेषां तु युयुधानेन युध्यतां युधि भारत&#xA;009c बभूव तुमुलः शब्दः प्रेतानामिव क्रन्दताम्&#xA;010a तेन शब्देन महता पूरितासीद्वसुन्धरा&#xA;010c रात्रिः समभवच्चैव तीव्ररूपा भयावहा&#xA;011a दीर्यमाणं बलं दृष्ट्वा युयुधानशराहतम्&#xA;011c श्रुत्वा च विपुलं नादं निशीथे लोमहर्षणम्&#xA;012a सुतस्तवाब्रवीद्राजन्सारथिं रथिनां वरः&#xA;012c यत्रैष शब्दस्तत्राश्वांश्चोदयेति पुनः पुनः&#xA;013a तेन सञ्चोद्यमानस्तु ततस्तांस्तुरगोत्तमान्&#xA;013c सूतः सञ्चोदयामास युयुधानरथं प्रति&#xA;014a ततो दुर्योधनः क्रुद्धो दृढधन्वा जितक्लमः&#xA;014c शीघ्रहस्तश्चित्रयोधी युयुधानमुपाद्रवत्&#xA;015a ततः पूर्णायतोत्सृष्टैर्मांसशोणितभोजनैः&#xA;015c दुर्योधनं द्वादशभिर्माधवः प्रत्यविध्यत&#xA;016a दुर्योधनस्तेन तथा पूर्वमेवार्दितः शरैः&#xA;016c शैनेयं दशभिर्बाणैः प्रत्यविध्यदमर्षितः&#xA;017a ततः समभवद्युद्धमाकुलं भरतर्षभ&#xA;017c पाञ्चालानां च सर्वेषां भारतानां च दारुणम्&#xA;018a शैनेयस्तु रणे क्रुद्धस्तव पुत्रं महारथम्&#xA;018c सायकानामशीत्या तु विव्याधोरसि भारत&#xA;019a ततोऽस्य वाहान्समरे शरैर्निन्ये यमक्षयम्&#xA;019c सारथिं च रथात्तूर्णं पातयामास पत्रिणा&#xA;020a हताश्वे तु रथे तिष्ठन्पुत्रस्तव विशाम्पते&#xA;020c मुमोच निशितान्बाणाञ्शैनेयस्य रथं प्रति&#xA;021a शरान्पञ्चाशतस्तांस्तु शैनेयः कृतहस्तवत्&#xA;021c चिच्छेद समरे राजन्प्रेषितांस्तनयेन ते&#xA;022a अथापरेण भल्लेन मुष्टिदेशे महद्धनुः&#xA;022c चिच्छेद रभसो युद्धे तव पुत्रस्य मारिष&#xA;023a विरथो विधनुष्कश्च सर्वलोकेश्वरः प्रभुः&#xA;023c आरुरोह रथं तूर्णं भास्वरं कृतवर्मणः&#xA;024a दुर्योधने परावृत्ते शैनेयस्तव वाहिनीम्&#xA;024c द्रावयामास विशिखैर्निशामध्ये विशाम्पते&#xA;025a शकुनिश्चार्जुनं राजन्परिवार्य समन्ततः&#xA;025c रथैरनेकसाहस्रैर्गजैश्चैव सहस्रशः&#xA;025e तथा हयसहस्रैश्च तुमुलं सर्वतोऽकरोत्&#xA;026a ते महास्त्राणि दिव्यानि विकिरन्तोऽर्जुनं प्रति&#xA;026c अर्जुनं योधयन्ति स्म क्षत्रियाः कालचोदिताः&#xA;027a तान्यर्जुनः सहस्राणि रथवारणवाजिनाम्&#xA;027c प्रत्यवारयदायस्तः प्रकुर्वन्विपुलं क्षयम्&#xA;028a ततस्तु समरे शूरः शकुनिः सौबलस्तदा&#xA;028c विव्याध निशितैर्बाणैरर्जुनं प्रहसन्निव&#xA;029a पुनश्चैव शतेनास्य संरुरोध महारथम्&#xA;029c तमर्जुनस्तु विंशत्या विव्याध युधि भारत&#xA;030a अथेतरान्महेष्वासांस्त्रिभिस्त्रिभिरविध्यत&#xA;030c संवार्य तान्बाणगणैर्युधि राजन्धनञ्जयः&#xA;030e अवधीत्तावकान्योधान्वज्रपाणिरिवासुरान्&#xA;031a भुजैश्छिन्नैर्महाराज शरीरैश्च सहस्रशः&#xA;031c समास्तीर्णा धरा तत्र बभौ पुष्पैरिवाचिता&#xA;032a स विद्ध्वा शकुनिं भूयः पञ्चभिर्नतपर्वभिः&#xA;032c उलूकं त्रिभिराजघ्ने त्रिभिरेव महायसैः&#xA;033a तमुलूकस्तथा विद्ध्वा वासुदेवमताडयत्&#xA;033c ननाद च महानादं पूरयन्वसुधातलम्&#xA;034a अर्जुनस्तु द्रुतं गत्वा शकुनेर्धनुराच्छिनत्&#xA;034c निन्ये च चतुरो वाहान्यमस्य सदनं प्रति&#xA;035a ततो रथादवप्लुत्य सौबलो भरतर्षभ&#xA;035c उलूकस्य रथं तूर्णमारुरोह विशां पते&#xA;036a तावेकरथमारूढौ पितापुत्रौ महारथौ&#xA;036c पार्थं सिषिचतुर्बाणैर्गिरिं मेघाविवोत्थितौ&#xA;037a तौ तु विद्ध्वा महाराज पाण्डवो निशितैः शरैः&#xA;037c विद्रावयंस्तव चमूं शतशो व्यधमच्छरैः&#xA;038a अनिलेन यथाभ्राणि विच्छिन्नानि समन्ततः&#xA;038c विच्छिन्नानि तथा राजन्बलान्यासन्विशाम्पते&#xA;039a तद्बलं भरतश्रेष्ठ वध्यमानं तथा निशि&#xA;039c प्रदुद्राव दिशः सर्वा वीक्षमाणं भयार्दितम्&#xA;040a उत्सृज्य वाहान्समरे चोदयन्तस्तथापरे&#xA;040c सम्भ्रान्ताः पर्यधावन्त तस्मिंस्तमसि दारुणे&#xA;041a विजित्य समरे योधांस्तावकान्भरतर्षभ&#xA;041c दध्मतुर्मुदितौ शङ्खौ वासुदेवधनञ्जयौ&#xA;042a धृष्टद्युम्नो महाराज द्रोणं विद्ध्वा त्रिभिः शरैः&#xA;042c चिच्छेद धनुषस्तूर्णं ज्यां शरेण शितेन ह&#xA;043a तन्निधाय धनुर्नीडे द्रोणः क्षत्रियमर्दनः&#xA;043c आददेऽन्यद्धनुः शूरो वेगवत्सारवत्तरम्&#xA;044a धृष्टद्युम्नं ततो द्रोणो विद्ध्वा सप्तभिराशुगैः&#xA;044c सारथिं पञ्चभिर्बाणै राजन्विव्याध संयुगे&#xA;045a तं निवार्य शरैस्तूर्णं धृष्टद्युम्नो महारथः&#xA;045c व्यधमत्कौरवीं सेनां शतशोऽथ सहस्रशः&#xA;046a वध्यमाने बले तस्मिंस्तव पुत्रस्य मारिष&#xA;046c प्रावर्तत नदी घोरा शोणितौघतरङ्गिणी&#xA;047a उभयोः सेनयोर्मध्ये नराश्वद्विपवाहिनी&#xA;047c यथा वैतरणी राजन्यमराष्ट्रपुरं प्रति&#xA;048a द्रावयित्वा तु तत्सैन्यं धृष्टद्युम्नः प्रतापवान्&#xA;048c अत्यराजत तेजस्वी शक्रो देवगणेष्विव&#xA;049a अथ दध्मुर्महाशङ्खान्धृष्टद्युम्नशिखण्डिनौ&#xA;049c यमौ च युयुधानश्च पाण्डवश्च वृकोदरः&#xA;050a जित्वा रथसहस्राणि तावकानां महारथाः&#xA;050c सिंहनादरवांश्चक्रुः पाण्डवा जितकाशिनः&#xA;051a पश्यतस्तव पुत्रस्य कर्णस्य च मदोत्कटाः&#xA;051c तथा द्रोणस्य शूरस्य द्रौणेश्चैव विशाम्पते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/147/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/147/</guid>
      <description>&lt;p&gt;001  सञ्जय उवाच&#xA;001a विद्रुतं स्वबलं दृष्ट्वा वध्यमानं महात्मभिः&#xA;001c क्रोधेन महताविष्टः पुत्रस्तव विशाम्पते&#xA;002a अभ्येत्य सहसा कर्णं द्रोणं च जयतां वरम्&#xA;002c अमर्षवशमापन्नो वाक्यज्ञो वाक्यमब्रवीत्&#xA;003a भवद्भ्यामिह सङ्ग्रामो क्रुद्धाभ्यां सम्प्रवर्तितः&#xA;003c आहवे निहतं दृष्ट्वा सैन्धवं सव्यसाचिना&#xA;004a निहन्यमानां पाण्डूनां बलेन मम वाहिनीम्&#xA;004c भूत्वा तद्विजये शक्तावशक्ताविव पश्यतः&#xA;005a यद्यहं भवतोस्त्याज्यो न वाच्योऽस्मि तदैव हि&#xA;005c आवां पाण्डुसुतान्सङ्ख्ये जेष्याव इति मानदौ&#xA;006a तदैवाहं वचः श्रुत्वा भवद्भ्यामनुसम्मतम्&#xA;006c कृतवान्पाण्डवैः सार्धं वैरं योधविनाशनम्&#xA;007a यदि नाहं परित्याज्यो भवद्भ्यां पुरुषर्षभौ&#xA;007c युध्येतामनुरूपेण विक्रमेण सुविक्रमौ&#xA;008a वाक्प्रतोदेन तौ वीरौ प्रणुन्नौ तनयेन ते&#xA;008c प्रावर्तयेतां तौ युद्धं घट्टिताविव पन्नगौ&#xA;009a ततस्तौ रथिनां श्रेष्ठौ सर्वलोकधनुर्धरौ&#xA;009c शैनेयप्रमुखान्पार्थानभिदुद्रुवतू रणे&#xA;010a तथैव सहिताः पार्थाः स्वेन सैन्येन संवृताः&#xA;010c अभ्यवर्तन्त तौ वीरौ नर्दमानौ मुहुर्मुहुः&#xA;011a अथ द्रोणो महेष्वासो दशभिः शिनिपुङ्गवम्&#xA;011c अविध्यत्त्वरितं क्रुद्धः सर्वशस्त्रभृतां वरः&#xA;012a कर्णश्च दशभिर्बाणैः पुत्रश्च तव सप्तभिः&#xA;012c दशभिर्वृषसेनश्च सौबलश्चापि सप्तभिः&#xA;012e एते कौरव सङ्क्रन्दे शैनेयं पर्यवारयन्&#xA;013a दृष्ट्वा च समरे द्रोणं निघ्नन्तं पाण्डवीं चमूम्&#xA;013c विव्यधुः सोमकास्तूर्णं समन्ताच्छरवृष्टिभिः&#xA;014a ततो द्रोणोऽहरत्प्राणान्क्षत्रियाणां विशाम्पते&#xA;014c रश्मिभिर्भास्करो राजंस्तमसामिव भारत&#xA;015a द्रोणेन वध्यमानानां पाञ्चालानां विशाम्पते&#xA;015c शुश्रुवे तुमुलः शब्दः क्रोशतामितरेतरम्&#xA;016a पुत्रानन्ये पितॄनन्ये भ्रातॄनन्ये च मातुलान्&#xA;016c भागिनेयान्वयस्यांश्च तथा सम्बन्धिबान्धवान्&#xA;016e उत्सृज्योत्सृज्य गच्छन्ति त्वरिता जीवितेप्सवः&#xA;017a अपरे मोहिता मोहात्तमेवाभिमुखा ययुः&#xA;017c पाण्डवानां रणे योधाः परलोकं तथापरे&#xA;018a सा तथा पाण्डवी सेना वध्यमाना महात्मभिः&#xA;018c निशि सम्प्राद्रवद्राजन्नुत्सृज्योल्काः सहस्रशः&#xA;019a पश्यतो भीमसेनस्य विजयस्याच्युतस्य च&#xA;019c यमयोर्धर्मपुत्रस्य पार्षतस्य च पश्यतः&#xA;020a तमसा संवृते लोके न प्राज्ञायत किञ्चन&#xA;020c कौरवाणां प्रकाशेन दृश्यन्ते तु द्रुताः परे&#xA;021a द्रवमाणं तु तत्सैन्यं द्रोणकर्णौ महारथौ&#xA;021c जघ्नतुः पृष्ठतो राजन्किरन्तौ सायकान्बहून्&#xA;022a पाञ्चालेषु प्रभग्नेषु दीर्यमाणेषु सर्वशः&#xA;022c जनार्दनो दीनमनाः प्रत्यभाषत फल्गुनम्&#xA;023a द्रोणकर्णौ महेष्वासावेतौ पार्षतसात्यकी&#xA;023c पाञ्चालांश्चैव सहितौ जघ्नतुः सायकैर्भृशम्&#xA;024a एतयोः शरवर्षेण प्रभग्ना नो महारथाः&#xA;024c वार्यमाणापि कौन्तेय पृतना नावतिष्ठते&#xA;025a एतावावां सर्वसैन्यैर्व्यूढैः सम्यगुदायुधैः&#xA;025c द्रोणं च सूतपुत्रं च प्रयतावः प्रबाधितुम्&#xA;026a एतौ हि बलिनौ शूरौ कृतास्त्रौ जितकाशिनौ&#xA;026c उपेक्षितौ बलं क्रुद्धौ नाशयेतां निशामिमाम्&#xA;026e एष भीमोऽभियात्युग्रः पुनरावर्त्य वाहिनीम्&#xA;027a वृकोदरं तथायान्तं दृष्ट्वा तत्र जनार्दनः&#xA;027c पुनरेवाब्रवीद्राजन्हर्षयन्निव पाण्डवम्&#xA;028a एष भीमो रणश्लाघी वृतः सोमकपाण्डवैः&#xA;028c रुषितोऽभ्येति वेगेन द्रोणकर्णौ महाबलौ&#xA;029a एतेन सहितो युध्य पाञ्चालैश्च महारथैः&#xA;029c आश्वासनार्थं सर्वेषां सैन्यानां पाण्डुनन्दन&#xA;030a ततस्तौ पुरुषव्याघ्रावुभौ माधवपाण्डवौ&#xA;030c द्रोणकर्णौ समासाद्य धिष्ठितौ रणमूर्धनि&#xA;031a ततस्तत्पुनरावृत्तं युधिष्ठिरबलं महत्&#xA;031c ततो द्रोणश्च कर्णश्च परान्ममृदतुर्युधि&#xA;032a स सम्प्रहारस्तुमुलो निशि प्रत्यभवन्महान्&#xA;032c यथा सागरयो राजंश्चन्द्रोदयविवृद्धयोः&#xA;033a तत उत्सृज्य पाणिभ्यः प्रदीपांस्तव वाहिनी&#xA;033c युयुधे पाण्डवैः सार्धमुन्मत्तवदहःक्षये&#xA;034a रजसा तमसा चैव संवृते भृशदारुणे&#xA;034c केवलं नामगोत्रेण प्रायुध्यन्त जयैषिणः&#xA;035a अश्रूयन्त हि नामानि श्राव्यमाणानि पार्थिवैः&#xA;035c प्रहरद्भिर्महाराज स्वयंवर इवाहवे&#xA;036a निःशब्दमासीत्सहसा पुनः शब्दो महानभूत्&#xA;036c क्रुद्धानां युध्यमानानां जयतां जीयतामपि&#xA;037a यत्र यत्र स्म दृश्यन्ते प्रदीपाः कुरुसत्तम&#xA;037c तत्र तत्र स्म ते शूरा निपतन्ति पतङ्गवत्&#xA;038a तथा संयुध्यमानानां विगाढाभून्महानिशा&#xA;038c पाण्डवानां च राजेन्द्र कौरवाणां च सर्वशः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/148/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/148/</guid>
      <description>&lt;p&gt;001  सञ्जय उवाच&#xA;001a ततः कर्णो रणे दृष्ट्वा पार्षतं परवीरहा&#xA;001c आजघानोरसि शरैर्दशभिर्मर्मभेदिभिः&#xA;002a प्रतिविव्याध तं तूर्णं धृष्टद्युम्नोऽपि मारिष&#xA;002c पञ्चभिः सायकैर्हृष्टस्तिष्ठ तिष्ठेति चाब्रवीत्&#xA;003a तावन्योन्यं शरैः सङ्ख्ये सञ्छाद्य सुमहारथौ&#xA;003c पुनः पूर्णायतोत्सृष्टैर्विव्यधाते परस्परम्&#xA;004a ततः पाञ्चालमुख्यस्य धृष्टद्युम्नस्य संयुगे&#xA;004c सारथिं चतुरश्चाश्वान्कर्णो विव्याध सायकैः&#xA;005a कार्मुकप्रवरं चास्य प्रचिच्छेद शितैः शरैः&#xA;005c सारथिं चास्य भल्लेन रथनीडादपातयत्&#xA;006a धृष्टद्युम्नस्तु विरथो हताश्वो हतसारथिः&#xA;006c गृहीत्वा परिघं घोरं कर्णस्याश्वानपीपिषत्&#xA;007a विद्धश्च बहुभिस्तेन शरैराशीविषोपमैः&#xA;007c ततो युधिष्ठिरानीकं पद्भ्यामेवान्ववर्तत&#xA;007e आरुरोह रथं चापि सहदेवस्य मारिष&#xA;008a कर्णस्यापि रथे वाहानन्यान्सूतो न्ययोजयत्&#xA;008c शङ्खवर्णान्महावेगान्सैन्धवान्साधुवाहिनः&#xA;009a लब्धलक्ष्यस्तु राधेयः पाञ्चालानां महारथान्&#xA;009c अभ्यपीडयदायस्तः शरैर्मेघ इवाचलान्&#xA;010a सा पीड्यमाना कर्णेन पाञ्चालानां महाचमूः&#xA;010c सम्प्राद्रवत्सुसन्त्रस्ता सिंहेनेवार्दिता मृगी&#xA;011a पतितास्तुरगेभ्यश्च गजेभ्यश्च महीतले&#xA;011c रथेभ्यश्च नरास्तूर्णमदृश्यन्त ततस्ततः&#xA;012a धावमानस्य योधस्य क्षुरप्रैः स महामृधे&#xA;012c बाहू चिच्छेद वै कर्णः शिरश्चैव सकुण्डलम्&#xA;013a ऊरू चिच्छेद चान्यस्य गजस्थस्य विशाम्पते&#xA;013c वाजिपृष्ठगतस्यापि भूमिष्ठस्य च मारिष&#xA;014a नाज्ञासिषुर्धावमाना बहवश्च महारथाः&#xA;014c सञ्छिन्नान्यात्मगात्राणि वाहनानि च संयुगे&#xA;015a ते वध्यमानाः समरे पाञ्चालाः सृञ्जयैः सह&#xA;015c तृणप्रस्पन्दनाच्चापि सूतपुत्रं स्म मेनिरे&#xA;016a अपि स्वं समरे योधं धावमानं विचेतसः&#xA;016c कर्णमेवाभ्यमन्यन्त ततो भीता द्रवन्ति ते&#xA;017a तान्यनीकानि भग्नानि द्रवमाणानि भारत&#xA;017c अभ्यद्रवद्द्रुतं कर्णः पृष्ठतो विकिरञ्शरान्&#xA;018a अवेक्षमाणास्तेऽन्योन्यं सुसम्मूढा विचेतसः&#xA;018c नाशक्नुवन्नवस्थातुं काल्यमाना महात्मना&#xA;019a कर्णेनाभ्याहता राजन्पाञ्चालाः परमेषुभिः&#xA;019c द्रोणेन च दिशः सर्वा वीक्षमाणाः प्रदुद्रुवुः&#xA;020a ततो युधिष्ठिरो राजा स्वसैन्यं प्रेक्ष्य विद्रुतम्&#xA;020c अपयाने मतिं कृत्वा फल्गुनं वाक्यमब्रवीत्&#xA;021a पश्य कर्णं महेष्वासं धनुष्पाणिमवस्थितम्&#xA;021c निशीथे दारुणे काले तपन्तमिव भास्करम्&#xA;022a कर्णसायकनुन्नानां क्रोशतामेष निस्वनः&#xA;022c अनिशं श्रूयते पार्थ त्वद्बन्धूनामनाथवत्&#xA;023a यथा विसृजतश्चास्य सन्दधानस्य चाशुगान्&#xA;023c पश्यामि जयविक्रान्तं क्षपयिष्यति नो ध्रुवम्&#xA;024a यदत्रानन्तरं कार्यं प्राप्तकालं प्रपश्यसि&#xA;024c कर्णस्य वधसंयुक्तं तत्कुरुष्व धनञ्जय&#xA;025a एवमुक्तो महाबाहुः पार्थः कृष्णमथाब्रवीत्&#xA;025c भीतः कुन्तीसुतो राजा राधेयस्यातिविक्रमात्&#xA;026a एवं गते प्राप्तकालं कर्णानीके पुनः पुनः&#xA;026c भवान्व्यवस्यतां क्षिप्रं द्रवते हि वरूथिनी&#xA;027a द्रोणसायकनुन्नानां भग्नानां मधुसूदन&#xA;027c कर्णेन त्रास्यमानानामवस्थानं न विद्यते&#xA;028a पश्यामि च तथा कर्णं विचरन्तमभीतवत्&#xA;028c द्रवमाणान्रथोदारान्किरन्तं विशिखैः शितैः&#xA;029a नैतदस्योत्सहे सोढुं चरितं रणमूर्धनि&#xA;029c प्रत्यक्षं वृष्णिशार्दूल पादस्पर्शमिवोरगः&#xA;030a स भवानत्र यात्वाशु यत्र कर्णो महारथः&#xA;030c अहमेनं वधिष्यामि मां वैष मधुसूदन&#xA;031  वासुदेव उवाच&#xA;031a पश्यामि कर्णं कौन्तेय देवराजमिवाहवे&#xA;031c विचरन्तं नरव्याघ्रमतिमानुषविक्रमम्&#xA;032a नैतस्यान्योऽस्ति समरे प्रत्युद्याता धनञ्जय&#xA;032c ऋते त्वां पुरुषव्याघ्र राक्षसाद्वा घटोत्कचात्&#xA;033a न तु तावदहं मन्ये प्राप्तकालं तवानघ&#xA;033c समागमं महाबाहो सूतपुत्रेण संयुगे&#xA;034a दीप्यमाना महोल्केव तिष्ठत्यस्य हि वासवी&#xA;034c त्वदर्थं हि महाबाहो रौद्ररूपं बिभर्ति च&#xA;035a घटोत्कचस्तु राधेयं प्रत्युद्यातु महाबलः&#xA;035c स हि भीमेन बलिना जातः सुरपराक्रमः&#xA;036a तस्मिन्नस्त्राणि दिव्यानि राक्षसान्यासुराणि च&#xA;036c सततं चानुरक्तो वो हितैषी च घटोत्कचः&#xA;036e विजेष्यति रणे कर्णमिति मे नात्र संशयः&#xA;037  सञ्जय उवाच&#xA;037a एवमुक्त्वा महाबाहुः पार्थं पुष्करलोचनः&#xA;037c आजुहावाथ तद्रक्षः तच्चासीत्प्रादुरग्रतः&#xA;038a कवची स शरी खड्गी सधन्वा च विशाम्पते&#xA;038c अभिवाद्य ततः कृष्णं पाण्डवं च धनञ्जयम्&#xA;038e अब्रवीत्तं तदा हृष्टस्त्वयमस्म्यनुशाधि माम्&#xA;039a ततस्तं मेघसङ्काशं दीप्तास्यं दीप्तकुण्डलम्&#xA;039c अभ्यभाषत हैडिम्बं दाशार्हः प्रहसन्निव&#xA;040a घटोत्कच विजानीहि यत्त्वां वक्ष्यामि पुत्रक&#xA;040c प्राप्तो विक्रमकालोऽयं तव नान्यस्य कस्यचित्&#xA;041a स भवान्मज्जमानानां बन्धूनां त्वं प्लवो यथा&#xA;041c विविधानि तवास्त्राणि सन्ति माया च राक्षसी&#xA;042a पश्य कर्णेन हैडिम्ब पाण्डवानामनीकिनी&#xA;042c काल्यमाना यथा गावः पालेन रणमूर्धनि&#xA;043a एष कर्णो महेष्वासो मतिमान्दृढविक्रमः&#xA;043c पाण्डवानामनीकेषु निहन्ति क्षत्रियर्षभान्&#xA;044a किरन्तः शरवर्षाणि महान्ति दृढधन्विनः&#xA;044c न शक्नुवन्त्यवस्थातुं पीड्यमानाः शरार्चिषा&#xA;045a निशीथे सूतपुत्रेण शरवर्षेण पीडिताः&#xA;045c एते द्रवन्ति पाञ्चालाः सिंहस्येव भयान्मृगाः&#xA;046a एतस्यैवं प्रवृद्धस्य सूतपुत्रस्य संयुगे&#xA;046c निषेद्धा विद्यते नान्यस्त्वदृते भीमविक्रम&#xA;047a स त्वं कुरु महाबाहो कर्म युक्तमिहात्मनः&#xA;047c मातुलानां पितॄणां च तेजसोऽस्त्रबलस्य च&#xA;048a एतदर्थं हि हैडिम्ब पुत्रानिच्छन्ति मानवाः&#xA;048c कथं नस्तारयेद्दुःखात्स त्वं तारय बान्धवान्&#xA;049a तव ह्यस्त्रबलं भीमं मायाश्च तव दुस्तराः&#xA;049c सङ्ग्रामे युध्यमानस्य सततं भीमनन्दन&#xA;050a पाण्डवानां प्रभग्नानां कर्णेन शितसायकैः&#xA;050c मज्जतां धार्तराष्ट्रेषु भव पारं परन्तप&#xA;051a रात्रौ हि राक्षसा भूयो भवन्त्यमितविक्रमाः&#xA;051c बलवन्तः सुदुर्धर्षाः शूरा विक्रान्तचारिणः&#xA;052a जहि कर्णं महेष्वासं निशीथे मायया रणे&#xA;052c पार्था द्रोणं वधिष्यन्ति धृष्टद्युम्नपुरोगमाः&#xA;053a केशवस्य वचः श्रुत्वा बीभत्सुरपि राक्षसम्&#xA;053c अभ्यभाषत कौरव्य घटोत्कचमरिन्दमम्&#xA;054a घटोत्कच भवांश्चैव दीर्घबाहुश्च सात्यकिः&#xA;054c मतौ मे सर्वसैन्येषु भीमसेनश्च पाण्डवः&#xA;055a स भवान्यातु कर्णेन द्वैरथं युध्यतां निशि&#xA;055c सात्यकिः पृष्ठगोपस्ते भविष्यति महारथः&#xA;056a जहि कर्णं रणे शूरं सात्वतेन सहायवान्&#xA;056c यथेन्द्रस्तारकं पूर्वं स्कन्देन सह जघ्निवान्&#xA;057  घटोत्कच उवाच&#xA;057a अलमेवास्मि कर्णाय द्रोणायालं च सत्तम&#xA;057c अन्येषां क्षत्रियाणां च कृतास्त्राणां महात्मनाम्&#xA;058a अद्य दास्यामि सङ्ग्रामं सूतपुत्राय तं निशि&#xA;058c यं जनाः सम्प्रवक्ष्यन्ति यावद्भूमिर्धरिष्यति&#xA;059a न चात्र शूरान्मोक्ष्यामि न भीतान्न कृताञ्जलीन्&#xA;059c सर्वानेव वधिष्यामि राक्षसं धर्ममास्थितः&#xA;060  सञ्जय उवाच&#xA;060a एवमुक्त्वा महाबाहुर्हैडिम्बः परवीरहा&#xA;060c अभ्ययात्तुमुले कर्णं तव सैन्यं विभीषयन्&#xA;061a तमापतन्तं सङ्क्रुद्धं दीप्तास्यमिव पन्नगम्&#xA;061c अभ्यस्यन्परमेष्वासः प्रतिजग्राह सूतजः&#xA;062a तयोः समभवद्युद्धं कर्णराक्षसयोर्निशि&#xA;062c गर्जतो राजशार्दूल शक्रप्रह्रादयोरिव&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/149/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/149/</guid>
      <description>&lt;p&gt;001  सञ्जय उवाच&#xA;001a दृष्ट्वा घटोत्कचं राजन्सूतपुत्ररथं प्रति&#xA;001c प्रयान्तं त्वरया युक्तं जिघांसुं कर्णमाहवे&#xA;002a अब्रवीत्तव पुत्रस्तु दुःशासनमिदं वचः&#xA;002c एतद्रक्षो रणे तूर्णं दृष्ट्वा कर्णस्य विक्रमम्&#xA;003a अभियाति द्रुतं कर्णं तद्वारय महारथम्&#xA;003c वृतः सैन्येन महता याहि यत्र महाबलः&#xA;004a कर्णो वैकर्तनो युद्धे राक्षसेन युयुत्सति&#xA;004c रक्ष कर्णं रणे यत्तो वृतः सैन्येन मानद&#xA;005a एतस्मिन्नन्तरे राजञ्जटासुरसुतो बली&#xA;005c दुर्योधनमुपागम्य प्राह प्रहरतां वरः&#xA;006a दुर्योधन तवामित्रान्प्रख्यातान्युद्धदुर्मदान्&#xA;006c पाण्डवान्हन्तुमिच्छामि त्वयाज्ञप्तः सहानुगान्&#xA;007a जटासुरो मम पिता रक्षसामग्रणीः पुरा&#xA;007c प्रयुज्य कर्म रक्षोघ्नं क्षुद्रैः पार्थैर्निपातितः&#xA;007e तस्यापचितिमिच्छामि त्वद्दिष्टो गन्तुमीश्वर&#xA;008a तमब्रवीत्ततो राजा प्रीयमाणः पुनः पुनः&#xA;008c द्रोणकर्णादिभिः सार्धं पर्याप्तोऽहं द्विषद्वधे&#xA;008e त्वं तु गच्छ मयाज्ञप्तो जहि युद्धं घटोत्कचम्&#xA;009a तथेत्युक्त्वा महाकायः समाहूय घटोत्कचम्&#xA;009c जटासुरिर्भैमसेनिं नानाशस्त्रैरवाकिरत्&#xA;010a अलम्बलञ्च कर्णञ्च कुरुसैन्यं च दुस्तरम्&#xA;010c हैडिम्बः प्रममाथैको महावातोऽम्बुदानिव&#xA;011a ततो मायामयं दृष्ट्वा रथं तूर्णमलम्बलः&#xA;011c घटोत्कचं शरव्रातैर्नानालिङ्गैः समार्दयत्&#xA;012a विद्ध्वा च बहुभिर्बाणैर्भैमसेनिमलम्बलः&#xA;012c व्यद्रावयच्छरव्रातैः पाण्डवानामनीकिनीम्&#xA;013a तेन विद्राव्यमाणानि पाण्डुसैन्यानि मारिष&#xA;013c निशीथे विप्रकीर्यन्त वातनुन्ना घना इव&#xA;014a घटोत्कचशरैर्नुन्ना तथैव कुरुवाहिनी&#xA;014c निशीथे प्राद्रवद्राजन्नुत्सृज्योल्काः सहस्रशः&#xA;015a अलम्बलस्ततः क्रुद्धो भैमसेनिं महामृधे&#xA;015c आजघ्ने निशितैर्बाणैस्तोत्त्रैरिव महाद्विपम्&#xA;016a तिलशस्तस्य तद्यानं सूतं सर्वायुधानि च&#xA;016c घटोत्कचः प्रचिच्छेद प्राणदच्चातिदारुणम्&#xA;017a ततः कर्णं शरव्रातैः कुरूनन्यान्सहस्रशः&#xA;017c अलम्बलं चाभ्यवर्षन्मेघो मेरुमिवाचलम्&#xA;018a ततः सञ्चुक्षुभे सैन्यं कुरूणां राक्षसार्दितम्&#xA;018c उपर्युपरि चान्योन्यं चतुरङ्गं ममर्द ह&#xA;019a जटासुरिर्महाराज विरथो हतसारथिः&#xA;019c घटोत्कचं रणे क्रुद्धो मुष्टिनाभ्यहनद्दृढम्&#xA;020a मुष्टिनाभिहतस्तेन प्रचचाल घटोत्कचः&#xA;020c क्षितिकम्पे यथा शैलः सवृक्षगणगुल्मवान्&#xA;021a ततः स परिघाभेन द्विट्सङ्घघ्नेन बाहुना&#xA;021c जटासुरिं भैमसेनिरवधीन्मुष्टिना भृशम्&#xA;022a तं प्रमथ्य ततः क्रुद्धस्तूर्णं हैडिम्बिराक्षिपत्&#xA;022c दोर्भ्यामिन्द्रध्वजाभाभ्यां निष्पिपेष महीतले&#xA;023a अलम्बलोऽपि विक्षिप्य समुत्क्षिप्य च राक्षसम्&#xA;023c घटोत्कचं रणे रोषान्निष्पिपेष महीतले&#xA;024a तयोः समभवद्युद्धं गर्जतोरतिकाययोः&#xA;024c घटोत्कचालम्बलयोस्तुमुलं लोमहर्षणम्&#xA;025a विशेषयन्तावन्योन्यं मायाभिरतिमायिनौ&#xA;025c युयुधाते महावीर्याविन्द्रवैरोचनाविव&#xA;026a पावकाम्बुनिधी भूत्वा पुनर्गरुडतक्षकौ&#xA;026c पुनर्मेघमहावातौ पुनर्वज्रमहाचलौ&#xA;026e पुनः कुञ्जरशार्दूलौ पुनः स्वर्भानुभास्करौ&#xA;027a एवं मायाशतसृजावन्योन्यवधकाङ्क्षिणौ&#xA;027c भृशं चित्रमयुध्येतामलम्बलघटोत्कचौ&#xA;028a परिघैश्च गदाभिश्च प्रासमुद्गरपट्टिशैः&#xA;028c मुसलैः पर्वताग्रैश्च तावन्योन्यं निजघ्नतुः&#xA;029a हयाभ्यां च गजाभ्यां च पदातिरथिनौ पुनः&#xA;029c युयुधाते महामायौ राक्षसप्रवरौ युधि&#xA;030a ततो घटोत्कचो राजन्नलम्बलवधेप्सया&#xA;030c उत्पपात भृशं क्रुद्धः श्येनवन्निपपात ह&#xA;031a गृहीत्वा च महाकायं राक्षसेन्द्रमलम्बलम्&#xA;031c उद्यम्य न्यवधीद्भूमौ मयं विष्णुरिवाहवे&#xA;032a ततो घटोत्कचः खड्गमुद्गृह्याद्भुतदर्शनम्&#xA;032c चकर्त कायाद्धि शिरो भीमं विकृतदर्शनम्&#xA;033a तच्छिरो रुधिराभ्यक्तं गृह्य केशेषु राक्षसः&#xA;033c घटोत्कचो ययावाशु दुर्योधनरथं प्रति&#xA;034a अभ्येत्य च महाबाहुः स्मयमानः स राक्षसः&#xA;034c रथेऽस्य निक्षिप्य शिरो विकृताननमूर्धजम्&#xA;034e प्राणदद्भैरवं नादं प्रावृषीव बलाहकः&#xA;035a अब्रवीच्च ततो राजन्दुर्योधनमिदं वचः&#xA;035c एष ते निहतो बन्धुस्त्वया दृष्टोऽस्य विक्रमः&#xA;035e पुनर्द्रष्टासि कर्णस्य निष्ठामेतां तथात्मनः&#xA;036a एवमुक्त्वा ततः प्रायात्कर्णं प्रति जनेश्वर&#xA;036c किरञ्शरशतांस्तीक्ष्णान्विमुञ्चन्कर्णमूर्धनि&#xA;037a ततः समभवद्युद्धं घोररूपं भयानकम्&#xA;037c विस्मापनं महाराज नरराक्षसयोर्मृधे&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/150/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/150/</guid>
      <description>&lt;p&gt;001  धृतराष्ट्र उवाच&#xA;001a यत्र वैकर्तनः कर्णो राक्षसश्च घटोत्कचः&#xA;001c निशीथे समसज्जेतां तद्युद्धमभवत्कथम्&#xA;002a कीदृशं चाभवद्युद्धं तस्य घोरस्य रक्षसः&#xA;002c रथश्च कीदृशस्तस्य मायाः सर्वायुधानि च&#xA;003a किम्प्रमाणा हयास्तस्य रथकेतुर्धनुस्तथा&#xA;003c कीदृशं वर्म चैवास्य कण्ठत्राणं च कीदृशम्&#xA;003e पृष्टस्त्वमेतदाचक्ष्व कुशलो ह्यसि सञ्जय&#xA;004  सञ्जय उवाच&#xA;004a लोहिताक्षो महाकायस्ताम्रास्यो निम्नितोदरः&#xA;004c ऊर्ध्वरोमा हरिश्मश्रुः शङ्कुकर्णो महाहनुः&#xA;005a आकर्णाद्दारितास्यश्च तीक्ष्णदंष्ट्रः करालवान्&#xA;005c सुदीर्घताम्रजिह्वोष्ठो लम्बभ्रूः स्थूलनासिकः&#xA;006a नीलाङ्गो लोहितग्रीवो गिरिवर्ष्मा भयङ्करः&#xA;006c महाकायो महाबाहुर्महाशीर्षो महाबलः&#xA;007a विकचः परुषस्पर्शो विकटोद्बद्धपिण्डिकः&#xA;007c स्थूलस्फिग्गूढनाभिश्च शिथिलोपचयो महान्&#xA;008a तथैव हस्ताभरणी महामायोऽङ्गदी तथा&#xA;008c उरसा धारयन्निष्कमग्निमालां यथाचलः&#xA;009a तस्य हेममयं चित्रं बहुरूपाङ्गशोभितम्&#xA;009c तोरणप्रतिमं शुभ्रं किरीटं मूर्ध्न्यशोभत&#xA;010a कुण्डले बालसूर्याभे मालां हेममयीं शुभाम्&#xA;010c धारयन्विपुलं कांस्यं कवचं च महाप्रभम्&#xA;011a किङ्किणीशतनिर्घोषं रक्तध्वजपताकिनम्&#xA;011c ऋक्षचर्मावनद्धाङ्गं नल्वमात्रं महारथम्&#xA;012a सर्वायुधवरोपेतमास्थितो ध्वजमालिनम्&#xA;012c अष्टचक्रसमायुक्तं मेघगम्भीरनिस्वनम्&#xA;013a तत्र मातङ्गसङ्काशा लोहिताक्षा विभीषणाः&#xA;013c कामवर्णजवा युक्ता बलवन्तोऽवहन्हयाः&#xA;014a राक्षसोऽस्य विरूपाक्षः सूतो दीप्तास्यकुण्डलः&#xA;014c रश्मिभिः सूर्यरश्म्याभैः सञ्जग्राह हयान्रणे&#xA;014e स तेन सहितस्तस्थावरुणेन यथा रविः&#xA;015a संसक्त इव चाभ्रेण यथाद्रिर्महता महान्&#xA;015c दिवस्पृक्सुमहान्केतुः स्यन्दनेऽस्य समुच्छ्रितः&#xA;015e रक्तोत्तमाङ्गः क्रव्यादो गृध्रः परमभीषणः&#xA;016a वासवाशनिनिर्घोषं दृढज्यमभिविक्षिपन्&#xA;016c व्यक्तं किष्कुपरीणाहं द्वादशारत्नि कार्मुकम्&#xA;017a रथाक्षमात्रैरिषुभिः सर्वाः प्रच्छादयन्दिशः&#xA;017c तस्यां वीरापहारिण्यां निशायां कर्णमभ्ययात्&#xA;018a तस्य विक्षिपतश्चापं रथे विष्टभ्य तिष्ठतः&#xA;018c अश्रूयत धनुर्घोषो विस्फूर्जितमिवाशनेः&#xA;019a तेन वित्रास्यमानानि तव सैन्यानि भारत&#xA;019c समकम्पन्त सर्वाणि सिन्धोरिव महोर्मयः&#xA;020a तमापतन्तं सम्प्रेक्ष्य विरूपाक्षं विभीषणम्&#xA;020c उत्स्मयन्निव राधेयस्त्वरमाणोऽभ्यवारयत्&#xA;021a ततः कर्णोऽभ्ययादेनमस्यन्नस्यन्तमन्तिकात्&#xA;021c मातङ्ग इव मातङ्गं यूथर्षभ इवर्षभम्&#xA;022a स सन्निपातस्तुमुलस्तयोरासीद्विशाम्पते&#xA;022c कर्णराक्षसयो राजन्निन्द्रशम्बरयोरिव&#xA;023a तौ प्रगृह्य महावेगे धनुषी भीमनिस्वने&#xA;023c प्राच्छादयेतामन्योन्यं तक्षमाणौ महेषुभिः&#xA;024a ततः पूर्णायतोत्सृष्टैः शरैः सन्नतपर्वभिः&#xA;024c न्यवारयेतामन्योन्यं कांस्ये निर्भिद्य वर्मणी&#xA;025a तौ नखैरिव शार्दूलौ दन्तैरिव महाद्विपौ&#xA;025c रथशक्तिभिरन्योन्यं विशिखैश्च ततक्षतुः&#xA;026a सञ्छिन्दन्तौ हि गात्राणि सन्दधानौ च सायकान्&#xA;026c धक्ष्यमाणौ शरव्रातैर्नोदीक्षितुमशक्नुताम्&#xA;027a तौ तु विक्षतसर्वाङ्गौ रुधिरौघपरिप्लुतौ&#xA;027c व्यभ्राजेतां यथा वारिप्रस्रुतौ गैरिकाचलौ&#xA;028a तौ शराग्रविभिन्नाङ्गौ निर्भिन्दन्तौ परस्परम्&#xA;028c नाकम्पयेतामन्योन्यं यतमानौ महाद्युती&#xA;029a तत्प्रवृत्तं निशायुद्धं चिरं सममिवाभवत्&#xA;029c प्राणयोर्दीव्यतो राजन्कर्णराक्षसयोर्मृधे&#xA;030a तस्य सन्दधतस्तीक्ष्णाञ्शरांश्चासक्तमस्यतः&#xA;030c धनुर्घोषेण वित्रस्ताः स्वे परे च तदाभवन्&#xA;030e घटोत्कचं यदा कर्णो विशेषयति नो नृप&#xA;031a ततः प्रादुष्करोद्दिव्यमस्त्रमस्त्रविदां वरः&#xA;031c कर्णेन विहितं दृष्ट्वा दिव्यमस्त्रं घटोत्कचः&#xA;031e प्रादुश्चक्रे महामायां राक्षसः पाण्डुनन्दनः&#xA;032a शूलमुद्गरधारिण्या शैलपादपहस्तया&#xA;032c रक्षसां घोररूपाणां महत्या सेनया वृतः&#xA;033a तमुद्यतमहाचापं दृष्ट्वा ते व्यथिता नृपाः&#xA;033c भूतान्तकमिवायान्तं कालदण्डोग्रधारिणम्&#xA;034a घटोत्कचप्रमुक्तेन सिंहनादेन भीषिताः&#xA;034c प्रसुस्रुवुर्गजा मूत्रं विव्यथुश्च नरा भृशम्&#xA;035a ततोऽश्मवृष्टिरत्युग्रा महत्यासीत्समन्ततः&#xA;035c अर्धरात्रेऽधिकबलैर्विमुक्ता रक्षसां बलैः&#xA;036a आयसानि च चक्राणि भुशुण्ड्यः शक्तितोमराः&#xA;036c पतन्त्यविरलाः शूलाः शतघ्न्यः पट्टिशास्तथा&#xA;037a तदुग्रमतिरौद्रं च दृष्ट्वा युद्धं नराधिपाः&#xA;037c पुत्राश्च तव योधाश्च व्यथिता विप्रदुद्रुवुः&#xA;038a तत्रैकोऽस्त्रबलश्लाघी कर्णो मानी न विव्यथे&#xA;038c व्यधमच्च शरैर्मायां घटोत्कचविनिर्मिताम्&#xA;039a मायायां तु प्रहीणायाममर्षात्स घटोत्कचः&#xA;039c विससर्ज शरान्घोरान्सूतपुत्रं त आविशन्&#xA;040a ततस्ते रुधिराभ्यक्ता भित्त्वा कर्णं महाहवे&#xA;040c विविशुर्धरणीं बाणाः सङ्क्रुद्धा इव पन्नगाः&#xA;041a सूतपुत्रस्तु सङ्क्रुद्धो लघुहस्तः प्रतापवान्&#xA;041c घटोत्कचमतिक्रम्य बिभेद दशभिः शरैः&#xA;042a घटोत्कचो विनिर्भिन्नः सूतपुत्रेण मर्मसु&#xA;042c चक्रं दिव्यं सहस्रारमगृह्णाद्व्यथितो भृशम्&#xA;043a क्षुरान्तं बालसूर्याभं मणिरत्नविभूषितम्&#xA;043c चिक्षेपाधिरथेः क्रुद्धो भैमसेनिर्जिघांसया&#xA;044a प्रविद्धमतिवेगेन विक्षिप्तं कर्णसायकैः&#xA;044c अभाग्यस्येव सङ्कल्पस्तन्मोघमपतद्भुवि&#xA;045a घटोत्कचस्तु सङ्क्रुद्धो दृष्ट्वा चक्रं निपातितम्&#xA;045c कर्णं प्राच्छादयद्बाणैः स्वर्भानुरिव भास्करम्&#xA;046a सूतपुत्रस्त्वसम्भ्रान्तो रुद्रोपेन्द्रेन्द्रविक्रमः&#xA;046c घटोत्कचरथं तूर्णं छादयामास पत्रिभिः&#xA;047a घटोत्कचेन क्रुद्धेन गदा हेमाङ्गदा तदा&#xA;047c क्षिप्ता भ्राम्य शरैः सापि कर्णेनाभ्याहतापतत्&#xA;048a ततोऽन्तरिक्षमुत्पत्य कालमेघ इवोन्नदन्&#xA;048c प्रववर्ष महाकायो द्रुमवर्षं नभस्तलात्&#xA;049a ततो मायाविनं कर्णो भीमसेनसुतं दिवि&#xA;049c मार्गणैरभिविव्याध घनं सूर्य इवांशुभिः&#xA;050a तस्य सर्वान्हयान्हत्वा सञ्छिद्य शतधा रथम्&#xA;050c अभ्यवर्षच्छरैः कर्णः पर्जन्य इव वृष्टिमान्&#xA;051a न चास्यासीदनिर्भिन्नं गात्रे द्व्यङ्गुलमन्तरम्&#xA;051c सोऽदृश्यत मुहूर्तेन श्वाविच्छललितो यथा&#xA;052a न हयान्न रथं तस्य न ध्वजं न घटोत्कचम्&#xA;052c दृष्टवन्तः स्म समरे शरौघैरभिसंवृतम्&#xA;053a स तु कर्णस्य तद्दिव्यमस्त्रमस्त्रेण शातयन्&#xA;053c मायायुद्धेन मायावी सूतपुत्रमयोधयत्&#xA;054a सोऽयोधयत्तदा कर्णं मायया लाघवेन च&#xA;054c अलक्ष्यमाणोऽथ दिवि शरजालेषु सम्पतन्&#xA;055a भैमसेनिर्महामायो मायया कुरुसत्तम&#xA;055c प्रचकार महामायां मोहयन्निव भारत&#xA;056a स स्म कृत्वा विरूपाणि वदनान्यशुभाननः&#xA;056c अग्रसत्सूतपुत्रस्य दिव्यान्यस्त्राणि मायया&#xA;057a पुनश्चापि महाकायः सञ्छिन्नः शतधा रणे&#xA;057c गतसत्त्वो निरुत्साहः पतितः खाद्व्यदृश्यत&#xA;057e हतं तं मन्यमानाः स्म प्राणदन्कुरुपुङ्गवाः&#xA;058a अथ देहैर्नवैरन्यैर्दिक्षु सर्वास्वदृश्यत&#xA;058c पुनश्चापि महाकायः शतशीर्षः शतोदरः&#xA;059a व्यदृश्यत महाबाहुर्मैनाक इव पर्वतः&#xA;059c अङ्गुष्ठमात्रो भूत्वा च पुनरेव स राक्षसः&#xA;059e सागरोर्मिरिवोद्धूतस्तिर्यगूर्ध्वमवर्तत&#xA;060a वसुधां दारयित्वा च पुनरप्सु न्यमज्जत&#xA;060c अदृश्यत तदा तत्र पुनरुन्मज्जितोऽन्यतः&#xA;061a सोऽवतीर्य पुनस्तस्थौ रथे हेमपरिष्कृते&#xA;061c क्षितिं द्यां च दिशश्चैव माययावृत्य दंशितः&#xA;062a गत्वा कर्णरथाभ्याशं विचलत्कुण्डलाननः&#xA;062c प्राह वाक्यमसम्भ्रान्तः सूतपुत्रं विशाम्पते&#xA;063a तिष्ठेदानीं न मे जीवन्सूतपुत्र गमिष्यसि&#xA;063c युद्धश्रद्धामहं तेऽद्य विनेष्यामि रणाजिरे&#xA;064a इत्युक्त्वा रोषताम्राक्षं रक्षः क्रूरपराक्रमम्&#xA;064c उत्पपातान्तरिक्षं च जहास च सुविस्वरम्&#xA;064e कर्णमभ्याहनच्चैव गजेन्द्रमिव केसरी&#xA;065a रथाक्षमात्रैरिषुभिरभ्यवर्षद्घटोत्कचः&#xA;065c रथिनामृषभं कर्णं धाराभिरिव तोयदः&#xA;065e शरवृष्टिं च तां कर्णो दूरप्राप्तामशातयत्&#xA;066a दृष्ट्वा च विहतां मायां कर्णेन भरतर्षभ&#xA;066c घटोत्कचस्ततो मायां ससर्जान्तर्हितः पुनः&#xA;067a सोऽभवद्गिरिरित्युच्चः शिखरैस्तरुसङ्कटैः&#xA;067c शूलप्रासासिमुसलजलप्रस्रवणो महान्&#xA;068a तमञ्जनचयप्रख्यं कर्णो दृष्ट्वा महीधरम्&#xA;068c प्रपातैरायुधान्युग्राण्युद्वहन्तं न चुक्षुभे&#xA;069a स्मयन्निव ततः कर्णो दिव्यमस्त्रमुदीरयत्&#xA;069c ततः सोऽस्त्रेण शैलेन्द्रो विक्षिप्तो वै व्यनश्यत&#xA;070a ततः स तोयदो भूत्वा नीलः सेन्द्रायुधो दिवि&#xA;070c अश्मवृष्टिभिरत्युग्रः सूतपुत्रमवाकिरत्&#xA;071a अथ सन्धाय वायव्यमस्त्रमस्त्रविदां वरः&#xA;071c व्यधमत्कालमेघं तं कर्णो वैकर्तनो वृषा&#xA;072a स मार्गणगणैः कर्णो दिशः प्रच्छाद्य सर्वशः&#xA;072c जघानास्त्रं महाराज घटोत्कचसमीरितम्&#xA;073a ततः प्रहस्य समरे भैमसेनिर्महाबलः&#xA;073c प्रादुश्चक्रे महामायां कर्णं प्रति महारथम्&#xA;074a स दृष्ट्वा पुनरायान्तं रथेन रथिनां वरम्&#xA;074c घटोत्कचमसम्भ्रान्तं राक्षसैर्बहुभिर्वृतम्&#xA;075a सिंहशार्दूलसदृशैर्मत्तद्विरदविक्रमैः&#xA;075c गजस्थैश्च रथस्थैश्च वाजिपृष्ठगतैस्तथा&#xA;076a नानाशस्त्रधरैर्घोरैर्नानाकवचभूषणैः&#xA;076c वृतं घटोत्कचं क्रूरैर्मरुद्भिरिव वासवम्&#xA;076e दृष्ट्वा कर्णो महेष्वासो योधयामास राक्षसम्&#xA;077a घटोत्कचस्ततः कर्णं विद्ध्वा पञ्चभिराशुगैः&#xA;077c ननाद भैरवं नादं भीषयन्सर्वपार्थिवान्&#xA;078a भूयश्चाञ्जलिकेनाथ समार्गणगणं महत्&#xA;078c कर्णहस्तस्थितं चापं चिच्छेदाशु घटोत्कचः&#xA;079a अथान्यद्धनुरादाय दृढं भारसहं महत्&#xA;079c व्यकर्षत बलात्कर्ण इन्द्रायुधमिवोच्छ्रितम्&#xA;080a ततः कर्णो महाराज प्रेषयामास सायकान्&#xA;080c सुवर्णपुङ्खाञ्शत्रुघ्नान्खचरान्राक्षसान्प्रति&#xA;081a तद्बाणैरर्दितं यूथं रक्षसां पीनवक्षसाम्&#xA;081c सिंहेनेवार्दितं वन्यं गजानामाकुलं कुलम्&#xA;082a विधम्य राक्षसान्बाणैः साश्वसूतगजान्विभुः&#xA;082c ददाह भगवान्वह्निर्भूतानीव युगक्षये&#xA;083a स हत्वा राक्षसीं सेनां शुशुभे सूतनन्दनः&#xA;083c पुरेव त्रिपुरं दग्ध्वा दिवि देवो महेश्वरः&#xA;084a तेषु राजसहस्रेषु पाण्डवेयेषु मारिष&#xA;084c नैनं निरीक्षितुमपि कश्चिच्छक्नोति पार्थिव&#xA;085a ऋते घटोत्कचाद्राजन्राक्षसेन्द्रान्महाबलात्&#xA;085c भीमवीर्यबलोपेतात्क्रुद्धाद्वैवस्वतादिव&#xA;086a तस्य क्रुद्धस्य नेत्राभ्यां पावकः समजायत&#xA;086c महोल्काभ्यां यथा राजन्सार्चिषः स्नेहबिन्दवः&#xA;087a तलं तलेन संहत्य सन्दश्य दशनच्छदम्&#xA;087c रथमास्थाय च पुनर्मायया निर्मितं पुनः&#xA;088a युक्तं गजनिभैर्वाहैः पिशाचवदनैः खरैः&#xA;088c स सूतमब्रवीत्क्रुद्धः सूतपुत्राय मा वह&#xA;089a स ययौ घोररूपेण रथेन रथिनां वरः&#xA;089c द्वैरथं सूतपुत्रेण पुनरेव विशाम्पते&#xA;090a स चिक्षेप पुनः क्रुद्धः सूतपुत्राय राक्षसः&#xA;090c अष्टचक्रां महाघोरामशनिं रुद्रनिर्मिताम्&#xA;091a तामवप्लुत्य जग्राह कर्णो न्यस्य रथे धनुः&#xA;091c चिक्षेप चैनां तस्यैव स्यन्दनात्सोऽवपुप्लुवे&#xA;092a साश्वसूतध्वजं यानं भस्म कृत्वा महाप्रभा&#xA;092c विवेश वसुधां भित्त्वा सुरास्तत्र विसिस्मियुः&#xA;093a कर्णं तु सर्वभूतानि पूजयामासुरञ्जसा&#xA;093c यदवप्लुत्य जग्राह देवसृष्टां महाशनिम्&#xA;094a एवं कृत्वा रणे कर्ण आरुरोह रथं पुनः&#xA;094c ततो मुमोच नाराचान्सूतपुत्रः परन्तपः&#xA;095a अशक्यं कर्तुमन्येन सर्वभूतेषु मानद&#xA;095c यदकार्षीत्तदा कर्णः सङ्ग्रामे भीमदर्शने&#xA;096a स हन्यमानो नाराचैर्धाराभिरिव पर्वतः&#xA;096c गन्धर्वनगराकारः पुनरन्तरधीयत&#xA;097a एवं स वै महामायो मायया लाघवेन च&#xA;097c अस्त्राणि तानि दिव्यानि जघान रिपुसूदनः&#xA;098a निहन्यमानेष्वस्त्रेषु मायया तेन रक्षसा&#xA;098c असम्भ्रान्तस्ततः कर्णस्तद्रक्षः प्रत्ययुध्यत&#xA;099a ततः क्रुद्धो महाराज भैमसेनिर्महाबलः&#xA;099c चकार बहुधात्मानं भीषयाणो नराधिपान्&#xA;100a ततो दिग्भ्यः समापेतुः सिंहव्याघ्रतरक्षवः&#xA;100c अग्निजिह्वाश्च भुजगा विहगाश्चाप्ययोमुखाः&#xA;101a स कीर्यमाणो निशितैः कर्णचापच्युतैः शरैः&#xA;101c नगराद्रिवनप्रख्यस्तत्रैवान्तरधीयत&#xA;102a राक्षसाश्च पिशाचाश्च यातुधानाः शलावृकाः&#xA;102c ते कर्णं भक्षयिष्यन्तः सर्वतः समुपाद्रवन्&#xA;102e अथैनं वाग्भिरुग्राभिस्त्रासयां चक्रिरे तदा&#xA;103a उद्यतैर्बहुभिर्घोरैरायुधैः शोणितोक्षितैः&#xA;103c तेषामनेकैरेकैकं कर्णो विव्याध चाशुगैः&#xA;104a प्रतिहत्य तु तां मायां दिव्येनास्त्रेण राक्षसीम्&#xA;104c आजघान हयानस्य शरैः सन्नतपर्वभिः&#xA;105a ते भग्ना विकृताङ्गाश्च छिन्नपृष्ठाश्च सायकैः&#xA;105c वसुधामन्वपद्यन्त पश्यतस्तस्य रक्षसः&#xA;106a स भग्नमायो हैडिम्बः कर्णं वैकर्तनं ततः&#xA;106c एष ते विदधे मृत्युमित्युक्त्वान्तरधीयत&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/151/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/151/</guid>
      <description>&lt;p&gt;001  सञ्जय उवाच&#xA;001a तस्मिंस्तथा वर्तमाने कर्णराक्षसयोर्मृधे&#xA;001c अलायुधो राक्षसेन्द्रो वीर्यवानभ्यवर्तत&#xA;002a महत्या सेनया युक्तः सुयोधनमुपागमत्&#xA;002c राक्षसानां विरूपाणां सहस्रैः परिवारितः&#xA;002e नानारूपधरैर्वीरैः पूर्ववैरमनुस्मरन्&#xA;003a तस्य ज्ञातिर्हि विक्रान्तो ब्राह्मणादो बको हतः&#xA;003c किर्मीरश्च महातेजा हिडिम्बश्च सखा तथा&#xA;004a स दीर्घकालाध्युषितं पूर्ववैरमनुस्मरन्&#xA;004c विज्ञायैतन्निशायुद्धं जिघांसुर्भीममाहवे&#xA;005a स मत्त इव मातङ्गः सङ्क्रुद्ध इव चोरगः&#xA;005c दुर्योधनमिदं वाक्यमब्रवीद्युद्धलालसः&#xA;006a विदितं ते महाराज यथा भीमेन राक्षसाः&#xA;006c हिडिम्बबककिर्मीरा निहता मम बान्धवाः&#xA;007a परामर्शश्च कन्याया हिडिम्बायाः कृतः पुरा&#xA;007c किमन्यद्राक्षसानन्यानस्मांश्च परिभूय ह&#xA;008a तमहं सगणं राजन्सवाजिरथकुञ्जरम्&#xA;008c हैडिम्बं च सहामात्यं हन्तुमभ्यागतः स्वयम्&#xA;009a अद्य कुन्तीसुतान्सर्वान्वासुदेवपुरोगमान्&#xA;009c हत्वा सम्भक्षयिष्यामि सर्वैरनुचरैः सह&#xA;009e निवारय बलं सर्वं वयं योत्स्याम पाण्डवान्&#xA;010a तस्य तद्वचनं श्रुत्वा हृष्टो दुर्योधनस्तदा&#xA;010c प्रतिपूज्याब्रवीद्वाक्यं भ्रातृभिः परिवारितः&#xA;011a त्वां पुरस्कृत्य सगणं वयं योत्स्यामहे परान्&#xA;011c न हि वैरान्तमनसः स्थास्यन्ति मम सैनिकाः&#xA;012a एवमस्त्विति राजानमुक्त्वा राक्षसपुङ्गवः&#xA;012c अभ्ययात्त्वरितो भीमं सहितः पुरुषाशनैः&#xA;013a दीप्यमानेन वपुषा रथेनादित्यवर्चसा&#xA;013c तादृशेनैव राजेन्द्र यादृशेन घटोत्कचः&#xA;014a तस्याप्यतुलनिर्घोषो बहुतोरणचित्रितः&#xA;014c ऋक्षचर्मावनद्धाङ्गो नल्वमात्रो महारथः&#xA;015a तस्यापि तुरगाः शीघ्रा हस्तिकायाः खरस्वनाः&#xA;015c शतं युक्ता महाकाया मांसशोणितभोजनाः&#xA;016a तस्यापि रथनिर्घोषो महामेघरवोपमः&#xA;016c तस्यापि सुमहच्चापं दृढज्यं बलवत्तरम्&#xA;017a तस्याप्यक्षसमा बाणा रुक्मपुङ्खाः शिलाशिताः&#xA;017c सोऽपि वीरो महाबाहुर्यथैव स घटोत्कचः&#xA;018a तस्यापि गोमायुबडाभिगुप्तो; बभूव केतुर्ज्वलनार्कतुल्यः&#xA;018c स चापि रूपेण घटोत्कचस्य श्रीमत्तमो व्याकुलदीपितास्यः&#xA;019a दीप्ताङ्गदो दीप्तकिरीटमाली बद्धस्रगुष्णीषनिबद्धखड्गः&#xA;019c गदी भुशुण्डी मुसली हली च शरासनी वारणतुल्यवर्ष्मा&#xA;020a रथेन तेनानलवर्चसा च विद्रावयन्पाण्डववाहिनीं ताम्&#xA;020c रराज सङ्ख्ये परिवर्तमानो विद्युन्माली मेघ इवान्तरिक्षे&#xA;021a ते चापि सर्वे प्रवरा नरेन्द्रा महाबला वर्मिणश्चर्मिणश्च&#xA;021c हर्षान्विता युयुधुस्तत्र राजन्समन्ततः पाण्डवयोधवीराः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/152/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/152/</guid>
      <description>&lt;p&gt;001  सञ्जय उवाच&#xA;001a तमागतमभिप्रेक्ष्य भीमकर्माणमाहवे&#xA;001c हर्षमाहारयां चक्रुः कुरवः सर्व एव ते&#xA;002a तथैव तव पुत्रास्ते दुर्योधनपुरोगमाः&#xA;002c अप्लवाः प्लवमासाद्य तर्तुकामा इवार्णवम्&#xA;003a पुनर्जातमिवात्मानं मन्वानाः पार्थिवास्तदा&#xA;003c अलायुधं राक्षसेन्द्रं स्वागतेनाभ्यपूजयन्&#xA;004a तस्मिंस्त्वमानुषे युद्धे वर्तमाने भयावहे&#xA;004c कर्णराक्षसयोर्नक्तं दारुणप्रतिदर्शने&#xA;005a उपप्रैक्षन्त पाञ्चालाः स्मयमानाः सराजकाः&#xA;005c तथैव तावका राजन्घूर्णमानास्ततस्ततः&#xA;006a चुक्रुशुर्नेदमस्तीति द्रोणद्रौणिकृपादयः&#xA;006c तत्कर्म दृष्ट्वा सम्भ्रान्ता हैडिम्बस्य रणाजिरे&#xA;007a सर्वमाविग्नमभवद्धाहाभूतमचेतनम्&#xA;007c तव सैन्यं महाराज निराशं कर्णजीविते&#xA;008a दुर्योधनस्तु सम्प्रेक्ष्य कर्णमार्तिं परां गतम्&#xA;008c अलायुधं राक्षसेन्द्रमाहूयेदमथाब्रवीत्&#xA;009a एष वैकर्तनः कर्णो हैडिम्बेन समागतः&#xA;009c कुरुते कर्म सुमहद्यदस्यौपयिकं मृधे&#xA;010a पश्यैतान्पार्थिवाञ्शूरान्निहतान्भैमसेनिना&#xA;010c नानाशस्त्रैरभिहतान्पादपानिव दन्तिना&#xA;011a तवैष भागः समरे राजमध्ये मया कृतः&#xA;011c तवैवानुमते वीर तं विक्रम्य निबर्हय&#xA;012a पुरा वैकर्तनं कर्णमेष पापो घटोत्कचः&#xA;012c मायाबलमुपाश्रित्य कर्शयत्यरिकर्शनः&#xA;013a एवमुक्तः स राज्ञा तु राक्षसस्तीव्रविक्रमः&#xA;013c तथेत्युक्त्वा महाबाहुर्घटोत्कचमुपाद्रवत्&#xA;014a ततः कर्णं समुत्सृज्य भैमसेनिरपि प्रभो&#xA;014c प्रत्यमित्रमुपायान्तं मर्दयामास मार्गणैः&#xA;015a तयोः समभवद्युद्धं क्रुद्धयो राक्षसेन्द्रयोः&#xA;015c मत्तयोर्वाशिताहेतोर्द्विपयोरिव कानने&#xA;016a रक्षसा विप्रमुक्तस्तु कर्णोऽपि रथिनां वरः&#xA;016c अभ्यद्रवद्भीमसेनं रथेनादित्यवर्चसा&#xA;017a तमायान्तमनादृत्य दृष्ट्वा ग्रस्तं घटोत्कचम्&#xA;017c अलायुधेन समरे सिंहेनेव गवां पतिम्&#xA;018a रथेनादित्यवपुषा भीमः प्रहरतां वरः&#xA;018c किरञ्शरौघान्प्रययावलायुधरथं प्रति&#xA;019a तमायान्तमभिप्रेक्ष्य स तदालायुधः प्रभो&#xA;019c घटोत्कचं समुत्सृज्य भीमसेनं समाह्वयत्&#xA;020a तं भीमः सहसाभ्येत्य राक्षसान्तकरः प्रभो&#xA;020c सगणं राक्षसेन्द्रं तं शरवर्षैरवाकिरत्&#xA;021a तथैवालायुधो राजञ्शिलाधौतैरजिह्मगैः&#xA;021c अभ्यवर्षत कौन्तेयं पुनः पुनररिन्दमः&#xA;022a तथा ते राक्षसाः सर्वे भीमसेनमुपाद्रवन्&#xA;022c नानाप्रहरणा भीमास्त्वत्सुतानां जयैषिणः&#xA;023a स ताड्यमानो बलिभिर्भीमसेनो महाबलः&#xA;023c पञ्चभिः पञ्चभिः सर्वांस्तानविध्यच्छितैः शरैः&#xA;024a ते वध्यमाना भीमेन राक्षसाः खरयोनयः&#xA;024c विनेदुस्तुमुलान्नादान्दुद्रुवुश्च दिशो दश&#xA;025a तांस्त्रास्यमानान्भीमेन दृष्ट्वा रक्षो महाबलम्&#xA;025c अभिदुद्राव वेगेन शरैश्चैनमवाकिरत्&#xA;026a तं भीमसेनः समरे तीक्ष्णाग्रैरक्षिणोच्छरैः&#xA;026c अलायुधस्तु तानस्तान्भीमेन विशिखान्रणे&#xA;026e चिच्छेद कांश्चित्समरे त्वरया कांश्चिदग्रहीत्&#xA;027a स तं दृष्ट्वा राक्षसेन्द्रं भीमो भीमपराक्रमः&#xA;027c गदां चिक्षेप वेगेन वज्रपातोपमां तदा&#xA;028a तामापतन्तीं वेगेन गदां ज्वालाकुलां ततः&#xA;028c गदया ताडयामास सा गदा भीममाव्रजत्&#xA;029a स राक्षसेन्द्रं कौन्तेयः शरवर्षैरवाकिरत्&#xA;029c तानप्यस्याकरोन्मोघान्राक्षसो निशितैः शरैः&#xA;030a ते चापि राक्षसाः सर्वे सैनिका भीमरूपिणः&#xA;030c शासनाद्राक्षसेन्द्रस्य निजघ्नू रथकुञ्जरान्&#xA;031a पाञ्चालाः सृञ्जयाश्चैव वाजिनः परमद्विपाः&#xA;031c न शान्तिं लेभिरे तत्र राक्षसैर्भृशपीडिताः&#xA;032a तं तु दृष्ट्वा महाघोरं वर्तमानं महाहवे&#xA;032c अब्रवीत्पुरुषश्रेष्ठो धनञ्जयमिदं वचः&#xA;033a पश्य भीमं महाबाहो राक्षसेन्द्रवशं गतम्&#xA;033c पदवीमस्य गच्छ त्वं मा विचारय पाण्डव&#xA;034a धृष्टद्युम्नः शिखण्डी च युधामन्यूत्तमौजसौ&#xA;034c सहिता द्रौपदेयाश्च कर्णं यान्तु महारथाः&#xA;035a नकुलः सहदेवश्च युयुधानश्च वीर्यवान्&#xA;035c इतरान्राक्षसान्घ्नन्तु शासनात्तव पाण्डव&#xA;036a त्वमपीमां महाबाहो चमूं द्रोणपुरस्कृताम्&#xA;036c वारयस्व नरव्याघ्र महद्धि भयमागतम्&#xA;037a एवमुक्ते तु कृष्णेन यथोद्दिष्टा महारथाः&#xA;037c जग्मुर्वैकर्तनं कर्णं राक्षसांश्चेतरान्रणे&#xA;038a अथ पूर्णायतोत्सृष्टैः शरैराशीविषोपमैः&#xA;038c धनुश्चिच्छेद भीमस्य राक्षसेन्द्रः प्रतापवान्&#xA;039a हयांश्चास्य शितैर्बाणैः सारथिं च महाबलः&#xA;039c जघान मिषतः सङ्ख्ये भीमसेनस्य भारत&#xA;040a सोऽवतीर्य रथोपस्थाद्धताश्वो हतसारथिः&#xA;040c तस्मै गुर्वीं गदां घोरां स विनद्योत्ससर्ज ह&#xA;041a ततस्तां भीमनिर्घोषामापतन्तीं महागदाम्&#xA;041c गदया राक्षसो घोरो निजघान ननाद च&#xA;042a तद्दृष्ट्वा राक्षसेन्द्रस्य घोरं कर्म भयावहम्&#xA;042c भीमसेनः प्रहृष्टात्मा गदामाशु परामृशत्&#xA;043a तयोः समभवद्युद्धं तुमुलं नररक्षसोः&#xA;043c गदानिपातसंह्रादैर्भुवं कम्पयतोर्भृशम्&#xA;044a गदाविमुक्तौ तौ भूयः समासाद्येतरेतरम्&#xA;044c मुष्टिभिर्वज्रसंह्रादैरन्योन्यमभिजघ्नतुः&#xA;045a रथचक्रैर्युगैरक्षैरधिष्ठानैरुपस्करैः&#xA;045c यथासन्नमुपादाय निजघ्नतुरमर्षणौ&#xA;046a तौ विक्षरन्तौ रुधिरं समासाद्येतरेतरम्&#xA;046c मत्ताविव महानागावकृष्येतां पुनः पुनः&#xA;047a तमपश्यद्धृषीकेशः पाण्डवानां हिते रतः&#xA;047c स भीमसेनरक्षार्थं हैडिम्बं प्रत्यचोदयत्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/153/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/153/</guid>
      <description>&lt;p&gt;001  सञ्जय उवाच&#xA;001a सम्प्रेक्ष्य समरे भीमं रक्षसा ग्रस्तमन्तिकात्&#xA;001c वासुदेवोऽब्रवीद्वाक्यं घटोत्कचमिदं तदा&#xA;002a पश्य भीमं महाबाहो रक्षसा ग्रस्तमन्तिकात्&#xA;002c पश्यतां सर्वसैन्यानां तव चैव महाद्युते&#xA;003a स कर्णं त्वं समुत्सृज्य राक्षसेन्द्रमलायुधम्&#xA;003c जहि क्षिप्रं महाबाहो पश्चात्कर्णं वधिष्यसि&#xA;004a स वार्ष्णेयवचः श्रुत्वा कर्णमुत्सृज्य वीर्यवान्&#xA;004c युयुधे राक्षसेन्द्रेण बकभ्रात्रा घटोत्कचः&#xA;004e तयोः सुतुमुलं युद्धं बभूव निशि रक्षसोः&#xA;005a अलायुधस्य योधांस्तु राक्षसान्भीमदर्शनान्&#xA;005c वेगेनापततः शूरान्प्रगृहीतशरासनान्&#xA;006a आत्तायुधः सुसङ्क्रुद्धो युयुधानो महारथः&#xA;006c नकुलः सहदेवश्च चिच्छिदुर्निशितैः शरैः&#xA;007a सर्वांश्च समरे राजन्किरीटी क्षत्रियर्षभान्&#xA;007c परिचिक्षेप बीभत्सुः सर्वतः प्रक्षिपञ्शरान्&#xA;008a कर्णश्च समरे राजन्व्यद्रावयत पार्थिवान्&#xA;008c धृष्टद्युम्नशिखण्ड्यादीन्पाञ्चालानां महारथान्&#xA;009a तान्वध्यमानान्दृष्ट्वा तु भीमो भीमपराक्रमः&#xA;009c अभ्ययात्त्वरितः कर्णं विशिखान्विकिरन्रणे&#xA;010a ततस्तेऽप्याययुर्हत्वा राक्षसान्यत्र सूतजः&#xA;010c नकुलः सहदेवश्च सात्यकिश्च महारथः&#xA;010e ते कर्णं योधयामासुः पाञ्चाला द्रोणमेव च&#xA;011a अलायुधस्तु सङ्क्रुद्धो घटोत्कचमरिन्दमम्&#xA;011c परिघेणातिकायेन ताडयामास मूर्धनि&#xA;012a स तु तेन प्रहारेण भैमसेनिर्महाबलः&#xA;012c ईषन्मूर्छान्वितोऽऽत्मानं संस्तम्भयत वीर्यवान्&#xA;013a ततो दीप्ताग्निसङ्काशां शतघण्टामलङ्कृताम्&#xA;013c चिक्षेप समरे तस्मै गदां काञ्चनभूषणाम्&#xA;014a सा हयान्सारथिं चैव रथं चास्य महास्वना&#xA;014c चूर्णयामास वेगेन विसृष्टा भीमकर्मणा&#xA;015a स भग्नहयचक्राक्षो विशीर्णध्वजकूबरः&#xA;015c उत्पपात रथात्तूर्णं मायामास्थाय राक्षसीम्&#xA;016a स समास्थाय मायां तु ववर्ष रुधिरं बहु&#xA;016c विद्युद्विभ्राजितं चासीत्तिमिराभ्राकुलं नभः&#xA;017a ततो वज्रनिपाताश्च साशनिस्तनयित्नवः&#xA;017c महांश्चटचटाशब्दस्तत्रासीद्धि महाहवे&#xA;018a तां प्रेक्ष्य विहितां मायां राक्षसो राक्षसेन तु&#xA;018c ऊर्ध्वमुत्पत्य हैडिम्बस्तां मायां माययावधीत्&#xA;019a सोऽभिवीक्ष्य हतां मायां मायावी माययैव हि&#xA;019c अश्मवर्षं सुतुमुलं विससर्ज घटोत्कचे&#xA;020a अश्मवर्षं स तद्घोरं शरवर्षेण वीर्यवान्&#xA;020c दिशो विध्वंसयामास तदद्भुतमिवाभवत्&#xA;021a ततो नानाप्रहरणैरन्योन्यमभिवर्षताम्&#xA;021c आयसैः परिघैः शूलैर्गदामुसलमुद्गरैः&#xA;022a पिनाकैः करवालैश्च तोमरप्रासकम्पनैः&#xA;022c नाराचैर्निशितैर्भल्लैः शरैश्चक्रैः परश्वधैः&#xA;023a अयोगुडैर्भिण्डिपालैर्गोशीर्षोलूखलैरपि&#xA;023c उत्पाट्य च महाशाखैर्विविधैर्जगतीरुहैः&#xA;024a शमीपीलुकरीरैश्च शम्याकैश्चैव भारत&#xA;024c इङ्गुदैर्बदरीभिश्च कोविदारैश्च पुष्पितैः&#xA;025a पलाशैररिमेदैश्च प्लक्षन्यग्रोधपिप्पलैः&#xA;025c महद्भिः समरे तस्मिन्नन्योन्यमभिजघ्नतुः&#xA;026a विविधैः पर्वताग्रैश्च नानाधातुभिराचितैः&#xA;026c तेषां शब्दो महानासीद्वज्राणां भिद्यतामिव&#xA;027a युद्धं तदभवद्घोरं भैम्यलायुधयोर्नृप&#xA;027c हरीन्द्रयोर्यथा राजन्वालिसुग्रीवयोः पुरा&#xA;028a तौ युद्ध्वा विविधैर्घोरैरायुधैर्विशिखैस्तथा&#xA;028c प्रगृह्य निशितौ खड्गावन्योन्यमभिजघ्नतुः&#xA;029a तावन्योन्यमभिद्रुत्य केशेषु सुमहाबलौ&#xA;029c भुजाभ्यां पर्यगृह्णीतां महाकायौ महाबलौ&#xA;030a तौ भिन्नगात्रौ प्रस्वेदं सुस्रुवाते जनाधिप&#xA;030c रुधिरं च महाकायावभिवृष्टाविवाचलौ&#xA;031a अथाभिपत्य वेगेन समुद्भ्राम्य च राक्षसम्&#xA;031c बलेनाक्षिप्य हैडिम्बश्चकर्तास्य शिरो महत्&#xA;032a सोऽपहृत्य शिरस्तस्य कुण्डलाभ्यां विभूषितम्&#xA;032c तदा सुतुमुलं नादं ननाद सुमहाबलः&#xA;033a हतं दृष्ट्वा महाकायं बकज्ञातिमरिन्दमम्&#xA;033c पाञ्चालाः पाण्डवाश्चैव सिंहनादान्विनेदिरे&#xA;034a ततो भेरीसहस्राणि शङ्खानामयुतानि च&#xA;034c अवादयन्पाण्डवेयास्तस्मिन्रक्षसि पातिते&#xA;035a अतीव सा निशा तेषां बभूव विजयावहा&#xA;035c विद्योतमाना विबभौ समन्ताद्दीपमालिनी&#xA;036a अलायुधस्य तु शिरो भैमसेनिर्महाबलः&#xA;036c दुर्योधनस्य प्रमुखे चिक्षेप गतचेतनम्&#xA;037a अथ दुर्योधनो राजा दृष्ट्वा हतमलायुधम्&#xA;037c बभूव परमोद्विग्नः सह सैन्येन भारत&#xA;038a तेन ह्यस्य प्रतिज्ञातं भीमसेनमहं युधि&#xA;038c हन्तेति स्वयमागम्य स्मरता वैरमुत्तमम्&#xA;039a ध्रुवं स तेन हन्तव्य इत्यमन्यत पार्थिवः&#xA;039c जीवितं चिरकालाय भ्रातॄणां चाप्यमन्यत&#xA;040a स तं दृष्ट्वा विनिहतं भीमसेनात्मजेन वै&#xA;040c प्रतिज्ञां भीमसेनस्य पूर्णामेवाभ्यमन्यत&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/154/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/154/</guid>
      <description>&lt;p&gt;001  सञ्जय उवाच&#xA;001a निहत्यालायुधं रक्षः प्रहृष्टात्मा घटोत्कचः&#xA;001c ननाद विविधान्नादान्वाहिन्याः प्रमुखे स्थितः&#xA;002a तस्य तं तुमुलं शब्दं श्रुत्वा कुञ्जरकम्पनम्&#xA;002c तावकानां महाराज भयमासीत्सुदारुणम्&#xA;003a अलायुधविषक्तं तु भैमसेनिं महाबलम्&#xA;003c दृष्ट्वा कर्णो महाबाहुः पाञ्चालान्समुपाद्रवत्&#xA;004a दशभिर्दशभिर्बाणैर्धृष्टद्युम्नशिखण्डिनौ&#xA;004c दृढैः पूर्णायतोत्सृष्टैर्बिभेद नतपर्वभिः&#xA;005a ततः परमनाराचैर्युधामन्यूत्तमौजसौ&#xA;005c सात्यकिं च रथोदारं कम्पयामास मार्गणैः&#xA;006a तेषामभ्यस्यतां तत्र सर्वेषां सव्यदक्षिणम्&#xA;006c मण्डलान्येव चापानि व्यदृश्यन्त जनाधिप&#xA;007a तेषां ज्यातलनिर्घोषो रथनेमिस्वनश्च ह&#xA;007c मेघानामिव घर्मान्ते बभूव तुमुलो निशि&#xA;008a ज्यानेमिघोषस्तनयित्नुमान्वै धनुस्तडिन्मण्डलकेतुशृङ्गः&#xA;008c शरौघवर्षाकुलवृष्टिमांश्च सङ्ग्राममेघः स बभूव राजन्&#xA;009a तदुद्धतं शैल इवाप्रकम्प्यो वर्षं महच्छैलसमानसारः&#xA;009c विध्वंसयामास रणे नरेन्द्र वैकर्तनः शत्रुगणावमर्दी&#xA;010a ततोऽतुलैर्वज्रनिपातकल्पैः शितैः शरैः काञ्चनचित्रपुङ्खैः&#xA;010c शत्रून्व्यपोहत्समरे महात्मा वैकर्तनः पुत्रहिते रतस्ते&#xA;011a सञ्छिन्नभिन्नध्वजिनश्च केचित्केचिच्छरैरर्दितभिन्नदेहाः&#xA;011c केचिद्विसूता विहयाश्च केचिद्वैकर्तनेनाशु कृता बभूवुः&#xA;012a अविन्दमानास्त्वथ शर्म सङ्ख्ये; यौधिष्ठिरं ते बलमन्वपद्यन्&#xA;012c तान्प्रेक्ष्य भग्नान्विमुखीकृतांश्च घटोत्कचो रोषमतीव चक्रे&#xA;013a आस्थाय तं काञ्चनरत्नचित्रं रथोत्तमं सिंह इवोन्ननाद&#xA;013c वैकर्तनं कर्णमुपेत्य चापि विव्याध वज्रप्रतिमैः पृषत्कैः&#xA;014a तौ कर्णिनाराचशिलीमुखैश्च नालीकदण्डैश्च सवत्सदन्तैः&#xA;014c वराहकर्णैः सविषाणशृङ्गैः क्षुरप्रवर्षैश्च विनेदतुः खम्&#xA;015a तद्बाणधारावृतमन्तरिक्षं तिर्यग्गताभिः समरे रराज&#xA;015c सुवर्णपुङ्खज्वलितप्रभाभिर्विचित्रपुष्पाभिरिव स्रजाभिः&#xA;016a समं हि तावप्रतिमप्रभावा वन्योन्यमाजघ्नतुरुत्तमास्त्रैः&#xA;016c तयोर्हि वीरोत्तमयोर्न कश्चिद्ददर्श तस्मिन्समरे विशेषम्&#xA;017a अतीव तच्चित्रमतीव रूपं बभूव युद्धं रविभीमसून्वोः&#xA;017c समाकुलं शस्त्रनिपातघोरं दिवीव राह्वंशुमतोः प्रतप्तम्&#xA;018a घटोत्कचो यदा कर्णं न विशेषयते नृप&#xA;018c तदा प्रादुश्चकारोग्रमस्त्रमस्त्रविदां वरः&#xA;019a तेनास्त्रेण हयान्पूर्वं हत्वा कर्णस्य राक्षसः&#xA;019c सारथिं चैव हैडिम्बः क्षिप्रमन्तरधीयत&#xA;020  धृतराष्ट्र उवाच&#xA;020a तथा ह्यन्तर्हिते तस्मिन्कूटयोधिनि राक्षसे&#xA;020c मामकैः प्रतिपन्नं यत्तन्ममाचक्ष्व सञ्जय&#xA;021  सञ्जय उवाच&#xA;021a अन्तर्हितं राक्षसं तं विदित्वा सम्प्राक्रोशन्कुरवः सर्व एव&#xA;021c कथं नायं राक्षसः कूटयोधी हन्यात्कर्णं समरेऽदृश्यमानः&#xA;022a ततः कर्णो लघुचित्रास्त्रयोधी सर्वा दिशो व्यावृणोद्बाणजालैः&#xA;022c न वै किञ्चिद्व्यापतत्तत्र भूतं तमोभूते सायकैरन्तरिक्षे&#xA;023a न चाददानो न च सन्दधानो न चेषुधी स्पृशमानः कराग्रैः&#xA;023c अदृश्यद्वै लाघवात्सूतपुत्रः सर्वं बाणैश्छादयानोऽन्तरिक्षम्&#xA;024a ततो मायां विहितामन्तरिक्षे घोरां भीमां दारुणां राक्षसेन&#xA;024c सम्पश्यामो लोहिताभ्रप्रकाशां देदीप्यन्तीमग्निशिखामिवोग्राम्&#xA;025a ततस्तस्या विद्युतः प्रादुरासन्नुल्काश्चापि ज्वलिताः कौरवेन्द्र&#xA;025c घोषश्चान्यः प्रादुरासीत्सुघोरः सहस्रशो नदतां दुन्दुभीनाम्&#xA;026a ततः शराः प्रापतन्रुक्मपुङ्खाः शक्त्यः प्रासा मुसलान्यायुधानि&#xA;026c परश्वधास्तैलधौताश्च खड्गाः प्रदीप्ताग्राः पट्टिशास्तोमराश्च&#xA;027a मयूखिनः परिघा लोहबद्धा गदाश्चित्राः शितधाराश्च शूलाः&#xA;027c गुर्व्यो गदा हेमपट्टावनद्धाः शतघ्न्यश्च प्रादुरासन्समन्तात्&#xA;028a महाशिलाश्चापतंस्तत्र तत्र सहस्रशः साशनयः सवज्राः&#xA;028c चक्राणि चानेकशतक्षुराणि प्रादुर्बभूवुर्ज्वलनप्रभाणि&#xA;029a तां शक्तिपाषाणपरश्वधानां प्रासासिवज्राशनिमुद्गराणाम्&#xA;029c वृष्टिं विशालां ज्वलितां पतन्तीं कर्णः शरौघैर्न शशाक हन्तुम्&#xA;030a शराहतानां पततां हयानां; वज्राहतानां पततां गजानाम्&#xA;030c शिलाहतानां च महारथानां महान्निनादः पततां बभूव&#xA;031a सुभीमनानाविधशस्त्रपातैर्घटोत्कचेनाभिहतं समन्तात्&#xA;031c दौर्योधनं तद्बलमार्तरूपमावर्तमानं ददृशे भ्रमन्तम्&#xA;032a हाहाकृतं सम्परिवर्तमानं संलीयमानं च विषण्णरूपम्&#xA;032c ते त्वार्यभावात्पुरुषप्रवीराः पराङ्मुखा न बभूवुस्तदानीम्&#xA;033a तां राक्षसीं घोरतरां सुभीमां वृष्टिं महाशस्त्रमयीं पतन्तीम्&#xA;033c दृष्ट्वा बलौघांश्च निपात्यमानान्महद्भयं तव पुत्रान्विवेश&#xA;034a शिवाश्च वैश्वानरदीप्तजिह्वाः सुभीमनादाः शतशो नदन्त्यः&#xA;034c रक्षोगणान्नर्दतश्चाभिवीक्ष्य नरेन्द्रयोधा व्यथिता बभूवुः&#xA;035a ते दीप्तजिह्वाननतीक्ष्णदंष्ट्रा विभीषणाः शैलनिकाशकायाः&#xA;035c नभोगताः शक्तिविषक्तहस्ता मेघा व्यमुञ्चन्निव वृष्टिमार्गम्&#xA;036a तैराहतास्ते शरशक्तिशूलैर्गदाभिरुग्रैः परिघैश्च दीप्तैः&#xA;036c वज्रैः पिनाकैरशनिप्रहारैश्चक्रैः शतघ्न्युन्मथिताश्च पेतुः&#xA;037a हुडा भुशुण्ड्योऽश्मगुडाः शतघ्न्यः स्थूणाश्च कार्ष्णायसपट्टनद्धाः&#xA;037c अवाकिरंस्तव पुत्रस्य सैन्यं तथा रौद्रं कश्मलं प्रादुरासीत्&#xA;038a निष्कीर्णान्त्रा विहतैरुत्तमाङ्गैः सम्भग्नाङ्गाः शेरते तत्र शूराः&#xA;038c भिन्ना हयाः कुञ्जराश्चावभग्नाः सञ्चूर्णिताश्चैव रथाः शिलाभिः&#xA;039a एवं महच्छस्त्रवर्षं सृजन्तस्ते यातुधाना भुवि घोररूपाः&#xA;039c मायाः सृष्टास्तत्र घटोत्कचेन नामुञ्चन्वै याचमानं न भीतम्&#xA;040a तस्मिन्घोरे कुरुवीरावमर्दे कालोत्सृष्टे क्षत्रियाणामभावे&#xA;040c ते वै भग्नाः सहसा व्यद्रवन्त प्राक्रोशन्तः कौरवाः सर्व एव&#xA;041a पलायध्वं कुरवो नैतदस्ति सेन्द्रा देवा घ्नन्ति नः पाण्डवार्थे&#xA;041c तथा तेषां मज्जतां भारतानां न स्म द्वीपस्तत्र कश्चिद्बभूव&#xA;042a तस्मिन्सङ्क्रन्दे तुमुले वर्तमाने सैन्ये भग्ने लीयमाने कुरूणाम्&#xA;042c अनीकानां प्रविभागेऽप्रकाशे न ज्ञायन्ते कुरवो नेतरे वा&#xA;043a निर्मर्यादे विद्रवे घोररूपे सर्वा दिशः प्रेक्षमाणाः स्म शून्याः&#xA;043c तां शस्त्रवृष्टिमुरसा गाहमानं कर्णं चैकं तत्र राजन्नपश्यम्&#xA;044a ततो बाणैरावृणोदन्तरिक्षं दिव्यां मायां योधयन्राक्षसस्य&#xA;044c ह्रीमान्कुर्वन्दुष्करमार्यकर्म नैवामुह्यत्संयुगे सूतपुत्रः&#xA;045a ततो भीताः समुदैक्षन्त कर्णं राजन्सर्वे सैन्धवा बाह्लिकाश्च&#xA;045c असम्मोहं पूजयन्तोऽस्य सङ्ख्ये सम्पश्यन्तो विजयं राक्षसस्य&#xA;046a तेनोत्सृष्टा चक्रयुक्ता शतघ्नी समं सर्वांश्चतुरोऽश्वाञ्जघान&#xA;046c ते जानुभिर्जगतीमन्वपद्यन्गतासवो निर्दशनाक्षिजिह्वाः&#xA;047a ततो हताश्वादवरुह्य वाहादन्तर्मनाः कुरुषु प्राद्रवत्सु&#xA;047c दिव्ये चास्त्रे मायया वध्यमाने नैवामुह्यच्चिन्तयन्प्राप्तकालम्&#xA;048a ततोऽब्रुवन्कुरवः सर्व एव कर्णं दृष्ट्वा घोररूपां च मायाम्&#xA;048c शक्त्या रक्षो जहि कर्णाद्य तूर्णं नश्यन्त्येते कुरवो धार्तराष्ट्राः&#xA;049a करिष्यतः किं च नो भीमपार्थौ तपन्तमेनं जहि रक्षो निशीथे&#xA;049c यो नः सङ्ग्रामाद्घोररूपाद्विमुच्येत्स नः पार्थान्समरे योधयेत&#xA;050a तस्मादेनं राक्षसं घोररूपं जहि शक्त्या दत्तया वासवेन&#xA;050c मा कौरवाः सर्व एवेन्द्रकल्पा रात्रीमुखे कर्ण नेशुः सयोधाः&#xA;051a स वध्यमानो रक्षसा वै निशीथे दृष्ट्वा राजन्नश्यमानं बलं च&#xA;051c महच्च श्रुत्वा निनदं कौरवाणां मतिं दध्रे शक्तिमोक्षाय कर्णः&#xA;052a स वै क्रुद्धः सिंह इवात्यमर्षी नामर्षयत्प्रतिघातं रणे तम्&#xA;052c शक्तिं श्रेष्ठां वैजयन्तीमसह्यां समाददे तस्य वधं चिकीर्षन्&#xA;053a यासौ राजन्निहिता वर्षपूगान्वधायाजौ सत्कृता फल्गुनस्य&#xA;053c यां वै प्रादात्सूतपुत्राय शक्रः शक्तिं श्रेष्ठां कुण्डलाभ्यां निमाय&#xA;054a तां वै शक्तिं लेलिहानां प्रदीप्तां पाशैर्युक्तामन्तकस्येव रात्रिम्&#xA;054c मृत्योः स्वसारं ज्वलितामिवोल्कां वैकर्तनः प्राहिणोद्राक्षसाय&#xA;055a तामुत्तमां परकायापहन्त्रीं दृष्ट्वा सौतेर्बाहुसंस्थां ज्वलन्तीम्&#xA;055c भीतं रक्षो विप्रदुद्राव राजन्कृत्वात्मानं विन्ध्यपादप्रमाणम्&#xA;056a दृष्ट्वा शक्तिं कर्णबाह्वन्तरस्थां नेदुर्भूतान्यन्तरिक्षे नरेन्द्र&#xA;056c ववुर्वातास्तुमुलाश्चापि राजन्सनिर्घाता चाशनिर्गां जगाम&#xA;057a सा तां मायां भस्म कृत्वा ज्वलन्ती भित्त्वा गाढं हृदयं राक्षसस्य&#xA;057c ऊर्ध्वं ययौ दीप्यमाना निशायां नक्षत्राणामन्तराण्याविशन्ती&#xA;058a युद्ध्वा चित्रैर्विविधैः शस्त्रपूगैर्दिव्यैर्वीरो मानुषै राक्षसैश्च&#xA;058c नदन्नादान्विविधान्भैरवांश्च प्राणानिष्टांस्त्याजितः शक्रशक्त्या&#xA;059a इदं चान्यच्चित्रमाश्चर्यरूपं चकारासौ कर्म शत्रुक्षयाय&#xA;059c तस्मिन्काले शक्तिनिर्भिन्नमर्मा बभौ राजन्मेघशैलप्रकाशः&#xA;060a ततोऽन्तरिक्षादपतद्गतासुः स राक्षसेन्द्रो भुवि भिन्नदेहः&#xA;060c अवाक्शिराः स्तब्धगात्रो विजिह्वो घटोत्कचो महदास्थाय रूपम्&#xA;061a स तद्रूपं भैरवं भीमकर्मा भीमं कृत्वा भैमसेनिः पपात&#xA;061c हतोऽप्येवं तव सैन्येकदेश;मपोथयत्कौरवान्भीषयाणः&#xA;062a ततो मिश्राः प्राणदन्सिंहनादैर्भेर्यः शङ्खा मुरजाश्चानकाश्च&#xA;062c दग्धां मायां निहतं राक्षसं च दृष्ट्वा हृष्टाः प्राणदन्कौरवेयाः&#xA;063a ततः कर्णः कुरुभिः पूज्यमानो यथा शक्रो वृत्रवधे मरुद्भिः&#xA;063c अन्वारूढस्तव पुत्रं रथस्थं हृष्टश्चापि प्राविशत्स्वं स सैन्यम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/155/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/155/</guid>
      <description>&lt;p&gt;001  सञ्जय उवाच&#xA;001a हैडिम्बं निहतं दृष्ट्वा विकीर्णमिव पर्वतम्&#xA;001c पाण्डवा दीनमनसः सर्वे बाष्पाकुलेक्षणाः&#xA;002a वासुदेवस्तु हर्षेण महताभिपरिप्लुतः&#xA;002c ननाद सिंहवन्नादं व्यथयन्निव भारत&#xA;002e विनद्य च महानादं पर्यष्वजत फल्गुनम्&#xA;003a स विनद्य महानादमभीशून्सन्नियम्य च&#xA;003c ननर्त हर्षसंवीतो वातोद्धूत इव द्रुमः&#xA;004a ततो विनिर्भ्राम्य पुनः पार्थमास्फोट्य चासकृत्&#xA;004c रथोपस्थगतो भीमं प्राणदत्पुनरच्युतः&#xA;005a प्रहृष्टमनसं ज्ञात्वा वासुदेवं महाबलम्&#xA;005c अब्रवीदर्जुनो राजन्नातिहृष्टमना इव&#xA;006a अतिहर्षोऽयमस्थाने तवाद्य मधुसूदन&#xA;006c शोकस्थाने परे प्राप्ते हैडिम्बस्य वधेन वै&#xA;007a विमुखानि च सैन्यानि हतं दृष्ट्वा घटोत्कचम्&#xA;007c वयं च भृशमाविग्ना हैडिम्बस्य निपातनात्&#xA;008a नैतत्कारणमल्पं हि भविष्यति जनार्दन&#xA;008c तदद्य शंस मे पृष्टः सत्यं सत्यवतां वर&#xA;009a यद्येतन्न रहस्यं ते वक्तुमर्हस्यरिन्दम&#xA;009c धैर्यस्य वैकृतं ब्रूहि त्वमद्य मधुसूदन&#xA;010a समुद्रस्येव सङ्क्षोभो मेरोरिव विसर्पणम्&#xA;010c तथैतल्लाघवं मन्ये तव कर्म जनार्दन&#xA;011  वासुदेव उवाच&#xA;011a अतिहर्षमिमं प्राप्तं शृणु मे त्वं धनञ्जय&#xA;011c अतीव मनसः सद्यः प्रसादकरमुत्तमम्&#xA;012a शक्तिं घटोत्कचेनेमां व्यंसयित्वा महाद्युते&#xA;012c कर्णं निहतमेवाजौ विद्धि सद्यो धनञ्जय&#xA;013a शक्तिहस्तं पुनः कर्णं को लोकेऽस्ति पुमानिह&#xA;013c य एनमभितस्तिष्ठेत्कार्त्तिकेयमिवाहवे&#xA;014a दिष्ट्यापनीतकवचो दिष्ट्यापहृतकुण्डलः&#xA;014c दिष्ट्या च व्यंसिता शक्तिरमोघास्य घटोत्कचे&#xA;015a यदि हि स्यात्सकवचस्तथैव च सकुण्डलः&#xA;015c सामरानपि लोकांस्त्रीनेकः कर्णो जयेद्बली&#xA;016a वासवो वा कुबेरो वा वरुणो वा जलेश्वरः&#xA;016c यमो वा नोत्सहेत्कर्णं रणे प्रतिसमासितुम्&#xA;017a गाण्डीवमायम्य भवांश्चक्रं वाहं सुदर्शनम्&#xA;017c न शक्तौ स्वो रणे जेतुं तथायुक्तं नरर्षभम्&#xA;018a त्वद्धितार्थं तु शक्रेण मायया हृतकुण्डलः&#xA;018c विहीनकवचश्चायं कृतः परपुरञ्जयः&#xA;019a उत्कृत्य कवचं यस्मात्कुण्डले विमले च ते&#xA;019c प्रादाच्छक्राय कर्णो वै तेन वैकर्तनः स्मृतः&#xA;020a आशीविष इव क्रुद्धः स्तम्भितो मन्त्रतेजसा&#xA;020c तथाद्य भाति कर्णो मे शान्तज्वाल इवानलः&#xA;021a यदा प्रभृति कर्णाय शक्तिर्दत्ता महात्मना&#xA;021c वासवेन महाबाहो प्राप्ता यासौ घटोत्कचे&#xA;022a कुण्डलाभ्यां निमायाथ दिव्येन कवचेन च&#xA;022c तां प्राप्यामन्यत वृषा सततं त्वां हतं रणे&#xA;023a एवं गतेऽपि शक्योऽयं हन्तुं नान्येन केनचित्&#xA;023c ऋते त्वा पुरुषव्याघ्र शपे सत्येन चानघ&#xA;024a ब्रह्मण्यः सत्यवादी च तपस्वी नियतव्रतः&#xA;024c रिपुष्वपि दयावांश्च तस्मात्कर्णो वृषा स्मृतः&#xA;025a युद्धशौण्डो महाबाहुर्नित्योद्यतशरासनः&#xA;025c केसरीव वने मर्दन्मत्तमातङ्गयूथपान्&#xA;025e विमदान्रथशार्दूलान्कुरुते रणमूर्धनि&#xA;026a मध्यङ्गत इवादित्यो यो न शक्यो निरीक्षितुम्&#xA;026c त्वदीयैः पुरुषव्याघ्र योधमुख्यैर्महात्मभिः&#xA;026e शरजालसहस्रांशुः शरदीव दिवाकरः&#xA;027a तपान्ते तोयदो यद्वच्छरधाराः क्षरत्यसौ&#xA;027c दिव्यास्त्रजलदः कर्णः पर्जन्य इव वृष्टिमान्&#xA;027e सोऽद्य मानुषतां प्राप्तो विमुक्तः शक्रदत्तया&#xA;028a एको हि योगोऽस्य भवेद्वधाय छिद्रे ह्येनं स्वप्रमत्तः प्रमत्तम्&#xA;028c कृच्छ्रप्राप्तं रथचक्रे निमग्ने हन्याः पूर्वं त्वं तु सञ्ज्ञां विचार्य&#xA;029a जरासन्धश्चेदिराजो महात्मा महाबलश्चैकलव्यो निषादः&#xA;029c एकैकशो निहताः सर्व एव योगैस्तैस्तैस्त्वद्धितार्थं मयैव&#xA;030a अथापरे निहता राक्षसेन्द्रा हिडिम्बकिर्मीरबकप्रधानाः&#xA;030c अलायुधः परसैन्यावमर्दी घटोत्कचश्चोग्रकर्मा तरस्वी&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/156/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/156/</guid>
      <description>&lt;p&gt;001  अर्जुन उवाच&#xA;001a कथमस्मद्धितार्थं ते कैश्च योगैर्जनार्दन&#xA;001c जरासन्धप्रभृतयो घातिताः पृथिवीश्वराः&#xA;002  वासुदेव उवाच&#xA;002a जरासन्धश्चेदिराजो नैषादिश्च महाबलः&#xA;002c यदि स्युर्न हताः पूर्वमिदानीं स्युर्भयङ्कराः&#xA;003a सुयोधनस्तानवश्यं वृणुयाद्रथसत्तमान्&#xA;003c तेऽस्माभिर्नित्यसन्दुष्टाः संश्रयेयुश्च कौरवान्&#xA;004a ते हि वीरा महात्मानः कृतास्त्रा दृढयोधिनः&#xA;004c धार्तराष्ट्रीं चमूं कृत्स्नां रक्षेयुरमरा इव&#xA;005a सूतपुत्रो जरासन्धश्चेदिराजो निषादजः&#xA;005c सुयोधनं समाश्रित्य तपेरन्पृथिवीमिमाम्&#xA;006a योगैरपि हता यैस्ते तान्मे शृणु धनञ्जय&#xA;006c अजय्या हि विना योगैर्मृधे ते दैवतैरपि&#xA;007a एकैको हि पृथक्तेषां समस्तां सुरवाहिनीम्&#xA;007c योधयेत्समरे पार्थ लोकपालाभिरक्षिताम्&#xA;008a जरासन्धो हि रुषितो रौहिणेयप्रधर्षितः&#xA;008c अस्मद्वधार्थं चिक्षेप गदां वै लोहितामुखीम्&#xA;009a सीमन्तमिव कुर्वाणां नभसः पावकप्रभाम्&#xA;009c व्यदृश्यतापतन्ती सा शक्रमुक्ता यथाशनिः&#xA;010a तामापतन्तीं दृष्ट्वैव गदां रोहिणिनन्दनः&#xA;010c प्रतिघातार्थमस्त्रं वै स्थूणाकर्णमवासृजत्&#xA;011a अस्त्रवेगप्रतिहता सा गदा प्रापतद्भुवि&#xA;011c दारयन्ती धरां देवीं कम्पयन्तीव पर्वतान्&#xA;012a तत्र स्म राक्षसी घोरा जरा नामाशुविक्रमा&#xA;012c सन्धयामास तं जातं जरासन्धमरिन्दमम्&#xA;013a द्वाभ्यां जातो हि मातृभ्यामर्धदेहः पृथक्पृथक्&#xA;013c तया स सन्धितो यस्माज्जरासन्धस्ततः स्मृतः&#xA;014a सा तु भूमिगता पार्थ हता ससुतबान्धवा&#xA;014c गदया तेन चास्त्रेण स्थूणाकर्णेन राक्षसी&#xA;015a विनाभूतः स गदया जरासन्धो महामृधे&#xA;015c निहतो भीमसेनेन पश्यतस्ते धनञ्जय&#xA;016a यदि हि स्याद्गदापाणिर्जरासन्धः प्रतापवान्&#xA;016c सेन्द्रा देवा न तं हन्तुं रणे शक्ता नरोत्तम&#xA;017a त्वद्धितार्थं हि नैषादिरङ्गुष्ठेन वियोजितः&#xA;017c द्रोणेनाचार्यकं कृत्वा छद्मना सत्यविक्रमः&#xA;018a स तु बद्धाङ्गुलित्राणो नैषादिर्दृढविक्रमः&#xA;018c अस्यन्नेको वनचरो बभौ राम इवापरः&#xA;019a एकलव्यं हि साङ्गुष्ठमशक्ता देवदानवाः&#xA;019c सराक्षसोरगाः पार्थ विजेतुं युधि कर्हिचित्&#xA;020a किमु मानुषमात्रेण शक्यः स्यात्प्रतिवीक्षितुम्&#xA;020c दृढमुष्टिः कृती नित्यमस्यमानो दिवानिशम्&#xA;021a त्वद्धितार्थं तु स मया हतः सङ्ग्राममूर्धनि&#xA;021c चेदिराजश्च विक्रान्तः प्रत्यक्षं निहतस्तव&#xA;022a स चाप्यशक्यः सङ्ग्रामे जेतुं सर्वैः सुरासुरैः&#xA;022c वधार्थं तस्य जातोऽहमन्येषां च सुरद्विषाम्&#xA;023a त्वत्सहायो नरव्याघ्र लोकानां हितकाम्यया&#xA;023c हिडिम्बबककिर्मीरा भीमसेनेन पातिताः&#xA;023e रावणेन समप्राणा ब्रह्मयज्ञविनाशनाः&#xA;024a हतस्तथैव मायावी हैडिम्बेनाप्यलायुधः&#xA;024c हैडिम्बश्चाप्युपायेन शक्त्या कर्णेन घातितः&#xA;025a यदि ह्येनं नाहनिष्यत्कर्णः शक्त्या महामृधे&#xA;025c मया वध्योऽभविष्यत्स भैमसेनिर्घटोत्कचः&#xA;026a मया न निहतः पूर्वमेष युष्मत्प्रियेप्सया&#xA;026c एष हि ब्राह्मणद्वेषी यज्ञद्वेषी च राक्षसः&#xA;027a धर्मस्य लोप्ता पापात्मा तस्मादेष निपातितः&#xA;027c व्यंसिता चाप्युपायेन शक्रदत्ता मयानघ&#xA;028a ये हि धर्मस्य लोप्तारो वध्यास्ते मम पाण्डव&#xA;028c धर्मसंस्थापनार्थं हि प्रतिज्ञैषा ममाव्यया&#xA;029a ब्रह्म सत्यं दमः शौचं धर्मो ह्रीः श्रीर्धृतिः क्षमा&#xA;029c यत्र तत्र रमे नित्यमहं सत्येन ते शपे&#xA;030a न विषादस्त्वया कार्यः कर्णं वैकर्तनं प्रति&#xA;030c उपदेक्ष्याम्युपायं ते येन तं प्रसहिष्यसि&#xA;031a सुयोधनं चापि रणे हनिष्यति वृकोदरः&#xA;031c तस्य चापि वधोपायं वक्ष्यामि तव पाण्डव&#xA;032a वर्धते तुमुलस्त्वेष शब्दः परचमूं प्रति&#xA;032c विद्रवन्ति च सैन्यानि त्वदीयानि दिशो दश&#xA;033a लब्धलक्ष्या हि कौरव्या विधमन्ति चमूं तव&#xA;033c दहत्येष च वः सैन्यं द्रोणः प्रहरतां वरः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/157/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/157/</guid>
      <description>&lt;p&gt;001  धृतराष्ट्र उवाच&#xA;001a एकवीरवधे मोघा शक्तिः सूतात्मजे यदा&#xA;001c कस्मात्सर्वान्समुत्सृज्य स तां पार्थे न मुक्तवान्&#xA;002a तस्मिन्हते हता हि स्युः सर्वे पाण्डवसृञ्जयाः&#xA;002c एकवीरवधे कस्मान्न युद्धे जयमादधत्&#xA;003a आहूतो न निवर्तेयमिति तस्य महाव्रतम्&#xA;003c स्वयमाह्वयितव्यः स सूतपुत्रेण फल्गुनः&#xA;004a ततो द्वैरथमानीय फल्गुनं शक्रदत्तया&#xA;004c न जघान वृषा कस्मात्तन्ममाचक्ष्व सञ्जय&#xA;005a नूनं बुद्धिविहीनश्चाप्यसहायश्च मे सुतः&#xA;005c शत्रुभिर्व्यंसितोपायः कथं नु स जयेदरीन्&#xA;006a या ह्यस्य परमा शक्तिर्जयस्य च परायणम्&#xA;006c सा शक्तिर्वासुदेवेन व्यंसितास्य घटोत्कचे&#xA;007a कुणेर्यथा हस्तगतं ह्रियेद्बिल्वं बलीयसा&#xA;007c तथा शक्तिरमोघा सा मोघीभूता घटोत्कचे&#xA;008a यथा वराहस्य शुनश्च युध्यतोस्तयोरभावे श्वपचस्य लाभः&#xA;008c मन्ये विद्वन्वासुदेवस्य तद्वद्युद्धे लाभः कर्णहैडिम्बयोर्वै&#xA;009a घटोत्कचो यदि हन्याद्धि कर्णं परो लाभः स भवेत्पाण्डवानाम्&#xA;009c वैकर्तनो वा यदि तं निहन्या;त्तथापि कृत्यं शक्तिनाशात्कृतं स्यात्&#xA;010a इति प्राज्ञः प्रज्ञयैतद्विचार्य; घटोत्कचं सूतपुत्रेण युद्धे&#xA;010c अयोधयद्वासुदेवो नृसिंहः प्रियं कुर्वन्पाण्डवानां हितं च&#xA;011  सञ्जय उवाच&#xA;011a एतच्चिकीर्षितं ज्ञात्वा कर्णे मधुनिहा नृप&#xA;011c नियोजयामास तदा द्वैरथे राक्षसेश्वरम्&#xA;012a घटोत्कचं महावीर्यं महाबुद्धिर्जनार्दनः&#xA;012c अमोघाया विघातार्थं राजन्दुर्मन्त्रिते तव&#xA;013a तदैव कृतकार्या हि वयं स्याम कुरूद्वह&#xA;013c न रक्षेद्यदि कृष्णस्तं पार्थं कर्णान्महारथात्&#xA;014a साश्वध्वजरथः सङ्ख्ये धृतराष्ट्र पतेद्भुवि&#xA;014c विना जनार्दनं पार्थो योगानामीश्वरं प्रभुम्&#xA;015a तैस्तैरुपायैर्बहुभी रक्ष्यमाणः स पार्थिव&#xA;015c जयत्यभिमुखः शत्रून्पार्थः कृष्णेन पालितः&#xA;016a सविशेषं त्वमोघायाः कृष्णोऽरक्षत पाण्डवम्&#xA;016c हन्यात्क्षिप्ता हि कौन्तेयं शक्तिर्वृक्षमिवाशनिः&#xA;017  धृतराष्ट्र उवाच&#xA;017a विरोधी च कुमन्त्री च प्राज्ञमानी ममात्मजः&#xA;017c यस्यैष समतिक्रान्तो वधोपायो जयं प्रति&#xA;018a तवापि समतिक्रान्तमेतद्गावल्गणे कथम्&#xA;018c एतमर्थं महाबुद्धे यत्त्वया नावबोधितः&#xA;019  सञ्जय उवाच&#xA;019a दुर्योधनस्य शकुनेर्मम दुःशासनस्य च&#xA;019c रात्रौ रात्रौ भवत्येषा नित्यमेव समर्थना&#xA;020a श्वः सर्वसैन्यानुत्सृज्य जहि कर्ण धनञ्जयम्&#xA;020c प्रेष्यवत्पाण्डुपाञ्चालानुपभोक्ष्यामहे ततः&#xA;021a अथ वा निहते पार्थे पाण्डुष्वन्यतमं ततः&#xA;021c स्थापयेद्युधि वार्ष्णेयस्तस्मात्कृष्णो निपात्यताम्&#xA;022a कृष्णो हि मूलं पाण्डूनां पार्थः स्कन्ध इवोद्गतः&#xA;022c शाखा इवेतरे पार्थाः पाञ्चालाः पत्रसञ्ज्ञिताः&#xA;023a कृष्णाश्रयाः कृष्णबलाः कृष्णनाथाश्च पाण्डवाः&#xA;023c कृष्णः परायणं चैषां ज्योतिषामिव चन्द्रमाः&#xA;024a तस्मात्पर्णानि शाखाश्च स्कन्धं चोत्सृज्य सूतज&#xA;024c कृष्णं निकृन्धि पाण्डूनां मूलं सर्वत्र सर्वदा&#xA;025a हन्याद्यदि हि दाशार्हं कर्णो यादवनन्दनम्&#xA;025c कृत्स्ना वसुमती राजन्वशे ते स्यान्न संशयः&#xA;026a यदि हि स निहतः शयीत भूमौ; यदुकुलपाण्डवनन्दनो महात्मा&#xA;026c ननु तव वसुधा नरेन्द्र सर्वा; सगिरिसमुद्रवना वशं व्रजेत&#xA;027a सा तु बुद्धिः कृताप्येवं जाग्रति त्रिदशेश्वरे&#xA;027c अप्रमेये हृषीकेशे युद्धकाले व्यमुह्यत&#xA;028a अर्जुनं चापि कौन्तेयं सदा रक्षति केशवः&#xA;028c न ह्येनमैच्छत्प्रमुखे सौतेः स्थापयितुं रणे&#xA;029a अन्यांश्चास्मै रथोदारानुपस्थापयदच्युतः&#xA;029c अमोघां तां कथं शक्तिं मोघां कुर्यामिति प्रभो&#xA;030a ततः कृष्णं महाबाहुः सात्यकिः सत्यविक्रमः&#xA;030c पप्रच्छ रथशार्दूल कर्णं प्रति महारथम्&#xA;031a अयं च प्रत्ययः कर्णे शक्त्या चामितविक्रम&#xA;031c किमर्थं सूतपुत्रेण न मुक्ता फल्गुने तु सा&#xA;032  वासुदेव उवाच&#xA;032a दुःषासनश्च कर्णश्च शकुनिश्च ससैन्धवः&#xA;032c सततं मन्त्रयन्ति स्म दुर्योधनपुरोगमाः&#xA;033a कर्ण कर्ण महेष्वास रणेऽमितपराक्रम&#xA;033c नान्यस्य शक्तिरेषा ते मोक्तव्या जयतां वर&#xA;034a ऋते महारथात्पार्थात्कुन्तीपुत्राद्धनञ्जयात्&#xA;034c स हि तेषामतियशा देवानामिव वासवः&#xA;035a तस्मिन्विनिहते सर्वे पाण्डवाः सृञ्जयैः सह&#xA;035c भविष्यन्ति गतात्मानः सुरा इव निरग्नयः&#xA;036a तथेति च प्रतिज्ञातं कर्णेन शिनिपुङ्गव&#xA;036c हृदि नित्यं तु कर्णस्य वधो गाण्डीवधन्वनः&#xA;037a अहमेव तु राधेयं मोहयामि युधां वर&#xA;037c यतो नावसृजच्छक्तिं पाण्डवे श्वेतवाहने&#xA;038a फल्गुनस्य हि तां मृत्युमवगम्य युयुत्सतः&#xA;038c न निद्रा न च मे हर्षो मनसोऽस्ति युधां वर&#xA;039a घटोत्कचे व्यंसितां तु दृष्ट्वा तां शिनिपुङ्गव&#xA;039c मृत्योरास्यान्तरान्मुक्तं पश्याम्यद्य धनञ्जयम्&#xA;040a न पिता न च मे माता न यूयं भ्रातरस्तथा&#xA;040c न च प्राणास्तथा रक्ष्या यथा बीभत्सुराहवे&#xA;041a त्रैलोक्यराज्याद्यत्किञ्चिद्भवेदन्यत्सुदुर्लभम्&#xA;041c नेच्छेयं सात्वताहं तद्विना पार्थं धनञ्जयम्&#xA;042a अतः प्रहर्षः सुमहान्युयुधानाद्य मेऽभवत्&#xA;042c मृतं प्रत्यागतमिव दृष्ट्वा पार्थं धनञ्जयम्&#xA;043a अतश्च प्रहितो युद्धे मया कर्णाय राक्षसः&#xA;043c न ह्यन्यः समरे रात्रौ शक्तः कर्णं प्रबाधितुम्&#xA;044  सञ्जय उवाच&#xA;044a इति सात्यकये प्राह तदा देवकिनन्दनः&#xA;044c धनञ्जयहिते युक्तस्तत्प्रिये सततं रतः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/158/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/158/</guid>
      <description>&lt;p&gt;001  धृतराष्ट्र उवाच&#xA;001a कर्णदुर्योधनादीनां शकुनेः सौबलस्य च&#xA;001c अपनीतं महत्तात तव चैव विशेषतः&#xA;002a यदाजानीत तां शक्तिमेकघ्नीं सततं रणे&#xA;002c अनिवार्यामसह्यां च देवैरपि सवासवैः&#xA;003a सा किमर्थं न कर्णेन प्रवृत्ते समरे पुरा&#xA;003c न देवकीसुते मुक्ता फल्गुने वापि सञ्जय&#xA;004  सञ्जय उवाच&#xA;004a सङ्ग्रामाद्विनिवृत्तानां सर्वेषां नो विशाम्पते&#xA;004c रात्रौ कुरुकुलश्रेष्ठ मन्त्रोऽयं समजायत&#xA;005a प्रभातमात्रे श्वोभूते केशवायार्जुनाय वा&#xA;005c शक्तिरेषा विमोक्तव्या कर्ण कर्णेति नित्यशः&#xA;006a ततः प्रभातसमये राजन्कर्णस्य दैवतैः&#xA;006c अन्येषां चैव योधानां सा बुद्धिर्नश्यते पुनः&#xA;007a दैवमेव परं मन्ये यत्कर्णो हस्तसंस्थया&#xA;007c न जघान रणे पार्थं कृष्णं वा देवकीसुतम्&#xA;008a तस्य हस्तस्थिता शक्तिः कालरात्रिरिवोद्यता&#xA;008c दैवोपहतबुद्धित्वान्न तां कर्णो विमुक्तवान्&#xA;009a कृष्णे वा देवकीपुत्रे मोहितो देवमायया&#xA;009c पार्थे वा शक्रकल्पे वै वधार्थं वासवीं प्रभो&#xA;010  धृतराष्ट्र उवाच&#xA;010a दैवेनैव हता यूयं स्वबुद्ध्या केशवस्य च&#xA;010c गता हि वासवी हत्वा तृणभूतं घटोत्कचम्&#xA;011a कर्णश्च मम पुत्राश्च सर्वे चान्ये च पार्थिवाः&#xA;011c अनेन दुष्प्रणीतेन गता वैवस्वतक्षयम्&#xA;012a भूय एव तु मे शंस यथा युद्धमवर्तत&#xA;012c कुरूणां पाण्डवानां च हैडिम्बे निहते तदा&#xA;013a ये च तेऽभ्यद्रवन्द्रोणं व्यूढानीकाः प्रहारिणः&#xA;013c सृञ्जयाः सह पाञ्चालैस्तेऽप्यकुर्वन्कथं रणम्&#xA;014a सौमदत्तेर्वधाद्द्रोणमायस्तं सैन्धवस्य च&#xA;014c अमर्षाज्जीवितं त्यक्त्वा गाहमानं वरूथिनीम्&#xA;015a जृम्भमाणमिव व्याघ्रं व्यात्ताननमिवान्तकम्&#xA;015c कथं प्रत्युद्ययुर्द्रोणमस्यन्तं पाण्डुसृञ्जयाः&#xA;016a आचार्यं ये च तेऽरक्षन्दुर्योधनपुरोगमाः&#xA;016c द्रौणिकर्णकृपास्तात तेऽप्यकुर्वन्किमाहवे&#xA;017a भारद्वाजं जिघांसन्तौ सव्यसाचिवृकोदरौ&#xA;017c समार्छन्मामका युद्धे कथं सञ्जय शंस मे&#xA;018a सिन्धुराजवधेनेमे घटोत्कचवधेन ते&#xA;018c अमर्षिताः सुसङ्क्रुद्धा रणं चक्रुः कथं निशि&#xA;019  सञ्जय उवाच&#xA;019a हते घटोत्कचे राजन्कर्णेन निशि राक्षसे&#xA;019c प्रणदत्सु च हृष्टेषु तावकेषु युयुत्सुषु&#xA;020a आपतत्सु च वेगेन वध्यमाने बलेऽपि च&#xA;020c विगाढायां रजन्यां च राजा दैन्यं परं गतः&#xA;021a अब्रवीच्च महाबाहुर्भीमसेनं परन्तपः&#xA;021c आवारय महाबाहो धार्तराष्ट्रस्य वाहिनीम्&#xA;021e हैडिम्बस्याभिघातेन मोहो मामाविशन्महान्&#xA;022a एवं भीमं समादिश्य स्वरथे समुपाविशत्&#xA;022c अश्रुपूर्णमुखो राजा निःश्वसंश्च पुनः पुनः&#xA;022e कश्मलं प्राविशद्घोरं दृष्ट्वा कर्णस्य विक्रमम्&#xA;023a तं तथा व्यथितं दृष्ट्वा कृष्णो वचनमब्रवीत्&#xA;023c मा व्यथां कुरु कौन्तेय नैतत्त्वय्युपपद्यते&#xA;023e वैक्लव्यं भरतश्रेष्ठ यथा प्राकृतपूरुषे&#xA;024a उत्तिष्ठ राजन्युध्यस्व वह गुर्वीं धुरं विभो&#xA;024c त्वयि वैक्लव्यमापन्ने संशयो विजये भवेत्&#xA;025a श्रुत्वा कृष्णस्य वचनं धर्मराजो युधिष्ठिरः&#xA;025c विमृज्य नेत्रे पाणिभ्यां कृष्णं वचनमब्रवीत्&#xA;026a विदिता ते महाबाहो धर्माणां परमा गतिः&#xA;026c ब्रह्महत्याफलं तस्य यः कृतं नावबुध्यते&#xA;027a अस्माकं हि वनस्थानां हैडिम्बेन महात्मना&#xA;027c बालेनापि सता तेन कृतं साह्यं जनार्दन&#xA;028a अस्त्रहेतोर्गतं ज्ञात्वा पाण्डवं श्वेतवाहनम्&#xA;028c असौ कृष्ण महेष्वासः काम्यके मामुपस्थितः&#xA;028e उषितश्च सहास्माभिर्यावन्नासीद्धनञ्जयः&#xA;029a गन्धमादनयात्रायां दुर्गेभ्यश्च स्म तारिताः&#xA;029c पाञ्चाली च परिश्रान्ता पृष्ठेनोढा महात्मना&#xA;030a आरम्भाच्चैव युद्धानां यदेष कृतवान्प्रभो&#xA;030c मदर्थं दुष्करं कर्म कृतं तेन महात्मना&#xA;031a स्वभावाद्या च मे प्रीतिः सहदेवे जनार्दन&#xA;031c सैव मे द्विगुणा प्रीती राक्षसेन्द्रे घटोत्कचे&#xA;032a भक्तश्च मे महाबाहुः प्रियोऽस्याहं प्रियश्च मे&#xA;032c येन विन्दामि वार्ष्णेय कश्मलं शोकतापितः&#xA;033a पश्य सैन्यानि वार्ष्णेय द्राव्यमाणानि कौरवैः&#xA;033c द्रोणकर्णौ च संयत्तौ पश्य युद्धे महारथौ&#xA;034a निशीथे पाण्डवं सैन्यमाभ्यां पश्य प्रमर्दितम्&#xA;034c गजाभ्यामिव मत्ताभ्यां यथा नडवनं महत्&#xA;035a अनादृत्य बलं बाह्वोर्भीमसेनस्य माधव&#xA;035c चित्रास्त्रतां च पार्थस्य विक्रमन्ते स्म कौरवाः&#xA;036a एष द्रोणश्च कर्णश्च राजा चैव सुयोधनः&#xA;036c निहत्य राक्षसं युद्धे हृष्टा नर्दन्ति संयुगे&#xA;037a कथमस्मासु जीवत्सु त्वयि चैव जनार्दन&#xA;037c हैडिम्बः प्राप्तवान्मृत्युं सूतपुत्रेण सङ्गतः&#xA;038a कदर्थीकृत्य नः सर्वान्पश्यतः सव्यसाचिनः&#xA;038c निहतो राक्षसः कृष्ण भैमसेनिर्महाबलः&#xA;039a यदाभिमन्युर्निहतो धार्तराष्ट्रैर्दुरात्मभिः&#xA;039c नासीत्तत्र रणे कृष्ण सव्यसाची महारथः&#xA;040a निरुद्धाश्च वयं सर्वे सैन्धवेन दुरात्मना&#xA;040c निमित्तमभवद्द्रोणः सपुत्रस्तत्र कर्मणि&#xA;041a उपदिष्टो वधोपायः कर्णस्य गुरुणा स्वयम्&#xA;041c व्यायच्छतश्च खड्गेन द्विधा खड्गं चकार ह&#xA;042a व्यसने वर्तमानस्य कृतवर्मा नृशंसवत्&#xA;042c अश्वाञ्जघान सहसा तथोभौ पार्ष्णिसारथी&#xA;042e तथेतरे महेष्वासाः सौभद्रं युध्यपातयन्&#xA;043a अल्पे च कारणे कृष्ण हतो गाण्डीवधन्वना&#xA;043c सैन्धवो यादवश्रेष्ठ तच्च नातिप्रियं मम&#xA;044a यदि शत्रुवधे न्याय्यो भवेत्कर्तुं च पाण्डवैः&#xA;044c द्रोणकर्णौ रणे पूर्वं हन्तव्याविति मे मतिः&#xA;045a एतौ मूलं हि दुःखानामस्माकं पुरुषर्षभ&#xA;045c एतौ रणे समासाद्य पराश्वस्तः सुयोधनः&#xA;046a यत्र वध्यो भवेद्द्रोणः सूतपुत्रश्च सानुगः&#xA;046c तत्रावधीन्महाबाहुः सैन्धवं दूरवासिनम्&#xA;047a अवश्यं तु मया कार्यः सूतपुत्रस्य निग्रहः&#xA;047c ततो यास्याम्यहं वीर स्वयं कर्णजिघांसया&#xA;047e भीमसेनो महाबाहुर्द्रोणानीकेन सङ्गतः&#xA;048a एवमुक्त्वा ययौ तूर्णं त्वरमाणो युधिष्ठिरः&#xA;048c स विस्फार्य महच्चापं शङ्खं प्रध्माप्य भैरवम्&#xA;049a ततो रथसहस्रेण गजानां च शतैस्त्रिभिः&#xA;049c वाजिभिः पञ्चसाहस्रैस्त्रिसाहस्रैः प्रभद्रकैः&#xA;049e वृतः शिखण्डी त्वरितो राजानं पृष्ठतोऽन्वयात्&#xA;050a ततो भेरीः समाजघ्नुः शङ्खान्दध्मुश्च दंशिताः&#xA;050c पाञ्चालाः पाण्डवाश्चैव युधिष्ठिरपुरोगमाः&#xA;051a ततोऽब्रवीन्महाबाहुर्वासुदेवो धनञ्जयम्&#xA;051c एष प्रयाति त्वरितो क्रोधाविष्टो युधिष्ठिरः&#xA;051e जिघांसुः सूतपुत्रस्य तस्योपेक्षा न युज्यते&#xA;052a एवमुक्त्वा हृषीकेशः शीघ्रमश्वानचोदयत्&#xA;052c दूरं च यातं राजानमन्वगच्छज्जनार्दनः&#xA;053a तं दृष्ट्वा सहसा यान्तं सूतपुत्रजिघांसया&#xA;053c शोकोपहतसङ्कल्पं दह्यमानमिवाग्निना&#xA;053e अभिगम्याब्रवीद्व्यासो धर्मपुत्रं युधिष्ठिरम्&#xA;054a कर्णमासाद्य सङ्ग्रामे दिष्ट्या जीवति फल्गुनः&#xA;054c सव्यसाचिवधाकाङ्क्षी शक्तिं रक्षितवान्हि सः&#xA;055a न चागाद्द्वैरथं जिष्णुर्दिष्ट्या तं भरतर्षभ&#xA;055c सृजेतां स्पर्धिनावेतौ दिव्यान्यस्त्राणि सर्वशः&#xA;056a वध्यमानेषु चास्त्रेषु पीडितः सूतनन्दनः&#xA;056c वासवीं समरे शक्तिं ध्रुवं मुञ्चेद्युधिष्ठिर&#xA;057a ततो भवेत्ते व्यसनं घोरं भरतसत्तम&#xA;057c दिष्ट्या रक्षो हतं युद्धे सूतपुत्रेण मानद&#xA;058a वासवीं कारणं कृत्वा कालेनापहतो ह्यसौ&#xA;058c तवैव कारणाद्रक्षो निहतं तात संयुगे&#xA;059a मा क्रुधो भरतश्रेष्ठ मा च शोके मनः कृथाः&#xA;059c प्राणिनामिह सर्वेषामेषा निष्ठा युधिष्ठिर&#xA;060a भ्रातृभिः सहितः सर्वैः पार्थिवैश्च महात्मभिः&#xA;060c कौरवान्समरे राजन्नभियुध्यस्व भारत&#xA;060e पञ्चमे दिवसे चैव पृथिवी ते भविष्यति&#xA;061a नित्यं च पुरुषव्याघ्र धर्ममेव विचिन्तय&#xA;061c आनृशंस्यं तपो दानं क्षमां सत्यं च पाण्डव&#xA;062a सेवेथाः परमप्रीतो यतो धर्मस्ततो जयः&#xA;062c इत्युक्त्वा पाण्डवं व्यासस्तत्रैवान्तरधीयत&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/159/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/159/</guid>
      <description>&lt;p&gt;001  सञ्जय उवाच&#xA;001a घटोत्कचे तु निहते सूतपुत्रेण तां निशाम्&#xA;001c दुःखामर्षवशं प्राप्तो धर्मपुत्रो युधिष्ठिरः&#xA;002a दृष्ट्वा भीमेन महतीं वार्यमाणां चमूं तव&#xA;002c धृष्टद्युम्नमुवाचेदं कुम्भयोनिं निवारय&#xA;003a त्वं हि द्रोणविनाशाय समुत्पन्नो हुताशनात्&#xA;003c सशरः कवची खड्गी धन्वी च परतापनः&#xA;003e अभिद्रव रणे हृष्टो न च ते भीः कथञ्चन&#xA;004a जनमेजयः शिखण्डी च दौर्मुखिश्च यशोधनः&#xA;004c अभिद्रवन्तु संहृष्टाः कुम्भयोनिं समन्ततः&#xA;005a नकुलः सहदेवश्च द्रौपदेयाः प्रभद्रकाः&#xA;005c द्रुपदश्च विराटश्च पुत्रभ्रातृसमन्वितौ&#xA;006a सात्यकिः केकयाश्चैव पाण्डवश्च धनञ्जयः&#xA;006c अभिद्रवन्तु वेगेन भारद्वाजवधेप्सया&#xA;007a तथैव रथिनः सर्वे हस्त्यश्वं यच्च किञ्चन&#xA;007c पादाताश्च रणे द्रोणं प्रापयन्तु महारथम्&#xA;008a तथाज्ञप्तास्तु ते सर्वे पाण्डवेन महात्मना&#xA;008c अभ्यद्रवन्त वेगेन कुम्भयोनिं युयुत्सया&#xA;009a आगच्छतस्तान्सहसा सर्वोद्योगेन पाण्डवान्&#xA;009c प्रतिजग्राह समरे द्रोणः शस्त्रभृतां वरः&#xA;010a ततो दुर्योधनो राजा सर्वोद्योगेन पाण्डवान्&#xA;010c अभ्यद्रवत्सुसङ्क्रुद्ध इच्छन्द्रोणस्य जीवितम्&#xA;011a ततः प्रववृते युद्धं श्रान्तवाहनसैनिकम्&#xA;011c पाण्डवानां कुरूणां च गर्जतामितरेतरम्&#xA;012a निद्रान्धास्ते महाराज परिश्रान्ताश्च संयुगे&#xA;012c नाभ्यपद्यन्त समरे काञ्चिच्चेष्टां महारथाः&#xA;013a त्रियामा रजनी चैषा घोररूपा भयानका&#xA;013c सहस्रयामप्रतिमा बभूव प्राणहारिणी&#xA;013e वध्यतां च तथा तेषां क्षतानां च विशेषतः&#xA;014a अहो रात्रिः समाजज्ञे निद्रान्धानां विशेषतः&#xA;014c सर्वे ह्यासन्निरुत्साहाः क्षत्रिया दीनचेतसः&#xA;014e तव चैव परेषां च गतास्त्रा विगतेषवः&#xA;015a ते तथा पारयन्तश्च ह्रीमन्तश्च विशेषतः&#xA;015c स्वधर्ममनुपश्यन्तो न जहुः स्वामनीकिनीम्&#xA;016a शस्त्राण्यन्ये समुत्सृज्य निद्रान्धाः शेरते जनाः&#xA;016c गजेष्वन्ये रथेष्वन्ये हयेष्वन्ये च भारत&#xA;017a निद्रान्धा नो बुबुधिरे काञ्चिच्चेष्टां नराधिपाः&#xA;017c तेऽन्योन्यं समरे योधाः प्रेषयन्त यमक्षयम्&#xA;018a स्वप्नायमानास्त्वपरे परानिति विचेतसः&#xA;018c आत्मानं समरे जघ्नुः स्वानेव च परानपि&#xA;019a नानावाचो विमुञ्चन्तो निद्रान्धास्ते महारणे&#xA;019c योद्धव्यमिति तिष्ठन्तो निद्रासंसक्तलोचनाः&#xA;020a सम्मर्द्यान्ये रणे केचिन्निद्रान्धाश्च परस्परम्&#xA;020c जघ्नुः शूरा रणे राजंस्तस्मिंस्तमसि दारुणे&#xA;021a हन्यमानं तथात्मानं परेभ्यो बहवो जनाः&#xA;021c नाभ्यजानन्त समरे निद्रया मोहिता भृशम्&#xA;022a तेषामेतादृशीं चेष्टां विज्ञाय पुरुषर्षभः&#xA;022c उवाच वाक्यं बीभत्सुरुच्चैः सन्नादयन्दिशः&#xA;023a श्रान्ता भवन्तो निद्रान्धाः सर्व एव सवाहनाः&#xA;023c तमसा चावृते सैन्ये रजसा बहुलेन च&#xA;024a ते यूयं यदि मन्यध्वमुपारमत सैनिकाः&#xA;024c निमीलयत चात्रैव रणभूमौ मुहूर्तकम्&#xA;025a ततो विनिद्रा विश्रान्ताश्चन्द्रमस्युदिते पुनः&#xA;025c संसाधयिष्यथान्योन्यं स्वर्गाय कुरुपाण्डवाः&#xA;026a तद्वचः सर्वधर्मज्ञा धार्मिकस्य निशम्य ते&#xA;026c अरोचयन्त सैन्यानि तथा चान्योन्यमब्रुवन्&#xA;027a चुक्रुशुः कर्ण कर्णेति राजन्दुर्योधनेति च&#xA;027c उपारमत पाण्डूनां विरता हि वरूथिनी&#xA;028a तथा विक्रोशमानस्य फल्गुनस्य ततस्ततः&#xA;028c उपारमत पाण्डूनां सेना तव च भारत&#xA;029a तामस्य वाचं देवाश्च ऋषयश्च महात्मनः&#xA;029c सर्वसैन्यानि चाक्षुद्राः प्रहृष्टाः प्रत्यपूजयन्&#xA;030a तत्सम्पूज्य वचोऽक्रूरं सर्वसैन्यानि भारत&#xA;030c मुहूर्तमस्वपन्राजञ्श्रान्तानि भरतर्षभ&#xA;031a सा तु सम्प्राप्य विश्रामं ध्वजिनी तव भारत&#xA;031c सुखमाप्तवती वीरमर्जुनं प्रत्यपूजयत्&#xA;032a त्वयि वेदास्तथास्त्राणि त्वयि बुद्धिपराक्रमौ&#xA;032c धर्मस्त्वयि महाबाहो दया भूतेषु चानघ&#xA;033a यच्चाश्वस्तास्तवेच्छामः शर्म पार्थ तदस्तु ते&#xA;033c मनसश्च प्रियानर्थान्वीर क्षिप्रमवाप्नुहि&#xA;034a इति ते तं नरव्याघ्रं प्रशंसन्तो महारथाः&#xA;034c निद्रया समवाक्षिप्तास्तूष्णीमासन्विशाम्पते&#xA;035a अश्वपृष्ठेषु चाप्यन्ये रथनीडेषु चापरे&#xA;035c गजस्कन्धगताश्चान्ये शेरते चापरे क्षितौ&#xA;036a सायुधाः सगदाश्चैव सखड्गाः सपरश्वधाः&#xA;036c सप्रासकवचाश्चान्ये नराः सुप्ताः पृथक्पृथक्&#xA;037a गजास्ते पन्नगाभोगैर्हस्तैर्भूरेणुरूषितैः&#xA;037c निद्रान्धा वसुधां चक्रुर्घ्राणनिःश्वासशीतलाम्&#xA;038a गजाः शुशुभिरे तत्र निःश्वसन्तो महीतले&#xA;038c विशीर्णा गिरयो यद्वन्निःश्वसद्भिर्महोरगैः&#xA;039a समां च विषमां चक्रुः खुराग्रैर्विक्षतां महीम्&#xA;039c हयाः काञ्चनयोक्त्राश्च केसरालम्बिभिर्युगैः&#xA;039e सुषुपुस्तत्र राजेन्द्र युक्ता वाहेषु सर्वशः&#xA;040a तत्तथा निद्रया भग्नमवाचमस्वपद्बलम्&#xA;040c कुशलैरिव विन्यस्तं पटे चित्रमिवाद्भुतम्&#xA;041a ते क्षत्रियाः कुण्डलिनो युवानः परस्परं सायकविक्षताङ्गाः&#xA;041c कुम्भेषु लीनाः सुषुपुर्गजानां कुचेषु लग्ना इव कामिनीनाम्&#xA;042a ततः कुमुदनाथेन कामिनीगण्डपाण्डुना&#xA;042c नेत्रानन्देन चन्द्रेण माहेन्द्री दिगलङ्कृता&#xA;043a ततो मुहूर्ताद्भगवान्पुरस्ताच्छशलक्षणः&#xA;043c अरुणं दर्शयामास ग्रसञ्ज्योतिःप्रभं प्रभुः&#xA;044a अरुणस्य तु तस्यानु जातरूपसमप्रभम्&#xA;044c रश्मिजालं महच्चन्द्रो मन्दं मन्दमवासृजत्&#xA;045a उत्सारयन्तः प्रभया तमस्ते चन्द्ररश्मयः&#xA;045c पर्यगच्छञ्शनैः सर्वा दिशः खं च क्षितिं तथा&#xA;046a ततो मुहूर्ताद्भुवनं ज्योतिर्भूतमिवाभवत्&#xA;046c अप्रख्यमप्रकाशं च जगामाशु तमस्तथा&#xA;047a प्रतिप्रकाशिते लोके दिवाभूते निशाकरे&#xA;047c विचेरुर्न विचेरुश्च राजन्नक्तञ्चरास्ततः&#xA;048a बोध्यमानं तु तत्सैन्यं राजंश्चन्द्रस्य रश्मिभिः&#xA;048c बुबुधे शतपत्राणां वनं महदिवाम्भसि&#xA;049a यथा चन्द्रोदयोद्धूतः क्षुभितः सागरो भवेत्&#xA;049c तथा चन्द्रोदयोद्धूतः स बभूव बलार्णवः&#xA;050a ततः प्रववृते युद्धं पुनरेव विशाम्पते&#xA;050c लोके लोकविनाशाय परं लोकमभीप्सताम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/160/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/160/</guid>
      <description>&lt;p&gt;001  सञ्जय उवाच&#xA;001a ततो दुर्योधनो द्रोणमभिगम्येदमब्रवीत्&#xA;001c अमर्षवशमापन्नो जनयन्हर्षतेजसी&#xA;002a न मर्षणीयाः सङ्ग्रामे विश्रमन्तः श्रमान्विताः&#xA;002c सपत्ना ग्लानमनसो लब्धलक्ष्या विशेषतः&#xA;003a तत्तु मर्षितमस्माभिर्भवतः प्रियकाम्यया&#xA;003c त एते परिविश्रान्ताः पाण्डवा बलवत्तराः&#xA;004a सर्वथा परिहीनाः स्म तेजसा च बलेन च&#xA;004c भवता पाल्यमानास्ते विवर्धन्ते पुनः पुनः&#xA;005a दिव्यान्यस्त्राणि सर्वाणि ब्रह्मास्त्रादीनि यान्यपि&#xA;005c तानि सर्वाणि तिष्ठन्ति भवत्येव विशेषतः&#xA;006a न पाण्डवेया न वयं नान्ये लोके धनुर्धराः&#xA;006c युध्यमानस्य ते तुल्याः सत्यमेतद्ब्रवीमि ते&#xA;007a ससुरासुरगन्धर्वानिमाल्ँलोकान्द्विजोत्तम&#xA;007c सर्वास्त्रविद्भवान्हन्याद्दिव्यैरस्त्रैर्न संशयः&#xA;008a स भवान्मर्षयत्येनांस्त्वत्तो भीतान्विशेषतः&#xA;008c शिष्यत्वं वा पुरस्कृत्य मम वा मन्दभाग्यताम्&#xA;009a एवमुद्धर्षितो द्रोणः कोपितश्चात्मजेन ते&#xA;009c समन्युरब्रवीद्राजन्दुर्योधनमिदं वचः&#xA;010a स्थविरः सन्परं शक्त्या घटे दुर्योधनाहवे&#xA;010c अतः परं मया कार्यं क्षुद्रं विजयगृद्धिना&#xA;010e अनस्त्रविदयं सर्वो हन्तव्योऽस्त्रविदा जनः&#xA;011a यद्भवान्मन्यते चापि शुभं वा यदि वाशुभम्&#xA;011c तद्वै कर्तास्मि कौरव्य वचनात्तव नान्यथा&#xA;012a निहत्य सर्वपाञ्चालान्युद्धे कृत्वा पराक्रमम्&#xA;012c विमोक्ष्ये कवचं राजन्सत्येनायुधमालभे&#xA;013a मन्यसे यच्च कौन्तेयमर्जुनं श्रान्तमाहवे&#xA;013c तस्य वीर्यं महाबाहो शृणु सत्येन कौरव&#xA;014a तं न देवा न गन्धर्वा न यक्षा न च राक्षसाः&#xA;014c उत्सहन्ते रणे सोढुं कुपितं सव्यसाचिनम्&#xA;015a खाण्डवे येन भगवान्प्रत्युद्यातः सुरेश्वरः&#xA;015c सायकैर्वारितश्चापि वर्षमाणो महात्मना&#xA;016a यक्षा नागास्तथा दैत्या ये चान्ये बलगर्विताः&#xA;016c निहताः पुरुषेन्द्रेण तच्चापि विदितं तव&#xA;017a गन्धर्वा घोषयात्रायां चित्रसेनादयो जिताः&#xA;017c यूयं तैर्ह्रियमाणाश्च मोक्षिता दृढधन्वना&#xA;018a निवातकवचाश्चापि देवानां शत्रवस्तथा&#xA;018c सुरैरवध्याः सङ्ग्रामे तेन वीरेण निर्जिताः&#xA;019a दानवानां सहस्राणि हिरण्यपुरवासिनाम्&#xA;019c विजिग्ये पुरुषव्याघ्रः स शक्यो मानुषैः कथम्&#xA;020a प्रत्यक्षं चैव ते सर्वं यथा बलमिदं तव&#xA;020c क्षपितं पाण्डुपुत्रेण चेष्टतां नो विशाम्पते&#xA;021a तं तथाभिप्रशंसन्तमर्जुनं कुपितस्तदा&#xA;021c द्रोणं तव सुतो राजन्पुनरेवेदमब्रवीत्&#xA;022a अहं दुःशासनः कर्णः शकुनिर्मातुलश्च मे&#xA;022c हनिष्यामोऽर्जुनं सङ्ख्ये द्वैधीकृत्याद्य भारतीम्&#xA;023a तस्य तद्वचनं श्रुत्वा भारद्वाजो हसन्निव&#xA;023c अन्ववर्तत राजानं स्वस्ति तेऽस्त्विति चाब्रवीत्&#xA;024a को हि गाण्डीवधन्वानं ज्वलन्तमिव तेजसा&#xA;024c अक्षयं क्षपयेत्कश्चित्क्षत्रियः क्षत्रियर्षभम्&#xA;025a तं न वित्तपतिर्नेन्द्रो न यमो न जलेश्वरः&#xA;025c नासुरोरगरक्षांसि क्षपयेयुः सहायुधम्&#xA;026a मूढास्त्वेतानि भाषन्ते यानीमान्यात्थ भारत&#xA;026c युद्धे ह्यर्जुनमासाद्य स्वस्तिमान्को व्रजेद्गृहान्&#xA;027a त्वं तु सर्वातिशङ्कित्वान्निष्ठुरः पापनिश्चयः&#xA;027c श्रेयसस्त्वद्धिते युक्तांस्तत्तद्वक्तुमिहेच्छसि&#xA;028a गच्छ त्वमपि कौन्तेयमात्मार्थेभ्यो हि माचिरम्&#xA;028c त्वमप्याशंससे योद्धुं कुलजः क्षत्रियो ह्यसि&#xA;029a इमान्किं पार्थिवान्सर्वान्घातयिष्यस्यनागसः&#xA;029c त्वमस्य मूलं वैरस्य तस्मादासादयार्जुनम्&#xA;030a एष ते मातुलः प्राज्ञः क्षत्रधर्ममनुव्रतः&#xA;030c दूर्द्यूतदेवी गान्धारिः प्रयात्वर्जुनमाहवे&#xA;031a एषोऽक्षकुशलो जिह्मो द्यूतकृत्कितवः शठः&#xA;031c देविता निकृतिप्रज्ञो युधि जेष्यति पाण्डवान्&#xA;032a त्वया कथितमत्यन्तं कर्णेन सह हृष्टवत्&#xA;032c असकृच्छून्यवन्मोहाद्धृतराष्ट्रस्य शृण्वतः&#xA;033a अहं च तात कर्णश्च भ्राता दुःशासनश्च मे&#xA;033c पाण्डुपुत्रान्हनिष्यामः सहिताः समरे त्रयः&#xA;034a इति ते कत्थमानस्य श्रुतं संसदि संसदि&#xA;034c अनुतिष्ठ प्रतिज्ञां तां सत्यवाग्भव तैः सह&#xA;035a एष ते पाण्डवः शत्रुरविषह्योऽग्रतः स्थितः&#xA;035c क्षत्रधर्ममवेक्षस्व श्लाघ्यस्तव वधो जयात्&#xA;036a दत्तं भुक्तमधीतं च प्राप्तमैश्वर्यमीप्सितम्&#xA;036c कृतकृत्योऽनृणश्चासि मा भैर्युध्यस्व पाण्डवम्&#xA;037a इत्युक्त्वा समरे द्रोणो न्यवर्तत यतः परे&#xA;037c द्वैधीकृत्य ततः सेनां युद्धं समभवत्तदा&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/161/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/161/</guid>
      <description>&lt;p&gt;001  सञ्जय उवाच&#xA;001a त्रिभागमात्रशेषायां रात्र्यां युद्धमवर्तत&#xA;001c कुरूणां पाण्डवानां च संहृष्टानां विशाम्पते&#xA;002a अथ चन्द्रप्रभां मुष्णन्नादित्यस्य पुरःसरः&#xA;002c अरुणोऽभ्युदयां चक्रे ताम्रीकुर्वन्निवाम्बरम्&#xA;003a ततो द्वैधीकृते सैन्ये द्रोणः सोमकपाण्डवान्&#xA;003c अभ्यद्रवत्सपाञ्चालान्दुर्योधनपुरोगमः&#xA;004a द्वैधीभूतान्कुरून्दृष्ट्वा माधवोऽर्जुनमब्रवीत्&#xA;004c सपत्नान्सव्यतः कुर्मि सव्यसाचिन्निमान्कुरून्&#xA;005a स माधवमनुज्ञाय कुरुष्वेति धनञ्जयः&#xA;005c द्रोणकर्णौ महेष्वासौ सव्यतः पर्यवर्तत&#xA;006a अभिप्रायं तु कृष्णस्य ज्ञात्वा परपुरञ्जयः&#xA;006c आजिशीर्षगतं दृष्ट्वा भीमसेनं समासदत्&#xA;007  भीम उवाच&#xA;007a अर्जुनार्जुन बीभत्सो शृणु मे तत्त्वतो वचः&#xA;007c यदर्थं क्षत्रिया सूते तस्य कालोऽयमागतः&#xA;008a अस्मिंश्चेदागते काले श्रेयो न प्रतिपत्स्यसे&#xA;008c असम्भावितरूपः सन्नानृशंस्यं करिष्यसि&#xA;009a सत्यश्रीधर्मयशसां वीर्येणानृण्यमाप्नुहि&#xA;009c भिन्ध्यनीकं युधां श्रेष्ठ सव्यसाचिन्निमान्कुरु&#xA;010  सञ्जय उवाच&#xA;010a स सव्यसाची भीमेन चोदितः केशवेन च&#xA;010c कर्णद्रोणावतिक्रम्य समन्तात्पर्यवारयत्&#xA;011a तमाजिशीर्षमायान्तं दहन्तं क्षत्रियर्षभान्&#xA;011c पराक्रान्तं पराक्रम्य यतन्तः क्षत्रियर्षभाः&#xA;011e नाशक्नुवन्वारयितुं वर्धमानमिवानलम्&#xA;012a अथ दुर्योधनः कर्णः शकुनिश्चापि सौबलः&#xA;012c अभ्यवर्षञ्शरव्रातैः कुन्तीपुत्रं धनञ्जयम्&#xA;013a तेषामस्त्राणि सर्वेषामुत्तमास्त्रविदां वरः&#xA;013c कदर्थीकृत्य राजेन्द्र शरवर्षैरवाकिरत्&#xA;014a अस्त्रैरस्त्राणि संवार्य लघुहस्तो धनञ्जयः&#xA;014c सर्वानविध्यन्निशितैर्दशभिर्दशभिः शरैः&#xA;015a उद्धूता रजसो वृष्टिः शरवृष्टिस्तथैव च&#xA;015c तमश्च घोरं शब्दश्च तदा समभवन्महान्&#xA;016a न द्यौर्न भूमिर्न दिशः प्राज्ञायन्त तथा गते&#xA;016c सैन्येन रजसा मूढं सर्वमन्धमिवाभवत्&#xA;017a नैव ते न वयं राजन्प्रज्ञासिष्म परस्परम्&#xA;017c उद्देशेन हि तेन स्म समयुध्यन्त पार्थिवाः&#xA;018a विरथा रथिनो राजन्समासाद्य परस्परम्&#xA;018c केशेषु समसज्जन्त कवचेषु भुजेषु च&#xA;019a हताश्वा हतसूताश्च निश्चेष्टा रथिनस्तदा&#xA;019c जीवन्त इव तत्र स्म व्यदृश्यन्त भयार्दिताः&#xA;020a हतान्गजान्समाश्लिष्य पर्वतानिव वाजिनः&#xA;020c गतसत्त्वा व्यदृश्यन्त तथैव सह सादिभिः&#xA;021a ततस्त्वभ्यवसृत्यैव सङ्ग्रामादुत्तरां दिशम्&#xA;021c अतिष्ठदाहवे द्रोणो विधूम इव पावकः&#xA;022a तमाजिशीर्षादेकान्तमपक्रान्तं निशाम्य तु&#xA;022c समकम्पन्त सैन्यानि पाण्डवानां विशाम्पते&#xA;023a भ्राजमानं श्रिया युक्तं ज्वलन्तमिव तेजसा&#xA;023c द्रोणं दृष्ट्वारयस्त्रेसुश्चेलुर्मम्लुश्च मारिष&#xA;024a आह्वयन्तं परानीकं प्रभिन्नमिव वारणम्&#xA;024c नैनं शशंसिरे जेतुं दानवा वासवं यथा&#xA;025a केचिदासन्निरुत्साहाः केचित्क्रुद्धा मनस्विनः&#xA;025c विस्मिताश्चाभवन्केचित्केचिदासन्नमर्षिताः&#xA;026a हस्तैर्हस्ताग्रमपरे प्रत्यपिंषन्नराधिपाः&#xA;026c अपरे दशनैरोष्ठानदशन्क्रोधमूर्छिताः&#xA;027a व्याक्षिपन्नायुधानन्ये ममृदुश्चापरे भुजान्&#xA;027c अन्ये चान्वपतन्द्रोणं त्यक्तात्मानो महौजसः&#xA;028a पाञ्चालास्तु विशेषेण द्रोणसायकपीडिताः&#xA;028c समसज्जन्त राजेन्द्र समरे भृशवेदनाः&#xA;029a ततो विराटद्रुपदौ द्रोणं प्रतिययू रणे&#xA;029c तथा चरन्तं सङ्ग्रामे भृशं समरदुर्जयम्&#xA;030a द्रुपदस्य ततः पौत्रास्त्रय एव विशाम्पते&#xA;030c चेदयश्च महेष्वासा द्रोणमेवाभ्ययुर्युधि&#xA;031a तेषां द्रुपदपौत्राणां त्रयाणां निशितैः शरैः&#xA;031c त्रिभिर्द्रोणोऽहरत्प्राणांस्ते हता न्यपतन्भुवि&#xA;032a ततो द्रोणोऽजयद्युद्धे चेदिकेकयसृञ्जयान्&#xA;032c मत्स्यांश्चैवाजयत्सर्वान्भारद्वाजो महारथः&#xA;033a ततस्तु द्रुपदः क्रोधाच्छरवर्षमवाकिरत्&#xA;033c द्रोणं प्रति महाराज विराटश्चैव संयुगे&#xA;034a ततो द्रोणः सुपीताभ्यां भल्लाभ्यामरिमर्दनः&#xA;034c द्रुपदं च विराटं च प्रैषीद्वैवस्वतक्षयम्&#xA;035a हते विराटे द्रुपदे केकयेषु तथैव च&#xA;035c तथैव चेदिमत्स्येषु पाञ्चालेषु तथैव च&#xA;035e हतेषु त्रिषु वीरेषु द्रुपदस्य च नप्तृषु&#xA;036a द्रोणस्य कर्म तद्दृष्ट्वा कोपदुःखसमन्वितः&#xA;036c शशाप रथिनां मध्ये धृष्टद्युम्नो महामनाः&#xA;037a इष्टापूर्तात्तथा क्षात्राद्ब्राह्मण्याच्च स नश्यतु&#xA;037c द्रोणो यस्याद्य मुच्येत यो वा द्रोणात्पराङ्मुखः&#xA;038a इति तेषां प्रतिश्रुत्य मध्ये सर्वधनुष्मताम्&#xA;038c आयाद्द्रोणं सहानीकः पाञ्चाल्यः परवीरहा&#xA;038e पाञ्चालास्त्वेकतो द्रोणमभ्यघ्नन्पाण्डवान्यतः&#xA;039a दुर्योधनश्च कर्णश्च शकुनिश्चापि सौबलः&#xA;039c सोदर्याश्च यथा मुख्यास्तेऽरक्षन्द्रोणमाहवे&#xA;040a रक्ष्यमाणं तथा द्रोणं समरे तैर्महात्मभिः&#xA;040c यतमानापि पाञ्चाला न शेकुः प्रतिवीक्षितुम्&#xA;041a तत्राक्रुध्यद्भीमसेनो धृष्टद्युम्नस्य मारिष&#xA;041c स एनं वाग्भिरुग्राभिस्ततक्ष पुरुषर्षभ&#xA;042a द्रुपदस्य कुले जातः सर्वास्त्रेष्वस्त्रवित्तमः&#xA;042c कः क्षत्रियो मन्यमानः प्रेक्षेतारिमवस्थितम्&#xA;043a पितृपुत्रवधं प्राप्य पुमान्कः परिहापयेत्&#xA;043c विशेषतस्तु शपथं शपित्वा राजसंसदि&#xA;044a एष वैश्वानर इव समिद्धः स्वेन तेजसा&#xA;044c शरचापेन्धनो द्रोणः क्षत्रं दहति तेजसा&#xA;045a पुरा करोति निःशेषां पाण्डवानामनीकिनीम्&#xA;045c स्थिताः पश्यत मे कर्म द्रोणमेव व्रजाम्यहम्&#xA;046a इत्युक्त्वा प्राविशत्क्रुद्धो द्रोणानीकं वृकोदरः&#xA;046c दृढैः पूर्णायतोत्सृष्टैर्द्रावयंस्तव वाहिनीम्&#xA;047a धृष्टद्युम्नोऽपि पाञ्चाल्यः प्रविश्य महतीं चमूम्&#xA;047c आससाद रणे द्रोणं तदासीत्तुमुलं महत्&#xA;048a नैव नस्तादृशं युद्धं दृष्टपूर्वं न च श्रुतम्&#xA;048c यथा सूर्योदये राजन्समुत्पिञ्जोऽभवन्महान्&#xA;049a संसक्तानि व्यदृश्यन्त रथवृन्दानि मारिष&#xA;049c हतानि च विकीर्णानि शरीराणि शरीरिणाम्&#xA;050a केचिदन्यत्र गच्छन्तः पथि चान्यैरुपद्रुताः&#xA;050c विमुखाः पृष्ठतश्चान्ये ताड्यन्ते पार्श्वतोऽपरे&#xA;051a तथा संसक्तयुद्धं तदभवद्भृशदारुणम्&#xA;051c अथ सन्ध्यागतः सूर्यः क्षणेन समपद्यत&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/162/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/162/</guid>
      <description>&lt;p&gt;001  सञ्जय उवाच&#xA;001a ते तथैव महाराज दंशिता रणमूर्धनि&#xA;001c सन्ध्यागतं सहस्रांशुमादित्यमुपतस्थिरे&#xA;002a उदिते तु सहस्रांशौ तप्तकाञ्चनसप्रभे&#xA;002c प्रकाशितेषु लोकेषु पुनर्युद्धमवर्तत&#xA;003a द्वन्द्वानि यानि तत्रासन्संसक्तानि पुरोदयात्&#xA;003c तान्येवाभ्युदिते सूर्ये समसज्जन्त भारत&#xA;004a रथैर्हया हयैर्नागाः पादाताश्चापि कुञ्जरैः&#xA;004c हया हयैः समाजग्मुः पादाताश्च पदातिभिः&#xA;004e संसक्ताश्च वियुक्ताश्च योधाः सन्न्यपतन्रणे&#xA;005a ते रात्रौ कृतकर्माणः श्रान्ताः सूर्यस्य तेजसा&#xA;005c क्षुत्पिपासापरीताङ्गा विसञ्ज्ञा बहवोऽभवन्&#xA;006a शङ्खभेरीमृदङ्गानां कुञ्जराणां च गर्जताम्&#xA;006c विस्फारितविकृष्टानां कार्मुकाणां च कूजताम्&#xA;007a शब्दः समभवद्राजन्दिविस्पृग्भरतर्षभ&#xA;007c द्रवतां च पदातीनां शस्त्राणां विनिपात्यताम्&#xA;008a हयानां हेषतां चैव रथानां च निवर्तताम्&#xA;008c क्रोशतां गर्जतां चैव तदासीत्तुमुलं महत्&#xA;009a विवृद्धस्तुमुलः शब्दो द्यामगच्छन्महास्वनः&#xA;009c नानायुधनिकृत्तानां चेष्टतामातुरः स्वनः&#xA;010a भूमावश्रूयत महांस्तदासीत्कृपणं महत्&#xA;010c पततां पतितानां च पत्त्यश्वरथहस्तिनाम्&#xA;011a तेषु सर्वेष्वनीकेषु व्यतिषक्तेष्वनेकशः&#xA;011c स्वे स्वाञ्जघ्नुः परे स्वांश्च स्वे परांश्च परान्परे&#xA;012a वीरबाहुविसृष्टाश्च योधेषु च गजेषु च&#xA;012c असयः प्रत्यदृश्यन्त वाससां नेजनेष्विव&#xA;013a उद्यतप्रतिपिष्टानां खड्गानां वीरबाहुभिः&#xA;013c स एव शब्दस्तद्रूपो वाससां निज्यतामिव&#xA;014a अर्धासिभिस्तथा खड्गैस्तोमरैः सपरश्वधैः&#xA;014c निकृष्टयुद्धं संसक्तं महदासीत्सुदारुणम्&#xA;015a गजाश्वकायप्रभवां नरदेहप्रवाहिनीम्&#xA;015c शस्त्रमत्स्यसुसम्पूर्णां मांसशोणितकर्दमाम्&#xA;016a आर्तनादस्वनवतीं पताकावस्त्रफेनिलाम्&#xA;016c नदीं प्रावर्तयन्वीराः परलोकप्रवाहिनीम्&#xA;017a शरशक्त्यर्दिताः क्लान्ता रात्रिमूढाल्पचेतसः&#xA;017c विष्टभ्य सर्वगात्राणि व्यतिष्ठन्गजवाजिनः&#xA;017e संशुष्कवदना वीराः शिरोभिश्चारुकुण्डलैः&#xA;018a युद्धोपकरणैश्चान्यैस्तत्र तत्र प्रकाशितैः&#xA;018c क्रव्यादसङ्घैराकीर्णं मृतैरर्धमृतैरपि&#xA;018e नासीद्रथपथस्तत्र सर्वमायोधनं प्रति&#xA;019a मज्जत्सु चक्रेषु रथान्सत्त्वमास्थाय वाजिनः&#xA;019c कथञ्चिदवहञ्श्रान्ता वेपमानाः शरार्दिताः&#xA;019e कुलसत्त्वबलोपेता वाजिनो वारणोपमाः&#xA;020a विह्वलं तत्समुद्भ्रान्तं सभयं भारतातुरम्&#xA;020c बलमासीत्तदा सर्वमृते द्रोणार्जुनावुभौ&#xA;021a तावेवास्तां निलयनं तावार्तायनमेव च&#xA;021c तावेवान्ये समासाद्य जग्मुर्वैवस्वतक्षयम्&#xA;022a आविग्नमभवत्सर्वं कौरवाणां महद्बलम्&#xA;022c पाञ्चालानां च संसक्तं न प्राज्ञायत किञ्चन&#xA;023a अन्तकाक्रीडसदृशे भीरूणां भयवर्धने&#xA;023c पृथिव्यां राजवंशानामुत्थिते महति क्षये&#xA;024a न तत्र कर्णं न द्रोणं नार्जुनं न युधिष्ठिरम्&#xA;024c न भीमसेनं न यमौ न पाञ्चाल्यं न सात्यकिम्&#xA;025a न च दुःशासनं द्रौणिं न दुर्योधनसौबलौ&#xA;025c न कृपं मद्रराजं वा कृतवर्माणमेव च&#xA;026a न चान्यान्नैव चात्मानं न क्षितिं न दिशस्तथा&#xA;026c पश्याम राजन्संसक्तान्सैन्येन रजसावृतान्&#xA;027a सम्भ्रान्ते तुमुले घोरे रजोमेघे समुत्थिते&#xA;027c द्वितीयामिव सम्प्राप्ताममन्यन्त निशां तदा&#xA;028a न ज्ञायन्ते कौरवेया न पाञ्चाला न पाण्डवाः&#xA;028c न दिशो न दिवं नोर्वीं न समं विषमं तथा&#xA;029a हस्तसंस्पर्शमापन्नान्परान्वाप्यथ वा स्वकान्&#xA;029c न्यपातयंस्तदा युद्धे नराः स्म विजयैषिणः&#xA;030a उद्धूतत्वात्तु रजसः प्रसेकाच्छोणितस्य च&#xA;030c प्रशशाम रजो भौमं शीघ्रत्वादनिलस्य च&#xA;031a तत्र नागा हया योधा रथिनोऽथ पदातयः&#xA;031c पारिजातवनानीव व्यरोचन्रुधिरोक्षिताः&#xA;032a ततो दुर्योधनः कर्णो द्रोणो दुःशासनस्तथा&#xA;032c पाण्डवैः समसज्जन्त चतुर्भिश्चतुरो रथाः&#xA;033a दुर्योधनः सह भ्रात्रा यमाभ्यां समसज्जत&#xA;033c वृकोदरेण राधेयो भारद्वाजेन चार्जुनः&#xA;034a तद्घोरं महदाश्चर्यं सर्वे प्रैक्षन्समन्ततः&#xA;034c रथर्षभाणामुग्राणां सन्निपातममानुषम्&#xA;035a रथमार्गैर्विचित्रैश्च विचित्ररथसङ्कुलम्&#xA;035c अपश्यन्रथिनो युद्धं विचित्रं चित्रयोधिनाम्&#xA;036a यतमानाः पराक्रान्ताः परस्परजिगीषवः&#xA;036c जीमूता इव घर्मान्ते शरवर्षैरवाकिरन्&#xA;037a ते रथान्सूर्यसङ्काशानास्थिताः पुरुषर्षभाः&#xA;037c अशोभन्त यथा मेघाः शारदाः समुपस्थिताः&#xA;038a स्पर्धिनस्ते महेष्वासाः कृतयत्ना धनुर्धराः&#xA;038c अभ्यगच्छंस्तथान्योन्यं मत्ता गजवृषा इव&#xA;039a न नूनं देहभेदोऽस्ति काले तस्मिन्समागते&#xA;039c यत्र सर्वे न युगपद्व्यशीर्यन्त महारथाः&#xA;040a बाहुभिश्चरणैश्छिन्नैः शिरोभिश्चारुकुण्डलैः&#xA;040c कार्मुकैर्विशिखैः प्रासैः खड्गैः परशुपट्टिशैः&#xA;041a नालीकक्षुरनाराचैर्नखरैः शक्तितोमरैः&#xA;041c अन्यैश्च विविधाकारैर्धौतैः प्रहरणोत्तमैः&#xA;042a चित्रैश्च विविधाकारैः शरीरावरणैरपि&#xA;042c विचित्रैश्च रथैर्भग्नैर्हतैश्च गजवाजिभिः&#xA;043a शून्यैश्च नगराकारैर्हतयोधध्वजै रथैः&#xA;043c अमनुष्यैर्हयैस्त्रस्तैः कृष्यमाणैस्ततस्ततः&#xA;044a वातायमानैरसकृद्धतवीरैरलङ्कृतैः&#xA;044c व्यजनैः कङ्कटैश्चैव ध्वजैश्च विनिपातितैः&#xA;045a छत्रैराभरणैर्वस्त्रैर्माल्यैश्च सुसुगन्धिभिः&#xA;045c हारैः किरीटैर्मुकुटैरुष्णीषैः किङ्किणीगणैः&#xA;046a उरस्यैर्मणिभिर्निष्कैश्चूडामणिभिरेव च&#xA;046c आसीदायोधनं तत्र नभस्तारागणैरिव&#xA;047a ततो दुर्योधनस्यासीन्नकुलेन समागमः&#xA;047c अमर्षितेन क्रुद्धस्य क्रुद्धेनामर्षितस्य च&#xA;048a अपसव्यं चकाराथ माद्रीपुत्रस्तवात्मजम्&#xA;048c किरञ्शरशतैर्हृष्टस्तत्र नादो महानभूत्&#xA;049a अपसव्यं कृतः सङ्ख्ये भ्रातृव्येनात्यमर्षिणा&#xA;049c सोऽमर्षितस्तमप्याजौ प्रतिचक्रेऽपसव्यतः&#xA;050a ततः प्रतिचिकीर्षन्तमपसव्यं तु ते सुतम्&#xA;050c न्यवारयत तेजस्वी नकुलश्चित्रमार्गवित्&#xA;051a सर्वतो विनिवार्यैनं शरजालेन पीडयन्&#xA;051c विमुखं नकुलश्चक्रे तत्सैन्याः समपूजयन्&#xA;052a तिष्ठ तिष्ठेति नकुलो बभाषे तनयं तव&#xA;052c संस्मृत्य सर्वदुःखानि तव दुर्मन्त्रितेन च&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/163/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/163/</guid>
      <description>&lt;p&gt;001  सञ्जय उवाच&#xA;001a ततो दुःशासनः क्रुद्धः सहदेवमुपाद्रवत्&#xA;001c रथवेगेन तीव्रेण कम्पयन्निव मेदिनीम्&#xA;002a तस्यापतत एवाशु भल्लेनामित्रकर्शनः&#xA;002c माद्रीसुतः शिरो यन्तुः सशिरस्त्राणमच्छिनत्&#xA;003a नैनं दुःशासनः सूतं नापि कश्चन सैनिकः&#xA;003c हृतोत्तमाङ्गमाशुत्वात्सहदेवेन बुद्धवान्&#xA;004a यदा त्वसङ्गृहीतत्वात्प्रयान्त्यश्वा यथासुखम्&#xA;004c ततो दुःशासनः सूतं बुद्धवान्गतचेतसम्&#xA;005a स हयान्सन्निगृह्याजौ स्वयं हयविशारदः&#xA;005c युयुधे रथिनां श्रेष्ठश्चित्रं लघु च सुष्ठु च&#xA;006a तदस्यापूजयन्कर्म स्वे परे चैव संयुगे&#xA;006c हतसूतरथेनाजौ व्यचरद्यदभीतवत्&#xA;007a सहदेवस्तु तानश्वांस्तीक्ष्णैर्बाणैरवाकिरत्&#xA;007c पीड्यमानाः शरैश्चाशु प्राद्रवंस्ते ततस्ततः&#xA;008a स रश्मिषु विषक्तत्वादुत्ससर्ज शरासनम्&#xA;008c धनुषा कर्म कुर्वंस्तु रश्मीन्स पुनरुत्सृजत्&#xA;009a छिद्रेषु तेषु तं बाणैर्माद्रीपुत्रोऽभ्यवाकिरत्&#xA;009c परीप्संस्त्वत्सुतं कर्णस्तदन्तरमवापतत्&#xA;010a वृकोदरस्ततः कर्णं त्रिभिर्भल्लैः समाहितैः&#xA;010c आकर्णपूर्णैरभ्यघ्नन्बाह्वोरुरसि चानदत्&#xA;011a सन्न्यवर्तत तं कर्णः सङ्घट्टित इवोरगः&#xA;011c तदभूत्तुमुलं युद्धं भीमराधेययोस्तदा&#xA;012a तौ वृषाविव सङ्क्रुद्धौ विवृत्तनयनावुभौ&#xA;012c वेगेन महतान्योन्यं संरब्धावभिपेततुः&#xA;013a अभिसंश्लिष्टयोस्तत्र तयोराहवशौण्डयोः&#xA;013c अभिन्नशरपातत्वाद्गदायुद्धमवर्तत&#xA;014a गदया भीमसेनस्तु कर्णस्य रथकूबरम्&#xA;014c बिभेदाशु तदा राजंस्तदद्भुतमिवाभवत्&#xA;015a ततो भीमस्य राधेयो गदामादाय वीर्यवान्&#xA;015c अवासृजद्रथे तां तु बिभेद गदया गदाम्&#xA;016a ततो भीमः पुनर्गुर्वीं चिक्षेपाधिरथेर्गदाम्&#xA;016c तां शरैर्दशभिः कर्णः सुपुङ्खैः सुसमाहितैः&#xA;016e प्रत्यविध्यत्पुनश्चान्यैः सा भीमं पुनराव्रजत्&#xA;017a तस्याः प्रतिनिपातेन भीमस्य विपुलो ध्वजः&#xA;017c पपात सारथिश्चास्य मुमोह गदया हतः&#xA;018a स कर्णे सायकानष्टौ व्यसृजत्क्रोधमूर्छितः&#xA;018c ध्वजे शरासने चैव शरावापे च भारत&#xA;019a ततः पुनस्तु राधेयो हयानस्य रथेषुभिः&#xA;019c ऋष्यवर्णाञ्जघानाशु तथोभौ पार्ष्णिसारथी&#xA;020a स विपन्नरथो भीमो नकुलस्याप्लुतो रथम्&#xA;020c हरिर्यथा गिरेः शृङ्गं समाक्रामदरिन्दमः&#xA;021a तथा द्रोणार्जुनौ चित्रमयुध्येतां महारथौ&#xA;021c आचार्यशिष्यौ राजेन्द्र कृतप्रहरणौ युधि&#xA;022a लघुसन्धानयोगाभ्यां रथयोश्च रणेन च&#xA;022c मोहयन्तौ मनुष्याणां चक्षूंषि च मनांसि च&#xA;023a उपारमन्त ते सर्वे योधास्माकं परे तथा&#xA;023c अदृष्टपूर्वं पश्यन्तस्तद्युद्धं गुरुशिष्ययोः&#xA;024a विचित्रान्पृतनामध्ये रथमार्गानुदीर्यतः&#xA;024c अन्योन्यमपसव्यं च कर्तुं वीरौ तदैषतुः&#xA;024e पराक्रमं तयोर्योधा ददृशुस्तं सुविस्मिताः&#xA;025a तयोः समभवद्युद्धं द्रोणपाण्डवयोर्महत्&#xA;025c आमिषार्थं महाराज गगने श्येनयोरिव&#xA;026a यद्यच्चकार द्रोणस्तु कुन्तीपुत्रजिगीषया&#xA;026c तत्तत्प्रतिजघानाशु प्रहसंस्तस्य पाण्डवः&#xA;027a यदा द्रोणो न शक्नोति पाण्डवस्य विशेषणे&#xA;027c ततः प्रादुश्चकारास्त्रमस्त्रमार्गविशारदः&#xA;028a ऐन्द्रं पाशुपतं त्वाष्ट्रं वायव्यमथ वारुणम्&#xA;028c मुक्तं मुक्तं द्रोणचापात्तज्जघान धनञ्जयः&#xA;029a अस्त्राण्यस्त्रैर्यदा तस्य विधिवद्धन्ति पाण्डवः&#xA;029c ततोऽस्त्रैः परमैर्दिव्यैर्द्रोणः पार्थमवाकिरत्&#xA;030a यद्यदस्त्रं स पार्थाय प्रयुङ्क्ते विजिगीषया&#xA;030c तस्यास्त्रस्य विघातार्थं तत्तत्स कुरुतेऽर्जुनः&#xA;031a स वध्यमानेष्वस्त्रेषु दिव्येष्वपि यथाविधि&#xA;031c अर्जुनेनार्जुनं द्रोणो मनसैवाभ्यपूजयत्&#xA;032a मेने चात्मानमधिकं पृथिव्यामपि भारत&#xA;032c तेन शिष्येण सर्वेभ्यः शस्त्रविद्भ्यः समन्ततः&#xA;033a वार्यमाणस्तु पार्थेन तथा मध्ये महात्मनाम्&#xA;033c यतमानोऽर्जुनं प्रीत्या प्रत्यवारयदुत्स्मयन्&#xA;034a ततोऽन्तरिक्षे देवाश्च गन्धर्वाश्च सहस्रशः&#xA;034c ऋषयः सिद्धसङ्घाश्च व्यतिष्ठन्त दिदृक्षया&#xA;035a तदप्सरोभिराकीर्णं यक्षराक्षससङ्कुलम्&#xA;035c श्रीमदाकाशमभवद्भूयो मेघाकुलं यथा&#xA;036a तत्र स्मान्तर्हिता वाचो व्यचरन्त पुनः पुनः&#xA;036c द्रोणस्य स्तवसंयुक्ताः पार्थस्य च महात्मनः&#xA;036e विसृज्यमानेष्वस्त्रेषु ज्वालयत्सु दिशो दश&#xA;037a नैवेदं मानुषं युद्धं नासुरं न च राक्षसम्&#xA;037c न दैवं न च गान्धर्वं ब्राह्मं ध्रुवमिदं परम्&#xA;037e विचित्रमिदमाश्चर्यं न नो दृष्टं न च श्रुतम्&#xA;038a अति पाण्डवमाचार्यो द्रोणं चाप्यति पाण्डवः&#xA;038c नानयोरन्तरं द्रष्टुं शक्यमस्त्रेण केनचित्&#xA;039a यदि रुद्रो द्विधाकृत्य युध्येतात्मानमात्मना&#xA;039c तत्र शक्योपमा कर्तुमन्यत्र तु न विद्यते&#xA;040a ज्ञानमेकस्थमाचार्ये ज्ञानं योगश्च पाण्डवे&#xA;040c शौर्यमेकस्थमाचार्ये बलं शौर्यं च पाण्डवे&#xA;041a नेमौ शक्यौ महेष्वासौ रणे क्षेपयितुं परैः&#xA;041c इच्छमानौ पुनरिमौ हन्येतां सामरं जगत्&#xA;042a इत्यब्रुवन्महाराज दृष्ट्वा तौ पुरुषर्षभौ&#xA;042c अन्तर्हितानि भूतानि प्रकाशानि च सङ्घशः&#xA;043a ततो द्रोणो ब्राह्ममस्त्रं प्रादुश्चक्रे महामतिः&#xA;043c सन्तापयन्रणे पार्थं भूतान्यन्तर्हितानि च&#xA;044a ततश्चचाल पृथिवी सपर्वतवनद्रुमा&#xA;044c ववौ च विषमो वायुः सागराश्चापि चुक्षुभुः&#xA;045a ततस्त्रासो महानासीत्कुरुपाण्डवसेनयोः&#xA;045c सर्वेषां चैव भूतानामुद्यतेऽस्त्रे महात्मना&#xA;046a ततः पार्थोऽप्यसम्भ्रान्तस्तदस्त्रं प्रतिजघ्निवान्&#xA;046c ब्रह्मास्त्रेणैव राजेन्द्र ततः सर्वमशीशमत्&#xA;047a यदा न गम्यते पारं तयोरन्यतरस्य वा&#xA;047c ततः सङ्कुलयुद्धेन तद्युद्धं व्याशकुलीकृतम्&#xA;048a नाज्ञायत ततः किञ्चित्पुनरेव विशाम्पते&#xA;048c प्रवृत्ते तुमुले युद्धे द्रोणपाण्डवयोर्मृधे&#xA;049a शरजालैः समाकीर्णे मेघजालैरिवाम्बरे&#xA;049c न स्म सम्पतते कश्चिदन्तरिक्षचरस्तदा&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/164/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/164/</guid>
      <description>&lt;p&gt;001  सञ्जय उवाच&#xA;001a तस्मिंस्तथा वर्तमाने नराश्वगजसङ्क्षये&#xA;001c दुःशासनो महाराज धृष्टद्युम्नमयोधयत्&#xA;002a स तु रुक्मरथासक्तो दुःशासनशरार्दितः&#xA;002c अमर्षात्तव पुत्रस्य शरैर्वाहानवाकिरत्&#xA;003a क्षणेन स रथस्तस्य सध्वजः सहसारथिः&#xA;003c नादृश्यत महाराज पार्षतस्य शरैश्चितः&#xA;004a दुःशासनस्तु राजेन्द्र पाञ्चाल्यस्य महात्मनः&#xA;004c नाशकत्प्रमुखे स्थातुं शरजालप्रपीडितः&#xA;005a स तु दुःशासनं बाणैर्विमुखीकृत्य पार्षतः&#xA;005c किरञ्शरसहस्राणि द्रोणमेवाभ्ययाद्रणे&#xA;006a प्रत्यपद्यत हार्दिक्यः कृतवर्मा तदन्तरम्&#xA;006c सोदर्याणां त्रयश्चैव त एनं पर्यवारयन्&#xA;007a तं यमौ पृष्ठतोऽन्वैतां रक्षन्तौ पुरुषर्षभौ&#xA;007c द्रोणायाभिमुखं यान्तं दीप्यमानमिवानलम्&#xA;008a सम्प्रहारमकुर्वंस्ते सर्वे सप्त महारथाः&#xA;008c अमर्षिताः सत्त्ववन्तः कृत्वा मरणमग्रतः&#xA;009a शुद्धात्मानः शुद्धवृत्ता राजन्स्वर्गपुरस्कृताः&#xA;009c आर्यं युद्धमकुर्वन्त परस्परजिगीषवः&#xA;010a शुक्लाभिजनकर्माणो मतिमन्तो जनाधिपाः&#xA;010c धर्मयुद्धमयुध्यन्त प्रेक्षन्तो गतिमुत्तमाम्&#xA;011a न तत्रासीदधर्मिष्ठमशस्त्रं युद्धमेव च&#xA;011c नात्र कर्णी न नालीको न लिप्तो न च वस्तकः&#xA;012a न सूची कपिशो नात्र न गवास्थिर्गजास्थिकः&#xA;012c इषुरासीन्न संश्लिष्टो न पूतिर्न च जिह्मगः&#xA;013a ऋजून्येव विशुद्धानि सर्वे शस्त्राण्यधारयन्&#xA;013c सुयुद्धेन पराल्ँलोकानीप्सन्तः कीर्तिमेव च&#xA;014a तदासीत्तुमुलं युद्धं सर्वदोषविवर्जितम्&#xA;014c चतुर्णां तव योधानां तैस्त्रिभिः पाण्डवैः सह&#xA;015a धृष्टद्युम्नस्तु तान्हित्वा तव राजन्रथर्षभान्&#xA;015c यमाभ्यां वारितान्दृष्ट्वा शीघ्रास्त्रो द्रोणमभ्ययात्&#xA;016a निवारितास्तु ते वीरास्तयोः पुरुषसिंहयोः&#xA;016c समसज्जन्त चत्वारो वाताः पर्वतयोरिव&#xA;017a द्वाभ्यां द्वाभ्यां यमौ सार्धं रथाभ्यां रथपुङ्गवौ&#xA;017c समासक्तौ ततो द्रोणं धृष्टद्युम्नोऽभ्यवर्तत&#xA;018a दृष्ट्वा द्रोणाय पाञ्चाल्यं व्रजन्तं युद्धदुर्मदम्&#xA;018c यमाभ्यां तांश्च संसक्तांस्तदन्तरमुपाद्रवत्&#xA;019a दुर्योधनो महाराज किरञ्शोणितभोजनान्&#xA;019c तं सात्यकिः शीघ्रतरं पुनरेवाभ्यवर्तत&#xA;020a तौ परस्परमासाद्य समीपे कुरुमाधवौ&#xA;020c हसमानौ नृशार्दूलावभीतौ समगच्छताम्&#xA;021a बाल्ये वृत्तानि सर्वाणि प्रीयमाणौ विचिन्त्य तौ&#xA;021c अन्योन्यं प्रेक्षमाणौ च हसमानौ पुनः पुनः&#xA;022a अथ दुर्योधनो राजा सात्यकिं प्रत्यभाषत&#xA;022c प्रियं सखायं सततं गर्हयन्वृत्तमात्मनः&#xA;023a धिक्क्रोधं धिक्सखे लोभं धिङ्मोहं धिगमर्षितम्&#xA;023c धिगस्तु क्षात्रमाचारं धिगस्तु बलमौरसम्&#xA;024a यत्त्वं मामभिसन्धत्से त्वां चाहं शिनिपुङ्गव&#xA;024c त्वं हि प्राणैः प्रियतरो ममाहं च सदा तव&#xA;025a स्मरामि तानि सर्वाणि बाल्ये वृत्तानि यानि नौ&#xA;025c तानि सर्वाणि जीर्णानि साम्प्रतं नौ रणाजिरे&#xA;025e किमन्यत्क्रोधलोभाभ्यां युध्यामि त्वाद्य सात्वत&#xA;026a तं तथावादिनं राजन्सात्यकिः प्रत्यभाषत&#xA;026c प्रहसन्विशिखांस्तीक्ष्णानुद्यम्य परमास्त्रवित्&#xA;027a नेयं सभा राजपुत्र न चाचार्यनिवेशनम्&#xA;027c यत्र क्रीडितमस्माभिस्तदा राजन्समागतैः&#xA;028  दुर्योधन उवाच&#xA;028a क्व सा क्रीडा गतास्माकं बाल्ये वै शिनिपुङ्गव&#xA;028c क्व च युद्धमिदं भूयः कालो हि दुरतिक्रमः&#xA;029a किं नु नो विद्यते कृत्यं धनेन धनलिप्सया&#xA;029c यत्र युध्यामहे सर्वे धनलोभात्समागताः&#xA;030  सञ्जय उवाच&#xA;030a तं तथावादिनं तत्र राजानं माधवोऽब्रवीत्&#xA;030c एवंवृत्तं सदा क्षत्रं यद्धन्तीह गुरूनपि&#xA;031a यदि तेऽहं प्रियो राजञ्जहि मां मा चिरं कृथाः&#xA;031c त्वत्कृते सुकृताल्ँलोकान्गच्छेयं भरतर्षभ&#xA;032a या ते शक्तिर्बलं चैव तत्क्षिप्रं मयि दर्शय&#xA;032c नेच्छाम्येतदहं द्रष्टुं मित्राणां व्यसनं महत्&#xA;033a इत्येवं व्यक्तमाभाष्य प्रतिभाष्य च सात्यकिः&#xA;033c अभ्ययात्तूर्णमव्यग्रो निरपेक्षो विशाम्पते&#xA;034a तमायान्तमभिप्रेक्ष्य प्रत्यगृह्णात्तवात्मजः&#xA;034c शरैश्चावाकिरद्राजञ्शैनेयं तनयस्तव&#xA;035a ततः प्रववृते युद्धं कुरुमाधवसिंहयोः&#xA;035c अन्योन्यं क्रुद्धयोर्घोरं यथा द्विरदसिंहयोः&#xA;036a ततः पूर्णायतोत्सृष्टैः सात्वतं युद्धदुर्मदम्&#xA;036c दुर्योधनः प्रत्यविध्यद्दशभिर्निशितैः शरैः&#xA;037a तं सात्यकिः प्रत्यविध्यत्तथैव दशभिः शरैः&#xA;037c पञ्चाशता पुनश्चाजौ त्रिंशता दशभिश्च ह&#xA;038a तस्य सन्दधतश्चेषून्संहितेषुं च कार्मुकम्&#xA;038c अच्छिनत्सात्यकिस्तूर्णं शरैश्चैवाभ्यवीवृषत्&#xA;039a स गाढविद्धो व्यथितः प्रत्यपायाद्रथान्तरम्&#xA;039c दुर्योधनो महाराज दाशार्हशरपीडितः&#xA;040a समाश्वस्य तु पुत्रस्ते सात्यकिं पुनरभ्ययात्&#xA;040c विसृजन्निषुजालानि युयुधानरथं प्रति&#xA;041a तथैव सात्यकिर्बाणान्दुर्योधनरथं प्रति&#xA;041c प्रततं व्यसृजद्राजंस्तत्सङ्कुलमवर्तत&#xA;042a तत्रेषुभिः क्षिप्यमाणैः पतद्भिश्च समन्ततः&#xA;042c अग्नेरिव महाकक्षे शब्दः समभवन्महान्&#xA;043a तत्राभ्यधिकमालक्ष्य माधवं रथसत्तमम्&#xA;043c क्षिप्रमभ्यपतत्कर्णः परीप्संस्तनयं तव&#xA;044a न तु तं मर्षयामास भीमसेनो महाबलः&#xA;044c अभ्ययात्त्वरितः कर्णं विसृजन्सायकान्बहून्&#xA;045a तस्य कर्णः शितान्बाणान्प्रतिहन्य हसन्निव&#xA;045c धनुः शरांश्च चिच्छेद सूतं चाभ्यहनच्छरैः&#xA;046a भीमसेनस्तु सङ्क्रुद्धो गदामादाय पाण्डवः&#xA;046c ध्वजं धनुश्च सूतं च सम्ममर्दाहवे रिपोः&#xA;047a अमृष्यमाणः कर्णस्तु भीमसेनमयुध्यत&#xA;047c विविधैरिषुजालैश्च नानाशस्त्रैश्च संयुगे&#xA;048a सङ्कुले वर्तमाने तु राजा धर्मसुतोऽब्रवीत्&#xA;048c पाञ्चालानां नरव्याघ्रान्मत्स्यानां च नरर्षभान्&#xA;049a ये नः प्राणाः शिरो ये नो ये नो योधा महाबलाः&#xA;049c त एते धार्तराष्ट्रेषु विषक्ताः पुरुषर्षभाः&#xA;050a किं तिष्ठत यथा मूढाः सर्वे विगतचेतसः&#xA;050c तत्र गच्छत यत्रैते युध्यन्ते मामका रथाः&#xA;051a क्षत्रधर्मं पुरस्कृत्य सर्व एव गतज्वराः&#xA;051c जयन्तो वध्यमाना वा गतिमिष्टां गमिष्यथ&#xA;052a जित्वा च बहुभिर्यज्ञैर्यक्ष्यध्वं भूरिदक्षिणैः&#xA;052c हता वा देवसाद्भूत्वा लोकान्प्राप्स्यथ पुष्कलान्&#xA;053a ते राज्ञा चोदिता वीरा योत्स्यमाना महारथाः&#xA;053c चतुर्धा वहिनीं कृत्वा त्वरिता द्रोणमभ्ययुः&#xA;054a पाञ्चालास्त्वेकतो द्रोणमभ्यघ्नन्बहुभिः शरैः&#xA;054c भीमसेनपुरोगाश्च एकतः पर्यवारयन्&#xA;055a आसंस्तु पाण्डुपुत्राणां त्रयोऽजिह्मा महारथाः&#xA;055c यमौ च भीमसेनश्च प्राक्रोशन्त धनञ्जयम्&#xA;056a अभिद्रवार्जुन क्षिप्रं कुरून्द्रोणादपानुद&#xA;056c तत एनं हनिष्यन्ति पाञ्चाला हतरक्षिणम्&#xA;057a कौरवेयांस्ततः पार्थः सहसा समुपाद्रवत्&#xA;057c पाञ्चालानेव तु द्रोणो धृष्टद्युम्नपुरोगमान्&#xA;058a पाञ्चालानां ततो द्रोणोऽप्यकरोत्कदनं महत्&#xA;058c यथा क्रुद्धो रणे शक्रो दानवानां क्षयं पुरा&#xA;059a द्रोणास्त्रेण महाराज वध्यमानाः परे युधि&#xA;059c नात्रसन्त रणे द्रोणात्सत्त्ववन्तो महारथाः&#xA;060a वध्यमाना महाराज पाञ्चालाः सृञ्जयास्तथा&#xA;060c द्रोणमेवाभ्ययुर्युद्धे मोहयन्तो महारथम्&#xA;061a तेषां तूत्साद्यमानानां पाञ्चालानां समन्ततः&#xA;061c अभवद्भैरवो नादो वध्यतां शरशक्तिभिः&#xA;062a वध्यमानेषु सङ्ग्रामे पाञ्चालेषु महात्मना&#xA;062c उदीर्यमाणे द्रोणास्त्रे पाण्डवान्भयमाविशत्&#xA;063a दृष्ट्वाश्वनरसङ्घानां विपुलं च क्षयं युधि&#xA;063c पाण्डवेया महाराज नाशंसुर्विजयं तदा&#xA;064a कच्चिद्द्रोणो न नः सर्वान्क्षपयेत्परमास्त्रवित्&#xA;064c समिद्धः शिशिरापाये दहन्कक्षमिवानलः&#xA;065a न चैनं संयुगे कश्चित्समर्थः प्रतिवीक्षितुम्&#xA;065c न चैनमर्जुनो जातु प्रतियुध्येत धर्मवित्&#xA;066a त्रस्तान्कुन्तीसुतान्दृष्ट्वा द्रोणसायकपीडितान्&#xA;066c मतिमाञ्श्रेयसे युक्तः केशवोऽर्जुनमब्रवीत्&#xA;067a नैष युद्धेन सङ्ग्रामे जेतुं शक्यः कथञ्चन&#xA;067c अपि वृत्रहणा युद्धे रथयूथपयूथपः&#xA;068a आस्थीयतां जये योगो धर्ममुत्सृज्य पाण्डव&#xA;068c यथा वः संयुगे सर्वान्न हन्याद्रुक्मवाहनः&#xA;069a अश्वत्थाम्नि हते नैष युध्येदिति मतिर्मम&#xA;069c तं हतं संयुगे कश्चिदस्मै शंसतु मानवः&#xA;070a एतन्नारोचयद्राजन्कुन्तीपुत्रो धनञ्जयः&#xA;070c अन्ये त्वरोचयन्सर्वे कृच्छ्रेण तु युधिष्ठिरः&#xA;071a ततो भीमो महाबाहुरनीके स्वे महागजम्&#xA;071c जघान गदया राजन्नश्वत्थामानमित्युत&#xA;072a भीमसेनस्तु सव्रीडमुपेत्य द्रोणमाहवे&#xA;072c अश्वत्थामा हत इति शब्दमुच्चैश्चकार ह&#xA;073a अश्वत्थामेति हि गजः ख्यातो नाम्ना हतोऽभवत्&#xA;073c कृत्वा मनसि तं भीमो मिथ्या व्याहृतवांस्तदा&#xA;074a भीमसेनवचः श्रुत्वा द्रोणस्तत्परमप्रियम्&#xA;074c मनसा सन्नगात्रोऽभूद्यथा सैकतमम्भसि&#xA;075a शङ्कमानः स तन्मिथ्या वीर्यज्ञः स्वसुतस्य वै&#xA;075c हतः स इति च श्रुत्वा नैव धैर्यादकम्पत&#xA;076a स लब्ध्वा चेतनां द्रोणः क्षणेनैव समाश्वसत्&#xA;076c अनुचिन्त्यात्मनः पुत्रमविषह्यमरातिभिः&#xA;077a स पार्षतमभिद्रुत्य जिघांसुर्मृत्युमात्मनः&#xA;077c अवाकिरत्सहस्रेण तीक्ष्णानां कङ्कपत्रिणाम्&#xA;078a तं वै विंशतिसाहस्राः पाञ्चालानां नरर्षभाः&#xA;078c तथा चरन्तं सङ्ग्रामे सर्वतो व्यकिरञ्शरैः&#xA;079a ततः प्रादुष्करोद्द्रोणो ब्राह्ममस्त्रं परन्तपः&#xA;079c वधाय तेषां शूराणां पाञ्चालानाममर्षितः&#xA;080a ततो व्यरोचत द्रोणो विनिघ्नन्सर्वसोमकान्&#xA;080c शिरांस्यपातयच्चापि पाञ्चालानां महामृधे&#xA;080e तथैव परिघाकारान्बाहून्कनकभूषणान्&#xA;081a ते वध्यमानाः समरे भारद्वाजेन पार्थिवाः&#xA;081c मेदिन्यामन्वकीर्यन्त वातनुन्ना इव द्रुमाः&#xA;082a कुञ्जराणां च पततां हयौघानां च भारत&#xA;082c अगम्यरूपा पृथिवी मांसशोणितकर्दमा&#xA;083a हत्वा विंशतिसाहस्रान्पाञ्चालानां रथव्रजान्&#xA;083c अतिष्ठदाहवे द्रोणो विधूमोऽग्निरिव ज्वलन्&#xA;084a तथैव च पुनः क्रुद्धो भारद्वाजः प्रतापवान्&#xA;084c वसुदानस्य भल्लेन शिरः कायादपाहरत्&#xA;085a पुनः पञ्चशतान्मत्स्यान्षट्सहस्रांश्च सृञ्जयान्&#xA;085c हस्तिनामयुतं हत्वा जघानाश्वायुतं पुनः&#xA;086a क्षत्रियाणामभावाय दृष्ट्वा द्रोणमवस्थितम्&#xA;086c ऋषयोऽभ्यागमंस्तूर्णं हव्यवाहपुरोगमाः&#xA;087a विश्वामित्रो जमदग्निर्भारद्वाजोऽथ गौतमः&#xA;087c वसिष्ठः कश्यपोऽत्रिश्च ब्रह्मलोकं निनीषवः&#xA;088a सिकताः पृश्नयो गर्गा बालखिल्या मरीचिपाः&#xA;088c भृगवोऽङ्गिरसश्चैव सूक्ष्माश्चान्ये महर्षयः&#xA;089a त एनमब्रुवन्सर्वे द्रोणमाहवशोभिनम्&#xA;089c अधर्मतः कृतं युद्धं समयो निधनस्य ते&#xA;090a न्यस्यायुधं रणे द्रोण समेत्यास्मानवस्थितान्&#xA;090c नातः क्रूरतरं कर्म पुनः कर्तुं त्वमर्हसि&#xA;091a वेदवेदाङ्गविदुषः सत्यधर्मपरस्य च&#xA;091c ब्राह्मणस्य विशेषेण तवैतन्नोपपद्यते&#xA;092a न्यस्यायुधममोघेषो तिष्ठ वर्त्मनि शाश्वते&#xA;092c परिपूर्णश्च कालस्ते वस्तुं लोकेऽद्य मानुषे&#xA;093a इति तेषां वचः श्रुत्वा भीमसेनवचश्च तत्&#xA;093c धृष्टद्युम्नं च सम्प्रेक्ष्य रणे स विमनाभवत्&#xA;094a स दह्यमानो व्यथितः कुन्तीपुत्रं युधिष्ठिरम्&#xA;094c अहतं वा हतं वेति पप्रच्छ सुतमात्मनः&#xA;095a स्थिरा बुद्धिर्हि द्रोणस्य न पार्थो वक्ष्यतेऽनृतम्&#xA;095c त्रयाणामपि लोकानामैश्वर्यार्थे कथञ्चन&#xA;096a तस्मात्तं परिपप्रच्छ नान्यं कञ्चिद्विशेषतः&#xA;096c तस्मिंस्तस्य हि सत्याशा बाल्यात्प्रभृति पाण्डवे&#xA;097a ततो निष्पाण्डवामुर्वीं करिष्यन्तं युधां पतिम्&#xA;097c द्रोणं ज्ञात्वा धर्मराजं गोविन्दो व्यथितोऽब्रवीत्&#xA;098a यद्यर्धदिवसं द्रोणो युध्यते मन्युमास्थितः&#xA;098c सत्यं ब्रवीमि ते सेना विनाशं समुपैष्यति&#xA;099a स भवांस्त्रातु नो द्रोणात्सत्याज्ज्यायोऽनृतं भवेत्&#xA;099c अनृतं जीवितस्यार्थे वदन्न स्पृश्यतेऽनृतैः&#xA;100a तयोः संवदतोरेवं भीमसेनोऽब्रवीदिदम्&#xA;100c श्रुत्वैव तं महाराज वधोपायं महात्मनः&#xA;101a गाहमानस्य ते सेनां मालवस्येन्द्रवर्मणः&#xA;101c अश्वत्थामेति विख्यातो गजः शक्रगजोपमः&#xA;102a निहतो युधि विक्रम्य ततोऽहं द्रोणमब्रुवम्&#xA;102c अश्वत्थामा हतो ब्रह्मन्निवर्तस्वाहवादिति&#xA;103a नूनं नाश्रद्दधद्वाक्यमेष मे पुरुषर्षभः&#xA;103c स त्वं गोविन्दवाक्यानि मानयस्व जयैषिणः&#xA;104a द्रोणाय निहतं शंस राजञ्शारद्वतीसुतम्&#xA;104c त्वयोक्तो नैष युध्येत जातु राजन्द्विजर्षभः&#xA;104e सत्यवान्हि नृलोकेऽस्मिन्भवान्ख्यातो जनाधिप&#xA;105a तस्य तद्वचनं श्रुत्वा कृष्णवाक्यप्रचोदितः&#xA;105c भावित्वाच्च महाराज वक्तुं समुपचक्रमे&#xA;106a तमतथ्यभये मग्नो जये सक्तो युधिष्ठिरः&#xA;106c अव्यक्तमब्रवीद्राजन्हतः कुञ्जर इत्युत&#xA;107a तस्य पूर्वं रथः पृथ्व्याश्चतुरङ्गुल उत्तरः&#xA;107c बभूवैवं तु तेनोक्ते तस्य वाहास्पृशन्महीम्&#xA;108a युधिष्ठिरात्तु तद्वाक्यं श्रुत्वा द्रोणो महारथः&#xA;108c पुत्रव्यसनसन्तप्तो निराशो जीवितेऽभवत्&#xA;109a आगस्कृतमिवात्मानं पाण्डवानां महात्मनाम्&#xA;109c ऋषिवाक्यं च मन्वानः श्रुत्वा च निहतं सुतम्&#xA;110a विचेताः परमोद्विग्नो धृष्टद्युम्नमवेक्ष्य च&#xA;110c योद्धुं नाशक्नुवद्राजन्यथापूर्वमरिन्दम&#xA;111a तं दृष्ट्वा परमोद्विग्नं शोकोपहतचेतसम्&#xA;111c पाञ्चालराजस्य सुतो धृष्टद्युम्नः समाद्रवत्&#xA;112a य इष्ट्वा मनुजेन्द्रेण द्रुपदेन महामखे&#xA;112c लब्धो द्रोणविनाशाय समिद्धाद्धव्यवाहनात्&#xA;113a स धनुर्जैत्रमादाय घोरं जलदनिस्वनम्&#xA;113c दृढज्यमजरं दिव्यं शरांश्चाशीविषोपमान्&#xA;114a सन्दधे कार्मुके तस्मिञ्शरमाशीविषोपमम्&#xA;114c द्रोणं जिघांसुः पाञ्चाल्यो महाज्वालमिवानलम्&#xA;115a तस्य रूपं शरस्यासीद्धनुर्ज्यामण्डलान्तरे&#xA;115c द्योततो भास्करस्येव घनान्ते परिवेशिनः&#xA;116a पार्षतेन परामृष्टं ज्वलन्तमिव तद्धनुः&#xA;116c अन्तकालमिव प्राप्तं मेनिरे वीक्ष्य सैनिकाः&#xA;117a तमिषुं संहितं तेन भारद्वाजः प्रतापवान्&#xA;117c दृष्ट्वामन्यत देहस्य कालपर्यायमागतम्&#xA;118a ततः स यत्नमातिष्ठदाचार्यस्तस्य वारणे&#xA;118c न चास्यास्त्राणि राजेन्द्र प्रादुरासन्महात्मनः&#xA;119a तस्य त्वहानि चत्वारि क्षपा चैकास्यतो गता&#xA;119c तस्य चाह्नस्त्रिभागेन क्षयं जग्मुः पतत्रिणः&#xA;120a स शरक्षयमासाद्य पुत्रशोकेन चार्दितः&#xA;120c विविधानां च दिव्यानामस्त्राणामप्रसन्नताम्&#xA;121a उत्स्रष्टुकामः शस्त्राणि विप्रवाक्याभिचोदितः&#xA;121c तेजसा प्रेर्यमाणश्च युयुधे सोऽतिमानुषम्&#xA;122a अथान्यत्स समादाय दिव्यमाङ्गिरसं धनुः&#xA;122c शरांश्च ब्रह्मदण्डाभान्धृष्टद्युम्नमयोधयत्&#xA;123a ततस्तं शरवर्षेण महता समवाकिरत्&#xA;123c व्यशातयच्च सङ्क्रुद्धो धृष्टद्युम्नममर्षणः&#xA;124a तं शरं शतधा चास्य द्रोणश्चिच्छेद सायकैः&#xA;124c ध्वजं धनुश्च निशितैः सारथिं चाप्यपातयत्&#xA;125a धृष्टद्युम्नः प्रहस्यान्यत्पुनरादाय कार्मुकम्&#xA;125c शितेन चैनं बाणेन प्रत्यविध्यत्स्तनान्तरे&#xA;126a सोऽतिविद्धो महेष्वासः सम्भ्रान्त इव संयुगे&#xA;126c भल्लेन शितधारेण चिच्छेदास्य महद्धनुः&#xA;127a यच्चास्य बाणं विकृतं धनूंषि च विशाम्पते&#xA;127c सर्वं सञ्छिद्य दुर्धर्षो गदां खड्गमथापि च&#xA;128a धृष्टद्युम्नं ततोऽविध्यन्नवभिर्निशितैः शरैः&#xA;128c जीवितान्तकरैः क्रुद्धः क्रुद्धरूपं परन्तपः&#xA;129a धृष्टद्युम्नरथस्याश्वान्स्वरथाश्वैर्महारथः&#xA;129c अमिश्रयदमेयात्मा ब्राह्ममस्त्रमुदीरयन्&#xA;130a ते मिश्रा बह्वशोभन्त जवना वातरंहसः&#xA;130c पारावतसवर्णाश्च शोणाश्च भरतर्षभ&#xA;131a यथा सविद्युतो मेघा नदन्तो जलदागमे&#xA;131c तथा रेजुर्महाराज मिश्रिता रणमूर्धनि&#xA;132a ईषाबन्धं चक्रबन्धं रथबन्धं तथैव च&#xA;132c प्रणाशयदमेयात्मा धृष्टद्युम्नस्य स द्विजः&#xA;133a स छिन्नधन्वा विरथो हताश्वो हतसारथिः&#xA;133c उत्तमामापदं प्राप्य गदां वीरः परामृशत्&#xA;134a तामस्य विशिखैस्तीक्ष्णैः क्षिप्यमाणां महारथः&#xA;134c निजघान शरैर्द्रोणः क्रुद्धः सत्यपराक्रमः&#xA;135a तां दृष्ट्वा तु नरव्याघ्रो द्रोणेन निहतां शरैः&#xA;135c विमलं खड्गमादत्त शतचन्द्रं च भानुमत्&#xA;136a असंशयं तथाभूते पाञ्चाल्यः साध्वमन्यत&#xA;136c वधमाचार्यमुख्यस्य प्राप्तकालं महात्मनः&#xA;137a ततः स्वरथनीडस्थः स्वरथस्य रथेषया&#xA;137c अगच्छदसिमुद्यम्य शतचन्द्रं च भानुमत्&#xA;138a चिकीर्षुर्दुष्करं कर्म धृष्टद्युम्नो महारथः&#xA;138c इयेष वक्षो भेत्तुं च भारद्वाजस्य संयुगे&#xA;139a सोऽतिष्ठद्युगमध्ये वै युगसन्नहनेषु च&#xA;139c शोणानां जघनार्धेषु तत्सैन्याः समपूजयन्&#xA;140a तिष्ठतो युगपालीषु शोणानप्यधितिष्ठतः&#xA;140c नापश्यदन्तरं द्रोणस्तदद्भुतमिवाभवत्&#xA;141a क्षिप्रं श्येनस्य चरतो यथैवामिषगृद्धिनः&#xA;141c तद्वदासीदभीसारो द्रोणं प्रार्थयतो रणे&#xA;142a तस्याश्वान्रथशक्त्यासौ तदा क्रुद्धः पराक्रमी&#xA;142c सर्वानेकैकशो द्रोणः कपोताभानजीघनत्&#xA;143a ते हता न्यपतन्भूमौ धृष्टद्युम्नस्य वाजिनः&#xA;143c शोणाश्च पर्यमुच्यन्त रथबन्धाद्विशाम्पते&#xA;144a तान्हयान्निहतान्दृष्ट्वा द्विजाग्र्येण स पार्षतः&#xA;144c नामृष्यत युधां श्रेष्ठो याज्ञसेनिर्महारथः&#xA;145a विरथः स गृहीत्वा तु खड्गं खड्गभृतां वरः&#xA;145c द्रोणमभ्यपतद्राजन्वैनतेय इवोरगम्&#xA;146a तस्य रूपं बभौ राजन्भारद्वाजं जिघांसतः&#xA;146c यथा रूपं परं विष्णोर्हिरण्यकशिपोर्वधे&#xA;147a सोऽचरद्विविधान्मार्गान्प्रकारानेकविंशतिम्&#xA;147c भ्रान्तमुद्भ्रान्तमाविद्धमाप्लुतं प्रसृतं सृतम्&#xA;148a परिवृत्तं निवृत्तं च खड्गं चर्म च धारयन्&#xA;148c सम्पातं समुदीर्णं च दर्शयामास पार्षतः&#xA;149a ततः शरसहस्रेण शतचन्द्रमपातयत्&#xA;149c खड्गं चर्म च सम्बाधे धृष्टद्युम्नस्य स द्विजः&#xA;150a ते तु वैतस्तिका नाम शरा ह्यासन्नघातिनः&#xA;150c निकृष्टयुद्धे द्रोणस्य नान्येषां सन्ति ते शराः&#xA;151a शारद्वतस्य पार्थस्य द्रौणेर्वैकर्तनस्य च&#xA;151c प्रद्युम्नयुयुधानाभ्यामभिमन्योश्च ते शराः&#xA;152a अथास्येषुं समाधत्त दृढं परमसंशितम्&#xA;152c अन्तेवासिनमाचार्यो जिघांसुः पुत्रसम्मितम्&#xA;153a तं शरैर्दशभिस्तीक्ष्णैश्चिच्छेद शिनिपुङ्गवः&#xA;153c पश्यतस्तव पुत्रस्य कर्णस्य च महात्मनः&#xA;153e ग्रस्तमाचार्यमुख्येन धृष्टद्युम्नममोचयत्&#xA;154a चरन्तं रथमार्गेषु सात्यकिं सत्यविक्रमम्&#xA;154c द्रोणकर्णान्तरगतं कृपस्यापि च भारत&#xA;154e अपश्येतां महात्मानौ विष्वक्सेनधनञ्जयौ&#xA;155a अपूजयेतां वार्ष्णेयं ब्रुवाणौ साधु साध्विति&#xA;155c दिव्यान्यस्त्राणि सर्वेषां युधि निघ्नन्तमच्युतम्&#xA;155e अभिपत्य ततः सेनां विष्वक्सेनधनञ्जयौ&#xA;156a धनञ्जयस्ततः कृष्णमब्रवीत्पश्य केशव&#xA;156c आचार्यवरमुख्यानां मध्ये क्रीडन्मधूद्वहः&#xA;157a आनन्दयति मां भूयः सात्यकिः सत्यविक्रमः&#xA;157c माद्रीपुत्रौ च भीमं च राजानं च युधिष्ठिरम्&#xA;158a यच्छिक्षयानुद्धतः सन्रणे चरति सात्यकिः&#xA;158c महारथानुपक्रीडन्वृष्णीनां कीर्तिवर्धनः&#xA;159a तमेते प्रतिनन्दन्ति सिद्धाः सैन्याश्च विस्मिताः&#xA;159c अजय्यं समरे दृष्ट्वा साधु साध्विति सात्वतम्&#xA;159e योधाश्चोभयतः सर्वे कर्मभिः समपूजयन्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/165/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/165/</guid>
      <description>&lt;p&gt;001  सञ्जय उवाच&#xA;001a क्रूरमायोधनं जज्ञे तस्मिन्राजसमागमे&#xA;001c रुद्रस्येव हि क्रुद्धस्य निघ्नतस्तु पशून्यथा&#xA;002a हस्तानामुत्तमाङ्गानां कार्मुकाणां च भारत&#xA;002c छत्राणां चापविद्धानां चामराणां च संयुगे&#xA;003a भग्नचक्रै रथैश्चापि पातितैश्च महाध्वजैः&#xA;003c सादिभिश्च हतैः शूरैः सङ्कीर्णा वसुधाभवत्&#xA;004a बाणपातनिकृत्तास्तु योधास्ते कुरुसत्तम&#xA;004c चेष्टन्तो विविधाश्चेष्टा व्यदृश्यन्त महाहवे&#xA;005a वर्तमाने तथा युद्धे घोरे देवासुरोपमे&#xA;005c अब्रवीत्क्षत्रियांस्तत्र धर्मराजो युधिष्ठिरः&#xA;005e अभिद्रवत संयत्ताः कुम्भयोनिं महारथाः&#xA;006a एष वै पार्षतो वीरो भारद्वाजेन सङ्गतः&#xA;006c घटते च यथाशक्ति भारद्वाजस्य नाशने&#xA;007a यादृशानि हि रूपाणि दृश्यन्ते नो महारणे&#xA;007c अद्य द्रोणं रणे क्रुद्धः पातयिष्यति पार्षतः&#xA;007e ते यूयं सहिता भूत्वा कुम्भयोनिं परीप्सत&#xA;008a युधिष्ठिरसमाज्ञप्ताः सृञ्जयानां महारथाः&#xA;008c अभ्यद्रवन्त संयत्ता भारद्वाजं जिघांसवः&#xA;009a तान्समापततः सर्वान्भारद्वाजो महारथः&#xA;009c अभ्यद्रवत वेगेन मर्तव्यमिति निश्चितः&#xA;010a प्रयाते सत्यसन्धे तु समकम्पत मेदिनी&#xA;010c ववुर्वाताः सनिर्घातास्त्रासयन्तो वरूथिनीम्&#xA;011a पपात महती चोल्का आदित्यान्निर्गतेव ह&#xA;011c दीपयन्तीव तापेन शंसन्तीव महद्भयम्&#xA;012a जज्वलुश्चैव शस्त्राणि भारद्वाजस्य मारिष&#xA;012c रथाः स्वनन्ति चात्यर्थं हयाश्चाश्रूण्यवासृजन्&#xA;013a हतौजा इव चाप्यासीद्भारद्वाजो महारथः&#xA;013c ऋषीणां ब्रह्मवादानां स्वर्गस्य गमनं प्रति&#xA;013e सुयुद्धेन ततः प्राणानुत्स्रष्टुमुपचक्रमे&#xA;014a ततश्चतुर्दिशं सैन्यैर्द्रुपदस्याभिसंवृतः&#xA;014c निर्दहन्क्षत्रियव्रातान्द्रोणः पर्यचरद्रणे&#xA;015a हत्वा विंशतिसाहस्रान्क्षत्रियानरिमर्दनः&#xA;015c दशायुतानि तीक्ष्णाग्रैरवधीद्विशिखैः शितैः&#xA;016a सोऽतिष्ठदाहवे यत्तो विधूम इव पावकः&#xA;016c क्षत्रियाणामभावाय ब्राह्ममात्मानमास्थितः&#xA;017a पाञ्चाल्यं विरथं भीमो हतसर्वायुधं वशी&#xA;017c अविषण्णं महात्मानं त्वरमाणः समभ्ययात्&#xA;018a ततः स्वरथमारोप्य पाञ्चाल्यमरिमर्दनः&#xA;018c अब्रवीदभिसम्प्रेक्ष्य द्रोणमस्यन्तमन्तिकात्&#xA;019a न त्वदन्य इहाचार्यं योद्धुमुत्सहते पुमान्&#xA;019c त्वरस्व प्राग्वधायैव त्वयि भारः समाहितः&#xA;020a स तथोक्तो महाबाहुः सर्वभारसहं नवम्&#xA;020c अभिपत्याददे क्षिप्रमायुधप्रवरं दृढम्&#xA;021a संरब्धश्च शरानस्यन्द्रोणं दुर्वारणं रणे&#xA;021c विवारयिषुराचार्यं शरवर्षैरवाकिरत्&#xA;022a तौ न्यवारयतां श्रेष्ठौ संरब्धौ रणशोभिनौ&#xA;022c उदीरयेतां ब्राह्माणि दिव्यान्यस्त्राण्यनेकशः&#xA;023a स महास्त्रैर्महाराज द्रोणमाच्छादयद्रणे&#xA;023c निहत्य सर्वाण्यस्त्राणि भारद्वाजस्य पार्षतः&#xA;024a स वसातीञ्शिबींश्चैव बाह्लीकान्कौरवानपि&#xA;024c रक्षिष्यमाणान्सङ्ग्रामे द्रोणं व्यधमदच्युतः&#xA;025a धृष्टद्युम्नस्तदा राजन्गभस्तिभिरिवांशुमान्&#xA;025c बभौ प्रच्छादयन्नाशाः शरजालैः समन्ततः&#xA;026a तस्य द्रोणो धनुश्छित्त्वा विद्ध्वा चैनं शिलीमुखैः&#xA;026c मर्माण्यभ्यहनद्भूयः स व्यथां परमामगात्&#xA;027a ततो भीमो दृढक्रोधो द्रोणस्याश्लिष्य तं रथम्&#xA;027c शनकैरिव राजेन्द्र द्रोणं वचनमब्रवीत्&#xA;028a यदि नाम न युध्येरञ्शिक्षिता ब्रह्मबन्धवः&#xA;028c स्वकर्मभिरसन्तुष्टा न स्म क्षत्रं क्षयं व्रजेत्&#xA;029a अहिंसा सर्वभूतेषु धर्मं ज्यायस्तरं विदुः&#xA;029c तस्य च ब्राह्मणो मूलं भवांश्च ब्रह्मवित्तमः&#xA;030a श्वपाकवन्म्लेच्छगणान्हत्वा चान्यान्पृथग्विधान्&#xA;030c अज्ञानान्मूढवद्ब्रह्मन्पुत्रदारधनेप्सया&#xA;031a एकस्यार्थे बहून्हत्वा पुत्रस्याधर्मविद्यथा&#xA;031c स्वकर्मस्थान्विकर्मस्थो न व्यपत्रपसे कथम्&#xA;032a स चाद्य पतितः शेते पृष्टेनावेदितस्तव&#xA;032c धर्मराजेन तद्वाक्यं नातिशङ्कितुमर्हसि&#xA;033a एवमुक्तस्ततो द्रोणो भीमेनोत्सृज्य तद्धनुः&#xA;033c सर्वाण्यस्त्राणि धर्मात्मा हातुकामोऽभ्यभाषत&#xA;033e कर्ण कर्ण महेष्वास कृप दुर्योधनेति च&#xA;034a सङ्ग्रामे क्रियतां यत्नो ब्रवीम्येष पुनः पुनः&#xA;034c पाण्डवेभ्यः शिवं वोऽस्तु शस्त्रमभ्युत्सृजाम्यहम्&#xA;035a इति तत्र महाराज प्राक्रोशद्द्रौणिमेव च&#xA;035c उत्सृज्य च रणे शस्त्रं रथोपस्थे निवेश्य च&#xA;035e अभयं सर्वभूतानां प्रददौ योगयुक्तवान्&#xA;036a तस्य तच्छिद्रमाज्ञाय धृष्टद्युम्नः समुत्थितः&#xA;036c खड्गी रथादवप्लुत्य सहसा द्रोणमभ्ययात्&#xA;037a हाहाकृतानि भूतानि मानुषाणीतराणि च&#xA;037c द्रोणं तथागतं दृष्ट्वा धृष्टद्युम्नवशं गतम्&#xA;038a हाहाकारं भृशं चक्रुरहो धिगिति चाब्रुवन्&#xA;038c द्रोणोऽपि शस्त्राण्युत्सृज्य परमं साम्यमास्थितः&#xA;039a तथोक्त्वा योगमास्थाय ज्योतिर्भूतो महातपाः&#xA;039c दिवमाक्रामदाचार्यः सद्भिः सह दुराक्रमम्&#xA;040a द्वौ सूर्याविति नो बुद्धिरासीत्तस्मिंस्तथा गते&#xA;040c एकाग्रमिव चासीद्धि ज्योतिर्भिः पूरितं नभः&#xA;040e समपद्यत चार्काभे भारद्वाजनिशाकरे&#xA;041a निमेषमात्रेण च तज्ज्योतिरन्तरधीयत&#xA;041c आसीत्किलकिलाशब्दः प्रहृष्टानां दिवौकसाम्&#xA;041e ब्रह्मलोकं गते द्रोणे धृष्टद्युम्ने च मोहिते&#xA;042a वयमेव तदाद्राक्ष्म पञ्च मानुषयोनयः&#xA;042c योगयुक्तं महात्मानं गच्छन्तं परमां गतिम्&#xA;043a अहं धनञ्जयः पार्थः कृपः शारद्वतो द्विजः&#xA;043c वासुदेवश्च वार्ष्णेयो धर्मराजश्च पाण्डवः&#xA;044a अन्ये तु सर्वे नापश्यन्भारद्वाजस्य धीमतः&#xA;044c महिमानं महाराज योगमुक्तस्य गच्छतः&#xA;045a गतिं परमिकां प्राप्तमजानन्तो नृयोनयः&#xA;045c नापश्यन्गच्छमानं हि तं सार्धमृषिपुङ्गवैः&#xA;045e आचार्यं योगमास्थाय ब्रह्मलोकमरिन्दमम्&#xA;046a वितुन्नाङ्गं शरशतैर्न्यस्तायुधमसृक्क्षरम्&#xA;046c धिक्कृतः पार्षतस्तं तु सर्वभूतैः परामृशत्&#xA;047a तस्य मूर्धानमालम्ब्य गतसत्त्वस्य देहिनः&#xA;047c किञ्चिदब्रुवतः कायाद्विचकर्तासिना शिरः&#xA;048a हर्षेण महता युक्तो भारद्वाजे निपातिते&#xA;048c सिंहनादरवं चक्रे भ्रामयन्खड्गमाहवे&#xA;049a आकर्णपलितः श्यामो वयसाशीतिपञ्चकः&#xA;049c त्वत्कृते व्यचरत्सङ्ख्ये स तु षोडशवर्षवत्&#xA;050a उक्तवांश्च महाबाहुः कुन्तीपुत्रो धनञ्जयः&#xA;050c जीवन्तमानयाचार्यं मा वधीर्द्रुपदात्मज&#xA;051a न हन्तव्यो न हन्तव्य इति ते सैनिकाश्च ह&#xA;051c उत्क्रोशन्नर्जुनश्चैव सानुक्रोशस्तमाद्रवत्&#xA;052a क्रोशमानेऽर्जुने चैव पार्थिवेषु च सर्वशः&#xA;052c धृष्टद्युम्नोऽवधीद्द्रोणं रथतल्पे नरर्षभम्&#xA;053a शोणितेन परिक्लिन्नो रथाद्भूमिमरिन्दमः&#xA;053c लोहिताङ्ग इवादित्यो दुर्दर्शः समपद्यत&#xA;053e एवं तं निहतं सङ्ख्ये ददृशे सैनिको जनः&#xA;054a धृष्टद्युम्नस्तु तद्राजन्भारद्वाजशिरो महत्&#xA;054c तावकानां महेष्वासः प्रमुखे तत्समाक्षिपत्&#xA;055a ते तु दृष्ट्वा शिरो राजन्भारद्वाजस्य तावकाः&#xA;055c पलायनकृतोत्साहा दुद्रुवुः सर्वतोदिशम्&#xA;056a द्रोणस्तु दिवमास्थाय नक्षत्रपथमाविशत्&#xA;056c अहमेव तदाद्राक्षं द्रोणस्य निधनं नृप&#xA;057a ऋषेः प्रसादात्कृष्णस्य सत्यवत्याः सुतस्य च&#xA;057c विधूमामिव संयान्तीमुल्कां प्रज्वलितामिव&#xA;057e अपश्याम दिवं स्तब्ध्वा गच्छन्तं तं महाद्युतिम्&#xA;058a हते द्रोणे निरुत्साहान्कुरून्पाण्डवसृञ्जयाः&#xA;058c अभ्यद्रवन्महावेगास्ततः सैन्यं व्यदीर्यत&#xA;059a निहता हयभूयिष्ठाः सङ्ग्रामे निशितैः शरैः&#xA;059c तावका निहते द्रोणे गतासव इवाभवन्&#xA;060a पराजयमथावाप्य परत्र च महद्भयम्&#xA;060c उभयेनैव ते हीना नाविन्दन्धृतिमात्मनः&#xA;061a अन्विच्छन्तः शरीरं तु भारद्वाजस्य पार्थिवाः&#xA;061c नाध्यगच्छंस्तदा राजन्कबन्धायुतसङ्कुले&#xA;062a पाण्डवास्तु जयं लब्ध्वा परत्र च महद्यशः&#xA;062c बाणशब्दरवांश्चक्रुः सिंहनादांश्च पुष्कलान्&#xA;063a भीमसेनस्ततो राजन्धृष्टद्युम्नश्च पार्षतः&#xA;063c वरूथिन्यामनृत्येतां परिष्वज्य परस्परम्&#xA;064a अब्रवीच्च तदा भीमः पार्षतं शत्रुतापनम्&#xA;064c भूयोऽहं त्वां विजयिनं परिष्वक्ष्यामि पार्षत&#xA;064e सूतपुत्रे हते पापे धार्तराष्ट्रे च संयुगे&#xA;065a एतावदुक्त्वा भीमस्तु हर्षेण महता युतः&#xA;065c बाहुशब्देन पृथिवीं कम्पयामास पाण्डवः&#xA;066a तस्य शब्देन वित्रस्ताः प्राद्रवंस्तावका युधि&#xA;066c क्षत्रधर्मं समुत्सृज्य पलायनपरायणाः&#xA;067a पाण्डवास्तु जयं लब्ध्वा हृष्टा ह्यासन्विशाम्पते&#xA;067c अरिक्षयं च सङ्ग्रामे तेन ते सुखमाप्नुवन्&#xA;068a ततो द्रोणे हते राजन्कुरवः शस्त्रपीडिताः&#xA;068c हतप्रवीरा विध्वस्ता भृशं शोकपरायणाः&#xA;069a विचेतसो हतोत्साहाः कश्मलाभिहतौजसः&#xA;069c आर्तस्वरेण महता पुत्रं ते पर्यवारयन्&#xA;070a रजस्वला वेपमाना वीक्षमाणा दिशो दश&#xA;070c अश्रुकण्ठा यथा दैत्या हिरण्याक्षे पुरा हते&#xA;071a स तैः परिवृतो राजा त्रस्तैः क्षुद्रमृगैरिव&#xA;071c अशक्नुवन्नवस्थातुमपायात्तनयस्तव&#xA;072a क्षुत्पिपासापरिश्रान्तास्ते योधास्तव भारत&#xA;072c आदित्येन च सन्तप्ता भृशं विमनसोऽभवन्&#xA;073a भास्करस्येव पतनं समुद्रस्येव शोषणम्&#xA;073c विपर्यासं यथा मेरोर्वासवस्येव निर्जयम्&#xA;074a अमर्षणीयं तद्दृष्ट्वा भारद्वाजस्य पातनम्&#xA;074c त्रस्तरूपतरा राजन्कौरवाः प्राद्रवन्भयात्&#xA;075a गान्धारराजः शकुनिस्त्रस्तस्त्रस्ततरैः सह&#xA;075c हतं रुक्मरथं दृष्ट्वा प्राद्रवत्सहितो रथैः&#xA;076a वरूथिनीं वेगवतीं विद्रुतां सपताकिनीम्&#xA;076c परिगृह्य महासेनां सूतपुत्रोऽपयाद्भयात्&#xA;077a रथनागाश्वकलिलां पुरस्कृत्य तु वाहिनीम्&#xA;077c मद्राणामीश्वरः शल्यो वीक्षमाणोऽपयाद्भयात्&#xA;078a हतप्रवीरैर्भूयिष्ठं द्विपैर्बहुपदातिभिः&#xA;078c वृतः शारद्वतोऽगच्छत्कष्टं कष्टमिति ब्रुवन्&#xA;079a भोजानीकेन शिष्टेन कलिङ्गारट्टबाह्लिकैः&#xA;079c कृतवर्मा वृतो राजन्प्रायात्सुजवनैर्हयैः&#xA;080a पदातिगणसंयुक्तस्त्रस्तो राजन्भयार्दितः&#xA;080c उलूकः प्राद्रवत्तत्र दृष्ट्वा द्रोणं निपातितम्&#xA;081a दर्शनीयो युवा चैव शौर्ये च कृतलक्षणः&#xA;081c दुःशासनो भृशोद्विग्नः प्राद्रवद्गजसंवृतः&#xA;082a गजाश्वरथसंयुक्तो वृतश्चैव पदातिभिः&#xA;082c दुर्योधनो महाराज प्रायात्तत्र महारथः&#xA;083a गजान्रथान्समारुह्य परस्यापि हयाञ्जनाः&#xA;083c प्रकीर्णकेशा विध्वस्ता न द्वावेकत्र धावतः&#xA;084a नेदमस्तीति पुरुषा हतोत्साहा हतौजसः&#xA;084c उत्सृज्य कवचानन्ये प्राद्रवंस्तावका विभो&#xA;085a अन्योन्यं ते समाक्रोशन्सैनिका भरतर्षभ&#xA;085c तिष्ठ तिष्ठेति न च ते स्वयं तत्रावतस्थिरे&#xA;086a धुर्यान्प्रमुच्य तु रथाद्धतसूतान्स्वलङ्कृतान्&#xA;086c अधिरुह्य हयान्योधाः क्षिप्रं पद्भिरचोदयन्&#xA;087a द्रवमाणे तथा सैन्ये त्रस्तरूपे हतौजसि&#xA;087c प्रतिस्रोत इव ग्राहो द्रोणपुत्रः परानियात्&#xA;088a हत्वा बहुविधां सेनां पाण्डूनां युद्धदुर्मदः&#xA;088c कथञ्चित्सङ्कटान्मुक्तो मत्तद्विरदविक्रमः&#xA;089a द्रवमाणं बलं दृष्ट्वा पलायनकृतक्षणम्&#xA;089c दुर्योधनं समासाद्य द्रोणपुत्रोऽब्रवीदिदम्&#xA;090a किमियं द्रवते सेना त्रस्तरूपेव भारत&#xA;090c द्रवमाणां च राजेन्द्र नावस्थापयसे रणे&#xA;091a त्वं चापि न यथापूर्वं प्रकृतिस्थो नराधिप&#xA;091c कर्णप्रभृतयश्चेमे नावतिष्ठन्ति पार्थिवाः&#xA;092a अन्येष्वपि च युद्धेषु नैव सेनाद्रवत्तदा&#xA;092c कच्चित्क्षेमं महाबाहो तव सैन्यस्य भारत&#xA;093a कस्मिन्निदं हते राजन्रथसिंहे बलं तव&#xA;093c एतामवस्थां सम्प्राप्तं तन्ममाचक्ष्व कौरव&#xA;094a तत्तु दुर्योधनः श्रुत्वा द्रोणपुत्रस्य भाषितम्&#xA;094c घोरमप्रियमाख्यातुं नाशकत्पार्थिवर्षभः&#xA;095a भिन्ना नौरिव ते पुत्रो निमग्नः शोकसागरे&#xA;095c बाष्पेण पिहितो दृष्ट्वा द्रोणपुत्रं रथे स्थितम्&#xA;096a ततः शारद्वतं राजा सव्रीडमिदमब्रवीत्&#xA;096c शंसेह सर्वं भद्रं ते यथा सैन्यमिदं द्रुतम्&#xA;097a अथ शारद्वतो राजन्नार्तिं गच्छन्पुनः पुनः&#xA;097c शशंस द्रोणपुत्राय यथा द्रोणो निपातितः&#xA;098  कृप उवाच&#xA;098a वयं द्रोणं पुरस्कृत्य पृथिव्यां प्रवरं रथम्&#xA;098c प्रावर्तयाम सङ्ग्रामं पाञ्चालैरेव केवलैः&#xA;099a ततः प्रवृत्ते सङ्ग्रामे विमिश्राः कुरुसोमकाः&#xA;099c अन्योन्यमभिगर्जन्तः शस्त्रैर्देहानपातयन्&#xA;100a ततो द्रोणो ब्राह्ममस्त्रं विकुर्वाणो नरर्षभः&#xA;100c अहनच्छात्रवान्भल्लैः शतशोऽथ सहस्रशः&#xA;101a पाण्डवाः केकया मत्स्याः पाञ्चालाश्च विशेषतः&#xA;101c सङ्ख्ये द्रोणरथं प्राप्य व्यनशन्कालचोदिताः&#xA;102a सहस्रं रथसिंहानां द्विसाहस्रं च दन्तिनाम्&#xA;102c द्रोणो ब्रह्मास्त्रनिर्दग्धं प्रेषयामास मृत्यवे&#xA;103a आकर्णपलितः श्यामो वयसाशीतिपञ्चकः&#xA;103c रणे पर्यचरद्द्रोणो वृद्धः षोडशवर्षवत्&#xA;104a क्लिश्यमानेषु सैन्येषु वध्यमानेषु राजसु&#xA;104c अमर्षवशमापन्नाः पाञ्चाला विमुखाभवन्&#xA;105a तेषु किञ्चित्प्रभग्नेषु विमुखेषु सपत्नजित्&#xA;105c दिव्यमस्त्रं विकुर्वाणो बभूवार्क इवोदितः&#xA;106a स मध्यं प्राप्य पाण्डूनां शररश्मिः प्रतापवान्&#xA;106c मध्यङ्गत इवादित्यो दुष्प्रेक्ष्यस्ते पिताभवत्&#xA;107a ते दह्यमाना द्रोणेन सूर्येणेव विराजता&#xA;107c दग्धवीर्या निरुत्साहा बभूवुर्गतचेतसः&#xA;108a तान्दृष्ट्वा पीडितान्बाणैर्द्रोणेन मधुसूदनः&#xA;108c जयैषी पाण्डुपुत्राणामिदं वचनमब्रवीत्&#xA;109a नैष जातु परैः शक्यो जेतुं शस्त्रभृतां वरः&#xA;109c अपि वृत्रहणा सङ्ख्ये रथयूथपयूथपः&#xA;110a ते यूयं धर्ममुत्सृज्य जयं रक्षत पाण्डवाः&#xA;110c यथा वः संयुगे सर्वान्न हन्याद्रुक्मवाहनः&#xA;111a अश्वत्थाम्नि हते नैष युध्येदिति मतिर्मम&#xA;111c हतं तं संयुगे कश्चिदाख्यात्वस्मै मृषा नरः&#xA;112a एतन्नारोचयद्वाक्यं कुन्तीपुत्रो धनञ्जयः&#xA;112c अरोचयंस्तु सर्वेऽन्ये कृच्छ्रेण तु युधिष्ठिरः&#xA;113a भीमसेनस्तु सव्रीडमब्रवीत्पितरं तव&#xA;113c अश्वत्थामा हत इति तच्चाबुध्यत ते पिता&#xA;114a स शङ्कमानस्तन्मिथ्या धर्मराजमपृच्छत&#xA;114c हतं वाप्यहतं वाजौ त्वां पिता पुत्रवत्सलः&#xA;115a तदतथ्यभये मग्नो जये सक्तो युधिष्ठिरः&#xA;115c अश्वत्थामानमाहेदं हतः कुञ्जर इत्युत&#xA;115e भीमेन गिरिवर्ष्माणं मालवस्येन्द्रवर्मणः&#xA;116a उपसृत्य तदा द्रोणमुच्चैरिदमभाषत&#xA;116c यस्यार्थे शस्त्रमाधत्से यमवेक्ष्य च जीवसि&#xA;116e पुत्रस्ते दयितो नित्यं शोऽश्वत्थामा निपातितः&#xA;117a तच्छ्रुत्वा विमनास्तत्र आचार्यो महदप्रियम्&#xA;117c नियम्य दिव्यान्यस्त्राणि नायुध्यत यथा पुरा&#xA;118a तं दृष्ट्वा परमोद्विग्नं शोकोपहतचेतसम्&#xA;118c पाञ्चालराजस्य सुतः क्रूरकर्मा समाद्रवत्&#xA;119a तं दृष्ट्वा विहितं मृत्युं लोकतत्त्वविचक्षणः&#xA;119c दिव्यान्यस्त्राण्यथोत्सृज्य रणे प्राय उपाविशत्&#xA;120a ततोऽस्य केशान्सव्येन गृहीत्वा पाणिना तदा&#xA;120c पार्षतः क्रोशमानानां वीराणामच्छिनच्छिरः&#xA;121a न हन्तव्यो न हन्तव्य इति ते सर्वतोऽब्रुवन्&#xA;121c तथैव चार्जुनो वाहादवरुह्यैनमाद्रवत्&#xA;122a उद्यम्य बाहू त्वरितो ब्रुवाणश्च पुनः पुनः&#xA;122c जीवन्तमानयाचार्यं मा वधीरिति धर्मवित्&#xA;123a तथापि वार्यमाणेन कौरवैरर्जुनेन च&#xA;123c हत एव नृशंसेन पिता तव नरर्षभ&#xA;124a सैनिकाश्च ततः सर्वे प्राद्रवन्त भयार्दिताः&#xA;124c वयं चापि निरुत्साहा हते पितरि तेऽनघ&#xA;125  सञ्जय उवाच&#xA;125a तच्छ्रुत्वा द्रोणपुत्रस्तु निधनं पितुराहवे&#xA;125c क्रोधमाहारयत्तीव्रं पदाहत इवोरगः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/166/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/166/</guid>
      <description>&lt;p&gt;001  धृतराष्ट्र उवाच&#xA;001a अधर्मेण हतं श्रुत्वा धृष्टद्युम्नेन सञ्जय&#xA;001c ब्राह्मणं पितरं वृद्धमश्वत्थामा किमब्रवीत्&#xA;002a मानुषं वारुणाग्नेयं ब्राह्ममस्त्रं च वीर्यवान्&#xA;002c ऐन्द्रं नारायणं चैव यस्मिन्नित्यं प्रतिष्ठितम्&#xA;003a तमधर्मेण धर्मिष्ठं धृष्टद्युम्नेन सञ्जय&#xA;003c श्रुत्वा निहतमाचार्यमश्वत्थामा किमब्रवीत्&#xA;004a येन रामादवाप्येह धनुर्वेदं महात्मना&#xA;004c प्रोक्तान्यस्त्राणि दिव्यानि पुत्राय गुरुकाङ्क्षिणे&#xA;005a एकमेव हि लोकेऽस्मिन्नात्मनो गुणवत्तरम्&#xA;005c इच्छन्ति पुत्रं पुरुषा लोके नान्यं कथञ्चन&#xA;006a आचार्याणां भवन्त्येव रहस्यानि महात्मनाम्&#xA;006c तानि पुत्राय वा दद्युः शिष्यायानुगताय वा&#xA;007a स शिल्पं प्राप्य तत्सर्वं सविशेषं च सञ्जय&#xA;007c शूरः शारद्वतीपुत्रः सङ्ख्ये द्रोणादनन्तरः&#xA;008a रामस्यानुमतः शास्त्रे पुरन्दरसमो युधि&#xA;008c कार्तवीर्यसमो वीर्ये बृहस्पतिसमो मतौ&#xA;009a महीधरसमो धृत्या तेजसाग्निसमो युवा&#xA;009c समुद्र इव गाम्भीर्ये क्रोधे सर्पविषोपमः&#xA;010a स रथी प्रथमो लोके दृढधन्वा जितक्लमः&#xA;010c शीघ्रोऽनिल इवाक्रन्दे चरन्क्रुद्ध इवान्तकः&#xA;011a अस्यता येन सङ्ग्रामे धरण्यभिनिपीडिता&#xA;011c यो न व्यथति सङ्ग्रामे वीरः सत्यपराक्रमः&#xA;012a वेदस्नातो व्रतस्नातो धनुर्वेदे च पारगः&#xA;012c महोदधिरिवाक्षोभ्यो रामो दाशरथिर्यथा&#xA;013a तमधर्मेण धर्मिष्ठं धृष्टद्युम्नेन संयुगे&#xA;013c श्रुत्वा निहतमाचार्यमश्वत्थामा किमब्रवीत्&#xA;014a धृष्टद्युम्नस्य यो मृत्युः सृष्टस्तेन महात्मना&#xA;014c यथा द्रोणस्य पाञ्चाल्यो यज्ञसेनसुतोऽभवत्&#xA;015a तं नृशंसेन पापेन क्रूरेणात्यल्पदर्शिना&#xA;015c श्रुत्वा निहतमाचार्यमश्वत्थामा किमब्रवीत्&#xA;016  सञ्जय उवाच&#xA;016a छद्मना निहतं श्रुत्वा पितरं पापकर्मणा&#xA;016c बाष्पेणापूर्यत द्रौणी रोषेण च नरर्षभ&#xA;017a तस्य क्रुद्धस्य राजेन्द्र वपुर्दिव्यमदृश्यत&#xA;017c अन्तकस्येव भूतानि जिहीर्षोः कालपर्यये&#xA;018a अश्रुपूर्णे ततो नेत्रे अपमृज्य पुनः पुनः&#xA;018c उवाच कोपान्निःश्वस्य दुर्योधनमिदं वचः&#xA;019a पिता मम यथा क्षुद्रैर्न्यस्तशस्त्रो निपातितः&#xA;019c धर्मध्वजवता पापं कृतं तद्विदितं मम&#xA;019e अनार्यं सुनृशंसस्य धर्मपुत्रस्य मे श्रुतम्&#xA;020a युद्धेष्वपि प्रवृत्तानां ध्रुवौ जयपराजयौ&#xA;020c द्वयमेतद्भवेद्राजन्वधस्तत्र प्रशस्यते&#xA;021a न्यायवृत्तो वधो यस्तु सङ्ग्रामे युध्यतो भवेत्&#xA;021c न स दुःखाय भवति तथा दृष्टो हि स द्विजः&#xA;022a गतः स वीरलोकाय पिता मम न संशयः&#xA;022c न शोच्यः पुरुषव्याघ्रस्तथा स निधनं गतः&#xA;023a यत्तु धर्मप्रवृत्तः सन्केशग्रहणमाप्तवान्&#xA;023c पश्यतां सर्वसैन्यानां तन्मे मर्माणि कृन्तति&#xA;024a कामात्क्रोधादवज्ञानाद्दर्पाद्बाल्येन वा पुनः&#xA;024c वैधर्मिकानि कुर्वन्ति तथा परिभवेन च&#xA;025a तदिदं पार्षतेनेह महदाधर्मिकं कृतम्&#xA;025c अवज्ञाय च मां नूनं नृशंसेन दुरात्मना&#xA;026a तस्यानुबन्धं स द्रष्टा धृष्टद्युम्नः सुदारुणम्&#xA;026c अनार्यं परमं कृत्वा मिथ्यावादी च पाण्डवः&#xA;027a यो ह्यसौ छद्मनाचार्यं शस्त्रं सन्न्यासयत्तदा&#xA;027c तस्याद्य धर्मराजस्य भूमिः पास्यति शोणितम्&#xA;028a सर्वोपायैर्यतिष्यामि पाञ्चालानामहं वधे&#xA;028c धृष्टद्युम्नं च समरे हन्ताहं पापकारिणम्&#xA;029a कर्मणा येन तेनेह मृदुना दारुणेन वा&#xA;029c पाञ्चालानां वधं कृत्वा शान्तिं लब्धास्मि कौरव&#xA;030a यदर्थं पुरुषव्याघ्र पुत्रमिच्छन्ति मानवाः&#xA;030c प्रेत्य चेह च सम्प्राप्तं त्राणाय महतो भयात्&#xA;031a पित्रा तु मम सावस्था प्राप्ता निर्बन्धुना यथा&#xA;031c मयि शैलप्रतीकाशे पुत्रे शिष्ये च जीवति&#xA;032a धिङ्ममास्त्राणि दिव्यानि धिग्बाहू धिक्पराक्रमम्&#xA;032c यन्मां द्रोणः सुतं प्राप्य केशग्रहणमाप्तवान्&#xA;033a स तथाहं करिष्यामि यथा भरतसत्तम&#xA;033c परलोकगतस्यापि गमिष्याम्यनृणः पितुः&#xA;034a आर्येण तु न वक्तव्या कदाचित्स्तुतिरात्मनः&#xA;034c पितुर्वधममृष्यंस्तु वक्ष्याम्यद्येह पौरुषम्&#xA;035a अद्य पश्यन्तु मे वीर्यं पाण्डवाः सजनार्दनाः&#xA;035c मृद्नतः सर्वसैन्यानि युगान्तमिव कुर्वतः&#xA;036a न हि देवा न गन्धर्वा नासुरा न च राक्षसाः&#xA;036c अद्य शक्ता रणे जेतुं रथस्थं मां नरर्षभ&#xA;037a मदन्यो नास्ति लोकेऽस्मिन्नर्जुनाद्वास्त्रवित्तमः&#xA;037c अहं हि ज्वलतां मध्ये मयूखानामिवांशुमान्&#xA;037e प्रयोक्ता देवसृष्टानामस्त्राणां पृतनागतः&#xA;038a कृशाश्वतनया ह्यद्य मत्प्रयुक्ता महामृधे&#xA;038c दर्शयन्तोऽऽत्मनो वीर्यं प्रमथिष्यन्ति पाण्डवान्&#xA;039a अद्य सर्वा दिशो राजन्धाराभिरिव सङ्कुलाः&#xA;039c आवृताः पत्रिभिस्तीक्ष्णैर्द्रष्टारो मामकैरिह&#xA;040a किरन्हि शरजालानि सर्वतो भैरवस्वरम्&#xA;040c शत्रून्निपातयिष्यामि महावात इव द्रुमान्&#xA;041a न च जानाति बीभत्सुस्तदस्त्रं न जनार्दनः&#xA;041c न भीमसेनो न यमौ न च राजा युधिष्ठिरः&#xA;042a न पार्षतो दुरात्मासौ न शिखण्डी न सात्यकिः&#xA;042c यदिदं मयि कौरव्य सकल्यं सनिवर्तनम्&#xA;043a नारायणाय मे पित्रा प्रणम्य विधिपूर्वकम्&#xA;043c उपहारः पुरा दत्तो ब्रह्मरूप उपस्थिते&#xA;044a तं स्वयं प्रतिगृह्याथ भगवान्स वरं ददौ&#xA;044c वव्रे पिता मे परममस्त्रं नारायणं ततः&#xA;045a अथैनमब्रवीद्राजन्भगवान्देवसत्तमः&#xA;045c भविता त्वत्समो नान्यः कश्चिद्युधि नरः क्वचित्&#xA;046a न त्विदं सहसा ब्रह्मन्प्रयोक्तव्यं कथञ्चन&#xA;046c न ह्येतदस्त्रमन्यत्र वधाच्छत्रोर्निवर्तते&#xA;047a न चैतच्छक्यते ज्ञातुं को न वध्येदिति प्रभो&#xA;047c अवध्यमपि हन्याद्धि तस्मान्नैतत्प्रयोजयेत्&#xA;048a वधः सङ्ख्ये द्रवश्चैव शस्त्राणां च विसर्जनम्&#xA;048c प्रयाचनं च शत्रूणां गमनं शरणस्य च&#xA;049a एते प्रशमने योगा महास्त्रस्य परन्तप&#xA;049c सर्वथा पीडितो हि स्यादवध्यान्पीडयन्रणे&#xA;050a तज्जग्राह पिता मह्यमब्रवीच्चैव स प्रभुः&#xA;050c त्वं वर्षिष्यसि दिव्यानि शस्त्रवर्षाण्यनेकशः&#xA;050e अनेनास्त्रेण सङ्ग्रामे तेजसा च ज्वलिष्यसि&#xA;051a एवमुक्त्वा स भगवान्दिवमाचक्रमे प्रभुः&#xA;051c एतन्नारायणादस्त्रं तत्प्राप्तं मम बन्धुना&#xA;052a तेनाहं पाण्डवांश्चैव पाञ्चालान्मत्स्यकेकयान्&#xA;052c विद्रावयिष्यामि रणे शचीपतिरिवासुरान्&#xA;053a यथा यथाहमिच्छेयं तथा भूत्वा शरा मम&#xA;053c निपतेयुः सपत्नेषु विक्रमत्स्वपि भारत&#xA;054a यथेष्टमश्मवर्षेण प्रवर्षिष्ये रणे स्थितः&#xA;054c अयोमुखैश्च विहगैर्द्रावयिष्ये महारथान्&#xA;054e परश्वधांश्च विविधान्प्रसक्ष्येऽहमसंशयम्&#xA;055a सोऽहं नारायणास्त्रेण महता शत्रुतापन&#xA;055c शत्रून्विध्वंसयिष्यामि कदर्थीकृत्य पाण्डवान्&#xA;056a मित्रब्रह्मगुरुद्वेषी जाल्मकः सुविगर्हितः&#xA;056c पाञ्चालापसदश्चाद्य न मे जीवन्विमोक्ष्यते&#xA;057a तच्छ्रुत्वा द्रोणपुत्रस्य पर्यवर्तत वाहिनी&#xA;057c ततः सर्वे महाशङ्खान्दध्मुः पुरुषसत्तमाः&#xA;058a भेरीश्चाभ्यहनन्हृष्टा डिण्डिमांश्च सहस्रशः&#xA;058c तथा ननाद वसुधा खुरनेमिप्रपीडिता&#xA;058e स शब्दस्तुमुलः खं द्यां पृथिवीं च व्यनादयत्&#xA;059a तं शब्दं पाण्डवाः श्रुत्वा पर्जन्यनिनदोपमम्&#xA;059c समेत्य रथिनां श्रेष्ठाः सहिताः सन्न्यमन्त्रयन्&#xA;060a तथोक्त्वा द्रोणपुत्रोऽपि तदोपस्पृश्य भारत&#xA;060c प्रादुश्चकार तद्दिव्यमस्त्रं नारायणं तदा&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/167/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/167/</guid>
      <description>&lt;p&gt;001  सञ्जय उवाच&#xA;001a प्रादुर्भूते ततस्तस्मिन्नस्त्रे नारायणे तदा&#xA;001c प्रावात्सपृषतो वायुरनभ्रे स्तनयित्नुमान्&#xA;002a चचाल पृथिवी चापि चुक्षुभे च महोदधिः&#xA;002c प्रतिस्रोतः प्रवृत्ताश्च गन्तुं तत्र समुद्रगाः&#xA;003a शिखराणि व्यदीर्यन्त गिरीणां तत्र भारत&#xA;003c अपसव्यं मृगाश्चैव पाण्डुपुत्रान्प्रचक्रिरे&#xA;004a तमसा चावकीर्यन्त सूर्यश्च कलुषोऽभवत्&#xA;004c सम्पतन्ति च भूतानि क्रव्यादानि प्रहृष्टवत्&#xA;005a देवदानवगन्धर्वास्त्रस्ता आसन्विशां पते&#xA;005c कथं कथाभवत्तीव्रा दृष्ट्वा तद्व्याकुलं महत्&#xA;006a व्यथिताः सर्वराजानस्तदा ह्यासन्विचेतसः&#xA;006c तद्दृष्ट्वा घोररूपं तु द्रौणेरस्त्रं भयावहम्&#xA;007  धृतराष्ट्र उवाच&#xA;007a निवर्तितेषु सैन्येषु द्रोणपुत्रेण संयुगे&#xA;007c भृशं शोकाभितप्तेन पितुर्वधममृष्यता&#xA;008a कुरूनापततो दृष्ट्वा धृष्टद्युम्नस्य रक्षणे&#xA;008c को मन्त्रः पाण्डवेष्वासीत्तन्ममाचक्ष्व सञ्जय&#xA;009  सञ्जय उवाच&#xA;009a प्रागेव विद्रुतान्दृष्ट्वा धार्तराष्ट्रान्युधिष्ठिरः&#xA;009c पुनश्च तुमुलं शब्दं श्रुत्वार्जुनमभाषत&#xA;010a आचार्ये निहते द्रोणे धृष्टद्युम्नेन संयुगे&#xA;010c निहते वज्रहस्तेन यथा वृत्रे महासुरे&#xA;011a नाशंसन्त जयं युद्धे दीनात्मानो धनञ्जय&#xA;011c आत्मत्राणे मतिं कृत्वा प्राद्रवन्कुरवो यथा&#xA;012a केचिद्भ्रान्तै रथैस्तूर्णं निहतपार्ष्णियन्तृभिः&#xA;012c विपताकध्वजच्छत्रैः पार्थिवाः शीर्णकूबरैः&#xA;013a भग्ननीडैराकुलाश्वैरारुह्यान्ये विचेतसः&#xA;013c भीताः पादैर्हयान्केचित्त्वरयन्तः स्वयं रथैः&#xA;013e युगचक्राक्षभग्नैश्च द्रुताः केचिद्भयातुराः&#xA;014a गजस्कन्धेषु संस्यूता नाराचैश्चलितासनाः&#xA;014c शरार्तैर्विद्रुतैर्नागैर्हृताः केचिद्दिशो दश&#xA;015a विशस्त्रकवचाश्चान्ये वाहनेभ्यः क्षितिं गताः&#xA;015c सञ्छिन्ना नेमिषु गता मृदिताश्च हयद्विपैः&#xA;016a क्रोशन्तस्तात पुत्रेति पलायन्तोऽपरे भयात्&#xA;016c नाभिजानन्ति चान्योन्यं कश्मलाभिहतौजसः&#xA;017a पुत्रान्पितॄन्सखीन्भ्रातॄन्समारोप्य दृढक्षतान्&#xA;017c जलेन क्लेदयन्त्यन्ये विमुच्य कवचान्यपि&#xA;018a अवस्थां तादृशीं प्राप्य हते द्रोणे द्रुतं बलम्&#xA;018c पुनरावर्तितं केन यदि जानासि शंस मे&#xA;019a हयानां हेषतां शब्दः कुञ्जराणां च बृंहताम्&#xA;019c रथनेमिस्वनश्चात्र विमिश्रः श्रूयते महान्&#xA;020a एते शब्दा भृशं तीव्राः प्रवृत्ताः कुरुसागरे&#xA;020c मुहुर्मुहुरुदीर्यन्तः कम्पयन्ति हि मामकान्&#xA;021a य एष तुमुलः शब्दः श्रूयते लोमहर्षणः&#xA;021c सेन्द्रानप्येष लोकांस्त्रीन्भञ्ज्यादिति मतिर्मम&#xA;022a मन्ये वज्रधरस्यैष निनादो भैरवस्वनः&#xA;022c द्रोणे हते कौरवार्थं व्यक्तमभ्येति वासवः&#xA;023a प्रहृष्टलोमकूपाः स्म संविग्नरथकुञ्जराः&#xA;023c धनञ्जय गुरुं श्रुत्वा तत्र नादं सुभीषणम्&#xA;024a क एष कौरवान्दीर्णानवस्थाप्य महारथः&#xA;024c निवर्तयति युद्धार्थं मृधे देवेश्वरो यथा&#xA;025  अर्जुन उवाच&#xA;025a उद्यम्यात्मानमुग्राय कर्मणे धैर्यमास्थिताः&#xA;025c धमन्ति कौरवाः शङ्खान्यस्य वीर्यमुपाश्रिताः&#xA;026a यत्र ते संशयो राजन्न्यस्तशस्त्रे गुरौ हते&#xA;026c धार्तराष्ट्रानवस्थाप्य क एष नदतीति ह&#xA;027a ह्रीमन्तं तं महाबाहुं मत्तद्विरदगामिनम्&#xA;027c व्याख्यास्याम्युग्रकर्माणं कुरूणामभयङ्करम्&#xA;028a यस्मिञ्जाते ददौ द्रोणो गवां दशशतं धनम्&#xA;028c ब्राह्मणेभ्यो महार्हेभ्यः सोऽश्वत्थामैष गर्जति&#xA;029a जातमात्रेण वीरेण येनोच्चैःश्रवसा इव&#xA;029c हेषता कम्पिता भूमिर्लोकाश्च सकलास्त्रयः&#xA;030a तच्छ्रुत्वान्तर्हितं भूतं नाम चास्याकरोत्तदा&#xA;030c अश्वत्थामेति सोऽद्यैष शूरो नदति पाण्डव&#xA;031a योऽद्यानाथ इवाक्रम्य पार्षतेन हतस्तथा&#xA;031c कर्मणा सुनृशंसेन तस्य नाथो व्यवस्थितः&#xA;032a गुरुं मे यत्र पाञ्चाल्यः केशपक्षे परामृशत्&#xA;032c तन्न जातु क्षमेद्द्रौणिर्जानन्पौरुषमात्मनः&#xA;033a उपचीर्णो गुरुर्मिथ्या भवता राज्यकारणात्&#xA;033c धर्मज्ञेन सता नाम सोऽधर्मः सुमहान्कृतः&#xA;034a सर्वधर्मोपपन्नोऽयं मम शिष्यश्च पाण्डवः&#xA;034c नायं वक्ष्यति मिथ्येति प्रत्ययं कृतवांस्त्वयि&#xA;035a स सत्यकञ्चुकं नाम प्रविष्टेन ततोऽनृतम्&#xA;035c आचार्य उक्तो भवता हतः कुञ्जर इत्युत&#xA;036a ततः शस्त्रं समुत्सृज्य निर्ममो गतचेतनः&#xA;036c आसीत्स विह्वलो राजन्यथा दृष्टस्त्वया विभुः&#xA;037a स तु शोकेन चाविष्टो विमुखः पुत्रवत्सलः&#xA;037c शाश्वतं धर्ममुत्सृज्य गुरुः शिष्येण घातितः&#xA;038a न्यस्तशस्त्रमधर्मेण घातयित्वा गुरुं भवान्&#xA;038c रक्षत्विदानीं सामात्यो यदि शक्नोषि पार्षतम्&#xA;039a ग्रस्तमाचार्यपुत्रेण क्रुद्धेन हतबन्धुना&#xA;039c सर्वे वयं परित्रातुं न शक्ष्यामोऽद्य पार्षतम्&#xA;040a सौहार्दं सर्वभूतेषु यः करोत्यतिमात्रशः&#xA;040c सोऽद्य केशग्रहं श्रुत्वा पितुर्धक्ष्यति नो रणे&#xA;041a विक्रोशमाने हि मयि भृशमाचार्यगृद्धिनि&#xA;041c अवकीर्य स्वधर्मं हि शिष्येण निहतो गुरुः&#xA;042a यदा गतं वयो भूयः शिष्टमल्पतरं च नः&#xA;042c तस्येदानीं विकारोऽयमधर्मो यत्कृतो महान्&#xA;043a पितेव नित्यं सौहार्दात्पितेव स हि धर्मतः&#xA;043c सोऽल्पकालस्य राज्यस्य कारणान्निहतो गुरुः&#xA;044a धृतराष्ट्रेण भीष्माय द्रोणाय च विशाम्पते&#xA;044c विसृष्टा पृथिवी सर्वा सह पुत्रैश्च तत्परैः&#xA;045a स प्राप्य तादृशीं वृत्तिं सत्कृतः सततं परैः&#xA;045c अवृणीत सदा पुत्रान्मामेवाभ्यधिकं गुरुः&#xA;046a अक्षीयमाणो न्यस्तास्त्रस्त्वद्वाक्येनाहवे हतः&#xA;046c न त्वेनं युध्यमानं वै हन्यादपि शतक्रतुः&#xA;047a तस्याचार्यस्य वृद्धस्य द्रोहो नित्योपकारिणः&#xA;047c कृतो ह्यनार्यैरस्माभी राज्यार्थे लघुबुद्धिभिः&#xA;048a पुत्रान्भ्रातॄन्पितॄन्दाराञ्जीवितं चैव वासविः&#xA;048c त्यजेत्सर्वं मम प्रेम्णा जानात्येतद्धि मे गुरुः&#xA;049a स मया राज्यकामेन हन्यमानोऽप्युपेक्षितः&#xA;049c तस्मादवाक्शिरा राजन्प्राप्तोऽस्मि नरकं विभो&#xA;050a ब्राह्मणं वृद्धमाचार्यं न्यस्तशस्त्रं यथा मुनिम्&#xA;050c घातयित्वाद्य राज्यार्थे मृतं श्रेयो न जीवितम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/168/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/168/</guid>
      <description>&lt;p&gt;001  सञ्जय उवाच&#xA;001a अर्जुनस्य वचः श्रुत्वा नोचुस्तत्र महारथाः&#xA;001c अप्रियं वा प्रियं वापि महाराज धनञ्जयम्&#xA;002a ततः क्रुद्धो महाबाहुर्भीमसेनोऽभ्यभाषत&#xA;002c उत्स्मयन्निव कौन्तेयमर्जुनं भरतर्षभ&#xA;003a मुनिर्यथारण्यगतो भाषसे धर्मसंहितम्&#xA;003c न्यस्तदण्डो यथा पार्थ ब्राह्मणः संशितव्रतः&#xA;004a क्षतात्त्राता क्षताज्जीवन्क्षान्तस्त्रिष्वपि साधुषु&#xA;004c क्षत्रियः क्षितिमाप्नोति क्षिप्रं धर्मं यशः श्रियम्&#xA;005a स भवान्क्षत्रियगुणैर्युक्तः सर्वैः कुलोद्वहः&#xA;005c अविपश्चिद्यथा वाक्यं व्याहरन्नाद्य शोभसे&#xA;006a पराक्रमस्ते कौन्तेय शक्रस्येव शचीपतेः&#xA;006c न चातिवर्तसे धर्मं वेलामिव महोदधिः&#xA;007a न पूजयेत्त्वा कोऽन्वद्य यत्त्रयोदशवार्षिकम्&#xA;007c अमर्षं पृष्ठतः कृत्वा धर्ममेवाभिकाङ्क्षसे&#xA;008a दिष्ट्या तात मनस्तेऽद्य स्वधर्ममनुवर्तते&#xA;008c आनृशंस्ये च ते दिष्ट्या बुद्धिः सततमच्युत&#xA;009a यत्तु धर्मप्रवृत्तस्य हृतं राज्यमधर्मतः&#xA;009c द्रौपदी च परामृष्टा सभामानीय शत्रुभिः&#xA;010a वनं प्रव्राजिताश्चास्म वल्कलाजिनवाससः&#xA;010c अनर्हमाणास्तं भावं त्रयोदश समाः परैः&#xA;011a एतान्यमर्षस्थानानि मर्षितानि त्वयानघ&#xA;011c क्षत्रधर्मप्रसक्तेन सर्वमेतदनुष्ठितम्&#xA;012a तमधर्ममपाक्रष्टुमारब्धः सहितस्त्वया&#xA;012c सानुबन्धान्हनिष्यामि क्षुद्रान्राज्यहरानहम्&#xA;013a त्वया तु कथितं पूर्वं युद्धायाभ्यागता वयम्&#xA;013c घटामश्च यथाशक्ति त्वं तु नोऽद्य जुगुप्ससे&#xA;014a स्वधर्मं नेच्छसे ज्ञातुं मिथ्या वचनमेव ते&#xA;014c भयार्दितानामस्माकं वाचा मर्माणि कृन्तसि&#xA;015a वपन्व्रणे क्षारमिव क्षतानां शत्रुकर्शन&#xA;015c विदीर्यते मे हृदयं त्वया वाक्शल्यपीडितम्&#xA;016a अधर्ममेतद्विपुलं धार्मिकः सन्न बुध्यसे&#xA;016c यत्त्वमात्मानमस्मांश्च प्रशंस्यान्न प्रशंससि&#xA;016e यः कलां षोडशीं त्वत्तो नार्हते तं प्रशंससि&#xA;017a स्वयमेवात्मनो वक्तुं न युक्तं गुणसंस्तवम्&#xA;017c दारयेयं महीं क्रोधाद्विकिरेयं च पर्वतान्&#xA;018a आविध्य च गदां गुर्वीं भीमां काञ्चनमालिनीम्&#xA;018c गिरिप्रकाशान्क्षितिजान्भञ्जेयमनिलो यथा&#xA;019a स त्वमेवंविधं जानन्भ्रातरं मां नरर्षभ&#xA;019c द्रोणपुत्राद्भयं कर्तुं नार्हस्यमितविक्रम&#xA;020a अथ वा तिष्ठ बीभत्सो सह सर्वैर्नरर्षभैः&#xA;020c अहमेनं गदापाणिर्जेष्याम्येको महाहवे&#xA;021a ततः पाञ्चालराजस्य पुत्रः पार्थमथाब्रवीत्&#xA;021c सङ्क्रुद्धमिव नर्दन्तं हिरण्यकशिपुं हरिः&#xA;022a बीभत्सो विप्रकर्माणि विदितानि मनीषिणाम्&#xA;022c याजनाध्यापने दानं तथा यज्ञप्रतिग्रहौ&#xA;023a षष्ठमध्ययनं नाम तेषां कस्मिन्प्रतिष्ठितः&#xA;023c हतो द्रोणो मया यत्तत्किं मां पार्थ विगर्हसे&#xA;024a अपक्रान्तः स्वधर्माच्च क्षत्रधर्ममुपाश्रितः&#xA;024c अमानुषेण हन्त्यस्मानस्त्रेण क्षुद्रकर्मकृत्&#xA;025a तथा मायां प्रयुञ्जानमसह्यं ब्राह्मणब्रुवम्&#xA;025c माययैव निहन्याद्यो न युक्तं पार्थ तत्र किम्&#xA;026a तस्मिंस्तथा मया शस्ते यदि द्रौणायनी रुषा&#xA;026c कुरुते भैरवं नादं तत्र किं मम हीयते&#xA;027a न चाद्भुतमिदं मन्ये यद्द्रौणिः शुद्धगर्जया&#xA;027c घातयिष्यति कौरव्यान्परित्रातुमशक्नुवन्&#xA;028a यच्च मां धार्मिको भूत्वा ब्रवीषि गुरुघातिनम्&#xA;028c तदर्थमहमुत्पन्नः पाञ्चाल्यस्य सुतोऽनलात्&#xA;029a यस्य कार्यमकार्यं वा युध्यतः स्यात्समं रणे&#xA;029c तं कथं ब्राह्मणं ब्रूयाः क्षत्रियं वा धनञ्जय&#xA;030a यो ह्यनस्त्रविदो हन्याद्ब्रह्मास्त्रैः क्रोधमूर्छितः&#xA;030c सर्वोपायैर्न स कथं वध्यः पुरुषसत्तम&#xA;031a विधर्मिणं धर्मविद्भिः प्रोक्तं तेषां विषोपमम्&#xA;031c जानन्धर्मार्थतत्त्वज्ञः किमर्जुन विगर्हसे&#xA;032a नृशंसः स मयाक्रम्य रथ एव निपातितः&#xA;032c तन्माभिनन्द्यं बीभत्सो किमर्थं नाभिनन्दसे&#xA;033a कृते रणे कथं पार्थ ज्वलनार्कविषोपमम्&#xA;033c भीमं द्रोणशिरश्छेदे प्रशस्यं न प्रशंससि&#xA;034a योऽसौ ममैव नान्यस्य बान्धवान्युधि जघ्निवान्&#xA;034c छित्त्वापि तस्य मूर्धानं नैवास्मि विगतज्वरः&#xA;035a तच्च मे कृन्तते मर्म यन्न तस्य शिरो मया&#xA;035c निषादविषये क्षिप्तं जयद्रथशिरो यथा&#xA;036a अवधश्चापि शत्रूणामधर्मः शिष्यतेऽर्जुन&#xA;036c क्षत्रियस्य ह्ययं धर्मो हन्याद्धन्येत वा पुनः&#xA;037a स शत्रुर्निहतः सङ्ख्ये मया धर्मेण पाण्डव&#xA;037c यथा त्वया हतः शूरो भगदत्तः पितुः सखा&#xA;038a पितामहं रणे हत्वा मन्यसे धर्ममात्मनः&#xA;038c मया शत्रौ हते कस्मात्पापे धर्मं न मन्यसे&#xA;039a नानृतः पाण्डवो ज्येष्ठो नाहं वाधार्मिकोऽर्जुन&#xA;039c शिष्यध्रुङ्निहतः पापो युध्यस्व विजयस्तव&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/169/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/169/</guid>
      <description>&lt;p&gt;001  धृतराष्ट्र उवाच&#xA;001a साङ्गा वेदा यथान्यायं येनाधीता महात्मना&#xA;001c यस्मिन्साक्षाद्धनुर्वेदो ह्रीनिषेधे प्रतिष्ठितः&#xA;002a तस्मिन्नाक्रुश्यति द्रोणे महर्षितनये तदा&#xA;002c नीचात्मना नृशंसेन क्षुद्रेण गुरुघातिना&#xA;003a यस्य प्रसादात्कर्माणि कुर्वन्ति पुरुषर्षभाः&#xA;003c अमानुषाणि सङ्ग्रामे देवैरसुकराणि च&#xA;004a तस्मिन्नाक्रुश्यति द्रोणे समक्षं पापकर्मिणः&#xA;004c नामर्षं तत्र कुर्वन्ति धिक्क्षत्रं धिगमर्षितम्&#xA;005a पार्थाः सर्वे च राजानः पृथिव्यां ये धनुर्धराः&#xA;005c श्रुत्वा किमाहुः पाञ्चाल्यं तन्ममाचक्ष्व सञ्जय&#xA;006  सञ्जय उवाच&#xA;006a श्रुत्वा द्रुपदपुत्रस्य ता वाचः क्रूरकर्मणः&#xA;006c तूष्णीं बभूवू राजानः सर्व एव विशां पते&#xA;007a अर्जुनस्तु कटाक्षेण जिह्मं प्रेक्ष्य च पार्षतम्&#xA;007c सबाष्पमभिनिःश्वस्य धिग्धिग्धिगिति चाब्रवीत्&#xA;008a युधिष्ठिरश्च भीमश्च यमौ कृष्णस्तथापरे&#xA;008c आसन्सुव्रीडिता राजन्सात्यकिरिदमब्रवीत्&#xA;009a नेहास्ति पुरुषः कश्चिद्य इमं पापपूरुषम्&#xA;009c भाषमाणमकल्याणं शीघ्रं हन्यान्नराधमम्&#xA;010a कथं च शतधा जिह्वा न ते मूर्धा च दीर्यते&#xA;010c गुरुमाक्रोशतः क्षुद्र न चाधर्मेण पात्यसे&#xA;011a याप्यस्त्वमसि पार्थैश्च सर्वैश्चान्धकवृष्णिभिः&#xA;011c यत्कर्म कलुषं कृत्वा श्लाघसे जनसंसदि&#xA;012a अकार्यं तादृशं कृत्वा पुनरेव गुरुं क्षिपन्&#xA;012c वध्यस्त्वं न त्वयार्थोऽस्ति मुहूर्तमपि जीवता&#xA;013a कस्त्वेतद्व्यवसेदार्यस्त्वदन्यः पुरुषाधमः&#xA;013c निगृह्य केशेषु वधं गुरोर्धर्मात्मनः सतः&#xA;014a सप्तावरे तथा पूर्वे बान्धवास्ते निपातिताः&#xA;014c यशसा च परित्यक्तास्त्वां प्राप्य कुलपांसनम्&#xA;015a उक्तवांश्चापि यत्पार्थं भीष्मं प्रति नरर्षभम्&#xA;015c तथान्तो विहितस्तेन स्वयमेव महात्मना&#xA;016a तस्यापि तव सोदर्यो निहन्ता पापकृत्तमः&#xA;016c नान्यः पाञ्चालपुत्रेभ्यो विद्यते भुवि पापकृत्&#xA;017a स चापि सृष्टः पित्रा ते भीष्मस्यान्तकरः किल&#xA;017c शिखण्डी रक्षितस्तेन स च मृत्युर्महात्मनः&#xA;018a पाञ्चालाश्चलिता धर्मात्क्षुद्रा मित्रगुरुद्रुहः&#xA;018c त्वां प्राप्य सहसोदर्यं धिक्कृतं सर्वसाधुभिः&#xA;019a पुनश्चेदीदृशीं वाचं मत्समीपे वदिष्यसि&#xA;019c शिरस्ते पातयिष्यामि गदया वज्रकल्पया&#xA;020a सात्वतेनैवमाक्षिप्तः पार्षतः परुषाक्षरम्&#xA;020c संरब्धः सात्यकिं प्राह सङ्क्रुद्धः प्रहसन्निव&#xA;021a श्रूयते श्रूयते चेति क्षम्यते चेति माधव&#xA;021c न चानार्य शुभं साधुं पुरुषं क्षेप्तुमर्हसि&#xA;022a क्षमा प्रशस्यते लोके न तु पापोऽर्हति क्षमाम्&#xA;022c क्षमावन्तं हि पापात्मा जितोऽयमिति मन्यते&#xA;023a स त्वं क्षुद्रसमाचारो नीचात्मा पापनिश्चयः&#xA;023c आ केशाग्रान्नखाग्राच्च वक्तव्यो वक्तुमिच्छसि&#xA;024a यः स भूरिश्रवाश्छिन्ने भुजे प्रायगतस्त्वया&#xA;024c वार्यमाणेन निहतस्ततः पापतरं नु किम्&#xA;025a व्यूहमानो मया द्रोणो दिव्येनास्त्रेण संयुगे&#xA;025c विसृष्टशस्त्रो निहतः किं तत्र क्रूर दुष्कृतम्&#xA;026a अयुध्यमानं यस्त्वाजौ तथा प्रायगतं मुनिम्&#xA;026c छिन्नबाहुं परैर्हन्यात्सात्यके स कथं भवेत्&#xA;027a निहत्य त्वां यदा भूमौ स विक्रामति वीर्यवान्&#xA;027c किं तदा न निहंस्येनं भूत्वा पुरुषसत्तमः&#xA;028a त्वया पुनरनार्येण पूर्वं पार्थेन निर्जितः&#xA;028c यदा तदा हतः शूरः सौमदत्तिः प्रतापवान्&#xA;029a यत्र यत्र तु पाण्डूनां द्रोणो द्रावयते चमूम्&#xA;029c किरञ्शरसहस्राणि तत्र तत्र प्रयाम्यहम्&#xA;030a स त्वमेवंविधं कृत्वा कर्म चाण्डालवत्स्वयम्&#xA;030c वक्तुमिच्छसि वक्तव्यः कस्मान्मां परुषाण्यथ&#xA;031a कर्ता त्वं कर्मणोग्रस्य नाहं वृष्णिकुलाधम&#xA;031c पापानां च त्वमावासः कर्मणां मा पुनर्वद&#xA;032a जोषमास्स्व न मां भूयो वक्तुमर्हस्यतः परम्&#xA;032c अधरोत्तरमेतद्धि यन्मा त्वं वक्तुमिच्छसि&#xA;033a अथ वक्ष्यसि मां मौर्ख्याद्भूयः परुषमीदृशम्&#xA;033c गमयिष्यामि बाणैस्त्वां युधि वैवस्वतक्षयम्&#xA;034a न चैव मूर्ख धर्मेण केवलेनैव शक्यते&#xA;034c तेषामपि ह्यधर्मेण चेष्टितं शृणु यादृशम्&#xA;035a वञ्चितः पाण्डवः पूर्वमधर्मेण युधिष्ठिरः&#xA;035c द्रौपदी च परिक्लिष्टा तथाधर्मेण सात्यके&#xA;036a प्रव्राजिता वनं सर्वे पाण्डवाः सह कृष्णया&#xA;036c सर्वस्वमपकृष्टं च तथाधर्मेण बालिश&#xA;037a अधर्मेणापकृष्टश्च मद्रराजः परैरितः&#xA;037c इतोऽप्यधर्मेण हतो भीष्मः कुरुपितामहः&#xA;037e भूरिश्रवा ह्यधर्मेण त्वया धर्मविदा हतः&#xA;038a एवं परैराचरितं पाण्डवेयैश्च संयुगे&#xA;038c रक्षमाणैर्जयं वीरैर्धर्मज्ञैरपि सात्वत&#xA;039a दुर्ज्ञेयः परमो धर्मस्तथाधर्मः सुदुर्विदः&#xA;039c युध्यस्व कौरवैः सार्धं मा गाः पितृनिवेशनम्&#xA;040a एवमादीनि वाक्यानि क्रूराणि परुषाणि च&#xA;040c श्रावितः सात्यकिः श्रीमानाकम्पित इवाभवत्&#xA;041a तच्छ्रुत्वा क्रोधताम्राक्षः सात्यकिस्त्वाददे गदाम्&#xA;041c विनिःश्वस्य यथा सर्पः प्रणिधाय रथे धनुः&#xA;042a ततोऽभिपत्य पाञ्चाल्यं संरम्भेणेदमब्रवीत्&#xA;042c न त्वां वक्ष्यामि परुषं हनिष्ये त्वां वधक्षमम्&#xA;043a तमापतन्तं सहसा महाबलममर्षणम्&#xA;043c पाञ्चाल्यायाभिसङ्क्रुद्धमन्तकायान्तकोपमम्&#xA;044a चोदितो वासुदेवेन भीमसेनो महाबलः&#xA;044c अवप्लुत्य रथात्तूर्णं बाहुभ्यां समवारयत्&#xA;045a द्रवमाणं तथा क्रुद्धं सात्यकिं पाण्डवो बली&#xA;045c प्रस्कन्दमानमादाय जगाम बलिनं बलात्&#xA;046a स्थित्वा विष्टभ्य चरणौ भीमेन शिनिपुङ्गवः&#xA;046c निगृहीतः पदे षष्ठे बलेन बलिनां वरः&#xA;047a अवरुह्य रथात्तं तु ह्रियमाणं बलीयसा&#xA;047c उवाच श्लक्ष्णया वाचा सहदेवो विशाम्पते&#xA;048a अस्माकं पुरुषव्याघ्र मित्रमन्यन्न विद्यते&#xA;048c परमन्धकवृष्णिभ्यः पाञ्चालेभ्यश्च माधव&#xA;049a तथैवान्धकवृष्णीनां तव चैव विशेषतः&#xA;049c कृष्णस्य च तथास्मत्तो मित्रमन्यन्न विद्यते&#xA;050a पाञ्चालानां च वार्ष्णेय समुद्रान्तां विचिन्वताम्&#xA;050c नान्यदस्ति परं मित्रं यथा पाण्डववृष्णयः&#xA;051a स भवानीदृशं मित्रं मन्यते च यथा भवान्&#xA;051c भवन्तश्च यथास्माकं भवतां च तथा वयम्&#xA;052a स एवं सर्वधर्मज्ञो मित्रधर्ममनुस्मरन्&#xA;052c नियच्छ मन्युं पाञ्चाल्यात्प्रशाम्य शिनिपुङ्गव&#xA;053a पार्षतस्य क्षम त्वं वै क्षमतां तव पार्षतः&#xA;053c वयं क्षमयितारश्च किमन्यत्र शमाद्भवेत्&#xA;054a प्रशाम्यमाने शैनेये सहदेवेन मारिष&#xA;054c पाञ्चालराजस्य सुतः प्रहसन्निदमब्रवीत्&#xA;055a मुञ्च मुञ्च शिनेः पौत्रं भीम युद्धमदान्वितम्&#xA;055c आसादयतु मामेष धराधरमिवानिलः&#xA;056a यावदस्य शितैर्बाणैः संरम्भं विनयाम्यहम्&#xA;056c युद्धश्रद्धां च कौन्तेय जीवितस्य च संयुगे&#xA;057a किं नु शक्यं मया कर्तुं कार्यं यदिदमुद्यतम्&#xA;057c सुमहत्पाण्डुपुत्राणामायान्त्येते हि कौरवाः&#xA;058a अथ वा फल्गुनः सर्वान्वारयिष्यति संयुगे&#xA;058c अहमप्यस्य मूर्धानं पातयिष्यामि सायकैः&#xA;059a मन्यते छिन्नबाहुं मां भूरिश्रवसमाहवे&#xA;059c उत्सृजैनमहं वैनमेष मां वा हनिष्यति&#xA;060a शृण्वन्पाञ्चालवाक्यानि सात्यकिः सर्पवच्छ्वसन्&#xA;060c भीमबाह्वन्तरे सक्तो विस्फुरत्यनिशं बली&#xA;061a त्वरया वासुदेवश्च धर्मराजश्च मारिष&#xA;061c यत्नेन महता वीरौ वारयामासतुस्ततः&#xA;062a निवार्य परमेष्वासौ क्रोधसंरक्तलोचनौ&#xA;062c युयुत्सवः परान्सङ्ख्ये प्रतीयुः क्षत्रियर्षभाः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/170/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/170/</guid>
      <description>&lt;p&gt;001  सञ्जय उवाच&#xA;001a ततः स कदनं चक्रे रिपूणां द्रोणनन्दनः&#xA;001c युगान्ते सर्वभूतानां कालसृष्ट इवान्तकः&#xA;002a ध्वजद्रुमं शस्त्रशृङ्गं हतनागमहाशिलम्&#xA;002c अश्वकिम्पुरुषाकीर्णं शरासनलतावृतम्&#xA;003a शूलक्रव्यादसङ्घुष्टं भूतयक्षगणाकुलम्&#xA;003c निहत्य शात्रवान्भल्लैः सोऽचिनोद्देहपर्वतम्&#xA;004a ततो वेगेन महता विनद्य स नरर्षभः&#xA;004c प्रतिज्ञां श्रावयामास पुनरेव तवात्मजम्&#xA;005a यस्माद्युध्यन्तमाचार्यं धर्मकञ्चुकमास्थितः&#xA;005c मुञ्च शस्त्रमिति प्राह कुन्तीपुत्रो युधिष्ठिरः&#xA;006a तस्मात्सम्पश्यतस्तस्य द्रावयिष्यामि वाहिनीम्&#xA;006c विद्राव्य सत्यं हन्तास्मि पापं पाञ्चाल्यमेव तु&#xA;007a सर्वानेतान्हनिष्यामि यदि योत्स्यन्ति मां रणे&#xA;007c सत्यं ते प्रतिजानामि परावर्तय वाहिनीम्&#xA;008a तच्छ्रुत्वा तव पुत्रस्तु वाहिनीं पर्यवर्तयत्&#xA;008c सिंहनादेन महता व्यपोह्य सुमहद्भयम्&#xA;009a ततः समागमो राजन्कुरुपाण्डवसेनयोः&#xA;009c पुनरेवाभवत्तीव्रः पूर्णसागरयोरिव&#xA;010a संरब्धा हि स्थिरीभूता द्रोणपुत्रेण कौरवाः&#xA;010c उदग्राः पाण्डुपाञ्चाला द्रोणस्य निधनेन च&#xA;011a तेषां परमहृष्टानां जयमात्मनि पश्यताम्&#xA;011c संरब्धानां महावेगः प्रादुरासीद्रणाजिरे&#xA;012a यथा शिलोच्चये शैलः सागरे सागरो यथा&#xA;012c प्रतिहन्येत राजेन्द्र तथासन्कुरुपाण्डवाः&#xA;013a ततः शङ्खसहस्राणि भेरीणामयुतानि च&#xA;013c अवादयन्त संहृष्टाः कुरुपाण्डवसैनिकाः&#xA;014a ततो निर्मथ्यमानस्य सागरस्येव निस्वनः&#xA;014c अभवत्तस्य सैन्यस्य सुमहानद्भुतोपमः&#xA;015a प्रादुश्चक्रे ततो द्रौणिरस्त्रं नारायणं तदा&#xA;015c अभिसन्धाय पाण्डूनां पाञ्चालानां च वाहिनीम्&#xA;016a प्रादुरासंस्ततो बाणा दीप्ताग्राः खे सहस्रशः&#xA;016c पाण्डवान्भक्षयिष्यन्तो दीप्तास्या इव पन्नगाः&#xA;017a ते दिशः खं च सैन्यं च समावृण्वन्महाहवे&#xA;017c मुहूर्ताद्भास्करस्येव राजल्ँलोकं गभस्तयः&#xA;018a तथापरे द्योतमाना ज्योतींषीवाम्बरेऽमले&#xA;018c प्रादुरासन्महीपाल कार्ष्णायसमया गुडाः&#xA;019a चतुर्दिशं विचित्राश्च शतघ्न्योऽथ हुताशदाः&#xA;019c चक्राणि च क्षुरान्तानि मण्डलानीव भास्वतः&#xA;020a शस्त्राकृतिभिराकीर्णमतीव भरतर्षभ&#xA;020c दृष्ट्वान्तरिक्षमाविग्नाः पाण्डुपाञ्चालसृञ्जयाः&#xA;021a यथा यथा ह्ययुध्यन्त पाण्डवानां महारथाः&#xA;021c तथा तथा तदस्त्रं वै व्यवर्धत जनाधिप&#xA;022a वध्यमानास्तथास्त्रेण तेन नारायणेन वै&#xA;022c दह्यमानानलेनेव सर्वतोऽभ्यर्दिता रणे&#xA;023a यथा हि शिशिरापाये दहेत्कक्षं हुताशनः&#xA;023c तथा तदस्त्रं पाण्डूनां ददाह ध्वजिनीं प्रभो&#xA;024a आपूर्यमाणेनास्त्रेण सैन्ये क्षीयति चाभिभो&#xA;024c जगाम परमं त्रासं धर्मपुत्रो युधिष्ठिरः&#xA;025a द्रवमाणं तु तत्सैन्यं दृष्ट्वा विगतचेतनम्&#xA;025c मध्यस्थतां च पार्थस्य धर्मपुत्रोऽब्रवीदिदम्&#xA;026a धृष्टद्युम्न पलायस्व सह पाञ्चालसेनया&#xA;026c सात्यके त्वं च गच्छस्व वृष्ण्यन्धकवृतो गृहान्&#xA;027a वासुदेवोऽपि धर्मात्मा करिष्यत्यात्मनः क्षमम्&#xA;027c उपदेष्टुं समर्थोऽयं लोकस्य किमुतात्मनः&#xA;028a सङ्ग्रामस्तु न कर्तव्यः सर्वसैन्यान्ब्रवीमि वः&#xA;028c अहं हि सह सोदर्यैः प्रवेक्ष्ये हव्यवाहनम्&#xA;029a भीष्मद्रोणार्णवं तीर्त्वा सङ्ग्रामं भीरुदुस्तरम्&#xA;029c अवसत्स्याम्यसलिले सगणो द्रौणिगोष्पदे&#xA;030a कामः सम्पद्यतामस्य बीभत्सोराशु मां प्रति&#xA;030c कल्याणवृत्त आचार्यो मया युधि निपातितः&#xA;031a येन बालः स सौभद्रो युद्धानामविशारदः&#xA;031c समर्थैर्बहुभिः क्रूरैर्घातितो नाभिपालितः&#xA;032a येनाविब्रुवता प्रश्नं तथा कृष्णा सभां गता&#xA;032c उपेक्षिता सपुत्रेण दासभावं नियच्छती&#xA;033a जिघांसुर्धार्तराष्ट्रश्च श्रान्तेष्वश्वेषु फल्गुनम्&#xA;033c कवचेन तथा युक्तो रक्षार्थं सैन्धवस्य च&#xA;034a येन ब्रह्मास्त्रविदुषा पाञ्चालाः सत्यजिन्मुखाः&#xA;034c कुर्वाणा मज्जये यत्नं समूला विनिपातिताः&#xA;035a येन प्रव्राज्यमानाश्च राज्याद्वयमधर्मतः&#xA;035c निवार्यमाणेनास्माभिरनुगन्तुं तदेषिताः&#xA;036a योऽसावत्यन्तमस्मासु कुर्वाणः सौहृदं परम्&#xA;036c हतस्तदर्थे मरणं गमिष्यामि सबान्धवः&#xA;037a एवं ब्रुवति कौन्तेये दाशार्हस्त्वरितस्ततः&#xA;037c निवार्य सैन्यं बाहुभ्यामिदं वचनमब्रवीत्&#xA;038a शीघ्रं न्यस्यत शस्त्राणि वाहेभ्यश्चावरोहत&#xA;038c एष योगोऽत्र विहितः प्रतिघातो महात्मना&#xA;039a द्विपाश्वस्यन्दनेभ्यश्च क्षितिं सर्वेऽवरोहत&#xA;039c एवमेतन्न वो हन्यादस्त्रं भूमौ निरायुधान्&#xA;040a यथा यथा हि युध्यन्ते योधा ह्यस्त्रबलं प्रति&#xA;040c तथा तथा भवन्त्येते कौरवा बलवत्तराः&#xA;041a निक्षेप्स्यन्ति च शस्त्राणि वाहनेभ्योऽवरुह्य ये&#xA;041c तान्नैतदस्त्रं सङ्ग्रामे निहनिष्यति मानवान्&#xA;042a ये त्वेतत्प्रतियोत्स्यन्ति मनसापीह केचन&#xA;042c निहनिष्यति तान्सर्वान्रसातलगतानपि&#xA;043a ते वचस्तस्य तच्छ्रुत्वा वासुदेवस्य भारत&#xA;043c ईषुः सर्वेऽस्त्रमुत्स्रष्टुं मनोभिः करणेन च&#xA;044a तत उत्स्रष्टुकामांस्तानस्त्राण्यालक्ष्य पाण्डवः&#xA;044c भीमसेनोऽब्रवीद्राजन्निदं संहर्षयन्वचः&#xA;045a न कथञ्चन शस्त्राणि मोक्तव्यानीह केनचित्&#xA;045c अहमावारयिष्यामि द्रोणपुत्रास्त्रमाशुगैः&#xA;046a अथ वाप्यनया गुर्व्या हेमविग्रहया रणे&#xA;046c कालवद्विचरिष्यामि द्रौणेरस्त्रं विशातयन्&#xA;047a न हि मे विक्रमे तुल्यः कश्चिदस्ति पुमानिह&#xA;047c यथैव सवितुस्तुल्यं ज्योतिरन्यन्न विद्यते&#xA;048a पश्यध्वं मे दृढौ बाहू नागराजकरोपमा&#xA;048c समर्थौ पर्वतस्यापि शैशिरस्य निपातने&#xA;049a नागायुतसमप्राणो ह्यहमेको नरेष्विह&#xA;049c शक्रो यथा प्रतिद्वन्द्वो दिवि देवेषु विश्रुतः&#xA;050a अद्य पश्यत मे वीर्यं बाह्वोः पीनांसयोर्युधि&#xA;050c ज्वलमानस्य दीप्तस्य द्रौणेरस्त्रस्य वारणे&#xA;051a यदि नारायणास्त्रस्य प्रतियोद्धा न विद्यते&#xA;051c अद्यैनं प्रतियोत्स्यामि पश्यत्सु कुरुपाण्डुषु&#xA;052a एवमुक्त्वा ततो भीमो द्रोणपुत्रमरिन्दमः&#xA;052c अभ्ययान्मेघघोषेण रथेनादित्यवर्चसा&#xA;053a स एनमिषुजालेन लघुत्वाच्छीघ्रविक्रमः&#xA;053c निमेषमात्रेणासाद्य कुन्तीपुत्रोऽभ्यवाकिरत्&#xA;054a ततो द्रौणिः प्रहस्यैनमुदासमभिभाष्य च&#xA;054c अवाकिरत्प्रदीप्ताग्रैः शरैस्तैरभिमन्त्रितैः&#xA;055a पन्नगैरिव दीप्तास्यैर्वमद्भिरनलं रणे&#xA;055c अवकीर्णोऽभवत्पार्थः स्फुलिङ्गैरिव काञ्चनैः&#xA;056a तस्य रूपमभूद्राजन्भीमसेनस्य संयुगे&#xA;056c खद्योतैरावृतस्येव पर्वतस्य दिनक्षये&#xA;057a तदस्त्रं द्रोणपुत्रस्य तस्मिन्प्रतिसमस्यति&#xA;057c अवर्धत महाराज यथाग्निरनिलोद्धतः&#xA;058a विवर्धमानमालक्ष्य तदस्त्रं भीमविक्रमम्&#xA;058c पाण्डुसैन्यमृते भीमं सुमहद्भयमाविशत्&#xA;059a ततः शस्त्राणि ते सर्वे समुत्सृज्य महीतले&#xA;059c अवारोहन्रथेभ्यश्च हस्त्यश्वेभ्यश्च सर्वशः&#xA;060a तेषु निक्षिप्तशस्त्रेषु वाहनेभ्यश्च्युतेषु च&#xA;060c तदस्त्रवीर्यं विपुलं भीममूर्धन्यथापतत्&#xA;061a हाहाकृतानि भूतानि पाण्डवाश्च विशेषतः&#xA;061c भीमसेनमपश्यन्त तेजसा संवृतं तदा&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/171/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/171/</guid>
      <description>&lt;p&gt;001  सञ्जय उवाच&#xA;001a भीमसेनं समाकीर्णं दृष्ट्वास्त्रेण धनञ्जयः&#xA;001c तेजसः प्रतिघातार्थं वारुणेन समावृणोत्&#xA;002a नालक्षयत तं कश्चिद्वारुणास्त्रेण संवृतम्&#xA;002c अर्जुनस्य लघुत्वाच्च संवृतत्वाच्च तेजसः&#xA;003a साश्वसूतरथो भीमो द्रोणपुत्रास्त्रसंवृतः&#xA;003c अग्नावग्निरिव न्यस्तो ज्वालामाली सुदुर्दृशः&#xA;004a यथा रात्रिक्षये राजञ्ज्योतींष्यस्तगिरिं प्रति&#xA;004c समापेतुस्तथा बाणा भीमसेनरथं प्रति&#xA;005a स हि भीमो रथश्चास्य हयाः सूतश्च मारिष&#xA;005c संवृता द्रोणपुत्रेण पावकान्तर्गताभवन्&#xA;006a यथा दग्ध्वा जगत्कृत्स्नं समये सचराचरम्&#xA;006c गच्छेदग्निर्विभोरास्यं तथास्त्रं भीममावृणोत्&#xA;007a सूर्यमग्निः प्रविष्टः स्याद्यथा चाग्निं दिवाकरः&#xA;007c तथा प्रविष्टं तत्तेजो न प्राज्ञायत किञ्चन&#xA;008a विकीर्णमस्त्रं तद्दृष्ट्वा तथा भीमरथं प्रति&#xA;008c उदीर्यमाणं द्रौणिं च निष्प्रतिद्वन्द्वमाहवे&#xA;009a सर्वसैन्यानि पाण्डूनां न्यस्तशस्त्राण्यचेतसः&#xA;009c युधिष्ठिरपुरोगांश्च विमुखांस्तान्महारथान्&#xA;010a अर्जुनो वासुदेवश्च त्वरमाणौ महाद्युती&#xA;010c अवप्लुत्य रथाद्वीरौ भीममाद्रवतां ततः&#xA;011a ततस्तद्द्रोणपुत्रस्य तेजोऽस्त्रबलसम्भवम्&#xA;011c विगाह्य तौ सुबलिनौ माययाविशतां तदा&#xA;012a न्यस्तशस्त्रौ ततस्तौ तु नादहदस्त्रजोऽनलः&#xA;012c वारुणास्त्रप्रयोगाच्च वीर्यवत्त्वाच्च कृष्णयोः&#xA;013a ततश्चकृषतुर्भीमं तस्य सर्वायुधानि च&#xA;013c नारायणास्त्रशान्त्यर्थं नरनारायणौ बलात्&#xA;014a अपकृष्यमाणः कौन्तेयो नदत्येव महारथः&#xA;014c वर्धते चैव तद्घोरं द्रौणेरस्त्रं सुदुर्जयम्&#xA;015a तमब्रवीद्वासुदेवः किमिदं पाण्डुनन्दन&#xA;015c वार्यमाणोऽपि कौन्तेय यद्युद्धान्न निवर्तसे&#xA;016a यदि युद्धेन जेयाः स्युरिमे कौरवनन्दनाः&#xA;016c वयमप्यत्र युध्येम तथा चेमे नरर्षभाः&#xA;017a रथेभ्यस्त्ववतीर्णास्तु सर्व एव स्म तावकाः&#xA;017c तस्मात्त्वमपि कौन्तेय रथात्तूर्णमपाक्रम&#xA;018a एवमुक्त्वा ततः कृष्णो रथाद्भूमिमपातयत्&#xA;018c निःश्वसन्तं यथा नागं क्रोधसंरक्तलोचनम्&#xA;019a यदापकृष्टः स रथान्न्यासितश्चायुधं भुवि&#xA;019c ततो नारायणास्त्रं तत्प्रशान्तं शत्रुतापनम्&#xA;020a तस्मिन्प्रशान्ते विधिना तदा तेजसि दुःसहे&#xA;020c बभूवुर्विमलाः सर्वा दिशः प्रदिश एव च&#xA;021a प्रववुश्च शिवा वाताः प्रशान्ता मृगपक्षिणः&#xA;021c वाहनानि च हृष्टानि योधाश्च मनुजेश्वर&#xA;022a व्यपोढे च ततो घोरे तस्मिंस्तेजसि भारत&#xA;022c बभौ भीमो निशापाये धीमान्सूर्य इवोदितः&#xA;023a हतशेषं बलं तत्र पाण्डवानामतिष्ठत&#xA;023c अस्त्रव्युपरमाद्धृष्टं तव पुत्रजिघांसया&#xA;024a व्यवस्थिते बले तस्मिन्नस्त्रे प्रतिहते तथा&#xA;024c दुर्योधनो महाराज द्रोणपुत्रमथाब्रवीत्&#xA;025a अश्वत्थामन्पुनः शीघ्रमस्त्रमेतत्प्रयोजय&#xA;025c व्यवस्थिता हि पाञ्चालाः पुनरेव जयैषिणः&#xA;026a अश्वत्थामा तथोक्तस्तु तव पुत्रेण मारिष&#xA;026c सुदीनमभिनिःश्वस्य राजानमिदमब्रवीत्&#xA;027a नैतदावर्तते राजन्नस्त्रं द्विर्नोपपद्यते&#xA;027c आवर्तयन्निहन्त्येतत्प्रयोक्तारं न संशयः&#xA;028a एष चास्त्रप्रतीघातं वासुदेवः प्रयुक्तवान्&#xA;028c अन्यथा विहितः सङ्ख्ये वधः शत्रोर्जनाधिप&#xA;029a पराजयो वा मृत्युर्वा श्रेयो मृत्युर्न निर्जयः&#xA;029c निर्जिताश्चारयो ह्येते शस्त्रोत्सर्गान्मृतोपमाः&#xA;030  दुर्योधन उवाच&#xA;030a आचार्यपुत्र यद्येतद्द्विरस्त्रं न प्रयुज्यते&#xA;030c अन्यैर्गुरुघ्ना वध्यन्तामस्त्रैरस्त्रविदां वर&#xA;031a त्वयि ह्यस्त्राणि दिव्यानि यथा स्युस्त्र्यम्बके तथा&#xA;031c इच्छतो न हि ते मुच्येत्क्रुद्धस्यापि पुरन्दरः&#xA;032  धृतराष्ट्र उवाच&#xA;032a तस्मिन्नस्त्रे प्रतिहते द्रोणे चोपधिना हते&#xA;032c तथा दुर्योधनेनोक्तो द्रौणिः किमकरोत्पुनः&#xA;033a दृष्ट्वा पार्थांश्च सङ्ग्रामे युद्धाय समवस्थितान्&#xA;033c नारायणास्त्रनिर्मुक्तांश्चरतः पृतनामुखे&#xA;034  सञ्जय उवाच&#xA;034a जानन्पितुः स निधनं सिंहलाङ्गूलकेतनः&#xA;034c सक्रोधो भयमुत्सृज्य अभिदुद्राव पार्षतम्&#xA;035a अभिद्रुत्य च विंशत्या क्षुद्रकाणां नरर्षभः&#xA;035c पञ्चभिश्चातिवेगेन विव्याध पुरुषर्षभम्&#xA;036a धृष्टद्युम्नस्ततो राजञ्ज्वलन्तमिव पावकम्&#xA;036c द्रोणपुत्रं त्रिषष्ट्या तु राजन्विव्याध पत्रिणाम्&#xA;037a सारथिं चास्य विंशत्या स्वर्णपुङ्खैः शिलाशितैः&#xA;037c हयांश्च चतुरोऽविध्यच्चतुर्भिर्निशितैः शरैः&#xA;038a विद्ध्वा विद्ध्वानदद्द्रौणिः कम्पयन्निव मेदिनीम्&#xA;038c आददत्सर्वलोकस्य प्राणानिव महारणे&#xA;039a पार्षतस्तु बली राजन्कृतास्त्रः कृतनिश्रमः&#xA;039c द्रौणिमेवाभिदुद्राव कृत्वा मृत्युं निवर्तनम्&#xA;040a ततो बाणमयं वर्षं द्रोणपुत्रस्य मूर्धनि&#xA;040c अवासृजदमेयात्मा पाञ्चाल्यो रथिनां वरः&#xA;041a तं द्रौणिः समरे क्रुद्धश्छादयामास पत्रिभिः&#xA;041c विव्याध चैनं दशभिः पितुर्वधमनुस्मरन्&#xA;042a द्वाभ्यां च सुविकृष्टाभ्यां क्षुराभ्यां ध्वजकार्मुके&#xA;042c छित्त्वा पाञ्चालराजस्य द्रौणिरन्यैः समार्दयत्&#xA;043a व्यश्वसूतरथं चैनं द्रौणिश्चक्रे महाहवे&#xA;043c तस्य चानुचरान्सर्वान्क्रुद्धः प्राच्छादयच्छरैः&#xA;044a प्रद्रुद्राव ततः सैन्यं पाञ्चालानां विशाम्पते&#xA;044c सम्भ्रान्तरूपमार्तं च शरवर्षपरिक्षतम्&#xA;045a दृष्ट्वा च विमुखान्योधान्धृष्टद्युम्नं च पीडितम्&#xA;045c शैनेयोऽचोदयत्तूर्णं रणं द्रौणिरथं प्रति&#xA;046a अष्टभिर्निशितैश्चैव सोऽश्वत्थामानमार्दयत्&#xA;046c विंशत्या पुनराहत्य नानारूपैरमर्षणम्&#xA;046e विव्याध च तथा सूतं चतुर्भिश्चतुरो हयान्&#xA;047a सोऽतिविद्धो महेष्वासो नानालिङ्गैरमर्षणः&#xA;047c युयुधानेन वै द्रौणिः प्रहसन्वाक्यमब्रवीत्&#xA;048a शैनेयाभ्यवपत्तिं ते जानाम्याचार्यघातिनः&#xA;048c न त्वेनं त्रास्यसि मया ग्रस्तमात्मानमेव च&#xA;049a एवमुक्त्वार्करश्म्याभं सुपर्वाणं शरोत्तमम्&#xA;049c व्यसृजत्सात्वते द्रौणिर्वज्रं वृत्रे यथा हरिः&#xA;050a स तं निर्भिद्य तेनास्तः सायकः सशरावरम्&#xA;050c विवेश वसुधां भित्त्वा श्वसन्बिलमिवोरगः&#xA;051a स भिन्नकवचः शूरस्तोत्त्रार्दित इव द्विपः&#xA;051c विमुच्य सशरं चापं भूरिव्रणपरिस्रवः&#xA;052a सीदन्रुधिरसिक्तश्च रथोपस्थ उपाविशत्&#xA;052c सूतेनापहृतस्तूर्णं द्रोणपुत्राद्रथान्तरम्&#xA;053a अथान्येन सुपुङ्खेन शरेण नतपर्वणा&#xA;053c आजघान भ्रुवोर्मध्ये धृष्टद्युम्नं परन्तपः&#xA;054a स पूर्वमतिविद्धश्च भृशं पश्चाच्च पीडितः&#xA;054c ससाद युधि पाञ्चाल्यो व्यपाश्रयत च ध्वजम्&#xA;055a तं मत्तमिव सिंहेन राजन्कुञ्जरमर्दितम्&#xA;055c जवेनाभ्यद्रवञ्शूराः पञ्च पाण्डवतो रथाः&#xA;056a किरीटी भीमसेनश्च वृद्धक्षत्रश्च पौरवः&#xA;056c युवराजश्च चेदीनां मालवश्च सुदर्शनः&#xA;056e पञ्चभिः पञ्चभिर्बाणैरभ्यघ्नन्सर्वतः समम्&#xA;057a आशीविषाभैर्विंशद्भिः पञ्चभिश्चापि ताञ्शरैः&#xA;057c चिच्छेद युगपद्द्रौणिः पञ्चविंशतिसायकान्&#xA;058a सप्तभिश्च शितैर्बाणैः पौरवं द्रौणिरार्दयत्&#xA;058c मालवं त्रिभिरेकेन पार्थं षड्भिर्वृकोदरम्&#xA;059a ततस्ते विव्यधुः सर्वे द्रौणिं राजन्महारथाः&#xA;059c युगपच्च पृथक्चैव रुक्मपुङ्खैः शिलाशितैः&#xA;060a युवराजस्तु विंशत्या द्रौणिं विव्याध पत्रिणाम्&#xA;060c पार्थश्च पुनरष्टाभिस्तथा सर्वे त्रिभिस्त्रिभिः&#xA;061a ततोऽर्जुनं षड्भिरथाजघान द्रौणायनिर्दशभिर्वासुदेवम्&#xA;061c भीमं दशार्धैर्युवराजं चतुर्भिर्द्वाभ्यां छित्त्वा कार्मुकं च ध्वजं च&#xA;061e पुनः पार्थं शरवर्षेण विद्ध्वा द्रौणिर्घोरं सिंहनादं ननाद&#xA;062a तस्यास्यतः सुनिशितान्पीतधारान्द्रौणेः शरान्पृष्ठतश्चाग्रतश्च&#xA;062c धरा वियद्द्यौः प्रदिशो दिशश्च छन्ना बाणैरभवन्घोररूपैः&#xA;063a आसीनस्य स्वरथं तूग्रतेजाः सुदर्शनस्येन्द्रकेतुप्रकाशौ&#xA;063c भुजौ शिरश्चेन्द्रसमानवीर्यस्त्रिभिः शरैर्युगपत्सञ्चकर्त&#xA;064a स पौरवं रथशक्त्या निहत्य छित्त्वा रथं तिलशश्चापि बाणैः&#xA;064c छित्त्वास्य बाहू वरचन्दनाक्तौ भल्लेन कायाच्छिर उच्चकर्त&#xA;065a युवानमिन्दीवरदामवर्णं चेदिप्रियं युवराजं प्रहस्य&#xA;065c बाणैस्त्वरावाञ्ज्वलिताग्निकल्पैर्विद्ध्वा प्रादान्मृत्यवे साश्वसूतम्&#xA;066a तान्निहत्य रणे वीरो द्रोणपुत्रो युधां पतिः&#xA;066c दध्मौ प्रमुदितः शङ्खं बृहन्तमपराजितः&#xA;067a ततः सर्वे च पाञ्चाला भीमसेनश्च पाण्डवः&#xA;067c धृष्टद्युम्नरथं भीतास्त्यक्त्वा सम्प्राद्रवन्दिशः&#xA;068a तान्प्रभग्नांस्तथा द्रौणिः पृष्ठतो विकिरञ्शरैः&#xA;068c अभ्यवर्तत वेगेन कालवत्पाण्डुवाहिनीम्&#xA;069a ते वध्यमानाः समरे द्रोणपुत्रेण क्षत्रियाः&#xA;069c द्रोणपुत्रं भयाद्राजन्दिक्षु सर्वासु मेनिरे&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/172/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/172/</guid>
      <description>&lt;p&gt;001  सञ्जय उवाच&#xA;001a तत्प्रभग्नं बलं दृष्ट्वा कुन्तीपुत्रो धनञ्जयः&#xA;001c न्यवारयदमेयात्मा द्रोणपुत्रवधेप्सया&#xA;002a ततस्ते सैनिका राजन्नैव तत्रावतस्थिरे&#xA;002c संस्थाप्यमाना यत्नेन गोविन्देनार्जुनेन च&#xA;003a एक एव तु बीभत्सुः सोमकावयवैः सह&#xA;003c मत्स्यैरन्यैश्च सन्धाय कौरवैः सन्न्यवर्तत&#xA;004a ततो द्रुतमतिक्रम्य सिंहलाङ्गूलकेतनम्&#xA;004c सव्यसाची महेष्वासमश्वत्थामानमब्रवीत्&#xA;005a या शक्तिर्यच्च ते वीर्यं यज्ज्ञानं यच्च पौरुषम्&#xA;005c धार्तराष्ट्रेषु या प्रीतिः प्रद्वेषोऽस्मासु यश्च ते&#xA;005e यच्च भूयोऽस्ति तेजस्तत्परमं मम दर्शय&#xA;006a स एव द्रोणहन्ता ते दर्पं भेत्स्यति पार्षतः&#xA;006c कालानलसमप्रख्यो द्विषतामन्तको युधि&#xA;006e समासादय पाञ्चाल्यं मां चापि सहकेशवम्&#xA;007  धृतराष्ट्र उवाच&#xA;007a आचार्यपुत्रो मानार्हो बलवांश्चापि सञ्जय&#xA;007c प्रीतिर्धनञ्जये चास्य प्रियश्चापि स वासवेः&#xA;008a न भूतपूर्वं बीभत्सोर्वाक्यं परुषमीदृशम्&#xA;008c अथ कस्मात्स कौन्तेयः सखायं रूक्षमब्रवीत्&#xA;009  सञ्जय उवाच&#xA;009a युवराजे हते चैव वृद्धक्षत्रे च पौरवे&#xA;009c इष्वस्त्रविधिसम्पन्ने मालवे च सुदर्शने&#xA;010a धृष्टद्युम्ने सात्यकौ च भीमे चापि पराजिते&#xA;010c युधिष्ठिरस्य तैर्वाक्यैर्मर्मण्यपि च घट्टिते&#xA;011a अन्तर्भेदे च सञ्जाते दुःखं संस्मृत्य च प्रभो&#xA;011c अभूतपूर्वो बीभत्सोर्दुःखान्मन्युरजायत&#xA;012a तस्मादनर्हमश्लीलमप्रियं द्रौणिमुक्तवान्&#xA;012c मान्यमाचार्यतनयं रूक्षं कापुरुषो यथा&#xA;013a एवमुक्तः श्वसन्क्रोधान्महेष्वासतमो नृप&#xA;013c पार्थेन परुषं वाक्यं सर्वमर्मघ्नया गिरा&#xA;013e द्रौणिश्चुकोप पार्थाय कृष्णाय च विशेषतः&#xA;014a स तु यत्तो रथे स्थित्वा वार्युपस्पृश्य वीर्यवान्&#xA;014c देवैरपि सुदुर्धर्षमस्त्रमाग्नेयमाददे&#xA;015a दृश्यादृश्यानरिगणानुद्दिश्याचार्यनन्दनः&#xA;015c सोऽभिमन्त्र्य शरं दीप्तं विधूममिव पावकम्&#xA;015e सर्वतः क्रोधमाविश्य चिक्षेप परवीरहा&#xA;016a ततस्तुमुलमाकाशे शरवर्षमजायत&#xA;016c ववुश्च शिशिरा वाताः सूर्यो नैव तताप च&#xA;017a चुक्रुशुर्दानवाश्चापि दिक्षु सर्वासु भैरवम्&#xA;017c रुधिरं चापि वर्षन्तो विनेदुस्तोयदाम्बरे&#xA;018a पक्षिणः पशवो गावो मुनयश्चापि सुव्रताः&#xA;018c परमं प्रयतात्मानो न शान्तिमुपलेभिरे&#xA;019a भ्रान्तसर्वमहाभूतमावर्जितदिवाकरम्&#xA;019c त्रैलोक्यमभिसन्तप्तं ज्वराविष्टमिवातुरम्&#xA;020a शरतेजोऽभिसन्तप्ता नागा भूमिशयास्तथा&#xA;020c निःश्वसन्तः समुत्पेतुस्तेजो घोरं मुमुक्षवः&#xA;021a जलजानि च सत्त्वानि दह्यमानानि भारत&#xA;021c न शान्तिमुपजग्मुर्हि तप्यमानैर्जलाशयैः&#xA;022a दिशः खं प्रदिशश्चैव भुवं च शरवृष्टयः&#xA;022c उच्चावचा निपेतुर्वै गरुडानिलरंहसः&#xA;023a तैः शरैर्द्रोणपुत्रस्य वज्रवेगसमाहितैः&#xA;023c प्रदग्धाः शत्रवः पेतुरग्निदग्धा इव द्रुमाः&#xA;024a दह्यमाना महानागाः पेतुरुर्व्यां समन्ततः&#xA;024c नदन्तो भैरवान्नादाञ्जलदोपमनिस्वनान्&#xA;025a अपरे प्रद्रुतास्तत्र दह्यमाना महागजाः&#xA;025c त्रेसुस्तथापरे घोरे वने दावाग्निसंवृताः&#xA;026a द्रुमाणां शिखराणीव दावदग्धानि मारिष&#xA;026c अश्ववृन्दान्यदृश्यन्त रथवृन्दानि चाभिभो&#xA;026e अपतन्त रथौघाश्च तत्र तत्र सहस्रशः&#xA;027a तत्सैन्यं भगवानग्निर्ददाह युधि भारत&#xA;027c युगान्ते सर्वभूतानि संवर्तक इवानलः&#xA;028a दृष्ट्वा तु पाण्डवीं सेनां दह्यमानां महाहवे&#xA;028c प्रहृष्टास्तावका राजन्सिंहनादान्विनेदिरे&#xA;029a ततस्तूर्यसहस्राणि नानालिङ्गानि भारत&#xA;029c तूर्णमाजघ्निरे हृष्टास्तावका जितकाशिनः&#xA;030a कृत्स्ना ह्यक्षौहिणी राजन्सव्यसाची च पाण्डवः&#xA;030c तमसा संवृते लोके नादृश्यत महाहवे&#xA;031a नैव नस्तादृशं राजन्दृष्टपूर्वं न च श्रुतम्&#xA;031c यादृशं द्रोणपुत्रेण सृष्टमस्त्रममर्षिणा&#xA;032a अर्जुनस्तु महाराज ब्राह्ममस्त्रमुदैरयत्&#xA;032c सर्वास्त्रप्रतिघाताय विहितं पद्मयोनिना&#xA;033a ततो मुहूर्तादिव तत्तमो व्युपशशाम ह&#xA;033c प्रववौ चानिलः शीतो दिशश्च विमलाभवन्&#xA;034a तत्राद्भुतमपश्याम कृत्स्नामक्षौहिणीं हताम्&#xA;034c अनभिज्ञेयरूपां च प्रदग्धामस्त्रमायया&#xA;035a ततो वीरौ महेष्वासौ विमुक्तौ केशवार्जुनौ&#xA;035c सहितौ सम्प्रदृश्येतां नभसीव तमोनुदौ&#xA;036a सपताकध्वजहयः सानुकर्षवरायुधः&#xA;036c प्रबभौ स रथो मुक्तस्तावकानां भयङ्करः&#xA;037a ततः किलकिलाशब्दः शङ्खभेरीरवैः सह&#xA;037c पाण्डवानां प्रहृष्टानां क्षणेन समजायत&#xA;038a हताविति तयोरासीत्सेनयोरुभयोर्मतिः&#xA;038c तरसाभ्यागतौ दृष्ट्वा विमुक्तौ केशवार्जुनौ&#xA;039a तावक्षतौ प्रमुदितौ दध्मतुर्वारिजोत्तमौ&#xA;039c दृष्ट्वा प्रमुदितान्पार्थांस्त्वदीया व्यथिताभवन्&#xA;040a विमुक्तौ च महात्मानौ दृष्ट्वा द्रौणिः सुदुःखितः&#xA;040c मुहूर्तं चिन्तयामास किं त्वेतदिति मारिष&#xA;041a चिन्तयित्वा तु राजेन्द्र ध्यानशोकपरायणः&#xA;041c निःश्वसन्दीर्घमुष्णं च विमनाश्चाभवत्तदा&#xA;042a ततो द्रौणिर्धनुर्न्यस्य रथात्प्रस्कन्द्य वेगितः&#xA;042c धिग्धिक्सर्वमिदं मिथ्येत्युक्त्वा सम्प्राद्रवद्रणात्&#xA;043a ततः स्निग्धाम्बुदाभासं वेदव्यासमकल्मषम्&#xA;043c आवासं च सरस्वत्याः स वै व्यासं ददर्श ह&#xA;044a तं द्रौणिरग्रतो दृष्ट्वा स्थितं कुरुकुलोद्वह&#xA;044c सन्नकण्ठोऽब्रवीद्वाक्यमभिवाद्य सुदीनवत्&#xA;045a भो भो माया यदृच्छा वा न विद्मः किमिदं भवेत्&#xA;045c अस्त्रं त्विदं कथं मिथ्या मम कश्च व्यतिक्रमः&#xA;046a अधरोत्तरमेतद्वा लोकानां वा पराभवः&#xA;046c यदिमौ जीवतः कृष्णौ कालो हि दुरतिक्रमः&#xA;047a नासुरामरगन्धर्वा न पिशाचा न राक्षसाः&#xA;047c न सर्पयक्षपतगा न मनुष्याः कथञ्चन&#xA;048a उत्सहन्तेऽन्यथा कर्तुमेतदस्त्रं मयेरितम्&#xA;048c तदिदं केवलं हत्वा युक्तामक्षौहिणीं ज्वलत्&#xA;049a केनेमौ मर्त्यधर्माणौ नावधीत्केशवार्जुनौ&#xA;049c एतत्प्रब्रूहि भगवन्मया पृष्टो यथातथम्&#xA;050  व्यास उवाच&#xA;050a महान्तमेतमर्थं मां यं त्वं पृच्छसि विस्मयात्&#xA;050c तत्प्रवक्ष्यामि ते सर्वं समाधाय मनः शृणु&#xA;051a योऽसौ नारायणो नाम पूर्वेषामपि पूर्वजः&#xA;051c अजायत च कार्यार्थं पुत्रो धर्मस्य विश्वकृत्&#xA;052a स तपस्तीव्रमातस्थे मैनाकं गिरिमास्थितः&#xA;052c ऊर्ध्वबाहुर्महातेजा ज्वलनादित्यसन्निभः&#xA;053a षष्टिं वर्षसहस्राणि तावन्त्येव शतानि च&#xA;053c अशोषयत्तदात्मानं वायुभक्षोऽम्बुजेक्षणः&#xA;054a अथापरं तपस्तप्त्वा द्विस्ततोऽन्यत्पुनर्महत्&#xA;054c द्यावापृथिव्योर्विवरं तेजसा समपूरयत्&#xA;055a स तेन तपसा तात ब्रह्मभूतो यदाभवत्&#xA;055c ततो विश्वेश्वरं योनिं विश्वस्य जगतः पतिम्&#xA;056a ददर्श भृशदुर्दर्शं सर्वदेवैरपीश्वरम्&#xA;056c अणीयसामणीयांसं बृहद्भ्यश्च बृहत्तरम्&#xA;057a रुद्रमीशानमृषभं चेकितानमजं परम्&#xA;057c गच्छतस्तिष्ठतो वापि सर्वभूतहृदि स्थितम्&#xA;058a दुर्वारणं दुर्दृशं तिग्ममन्युं महात्मानं सर्वहरं प्रचेतसम्&#xA;058c दिव्यं चापमिषुधी चाददानं हिरण्यवर्माणमनन्तवीर्यम्&#xA;059a पिनाकिनं वज्रिणं दीप्तशूलं परश्वधिं गदिनं स्वायतासिम्&#xA;059c सुभ्रुं जटामण्डलचन्द्रमौलिं व्याघ्राजिनं परिघं दण्डपाणिम्&#xA;060a शुभाङ्गदं नागयज्ञोपवीतिं विश्वैर्गणैः शोभितं भूतसङ्घैः&#xA;060c एकीभूतं तपसां सन्निधानं वयोतिगैः सुष्टुतमिष्टवाग्भिः&#xA;061a जलं दिवं खं क्षितिं चन्द्रसूर्यौ तथा वाय्वग्नी प्रतिमानं जगच्च&#xA;061c नालं द्रष्टुं यमजं भिन्नवृत्ता ब्रह्मद्विषघ्नममृतस्य योनिम्&#xA;062a यं पश्यन्ति ब्राह्मणाः साधुवृत्ताः क्षीणे पापे मनसा ये विशोकाः&#xA;062c स तन्निष्ठस्तपसा धर्ममीड्यं तद्भक्त्या वै विश्वरूपं ददर्श&#xA;062e दृष्ट्वा चैनं वाङ्मनोबुद्धिदेहैः संहृष्टात्मा मुमुदे देवदेवम्&#xA;063a अक्षमालापरिक्षिप्तं ज्योतिषां परमं निधिम्&#xA;063c ततो नारायणो दृष्ट्वा ववन्दे विश्वसम्भवम्&#xA;064a वरदं पृथुचार्वङ्ग्या पार्वत्या सहितं प्रभुम्&#xA;064c अजमीशानमव्यग्रं कारणात्मानमच्युतम्&#xA;065a अभिवाद्याथ रुद्राय सद्योऽन्धकनिपातिने&#xA;065c पद्माक्षस्तं विरूपाक्षमभितुष्टाव भक्तिमान्&#xA;066a त्वत्सम्भूता भूतकृतो वरेण्य गोप्तारोऽद्य भुवनं पूर्वदेवाः&#xA;066c आविश्येमां धरणीं येऽभ्यरक्षन्पुरा पुराणां तव देव सृष्टिम्&#xA;067a सुरासुरान्नागरक्षःपिशाचान्नरान्सुपर्णानथ गन्धर्वयक्षान्&#xA;067c पृथग्विधान्भूतसङ्घांश्च विश्वांस्त्वत्सम्भूतान्विद्म सर्वांस्तथैव&#xA;067e ऐन्द्रं याम्यं वारुणं वैत्तपाल्यं मैत्रं त्वाष्ट्रं कर्म सौम्यं च तुभ्यम्&#xA;068a रूपं ज्योतिः शब्द आकाशवायुः स्पर्शः स्वाद्यं सलिलं गन्ध उर्वी&#xA;068c कामो ब्रह्मा ब्रह्म च ब्राह्मणाश्च त्वत्सम्भूतं स्थास्नु चरिष्णु चेदम्&#xA;069a अद्भ्यः स्तोका यान्ति यथा पृथक्त्वं ताभिश्चैक्यं सङ्क्षये यान्ति भूयः&#xA;069c एवं विद्वान्प्रभवं चाप्ययं च हित्वा भूतानां तत्र सायुज्यमेति&#xA;070a दिव्यावृतौ मानसौ द्वौ सुपर्णाववाक्शाखः पिप्पलः सप्त गोपाः&#xA;070c दशाप्यन्ये ये पुरं धारयन्ति त्वया सृष्टास्ते हि तेभ्यः परस्त्वम्&#xA;070e भूतं भव्यं भविता चाप्यधृष्यं त्वत्सम्भूता भुवनानीह विश्वा&#xA;071a भक्तं च मां भजमानं भजस्व मा रीरिषो मामहिताहितेन&#xA;071c आत्मानं त्वामात्मनोऽनन्यभावो विद्वानेवं गच्छति ब्रह्म शुक्रम्&#xA;072a अस्तौषं त्वां तव सम्मानमिच्छन्विचिन्वन्वै सवृषं देववर्य&#xA;072c सुदुर्लभान्देहि वरान्ममेष्टानभिष्टुतः प्रतिकार्षीश्च मा माम्&#xA;073a तस्मै वरानचिन्त्यात्मा नीलकण्ठः पिनाकधृक्&#xA;073c अर्हते देवमुख्याय प्रायच्छदृषिसंस्तुतः&#xA;074  नीलकण्ठ उवाच&#xA;074a मत्प्रसादान्मनुष्येषु देवगन्धर्वयोनिषु&#xA;074c अप्रमेयबलात्मा त्वं नारायण भविष्यसि&#xA;075a न च त्वा प्रसहिष्यन्ति देवासुरमहोरगाः&#xA;075c न पिशाचा न गन्धर्वा न नरा न च राक्षसाः&#xA;076a न सुपर्णास्तथा नागा न च विश्वे वियोनिजाः&#xA;076c न कश्चित्त्वां च देवोऽपि समरेषु विजेष्यति&#xA;077a न शस्त्रेण न वज्रेण नाग्निना न च वायुना&#xA;077c नार्द्रेण न च शुष्केण त्रसेन स्थावरेण वा&#xA;078a कश्चित्तव रुजं कर्ता मत्प्रसादात्कथञ्चन&#xA;078c अपि चेत्समरं गत्वा भविष्यसि ममाधिकः&#xA;079  व्यास उवाच&#xA;079a एवमेते वरा लब्धाः पुरस्ताद्विद्धि शौरिणा&#xA;079c स एष देवश्चरति मायया मोहयञ्जगत्&#xA;080a तस्यैव तपसा जातं नरं नाम महामुनिम्&#xA;080c तुल्यमेतेन देवेन तं जानीह्यर्जुनं सदा&#xA;081a तावेतौ पूर्वदेवानां परमोपचितावृषी&#xA;081c लोकयात्राविधानार्थं सञ्जायेते युगे युगे&#xA;082a तथैव कर्मणः कृत्स्नं महतस्तपसोऽपि च&#xA;082c तेजोमन्युश्च विद्वंस्त्वं जातो रौद्रो महामते&#xA;083a स भवान्देववत्प्राज्ञो ज्ञात्वा भवमयं जगत्&#xA;083c अवाकर्षस्त्वमात्मानं नियमैस्तत्प्रियेप्सया&#xA;084a शुभमौर्वं नवं कृत्वा महापुरुषविग्रहम्&#xA;084c ईजिवांस्त्वं जपैर्होमैरुपहारैश्च मानद&#xA;085a स तथा पूज्यमानस्ते पूर्वदेवोऽप्यतूतुषत्&#xA;085c पुष्कलांश्च वरान्प्रादात्तव विद्वन्हृदि स्थितान्&#xA;086a जन्मकर्मतपोयोगास्तयोस्तव च पुष्कलाः&#xA;086c ताभ्यां लिङ्गेऽर्चितो देवस्त्वयार्चायां युगे युगे&#xA;087a सर्वरूपं भवं ज्ञात्वा लिङ्गे योऽर्चयति प्रभुम्&#xA;087c आत्मयोगाश्च तस्मिन्वै शास्त्रयोगाश्च शाश्वताः&#xA;088a एवं देवा यजन्तो हि सिद्धाश्च परमर्षयः&#xA;088c प्रार्थयन्ति परं लोके स्थानमेव च शाश्वतम्&#xA;089a स एष रुद्रभक्तश्च केशवो रुद्रसम्भवः&#xA;089c कृष्ण एव हि यष्टव्यो यज्ञैश्चैष सनातनः&#xA;090a सर्वभूतभवं ज्ञात्वा लिङ्गेऽर्चयति यः प्रभुम्&#xA;090c तस्मिन्नभ्यधिकां प्रीतिं करोति वृषभध्वजः&#xA;091  सञ्जय उवाच&#xA;091a तस्य तद्वचनं श्रुत्वा द्रोणपुत्रो महारथः&#xA;091c नमश्चकार रुद्राय बहु मेने च केशवम्&#xA;092a हृष्टलोमा च वश्यात्मा नमस्कृत्य महर्षये&#xA;092c वरूथिनीमभिप्रेत्य अवहारमकारयत्&#xA;093a ततः प्रत्यवहारोऽभूत्पाण्डवानां विशाम्पते&#xA;093c कौरवाणां च दीनानां द्रोणे युधि निपातिते&#xA;094a युद्धं कृत्वा दिनान्पञ्च द्रोणो हत्वा वरूथिनीम्&#xA;094c ब्रह्मलोकं गतो राजन्ब्राह्मणो वेदपारगः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/07/173/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/07/173/</guid>
      <description>&lt;p&gt;001  धृतराष्ट्र उवाच&#xA;001a तस्मिन्नतिरथे द्रोणे निहते तत्र सञ्जय&#xA;001c मामकाः पाण्डवाश्चैव किमकुर्वन्नतः परम्&#xA;002  सञ्जय उवाच&#xA;002a तस्मिन्नतिरथे द्रोणे निहते पार्षतेन वै&#xA;002c कौरवेषु च भग्नेषु कुन्तीपुत्रो धनञ्जयः&#xA;003a दृष्ट्वा सुमहदाश्चर्यमात्मनो विजयावहम्&#xA;003c यदृच्छयागतं व्यासं पप्रच्छ भरतर्षभ&#xA;004a सङ्ग्रामे निघ्नतः शत्रूञ्शरौघैर्विमलैरहम्&#xA;004c अग्रतो लक्षये यान्तं पुरुषं पावकप्रभम्&#xA;005a ज्वलन्तं शूलमुद्यम्य यां दिशं प्रतिपद्यते&#xA;005c तस्यां दिशि विशीर्यन्ते शत्रवो मे महामुने&#xA;006a न पद्भ्यां स्पृशते भूमिं न च शूलं विमुञ्चति&#xA;006c शूलाच्छूलसहस्राणि निष्पेतुस्तस्य तेजसा&#xA;007a तेन भग्नानरीन्सर्वान्मद्भग्नान्मन्यते जनः&#xA;007c तेन दग्धानि सैन्यानि पृष्ठतोऽनुदहाम्यहम्&#xA;008a भगवंस्तन्ममाचक्ष्व को वै स पुरुषोत्तमः&#xA;008c शूलपाणिर्महान्कृष्ण तेजसा सूर्यसन्निभः&#xA;009  व्यास उवाच&#xA;009a प्रजापतीनां प्रथमं तैजसं पुरुषं विभुम्&#xA;009c भुवनं भूर्भुवं देवं सर्वलोकेश्वरं प्रभुम्&#xA;010a ईशानं वरदं पार्थ दृष्टवानसि शङ्करम्&#xA;010c तं गच्छ शरणं देवं सर्वादिं भुवनेश्वरम्&#xA;011a महादेवं महात्मानमीशानं जटिलं शिवम्&#xA;011c त्र्यक्षं महाभुजं रुद्रं शिखिनं चीरवाससम्&#xA;011e दातारं चैव भक्तानां प्रसादविहितान्वरान्&#xA;012a तस्य ते पार्षदा दिव्या रूपैर्नानाविधैः विभोः&#xA;012c वामना जटिला मुण्डा ह्रस्वग्रीवा महोदराः&#xA;013a महाकाया महोत्साहा महाकर्णास्तथापरे&#xA;013c आननैर्विकृतैः पादैः पार्थ वेषैश्च वैकृतैः&#xA;014a ईदृशैः स महादेवः पूज्यमानो महेश्वरः&#xA;014c स शिवस्तात तेजस्वी प्रसादाद्याति तेऽग्रतः&#xA;014e तस्मिन्घोरे तदा पार्थ सङ्ग्रामे लोमहर्षणे&#xA;015a द्रोणकर्णकृपैर्गुप्तां महेष्वासैः प्रहारिभिः&#xA;015c कस्तां सेनां तदा पार्थ मनसापि प्रधर्षयेत्&#xA;015e ऋते देवान्महेष्वासाद्बहुरूपान्महेश्वरात्&#xA;016a स्थातुमुत्सहते कश्चिन्न तस्मिन्नग्रतः स्थिते&#xA;016c न हि भूतं समं तेन त्रिषु लोकेषु विद्यते&#xA;017a गन्धेनापि हि सङ्ग्रामे तस्य क्रुद्धस्य शत्रवः&#xA;017c विसञ्ज्ञा हतभूयिष्ठा वेपन्ति च पतन्ति च&#xA;018a तस्मै नमस्तु कुर्वन्तो देवास्तिष्ठन्ति वै दिवि&#xA;018c ये चान्ये मानवा लोके ये च स्वर्गजितो नराः&#xA;019a ये भक्ता वरदं देवं शिवं रुद्रमुमापतिम्&#xA;019c इह लोके सुखं प्राप्य ते यान्ति परमां गतिम्&#xA;020a नमस्कुरुष्व कौन्तेय तस्मै शान्ताय वै सदा&#xA;020c रुद्राय शितिकण्ठाय कनिष्ठाय सुवर्चसे&#xA;021a कपर्दिने करालाय हर्यक्ष्णे वरदाय च&#xA;021c याम्यायाव्यक्तकेशाय सद्वृत्ते शङ्कराय च&#xA;022a काम्याय हरिनेत्राय स्थाणवे पुरुषाय च&#xA;022c हरिकेशाय मुण्डाय कृशायोत्तरणाय च&#xA;023a भास्कराय सुतीर्थाय देवदेवाय रंहसे&#xA;023c बहुरूपाय शर्वाय प्रियाय प्रियवाससे&#xA;024a उष्णीषिणे सुवक्त्राय सहस्राक्षाय मीढुषे&#xA;024c गिरिशाय प्रशान्ताय पतये चीरवाससे&#xA;025a हिरण्यबाहवे चैव उग्राय पतये दिशाम्&#xA;025c पर्जन्यपतये चैव भूतानां पतये नमः&#xA;026a वृक्षाणां पतये चैव अपां च पतये तथा&#xA;026c वृक्षैरावृतकायाय सेनान्ये मध्यमाय च&#xA;027a स्रुवहस्ताय देवाय धन्विने भार्गवाय च&#xA;027c बहुरूपाय विश्वस्य पतये चीरवाससे&#xA;028a सहस्रशिरसे चैव सहस्रनयनाय च&#xA;028c सहस्रबाहवे चैव सहस्रचरणाय च&#xA;029a शरणं प्राप्य कौन्तेय वरदं भुवनेश्वरम्&#xA;029c उमापतिं विरूपाक्षं दक्षयज्ञनिबर्हणम्&#xA;029e प्रजानां पतिमव्यग्रं भूतानां पतिमव्ययम्&#xA;030a कपर्दिनं वृषावर्तं वृषनाभं वृषध्वजम्&#xA;030c वृषदर्पं वृषपतिं वृषशृङ्गं वृषर्षभम्&#xA;031a वृषाङ्कं वृषभोदारं वृषभं वृषभेक्षणम्&#xA;031c वृषायुधं वृषशरं वृषभूतं महेश्वरम्&#xA;032a महोदरं महाकायं द्वीपिचर्मनिवासिनम्&#xA;032c लोकेशं वरदं मुण्डं ब्रह्मण्यं ब्राह्मणप्रियम्&#xA;033a त्रिशूलपाणिं वरदं खड्गचर्मधरं प्रभुम्&#xA;033c पिनाकिनं खण्डपरशुं लोकानां पतिमीश्वरम्&#xA;033e प्रपद्ये शरणं देवं शरण्यं चीरवाससम्&#xA;034a नमस्तस्मै सुरेशाय यस्य वैश्रवणः सखा&#xA;034c सुवाससे नमो नित्यं सुव्रताय सुधन्विने&#xA;035a स्रुवहस्ताय देवाय सुखधन्वाय धन्विने&#xA;035c धन्वन्तराय धनुषे धन्वाचार्याय धन्विने&#xA;036a उग्रायुधाय देवाय नमः सुरवराय च&#xA;036c नमोऽस्तु बहुरूपाय नमश्च बहुधन्विने&#xA;037a नमोऽस्तु स्थाणवे नित्यं सुव्रताय सुधन्विने&#xA;037c नमोऽस्तु त्रिपुरघ्नाय भगघ्नाय च वै नमः&#xA;038a वनस्पतीनां पतये नराणां पतये नमः&#xA;038c अपां च पतये नित्यं यज्ञानां पतये नमः&#xA;039a पूष्णो दन्तविनाशाय त्र्यक्षाय वरदाय च&#xA;039c नीलकण्ठाय पिङ्गाय स्वर्णकेशाय वै नमः&#xA;040a कर्माणि चैव दिव्यानि महादेवस्य धीमतः&#xA;040c तानि ते कीर्तयिष्यामि यथाप्रज्ञं यथाश्रुतम्&#xA;041a न सुरा नासुरा लोके न गन्धर्वा न राक्षसाः&#xA;041c सुखमेधन्ति कुपिते तस्मिन्नपि गुहागताः&#xA;042a विव्याध कुपितो यज्ञं निर्भयस्तु भवस्तदा&#xA;042c धनुषा बाणमुत्सृज्य सघोषं विननाद च&#xA;043a ते न शर्म कुतः शान्तिं लेभिरे स्म सुरास्तदा&#xA;043c विद्रुते सहसा यज्ञे कुपिते च महेश्वरे&#xA;044a तेन ज्यातलघोषेण सर्वे लोकाः समाकुलाः&#xA;044c बभूवुर्वशगाः पार्थ निपेतुश्च सुरासुराः&#xA;045a आपश्चुक्षुभिरे सर्वाश्चकम्पे च वसुन्धरा&#xA;045c पर्वताश्च व्यशीर्यन्त दिशो नागाश्च मोहिताः&#xA;046a अन्धाश्च तमसा लोका न प्रकाशन्त संवृताः&#xA;046c जघ्निवान्सह सूर्येण सर्वेषां ज्योतिषां प्रभाः&#xA;047a चुक्रुशुर्भयभीताश्च शान्तिं चक्रुस्तथैव च&#xA;047c ऋषयः सर्वभूतानामात्मनश्च सुखैषिणः&#xA;048a पूषाणमभ्यद्रवत शङ्करः प्रहसन्निव&#xA;048c पुरोडाशं भक्षयतो दशनान्वै व्यशातयत्&#xA;049a ततो निश्चक्रमुर्देवा वेपमाना नताः स्म तम्&#xA;049c पुनश्च सन्दधे दीप्तं देवानां निशितं शरम्&#xA;050a रुद्रस्य यज्ञभागं च विशिष्टं ते न्वकल्पयन्&#xA;050c भयेन त्रिदशा राजञ्शरणं च प्रपेदिरे&#xA;051a तेन चैवातिकोपेन स यज्ञः सन्धितस्तदा&#xA;051c यत्ताश्चापि सुरा आसन्यत्ताश्चाद्यापि तं प्रति&#xA;052a असुराणां पुराण्यासंस्त्रीणि वीर्यवतां दिवि&#xA;052c आयसं राजतं चैव सौवर्णमपरं महत्&#xA;053a आयसं तारकाक्षस्य कमलाक्षस्य राजतम्&#xA;053c सौवर्णं परमं ह्यासीद्विद्युन्मालिन एव च&#xA;054a न शक्तस्तानि मघवान्भेत्तुं सर्वायुधैरपि&#xA;054c अथ सर्वेऽमरा रुद्रं जग्मुः शरणमर्दिताः&#xA;055a ते तमूचुर्महात्मानं सर्वे देवाः सवासवाः&#xA;055c रुद्र रौद्रा भविष्यन्ति पशवः सर्वकर्मसु&#xA;055e निपातयिष्यसे चैनानसुरान्भुवनेश्वर&#xA;056a स तथोक्तस्तथेत्युक्त्वा देवानां हितकाम्यया&#xA;056c अतिष्ठत्स्थाणुभूतः स सहस्रं परिवत्सरान्&#xA;057a यदा त्रीणि समेतानि अन्तरिक्षे पुराणि वै&#xA;057c त्रिपर्वणा त्रिशल्येन तेन तानि बिभेद सः&#xA;058a पुराणि न च तं शेकुर्दानवाः प्रतिवीक्षितुम्&#xA;058c शरं कालाग्निसंयुक्तं विष्णुसोमसमायुतम्&#xA;059a बालमङ्कगतं कृत्वा स्वयं पञ्चशिखं पुनः&#xA;059c उमा जिज्ञासमाना वै कोऽयमित्यब्रवीत्सुरान्&#xA;060a बाहुं सवज्रं शक्रस्य क्रुद्धस्यास्तम्भयत्प्रभुः&#xA;060c स एष भगवान्देवः सर्वलोकेश्वरः प्रभुः&#xA;061a न सम्बुबुधिरे चैनं देवास्तं भुवनेश्वरम्&#xA;061c सप्रजापतयः सर्वे बालार्कसदृशप्रभम्&#xA;062a अथाभ्येत्य ततो ब्रह्मा दृष्ट्वा च स महेश्वरम्&#xA;062c अयं श्रेष्ठ इति ज्ञात्वा ववन्दे तं पितामहः&#xA;063a ततः प्रसादयामासुरुमां रुद्रं च ते सुराः&#xA;063c अभवच्च पुनर्बाहुर्यथाप्रकृति वज्रिणः&#xA;064a तेषां प्रसन्नो भगवान्सपत्नीको वृषध्वजः&#xA;064c देवानां त्रिदशश्रेष्ठो दक्षयज्ञविनाशनः&#xA;065a स वै रुद्रः स च शिवः सोऽग्निः शर्वः स सर्ववित्&#xA;065c स चेन्द्रश्चैव वायुश्च सोऽश्विनौ स च विद्युतः&#xA;066a स भवः स च पर्जन्यो महादेवः स चानघः&#xA;066c स चन्द्रमाः स चेशानः स सूर्यो वरुणश्च सः&#xA;067a स कालः सोऽन्तको मृत्युः स यमो रात्र्यहानि च&#xA;067c मासार्धमासा ऋतवः सन्ध्ये संवत्सरश्च सः&#xA;068a स च धाता विधाता च विश्वात्मा विश्वकर्मकृत्&#xA;068c सर्वासां देवतानां च धारयत्यवपुर्वपुः&#xA;069a सर्वैर्देवैः स्तुतो देवः सैकधा बहुधा च सः&#xA;069c शतधा सहस्रधा चैव तथा शतसहस्रधा&#xA;070a ईदृशः स महादेवो भूयश्च भगवानजः&#xA;070c न हि सर्वे मया शक्या वक्तुं भगवतो गुणाः&#xA;071a सर्वैर्ग्रहैर्गृहीतान्वै सर्वपापसमन्वितान्&#xA;071c स मोचयति सुप्रीतः शरण्यः शरणागतान्&#xA;072a आयुरारोग्यमैश्वर्यं वित्तं कामांश्च पुष्कलान्&#xA;072c स ददाति मनुष्येभ्यः स चैवाक्षिपते पुनः&#xA;073a सेन्द्रादिषु च देवेषु तस्य चैश्वर्यमुच्यते&#xA;073c स चैव व्याहृते लोके मनुष्याणां शुभाशुभे&#xA;074a ऐश्वर्याच्चैव कामानामीश्वरः पुनरुच्यते&#xA;074c महेश्वरश्च भूतानां महतामीश्वरश्च सः&#xA;075a बहुभिर्बहुधा रूपैर्विश्वं व्याप्नोति वै जगत्&#xA;075c अस्य देवस्य यद्वक्त्रं समुद्रे तदतिष्ठत&#xA;076a एष चैव श्मशानेषु देवो वसति नित्यशः&#xA;076c यजन्त्येनं जनास्तत्र वीरस्थान इतीश्वरम्&#xA;077a अस्य दीप्तानि रूपाणि घोराणि च बहूनि च&#xA;077c लोके यान्यस्य कुर्वन्ति मनुष्याः प्रवदन्ति च&#xA;078a नामधेयानि लोकेषु बहून्यत्र यथार्थवत्&#xA;078c निरुच्यन्ते महत्त्वाच्च विभुत्वात्कर्मभिस्तथा&#xA;079a वेदे चास्य समाम्नातं शतरुद्रीयमुत्तमम्&#xA;079c नाम्ना चानन्तरुद्रेति उपस्थानं महात्मनः&#xA;080a स कामानां प्रभुर्देवो ये दिव्या ये च मानुषाः&#xA;080c स विभुः स प्रभुर्देवो विश्वं व्याप्नुवते महत्&#xA;081a ज्येष्ठं भूतं वदन्त्येनं ब्राह्मणा मुनयस्तथा&#xA;081c प्रथमो ह्येष देवानां मुखादस्यानलोऽभवत्&#xA;082a सर्वथा यत्पशून्पाति तैश्च यद्रमते पुनः&#xA;082c तेषामधिपतिर्यच्च तस्मात्पशुपतिः स्मृतः&#xA;083a नित्येन ब्रह्मचर्येण लिङ्गमस्य यदा स्थितम्&#xA;083c महयन्ति च लोकाश्च महेश्वर इति स्मृतः&#xA;084a ऋषयश्चैव देवाश्च गन्धर्वाप्सरसस्तथा&#xA;084c लिङ्गमस्यार्चयन्ति स्म तच्चाप्यूर्ध्वं समास्थितम्&#xA;085a पूज्यमाने ततस्तस्मिन्मोदते स महेश्वरः&#xA;085c सुखी प्रीतश्च भवति प्रहृष्टश्चैव शङ्करः&#xA;086a यदस्य बहुधा रूपं भूतभव्यभवत्स्थितम्&#xA;086c स्थावरं जङ्गमं चैव बहुरूपस्ततः स्मृतः&#xA;087a एकाक्षो जाज्वलन्नास्ते सर्वतोक्षिमयोऽपि वा&#xA;087c क्रोधाद्यश्चाविशल्लोकांस्तस्माच्छर्व इति स्मृतः&#xA;088a धूम्रं रूपं च यत्तस्य धूर्जटिस्तेन उच्यते&#xA;088c विश्वे देवाश्च यत्तस्मिन्विश्वरूपस्ततः स्मृतः&#xA;089a तिस्रो देवीर्यदा चैव भजते भुवनेश्वरः&#xA;089c द्यामपः पृथिवीं चैव त्र्यम्बकश्च ततः स्मृतः&#xA;090a समेधयति यन्नित्यं सर्वार्थान्सर्वकर्मसु&#xA;090c शिवमिच्छन्मनुष्याणां तस्मादेष शिवः स्मृतः&#xA;091a सहस्राक्षोऽयुताक्षो वा सर्वतोक्षिमयोऽपि वा&#xA;091c यच्च विश्वं महत्पाति महादेवस्ततः स्मृतः&#xA;092a दहत्यूर्ध्वं स्थितो यच्च प्राणोत्पत्तिस्थितश्च यत्&#xA;092c स्थितलिङ्गश्च यन्नित्यं तस्मात्स्थाणुरिति स्मृतः&#xA;093a विषमस्थः शरीरेषु समश्च प्राणिनामिह&#xA;093c स वायुर्विषमस्थेषु प्राणापानशरीरिषु&#xA;094a पूजयेद्विग्रहं यस्तु लिङ्गं वापि समर्चयेत्&#xA;094c लिङ्गं पूजयिता नित्यं महतीं श्रियमश्नुते&#xA;095a ऊरुभ्यामर्धमाग्नेयं सोमार्धं च शिवा तनुः&#xA;095c आत्मनोऽर्धं च तस्याग्निः सोमोऽर्धं पुनरुच्यते&#xA;096a तैजसी महती दीप्ता देवेभ्यश्च शिवा तनुः&#xA;096c भास्वती मानुषेष्वस्य तनुर्घोराग्निरुच्यते&#xA;097a ब्रह्मचर्यं चरत्येष शिवा यास्य तनुस्तया&#xA;097c यास्य घोरतरा मूर्तिः सर्वानत्ति तयेश्वरः&#xA;098a यन्निर्दहति यत्तीक्ष्णो यदुग्रो यत्प्रतापवान्&#xA;098c मांसशोणितमज्जादो यत्ततो रुद्र उच्यते&#xA;099a एष देवो महादेवो योऽसौ पार्थ तवाग्रतः&#xA;099c सङ्ग्रामे शात्रवान्निघ्नंस्त्वया दृष्टः पिनाकधृक्&#xA;100a एष वै भगवान्देवः सङ्ग्रामे याति तेऽग्रतः&#xA;100c येन दत्तानि तेऽस्त्राणि यैस्त्वया दानवा हताः&#xA;101a धन्यं यशस्यमायुष्यं पुण्यं वेदैश्च सञ्ज्ञितम्&#xA;101c देवदेवस्य ते पार्थ व्याख्यातं शतरुद्रियम्&#xA;102a सर्वार्थसाधकं पुण्यं सर्वकिल्बिषनाशनम्&#xA;102c सर्वपापप्रशमनं सर्वदुःखभयापहम्&#xA;103a चतुर्विधमिदं स्तोत्रं यः शृणोति नरः सदा&#xA;103c विजित्य सर्वाञ्शत्रून्स रुद्रलोके महीयते&#xA;104a चरितं महात्मनो दिव्यं साङ्ग्रामिकमिदं शुभम्&#xA;104c पठन्वै शतरुद्रीयं शृण्वंश्च सततोत्थितः&#xA;105a भक्तो विश्वेश्वरं देवं मानुषेषु तु यः सदा&#xA;105c वरान्स कामाल्ँलभते प्रसन्ने त्र्यम्बके नरः&#xA;106a गच्छ युध्यस्व कौन्तेय न तवास्ति पराजयः&#xA;106c यस्य मन्त्री च गोप्ता च पार्श्वतस्ते जनार्दनः&#xA;107  सञ्जय उवाच&#xA;107a एवमुक्त्वार्जुनं सङ्ख्ये पराशरसुतस्तदा&#xA;107c जगाम भरतश्रेष्ठ यथागतमरिन्दम&lt;/p&gt;</description>
    </item>
  </channel>
</rss>
