<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०५ on महाभारते विश्वासटिप्पन्यः</title>
    <link>https://vishvAsa.github.io/mahAbhAratam/vyAsaH/sukthankarAdi-pAThaH/05/</link>
    <description>Recent content in &#43;०५ on महाभारते विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/mahAbhAratam/vyAsaH/sukthankarAdi-pAThaH/05/index.xml" rel="self" type="application/rss+xml" />
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/001/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/001/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;कृत्वा विवाहं तु कुरुप्रवीरास्तदाभिमन्योर्मुदितस्वपक्षाः&#x9;001a&lt;br&gt;&#xA;विश्रम्य चत्वार्युषसः प्रतीताः सभां विराटस्य ततोऽभिजग्मुः&#x9;001c&lt;br&gt;&#xA;सभा तु सा मत्स्यपतेः समृद्धा मणिप्रवेकोत्तमरत्नचित्रा&#x9;002a&lt;br&gt;&#xA;न्यस्तासना माल्यवती सुगन्धा तामभ्ययुस्ते नरराजवर्याः&#x9;002c&lt;br&gt;&#xA;अथासनान्याविशतां पुरस्तादुभौ विराटद्रुपदौ नरेन्द्रौ&#x9;003a&lt;br&gt;&#xA;वृद्धश्च मान्यः पृथिवीपतीनां पितामहो रामजनार्दनाभ्याम्&#x9;003c&lt;br&gt;&#xA;पाञ्चालराजस्य समीपतस्तु शिनिप्रवीरः सहरौहिणेयः&#x9;004a&lt;br&gt;&#xA;मत्स्यस्य राज्ञस्तु सुसन्निकृष्टौ जनार्दनश्चैव युधिष्ठिरश्च&#x9;004c&lt;br&gt;&#xA;सुताश्च सर्वे द्रुपदस्य राज्ञो भीमार्जुनौ माद्रवतीसुतौ च&#x9;005a&lt;br&gt;&#xA;प्रद्युम्नसाम्बौ च युधि प्रवीरौ विराटपुत्रश्च सहाभिमन्युः&#x9;005c&lt;br&gt;&#xA;सर्वे च शूराः पितृभिः समाना वीर्येण रूपेण बलेन चैव&#x9;006a&lt;br&gt;&#xA;उपाविशन्द्रौपदेयाः कुमाराः सुवर्णचित्रेषु वरासनेषु&#x9;006c&lt;br&gt;&#xA;तथोपविष्टेषु महारथेषु विभ्राजमानाम्बरभूषणेषु&#x9;007a&lt;br&gt;&#xA;रराज सा राजवती समृद्धा ग्रहैरिव द्यौर्विमलैरुपेता&#x9;007c&lt;br&gt;&#xA;ततः कथास्ते समवाययुक्ताः कृत्वा विचित्राः पुरुषप्रवीराः&#x9;008a&lt;br&gt;&#xA;तस्थुर्मुहूर्तं परिचिन्तयन्तः कृष्णं नृपास्ते समुदीक्षमाणाः&#x9;008c&lt;br&gt;&#xA;कथान्तमासाद्य च माधवेन सङ्घट्टिताः पाण्डवकार्यहेतोः&#x9;009a&lt;br&gt;&#xA;ते राजसिंहाः सहिता ह्यशृण्वन्वाक्यं महार्थं च महोदयं च&#x9;009c&lt;br&gt;&#xA;कृष्ण उवाच&#x9;010&lt;br&gt;&#xA;सर्वैर्भवद्भिर्विदितं यथायं युधिष्ठिरः सौबलेनाक्षवत्याम्&#x9;010a&lt;br&gt;&#xA;जितो निकृत्यापहृतं च राज्यं पुनः प्रवासे समयः कृतश्च&#x9;010c&lt;br&gt;&#xA;शक्तैर्विजेतुं तरसा महीं च सत्ये स्थितैस्तच्चरितं यथावत्&#x9;011a&lt;br&gt;&#xA;पाण्डोः सुतैस्तद्व्रतमुग्ररूपं वर्षाणि षट्सप्त च भारताग्र्यैः&#x9;011c&lt;br&gt;&#xA;त्रयोदशश्चैव सुदुस्तरोऽयमज्ञायमानैर्भवतां समीपे&#x9;012a&lt;br&gt;&#xA;क्लेशानसह्यांश्च तितिक्षमाणैर्यथोषितं तद्विदितं च सर्वम्&#x9;012c&lt;br&gt;&#xA;एवं गते धर्मसुतस्य राज्ञो दुर्योधनस्यापि च यद्धितं स्यात्&#x9;013a&lt;br&gt;&#xA;तच्चिन्तयध्वं कुरुपाण्डवानां धर्म्यं च युक्तं च यशस्करं च&#x9;013c&lt;br&gt;&#xA;अधर्मयुक्तं च न कामयेत राज्यं सुराणामपि धर्मराजः&#x9;014a&lt;br&gt;&#xA;धर्मार्थयुक्तं च महीपतित्वं ग्रामेऽपि कस्मिंश्चिदयं बुभूषेत्&#x9;014c&lt;br&gt;&#xA;पित्र्यं हि राज्यं विदितं नृपाणां यथापकृष्टं धृतराष्ट्रपुत्रैः&#x9;015a&lt;br&gt;&#xA;मिथ्योपचारेण तथाप्यनेन कृच्छ्रं महत्प्राप्तमसह्यरूपम्&#x9;015c&lt;br&gt;&#xA;न चापि पार्थो विजितो रणे तैः स्वतेजसा धृतराष्ट्रस्य पुत्रैः&#x9;016a&lt;br&gt;&#xA;तथापि राजा सहितः सुहृद्भिरभीप्सतेऽनामयमेव तेषाम्&#x9;016c&lt;br&gt;&#xA;यत्तत्स्वयं पाण्डुसुतैर्विजित्य समाहृतं भूमिपतीन्निपीड्य&#x9;017a&lt;br&gt;&#xA;तत्प्रार्थयन्ते पुरुषप्रवीराः कुन्तीसुता माद्रवतीसुतौ च&#x9;017c&lt;br&gt;&#xA;बालास्त्विमे तैर्विविधैरुपायैः सम्प्रार्थिता हन्तुममित्रसाहाः&#x9;018a&lt;br&gt;&#xA;राज्यं जिहीर्षद्भिरसद्भिरुग्रैः सर्वं च तद्वो विदितं यथावत्&#x9;018c&lt;br&gt;&#xA;तेषां च लोभं प्रसमीक्ष्य वृद्धं धर्मात्मतां चापि युधिष्ठिरस्य&#x9;019a&lt;br&gt;&#xA;सम्बन्धितां चापि समीक्ष्य तेषां मतिं कुरुध्वं सहिताः पृथक्च&#x9;019c&lt;br&gt;&#xA;इमे च सत्येऽभिरताः सदैव तं पारयित्वा समयं यथावत्&#x9;020a&lt;br&gt;&#xA;अतोऽन्यथा तैरुपचर्यमाणा हन्युः समेतान्धृतराष्ट्रपुत्रान्&#x9;020c&lt;br&gt;&#xA;तैर्विप्रकारं च निशम्य राज्ञः सुहृज्जनास्तान्परिवारयेयुः&#x9;021a&lt;br&gt;&#xA;युद्धेन बाधेयुरिमांस्तथैव तैर्वध्यमाना युधि तांश्च हन्युः&#x9;021c&lt;br&gt;&#xA;तथापि नेमेऽल्पतया समर्थास्तेषां जयायेति भवेन्मतं वः&#x9;022a&lt;br&gt;&#xA;समेत्य सर्वे सहिताः सुहृद्भिस्तेषां विनाशाय यतेयुरेव&#x9;022c&lt;br&gt;&#xA;दुर्योधनस्यापि मतं यथावन्न ज्ञायते किं नु करिष्यतीति&#x9;023a&lt;br&gt;&#xA;अज्ञायमाने च मते परस्य किं स्यात्समारभ्यतमं मतं वः&#x9;023c&lt;br&gt;&#xA;तस्मादितो गच्छतु धर्मशीलः शुचिः कुलीनः पुरुषोऽप्रमत्तः&#x9;024a&lt;br&gt;&#xA;दूतः समर्थः प्रशमाय तेषां राज्यार्धदानाय युधिष्ठिरस्य&#x9;024c&lt;br&gt;&#xA;निशम्य वाक्यं तु जनार्दनस्य धर्मार्थयुक्तं मधुरं समं च&#x9;025a&lt;br&gt;&#xA;समाददे वाक्यमथाग्रजोऽस्य सम्पूज्य वाक्यं तदतीव राजन्&#x9;025c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/002/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/002/</guid>
      <description>&lt;p&gt;बलदेव उवाच&#x9;001&lt;br&gt;&#xA;श्रुतं भवद्भिर्गदपूर्वजस्य वाक्यं यथा धर्मवदर्थवच्च&#x9;001a&lt;br&gt;&#xA;अजातशत्रोश्च हितं हितं च दुर्योधनस्यापि तथैव राज्ञः&#x9;001c&lt;br&gt;&#xA;अर्धं हि राज्यस्य विसृज्य वीराः कुन्तीसुतास्तस्य कृते यतन्ते&#x9;002a&lt;br&gt;&#xA;प्रदाय चार्धं धृतराष्ट्रपुत्रः सुखी सहास्माभिरतीव मोदेत्&#x9;002c&lt;br&gt;&#xA;लब्ध्वा हि राज्यं पुरुषप्रवीराः सम्यक्प्रवृत्तेषु परेषु चैव&#x9;003a&lt;br&gt;&#xA;ध्रुवं प्रशान्ताः सुखमाविशेयुस्तेषां प्रशान्तिश्च हितं प्रजानाम्&#x9;003c&lt;br&gt;&#xA;दुर्योधनस्यापि मतं च वेत्तुं वक्तुं च वाक्यानि युधिष्ठिरस्य&#x9;004a&lt;br&gt;&#xA;प्रियं मम स्याद्यदि तत्र कश्चिद्व्रजेच्छमार्थं कुरुपाण्डवानाम्&#x9;004c&lt;br&gt;&#xA;स भीष्ममामन्त्र्य कुरुप्रवीरं वैचित्रवीर्यं च महानुभावम्&#x9;005a&lt;br&gt;&#xA;द्रोणं सपुत्रं विदुरं कृपं च गान्धारराजं च ससूतपुत्रम्&#x9;005c&lt;br&gt;&#xA;सर्वे च येऽन्ये धृतराष्ट्रपुत्रा बलप्रधाना निगमप्रधानाः&#x9;006a&lt;br&gt;&#xA;स्थिताश्च धर्मेषु यथा स्वकेषु लोकप्रवीराः श्रुतकालवृद्धाः&#x9;006c&lt;br&gt;&#xA;एतेषु सर्वेषु समागतेषु पौरेषु वृद्धेषु च सङ्गतेषु&#x9;007a&lt;br&gt;&#xA;ब्रवीतु वाक्यं प्रणिपातयुक्तं कुन्तीसुतस्यार्थकरं यथा स्यात्&#x9;007c&lt;br&gt;&#xA;सर्वास्ववस्थासु च ते न कौट्याद्ग्रस्तो हि सोऽर्थो बलमाश्रितैस्तैः&#x9;008a&lt;br&gt;&#xA;प्रियाभ्युपेतस्य युधिष्ठिरस्य द्यूते प्रमत्तस्य हृतं च राज्यम्&#x9;008c&lt;br&gt;&#xA;निवार्यमाणश्च कुरुप्रवीरैः सर्वैः सुहृद्भिर्ह्ययमप्यतज्ज्ञः&#x9;009a&lt;br&gt;&#xA;गान्धारराजस्य सुतं मताक्षं समाह्वयेद्देवितुमाजमीढः&#x9;009c&lt;br&gt;&#xA;दुरोदरास्तत्र सहस्रशोऽन्ये युधिष्ठिरो यान्विषहेत जेतुम्&#x9;010a&lt;br&gt;&#xA;उत्सृज्य तान्सौबलमेव चायं समाह्वयत्तेन जितोऽक्षवत्याम्&#x9;010c&lt;br&gt;&#xA;स दीव्यमानः प्रतिदेवनेन अक्षेषु नित्यं सुपराङ्मुखेषु&#x9;011a&lt;br&gt;&#xA;संरम्भमाणो विजितः प्रसह्य तत्रापराधः शकुनेर्न कश्चित्&#x9;011c&lt;br&gt;&#xA;तस्मात्प्रणम्यैव वचो ब्रवीतु वैचित्रवीर्यं बहुसामयुक्तम्&#x9;012a&lt;br&gt;&#xA;तथा हि शक्यो धृतराष्ट्रपुत्रः स्वार्थे नियोक्तुं पुरुषेण तेन&#x9;012c&lt;br&gt;&#xA;वैशम्पायन उवाच&#x9;013&lt;br&gt;&#xA;एवं ब्रुवत्येव मधुप्रवीरे शिनिप्रवीरः सहसोत्पपात&#x9;013a&lt;br&gt;&#xA;तच्चापि वाक्यं परिनिन्द्य तस्य समाददे वाक्यमिदं समन्युः&#x9;013c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/003/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/003/</guid>
      <description>&lt;p&gt;सात्यकिरुवाच&#x9;001&lt;br&gt;&#xA;यादृशः पुरुषस्यात्मा तादृशं सम्प्रभाषते&#x9;001a&lt;br&gt;&#xA;यथारूपोऽन्तरात्मा ते तथारूपं प्रभाषसे&#x9;001c&lt;br&gt;&#xA;सन्ति वै पुरुषाः शूराः सन्ति कापुरुषास्तथा&#x9;002a&lt;br&gt;&#xA;उभावेतौ दृढौ पक्षौ दृश्येते पुरुषान्प्रति&#x9;002c&lt;br&gt;&#xA;एकस्मिन्नेव जायेते कुले क्लीबमहारथौ&#x9;003a&lt;br&gt;&#xA;फलाफलवती शाखे यथैकस्मिन्वनस्पतौ&#x9;003c&lt;br&gt;&#xA;नाभ्यसूयामि ते वाक्यं ब्रुवतो लाङ्गलध्वज&#x9;004a&lt;br&gt;&#xA;ये तु शृण्वन्ति ते वाक्यं तानसूयामि माधव&#x9;004c&lt;br&gt;&#xA;कथं हि धर्मराजस्य दोषमल्पमपि ब्रुवन्&#x9;005a&lt;br&gt;&#xA;लभते परिषन्मध्ये व्याहर्तुमकुतोभयः&#x9;005c&lt;br&gt;&#xA;समाहूय महात्मानं जितवन्तोऽक्षकोविदाः&#x9;006a&lt;br&gt;&#xA;अनक्षज्ञं यथाश्रद्धं तेषु धर्मजयः कुतः&#x9;006c&lt;br&gt;&#xA;यदि कुन्तीसुतं गेहे क्रीडन्तं भ्रातृभिः सह&#x9;007a&lt;br&gt;&#xA;अभिगम्य जयेयुस्ते तत्तेषां धर्मतो भवेत्&#x9;007c&lt;br&gt;&#xA;समाहूय तु राजानं क्षत्रधर्मरतं सदा&#x9;008a&lt;br&gt;&#xA;निकृत्या जितवन्तस्ते किं नु तेषां परं शुभम्&#x9;008c&lt;br&gt;&#xA;कथं प्रणिपतेच्चायमिह कृत्वा पणं परम्&#x9;009a&lt;br&gt;&#xA;वनवासाद्विमुक्तस्तु प्राप्तः पैतामहं पदम्&#x9;009c&lt;br&gt;&#xA;यद्ययं परवित्तानि कामयेत युधिष्ठिरः&#x9;010a&lt;br&gt;&#xA;एवमप्ययमत्यन्तं परान्नार्हति याचितुम्&#x9;010c&lt;br&gt;&#xA;कथं च धर्मयुक्तास्ते न च राज्यं जिहीर्षवः&#x9;011a&lt;br&gt;&#xA;निवृत्तवासान्कौन्तेयान्य आहुर्विदिता इति&#x9;011c&lt;br&gt;&#xA;अनुनीता हि भीष्मेण द्रोणेन च महात्मना&#x9;012a&lt;br&gt;&#xA;न व्यवस्यन्ति पाण्डूनां प्रदातुं पैतृकं वसु&#x9;012c&lt;br&gt;&#xA;अहं तु ताञ्शितैर्बाणैरनुनीय रणे बलात्&#x9;013a&lt;br&gt;&#xA;पादयोः पातयिष्यामि कौन्तेयस्य महात्मनः&#x9;013c&lt;br&gt;&#xA;अथ ते न व्यवस्यन्ति प्रणिपाताय धीमतः&#x9;014a&lt;br&gt;&#xA;गमिष्यन्ति सहामात्या यमस्य सदनं प्रति&#x9;014c&lt;br&gt;&#xA;न हि ते युयुधानस्य संरब्धस्य युयुत्सतः&#x9;015a&lt;br&gt;&#xA;वेगं समर्थाः संसोढुं वज्रस्येव महीधराः&#x9;015c&lt;br&gt;&#xA;को हि गाण्डीवधन्वानं कश्च चक्रायुधं युधि&#x9;016a&lt;br&gt;&#xA;मां चापि विषहेत्को नु कश्च भीमं दुरासदम्&#x9;016c&lt;br&gt;&#xA;यमौ च दृढधन्वानौ यमकल्पौ महाद्युती&#x9;017a&lt;br&gt;&#xA;को जिजीविषुरासीदेद्धृष्टद्युम्नं च पार्षतम्&#x9;017c&lt;br&gt;&#xA;पञ्चेमान्पाण्डवेयांश्च द्रौपद्याः कीर्तिवर्धनान्&#x9;018a&lt;br&gt;&#xA;समप्रमाणान्पाण्डूनां समवीर्यान्मदोत्कटान्&#x9;018c&lt;br&gt;&#xA;सौभद्रं च महेष्वासममरैरपि दुःसहम्&#x9;019a&lt;br&gt;&#xA;गदप्रद्युम्नसाम्बांश्च कालवज्रानलोपमान्&#x9;019c&lt;br&gt;&#xA;ते वयं धृतराष्ट्रस्य पुत्रं शकुनिना सह&#x9;020a&lt;br&gt;&#xA;कर्णेन च निहत्याजावभिषेक्ष्याम पाण्डवम्&#x9;020c&lt;br&gt;&#xA;नाधर्मो विद्यते कश्चिच्छत्रून्हत्वाततायिनः&#x9;021a&lt;br&gt;&#xA;अधर्म्यमयशस्यं च शात्रवाणां प्रयाचनम्&#x9;021c&lt;br&gt;&#xA;हृद्गतस्तस्य यः कामस्तं कुरुध्वमतन्द्रिताः&#x9;022a&lt;br&gt;&#xA;निसृष्टं धृतराष्ट्रेण राज्यं प्राप्नोतु पाण्डवः&#x9;022c&lt;br&gt;&#xA;अद्य पाण्डुसुतो राज्यं लभतां वा युधिष्ठिरः&#x9;023a&lt;br&gt;&#xA;निहता वा रणे सर्वे स्वप्स्यन्ति वसुधातले&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/004/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/004/</guid>
      <description>&lt;p&gt;द्रुपद उवाच&#x9;001&lt;br&gt;&#xA;एवमेतन्महाबाहो भविष्यति न संशयः&#x9;001a&lt;br&gt;&#xA;न हि दुर्योधनो राज्यं मधुरेण प्रदास्यति&#x9;001c&lt;br&gt;&#xA;अनुवर्त्स्यति तं चापि धृतराष्ट्रः सुतप्रियः&#x9;002a&lt;br&gt;&#xA;भीष्मद्रोणौ च कार्पण्यान्मौर्ख्याद्राधेयसौबलौ&#x9;002c&lt;br&gt;&#xA;बलदेवस्य वाक्यं तु मम ज्ञाने न युज्यते&#x9;003a&lt;br&gt;&#xA;एतद्धि पुरुषेणाग्रे कार्यं सुनयमिच्छता&#x9;003c&lt;br&gt;&#xA;न तु वाच्यो मृदु वचो धार्तराष्ट्रः कथञ्चन&#x9;004a&lt;br&gt;&#xA;न हि मार्दवसाध्योऽसौ पापबुद्धिर्मतो मम&#x9;004c&lt;br&gt;&#xA;गर्दभे मार्दवं कुर्याद्गोषु तीक्ष्णं समाचरेत्&#x9;005a&lt;br&gt;&#xA;मृदु दुर्योधने वाक्यं यो ब्रूयात्पापचेतसि&#x9;005c&lt;br&gt;&#xA;मृदु वै मन्यते पापो भाष्यमाणमशक्तिजम्&#x9;006a&lt;br&gt;&#xA;जितमर्थं विजानीयादबुधो मार्दवे सति&#x9;006c&lt;br&gt;&#xA;एतच्चैव करिष्यामो यत्नश्च क्रियतामिह&#x9;007a&lt;br&gt;&#xA;प्रस्थापयाम मित्रेभ्यो बलान्युद्योजयन्तु नः&#x9;007c&lt;br&gt;&#xA;शल्यस्य धृष्टकेतोश्च जयत्सेनस्य चाभिभोः&#x9;008a&lt;br&gt;&#xA;केकयानां च सर्वेषां दूता गच्छन्तु शीघ्रगाः&#x9;008c&lt;br&gt;&#xA;स तु दुर्योधनो नूनं प्रेषयिष्यति सर्वशः&#x9;009a&lt;br&gt;&#xA;पूर्वाभिपन्नाः सन्तश्च भजन्ते पूर्वचोदकम्&#x9;009c&lt;br&gt;&#xA;तत्त्वरध्वं नरेन्द्राणां पूर्वमेव प्रचोदने&#x9;010a&lt;br&gt;&#xA;महद्धि कार्यं वोढव्यमिति मे वर्तते मतिः&#x9;010c&lt;br&gt;&#xA;शल्यस्य प्रेष्यतां शीघ्रं ये च तस्यानुगा नृपाः&#x9;011a&lt;br&gt;&#xA;भगदत्ताय राज्ञे च पूर्वसागरवासिने&#x9;011c&lt;br&gt;&#xA;अमितौजसे तथोग्राय हार्दिक्यायाहुकाय च&#x9;012a&lt;br&gt;&#xA;दीर्घप्रज्ञाय मल्लाय रोचमानाय चाभिभो&#x9;012c&lt;br&gt;&#xA;आनीयतां बृहन्तश्च सेनाबिन्दुश्च पार्थिवः&#x9;013a&lt;br&gt;&#xA;पापजित्प्रतिविन्ध्यश्च चित्रवर्मा सुवास्तुकः&#x9;013c&lt;br&gt;&#xA;बाह्लीको मुञ्जकेशश्च चैद्याधिपतिरेव च&#x9;014a&lt;br&gt;&#xA;सुपार्श्वश्च सुबाहुश्च पौरवश्च महारथः&#x9;014c&lt;br&gt;&#xA;शकानां पह्लवानां च दरदानां च ये नृपाः&#x9;015a&lt;br&gt;&#xA;काम्बोजा ऋषिका ये च पश्चिमानूपकाश्च ये&#x9;015c&lt;br&gt;&#xA;जयत्सेनश्च काश्यश्च तथा पञ्चनदा नृपाः&#x9;016a&lt;br&gt;&#xA;क्राथपुत्रश्च दुर्धर्षः पार्वतीयाश्च ये नृपाः&#x9;016c&lt;br&gt;&#xA;जानकिश्च सुशर्मा च मणिमान्पौतिमत्स्यकः&#x9;017a&lt;br&gt;&#xA;पांसुराष्ट्राधिपश्चैव धृष्टकेतुश्च वीर्यवान्&#x9;017c&lt;br&gt;&#xA;औड्रश्च दण्डधारश्च बृहत्सेनश्च वीर्यवान्&#x9;018a&lt;br&gt;&#xA;अपराजितो निषादश्च श्रेणिमान्वसुमानपि&#x9;018c&lt;br&gt;&#xA;बृहद्बलो महौजाश्च बाहुः परपुरञ्जयः&#x9;019a&lt;br&gt;&#xA;समुद्रसेनो राजा च सह पुत्रेण वीर्यवान्&#x9;019c&lt;br&gt;&#xA;अदारिश्च नदीजश्च कर्णवेष्टश्च पार्थिवः&#x9;020a&lt;br&gt;&#xA;समर्थश्च सुवीरश्च मार्जारः कन्यकस्तथा&#x9;020c&lt;br&gt;&#xA;महावीरश्च कद्रुश्च निकरस्तुमुलः क्रथः&#x9;021a&lt;br&gt;&#xA;नीलश्च वीरधर्मा च भूमिपालश्च वीर्यवान्&#x9;021c&lt;br&gt;&#xA;दुर्जयो दन्तवक्त्रश्च रुक्मी च जनमेजयः&#x9;022a&lt;br&gt;&#xA;आषाढो वायुवेगश्च पूर्वपाली च पार्थिवः&#x9;022c&lt;br&gt;&#xA;भूरितेजा देवकश्च एकलव्यस्य चात्मजः&#x9;023a&lt;br&gt;&#xA;कारूषकाश्च राजानः क्षेमधूर्तिश्च वीर्यवान्&#x9;023c&lt;br&gt;&#xA;उद्भवः क्षेमकश्चैव वाटधानश्च पार्थिवः&#x9;024a&lt;br&gt;&#xA;श्रुतायुश्च दृढायुश्च शाल्वपुत्रश्च वीर्यवान्&#x9;024c&lt;br&gt;&#xA;कुमारश्च कलिङ्गानामीश्वरो युद्धदुर्मदः&#x9;025a&lt;br&gt;&#xA;एतेषां प्रेष्यतां शीघ्रमेतद्धि मम रोचते&#x9;025c&lt;br&gt;&#xA;अयं च ब्राह्मणः शीघ्रं मम राजन्पुरोहितः&#x9;026a&lt;br&gt;&#xA;प्रेष्यतां धृतराष्ट्राय वाक्यमस्मिन्समर्प्यताम्&#x9;026c&lt;br&gt;&#xA;यथा दुर्योधनो वाच्यो यथा शान्तनवो नृपः&#x9;027a&lt;br&gt;&#xA;धृतराष्ट्रो यथा वाच्यो द्रोणश्च विदुषां वरः&#x9;027c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/005/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/005/</guid>
      <description>&lt;p&gt;वासुदेव उवाच&#x9;001&lt;br&gt;&#xA;उपपन्नमिदं वाक्यं सोमकानां धुरन्धरे&#x9;001a&lt;br&gt;&#xA;अर्थसिद्धिकरं राज्ञः पाण्डवस्य महौजसः&#x9;001c&lt;br&gt;&#xA;एतच्च पूर्वकार्यं नः सुनीतमभिकाङ्क्षताम्&#x9;002a&lt;br&gt;&#xA;अन्यथा ह्याचरन्कर्म पुरुषः स्यात्सुबालिशः&#x9;002c&lt;br&gt;&#xA;किं तु सम्बन्धकं तुल्यमस्माकं कुरुपाण्डुषु&#x9;003a&lt;br&gt;&#xA;यथेष्टं वर्तमानेषु पाण्डवेषु च तेषु च&#x9;003c&lt;br&gt;&#xA;ते विवाहार्थमानीता वयं सर्वे यथा भवान्&#x9;004a&lt;br&gt;&#xA;कृते विवाहे मुदिता गमिष्यामो गृहान्प्रति&#x9;004c&lt;br&gt;&#xA;भवान्वृद्धतमो राज्ञां वयसा च श्रुतेन च&#x9;005a&lt;br&gt;&#xA;शिष्यवत्ते वयं सर्वे भवामेह न संशयः&#x9;005c&lt;br&gt;&#xA;भवन्तं धृतराष्ट्रश्च सततं बहु मन्यते&#x9;006a&lt;br&gt;&#xA;आचार्ययोः सखा चासि द्रोणस्य च कृपस्य च&#x9;006c&lt;br&gt;&#xA;स भवान्प्रेषयत्वद्य पाण्डवार्थकरं वचः&#x9;007a&lt;br&gt;&#xA;सर्वेषां निश्चितं तन्नः प्रेषयिष्यति यद्भवान्&#x9;007c&lt;br&gt;&#xA;यदि तावच्छमं कुर्यान्न्यायेन कुरुपुङ्गवः&#x9;008a&lt;br&gt;&#xA;न भवेत्कुरुपाण्डूनां सौभ्रात्रेण महान्क्षयः&#x9;008c&lt;br&gt;&#xA;अथ दर्पान्वितो मोहान्न कुर्याद्धृतराष्ट्रजः&#x9;009a&lt;br&gt;&#xA;अन्येषां प्रेषयित्वा च पश्चादस्मान्समाह्वयेः&#x9;009c&lt;br&gt;&#xA;ततो दुर्योधनो मन्दः सहामात्यः सबान्धवः&#x9;010a&lt;br&gt;&#xA;निष्ठामापत्स्यते मूढः क्रुद्धे गाण्डीवधन्वनि&#x9;010c&lt;br&gt;&#xA;वैशम्पायन उवाच&#x9;011&lt;br&gt;&#xA;ततः सत्कृत्य वार्ष्णेयं विराटः पृथिवीपतिः&#x9;011a&lt;br&gt;&#xA;गृहान्प्रस्थापयामास सगणं सहबान्धवम्&#x9;011c&lt;br&gt;&#xA;द्वारकां तु गते कृष्णे युधिष्ठिरपुरोगमाः&#x9;012a&lt;br&gt;&#xA;चक्रुः साङ्ग्रामिकं सर्वं विराटश्च महीपतिः&#x9;012c&lt;br&gt;&#xA;ततः सम्प्रेषयामास विराटः सह बान्धवैः&#x9;013a&lt;br&gt;&#xA;सर्वेषां भूमिपालानां द्रुपदश्च महीपतिः&#x9;013c&lt;br&gt;&#xA;वचनात्कुरुसिंहानां मत्स्यपाञ्चालयोश्च ते&#x9;014a&lt;br&gt;&#xA;समाजग्मुर्महीपालाः सम्प्रहृष्टा महाबलाः&#x9;014c&lt;br&gt;&#xA;तच्छ्रुत्वा पाण्डुपुत्राणां समागच्छन्महद्बलम्&#x9;015a&lt;br&gt;&#xA;धृतराष्ट्रसुतश्चापि समानिन्ये महीपतीन्&#x9;015c&lt;br&gt;&#xA;समाकुला मही राजन्कुरुपाण्डवकारणात्&#x9;016a&lt;br&gt;&#xA;तदा समभवत्कृत्स्ना सम्प्रयाणे महीक्षिताम्&#x9;016c&lt;br&gt;&#xA;बलानि तेषां वीराणामागच्छन्ति ततस्ततः&#x9;017a&lt;br&gt;&#xA;चालयन्तीव गां देवीं सपर्वतवनामिमाम्&#x9;017c&lt;br&gt;&#xA;ततः प्रज्ञावयोवृद्धं पाञ्चाल्यः स्वपुरोहितम्&#x9;018a&lt;br&gt;&#xA;कुरुभ्यः प्रेषयामास युधिष्ठिरमते तदा&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/006/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/006/</guid>
      <description>&lt;p&gt;द्रुपद उवाच&#x9;001&lt;br&gt;&#xA;भूतानां प्राणिनः श्रेष्ठाः प्राणिनां बुद्धिजीविनः&#x9;001a&lt;br&gt;&#xA;बुद्धिमत्सु नराः श्रेष्ठा नराणां तु द्विजातयः&#x9;001c&lt;br&gt;&#xA;द्विजेषु वैद्याः श्रेयांसो वैद्येषु कृतबुद्धयः&#x9;002a&lt;br&gt;&#xA;स भवान्कृतबुद्धीनां प्रधान इति मे मतिः&#x9;002c&lt;br&gt;&#xA;कुलेन च विशिष्टोऽसि वयसा च श्रुतेन च&#x9;003a&lt;br&gt;&#xA;प्रज्ञयानवमश्चासि शुक्रेणाङ्गिरसेन च&#x9;003c&lt;br&gt;&#xA;विदितं चापि ते सर्वं यथावृत्तः स कौरवः&#x9;004a&lt;br&gt;&#xA;पाण्डवश्च यथावृत्तः कुन्तीपुत्रो युधिष्ठिरः&#x9;004c&lt;br&gt;&#xA;धृतराष्ट्रस्य विदिते वञ्चिताः पाण्डवाः परैः&#x9;005a&lt;br&gt;&#xA;विदुरेणानुनीतोऽपि पुत्रमेवानुवर्तते&#x9;005c&lt;br&gt;&#xA;शकुनिर्बुद्धिपूर्वं हि कुन्तीपुत्रं समाह्वयत्&#x9;006a&lt;br&gt;&#xA;अनक्षज्ञं मताक्षः सन्क्षत्रवृत्ते स्थितं शुचिम्&#x9;006c&lt;br&gt;&#xA;ते तथा वञ्चयित्वा तु धर्मपुत्रं युधिष्ठिरम्&#x9;007a&lt;br&gt;&#xA;न कस्याञ्चिदवस्थायां राज्यं दास्यन्ति वै स्वयम्&#x9;007c&lt;br&gt;&#xA;भवांस्तु धर्मसंयुक्तं धृतराष्ट्रं ब्रुवन्वचः&#x9;008a&lt;br&gt;&#xA;मनांसि तस्य योधानां ध्रुवमावर्तयिष्यति&#x9;008c&lt;br&gt;&#xA;विदुरश्चापि तद्वाक्यं साधयिष्यति तावकम्&#x9;009a&lt;br&gt;&#xA;भीष्मद्रोणकृपाणां च भेदं सञ्जनयिष्यति&#x9;009c&lt;br&gt;&#xA;अमात्येषु च भिन्नेषु योधेषु विमुखेषु च&#x9;010a&lt;br&gt;&#xA;पुनरेकाग्रकरणं तेषां कर्म भविष्यति&#x9;010c&lt;br&gt;&#xA;एतस्मिन्नन्तरे पार्थाः सुखमेकाग्रबुद्धयः&#x9;011a&lt;br&gt;&#xA;सेनाकर्म करिष्यन्ति द्रव्याणां चैव सञ्चयम्&#x9;011c&lt;br&gt;&#xA;भिद्यमानेषु च स्वेषु लम्बमाने च वै त्वयि&#x9;012a&lt;br&gt;&#xA;न तथा ते करिष्यन्ति सेनाकर्म न संशयः&#x9;012c&lt;br&gt;&#xA;एतत्प्रयोजनं चात्र प्राधान्येनोपलभ्यते&#x9;013a&lt;br&gt;&#xA;सङ्गत्या धृतराष्ट्रश्च कुर्याद्धर्म्यं वचस्तव&#x9;013c&lt;br&gt;&#xA;स भवान्धर्मयुक्तश्च धर्म्यं तेषु समाचरन्&#x9;014a&lt;br&gt;&#xA;कृपालुषु परिक्लेशान्पाण्डवानां प्रकीर्तयन्&#x9;014c&lt;br&gt;&#xA;वृद्धेषु कुलधर्मं च ब्रुवन्पूर्वैरनुष्ठितम्&#x9;015a&lt;br&gt;&#xA;विभेत्स्यति मनांस्येषामिति मे नात्र संशयः&#x9;015c&lt;br&gt;&#xA;न च तेभ्यो भयं तेऽस्ति ब्राह्मणो ह्यसि वेदवित्&#x9;016a&lt;br&gt;&#xA;दूतकर्मणि युक्तश्च स्थविरश्च विशेषतः&#x9;016c&lt;br&gt;&#xA;स भवान्पुष्ययोगेन मुहूर्तेन जयेन च&#x9;017a&lt;br&gt;&#xA;कौरवेयान्प्रयात्वाशु कौन्तेयस्यार्थसिद्धये&#x9;017c&lt;br&gt;&#xA;वैशम्पायन उवाच&#x9;018&lt;br&gt;&#xA;तथानुशिष्टः प्रययौ द्रुपदेन महात्मना&#x9;018a&lt;br&gt;&#xA;पुरोधा वृत्तसम्पन्नो नगरं नागसाह्वयम्&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/007/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/007/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;गते द्वारवतीं कृष्णे बलदेवे च माधवे&#x9;001a&lt;br&gt;&#xA;सह वृष्ण्यन्धकैः सर्वैर्भोजैश्च शतशस्तथा&#x9;001c&lt;br&gt;&#xA;सर्वमागमयामास पाण्डवानां विचेष्टितम्&#x9;002a&lt;br&gt;&#xA;धृतराष्ट्रात्मजो राजा दूतैः प्रणिहितैश्चरैः&#x9;002c&lt;br&gt;&#xA;स श्रुत्वा माधवं यातं सदश्वैरनिलोपमैः&#x9;003a&lt;br&gt;&#xA;बलेन नातिमहता द्वारकामभ्ययात्पुरीम्&#x9;003c&lt;br&gt;&#xA;तमेव दिवसं चापि कौन्तेयः पाण्डुनन्दनः&#x9;004a&lt;br&gt;&#xA;आनर्तनगरीं रम्यां जगामाशु धनञ्जयः&#x9;004c&lt;br&gt;&#xA;तौ यात्वा पुरुषव्याघ्रौ द्वारकां कुरुनन्दनौ&#x9;005a&lt;br&gt;&#xA;सुप्तं ददृशतुः कृष्णं शयानं चोपजग्मतुः&#x9;005c&lt;br&gt;&#xA;ततः शयाने गोविन्दे प्रविवेश सुयोधनः&#x9;006a&lt;br&gt;&#xA;उच्छीर्षतश्च कृष्णस्य निषसाद वरासने&#x9;006c&lt;br&gt;&#xA;ततः किरीटी तस्यानु प्रविवेश महामनाः&#x9;007a&lt;br&gt;&#xA;पश्चार्धे च स कृष्णस्य प्रह्वोऽतिष्ठत्कृताञ्जलिः&#x9;007c&lt;br&gt;&#xA;प्रतिबुद्धः स वार्ष्णेयो ददर्शाग्रे किरीटिनम्&#x9;008a&lt;br&gt;&#xA;स तयोः स्वागतं कृत्वा यथार्हं प्रतिपूज्य च&#x9;008c&lt;br&gt;&#xA;तदागमनजं हेतुं पप्रच्छ मधुसूदनः&#x9;008e&lt;br&gt;&#xA;ततो दुर्योधनः कृष्णमुवाच प्रहसन्निव&#x9;009a&lt;br&gt;&#xA;विग्रहेऽस्मिन्भवान्साह्यं मम दातुमिहार्हति&#x9;009c&lt;br&gt;&#xA;समं हि भवतः सख्यं मयि चैवार्जुनेऽपि च&#x9;010a&lt;br&gt;&#xA;तथा सम्बन्धकं तुल्यमस्माकं त्वयि माधव&#x9;010c&lt;br&gt;&#xA;अहं चाभिगतः पूर्वं त्वामद्य मधुसूदन&#x9;011a&lt;br&gt;&#xA;पूर्वं चाभिगतं सन्तो भजन्ते पूर्वसारिणः&#x9;011c&lt;br&gt;&#xA;त्वं च श्रेष्ठतमो लोके सतामद्य जनार्दन&#x9;012a&lt;br&gt;&#xA;सततं सम्मतश्चैव सद्वृत्तमनुपालय&#x9;012c&lt;br&gt;&#xA;कृष्ण उवाच&#x9;013&lt;br&gt;&#xA;भवानभिगतः पूर्वमत्र मे नास्ति संशयः&#x9;013a&lt;br&gt;&#xA;दृष्टस्तु प्रथमं राजन्मया पार्थो धनञ्जयः&#x9;013c&lt;br&gt;&#xA;तव पूर्वाभिगमनात्पूर्वं चाप्यस्य दर्शनात्&#x9;014a&lt;br&gt;&#xA;साहाय्यमुभयोरेव करिष्यामि सुयोधन&#x9;014c&lt;br&gt;&#xA;प्रवारणं तु बालानां पूर्वं कार्यमिति श्रुतिः&#x9;015a&lt;br&gt;&#xA;तस्मात्प्रवारणं पूर्वमर्हः पार्थो धनञ्जयः&#x9;015c&lt;br&gt;&#xA;मत्संहननतुल्यानां गोपानामर्बुदं महत्&#x9;016a&lt;br&gt;&#xA;नारायणा इति ख्याताः सर्वे सङ्ग्रामयोधिनः&#x9;016c&lt;br&gt;&#xA;ते वा युधि दुराधर्षा भवन्त्वेकस्य सैनिकाः&#x9;017a&lt;br&gt;&#xA;अयुध्यमानः सङ्ग्रामे न्यस्तशस्त्रोऽहमेकतः&#x9;017c&lt;br&gt;&#xA;आभ्यामन्यतरं पार्थ यत्ते हृद्यतरं मतम्&#x9;018a&lt;br&gt;&#xA;तद्वृणीतां भवानग्रे प्रवार्यस्त्वं हि धर्मतः&#x9;018c&lt;br&gt;&#xA;वैशम्पायन उवाच&#x9;019&lt;br&gt;&#xA;एवमुक्तस्तु कृष्णेन कुन्तीपुत्रो धनञ्जयः&#x9;019a&lt;br&gt;&#xA;अयुध्यमानं सङ्ग्रामे वरयामास केशवम्&#x9;019c&lt;br&gt;&#xA;सहस्राणां सहस्रं तु योधानां प्राप्य भारत&#x9;020a&lt;br&gt;&#xA;कृष्णं चापहृतं ज्ञात्वा सम्प्राप परमां मुदम्&#x9;020c&lt;br&gt;&#xA;दुर्योधनस्तु तत्सैन्यं सर्वमादाय पार्थिवः&#x9;021a&lt;br&gt;&#xA;ततोऽभ्ययाद्भीमबलो रौहिणेयं महाबलम्&#x9;021c&lt;br&gt;&#xA;सर्वं चागमने हेतुं स तस्मै सन्न्यवेदयत्&#x9;022a&lt;br&gt;&#xA;प्रत्युवाच ततः शौरिर्धार्तराष्ट्रमिदं वचः&#x9;022c&lt;br&gt;&#xA;विदितं ते नरव्याघ्र सर्वं भवितुमर्हति&#x9;023a&lt;br&gt;&#xA;यन्मयोक्तं विराटस्य पुरा वैवाहिके तदा&#x9;023c&lt;br&gt;&#xA;निगृह्योक्तो हृषीकेशस्त्वदर्थं कुरुनन्दन&#x9;024a&lt;br&gt;&#xA;मया सम्बन्धकं तुल्यमिति राजन्पुनः पुनः&#x9;024c&lt;br&gt;&#xA;न च तद्वाक्यमुक्तं वै केशवः प्रत्यपद्यत&#x9;025a&lt;br&gt;&#xA;न चाहमुत्सहे कृष्णं विना स्थातुमपि क्षणम्&#x9;025c&lt;br&gt;&#xA;नाहं सहायः पार्थानां नापि दुर्योधनस्य वै&#x9;026a&lt;br&gt;&#xA;इति मे निश्चिता बुद्दिर्वासुदेवमवेक्ष्य ह&#x9;026c&lt;br&gt;&#xA;जातोऽसि भारते वंशे सर्वपार्थिवपूजिते&#x9;027a&lt;br&gt;&#xA;गच्छ युध्यस्व धर्मेण क्षात्रेण भरतर्षभ&#x9;027c&lt;br&gt;&#xA;इत्येवमुक्तः स तदा परिष्वज्य हलायुधम्&#x9;028a&lt;br&gt;&#xA;कृष्णं चापहृतं ज्ञात्वा युद्धान्मेने जितं जयम्&#x9;028c&lt;br&gt;&#xA;सोऽभ्ययात्कृतवर्माणं धृतराष्ट्रसुतो नृपः&#x9;029a&lt;br&gt;&#xA;कृतवर्मा ददौ तस्य सेनामक्षौहिणीं तदा&#x9;029c&lt;br&gt;&#xA;स तेन सर्वसैन्येन भीमेन कुरुनन्दनः&#x9;030a&lt;br&gt;&#xA;वृतः प्रतिययौ हृष्टः सुहृदः सम्प्रहर्षयन्&#x9;030c&lt;br&gt;&#xA;गते दुर्योधने कृष्णः किरीटिनमथाब्रवीत्&#x9;031a&lt;br&gt;&#xA;अयुध्यमानः कां बुद्धिमास्थायाहं त्वया वृतः&#x9;031c&lt;br&gt;&#xA;अर्जुन उवाच&#x9;032&lt;br&gt;&#xA;भवान्समर्थस्तान्सर्वान्निहन्तुं नात्र संशयः&#x9;032a&lt;br&gt;&#xA;निहन्तुमहमप्येकः समर्थः पुरुषोत्तम&#x9;032c&lt;br&gt;&#xA;भवांस्तु कीर्तिमाल्ँलोके तद्यशस्त्वां गमिष्यति&#x9;033a&lt;br&gt;&#xA;यशसा चाहमप्यर्थी तस्मादसि मया वृतः&#x9;033c&lt;br&gt;&#xA;सारथ्यं तु त्वया कार्यमिति मे मानसं सदा&#x9;034a&lt;br&gt;&#xA;चिररात्रेप्सितं कामं तद्भवान्कर्तुमर्हति&#x9;034c&lt;br&gt;&#xA;वासुदेव उवाच&#x9;035&lt;br&gt;&#xA;उपपन्नमिदं पार्थ यत्स्पर्धेथा मया सह&#x9;035a&lt;br&gt;&#xA;सारथ्यं ते करिष्यामि कामः सम्पद्यतां तव&#x9;035c&lt;br&gt;&#xA;वैशम्पायन उवाच&#x9;036&lt;br&gt;&#xA;एवं प्रमुदितः पार्थः कृष्णेन सहितस्तदा&#x9;036a&lt;br&gt;&#xA;वृतो दाशार्हप्रवरैः पुनरायाद्युधिष्ठिरम्&#x9;036c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/008/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/008/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;शल्यः श्रुत्वा तु दूतानां सैन्येन महता वृतः&#x9;001a&lt;br&gt;&#xA;अभ्ययात्पाण्डवान्राजन्सह पुत्रैर्महारथैः&#x9;001c&lt;br&gt;&#xA;तस्य सेनानिवेशोऽभूदध्यर्धमिव योजनम्&#x9;002a&lt;br&gt;&#xA;तथा हि बहुलां सेनां स बिभर्ति नरर्षभः&#x9;002c&lt;br&gt;&#xA;विचित्रकवचाः शूरा विचित्रध्वजकार्मुकाः&#x9;003a&lt;br&gt;&#xA;विचित्राभरणाः सर्वे विचित्ररथवाहनाः&#x9;003c&lt;br&gt;&#xA;स्वदेशवेषाभरणा वीराः शतसहस्रशः&#x9;004a&lt;br&gt;&#xA;तस्य सेनाप्रणेतारो बभूवुः क्षत्रियर्षभाः&#x9;004c&lt;br&gt;&#xA;व्यथयन्निव भूतानि कम्पयन्निव मेदिनीम्&#x9;005a&lt;br&gt;&#xA;शनैर्विश्रामयन्सेनां स ययौ येन पाण्डवः&#x9;005c&lt;br&gt;&#xA;ततो दुर्योधनः श्रुत्वा महासेनं महारथम्&#x9;006a&lt;br&gt;&#xA;उपायान्तमभिद्रुत्य स्वयमानर्च भारत&#x9;006c&lt;br&gt;&#xA;कारयामास पूजार्थं तस्य दुर्योधनः सभाः&#x9;007a&lt;br&gt;&#xA;रमणीयेषु देशेषु रत्नचित्राः स्वलङ्कृताः&#x9;007c&lt;br&gt;&#xA;स ताः सभाः समासाद्य पूज्यमानो यथामरः&#x9;008a&lt;br&gt;&#xA;दुर्योधनस्य सचिवैर्देशे देशे यथार्हतः&#x9;008c&lt;br&gt;&#xA;आजगाम सभामन्यां देवावसथवर्चसम्&#x9;008e&lt;br&gt;&#xA;स तत्र विषयैर्युक्तः कल्याणैरतिमानुषैः&#x9;009a&lt;br&gt;&#xA;मेनेऽभ्यधिकमात्मानमवमेने पुरन्दरम्&#x9;009c&lt;br&gt;&#xA;पप्रच्छ स ततः प्रेष्यान्प्रहृष्टः क्षत्रियर्षभः&#x9;010a&lt;br&gt;&#xA;युधिष्ठिरस्य पुरुषाः के नु चक्रुः सभा इमाः&#x9;010c&lt;br&gt;&#xA;आनीयन्तां सभाकाराः प्रदेयार्हा हि मे मताः&#x9;010e&lt;br&gt;&#xA;गूढो दुर्योधनस्तत्र दर्शयामास मातुलम्&#x9;011a&lt;br&gt;&#xA;तं दृष्ट्वा मद्रराजस्तु ज्ञात्वा यत्नं च तस्य तम्&#x9;011c&lt;br&gt;&#xA;परिष्वज्याब्रवीत्प्रीत इष्टोऽर्थो गृह्यतामिति&#x9;011e&lt;br&gt;&#xA;दुर्योधन उवाच&#x9;012&lt;br&gt;&#xA;सत्यवाग्भव कल्याण वरो वै मम दीयताम्&#x9;012a&lt;br&gt;&#xA;सर्वसेनाप्रणेता मे भवान्भवितुमर्हति&#x9;012c&lt;br&gt;&#xA;वैशम्पायन उवाच&#x9;013&lt;br&gt;&#xA;कृतमित्यब्रवीच्छल्यः किमन्यत्क्रियतामिति&#x9;013a&lt;br&gt;&#xA;कृतमित्येव गान्धारिः प्रत्युवाच पुनः पुनः&#x9;013c&lt;br&gt;&#xA;स तथा शल्यमामन्त्र्य पुनरायात्स्वकं पुरम्&#x9;014a&lt;br&gt;&#xA;शल्यो जगाम कौन्तेयानाख्यातुं कर्म तस्य तत्&#x9;014c&lt;br&gt;&#xA;उपप्लव्यं स गत्वा तु स्कन्धावारं प्रविश्य च&#x9;015a&lt;br&gt;&#xA;पाण्डवानथ तान्सर्वाञ्शल्यस्तत्र ददर्श ह&#x9;015c&lt;br&gt;&#xA;समेत्य तु महाबाहुः शल्यः पाण्डुसुतैस्तदा&#x9;016a&lt;br&gt;&#xA;पाद्यमर्घ्यं च गां चैव प्रत्यगृह्णाद्यथाविधि&#x9;016c&lt;br&gt;&#xA;ततः कुशलपूर्वं स मद्रराजोऽरिसूदनः&#x9;017a&lt;br&gt;&#xA;प्रीत्या परमया युक्तः समाश्लिष्य युधिष्ठिरम्&#x9;017c&lt;br&gt;&#xA;तथा भीमार्जुनौ हृष्टौ स्वस्रीयौ च यमावुभौ&#x9;018a&lt;br&gt;&#xA;आसने चोपविष्टस्तु शल्यः पार्थमुवाच ह&#x9;018c&lt;br&gt;&#xA;कुशलं राजशार्दूल कच्चित्ते कुरुनन्दन&#x9;019a&lt;br&gt;&#xA;अरण्यवासाद्दिष्ट्यासि विमुक्तो जयतां वर&#x9;019c&lt;br&gt;&#xA;सुदुष्करं कृतं राजन्निर्जने वसता वने&#x9;020a&lt;br&gt;&#xA;भ्रातृभिः सह राजेन्द्र कृष्णया चानया सह&#x9;020c&lt;br&gt;&#xA;अज्ञातवासं घोरं च वसता दुष्करं कृतम्&#x9;021a&lt;br&gt;&#xA;दुःखमेव कुतः सौख्यं राज्यभ्रष्टस्य भारत&#x9;021c&lt;br&gt;&#xA;दुःखस्यैतस्य महतो धार्तराष्ट्रकृतस्य वै&#x9;022a&lt;br&gt;&#xA;अवाप्स्यसि सुखं राजन्हत्वा शत्रून्परन्तप&#x9;022c&lt;br&gt;&#xA;विदितं ते महाराज लोकतत्त्वं नराधिप&#x9;023a&lt;br&gt;&#xA;तस्माल्लोभकृतं किञ्चित्तव तात न विद्यते&#x9;023c&lt;br&gt;&#xA;ततोऽस्याकथयद्राजा दुर्योधनसमागमम्&#x9;024a&lt;br&gt;&#xA;तच्च शुश्रूषितं सर्वं वरदानं च भारत&#x9;024c&lt;br&gt;&#xA;युधिष्ठिर उवाच&#x9;025&lt;br&gt;&#xA;सुकृतं ते कृतं राजन्प्रहृष्टेनान्तरात्मना&#x9;025a&lt;br&gt;&#xA;दुर्योधनस्य यद्वीर त्वया वाचा प्रतिश्रुतम्&#x9;025c&lt;br&gt;&#xA;एकं त्विच्छामि भद्रं ते क्रियमाणं महीपते&#x9;025e&lt;br&gt;&#xA;भवानिह महाराज वासुदेवसमो युधि&#x9;026a&lt;br&gt;&#xA;कर्णार्जुनाभ्यां सम्प्राप्ते द्वैरथे राजसत्तम&#x9;026c&lt;br&gt;&#xA;कर्णस्य भवता कार्यं सारथ्यं नात्र संशयः&#x9;026e&lt;br&gt;&#xA;तत्र पाल्योऽर्जुनो राजन्यदि मत्प्रियमिच्छसि&#x9;027a&lt;br&gt;&#xA;तेजोवधश्च ते कार्यः सौतेरस्मज्जयावहः&#x9;027c&lt;br&gt;&#xA;अकर्तव्यमपि ह्येतत्कर्तुमर्हसि मातुल&#x9;027e&lt;br&gt;&#xA;शल्य उवाच&#x9;028&lt;br&gt;&#xA;शृणु पाण्डव भद्रं ते यद्ब्रवीषि दुरात्मनः&#x9;028a&lt;br&gt;&#xA;तेजोवधनिमित्तं मां सूतपुत्रस्य संयुगे&#x9;028c&lt;br&gt;&#xA;अहं तस्य भविष्यामि सङ्ग्रामे सारथिर्ध्रुवम्&#x9;029a&lt;br&gt;&#xA;वासुदेवेन हि समं नित्यं मां स हि मन्यते&#x9;029c&lt;br&gt;&#xA;तस्याहं कुरुशार्दूल प्रतीपमहितं वचः&#x9;030a&lt;br&gt;&#xA;ध्रुवं सङ्कथयिष्यामि योद्धुकामस्य संयुगे&#x9;030c&lt;br&gt;&#xA;यथा स हृतदर्पश्च हृततेजाश्च पाण्डव&#x9;031a&lt;br&gt;&#xA;भविष्यति सुखं हन्तुं सत्यमेतद्ब्रवीमि ते&#x9;031c&lt;br&gt;&#xA;एवमेतत्करिष्यामि यथा तात त्वमात्थ माम्&#x9;032a&lt;br&gt;&#xA;यच्चान्यदपि शक्ष्यामि तत्करिष्यामि ते प्रियम्&#x9;032c&lt;br&gt;&#xA;यच्च दुःखं त्वया प्राप्तं द्यूते वै कृष्णया सह&#x9;033a&lt;br&gt;&#xA;परुषाणि च वाक्यानि सूतपुत्रकृतानि वै&#x9;033c&lt;br&gt;&#xA;जटासुरात्परिक्लेशः कीचकाच्च महाद्युते&#x9;034a&lt;br&gt;&#xA;द्रौपद्याधिगतं सर्वं दमयन्त्या यथाशुभम्&#x9;034c&lt;br&gt;&#xA;सर्वं दुःखमिदं वीर सुखोदर्कं भविष्यति&#x9;035a&lt;br&gt;&#xA;नात्र मन्युस्त्वया कार्यो विधिर्हि बलवत्तरः&#x9;035c&lt;br&gt;&#xA;दुःखानि हि महात्मानः प्राप्नुवन्ति युधिष्ठिर&#x9;036a&lt;br&gt;&#xA;देवैरपि हि दुःखानि प्राप्तानि जगतीपते&#x9;036c&lt;br&gt;&#xA;इन्द्रेण श्रूयते राजन्सभार्येण महात्मना&#x9;037a&lt;br&gt;&#xA;अनुभूतं महद्दुःखं देवराजेन भारत&#x9;037c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/009/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/009/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;कथमिन्द्रेण राजेन्द्र सभार्येण महात्मना&#x9;001a&lt;br&gt;&#xA;दुःखं प्राप्तं परं घोरमेतदिच्छामि वेदितुम्&#x9;001c&lt;br&gt;&#xA;शल्य उवाच&#x9;002&lt;br&gt;&#xA;शृणु राजन्पुरा वृत्तमितिहासं पुरातनम्&#x9;002a&lt;br&gt;&#xA;सभार्येण यथा प्राप्तं दुःखमिन्द्रेण भारत&#x9;002c&lt;br&gt;&#xA;त्वष्टा प्रजापतिर्ह्यासीद्देवश्रेष्ठो महातपाः&#x9;003a&lt;br&gt;&#xA;स पुत्रं वै त्रिशिरसमिन्द्रद्रोहात्किलासृजत्&#x9;003c&lt;br&gt;&#xA;ऐन्द्रं स प्रार्थयत्स्थानं विश्वरूपो महाद्युतिः&#x9;004a&lt;br&gt;&#xA;तैस्त्रिभिर्वदनैर्घोरैः सूर्येन्दुज्वलनोपमैः&#x9;004c&lt;br&gt;&#xA;वेदानेकेन सोऽधीते सुरामेकेन चापिबत्&#x9;005a&lt;br&gt;&#xA;एकेन च दिशः सर्वाः पिबन्निव निरीक्षते&#x9;005c&lt;br&gt;&#xA;स तपस्वी मृदुर्दान्तो धर्मे तपसि चोद्यतः&#x9;006a&lt;br&gt;&#xA;तपोऽतप्यन्महत्तीव्रं सुदुश्चरमरिन्दम&#x9;006c&lt;br&gt;&#xA;तस्य दृष्ट्वा तपोवीर्यं सत्त्वं चामिततेजसः&#x9;007a&lt;br&gt;&#xA;विषादमगमच्छक्र इन्द्रोऽयं मा भवेदिति&#x9;007c&lt;br&gt;&#xA;कथं सज्जेत भोगेषु न च तप्येन्महत्तपः&#x9;008a&lt;br&gt;&#xA;विवर्धमानस्त्रिशिराः सर्वं त्रिभुवनं ग्रसेत्&#x9;008c&lt;br&gt;&#xA;इति सञ्चिन्त्य बहुधा बुद्धिमान्भरतर्षभ&#x9;009a&lt;br&gt;&#xA;आज्ञापयत्सोऽप्सरसस्त्वष्टृपुत्रप्रलोभने&#x9;009c&lt;br&gt;&#xA;यथा स सज्जेत्त्रिशिराः कामभोगेषु वै भृशम्&#x9;010a&lt;br&gt;&#xA;क्षिप्रं कुरुत गच्छध्वं प्रलोभयत माचिरम्&#x9;010c&lt;br&gt;&#xA;शृङ्गारवेषाः सुश्रोण्यो भावैर्युक्ता मनोहरैः&#x9;011a&lt;br&gt;&#xA;प्रलोभयत भद्रं वः शमयध्वं भयं मम&#x9;011c&lt;br&gt;&#xA;अस्वस्थं ह्यात्मनात्मानं लक्षयामि वराङ्गनाः&#x9;012a&lt;br&gt;&#xA;भयमेतन्महाघोरं क्षिप्रं नाशयताबलाः&#x9;012c&lt;br&gt;&#xA;अप्सरस ऊचुः&#x9;013&lt;br&gt;&#xA;तथा यत्नं करिष्यामः शक्र तस्य प्रलोभने&#x9;013a&lt;br&gt;&#xA;यथा नावाप्स्यसि भयं तस्माद्बलनिषूदन&#x9;013c&lt;br&gt;&#xA;निर्दहन्निव चक्षुर्भ्यां योऽसावास्ते तपोनिधिः&#x9;014a&lt;br&gt;&#xA;तं प्रलोभयितुं देव गच्छामः सहिता वयम्&#x9;014c&lt;br&gt;&#xA;यतिष्यामो वशे कर्तुं व्यपनेतुं च ते भयम्&#x9;014e&lt;br&gt;&#xA;शल्य उवाच&#x9;015&lt;br&gt;&#xA;इन्द्रेण तास्त्वनुज्ञाता जग्मुस्त्रिशिरसोऽन्तिकम्&#x9;015a&lt;br&gt;&#xA;तत्र ता विविधैर्भावैर्लोभयन्त्यो वराङ्गनाः&#x9;015c&lt;br&gt;&#xA;नृत्यं सन्दर्शयन्त्यश्च तथैवाङ्गेषु सौष्ठवम्&#x9;015e&lt;br&gt;&#xA;विचेरुः सम्प्रहर्षं च नाभ्यगच्छन्महातपाः&#x9;016a&lt;br&gt;&#xA;इन्द्रियाणि वशे कृत्वा पूर्णसागरसन्निभः&#x9;016c&lt;br&gt;&#xA;तास्तु यत्नं परं कृत्वा पुनः शक्रमुपस्थिताः&#x9;017a&lt;br&gt;&#xA;कृताञ्जलिपुटाः सर्वा देवराजमथाब्रुवन्&#x9;017c&lt;br&gt;&#xA;न स शक्यः सुदुर्धर्षो धैर्याच्चालयितुं प्रभो&#x9;018a&lt;br&gt;&#xA;यत्ते कार्यं महाभाग क्रियतां तदनन्तरम्&#x9;018c&lt;br&gt;&#xA;सम्पूज्याप्सरसः शक्रो विसृज्य च महामतिः&#x9;019a&lt;br&gt;&#xA;चिन्तयामास तस्यैव वधोपायं महात्मनः&#x9;019c&lt;br&gt;&#xA;स तूष्णीं चिन्तयन्वीरो देवराजः प्रतापवान्&#x9;020a&lt;br&gt;&#xA;विनिश्चितमतिर्धीमान्वधे त्रिशिरसोऽभवत्&#x9;020c&lt;br&gt;&#xA;वज्रमस्य क्षिपाम्यद्य स क्षिप्रं न भविष्यति&#x9;021a&lt;br&gt;&#xA;शत्रुः प्रवृद्धो नोपेक्ष्यो दुर्बलोऽपि बलीयसा&#x9;021c&lt;br&gt;&#xA;शास्त्रबुद्ध्या विनिश्चित्य कृत्वा बुद्धिं वधे दृढाम्&#x9;022a&lt;br&gt;&#xA;अथ वैश्वानरनिभं घोररूपं भयावहम्&#x9;022c&lt;br&gt;&#xA;मुमोच वज्रं सङ्क्रुद्धः शक्रस्त्रिशिरसं प्रति&#x9;022e&lt;br&gt;&#xA;स पपात हतस्तेन वज्रेण दृढमाहतः&#x9;023a&lt;br&gt;&#xA;पर्वतस्येव शिखरं प्रणुन्नं मेदिनीतले&#x9;023c&lt;br&gt;&#xA;तं तु वज्रहतं दृष्ट्वा शयानमचलोपमम्&#x9;024a&lt;br&gt;&#xA;न शर्म लेभे देवेन्द्रो दीपितस्तस्य तेजसा&#x9;024c&lt;br&gt;&#xA;हतोऽपि दीप्ततेजाः स जीवन्निव च दृश्यते&#x9;024e&lt;br&gt;&#xA;अभितस्तत्र तक्षाणं घटमानं शचीपतिः&#x9;025a&lt;br&gt;&#xA;अपश्यदब्रवीच्चैनं सत्वरं पाकशासनः&#x9;025c&lt;br&gt;&#xA;क्षिप्रं छिन्धि शिरांस्यस्य कुरुष्व वचनं मम&#x9;025e&lt;br&gt;&#xA;तक्षोवाच&#x9;026&lt;br&gt;&#xA;महास्कन्धो भृशं ह्येष परशुर्न तरिष्यति&#x9;026a&lt;br&gt;&#xA;कर्तुं चाहं न शक्ष्यामि कर्म सद्भिर्विगर्हितम्&#x9;026c&lt;br&gt;&#xA;इन्द्र उवाच&#x9;027&lt;br&gt;&#xA;मा भैस्त्वं क्षिप्रमेतद्वै कुरुष्व वचनं मम&#x9;027a&lt;br&gt;&#xA;मत्प्रसादाद्धि ते शस्त्रं वज्रकल्पं भविष्यति&#x9;027c&lt;br&gt;&#xA;तक्षोवाच&#x9;028&lt;br&gt;&#xA;कं भवन्तमहं विद्यां घोरकर्माणमद्य वै&#x9;028a&lt;br&gt;&#xA;एतदिच्छाम्यहं श्रोतुं तत्त्वेन कथयस्व मे&#x9;028c&lt;br&gt;&#xA;इन्द्र उवाच&#x9;029&lt;br&gt;&#xA;अहमिन्द्रो देवराजस्तक्षन्विदितमस्तु ते&#x9;029a&lt;br&gt;&#xA;कुरुष्वैतद्यथोक्तं मे तक्षन्मा त्वं विचारय&#x9;029c&lt;br&gt;&#xA;तक्षोवाच&#x9;030&lt;br&gt;&#xA;क्रूरेण नापत्रपसे कथं शक्रेह कर्मणा&#x9;030a&lt;br&gt;&#xA;ऋषिपुत्रमिमं हत्वा ब्रह्महत्याभयं न ते&#x9;030c&lt;br&gt;&#xA;इन्द्र उवाच&#x9;031&lt;br&gt;&#xA;पश्चाद्धर्मं चरिष्यामि पावनार्थं सुदुश्चरम्&#x9;031a&lt;br&gt;&#xA;शत्रुरेष महावीर्यो वज्रेण निहतो मया&#x9;031c&lt;br&gt;&#xA;अद्यापि चाहमुद्विग्नस्तक्षन्नस्माद्बिभेमि वै&#x9;032a&lt;br&gt;&#xA;क्षिप्रं छिन्धि शिरांसि त्वं करिष्येऽनुग्रहं तव&#x9;032c&lt;br&gt;&#xA;शिरः पशोस्ते दास्यन्ति भागं यज्ञेषु मानवाः&#x9;033a&lt;br&gt;&#xA;एष तेऽनुग्रहस्तक्षन्क्षिप्रं कुरु मम प्रियम्&#x9;033c&lt;br&gt;&#xA;शल्य उवाच&#x9;034&lt;br&gt;&#xA;एतच्छ्रुत्वा तु तक्षा स महेन्द्रवचनं तदा&#x9;034a&lt;br&gt;&#xA;शिरांस्यथ त्रिशिरसः कुठारेणाच्छिनत्तदा&#x9;034c&lt;br&gt;&#xA;निकृत्तेषु ततस्तेषु निष्क्रामंस्त्रिशिरास्त्वथ&#x9;035a&lt;br&gt;&#xA;कपिञ्जलास्तित्तिराश्च कलविङ्काश्च सर्वशः&#x9;035c&lt;br&gt;&#xA;येन वेदानधीते स्म पिबते सोममेव च&#x9;036a&lt;br&gt;&#xA;तस्माद्वक्त्रान्विनिष्पेतुः क्षिप्रं तस्य कपिञ्जलाः&#x9;036c&lt;br&gt;&#xA;येन सर्वा दिशो राजन्पिबन्निव निरीक्षते&#x9;037a&lt;br&gt;&#xA;तस्माद्वक्त्राद्विनिष्पेतुस्तित्तिरास्तस्य पाण्डव&#x9;037c&lt;br&gt;&#xA;यत्सुरापं तु तस्यासीद्वक्त्रं त्रिशिरसस्तदा&#x9;038a&lt;br&gt;&#xA;कलविङ्का विनिष्पेतुस्तेनास्य भरतर्षभ&#x9;038c&lt;br&gt;&#xA;ततस्तेषु निकृत्तेषु विज्वरो मघवानभूत्&#x9;039a&lt;br&gt;&#xA;जगाम त्रिदिवं हृष्टस्तक्षापि स्वगृहान्ययौ&#x9;039c&lt;br&gt;&#xA;त्वष्टा प्रजापतिः श्रुत्वा शक्रेणाथ हतं सुतम्&#x9;040a&lt;br&gt;&#xA;क्रोधसंरक्तनयन इदं वचनमब्रवीत्&#x9;040c&lt;br&gt;&#xA;तप्यमानं तपो नित्यं क्षान्तं दान्तं जितेन्द्रियम्&#x9;041a&lt;br&gt;&#xA;अनापराधिनं यस्मात्पुत्रं हिंसितवान्मम&#x9;041c&lt;br&gt;&#xA;तस्माच्छक्रवधार्थाय वृत्रमुत्पादयाम्यहम्&#x9;042a&lt;br&gt;&#xA;लोकाः पश्यन्तु मे वीर्यं तपसश्च बलं महत्&#x9;042c&lt;br&gt;&#xA;स च पश्यतु देवेन्द्रो दुरात्मा पापचेतनः&#x9;042e&lt;br&gt;&#xA;उपस्पृश्य ततः क्रुद्धस्तपस्वी सुमहायशाः&#x9;043a&lt;br&gt;&#xA;अग्निं हुत्वा समुत्पाद्य घोरं वृत्रमुवाच ह&#x9;043c&lt;br&gt;&#xA;इन्द्रशत्रो विवर्धस्व प्रभावात्तपसो मम&#x9;043e&lt;br&gt;&#xA;सोऽवर्धत दिवं स्तब्ध्वा सूर्यवैश्वानरोपमः&#x9;044a&lt;br&gt;&#xA;किं करोमीति चोवाच कालसूर्य इवोदितः&#x9;044c&lt;br&gt;&#xA;शक्रं जहीति चाप्युक्तो जगाम त्रिदिवं ततः&#x9;044e&lt;br&gt;&#xA;ततो युद्धं समभवद्वृत्रवासवयोस्तदा&#x9;045a&lt;br&gt;&#xA;सङ्क्रुद्धयोर्महाघोरं प्रसक्तं कुरुसत्तम&#x9;045c&lt;br&gt;&#xA;ततो जग्राह देवेन्द्रं वृत्रो वीरः शतक्रतुम्&#x9;046a&lt;br&gt;&#xA;अपावृत्य स जग्रास वृत्रः क्रोधसमन्वितः&#x9;046c&lt;br&gt;&#xA;ग्रस्ते वृत्रेण शक्रे तु सम्भ्रान्तास्त्रिदशास्तदा&#x9;047a&lt;br&gt;&#xA;असृजंस्ते महासत्त्वा जृम्भिकां वृत्रनाशिनीम्&#x9;047c&lt;br&gt;&#xA;विजृम्भमाणस्य ततो वृत्रस्यास्यादपावृतात्&#x9;048a&lt;br&gt;&#xA;स्वान्यङ्गान्यभिसङ्क्षिप्य निष्क्रान्तो बलसूदनः&#x9;048c&lt;br&gt;&#xA;ततः प्रभृति लोकेषु जृम्भिका प्राणिसंश्रिता&#x9;048e&lt;br&gt;&#xA;जहृषुश्च सुराः सर्वे दृष्ट्वा शक्रं विनिःसृतम्&#x9;049a&lt;br&gt;&#xA;ततः प्रववृते युद्धं वृत्रवासवयोः पुनः&#x9;049c&lt;br&gt;&#xA;संरब्धयोस्तदा घोरं सुचिरं भरतर्षभ&#x9;049e&lt;br&gt;&#xA;यदा व्यवर्धत रणे वृत्रो बलसमन्वितः&#x9;050a&lt;br&gt;&#xA;त्वष्टुस्तपोबलाद्विद्वांस्तदा शक्रो न्यवर्तत&#x9;050c&lt;br&gt;&#xA;निवृत्ते तु तदा देवा विषादमगमन्परम्&#x9;051a&lt;br&gt;&#xA;समेत्य शक्रेण च ते त्वष्टुस्तेजोविमोहिताः&#x9;051c&lt;br&gt;&#xA;अमन्त्रयन्त ते सर्वे मुनिभिः सह भारत&#x9;051e&lt;br&gt;&#xA;किं कार्यमिति ते राजन्विचिन्त्य भयमोहिताः&#x9;052a&lt;br&gt;&#xA;जग्मुः सर्वे महात्मानं मनोभिर्विष्णुमव्ययम्&#x9;052c&lt;br&gt;&#xA;उपविष्टा मन्दराग्रे सर्वे वृत्रवधेप्सवः&#x9;052e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/010/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/010/</guid>
      <description>&lt;p&gt;इन्द्र उवाच&#x9;001&lt;br&gt;&#xA;सर्वं व्याप्तमिदं देवा वृत्रेण जगदव्ययम्&#x9;001a&lt;br&gt;&#xA;न ह्यस्य सदृशं किञ्चित्प्रतिघाताय यद्भवेत्&#x9;001c&lt;br&gt;&#xA;समर्थो ह्यभवं पूर्वमसमर्थोऽस्मि साम्प्रतम्&#x9;002a&lt;br&gt;&#xA;कथं कुर्यां नु भद्रं वो दुष्प्रधर्षः स मे मतः&#x9;002c&lt;br&gt;&#xA;तेजस्वी च महात्मा च युद्धे चामितविक्रमः&#x9;003a&lt;br&gt;&#xA;ग्रसेत्त्रिभुवनं सर्वं सदेवासुरमानुषम्&#x9;003c&lt;br&gt;&#xA;तस्माद्विनिश्चयमिमं शृणुध्वं मे दिवौकसः&#x9;004a&lt;br&gt;&#xA;विष्णोः क्षयमुपागम्य समेत्य च महात्मना&#x9;004c&lt;br&gt;&#xA;तेन सम्मन्त्र्य वेत्स्यामो वधोपायं दुरात्मनः&#x9;004e&lt;br&gt;&#xA;शल्य उवाच&#x9;005&lt;br&gt;&#xA;एवमुक्ते मघवता देवाः सर्षिगणास्तदा&#x9;005a&lt;br&gt;&#xA;शरण्यं शरणं देवं जग्मुर्विष्णुं महाबलम्&#x9;005c&lt;br&gt;&#xA;ऊचुश्च सर्वे देवेशं विष्णुं वृत्रभयार्दिताः&#x9;006a&lt;br&gt;&#xA;त्वया लोकास्त्रयः क्रान्तास्त्रिभिर्विक्रमणैः प्रभो&#x9;006c&lt;br&gt;&#xA;अमृतं चाहृतं विष्णो दैत्याश्च निहता रणे&#x9;007a&lt;br&gt;&#xA;बलिं बद्ध्वा महादैत्यं शक्रो देवाधिपः कृतः&#x9;007c&lt;br&gt;&#xA;त्वं प्रभुः सर्वलोकानां त्वया सर्वमिदं ततम्&#x9;008a&lt;br&gt;&#xA;त्वं हि देव महादेवः सर्वलोकनमस्कृतः&#x9;008c&lt;br&gt;&#xA;गतिर्भव त्वं देवानां सेन्द्राणाममरोत्तम&#x9;009a&lt;br&gt;&#xA;जगद्व्याप्तमिदं सर्वं वृत्रेणासुरसूदन&#x9;009c&lt;br&gt;&#xA;विष्णुरुवाच&#x9;010&lt;br&gt;&#xA;अवश्यं करणीयं मे भवतां हितमुत्तमम्&#x9;010a&lt;br&gt;&#xA;तस्मादुपायं वक्ष्यामि यथासौ न भविष्यति&#x9;010c&lt;br&gt;&#xA;गच्छध्वं सर्षिगन्धर्वा यत्रासौ विश्वरूपधृक्&#x9;011a&lt;br&gt;&#xA;साम तस्य प्रयुञ्जध्वं तत एनं विजेष्यथ&#x9;011c&lt;br&gt;&#xA;भविष्यति गतिर्देवाः शक्रस्य मम तेजसा&#x9;012a&lt;br&gt;&#xA;अदृश्यश्च प्रवेक्ष्यामि वज्रमस्यायुधोत्तमम्&#x9;012c&lt;br&gt;&#xA;गच्छध्वमृषिभिः सार्धं गन्धर्वैश्च सुरोत्तमाः&#x9;013a&lt;br&gt;&#xA;वृत्रस्य सह शक्रेण सन्धिं कुरुत माचिरम्&#x9;013c&lt;br&gt;&#xA;शल्य उवाच&#x9;014&lt;br&gt;&#xA;एवमुक्तास्तु देवेन ऋषयस्त्रिदशास्तथा&#x9;014a&lt;br&gt;&#xA;ययुः समेत्य सहिताः शक्रं कृत्वा पुरःसरम्&#x9;014c&lt;br&gt;&#xA;समीपमेत्य च तदा सर्व एव महौजसः&#x9;015a&lt;br&gt;&#xA;तं तेजसा प्रज्वलितं प्रतपन्तं दिशो दश&#x9;015c&lt;br&gt;&#xA;ग्रसन्तमिव लोकांस्त्रीन्सूर्याचन्द्रमसौ यथा&#x9;016a&lt;br&gt;&#xA;ददृशुस्तत्र ते वृत्रं शक्रेण सह देवताः&#x9;016c&lt;br&gt;&#xA;ऋषयोऽथ ततोऽभ्येत्य वृत्रमूचुः प्रियं वचः&#x9;017a&lt;br&gt;&#xA;व्याप्तं जगदिदं सर्वं तेजसा तव दुर्जय&#x9;017c&lt;br&gt;&#xA;न च शक्नोषि निर्जेतुं वासवं भूरिविक्रमम्&#x9;018a&lt;br&gt;&#xA;युध्यतोश्चापि वां कालो व्यतीतः सुमहानिह&#x9;018c&lt;br&gt;&#xA;पीड्यन्ते च प्रजाः सर्वाः सदेवासुरमानवाः&#x9;019a&lt;br&gt;&#xA;सख्यं भवतु ते वृत्र शक्रेण सह नित्यदा&#x9;019c&lt;br&gt;&#xA;अवाप्स्यसि सुखं त्वं च शक्रलोकांश्च शाश्वतान्&#x9;019e&lt;br&gt;&#xA;ऋषिवाक्यं निशम्याथ स वृत्रः सुमहाबलः&#x9;020a&lt;br&gt;&#xA;उवाच तांस्तदा सर्वान्प्रणम्य शिरसासुरः&#x9;020c&lt;br&gt;&#xA;सर्वे यूयं महाभागा गन्धर्वाश्चैव सर्वशः&#x9;021a&lt;br&gt;&#xA;यद्ब्रूत तच्छ्रुतं सर्वं ममापि शृणुतानघाः&#x9;021c&lt;br&gt;&#xA;सन्धिः कथं वै भविता मम शक्रस्य चोभयोः&#x9;022a&lt;br&gt;&#xA;तेजसोर्हि द्वयोर्देवाः सख्यं वै भविता कथम्&#x9;022c&lt;br&gt;&#xA;ऋषय ऊचुः&#x9;023&lt;br&gt;&#xA;सकृत्सतां सङ्गतं लिप्सितव्यं ततः परं भविता भव्यमेव&#x9;023a&lt;br&gt;&#xA;नातिक्रमेत्सत्पुरुषेण सङ्गतं तस्मात्सतां सङ्गतं लिप्सितव्यम्&#x9;023c&lt;br&gt;&#xA;दृढं सतां सङ्गतं चापि नित्यं ब्रूयाच्चार्थं ह्यर्थकृच्छ्रेषु धीरः&#x9;024a&lt;br&gt;&#xA;महार्थवत्सत्पुरुषेण सङ्गतं तस्मात्सन्तं न जिघांसेत धीरः&#x9;024c&lt;br&gt;&#xA;इन्द्रः सतां सम्मतश्च निवासश्च महात्मनाम्&#x9;025a&lt;br&gt;&#xA;सत्यवादी ह्यदीनश्च धर्मवित्सुविनिश्चितः&#x9;025c&lt;br&gt;&#xA;तेन ते सह शक्रेण सन्धिर्भवतु शाश्वतः&#x9;026a&lt;br&gt;&#xA;एवं विश्वासमागच्छ मा ते भूद्बुद्धिरन्यथा&#x9;026c&lt;br&gt;&#xA;शल्य उवाच&#x9;027&lt;br&gt;&#xA;महर्षिवचनं श्रुत्वा तानुवाच महाद्युतिः&#x9;027a&lt;br&gt;&#xA;अवश्यं भगवन्तो मे माननीयास्तपस्विनः&#x9;027c&lt;br&gt;&#xA;ब्रवीमि यदहं देवास्तत्सर्वं क्रियतामिह&#x9;028a&lt;br&gt;&#xA;ततः सर्वं करिष्यामि यदूचुर्मां द्विजर्षभाः&#x9;028c&lt;br&gt;&#xA;न शुष्केण न चार्द्रेण नाश्मना न च दारुणा&#x9;029a&lt;br&gt;&#xA;न शस्त्रेण न वज्रेण न दिवा न तथा निशि&#x9;029c&lt;br&gt;&#xA;वध्यो भवेयं विप्रेन्द्राः शक्रस्य सह दैवतैः&#x9;030a&lt;br&gt;&#xA;एवं मे रोचते सन्धिः शक्रेण सह नित्यदा&#x9;030c&lt;br&gt;&#xA;बाढमित्येव ऋषयस्तमूचुर्भरतर्षभ&#x9;031a&lt;br&gt;&#xA;एवं कृते तु सन्धाने वृत्रः प्रमुदितोऽभवत्&#x9;031c&lt;br&gt;&#xA;यत्तः सदाभवच्चापि शक्रोऽमर्षसमन्वितः&#x9;032a&lt;br&gt;&#xA;वृत्रस्य वधसंयुक्तानुपायाननुचिन्तयन्&#x9;032c&lt;br&gt;&#xA;रन्ध्रान्वेषी समुद्विग्नः सदाभूद्बलवृत्रहा&#x9;032e&lt;br&gt;&#xA;स कदाचित्समुद्रान्ते तमपश्यन्महासुरम्&#x9;033a&lt;br&gt;&#xA;सन्ध्याकाल उपावृत्ते मुहूर्ते रम्यदारुणे&#x9;033c&lt;br&gt;&#xA;ततः सञ्चिन्त्य भगवान्वरदानं महात्मनः&#x9;034a&lt;br&gt;&#xA;सन्ध्येयं वर्तते रौद्रा न रात्रिर्दिवसं न च&#x9;034c&lt;br&gt;&#xA;वृत्रश्चावश्यवध्योऽयं मम सर्वहरो रिपुः&#x9;034e&lt;br&gt;&#xA;यदि वृत्रं न हन्म्यद्य वञ्चयित्वा महासुरम्&#x9;035a&lt;br&gt;&#xA;महाबलं महाकायं न मे श्रेयो भविष्यति&#x9;035c&lt;br&gt;&#xA;एवं सञ्चिन्तयन्नेव शक्रो विष्णुमनुस्मरन्&#x9;036a&lt;br&gt;&#xA;अथ फेनं तदापश्यत्समुद्रे पर्वतोपमम्&#x9;036c&lt;br&gt;&#xA;नायं शुष्को न चार्द्रोऽयं न च शस्त्रमिदं तथा&#x9;037a&lt;br&gt;&#xA;एनं क्षेप्स्यामि वृत्रस्य क्षणादेव नशिष्यति&#x9;037c&lt;br&gt;&#xA;सवज्रमथ फेनं तं क्षिप्रं वृत्रे निसृष्टवान्&#x9;038a&lt;br&gt;&#xA;प्रविश्य फेनं तं विष्णुरथ वृत्रं व्यनाशयत्&#x9;038c&lt;br&gt;&#xA;निहते तु ततो वृत्रे दिशो वितिमिराभवन्&#x9;039a&lt;br&gt;&#xA;प्रववौ च शिवो वायुः प्रजाश्च जहृषुस्तदा&#x9;039c&lt;br&gt;&#xA;ततो देवाः सगन्धर्वा यक्षराक्षसपन्नगाः&#x9;040a&lt;br&gt;&#xA;ऋषयश्च महेन्द्रं तमस्तुवन्विविधैः स्तवैः&#x9;040c&lt;br&gt;&#xA;नमस्कृतः सर्वभूतैः सर्वभूतानि सान्त्वयन्&#x9;041a&lt;br&gt;&#xA;हतशत्रुः प्रहृष्टात्मा वासवः सह दैवतैः&#x9;041c&lt;br&gt;&#xA;विष्णुं त्रिभुवनश्रेष्ठं पूजयामास धर्मवित्&#x9;041e&lt;br&gt;&#xA;ततो हते महावीर्ये वृत्रे देवभयङ्करे&#x9;042a&lt;br&gt;&#xA;अनृतेनाभिभूतोऽभूच्छक्रः परमदुर्मनाः&#x9;042c&lt;br&gt;&#xA;त्रैशीर्षयाभिभूतश्च स पूर्वं ब्रह्महत्यया&#x9;042e&lt;br&gt;&#xA;सोऽन्तमाश्रित्य लोकानां नष्टसञ्ज्ञो विचेतनः&#x9;043a&lt;br&gt;&#xA;न प्राज्ञायत देवेन्द्रस्त्वभिभूतः स्वकल्मषैः&#x9;043c&lt;br&gt;&#xA;प्रतिच्छन्नो वसत्यप्सु चेष्टमान इवोरगः&#x9;043e&lt;br&gt;&#xA;ततः प्रनष्टे देवेन्द्रे ब्रह्महत्याभयार्दिते&#x9;044a&lt;br&gt;&#xA;भूमिः प्रध्वस्तसङ्काशा निर्वृक्षा शुष्ककानना&#x9;044c&lt;br&gt;&#xA;विच्छिन्नस्रोतसो नद्यः सरांस्यनुदकानि च&#x9;044e&lt;br&gt;&#xA;सङ्क्षोभश्चापि सत्त्वानामनावृष्टिकृतोऽभवत्&#x9;045a&lt;br&gt;&#xA;देवाश्चापि भृशं त्रस्तास्तथा सर्वे महर्षयः&#x9;045c&lt;br&gt;&#xA;अराजकं जगत्सर्वमभिभूतमुपद्रवैः&#x9;046a&lt;br&gt;&#xA;ततो भीताभवन्देवाः को नो राजा भवेदिति&#x9;046c&lt;br&gt;&#xA;दिवि देवर्षयश्चापि देवराजविनाकृताः&#x9;047a&lt;br&gt;&#xA;न च स्म कश्चिद्देवानां राज्याय कुरुते मनः&#x9;047c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/011/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/011/</guid>
      <description>&lt;p&gt;शल्य उवाच&#x9;001&lt;br&gt;&#xA;ऋषयोऽथाब्रुवन्सर्वे देवाश्च त्रिदशेश्वराः&#x9;001a&lt;br&gt;&#xA;अयं वै नहुषः श्रीमान्देवराज्येऽभिषिच्यताम्&#x9;001c&lt;br&gt;&#xA;ते गत्वाथाब्रुवन्सर्वे राजा नो भव पार्थिव&#x9;001e&lt;br&gt;&#xA;स तानुवाच नहुषो देवानृषिगणांस्तथा&#x9;002a&lt;br&gt;&#xA;पितृभिः सहितान्राजन्परीप्सन्हितमात्मनः&#x9;002c&lt;br&gt;&#xA;दुर्बलोऽहं न मे शक्तिर्भवतां परिपालने&#x9;003a&lt;br&gt;&#xA;बलवाञ्जायते राजा बलं शक्रे हि नित्यदा&#x9;003c&lt;br&gt;&#xA;तमब्रुवन्पुनः सर्वे देवाः सर्षिपुरोगमाः&#x9;004a&lt;br&gt;&#xA;अस्माकं तपसा युक्तः पाहि राज्यं त्रिविष्टपे&#x9;004c&lt;br&gt;&#xA;परस्परभयं घोरमस्माकं हि न संशयः&#x9;005a&lt;br&gt;&#xA;अभिषिच्यस्व राजेन्द्र भव राजा त्रिविष्टपे&#x9;005c&lt;br&gt;&#xA;देवदानवयक्षाणामृषीणां रक्षसां तथा&#x9;006a&lt;br&gt;&#xA;पितृगन्धर्वभूतानां चक्षुर्विषयवर्तिनाम्&#x9;006c&lt;br&gt;&#xA;तेज आदास्यसे पश्यन्बलवांश्च भविष्यसि&#x9;006e&lt;br&gt;&#xA;धर्मं पुरस्कृत्य सदा सर्वलोकाधिपो भव&#x9;007a&lt;br&gt;&#xA;ब्रह्मर्षींश्चापि देवांश्च गोपायस्व त्रिविष्टपे&#x9;007c&lt;br&gt;&#xA;सुदुर्लभं वरं लब्ध्वा प्राप्य राज्यं त्रिविष्टपे&#x9;008a&lt;br&gt;&#xA;धर्मात्मा सततं भूत्वा कामात्मा समपद्यत&#x9;008c&lt;br&gt;&#xA;देवोद्यानेषु सर्वेषु नन्दनोपवनेषु च&#x9;009a&lt;br&gt;&#xA;कैलासे हिमवत्पृष्ठे मन्दरे श्वेतपर्वते&#x9;009c&lt;br&gt;&#xA;सह्ये महेन्द्रे मलये समुद्रेषु सरित्सु च&#x9;009e&lt;br&gt;&#xA;अप्सरोभिः परिवृतो देवकन्यासमावृतः&#x9;010a&lt;br&gt;&#xA;नहुषो देवराजः सन्क्रीडन्बहुविधं तदा&#x9;010c&lt;br&gt;&#xA;शृण्वन्दिव्या बहुविधाः कथाः श्रुतिमनोहराः&#x9;011a&lt;br&gt;&#xA;वादित्राणि च सर्वाणि गीतं च मधुरस्वरम्&#x9;011c&lt;br&gt;&#xA;विश्वावसुर्नारदश्च गन्धर्वाप्सरसां गणाः&#x9;012a&lt;br&gt;&#xA;ऋतवः षट्च देवेन्द्रं मूर्तिमन्त उपस्थिताः&#x9;012c&lt;br&gt;&#xA;मारुतः सुरभिर्वाति मनोज्ञः सुखशीतलः&#x9;012e&lt;br&gt;&#xA;एवं हि क्रीडतस्तस्य नहुषस्य महात्मनः&#x9;013a&lt;br&gt;&#xA;सम्प्राप्ता दर्शनं देवी शक्रस्य महिषी प्रिया&#x9;013c&lt;br&gt;&#xA;स तां सन्दृश्य दुष्टात्मा प्राह सर्वान्सभासदः&#x9;014a&lt;br&gt;&#xA;इन्द्रस्य महिषी देवी कस्मान्मां नोपतिष्ठति&#x9;014c&lt;br&gt;&#xA;अहमिन्द्रोऽस्मि देवानां लोकानां च तथेश्वरः&#x9;015a&lt;br&gt;&#xA;आगच्छतु शची मह्यं क्षिप्रमद्य निवेशनम्&#x9;015c&lt;br&gt;&#xA;तच्छ्रुत्वा दुर्मना देवी बृहस्पतिमुवाच ह&#x9;016a&lt;br&gt;&#xA;रक्ष मां नहुषाद्ब्रह्मंस्तवास्मि शरणं गता&#x9;016c&lt;br&gt;&#xA;सर्वलक्षणसम्पन्नां ब्रह्मंस्त्वं मां प्रभाषसे&#x9;017a&lt;br&gt;&#xA;देवराजस्य दयितामत्यन्तसुखभागिनीम्&#x9;017c&lt;br&gt;&#xA;अवैधव्येन संयुक्तामेकपत्नीं पतिव्रताम्&#x9;018a&lt;br&gt;&#xA;उक्तवानसि मां पूर्वमृतां तां कुरु वै गिरम्&#x9;018c&lt;br&gt;&#xA;नोक्तपूर्वं च भगवन्मृषा ते किञ्चिदीश्वर&#x9;019a&lt;br&gt;&#xA;तस्मादेतद्भवेत्सत्यं त्वयोक्तं द्विजसत्तम&#x9;019c&lt;br&gt;&#xA;बृहस्पतिरथोवाच इन्द्राणीं भयमोहिताम्&#x9;020a&lt;br&gt;&#xA;यदुक्तासि मया देवि सत्यं तद्भविता ध्रुवम्&#x9;020c&lt;br&gt;&#xA;द्रक्ष्यसे देवराजानमिन्द्रं शीघ्रमिहागतम्&#x9;021a&lt;br&gt;&#xA;न भेतव्यं च नहुषात्सत्यमेतद्ब्रवीमि ते&#x9;021c&lt;br&gt;&#xA;समानयिष्ये शक्रेण नचिराद्भवतीमहम्&#x9;021e&lt;br&gt;&#xA;अथ शुश्राव नहुष इन्द्राणीं शरणं गताम्&#x9;022a&lt;br&gt;&#xA;बृहस्पतेरङ्गिरसश्चुक्रोध स नृपस्तदा&#x9;022c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/012/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/012/</guid>
      <description>&lt;p&gt;शल्य उवाच&#x9;001&lt;br&gt;&#xA;क्रुद्धं तु नहुषं ज्ञात्वा देवाः सर्षिपुरोगमाः&#x9;001a&lt;br&gt;&#xA;अब्रुवन्देवराजानं नहुषं घोरदर्शनम्&#x9;001c&lt;br&gt;&#xA;देवराज जहि क्रोधं त्वयि क्रुद्धे जगद्विभो&#x9;002a&lt;br&gt;&#xA;त्रस्तं सासुरगन्धर्वं सकिन्नरमहोरगम्&#x9;002c&lt;br&gt;&#xA;जहि क्रोधमिमं साधो न क्रुध्यन्ति भवद्विधाः&#x9;003a&lt;br&gt;&#xA;परस्य पत्नी सा देवी प्रसीदस्व सुरेश्वर&#x9;003c&lt;br&gt;&#xA;निवर्तय मनः पापात्परदाराभिमर्शनात्&#x9;004a&lt;br&gt;&#xA;देवराजोऽसि भद्रं ते प्रजा धर्मेण पालय&#x9;004c&lt;br&gt;&#xA;एवमुक्तो न जग्राह तद्वचः काममोहितः&#x9;005a&lt;br&gt;&#xA;अथ देवानुवाचेदमिन्द्रं प्रति सुराधिपः&#x9;005c&lt;br&gt;&#xA;अहल्या धर्षिता पूर्वमृषिपत्नी यशस्विनी&#x9;006a&lt;br&gt;&#xA;जीवतो भर्तुरिन्द्रेण स वः किं न निवारितः&#x9;006c&lt;br&gt;&#xA;बहूनि च नृशंसानि कृतानीन्द्रेण वै पुरा&#x9;007a&lt;br&gt;&#xA;वैधर्म्याण्युपधाश्चैव स वः किं न निवारितः&#x9;007c&lt;br&gt;&#xA;उपतिष्ठतु मां देवी एतदस्या हितं परम्&#x9;008a&lt;br&gt;&#xA;युष्माकं च सदा देवाः शिवमेवं भविष्यति&#x9;008c&lt;br&gt;&#xA;देवा ऊचुः&#x9;009&lt;br&gt;&#xA;इन्द्राणीमानयिष्यामो यथेच्छसि दिवस्पते&#x9;009a&lt;br&gt;&#xA;जहि क्रोधमिमं वीर प्रीतो भव सुरेश्वर&#x9;009c&lt;br&gt;&#xA;शल्य उवाच&#x9;010&lt;br&gt;&#xA;इत्युक्त्वा ते तदा देवा ऋषिभिः सह भारत&#x9;010a&lt;br&gt;&#xA;जग्मुर्बृहस्पतिं वक्तुमिन्द्राणीं चाशुभं वचः&#x9;010c&lt;br&gt;&#xA;जानीमः शरणं प्राप्तमिन्द्राणीं तव वेश्मनि&#x9;011a&lt;br&gt;&#xA;दत्ताभयां च विप्रेन्द्र त्वया देवर्षिसत्तम&#x9;011c&lt;br&gt;&#xA;ते त्वां देवाः सगन्धर्वा ऋषयश्च महाद्युते&#x9;012a&lt;br&gt;&#xA;प्रसादयन्ति चेन्द्राणी नहुषाय प्रदीयताम्&#x9;012c&lt;br&gt;&#xA;इन्द्राद्विशिष्टो नहुषो देवराजो महाद्युतिः&#x9;013a&lt;br&gt;&#xA;वृणोत्वियं वरारोहा भर्तृत्वे वरवर्णिनी&#x9;013c&lt;br&gt;&#xA;एवमुक्ते तु सा देवी बाष्पमुत्सृज्य सस्वरम्&#x9;014a&lt;br&gt;&#xA;उवाच रुदती दीना बृहस्पतिमिदं वचः&#x9;014c&lt;br&gt;&#xA;नाहमिच्छामि नहुषं पतिमन्वास्य तं प्रभुम्&#x9;015a&lt;br&gt;&#xA;शरणागतास्मि ते ब्रह्मंस्त्राहि मां महतो भयात्&#x9;015c&lt;br&gt;&#xA;बृहस्पतिरुवाच&#x9;016&lt;br&gt;&#xA;शरणागतां न त्यजेयमिन्द्राणि मम निश्चितम्&#x9;016a&lt;br&gt;&#xA;धर्मज्ञां धर्मशीलां च न त्यजे त्वामनिन्दिते&#x9;016c&lt;br&gt;&#xA;नाकार्यं कर्तुमिच्छामि ब्राह्मणः सन्विशेषतः&#x9;017a&lt;br&gt;&#xA;श्रुतधर्मा सत्यशीलो जानन्धर्मानुशासनम्&#x9;017c&lt;br&gt;&#xA;नाहमेतत्करिष्यामि गच्छध्वं वै सुरोत्तमाः&#x9;018a&lt;br&gt;&#xA;अस्मिंश्चार्थे पुरा गीतं ब्रह्मणा श्रूयतामिदम्&#x9;018c&lt;br&gt;&#xA;न तस्य बीजं रोहति बीजकाले न चास्य वर्षं वर्षति वर्षकाले&#x9;019a&lt;br&gt;&#xA;भीतं प्रपन्नं प्रददाति शत्रवे न सोऽन्तरं लभते त्राणमिच्छन्&#x9;019c&lt;br&gt;&#xA;मोघमन्नं विन्दति चाप्यचेताः स्वर्गाल्लोकाद्भ्रश्यति नष्टचेष्टः&#x9;020a&lt;br&gt;&#xA;भीतं प्रपन्नं प्रददाति यो वै न तस्य हव्यं प्रतिगृह्णन्ति देवाः&#x9;020c&lt;br&gt;&#xA;प्रमीयते चास्य प्रजा ह्यकाले सदा विवासं पितरोऽस्य कुर्वते&#x9;021a&lt;br&gt;&#xA;भीतं प्रपन्नं प्रददाति शत्रवे सेन्द्रा देवाः प्रहरन्त्यस्य वज्रम्&#x9;021c&lt;br&gt;&#xA;एतदेवं विजानन्वै न दास्यामि शचीमिमाम्&#x9;022a&lt;br&gt;&#xA;इन्द्राणीं विश्रुतां लोके शक्रस्य महिषीं प्रियाम्&#x9;022c&lt;br&gt;&#xA;अस्या हितं भवेद्यच्च मम चापि हितं भवेत्&#x9;023a&lt;br&gt;&#xA;क्रियतां तत्सुरश्रेष्ठा न हि दास्याम्यहं शचीम्&#x9;023c&lt;br&gt;&#xA;शल्य उवाच&#x9;024&lt;br&gt;&#xA;अथ देवास्तमेवाहुर्गुरुमङ्गिरसां वरम्&#x9;024a&lt;br&gt;&#xA;कथं सुनीतं तु भवेन्मन्त्रयस्व बृहस्पते&#x9;024c&lt;br&gt;&#xA;बृहस्पतिरुवाच&#x9;025&lt;br&gt;&#xA;नहुषं याचतां देवी किञ्चित्कालान्तरं शुभा&#x9;025a&lt;br&gt;&#xA;इन्द्राणीहितमेतद्धि तथास्माकं भविष्यति&#x9;025c&lt;br&gt;&#xA;बहुविघ्नकरः कालः कालः कालं नयिष्यति&#x9;026a&lt;br&gt;&#xA;दर्पितो बलवांश्चापि नहुषो वरसंश्रयात्&#x9;026c&lt;br&gt;&#xA;शल्य उवाच&#x9;027&lt;br&gt;&#xA;ततस्तेन तथोक्ते तु प्रीता देवास्तमब्रुवन्&#x9;027a&lt;br&gt;&#xA;ब्रह्मन्साध्विदमुक्तं ते हितं सर्वदिवौकसाम्&#x9;027c&lt;br&gt;&#xA;एवमेतद्द्विजश्रेष्ठ देवी चेयं प्रसाद्यताम्&#x9;027e&lt;br&gt;&#xA;ततः समस्ता इन्द्राणीं देवाः साग्निपुरोगमाः&#x9;028a&lt;br&gt;&#xA;ऊचुर्वचनमव्यग्रा लोकानां हितकाम्यया&#x9;028c&lt;br&gt;&#xA;त्वया जगदिदं सर्वं धृतं स्थावरजङ्गमम्&#x9;029a&lt;br&gt;&#xA;एकपत्न्यसि सत्या च गच्छस्व नहुषं प्रति&#x9;029c&lt;br&gt;&#xA;क्षिप्रं त्वामभिकामश्च विनशिष्यति पार्थिवः&#x9;030a&lt;br&gt;&#xA;नहुषो देवि शक्रश्च सुरैश्वर्यमवाप्स्यति&#x9;030c&lt;br&gt;&#xA;एवं विनिश्चयं कृत्वा इन्द्राणी कार्यसिद्धये&#x9;031a&lt;br&gt;&#xA;अभ्यगच्छत सव्रीडा नहुषं घोरदर्शनम्&#x9;031c&lt;br&gt;&#xA;दृष्ट्वा तां नहुषश्चापि वयोरूपसमन्विताम्&#x9;032a&lt;br&gt;&#xA;समहृष्यत दुष्टात्मा कामोपहतचेतनः&#x9;032c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/013/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/013/</guid>
      <description>&lt;p&gt;शल्य उवाच&#x9;001&lt;br&gt;&#xA;अथ तामब्रवीद्दृष्ट्वा नहुषो देवराट्तदा&#x9;001a&lt;br&gt;&#xA;त्रयाणामपि लोकानामहमिन्द्रः शुचिस्मिते&#x9;001c&lt;br&gt;&#xA;भजस्व मां वरारोहे पतित्वे वरवर्णिनि&#x9;001e&lt;br&gt;&#xA;एवमुक्ता तु सा देवी नहुषेण पतिव्रता&#x9;002a&lt;br&gt;&#xA;प्रावेपत भयोद्विग्ना प्रवाते कदली यथा&#x9;002c&lt;br&gt;&#xA;नमस्य सा तु ब्रह्माणं कृत्वा शिरसि चाञ्जलिम्&#x9;003a&lt;br&gt;&#xA;देवराजमथोवाच नहुषं घोरदर्शनम्&#x9;003c&lt;br&gt;&#xA;कालमिच्छाम्यहं लब्धुं किञ्चित्त्वत्तः सुरेश्वर&#x9;004a&lt;br&gt;&#xA;न हि विज्ञायते शक्रः प्राप्तः किं वा क्व वा गतः&#x9;004c&lt;br&gt;&#xA;तत्त्वमेतत्तु विज्ञाय यदि न ज्ञायते प्रभो&#x9;005a&lt;br&gt;&#xA;ततोऽहं त्वामुपस्थास्ये सत्यमेतद्ब्रवीमि ते&#x9;005c&lt;br&gt;&#xA;एवमुक्तः स इन्द्राण्या नहुषः प्रीतिमानभूत्&#x9;005e&lt;br&gt;&#xA;नहुष उवाच&#x9;006&lt;br&gt;&#xA;एवं भवतु सुश्रोणि यथा मामभिभाषसे&#x9;006a&lt;br&gt;&#xA;ज्ञात्वा चागमनं कार्यं सत्यमेतदनुस्मरेः&#x9;006c&lt;br&gt;&#xA;शल्य उवाच&#x9;007&lt;br&gt;&#xA;नहुषेण विसृष्टा च निश्चक्राम ततः शुभा&#x9;007a&lt;br&gt;&#xA;बृहस्पतिनिकेतं सा जगाम च तपस्विनी&#x9;007c&lt;br&gt;&#xA;तस्याः संश्रुत्य च वचो देवाः साग्निपुरोगमाः&#x9;008a&lt;br&gt;&#xA;मन्त्रयामासुरेकाग्राः शक्रार्थं राजसत्तम&#x9;008c&lt;br&gt;&#xA;देवदेवेन सङ्गम्य विष्णुना प्रभविष्णुना&#x9;009a&lt;br&gt;&#xA;ऊचुश्चैनं समुद्विग्ना वाक्यं वाक्यविशारदाः&#x9;009c&lt;br&gt;&#xA;ब्रह्महत्याभिभूतो वै शक्रः सुरगणेश्वरः&#x9;010a&lt;br&gt;&#xA;गतिश्च नस्त्वं देवेश पूर्वजो जगतः प्रभुः&#x9;010c&lt;br&gt;&#xA;रक्षार्थं सर्वभूतानां विष्णुत्वमुपजग्मिवान्&#x9;010e&lt;br&gt;&#xA;त्वद्वीर्यान्निहते वृत्रे वासवो ब्रह्महत्यया&#x9;011a&lt;br&gt;&#xA;वृतः सुरगणश्रेष्ठ मोक्षं तस्य विनिर्दिश&#x9;011c&lt;br&gt;&#xA;तेषां तद्वचनं श्रुत्वा देवानां विष्णुरब्रवीत्&#x9;012a&lt;br&gt;&#xA;मामेव यजतां शक्रः पावयिष्यामि वज्रिणम्&#x9;012c&lt;br&gt;&#xA;पुण्येन हयमेधेन मामिष्ट्वा पाकशासनः&#x9;013a&lt;br&gt;&#xA;पुनरेष्यति देवानामिन्द्रत्वमकुतोभयः&#x9;013c&lt;br&gt;&#xA;स्वकर्मभिश्च नहुषो नाशं यास्यति दुर्मतिः&#x9;014a&lt;br&gt;&#xA;कञ्चित्कालमिमं देवा मर्षयध्वमतन्द्रिताः&#x9;014c&lt;br&gt;&#xA;श्रुत्वा विष्णोः शुभां सत्यां तां वाणीममृतोपमाम्&#x9;015a&lt;br&gt;&#xA;ततः सर्वे सुरगणाः सोपाध्यायाः सहर्षिभिः&#x9;015c&lt;br&gt;&#xA;यत्र शक्रो भयोद्विग्नस्तं देशमुपचक्रमुः&#x9;015e&lt;br&gt;&#xA;तत्राश्वमेधः सुमहान्महेन्द्रस्य महात्मनः&#x9;016a&lt;br&gt;&#xA;ववृते पावनार्थं वै ब्रह्महत्यापहो नृप&#x9;016c&lt;br&gt;&#xA;विभज्य ब्रह्महत्यां तु वृक्षेषु च नदीषु च&#x9;017a&lt;br&gt;&#xA;पर्वतेषु पृथिव्यां च स्त्रीषु चैव युधिष्ठिर&#x9;017c&lt;br&gt;&#xA;संविभज्य च भूतेषु विसृज्य च सुरेश्वरः&#x9;018a&lt;br&gt;&#xA;विज्वरः पूतपाप्मा च वासवोऽभवदात्मवान्&#x9;018c&lt;br&gt;&#xA;अकम्प्यं नहुषं स्थानाद्दृष्ट्वा च बलसूदनः&#x9;019a&lt;br&gt;&#xA;तेजोघ्नं सर्वभूतानां वरदानाच्च दुःसहम्&#x9;019c&lt;br&gt;&#xA;ततः शचीपतिर्वीरः पुनरेव व्यनश्यत&#x9;020a&lt;br&gt;&#xA;अदृश्यः सर्वभूतानां कालाकाङ्क्षी चचार ह&#x9;020c&lt;br&gt;&#xA;प्रनष्टे तु ततः शक्रे शची शोकसमन्विता&#x9;021a&lt;br&gt;&#xA;हा शक्रेति तदा देवी विललाप सुदुःखिता&#x9;021c&lt;br&gt;&#xA;यदि दत्तं यदि हुतं गुरवस्तोषिता यदि&#x9;022a&lt;br&gt;&#xA;एकभर्तृत्वमेवास्तु सत्यं यद्यस्ति वा मयि&#x9;022c&lt;br&gt;&#xA;पुण्यां चेमामहं दिव्यां प्रवृत्तामुत्तरायणे&#x9;023a&lt;br&gt;&#xA;देवीं रात्रिं नमस्यामि सिध्यतां मे मनोरथः&#x9;023c&lt;br&gt;&#xA;प्रयता च निशां देवीमुपातिष्ठत तत्र सा&#x9;024a&lt;br&gt;&#xA;पतिव्रतात्वात्सत्येन सोपश्रुतिमथाकरोत्&#x9;024c&lt;br&gt;&#xA;यत्रास्ते देवराजोऽसौ तं देशं दर्शयस्व मे&#x9;025a&lt;br&gt;&#xA;इत्याहोपश्रुतिं देवी सत्यं सत्येन दृश्यताम्&#x9;025c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/014/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/014/</guid>
      <description>&lt;p&gt;शल्य उवाच&#x9;001&lt;br&gt;&#xA;अथैनां रुपिणीं साध्वीमुपातिष्ठदुपश्रुतिः&#x9;001a&lt;br&gt;&#xA;तां वयोरूपसम्पन्नां दृष्ट्वा देवीमुपस्थिताम्&#x9;001c&lt;br&gt;&#xA;इन्द्राणी सम्प्रहृष्टा सा सम्पूज्यैनामपृच्छत&#x9;002a&lt;br&gt;&#xA;इच्छामि त्वामहं ज्ञातुं का त्वं ब्रूहि वरानने&#x9;002c&lt;br&gt;&#xA;उपश्रुतिरुवाच&#x9;003&lt;br&gt;&#xA;उपश्रुतिरहं देवि तवान्तिकमुपागता&#x9;003a&lt;br&gt;&#xA;दर्शनं चैव सम्प्राप्ता तव सत्येन तोषिता&#x9;003c&lt;br&gt;&#xA;पतिव्रतासि युक्ता च यमेन नियमेन च&#x9;004a&lt;br&gt;&#xA;दर्शयिष्यामि ते शक्रं देवं वृत्रनिषूदनम्&#x9;004c&lt;br&gt;&#xA;क्षिप्रमन्वेहि भद्रं ते द्रक्ष्यसे सुरसत्तमम्&#x9;004e&lt;br&gt;&#xA;शल्य उवाच&#x9;005&lt;br&gt;&#xA;ततस्तां प्रस्थितां देवीमिन्द्राणी सा समन्वगात्&#x9;005a&lt;br&gt;&#xA;देवारण्यान्यतिक्रम्य पर्वतांश्च बहूंस्ततः&#x9;005c&lt;br&gt;&#xA;हिमवन्तमतिक्रम्य उत्तरं पार्श्वमागमत्&#x9;005e&lt;br&gt;&#xA;समुद्रं च समासाद्य बहुयोजनविस्तृतम्&#x9;006a&lt;br&gt;&#xA;आससाद महाद्वीपं नानाद्रुमलतावृतम्&#x9;006c&lt;br&gt;&#xA;तत्रापश्यत्सरो दिव्यं नानाशकुनिभिर्वृतम्&#x9;007a&lt;br&gt;&#xA;शतयोजनविस्तीर्णं तावदेवायतं शुभम्&#x9;007c&lt;br&gt;&#xA;तत्र दिव्यानि पद्मानि पञ्चवर्णानि भारत&#x9;008a&lt;br&gt;&#xA;षट्पदैरुपगीतानि प्रफुल्लानि सहस्रशः&#x9;008c&lt;br&gt;&#xA;पद्मस्य भित्त्वा नालं च विवेश सहिता तया&#x9;009a&lt;br&gt;&#xA;बिसतन्तुप्रविष्टं च तत्रापश्यच्छतक्रतुम्&#x9;009c&lt;br&gt;&#xA;तं दृष्ट्वा च सुसूक्ष्मेण रूपेणावस्थितं प्रभुम्&#x9;010a&lt;br&gt;&#xA;सूक्ष्मरूपधरा देवी बभूवोपश्रुतिश्च सा&#x9;010c&lt;br&gt;&#xA;इन्द्रं तुष्टाव चेन्द्राणी विश्रुतैः पूर्वकर्मभिः&#x9;011a&lt;br&gt;&#xA;स्तूयमानस्ततो देवः शचीमाह पुरन्दरः&#x9;011c&lt;br&gt;&#xA;किमर्थमसि सम्प्राप्ता विज्ञातश्च कथं त्वहम्&#x9;012a&lt;br&gt;&#xA;ततः सा कथयामास नहुषस्य विचेष्टितम्&#x9;012c&lt;br&gt;&#xA;इन्द्रत्वं त्रिषु लोकेषु प्राप्य वीर्यमदान्वितः&#x9;013a&lt;br&gt;&#xA;दर्पाविष्टश्च दुष्टात्मा मामुवाच शतक्रतो&#x9;013c&lt;br&gt;&#xA;उपतिष्ठ मामिति क्रूरः कालं च कृतवान्मम&#x9;013e&lt;br&gt;&#xA;यदि न त्रास्यसि विभो करिष्यति स मां वशे&#x9;014a&lt;br&gt;&#xA;एतेन चाहं सन्तप्ता प्राप्ता शक्र तवान्तिकम्&#x9;014c&lt;br&gt;&#xA;जहि रौद्रं महाबाहो नहुषं पापनिश्चयम्&#x9;014e&lt;br&gt;&#xA;प्रकाशयस्व चात्मानं दैत्यदानवसूदन&#x9;015a&lt;br&gt;&#xA;तेजः समाप्नुहि विभो देवराज्यं प्रशाधि च&#x9;015c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/015/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/015/</guid>
      <description>&lt;p&gt;शल्य उवाच&#x9;001&lt;br&gt;&#xA;एवमुक्तः स भगवाञ्शच्या पुनरथाब्रवीत्&#x9;001a&lt;br&gt;&#xA;विक्रमस्य न कालोऽयं नहुषो बलवत्तरः&#x9;001c&lt;br&gt;&#xA;विवर्धितश्च ऋषिभिर्हव्यैः कव्यैश्च भामिनि&#x9;002a&lt;br&gt;&#xA;नीतिमत्र विधास्यामि देवि तां कर्तुमर्हसि&#x9;002c&lt;br&gt;&#xA;गुह्यं चैतत्त्वया कार्यं नाख्यातव्यं शुभे क्वचित्&#x9;003a&lt;br&gt;&#xA;गत्वा नहुषमेकान्ते ब्रवीहि तनुमध्यमे&#x9;003c&lt;br&gt;&#xA;ऋषियानेन दिव्येन मामुपैहि जगत्पते&#x9;004a&lt;br&gt;&#xA;एवं तव वशे प्रीता भविष्यामीति तं वद&#x9;004c&lt;br&gt;&#xA;इत्युक्ता देवराजेन पत्नी सा कमलेक्षणा&#x9;005a&lt;br&gt;&#xA;एवमस्त्वित्यथोक्त्वा तु जगाम नहुषं प्रति&#x9;005c&lt;br&gt;&#xA;नहुषस्तां ततो दृष्ट्वा विस्मितो वाक्यमब्रवीत्&#x9;006a&lt;br&gt;&#xA;स्वागतं ते वरारोहे किं करोमि शुचिस्मिते&#x9;006c&lt;br&gt;&#xA;भक्तं मां भज कल्याणि किमिच्छसि मनस्विनि&#x9;007a&lt;br&gt;&#xA;तव कल्याणि यत्कार्यं तत्करिष्ये सुमध्यमे&#x9;007c&lt;br&gt;&#xA;न च व्रीडा त्वया कार्या सुश्रोणि मयि विश्वस&#x9;008a&lt;br&gt;&#xA;सत्येन वै शपे देवि कर्तास्मि वचनं तव&#x9;008c&lt;br&gt;&#xA;इन्द्राण्युवाच&#x9;009&lt;br&gt;&#xA;यो मे त्वया कृतः कालस्तमाकाङ्क्षे जगत्पते&#x9;009a&lt;br&gt;&#xA;ततस्त्वमेव भर्ता मे भविष्यसि सुराधिप&#x9;009c&lt;br&gt;&#xA;कार्यं च हृदि मे यत्तद्देवराजावधारय&#x9;010a&lt;br&gt;&#xA;वक्ष्यामि यदि मे राजन्प्रियमेतत्करिष्यसि&#x9;010c&lt;br&gt;&#xA;वाक्यं प्रणयसंयुक्तं ततः स्यां वशगा तव&#x9;010e&lt;br&gt;&#xA;इन्द्रस्य वाजिनो वाहा हस्तिनोऽथ रथास्तथा&#x9;011a&lt;br&gt;&#xA;इच्छाम्यहमिहापूर्वं वाहनं ते सुराधिप&#x9;011c&lt;br&gt;&#xA;यन्न विष्णोर्न रुद्रस्य नासुराणां न रक्षसाम्&#x9;011e&lt;br&gt;&#xA;वहन्तु त्वां महाराज ऋषयः सङ्गता विभो&#x9;012a&lt;br&gt;&#xA;सर्वे शिबिकया राजन्नेतद्धि मम रोचते&#x9;012c&lt;br&gt;&#xA;नासुरेषु न देवेषु तुल्यो भवितुमर्हसि&#x9;013a&lt;br&gt;&#xA;सर्वेषां तेज आदत्स्व स्वेन वीर्येण दर्शनात्&#x9;013c&lt;br&gt;&#xA;न ते प्रमुखतः स्थातुं कश्चिदिच्छति वीर्यवान्&#x9;013e&lt;br&gt;&#xA;शल्य उवाच&#x9;014&lt;br&gt;&#xA;एवमुक्तस्तु नहुषः प्राहृष्यत तदा किल&#x9;014a&lt;br&gt;&#xA;उवाच वचनं चापि सुरेन्द्रस्तामनिन्दिताम्&#x9;014c&lt;br&gt;&#xA;अपूर्वं वाहनमिदं त्वयोक्तं वरवर्णिनि&#x9;015a&lt;br&gt;&#xA;दृढं मे रुचितं देवि त्वद्वशोऽस्मि वरानने&#x9;015c&lt;br&gt;&#xA;न ह्यल्पवीर्यो भवति यो वाहान्कुरुते मुनीन्&#x9;016a&lt;br&gt;&#xA;अहं तपस्वी बलवान्भूतभव्यभवत्प्रभुः&#x9;016c&lt;br&gt;&#xA;मयि क्रुद्धे जगन्न स्यान्मयि सर्वं प्रतिष्ठितम्&#x9;017a&lt;br&gt;&#xA;देवदानवगन्धर्वाः किन्नरोरगराक्षसाः&#x9;017c&lt;br&gt;&#xA;न मे क्रुद्धस्य पर्याप्ताः सर्वे लोकाः शुचिस्मिते&#x9;018a&lt;br&gt;&#xA;चक्षुषा यं प्रपश्यामि तस्य तेजो हराम्यहम्&#x9;018c&lt;br&gt;&#xA;तस्मात्ते वचनं देवि करिष्यामि न संशयः&#x9;019a&lt;br&gt;&#xA;सप्तर्षयो मां वक्ष्यन्ति सर्वे ब्रह्मर्षयस्तथा&#x9;019c&lt;br&gt;&#xA;पश्य माहात्म्यमस्माकमृद्धिं च वरवर्णिनि&#x9;019e&lt;br&gt;&#xA;एवमुक्त्वा तु तां देवीं विसृज्य च वराननाम्&#x9;020a&lt;br&gt;&#xA;विमाने योजयित्वा स ऋषीन्नियममास्थितान्&#x9;020c&lt;br&gt;&#xA;अब्रह्मण्यो बलोपेतो मत्तो वरमदेन च&#x9;021a&lt;br&gt;&#xA;कामवृत्तः स दुष्टात्मा वाहयामास तानृषीन्&#x9;021c&lt;br&gt;&#xA;नहुषेण विसृष्टा च बृहस्पतिमुवाच सा&#x9;022a&lt;br&gt;&#xA;समयोऽल्पावशेषो मे नहुषेणेह यः कृतः&#x9;022c&lt;br&gt;&#xA;शक्रं मृगय शीघ्रं त्वं भक्तायाः कुरु मे दयाम्&#x9;022e&lt;br&gt;&#xA;बाढमित्येव भगवान्बृहस्पतिरुवाच ताम्&#x9;023a&lt;br&gt;&#xA;न भेतव्यं त्वया देवि नहुषाद्दुष्टचेतसः&#x9;023c&lt;br&gt;&#xA;न ह्येष स्थास्यति चिरं गत एष नराधमः&#x9;024a&lt;br&gt;&#xA;अधर्मज्ञो महर्षीणां वाहनाच्च हतः शुभे&#x9;024c&lt;br&gt;&#xA;इष्टिं चाहं करिष्यामि विनाशायास्य दुर्मतेः&#x9;025a&lt;br&gt;&#xA;शक्रं चाधिगमिष्यामि मा भैस्त्वं भद्रमस्तु ते&#x9;025c&lt;br&gt;&#xA;ततः प्रज्वाल्य विधिवज्जुहाव परमं हविः&#x9;026a&lt;br&gt;&#xA;बृहस्पतिर्महातेजा देवराजोपलब्धये&#x9;026c&lt;br&gt;&#xA;तस्माच्च भगवान्देवः स्वयमेव हुताशनः&#x9;027a&lt;br&gt;&#xA;स्त्रीवेषमद्भुतं कृत्वा सहसान्तरधीयत&#x9;027c&lt;br&gt;&#xA;स दिशः प्रदिशश्चैव पर्वतांश्च वनानि च&#x9;028a&lt;br&gt;&#xA;पृथिवीं चान्तरिक्षं च विचीयातिमनोगतिः&#x9;028c&lt;br&gt;&#xA;निमेषान्तरमात्रेण बृहस्पतिमुपागमत्&#x9;028e&lt;br&gt;&#xA;अग्निरुवाच&#x9;029&lt;br&gt;&#xA;बृहस्पते न पश्यामि देवराजमहं क्वचित्&#x9;029a&lt;br&gt;&#xA;आपः शेषाः सदा चापः प्रवेष्टुं नोत्सहाम्यहम्&#x9;029c&lt;br&gt;&#xA;न मे तत्र गतिर्ब्रह्मन्किमन्यत्करवाणि ते&#x9;029e&lt;br&gt;&#xA;शल्य उवाच&#x9;030&lt;br&gt;&#xA;तमब्रवीद्देवगुरुरपो विश महाद्युते&#x9;030a&lt;br&gt;&#xA;अग्निरुवाच&#x9;031&lt;br&gt;&#xA;नापः प्रवेष्टुं शक्ष्यामि क्षयो मेऽत्र भविष्यति&#x9;031a&lt;br&gt;&#xA;शरणं त्वां प्रपन्नोऽस्मि स्वस्ति तेऽस्तु महाद्युते&#x9;031c&lt;br&gt;&#xA;अद्भ्योऽग्निर्ब्रह्मतः क्षत्रमश्मनो लोहमुत्थितम्&#x9;032a&lt;br&gt;&#xA;तेषां सर्वत्रगं तेजः स्वासु योनिषु शाम्यति&#x9;032c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/016/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/016/</guid>
      <description>&lt;p&gt;बृहस्पतिरुवाच&#x9;001&lt;br&gt;&#xA;त्वमग्ने सर्वदेवानां मुखं त्वमसि हव्यवाट्&#x9;001a&lt;br&gt;&#xA;त्वमन्तः सर्वभूतानां गूढश्चरसि साक्षिवत्&#x9;001c&lt;br&gt;&#xA;त्वामाहुरेकं कवयस्त्वामाहुस्त्रिविधं पुनः&#x9;002a&lt;br&gt;&#xA;त्वया त्यक्तं जगच्चेदं सद्यो नश्येद्धुताशन&#x9;002c&lt;br&gt;&#xA;कृत्वा तुभ्यं नमो विप्राः स्वकर्मविजितां गतिम्&#x9;003a&lt;br&gt;&#xA;गच्छन्ति सह पत्नीभिः सुतैरपि च शाश्वतीम्&#x9;003c&lt;br&gt;&#xA;त्वमेवाग्ने हव्यवाहस्त्वमेव परमं हविः&#x9;004a&lt;br&gt;&#xA;यजन्ति सत्रैस्त्वामेव यज्ञैश्च परमाध्वरे&#x9;004c&lt;br&gt;&#xA;सृष्ट्वा लोकांस्त्रीनिमान्हव्यवाह प्राप्ते काले पचसि पुनः समिद्धः&#x9;005a&lt;br&gt;&#xA;सर्वस्यास्य भुवनस्य प्रसूतिस्त्वमेवाग्ने भवसि पुनः प्रतिष्ठा&#x9;005c&lt;br&gt;&#xA;त्वामग्ने जलदानाहुर्विद्युतश्च त्वमेव हि&#x9;006a&lt;br&gt;&#xA;दहन्ति सर्वभूतानि त्वत्तो निष्क्रम्य हायनाः&#x9;006c&lt;br&gt;&#xA;त्वय्यापो निहिताः सर्वास्त्वयि सर्वमिदं जगत्&#x9;007a&lt;br&gt;&#xA;न तेऽस्त्यविदितं किञ्चित्त्रिषु लोकेषु पावक&#x9;007c&lt;br&gt;&#xA;स्वयोनिं भजते सर्वो विशस्वापोऽविशङ्कितः&#x9;008a&lt;br&gt;&#xA;अहं त्वां वर्धयिष्यामि ब्राह्मैर्मन्त्रैः सनातनैः&#x9;008c&lt;br&gt;&#xA;शल्य उवाच&#x9;009&lt;br&gt;&#xA;एवं स्तुतो हव्यवाहो भगवान्कविरुत्तमः&#x9;009a&lt;br&gt;&#xA;बृहस्पतिमथोवाच प्रीतिमान्वाक्यमुत्तमम्&#x9;009c&lt;br&gt;&#xA;दर्शयिष्यामि ते शक्रं सत्यमेतद्ब्रवीमि ते&#x9;009e&lt;br&gt;&#xA;प्रविश्यापस्ततो वह्निः ससमुद्राः सपल्वलाः&#x9;010a&lt;br&gt;&#xA;आजगाम सरस्तच्च गूढो यत्र शतक्रतुः&#x9;010c&lt;br&gt;&#xA;अथ तत्रापि पद्मानि विचिन्वन्भरतर्षभ&#x9;011a&lt;br&gt;&#xA;अन्वपश्यत्स देवेन्द्रं बिसमध्यगतं स्थितम्&#x9;011c&lt;br&gt;&#xA;आगत्य च ततस्तूर्णं तमाचष्ट बृहस्पतेः&#x9;012a&lt;br&gt;&#xA;अणुमात्रेण वपुषा पद्मतन्त्वाश्रितं प्रभुम्&#x9;012c&lt;br&gt;&#xA;गत्वा देवर्षिगन्धर्वैः सहितोऽथ बृहस्पतिः&#x9;013a&lt;br&gt;&#xA;पुराणैः कर्मभिर्देवं तुष्टाव बलसूदनम्&#x9;013c&lt;br&gt;&#xA;महासुरो हतः शक्र नमुचिर्दारुणस्त्वया&#x9;014a&lt;br&gt;&#xA;शम्बरश्च बलश्चैव तथोभौ घोरविक्रमौ&#x9;014c&lt;br&gt;&#xA;शतक्रतो विवर्धस्व सर्वाञ्शत्रून्निषूदय&#x9;015a&lt;br&gt;&#xA;उत्तिष्ठ वज्रिन्सम्पश्य देवर्षींश्च समागतान्&#x9;015c&lt;br&gt;&#xA;महेन्द्र दानवान्हत्वा लोकास्त्रातास्त्वया विभो&#x9;016a&lt;br&gt;&#xA;अपां फेनं समासाद्य विष्णुतेजोपबृंहितम्&#x9;016c&lt;br&gt;&#xA;त्वया वृत्रो हतः पूर्वं देवराज जगत्पते&#x9;016e&lt;br&gt;&#xA;त्वं सर्वभूतेषु वरेण्य ईड्यस्त्वया समं विद्यते नेह भूतम्&#x9;017a&lt;br&gt;&#xA;त्वया धार्यन्ते सर्वभूतानि शक्र त्वं देवानां महिमानं चकर्थ&#x9;017c&lt;br&gt;&#xA;पाहि देवान्सलोकांश्च महेन्द्र बलमाप्नुहि&#x9;018a&lt;br&gt;&#xA;एवं संस्तूयमानश्च सोऽवर्धत शनैः शनैः&#x9;018c&lt;br&gt;&#xA;स्वं चैव वपुरास्थाय बभूव स बलान्वितः&#x9;019a&lt;br&gt;&#xA;अब्रवीच्च गुरुं देवो बृहस्पतिमुपस्थितम्&#x9;019c&lt;br&gt;&#xA;किं कार्यमवशिष्टं वो हतस्त्वाष्ट्रो महासुरः&#x9;020a&lt;br&gt;&#xA;वृत्रश्च सुमहाकायो ग्रस्तुं लोकानियेष यः&#x9;020c&lt;br&gt;&#xA;बृहस्पतिरुवाच&#x9;021&lt;br&gt;&#xA;मानुषो नहुषो राजा देवर्षिगणतेजसा&#x9;021a&lt;br&gt;&#xA;देवराज्यमनुप्राप्तः सर्वान्नो बाधते भृशम्&#x9;021c&lt;br&gt;&#xA;इन्द्र उवाच&#x9;022&lt;br&gt;&#xA;कथं नु नहुषो राज्यं देवानां प्राप दुर्लभम्&#x9;022a&lt;br&gt;&#xA;तपसा केन वा युक्तः किंवीर्यो वा बृहस्पते&#x9;022c&lt;br&gt;&#xA;बृहस्पतिरुवाच&#x9;023&lt;br&gt;&#xA;देवा भीताः शक्रमकामयन्त त्वया त्यक्तं महदैन्द्रं पदं तत्&#x9;023a&lt;br&gt;&#xA;तदा देवाः पितरोऽथर्षयश्च गन्धर्वसङ्घाश्च समेत्य सर्वे&#x9;023c&lt;br&gt;&#xA;गत्वाब्रुवन्नहुषं शक्र तत्र त्वं नो राजा भव भुवनस्य गोप्ता&#x9;024a&lt;br&gt;&#xA;तानब्रवीन्नहुषो नास्मि शक्त आप्यायध्वं तपसा तेजसा च&#x9;024c&lt;br&gt;&#xA;एवमुक्तैर्वर्धितश्चापि देवै राजाभवन्नहुषो घोरवीर्यः&#x9;025a&lt;br&gt;&#xA;त्रैलोक्ये च प्राप्य राज्यं तपस्विनः कृत्वा वाहान्याति लोकान्दुरात्मा&#x9;025c&lt;br&gt;&#xA;तेजोहरं दृष्टिविषं सुघोरं मा त्वं पश्येर्नहुषं वै कदाचित्&#x9;026a&lt;br&gt;&#xA;देवाश्च सर्वे नहुषं भयार्ता न पश्यन्तो गूढरूपाश्चरन्ति&#x9;026c&lt;br&gt;&#xA;शल्य उवाच&#x9;027&lt;br&gt;&#xA;एवं वदत्यङ्गिरसां वरिष्ठे बृहस्पतौ लोकपालः कुबेरः&#x9;027a&lt;br&gt;&#xA;वैवस्वतश्चैव यमः पुराणो देवश्च सोमो वरुणश्चाजगाम&#x9;027c&lt;br&gt;&#xA;ते वै समागम्य महेन्द्रमूचुर्दिष्ट्या त्वाष्ट्रो निहतश्चैव वृत्रः&#x9;028a&lt;br&gt;&#xA;दिष्ट्या च त्वां कुशलिनमक्षतं च पश्यामो वै निहतारिं च शक्र&#x9;028c&lt;br&gt;&#xA;स तान्यथावत्प्रतिभाष्य शक्रः सञ्चोदयन्नहुषस्यान्तरेण&#x9;029a&lt;br&gt;&#xA;राजा देवानां नहुषो घोररूपस्तत्र साह्यं दीयतां मे भवद्भिः&#x9;029c&lt;br&gt;&#xA;ते चाब्रुवन्नहुषो घोररूपो दृष्टीविषस्तस्य बिभीम देव&#x9;030a&lt;br&gt;&#xA;त्वं चेद्राजन्नहुषं पराजयेस्तद्वै वयं भागमर्हाम शक्र&#x9;030c&lt;br&gt;&#xA;इन्द्रोऽब्रवीद्भवतु भवानपां पतिर्यमः कुबेरश्च महाभिषेकम्&#x9;031a&lt;br&gt;&#xA;सम्प्राप्नुवन्त्वद्य सहैव तेन रिपुं जयामो नहुषं घोरदृष्टिम्&#x9;031c&lt;br&gt;&#xA;ततः शक्रं ज्वलनोऽप्याह भागं प्रयच्छ मह्यं तव साह्यं करिष्ये&#x9;032a&lt;br&gt;&#xA;तमाह शक्रो भविताग्ने तवापि ऐन्द्राग्नो वै भाग एको महाक्रतौ&#x9;032c&lt;br&gt;&#xA;एवं सञ्चिन्त्य भगवान्महेन्द्रः पाकशासनः&#x9;033a&lt;br&gt;&#xA;कुबेरं सर्वयक्षाणां धनानां च प्रभुं तथा&#x9;033c&lt;br&gt;&#xA;वैवस्वतं पितॄणां च वरुणं चाप्यपां तथा&#x9;034a&lt;br&gt;&#xA;आधिपत्यं ददौ शक्रः सत्कृत्य वरदस्तदा&#x9;034c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/017/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/017/</guid>
      <description>&lt;p&gt;शल्य उवाच&#x9;001&lt;br&gt;&#xA;अथ सञ्चिन्तयानस्य देवराजस्य धीमतः&#x9;001a&lt;br&gt;&#xA;नहुषस्य वधोपायं लोकपालैः सहैव तैः&#x9;001c&lt;br&gt;&#xA;तपस्वी तत्र भगवानगस्त्यः प्रत्यदृश्यत&#x9;001e&lt;br&gt;&#xA;सोऽब्रवीदर्च्य देवेन्द्रं दिष्ट्या वै वर्धते भवान्&#x9;002a&lt;br&gt;&#xA;विश्वरूपविनाशेन वृत्रासुरवधेन च&#x9;002c&lt;br&gt;&#xA;दिष्ट्या च नहुषो भ्रष्टो देवराज्यात्पुरन्दर&#x9;003a&lt;br&gt;&#xA;दिष्ट्या हतारिं पश्यामि भवन्तं बलसूदन&#x9;003c&lt;br&gt;&#xA;इन्द्र उवाच&#x9;004&lt;br&gt;&#xA;स्वागतं ते महर्षेऽस्तु प्रीतोऽहं दर्शनात्तव&#x9;004a&lt;br&gt;&#xA;पाद्यमाचमनीयं च गामर्घ्यं च प्रतीच्छ मे&#x9;004c&lt;br&gt;&#xA;शल्य उवाच&#x9;005&lt;br&gt;&#xA;पूजितं चोपविष्टं तमासने मुनिसत्तमम्&#x9;005a&lt;br&gt;&#xA;पर्यपृच्छत देवेशः प्रहृष्टो ब्राह्मणर्षभम्&#x9;005c&lt;br&gt;&#xA;एतदिच्छामि भगवन्कथ्यमानं द्विजोत्तम&#x9;006a&lt;br&gt;&#xA;परिभ्रष्टः कथं स्वर्गान्नहुषः पापनिश्चयः&#x9;006c&lt;br&gt;&#xA;अगस्त्य उवाच&#x9;007&lt;br&gt;&#xA;शृणु शक्र प्रियं वाक्यं यथा राजा दुरात्मवान्&#x9;007a&lt;br&gt;&#xA;स्वर्गाद्भ्रष्टो दुराचारो नहुषो बलदर्पितः&#x9;007c&lt;br&gt;&#xA;श्रमार्तास्तु वहन्तस्तं नहुषं पापकारिणम्&#x9;008a&lt;br&gt;&#xA;देवर्षयो महाभागास्तथा ब्रह्मर्षयोऽमलाः&#x9;008c&lt;br&gt;&#xA;पप्रच्छुः संशयं देव नहुषं जयतां वर&#x9;008e&lt;br&gt;&#xA;य इमे ब्रह्मणा प्रोक्ता मन्त्रा वै प्रोक्षणे गवाम्&#x9;009a&lt;br&gt;&#xA;एते प्रमाणं भवत उताहो नेति वासव&#x9;009c&lt;br&gt;&#xA;नहुषो नेति तानाह तमसा मूढचेतनः&#x9;009e&lt;br&gt;&#xA;ऋषय ऊचुः&#x9;010&lt;br&gt;&#xA;अधर्मे सम्प्रवृत्तस्त्वं धर्मं न प्रतिपद्यसे&#x9;010a&lt;br&gt;&#xA;प्रमाणमेतदस्माकं पूर्वं प्रोक्तं महर्षिभिः&#x9;010c&lt;br&gt;&#xA;अगस्त्य उवाच&#x9;011&lt;br&gt;&#xA;ततो विवदमानः स मुनिभिः सह वासव&#x9;011a&lt;br&gt;&#xA;अथ मामस्पृशन्मूर्ध्नि पादेनाधर्मपीडितः&#x9;011c&lt;br&gt;&#xA;तेनाभूद्धततेजाः स निःश्रीकश्च शचीपते&#x9;012a&lt;br&gt;&#xA;ततस्तमहमाविग्नमवोचं भयपीडितम्&#x9;012c&lt;br&gt;&#xA;यस्मात्पूर्वैः कृतं ब्रह्म ब्रह्मर्षिभिरनुष्ठितम्&#x9;013a&lt;br&gt;&#xA;अदुष्टं दूषयसि वै यच्च मूर्ध्न्यस्पृशः पदा&#x9;013c&lt;br&gt;&#xA;यच्चापि त्वमृषीन्मूढ ब्रह्मकल्पान्दुरासदान्&#x9;014a&lt;br&gt;&#xA;वाहान्कृत्वा वाहयसि तेन स्वर्गाद्धतप्रभः&#x9;014c&lt;br&gt;&#xA;ध्वंस पाप परिभ्रष्टः क्षीणपुण्यो महीतलम्&#x9;015a&lt;br&gt;&#xA;दश वर्षसहस्राणि सर्परूपधरो महान्&#x9;015c&lt;br&gt;&#xA;विचरिष्यसि पूर्णेषु पुनः स्वर्गमवाप्स्यसि&#x9;015e&lt;br&gt;&#xA;एवं भ्रष्टो दुरात्मा स देवराज्यादरिन्दम&#x9;016a&lt;br&gt;&#xA;दिष्ट्या वर्धामहे शक्र हतो ब्राह्मणकण्टकः&#x9;016c&lt;br&gt;&#xA;त्रिविष्टपं प्रपद्यस्व पाहि लोकाञ्शचीपते&#x9;017a&lt;br&gt;&#xA;जितेन्द्रियो जितामित्रः स्तूयमानो महर्षिभिः&#x9;017c&lt;br&gt;&#xA;शल्य उवाच&#x9;018&lt;br&gt;&#xA;ततो देवा भृशं तुष्टा महर्षिगणसंवृताः&#x9;018a&lt;br&gt;&#xA;पितरश्चैव यक्षाश्च भुजगा राक्षसास्तथा&#x9;018c&lt;br&gt;&#xA;गन्धर्वा देवकन्याश्च सर्वे चाप्सरसां गणाः&#x9;019a&lt;br&gt;&#xA;सरांसि सरितः शैलाः सागराश्च विशां पते&#x9;019c&lt;br&gt;&#xA;उपगम्याब्रुवन्सर्वे दिष्ट्या वर्धसि शत्रुहन्&#x9;020a&lt;br&gt;&#xA;हतश्च नहुषः पापो दिष्ट्यागस्त्येन धीमता&#x9;020c&lt;br&gt;&#xA;दिष्ट्या पापसमाचारः कृतः सर्पो महीतले&#x9;020e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/018/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/018/</guid>
      <description>&lt;p&gt;शल्य उवाच&#x9;001&lt;br&gt;&#xA;ततः शक्रः स्तूयमानो गन्धर्वाप्सरसां गणैः&#x9;001a&lt;br&gt;&#xA;ऐरावतं समारुह्य द्विपेन्द्रं लक्षणैर्युतम्&#x9;001c&lt;br&gt;&#xA;पावकश्च महातेजा महर्षिश्च बृहस्पतिः&#x9;002a&lt;br&gt;&#xA;यमश्च वरुणश्चैव कुबेरश्च धनेश्वरः&#x9;002c&lt;br&gt;&#xA;सर्वैर्देवैः परिवृतः शक्रो वृत्रनिषूदनः&#x9;003a&lt;br&gt;&#xA;गन्धर्वैरप्सरोभिश्च यातस्त्रिभुवनं प्रभुः&#x9;003c&lt;br&gt;&#xA;स समेत्य महेन्द्राण्या देवराजः शतक्रतुः&#x9;004a&lt;br&gt;&#xA;मुदा परमया युक्तः पालयामास देवराट्&#x9;004c&lt;br&gt;&#xA;ततः स भगवांस्तत्र अङ्गिराः समदृश्यत&#x9;005a&lt;br&gt;&#xA;अथर्ववेदमन्त्रैश्च देवेन्द्रं समपूजयत्&#x9;005c&lt;br&gt;&#xA;ततस्तु भगवानिन्द्रः प्रहृष्टः समपद्यत&#x9;006a&lt;br&gt;&#xA;वरं च प्रददौ तस्मै अथर्वाङ्गिरसे तदा&#x9;006c&lt;br&gt;&#xA;अथर्वाङ्गिरसं नाम अस्मिन्वेदे भविष्यति&#x9;007a&lt;br&gt;&#xA;उदाहरणमेतद्धि यज्ञभागं च लप्स्यसे&#x9;007c&lt;br&gt;&#xA;एवं सम्पूज्य भगवानथर्वाङ्गिरसं तदा&#x9;008a&lt;br&gt;&#xA;व्यसर्जयन्महाराज देवराजः शतक्रतुः&#x9;008c&lt;br&gt;&#xA;सम्पूज्य सर्वांस्त्रिदशानृषींश्चापि तपोधनान्&#x9;009a&lt;br&gt;&#xA;इन्द्रः प्रमुदितो राजन्धर्मेणापालयत्प्रजाः&#x9;009c&lt;br&gt;&#xA;एवं दुःखमनुप्राप्तमिन्द्रेण सह भार्यया&#x9;010a&lt;br&gt;&#xA;अज्ञातवासश्च कृतः शत्रूणां वधकाङ्क्षया&#x9;010c&lt;br&gt;&#xA;नात्र मन्युस्त्वया कार्यो यत्क्लिष्टोऽसि महावने&#x9;011a&lt;br&gt;&#xA;द्रौपद्या सह राजेन्द्र भ्रातृभिश्च महात्मभिः&#x9;011c&lt;br&gt;&#xA;एवं त्वमपि राजेन्द्र राज्यं प्राप्स्यसि भारत&#x9;012a&lt;br&gt;&#xA;वृत्रं हत्वा यथा प्राप्तः शक्रः कौरवनन्दन&#x9;012c&lt;br&gt;&#xA;दुराचारश्च नहुषो ब्रह्मद्विट्पापचेतनः&#x9;013a&lt;br&gt;&#xA;अगस्त्यशापाभिहतो विनष्टः शाश्वतीः समाः&#x9;013c&lt;br&gt;&#xA;एवं तव दुरात्मानः शत्रवः शत्रुसूदन&#x9;014a&lt;br&gt;&#xA;क्षिप्रं नाशं गमिष्यन्ति कर्णदुर्योधनादयः&#x9;014c&lt;br&gt;&#xA;ततः सागरपर्यन्तां भोक्ष्यसे मेदिनीमिमाम्&#x9;015a&lt;br&gt;&#xA;भ्रातृभिः सहितो वीर द्रौपद्या च सहाभिभो&#x9;015c&lt;br&gt;&#xA;उपाख्यानमिदं शक्रविजयं वेदसम्मितम्&#x9;016a&lt;br&gt;&#xA;राज्ञा व्यूढेष्वनीकेषु श्रोतव्यं जयमिच्छता&#x9;016c&lt;br&gt;&#xA;तस्मात्संश्रावयामि त्वां विजयं जयतां वर&#x9;017a&lt;br&gt;&#xA;संस्तूयमाना वर्धन्ते महात्मानो युधिष्ठिर&#x9;017c&lt;br&gt;&#xA;क्षत्रियाणामभावोऽयं युधिष्ठिर महात्मनाम्&#x9;018a&lt;br&gt;&#xA;दुर्योधनापराधेन भीमार्जुनबलेन च&#x9;018c&lt;br&gt;&#xA;आख्यानमिन्द्रविजयं य इदं नियतः पठेत्&#x9;019a&lt;br&gt;&#xA;धूतपाप्मा जितस्वर्गः स प्रेत्येह च मोदते&#x9;019c&lt;br&gt;&#xA;न चारिजं भयं तस्य न चापुत्रो भवेन्नरः&#x9;020a&lt;br&gt;&#xA;नापदं प्राप्नुयात्काञ्चिद्दीर्घमायुश्च विन्दति&#x9;020c&lt;br&gt;&#xA;सर्वत्र जयमाप्नोति न कदाचित्पराजयम्&#x9;020e&lt;br&gt;&#xA;वैशम्पायन उवाच&#x9;021&lt;br&gt;&#xA;एवमाश्वासितो राजा शल्येन भरतर्षभ&#x9;021a&lt;br&gt;&#xA;पूजयामास विधिवच्छल्यं धर्मभृतां वरः&#x9;021c&lt;br&gt;&#xA;श्रुत्वा शल्यस्य वचनं कुन्तीपुत्रो युधिष्ठिरः&#x9;022a&lt;br&gt;&#xA;प्रत्युवाच महाबाहुर्मद्रराजमिदं वचः&#x9;022c&lt;br&gt;&#xA;भवान्कर्णस्य सारथ्यं करिष्यति न संशयः&#x9;023a&lt;br&gt;&#xA;तत्र तेजोवधः कार्यः कर्णस्य मम संस्तवैः&#x9;023c&lt;br&gt;&#xA;शल्य उवाच&#x9;024&lt;br&gt;&#xA;एवमेतत्करिष्यामि यथा मां सम्प्रभाषसे&#x9;024a&lt;br&gt;&#xA;यच्चान्यदपि शक्ष्यामि तत्करिष्याम्यहं तव&#x9;024c&lt;br&gt;&#xA;वैशम्पायन उवाच&#x9;025&lt;br&gt;&#xA;तत आमन्त्र्य कौन्तेयाञ्शल्यो मद्राधिपस्तदा&#x9;025a&lt;br&gt;&#xA;जगाम सबलः श्रीमान्दुर्योधनमरिन्दमः&#x9;025c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/019/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/019/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;युयुधानस्ततो वीरः सात्वतानां महारथः&#x9;001a&lt;br&gt;&#xA;महता चतुरङ्गेण बलेनागाद्युधिष्ठिरम्&#x9;001c&lt;br&gt;&#xA;तस्य योधा महावीर्या नानादेशसमागताः&#x9;002a&lt;br&gt;&#xA;नानाप्रहरणा वीराः शोभयाञ्चक्रिरे बलम्&#x9;002c&lt;br&gt;&#xA;परश्वधैर्भिण्डिपालैः शक्तितोमरमुद्गरैः&#x9;003a&lt;br&gt;&#xA;शक्त्यृष्टिपरशुप्रासैः करवालैश्च निर्मलैः&#x9;003c&lt;br&gt;&#xA;खड्गकार्मुकनिर्यूहैः शरैश्च विविधैरपि&#x9;004a&lt;br&gt;&#xA;तैलधौतैः प्रकाशद्भिस्तदशोभत वै बलम्&#x9;004c&lt;br&gt;&#xA;तस्य मेघप्रकाशस्य शस्त्रैस्तैः शोभितस्य च&#x9;005a&lt;br&gt;&#xA;बभूव रूपं सैन्यस्य मेघस्येव सविद्युतः&#x9;005c&lt;br&gt;&#xA;अक्षौहिणी हि सेना सा तदा यौधिष्ठिरं बलम्&#x9;006a&lt;br&gt;&#xA;प्रविश्यान्तर्दधे राजन्सागरं कुनदी यथा&#x9;006c&lt;br&gt;&#xA;तथैवाक्षौहिणीं गृह्य चेदीनामृषभो बली&#x9;007a&lt;br&gt;&#xA;धृष्टकेतुरुपागच्छत्पाण्डवानमितौजसः&#x9;007c&lt;br&gt;&#xA;मागधश्च जयत्सेनो जारासन्धिर्महाबलः&#x9;008a&lt;br&gt;&#xA;अक्षौहिण्यैव सैन्यस्य धर्मराजमुपागमत्&#x9;008c&lt;br&gt;&#xA;तथैव पाण्ड्यो राजेन्द्र सागरानूपवासिभिः&#x9;009a&lt;br&gt;&#xA;वृतो बहुविधैर्योधैर्युधिष्ठिरमुपागमत्&#x9;009c&lt;br&gt;&#xA;तस्य सैन्यमतीवासीत्तस्मिन्बलसमागमे&#x9;010a&lt;br&gt;&#xA;प्रेक्षणीयतरं राजन्सुवेषं बलवत्तदा&#x9;010c&lt;br&gt;&#xA;द्रुपदस्याप्यभूत्सेना नानादेशसमागतैः&#x9;011a&lt;br&gt;&#xA;शोभिता पुरुषैः शूरैः पुत्रैश्चास्य महारथैः&#x9;011c&lt;br&gt;&#xA;तथैव राजा मत्स्यानां विराटो वाहिनीपतिः&#x9;012a&lt;br&gt;&#xA;पार्वतीयैर्महीपालैः सहितः पाण्डवानियात्&#x9;012c&lt;br&gt;&#xA;इतश्चेतश्च पाण्डूनां समाजग्मुर्महात्मनाम्&#x9;013a&lt;br&gt;&#xA;अक्षौहिण्यस्तु सप्तैव विविधध्वजसङ्कुलाः&#x9;013c&lt;br&gt;&#xA;युयुत्समानाः कुरुभिः पाण्डवान्समहर्षयन्&#x9;013e&lt;br&gt;&#xA;तथैव धार्तराष्ट्रस्य हर्षं समभिवर्धयन्&#x9;014a&lt;br&gt;&#xA;भगदत्तो महीपालः सेनामक्षौहिणीं ददौ&#x9;014c&lt;br&gt;&#xA;तस्य चीनैः किरातैश्च काञ्चनैरिव संवृतम्&#x9;015a&lt;br&gt;&#xA;बभौ बलमनाधृष्यं कर्णिकारवनं यथा&#x9;015c&lt;br&gt;&#xA;तथा भूरिश्रवाः शूरः शल्यश्च कुरुनन्दन&#x9;016a&lt;br&gt;&#xA;दुर्योधनमुपायातावक्षौहिण्या पृथक्पृथक्&#x9;016c&lt;br&gt;&#xA;कृतवर्मा च हार्दिक्यो भोजान्धकबलैः सह&#x9;017a&lt;br&gt;&#xA;अक्षौहिण्यैव सेनाया दुर्योधनमुपागमत्&#x9;017c&lt;br&gt;&#xA;तस्य तैः पुरुषव्याघ्रैर्वनमालाधरैर्बलम्&#x9;018a&lt;br&gt;&#xA;अशोभत यथा मत्तैर्वनं प्रक्रीडितैर्गजैः&#x9;018c&lt;br&gt;&#xA;जयद्रथमुखाश्चान्ये सिन्धुसौवीरवासिनः&#x9;019a&lt;br&gt;&#xA;आजग्मुः पृथिवीपालाः कम्पयन्त इवाचलान्&#x9;019c&lt;br&gt;&#xA;तेषामक्षौहिणी सेना बहुला विबभौ तदा&#x9;020a&lt;br&gt;&#xA;विधूयमाना वातेन बहुरूपा इवाम्बुदाः&#x9;020c&lt;br&gt;&#xA;सुदक्षिणश्च काम्बोजो यवनैश्च शकैस्तथा&#x9;021a&lt;br&gt;&#xA;उपाजगाम कौरव्यमक्षौहिण्या विशां पते&#x9;021c&lt;br&gt;&#xA;तस्य सेनासमावायः शलभानामिवाबभौ&#x9;022a&lt;br&gt;&#xA;स च सम्प्राप्य कौरव्यं तत्रैवान्तर्दधे तदा&#x9;022c&lt;br&gt;&#xA;तथा माहिष्मतीवासी नीलो नीलायुधैः सह&#x9;023a&lt;br&gt;&#xA;महीपालो महावीर्यैर्दक्षिणापथवासिभिः&#x9;023c&lt;br&gt;&#xA;आवन्त्यौ च महीपालौ महाबलसुसंवृतौ&#x9;024a&lt;br&gt;&#xA;पृथगक्षौहिणीभ्यां तावभियातौ सुयोधनम्&#x9;024c&lt;br&gt;&#xA;केकयाश्च नरव्याघ्राः सोदर्याः पञ्च पार्थिवाः&#x9;025a&lt;br&gt;&#xA;संहर्षयन्तः कौरव्यमक्षौहिण्या समाद्रवन्&#x9;025c&lt;br&gt;&#xA;इतश्चेतश्च सर्वेषां भूमिपानां महात्मनाम्&#x9;026a&lt;br&gt;&#xA;तिस्रोऽन्याः समवर्तन्त वाहिन्यो भरतर्षभ&#x9;026c&lt;br&gt;&#xA;एवमेकादशावृत्ताः सेना दुर्योधनस्य ताः&#x9;027a&lt;br&gt;&#xA;युयुत्समानाः कौन्तेयान्नानाध्वजसमाकुलाः&#x9;027c&lt;br&gt;&#xA;न हास्तिनपुरे राजन्नवकाशोऽभवत्तदा&#x9;028a&lt;br&gt;&#xA;राज्ञां सबलमुख्यानां प्राधान्येनापि भारत&#x9;028c&lt;br&gt;&#xA;ततः पञ्चनदं चैव कृत्स्नं च कुरुजाङ्गलम्&#x9;029a&lt;br&gt;&#xA;तथा रोहितकारण्यं मरुभूमिश्च केवला&#x9;029c&lt;br&gt;&#xA;अहिच्छत्रं कालकूटं गङ्गाकूलं च भारत&#x9;030a&lt;br&gt;&#xA;वारणा वाटधानं च यामुनश्चैव पर्वतः&#x9;030c&lt;br&gt;&#xA;एष देशः सुविस्तीर्णः प्रभूतधनधान्यवान्&#x9;031a&lt;br&gt;&#xA;बभूव कौरवेयाणां बलेन सुसमाकुलः&#x9;031c&lt;br&gt;&#xA;तत्र सैन्यं तथायुक्तं ददर्श स पुरोहितः&#x9;032a&lt;br&gt;&#xA;यः स पाञ्चालराजेन प्रेषितः कौरवान्प्रति&#x9;032c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/020/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/020/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;स तु कौरव्यमासाद्य द्रुपदस्य पुरोहितः&#x9;001a&lt;br&gt;&#xA;सत्कृतो धृतराष्ट्रेण भीष्मेण विदुरेण च&#x9;001c&lt;br&gt;&#xA;सर्वं कौशल्यमुक्त्वादौ पृष्ट्वा चैवमनामयम्&#x9;002a&lt;br&gt;&#xA;सर्वसेनाप्रणेतॄणां मध्ये वाक्यमुवाच ह&#x9;002c&lt;br&gt;&#xA;सर्वैर्भवद्भिर्विदितो राजधर्मः सनातनः&#x9;003a&lt;br&gt;&#xA;वाक्योपादानहेतोस्तु वक्ष्यामि विदिते सति&#x9;003c&lt;br&gt;&#xA;धृतराष्ट्रश्च पाण्डुश्च सुतावेकस्य विश्रुतौ&#x9;004a&lt;br&gt;&#xA;तयोः समानं द्रविणं पैतृकं नात्र संशयः&#x9;004c&lt;br&gt;&#xA;धृतराष्ट्रस्य ये पुत्रास्ते प्राप्ताः पैतृकं वसु&#x9;005a&lt;br&gt;&#xA;पाण्डुपुत्राः कथं नाम न प्राप्ताः पैतृकं वसु&#x9;005c&lt;br&gt;&#xA;एवं गते पाण्डवेयैर्विदितं वः पुरा यथा&#x9;006a&lt;br&gt;&#xA;न प्राप्तं पैतृकं द्रव्यं धार्तराष्ट्रेण संवृतम्&#x9;006c&lt;br&gt;&#xA;प्राणान्तिकैरप्युपायैः प्रयतद्भिरनेकशः&#x9;007a&lt;br&gt;&#xA;शेषवन्तो न शकिता नयितुं यमसादनम्&#x9;007c&lt;br&gt;&#xA;पुनश्च वर्धितं राज्यं स्वबलेन महात्मभिः&#x9;008a&lt;br&gt;&#xA;छद्मनापहृतं क्षुद्रैर्धार्तराष्ट्रैः ससौबलैः&#x9;008c&lt;br&gt;&#xA;तदप्यनुमतं कर्म तथायुक्तमनेन वै&#x9;009a&lt;br&gt;&#xA;वासिताश्च महारण्ये वर्षाणीह त्रयोदश&#x9;009c&lt;br&gt;&#xA;सभायां क्लेशितैर्वीरैः सहभार्यैस्तथा भृशम्&#x9;010a&lt;br&gt;&#xA;अरण्ये विविधाः क्लेशाः सम्प्राप्तास्तैः सुदारुणाः&#x9;010c&lt;br&gt;&#xA;तथा विराटनगरे योन्यन्तरगतैरिव&#x9;011a&lt;br&gt;&#xA;प्राप्तः परमसङ्क्लेशो यथा पापैर्महात्मभिः&#x9;011c&lt;br&gt;&#xA;ते सर्वे पृष्ठतः कृत्वा तत्सर्वं पूर्वकिल्बिषम्&#x9;012a&lt;br&gt;&#xA;सामैव कुरुभिः सार्धमिच्छन्ति कुरुपुङ्गवाः&#x9;012c&lt;br&gt;&#xA;तेषां च वृत्तमाज्ञाय वृत्तं दुर्योधनस्य च&#x9;013a&lt;br&gt;&#xA;अनुनेतुमिहार्हन्ति धृतराष्ट्रं सुहृज्जनाः&#x9;013c&lt;br&gt;&#xA;न हि ते विग्रहं वीराः कुर्वन्ति कुरुभिः सह&#x9;014a&lt;br&gt;&#xA;अविनाशेन लोकस्य काङ्क्षन्ते पाण्डवाः स्वकम्&#x9;014c&lt;br&gt;&#xA;यश्चापि धार्तराष्ट्रस्य हेतुः स्याद्विग्रहं प्रति&#x9;015a&lt;br&gt;&#xA;स च हेतुर्न मन्तव्यो बलीयांसस्तथा हि ते&#x9;015c&lt;br&gt;&#xA;अक्षौहिण्यो हि सप्तैव धर्मपुत्रस्य सङ्गताः&#x9;016a&lt;br&gt;&#xA;युयुत्समानाः कुरुभिः प्रतीक्षन्तेऽस्य शासनम्&#x9;016c&lt;br&gt;&#xA;अपरे पुरुषव्याघ्राः सहस्राक्षौहिणीसमाः&#x9;017a&lt;br&gt;&#xA;सात्यकिर्भीमसेनश्च यमौ च सुमहाबलौ&#x9;017c&lt;br&gt;&#xA;एकादशैताः पृतना एकतश्च समागताः&#x9;018a&lt;br&gt;&#xA;एकतश्च महाबाहुर्बहुरूपो धनञ्जयः&#x9;018c&lt;br&gt;&#xA;यथा किरीटी सेनाभ्यः सर्वाभ्यो व्यतिरिच्यते&#x9;019a&lt;br&gt;&#xA;एवमेव महाबाहुर्वासुदेवो महाद्युतिः&#x9;019c&lt;br&gt;&#xA;बहुलत्वं च सेनानां विक्रमं च किरीटिनः&#x9;020a&lt;br&gt;&#xA;बुद्धिमत्तां च कृष्णस्य बुद्ध्वा युध्येत को नरः&#x9;020c&lt;br&gt;&#xA;ते भवन्तो यथाधर्मं यथासमयमेव च&#x9;021a&lt;br&gt;&#xA;प्रयच्छन्तु प्रदातव्यं मा वः कालोऽत्यगादयम्&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/021/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/021/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;तस्य तद्वचनं श्रुत्वा प्रज्ञावृद्धो महाद्युतिः&#x9;001a&lt;br&gt;&#xA;सम्पूज्यैनं यथाकालं भीष्मो वचनमब्रवीत्&#x9;001c&lt;br&gt;&#xA;दिष्ट्या कुशलिनः सर्वे पाण्डवाः सह बान्धवैः&#x9;002a&lt;br&gt;&#xA;दिष्ट्या सहायवन्तश्च दिष्ट्या धर्मे च ते रताः&#x9;002c&lt;br&gt;&#xA;दिष्ट्या च सन्धिकामास्ते भ्रातरः कुरुनन्दनाः&#x9;003a&lt;br&gt;&#xA;दिष्ट्या न युद्धमनसः सह दामोदरेण ते&#x9;003c&lt;br&gt;&#xA;भवता सत्यमुक्तं च सर्वमेतन्न संशयः&#x9;004a&lt;br&gt;&#xA;अतितीक्ष्णं तु ते वाक्यं ब्राह्मण्यादिति मे मतिः&#x9;004c&lt;br&gt;&#xA;असंशयं क्लेशितास्ते वने चेह च पाण्डवाः&#x9;005a&lt;br&gt;&#xA;प्राप्ताश्च धर्मतः सर्वं पितुर्धनमसंशयम्&#x9;005c&lt;br&gt;&#xA;किरीटी बलवान्पार्थः कृतास्त्रश्च महाबलः&#x9;006a&lt;br&gt;&#xA;को हि पाण्डुसुतं युद्धे विषहेत धनञ्जयम्&#x9;006c&lt;br&gt;&#xA;अपि वज्रधरः साक्षात्किमुतान्ये धनुर्भृतः&#x9;007a&lt;br&gt;&#xA;त्रयाणामपि लोकानां समर्थ इति मे मतिः&#x9;007c&lt;br&gt;&#xA;भीष्मे ब्रुवति तद्वाक्यं धृष्टमाक्षिप्य मन्युमान्&#x9;008a&lt;br&gt;&#xA;दुर्योधनं समालोक्य कर्णो वचनमब्रवीत्&#x9;008c&lt;br&gt;&#xA;न तन्न विदितं ब्रह्मल्ँलोके भूतेन केनचित्&#x9;009a&lt;br&gt;&#xA;पुनरुक्तेन किं तेन भाषितेन पुनः पुनः&#x9;009c&lt;br&gt;&#xA;दुर्योधनार्थे शकुनिर्द्यूते निर्जितवान्पुरा&#x9;010a&lt;br&gt;&#xA;समयेन गतोऽरण्यं पाण्डुपुत्रो युधिष्ठिरः&#x9;010c&lt;br&gt;&#xA;न तं समयमादृत्य राज्यमिच्छति पैतृकम्&#x9;011a&lt;br&gt;&#xA;बलमाश्रित्य मत्स्यानां पाञ्चालानां च पार्थिवः&#x9;011c&lt;br&gt;&#xA;दुर्योधनो भयाद्विद्वन्न दद्यात्पदमन्ततः&#x9;012a&lt;br&gt;&#xA;धर्मतस्तु महीं कृत्स्नां प्रदद्याच्छत्रवेऽपि च&#x9;012c&lt;br&gt;&#xA;यदि काङ्क्षन्ति ते राज्यं पितृपैतामहं पुनः&#x9;013a&lt;br&gt;&#xA;यथाप्रतिज्ञं कालं तं चरन्तु वनमाश्रिताः&#x9;013c&lt;br&gt;&#xA;ततो दुर्योधनस्याङ्के वर्तन्तामकुतोभयाः&#x9;014a&lt;br&gt;&#xA;अधार्मिकामिमां बुद्धिं कुर्युर्मौर्ख्याद्धि केवलम्&#x9;014c&lt;br&gt;&#xA;अथ ते धर्ममुत्सृज्य युद्धमिच्छन्ति पाण्डवाः&#x9;015a&lt;br&gt;&#xA;आसाद्येमान्कुरुश्रेष्ठान्स्मरिष्यन्ति वचो मम&#x9;015c&lt;br&gt;&#xA;भीष्म उवाच&#x9;016&lt;br&gt;&#xA;किं नु राधेय वाचा ते कर्म तत्स्मर्तुमर्हसि&#x9;016a&lt;br&gt;&#xA;एक एव यदा पार्थः षड्रथाञ्जितवान्युधि&#x9;016c&lt;br&gt;&#xA;न चेदेवं करिष्यामो यदयं ब्राह्मणोऽब्रवीत्&#x9;017a&lt;br&gt;&#xA;ध्रुवं युधि हतास्तेन भक्षयिष्याम पांसुकान्&#x9;017c&lt;br&gt;&#xA;वैशम्पायन उवाच&#x9;018&lt;br&gt;&#xA;धृतराष्ट्रस्ततो भीष्ममनुमान्य प्रसाद्य च&#x9;018a&lt;br&gt;&#xA;अवभर्त्स्य च राधेयमिदं वचनमब्रवीत्&#x9;018c&lt;br&gt;&#xA;अस्मद्धितमिदं वाक्यं भीष्मः शान्तनवोऽब्रवीत्&#x9;019a&lt;br&gt;&#xA;पाण्डवानां हितं चैव सर्वस्य जगतस्तथा&#x9;019c&lt;br&gt;&#xA;चिन्तयित्वा तु पार्थेभ्यः प्रेषयिष्यामि सञ्जयम्&#x9;020a&lt;br&gt;&#xA;स भवान्प्रतियात्वद्य पाण्डवानेव माचिरम्&#x9;020c&lt;br&gt;&#xA;स तं सत्कृत्य कौरव्यः प्रेषयामास पाण्डवान्&#x9;021a&lt;br&gt;&#xA;सभामध्ये समाहूय सञ्जयं वाक्यमब्रवीत्&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/022/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/022/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;प्राप्तानाहुः सञ्जय पाण्डुपुत्रानुपप्लव्ये तान्विजानीहि गत्वा&#x9;001a&lt;br&gt;&#xA;अजातशत्रुं च सभाजयेथा दिष्ट्यानघ ग्राममुपस्थितस्त्वम्&#x9;001c&lt;br&gt;&#xA;सर्वान्वदेः सञ्जय स्वस्तिमन्तः कृच्छ्रं वासमतदर्हा निरुष्य&#x9;002a&lt;br&gt;&#xA;तेषां शान्तिर्विद्यतेऽस्मासु शीघ्रं मिथ्योपेतानामुपकारिणां सताम्&#x9;002c&lt;br&gt;&#xA;नाहं क्वचित्सञ्जय पाण्डवानां मिथ्यावृत्तिं काञ्चन जात्वपश्यम्&#x9;003a&lt;br&gt;&#xA;सर्वां श्रियं ह्यात्मवीर्येण लब्ध्वा पर्याकार्षुः पाण्डवा मह्यमेव&#x9;003c&lt;br&gt;&#xA;दोषं ह्येषां नाधिगच्छे परीक्षन्नित्यं कञ्चिद्येन गर्हेय पार्थान्&#x9;004a&lt;br&gt;&#xA;धर्मार्थाभ्यां कर्म कुर्वन्ति नित्यं सुखप्रिया नानुरुध्यन्ति कामान्&#x9;004c&lt;br&gt;&#xA;घर्मं शीतं क्षुत्पिपासे तथैव निद्रां तन्द्रीं क्रोधहर्षौ प्रमादम्&#x9;005a&lt;br&gt;&#xA;धृत्या चैव प्रज्ञया चाभिभूय धर्मार्थयोगान्प्रयतन्ति पार्थाः&#x9;005c&lt;br&gt;&#xA;त्यजन्ति मित्रेषु धनानि काले न संवासाज्जीर्यति मैत्रमेषाम्&#x9;006a&lt;br&gt;&#xA;यथार्हमानार्थकरा हि पार्थास्तेषां द्वेष्टा नास्त्याजमीढस्य पक्षे&#x9;006c&lt;br&gt;&#xA;अन्यत्र पापाद्विषमान्मन्दबुद्धेर्दुर्योधनात्क्षुद्रतराच्च कर्णात्&#x9;007a&lt;br&gt;&#xA;तेषां हीमे हीनसुखप्रियाणां महात्मनां सञ्जनयन्ति तेजः&#x9;007c&lt;br&gt;&#xA;उत्थानवीर्यः सुखमेधमानो दुर्योधनः सुकृतं मन्यते तत्&#x9;008a&lt;br&gt;&#xA;तेषां भागं यच्च मन्येत बालः शक्यं हर्तुं जीवतां पाण्डवानाम्&#x9;008c&lt;br&gt;&#xA;यस्यार्जुनः पदवीं केशवश्च वृकोदरः सात्यकोऽजातशत्रोः&#x9;009a&lt;br&gt;&#xA;माद्रीपुत्रौ सृञ्जयाश्चापि सर्वे पुरा युद्धात्साधु तस्य प्रदानम्&#x9;009c&lt;br&gt;&#xA;स ह्येवैकः पृथिवीं सव्यसाची गाण्डीवधन्वा प्रणुदेद्रथस्थः&#x9;010a&lt;br&gt;&#xA;तथा विष्णुः केशवोऽप्यप्रधृष्यो लोकत्रयस्याधिपतिर्महात्मा&#x9;010c&lt;br&gt;&#xA;तिष्ठेत कस्तस्य मर्त्यः पुरस्ताद्यः सर्वदेवेषु वरेण्य ईड्यः&#x9;011a&lt;br&gt;&#xA;पर्जन्यघोषान्प्रवपञ्शरौघान्पतङ्गसङ्घानिव शीघ्रवेगान्&#x9;011c&lt;br&gt;&#xA;दिशं ह्युदीचीमपि चोत्तरान्कुरून्गाण्डीवधन्वैकरथो जिगाय&#x9;012a&lt;br&gt;&#xA;धनं चैषामाहरत्सव्यसाची सेनानुगान्बलिदांश्चैव चक्रे&#x9;012c&lt;br&gt;&#xA;यश्चैव देवान्खाण्डवे सव्यसाची गाण्डीवधन्वा प्रजिगाय सेन्द्रान्&#x9;013a&lt;br&gt;&#xA;उपाहरत्फल्गुनो जातवेदसे यशो मानं वर्धयन्पाण्डवानाम्&#x9;013c&lt;br&gt;&#xA;गदाभृतां नाद्य समोऽस्ति भीमाद्धस्त्यारोहो नास्ति समश्च तस्य&#x9;014a&lt;br&gt;&#xA;रथेऽर्जुनादाहुरहीनमेनं बाह्वोर्बले चायुतनागवीर्यम्&#x9;014c&lt;br&gt;&#xA;सुशिक्षितः कृतवैरस्तरस्वी दहेत्क्रुद्धस्तरसा धार्तराष्ट्रान्&#x9;015a&lt;br&gt;&#xA;सदात्यमर्षी बलवान्न शक्यो युद्धे जेतुं वासवेनापि साक्षात्&#x9;015c&lt;br&gt;&#xA;सुचेतसौ बलिनौ शीघ्रहस्तौ सुशिक्षितौ भ्रातरौ फल्गुनेन&#x9;016a&lt;br&gt;&#xA;श्येनौ यथा पक्षिपूगान्रुजन्तौ माद्रीपुत्रौ नेह कुरून्विशेताम्&#x9;016c&lt;br&gt;&#xA;तेषां मध्ये वर्तमानस्तरस्वी धृष्टद्युम्नः पाण्डवानामिहैकः&#x9;017a&lt;br&gt;&#xA;सहामात्यः सोमकानां प्रबर्हः सन्त्यक्तात्मा पाण्डवानां जयाय&#x9;017c&lt;br&gt;&#xA;सहोषितश्चरितार्थो वयःस्थः शाल्वेयानामधिपो वै विराटः&#x9;018a&lt;br&gt;&#xA;सह पुत्रैः पाण्डवार्थे च शश्वद्युधिष्ठिरं भक्त इति श्रुतं मे&#x9;018c&lt;br&gt;&#xA;अवरुद्धा बलिनः केकयेभ्यो महेष्वासा भ्रातरः पञ्च सन्ति&#x9;019a&lt;br&gt;&#xA;केकयेभ्यो राज्यमाकाङ्क्षमाणा युद्धार्थिनश्चानुवसन्ति पार्थान्&#x9;019c&lt;br&gt;&#xA;सर्वे च वीराः पृथिवीपतीनां समानीताः पाण्डवार्थे निविष्टाः&#x9;020a&lt;br&gt;&#xA;शूरानहं भक्तिमतः शृणोमि प्रीत्या युक्तान्संश्रितान्धर्मराजम्&#x9;020c&lt;br&gt;&#xA;गिर्याश्रया दुर्गनिवासिनश्च योधाः पृथिव्यां कुलजा विशुद्धाः&#x9;021a&lt;br&gt;&#xA;म्लेच्छाश्च नानायुधवीर्यवन्तः समागताः पाण्डवार्थे निविष्टाः&#x9;021c&lt;br&gt;&#xA;पाण्ड्यश्च राजामित इन्द्रकल्पो युधि प्रवीरैर्बहुभिः समेतः&#x9;022a&lt;br&gt;&#xA;समागतः पाण्डवार्थे महात्मा लोकप्रवीरोऽप्रतिवीर्यतेजाः&#x9;022c&lt;br&gt;&#xA;अस्त्रं द्रोणादर्जुनाद्वासुदेवात्कृपाद्भीष्माद्येन कृतं शृणोमि&#x9;023a&lt;br&gt;&#xA;यं तं कार्ष्णिप्रतिमं प्राहुरेकं स सात्यकिः पाण्डवार्थे निविष्टः&#x9;023c&lt;br&gt;&#xA;अपाश्रिताश्चेदिकरूषकाश्च सर्वोत्साहैर्भूमिपालैः समेताः&#x9;024a&lt;br&gt;&#xA;तेषां मध्ये सूर्यमिवातपन्तं श्रिया वृतं चेदिपतिं ज्वलन्तम्&#x9;024c&lt;br&gt;&#xA;अस्तम्भनीयं युधि मन्यमानं ज्याकर्षतां श्रेष्ठतमं पृथिव्याम्&#x9;025a&lt;br&gt;&#xA;सर्वोत्साहं क्षत्रियाणां निहत्य प्रसह्य कृष्णस्तरसा ममर्द&#x9;025c&lt;br&gt;&#xA;यशोमानौ वर्धयन्यादवानां पुराभिनच्छिशुपालं समीके&#x9;026a&lt;br&gt;&#xA;यस्य सर्वे वर्धयन्ति स्म मानं करूषराजप्रमुखा नरेन्द्राः&#x9;026c&lt;br&gt;&#xA;तमसह्यं केशवं तत्र मत्वा सुग्रीवयुक्तेन रथेन कृष्णम्&#x9;027a&lt;br&gt;&#xA;सम्प्राद्रवंश्चेदिपतिं विहाय सिंहं दृष्ट्वा क्षुद्रमृगा इवान्ये&#x9;027c&lt;br&gt;&#xA;यस्तं प्रतीपस्तरसा प्रत्युदीयादाशंसमानो द्वैरथे वासुदेवम्&#x9;028a&lt;br&gt;&#xA;सोऽशेत कृष्णेन हतः परासुर्वातेनेवोन्मथितः कर्णिकारः&#x9;028c&lt;br&gt;&#xA;पराक्रमं मे यदवेदयन्त तेषामर्थे सञ्जय केशवस्य&#x9;029a&lt;br&gt;&#xA;अनुस्मरंस्तस्य कर्माणि विष्णोर्गावल्गणे नाधिगच्छामि शान्तिम्&#x9;029c&lt;br&gt;&#xA;न जातु ताञ्शत्रुरन्यः सहेत येषां स स्यादग्रणीर्वृष्णिसिंहः&#x9;030a&lt;br&gt;&#xA;प्रवेपते मे हृदयं भयेन श्रुत्वा कृष्णावेकरथे समेतौ&#x9;030c&lt;br&gt;&#xA;नो चेद्गच्छेत्सङ्गरं मन्दबुद्धिस्ताभ्यां सुतो मे विपरीतचेताः&#x9;031a&lt;br&gt;&#xA;नो चेत्कुरून्सञ्जय निर्दहेतामिन्द्राविष्णू दैत्यसेनां यथैव&#x9;031c&lt;br&gt;&#xA;मतो हि मे शक्रसमो धनञ्जयः सनातनो वृष्णिवीरश्च विष्णुः&#x9;031e&lt;br&gt;&#xA;धर्मारामो ह्रीनिषेधस्तरस्वी कुन्तीपुत्रः पाण्डवोऽजातशत्रुः&#x9;032a&lt;br&gt;&#xA;दुर्योधनेन निकृतो मनस्वी नो चेत्क्रुद्धः प्रदहेद्धार्तराष्ट्रान्&#x9;032c&lt;br&gt;&#xA;नाहं तथा ह्यर्जुनाद्वासुदेवाद्भीमाद्वापि यमयोर्वा बिभेमि&#x9;033a&lt;br&gt;&#xA;यथा राज्ञः क्रोधदीप्तस्य सूत मन्योरहं भीततरः सदैव&#x9;033c&lt;br&gt;&#xA;अलं तपोब्रह्मचर्येण युक्तः सङ्कल्पोऽयं मानसस्तस्य सिध्येत्&#x9;034a&lt;br&gt;&#xA;तस्य क्रोधं सञ्जयाहं समीके स्थाने जानन्भृशमस्म्यद्य भीतः&#x9;034c&lt;br&gt;&#xA;स गच्छ शीघ्रं प्रहितो रथेन पाञ्चालराजस्य चमूं परेत्य&#x9;035a&lt;br&gt;&#xA;अजातशत्रुं कुशलं स्म पृच्छेः पुनः पुनः प्रीतियुक्तं वदेस्त्वम्&#x9;035c&lt;br&gt;&#xA;जनार्दनं चापि समेत्य तात महामात्रं वीर्यवतामुदारम्&#x9;036a&lt;br&gt;&#xA;अनामयं मद्वचनेन पृच्छेर्धृतराष्ट्रः पाण्डवैः शान्तिमीप्सुः&#x9;036c&lt;br&gt;&#xA;न तस्य किञ्चिद्वचनं न कुर्यात्कुन्तीपुत्रो वासुदेवस्य सूत&#x9;037a&lt;br&gt;&#xA;प्रियश्चैषामात्मसमश्च कृष्णो विद्वांश्चैषां कर्मणि नित्ययुक्तः&#x9;037c&lt;br&gt;&#xA;समानीय पाण्डवान्सृञ्जयांश्च जनार्दनं युयुधानं विराटम्&#x9;038a&lt;br&gt;&#xA;अनामयं मद्वचनेन पृच्छेः सर्वांस्तथा द्रौपदेयांश्च पञ्च&#x9;038c&lt;br&gt;&#xA;यद्यत्तत्र प्राप्तकालं परेभ्यस्त्वं मन्येथा भारतानां हितं च&#x9;039a&lt;br&gt;&#xA;तत्तद्भाषेथाः सञ्जय राजमध्ये न मूर्छयेद्यन्न भवेच्च युद्धम्&#x9;039c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/023/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/023/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;राज्ञस्तु वचनं श्रुत्वा धृतराष्ट्रस्य सञ्जयः&#x9;001a&lt;br&gt;&#xA;उपप्लव्यं ययौ द्रष्टुं पाण्डवानमितौजसः&#x9;001c&lt;br&gt;&#xA;स तु राजानमासाद्य धर्मात्मानं युधिष्ठिरम्&#x9;002a&lt;br&gt;&#xA;प्रणिपत्य ततः पूर्वं सूतपुत्रोऽभ्यभाषत&#x9;002c&lt;br&gt;&#xA;गावल्गणिः सञ्जयः सूतसूनुरजातशत्रुमवदत्प्रतीतः&#x9;003a&lt;br&gt;&#xA;दिष्ट्या राजंस्त्वामरोगं प्रपश्ये सहायवन्तं च महेन्द्रकल्पम्&#x9;003c&lt;br&gt;&#xA;अनामयं पृच्छति त्वाम्बिकेयो वृद्धो राजा धृतराष्ट्रो मनीषी&#x9;004a&lt;br&gt;&#xA;कच्चिद्भीमः कुशली पाण्डवाग्र्यो धनञ्जयस्तौ च माद्रीतनूजौ&#x9;004c&lt;br&gt;&#xA;कच्चित्कृष्णा द्रौपदी राजपुत्री सत्यव्रता वीरपत्नी सपुत्रा&#x9;005a&lt;br&gt;&#xA;मनस्विनी यत्र च वाञ्छसि त्वमिष्टान्कामान्भारत स्वस्तिकामः&#x9;005c&lt;br&gt;&#xA;युधिष्ठिर उवाच&#x9;006&lt;br&gt;&#xA;गावल्गणे सञ्जय स्वागतं ते प्रीतात्माहं त्वाभिवदामि सूत&#x9;006a&lt;br&gt;&#xA;अनामयं प्रतिजाने तवाहं सहानुजैः कुशली चास्मि विद्वन्&#x9;006c&lt;br&gt;&#xA;चिरादिदं कुशलं भारतस्य श्रुत्वा राज्ञः कुरुवृद्धस्य सूत&#x9;007a&lt;br&gt;&#xA;मन्ये साक्षाद्दृष्टमहं नरेन्द्रं दृष्ट्वैव त्वां सञ्जय प्रीतियोगात्&#x9;007c&lt;br&gt;&#xA;पितामहो नः स्थविरो मनस्वी महाप्राज्ञः सर्वधर्मोपपन्नः&#x9;008a&lt;br&gt;&#xA;स कौरव्यः कुशली तात भीष्मो यथापूर्वं वृत्तिरप्यस्य कच्चित्&#x9;008c&lt;br&gt;&#xA;कच्चिद्राजा धृतराष्ट्रः सपुत्रो वैचित्रवीर्यः कुशली महात्मा&#x9;009a&lt;br&gt;&#xA;महाराजो बाह्लिकः प्रातिपेयः कच्चिद्विद्वान्कुशली सूतपुत्र&#x9;009c&lt;br&gt;&#xA;स सोमदत्तः कुशली तात कच्चिद्भूरिश्रवाः सत्यसन्धः शलश्च&#x9;010a&lt;br&gt;&#xA;द्रोणः सपुत्रश्च कृपश्च विप्रो महेष्वासाः कच्चिदेतेऽप्यरोगाः&#x9;010c&lt;br&gt;&#xA;महाप्राज्ञाः सर्वशास्त्रावदाता धनुर्भृतां मुख्यतमाः पृथिव्याम्&#x9;011a&lt;br&gt;&#xA;कच्चिन्मानं तात लभन्त एते धनुर्भृतः कच्चिदेतेऽप्यरोगाः&#x9;011c&lt;br&gt;&#xA;सर्वे कुरुभ्यः स्पृहयन्ति सञ्जय धनुर्धरा ये पृथिव्यां युवानः&#x9;012a&lt;br&gt;&#xA;येषां राष्ट्रे निवसति दर्शनीयो महेष्वासः शीलवान्द्रोणपुत्रः&#x9;012c&lt;br&gt;&#xA;वैश्यापुत्रः कुशली तात कच्चिन्महाप्राज्ञो राजपुत्रो युयुत्सुः&#x9;013a&lt;br&gt;&#xA;कर्णोऽमात्यः कुशली तात कच्चित्सुयोधनो यस्य मन्दो विधेयः&#x9;013c&lt;br&gt;&#xA;स्त्रियो वृद्धा भारतानां जनन्यो महानस्यो दासभार्याश्च सूत&#x9;014a&lt;br&gt;&#xA;वध्वः पुत्रा भागिनेया भगिन्यो दौहित्रा वा कच्चिदप्यव्यलीकाः&#x9;014c&lt;br&gt;&#xA;कच्चिद्राजा ब्राह्मणानां यथावत्प्रवर्तते पूर्ववत्तात वृत्तिम्&#x9;015a&lt;br&gt;&#xA;कच्चिद्दायान्मामकान्धार्तराष्ट्रो द्विजातीनां सञ्जय नोपहन्ति&#x9;015c&lt;br&gt;&#xA;कच्चिद्राजा धृतराष्ट्रः सपुत्र उपेक्षते ब्राह्मणातिक्रमान्वै&#x9;016a&lt;br&gt;&#xA;कच्चिन्न हेतोरिव वर्त्मभूत उपेक्षते तेषु स न्यूनवृत्तिम्&#x9;016c&lt;br&gt;&#xA;एतज्ज्योतिरुत्तमं जीवलोके शुक्लं प्रजानां विहितं विधात्रा&#x9;017a&lt;br&gt;&#xA;ते चेल्लोभं न नियच्छन्ति मन्दाः कृत्स्नो नाशो भविता कौरवाणाम्&#x9;017c&lt;br&gt;&#xA;कच्चिद्राजा धृतराष्ट्रः सपुत्रो बुभूषते वृत्तिममात्यवर्गे&#x9;018a&lt;br&gt;&#xA;कच्चिन्न भेदेन जिजीविषन्ति सुहृद्रूपा दुर्हृदश्चैकमित्राः&#x9;018c&lt;br&gt;&#xA;कच्चिन्न पापं कथयन्ति तात ते पाण्डवानां कुरवः सर्व एव&#x9;019a&lt;br&gt;&#xA;कच्चिद्दृष्ट्वा दस्युसङ्घान्समेतान्स्मरन्ति पार्थस्य युधां प्रणेतुः&#x9;019c&lt;br&gt;&#xA;मौर्वीभुजाग्रप्रहितान्स्म तात दोधूयमानेन धनुर्धरेण&#x9;020a&lt;br&gt;&#xA;गाण्डीवमुक्तान्स्तनयित्नुघोषानजिह्मगान्कच्चिदनुस्मरन्ति&#x9;020c&lt;br&gt;&#xA;न ह्यपश्यं कञ्चिदहं पृथिव्यां श्रुतं समं वाधिकमर्जुनेन&#x9;021a&lt;br&gt;&#xA;यस्यैकषष्टिर्निशितास्तीक्ष्णधाराः सुवाससः सम्मतो हस्तवापः&#x9;021c&lt;br&gt;&#xA;गदापाणिर्भीमसेनस्तरस्वी प्रवेपयञ्शत्रुसङ्घाननीके&#x9;022a&lt;br&gt;&#xA;नागः प्रभिन्न इव नड्वलासु चङ्क्रम्यते कच्चिदेनं स्मरन्ति&#x9;022c&lt;br&gt;&#xA;माद्रीपुत्रः सहदेवः कलिङ्गान्समागतानजयद्दन्तकूरे&#x9;023a&lt;br&gt;&#xA;वामेनास्यन्दक्षिणेनैव यो वै महाबलं कच्चिदेनं स्मरन्ति&#x9;023c&lt;br&gt;&#xA;उद्यन्नयं नकुलः प्रेषितो वै गावल्गणे सञ्जय पश्यतस्ते&#x9;024a&lt;br&gt;&#xA;दिशं प्रतीचीं वशमानयन्मे माद्रीसुतं कच्चिदेनं स्मरन्ति&#x9;024c&lt;br&gt;&#xA;अभ्याभवो द्वैतवने य आसीद्दुर्मन्त्रिते घोषयात्रागतानाम्&#x9;025a&lt;br&gt;&#xA;यत्र मन्दाञ्शत्रुवशं प्रयातानमोचयद्भीमसेनो जयश्च&#x9;025c&lt;br&gt;&#xA;अहं पश्चादर्जुनमभ्यरक्षं माद्रीपुत्रौ भीमसेनश्च चक्रे&#x9;026a&lt;br&gt;&#xA;गाण्डीवभृच्छत्रुसङ्घानुदस्य स्वस्त्यागमत्कच्चिदेनं स्मरन्ति&#x9;026c&lt;br&gt;&#xA;न कर्मणा साधुनैकेन नूनं कर्तुं शक्यं भवतीह सञ्जय&#x9;027a&lt;br&gt;&#xA;सर्वात्मना परिजेतुं वयं चेन्न शक्नुमो धृतराष्ट्रस्य पुत्रम्&#x9;027c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/024/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/024/</guid>
      <description>&lt;p&gt;सञ्जय उवाच&#x9;001&lt;br&gt;&#xA;यथार्हसे पाण्डव तत्तथैव कुरून्कुरुश्रेष्ठ जनं च पृच्छसि&#x9;001a&lt;br&gt;&#xA;अनामयास्तात मनस्विनस्ते कुरुश्रेष्ठान्पृच्छसि पार्थ यांस्त्वम्&#x9;001c&lt;br&gt;&#xA;सन्त्येव वृद्धाः साधवो धार्तराष्ट्रे सन्त्येव पापाः पाण्डव तस्य विद्धि&#x9;002a&lt;br&gt;&#xA;दद्याद्रिपोश्चापि हि धार्तराष्ट्रः कुतो दायाल्ँलोपयेद्ब्राह्मणानाम्&#x9;002c&lt;br&gt;&#xA;यद्युष्माकं वर्ततेऽसौ न धर्म्यमद्रुग्धेषु द्रुग्धवत्तन्न साधु&#x9;003a&lt;br&gt;&#xA;मित्रध्रुक्स्याद्धृतराष्ट्रः सपुत्रो युष्मान्द्विषन्साधुवृत्तानसाधुः&#x9;003c&lt;br&gt;&#xA;न चानुजानाति भृशं च तप्यते शोचत्यन्तः स्थविरोऽजातशत्रो&#x9;004a&lt;br&gt;&#xA;शृणोति हि ब्राह्मणानां समेत्य मित्रद्रोहः पातकेभ्यो गरीयान्&#x9;004c&lt;br&gt;&#xA;स्मरन्ति तुभ्यं नरदेव सङ्गमे युद्धे च जिष्णोश्च युधां प्रणेतुः&#x9;005a&lt;br&gt;&#xA;समुत्कृष्टे दुन्दुभिशङ्खशब्दे गदापाणिं भीमसेनं स्मरन्ति&#x9;005c&lt;br&gt;&#xA;माद्रीसुतौ चापि रणाजिमध्ये सर्वा दिशः सम्पतन्तौ स्मरन्ति&#x9;006a&lt;br&gt;&#xA;सेनां वर्षन्तौ शरवर्षैरजस्रं महारथौ समरे दुष्प्रकम्प्यौ&#x9;006c&lt;br&gt;&#xA;न त्वेव मन्ये पुरुषस्य राजन्ननागतं ज्ञायते यद्भविष्यम्&#x9;007a&lt;br&gt;&#xA;त्वं चेदिमं सर्वधर्मोपपन्नः प्राप्तः क्लेशं पाण्डव कृच्छ्ररूपम्&#x9;007c&lt;br&gt;&#xA;त्वमेवैतत्सर्वमतश्च भूयः समीकुर्याः प्रज्ञयाजातशत्रो&#x9;008a&lt;br&gt;&#xA;न कामार्थं सन्त्यजेयुर्हि धर्मं पाण्डोः सुताः सर्व एवेन्द्रकल्पाः&#x9;008c&lt;br&gt;&#xA;त्वमेवैतत्प्रज्ञयाजातशत्रो शमं कुर्या येन शर्माप्नुयुस्ते&#x9;009a&lt;br&gt;&#xA;धार्तराष्ट्राः पाण्डवाः सृञ्जयाश्च ये चाप्यन्ये पार्थिवाः सन्निविष्टाः&#x9;009c&lt;br&gt;&#xA;यन्माब्रवीद्धृतराष्ट्रो निशायामजातशत्रो वचनं पिता ते&#x9;010a&lt;br&gt;&#xA;सहामात्यः सहपुत्रश्च राजन्समेत्य तां वाचमिमां निबोध&#x9;010c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/025/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/025/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;समागताः पाण्डवाः सृञ्जयाश्च जनार्दनो युयुधानो विराटः&#x9;001a&lt;br&gt;&#xA;यत्ते वाक्यं धृतराष्ट्रानुशिष्टं गावल्गणे ब्रूहि तत्सूतपुत्र&#x9;001c&lt;br&gt;&#xA;सञ्जय उवाच&#x9;002&lt;br&gt;&#xA;अजातशत्रुं च वृकोदरं च धनञ्जयं माद्रवतीसुतौ च&#x9;002a&lt;br&gt;&#xA;आमन्त्रये वासुदेवं च शौरिं युयुधानं चेकितानं विराटम्&#x9;002c&lt;br&gt;&#xA;पाञ्चालानामधिपं चैव वृद्धं धृष्टद्युम्नं पार्षतं याज्ञसेनिम्&#x9;003a&lt;br&gt;&#xA;सर्वे वाचं शृणुतेमां मदीयां वक्ष्यामि यां भूतिमिच्छन्कुरूणाम्&#x9;003c&lt;br&gt;&#xA;शमं राजा धृतराष्ट्रोऽभिनन्दन्नयोजयत्त्वरमाणो रथं मे&#x9;004a&lt;br&gt;&#xA;सभ्रातृपुत्रस्वजनस्य राज्ञस्तद्रोचतां पाण्डवानां शमोऽस्तु&#x9;004c&lt;br&gt;&#xA;सर्वैर्धर्मैः समुपेताः स्थ पार्थाः प्रस्थानेन मार्दवेनार्जवेन&#x9;005a&lt;br&gt;&#xA;जाताः कुले अनृशंसा वदान्या ह्रीनिषेधाः कर्मणां निश्चयज्ञाः&#x9;005c&lt;br&gt;&#xA;न युज्यते कर्म युष्मासु हीनं सत्त्वं हि वस्तादृशं भीमसेनाः&#x9;006a&lt;br&gt;&#xA;उद्भासते ह्यञ्जनबिन्दुवत्तच्छुक्ले वस्त्रे यद्भवेत्किल्बिषं वः&#x9;006c&lt;br&gt;&#xA;सर्वक्षयो दृश्यते यत्र कृत्स्नः पापोदयो निरयोऽभावसंस्थः&#x9;007a&lt;br&gt;&#xA;कस्तत्कुर्याज्जातु कर्म प्रजानन्पराजयो यत्र समो जयश्च&#x9;007c&lt;br&gt;&#xA;ते वै धन्या यैः कृतं ज्ञातिकार्यं ये वः पुत्राः सुहृदो बान्धवाश्च&#x9;008a&lt;br&gt;&#xA;उपक्रुष्टं जीवितं सन्त्यजेयुस्ततः कुरूणां नियतो वै भवः स्यात्&#x9;008c&lt;br&gt;&#xA;ते चेत्कुरूननुशास्य स्थ पार्था निनीय सर्वान्द्विषतो निगृह्य&#x9;009a&lt;br&gt;&#xA;समं वस्तज्जीवितं मृत्युना स्याद्यज्जीवध्वं ज्ञातिवधे न साधु&#x9;009c&lt;br&gt;&#xA;को ह्येव युष्मान्सह केशवेन सचेकितानान्पार्षतबाहुगुप्तान्&#x9;010a&lt;br&gt;&#xA;ससात्यकीन्विषहेत प्रजेतुं लब्ध्वापि देवान्सचिवान्सहेन्द्रान्&#x9;010c&lt;br&gt;&#xA;को वा कुरून्द्रोणभीष्माभिगुप्तानश्वत्थाम्ना शल्यकृपादिभिश्च&#x9;011a&lt;br&gt;&#xA;रणे प्रसोढुं विषहेत राजन्राधेयगुप्तान्सह भूमिपालैः&#x9;011c&lt;br&gt;&#xA;महद्बलं धार्तराष्ट्रस्य राज्ञः को वै शक्तो हन्तुमक्षीयमाणः&#x9;012a&lt;br&gt;&#xA;सोऽहं जये चैव पराजये च निःश्रेयसं नाधिगच्छामि किञ्चित्&#x9;012c&lt;br&gt;&#xA;कथं हि नीचा इव दौष्कुलेया निर्धर्मार्थं कर्म कुर्युश्च पार्थाः&#x9;013a&lt;br&gt;&#xA;सोऽहं प्रसाद्य प्रणतो वासुदेवं पाञ्चालानामधिपं चैव वृद्धम्&#x9;013c&lt;br&gt;&#xA;कृताञ्जलिः शरणं वः प्रपद्ये कथं स्वस्ति स्यात्कुरुसृञ्जयानाम्&#x9;014a&lt;br&gt;&#xA;न ह्येव ते वचनं वासुदेवो धनञ्जयो वा जातु किञ्चिन्न कुर्यात्&#x9;014c&lt;br&gt;&#xA;प्राणानादौ याच्यमानः कुतोऽन्यदेतद्विद्वन्साधनार्थं ब्रवीमि&#x9;015a&lt;br&gt;&#xA;एतद्राज्ञो भीष्मपुरोगमस्य मतं यद्वः शान्तिरिहोत्तमा स्यात्&#x9;015c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/026/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/026/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;कां नु वाचं सञ्जय मे शृणोषि युद्धैषिणीं येन युद्धाद्बिभेषि&#x9;001a&lt;br&gt;&#xA;अयुद्धं वै तात युद्धाद्गरीयः कस्तल्लब्ध्वा जातु युध्येत सूत&#x9;001c&lt;br&gt;&#xA;अकुर्वतश्चेत्पुरुषस्य सञ्जय सिध्येत्सङ्कल्पो मनसा यं यमिच्छेत्&#x9;002a&lt;br&gt;&#xA;न कर्म कुर्याद्विदितं ममैतदन्यत्र युद्धाद्बहु यल्लघीयः&#x9;002c&lt;br&gt;&#xA;कुतो युद्धं जातु नरः प्रजानन्को दैवशप्तोऽभिवृणीत युद्धम्&#x9;003a&lt;br&gt;&#xA;सुखैषिणः कर्म कुर्वन्ति पार्था धर्मादहीनं यच्च लोकस्य पथ्यम्&#x9;003c&lt;br&gt;&#xA;कर्मोदयं सुखमाशंसमानः कृच्छ्रोपायं तत्त्वतः कर्म दुःखम्&#x9;004a&lt;br&gt;&#xA;सुखप्रेप्सुर्विजिघांसुश्च दुःखं य इन्द्रियाणां प्रीतिवशानुगामी&#x9;004c&lt;br&gt;&#xA;कामाभिध्या स्वशरीरं दुनोति यया प्रयुक्तोऽनुकरोति दुःखम्&#x9;004e&lt;br&gt;&#xA;यथेध्यमानस्य समिद्धतेजसो भूयो बलं वर्धते पावकस्य&#x9;005a&lt;br&gt;&#xA;कामार्थलाभेन तथैव भूयो न तृप्यते सर्पिषेवाग्निरिद्धः&#x9;005c&lt;br&gt;&#xA;सम्पश्येमं भोगचयं महान्तं सहास्माभिर्धृतराष्ट्रस्य राज्ञः&#x9;005e&lt;br&gt;&#xA;नाश्रेयसामीश्वरो विग्रहाणां नाश्रेयसां गीतशब्दं शृणोति&#x9;006a&lt;br&gt;&#xA;नाश्रेयसः सेवते माल्यगन्धान्न चाप्यश्रेयांस्यनुलेपनानि&#x9;006c&lt;br&gt;&#xA;नाश्रेयसः प्रावरानध्यवस्ते कथं त्वस्मान्सम्प्रणुदेत्कुरुभ्यः&#x9;007a&lt;br&gt;&#xA;अत्रैव च स्यादवधूय एष कामः शरीरे हृदयं दुनोति&#x9;007c&lt;br&gt;&#xA;स्वयं राजा विषमस्थः परेषु सामस्थ्यमन्विच्छति तन्न साधु&#x9;008a&lt;br&gt;&#xA;यथात्मनः पश्यति वृत्तमेव तथा परेषामपि सोऽभ्युपैति&#x9;008c&lt;br&gt;&#xA;आसन्नमग्निं तु निदाघकाले गम्भीरकक्षे गहने विसृज्य&#x9;009a&lt;br&gt;&#xA;यथा वृद्धं वायुवशेन शोचेत्क्षेमं मुमुक्षुः शिशिरव्यपाये&#x9;009c&lt;br&gt;&#xA;प्राप्तैश्वर्यो धृतराष्ट्रोऽद्य राजा लालप्यते सञ्जय कस्य हेतोः&#x9;010a&lt;br&gt;&#xA;प्रगृह्य दुर्बुद्धिमनार्जवे रतं पुत्रं मन्दं मूढममन्त्रिणं तु&#x9;010c&lt;br&gt;&#xA;अनाप्तः सन्नाप्ततमस्य वाचं सुयोधनो विदुरस्यावमन्य&#x9;011a&lt;br&gt;&#xA;सुतस्य राजा धृतराष्ट्रः प्रियैषी सम्बुध्यमानो विशतेऽधर्ममेव&#x9;011c&lt;br&gt;&#xA;मेधाविनं ह्यर्थकामं कुरूणां बहुश्रुतं वाग्मिनं शीलवन्तम्&#x9;012a&lt;br&gt;&#xA;सूत राजा धृतराष्ट्रः कुरुभ्यो न सोऽस्मरद्विदुरं पुत्रकाम्यात्&#x9;012c&lt;br&gt;&#xA;मानघ्नस्य आत्मकामस्य चेर्ष्योः संरम्भिणश्चार्थधर्मातिगस्य&#x9;013a&lt;br&gt;&#xA;दुर्भाषिणो मन्युवशानुगस्य कामात्मनो दुर्हृदो भावनस्य&#x9;013c&lt;br&gt;&#xA;अनेयस्याश्रेयसो दीर्घमन्योर्मित्रद्रुहः सञ्जय पापबुद्धेः&#x9;014a&lt;br&gt;&#xA;सुतस्य राजा धृतराष्ट्रः प्रियैषी प्रपश्यमानः प्रजहाद्धर्मकामौ&#x9;014c&lt;br&gt;&#xA;तदैव मे सञ्जय दीव्यतोऽभून्नो चेत्कुरूनागतः स्यादभावः&#x9;015a&lt;br&gt;&#xA;काव्यां वाचं विदुरो भाषमाणो न विन्दते धृतराष्ट्रात्प्रशंसाम्&#x9;015c&lt;br&gt;&#xA;क्षत्तुर्यदा अन्ववर्तन्त बुद्धिं कृच्छ्रं कुरून्न तदाभ्याजगाम&#x9;016a&lt;br&gt;&#xA;यावत्प्रज्ञामन्ववर्तन्त तस्य तावत्तेषां राष्ट्रवृद्धिर्बभूव&#x9;016c&lt;br&gt;&#xA;तदर्थलुब्धस्य निबोध मेऽद्य ये मन्त्रिणो धार्तराष्ट्रस्य सूत&#x9;017a&lt;br&gt;&#xA;दुःशासनः शकुनिः सूतपुत्रो गावल्गणे पश्य सम्मोहमस्य&#x9;017c&lt;br&gt;&#xA;सोऽहं न पश्यामि परीक्षमाणः कथं स्वस्ति स्यात्कुरुसृञ्जयानाम्&#x9;018a&lt;br&gt;&#xA;आत्तैश्वर्यो धृतराष्ट्रः परेभ्यः प्रव्राजिते विदुरे दीर्घदृष्टौ&#x9;018c&lt;br&gt;&#xA;आशंसते वै धृतराष्ट्रः सपुत्रो महाराज्यमसपत्नं पृथिव्याम्&#x9;019a&lt;br&gt;&#xA;तस्मिञ्शमः केवलं नोपलभ्यो अत्यासन्नं मद्गतं मन्यतेऽर्थम्&#x9;019c&lt;br&gt;&#xA;यत्तत्कर्णो मन्यते पारणीयं युद्धे गृहीतायुधमर्जुनेन&#x9;020a&lt;br&gt;&#xA;आसंश्च युद्धानि पुरा महान्ति कथं कर्णो नाभवद्द्वीप एषाम्&#x9;020c&lt;br&gt;&#xA;कर्णश्च जानाति सुयोधनश्च द्रोणश्च जानाति पितामहश्च&#x9;021a&lt;br&gt;&#xA;अन्ये च ये कुरवस्तत्र सन्ति यथार्जुनान्नास्त्यपरो धनुर्धरः&#x9;021c&lt;br&gt;&#xA;जानन्त्येते कुरवः सर्व एव ये चाप्यन्ये भूमिपालाः समेताः&#x9;022a&lt;br&gt;&#xA;दुर्योधनं चापराधे चरन्तमरिन्दमे फल्गुनेऽविद्यमाने&#x9;022c&lt;br&gt;&#xA;तेनार्थबद्धं मन्यते धार्तराष्ट्रः शक्यं हर्तुं पाण्डवानां ममत्वम्&#x9;023a&lt;br&gt;&#xA;किरीटिना तालमात्रायुधेन तद्वेदिना संयुगं तत्र गत्वा&#x9;023c&lt;br&gt;&#xA;गाण्डीवविस्फारितशब्दमाजावशृण्वाना धार्तराष्ट्रा ध्रियन्ते&#x9;024a&lt;br&gt;&#xA;क्रुद्धस्य चेद्भीमसेनस्य वेगात्सुयोधनो मन्यते सिद्धमर्थम्&#x9;024c&lt;br&gt;&#xA;इन्द्रोऽप्येतन्नोत्सहेत्तात हर्तुमैश्वर्यं नो जीवति भीमसेने&#x9;025a&lt;br&gt;&#xA;धनञ्जये नकुले चैव सूत तथा वीरे सहदेवे मदीये&#x9;025c&lt;br&gt;&#xA;स चेदेतां प्रतिपद्येत बुद्धिं वृद्धो राजा सह पुत्रेण सूत&#x9;026a&lt;br&gt;&#xA;एवं रणे पाण्डवकोपदग्धा न नश्येयुः सञ्जय धार्तराष्ट्राः&#x9;026c&lt;br&gt;&#xA;जानासि त्वं क्लेशमस्मासु वृत्तं त्वां पूजयन्सञ्जयाहं क्षमेयम्&#x9;027a&lt;br&gt;&#xA;यच्चास्माकं कौरवैर्भूतपूर्वं या नो वृत्तिर्धार्तराष्ट्रे तदासीत्&#x9;027c&lt;br&gt;&#xA;अद्यापि तत्तत्र तथैव वर्ततां शान्तिं गमिष्यामि यथा त्वमात्थ&#x9;028a&lt;br&gt;&#xA;इन्द्रप्रस्थे भवतु ममैव राज्यं सुयोधनो यच्छतु भारताग्र्यः&#x9;028c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/027/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/027/</guid>
      <description>&lt;p&gt;सञ्जय उवाच&#x9;001&lt;br&gt;&#xA;धर्मे नित्या पाण्डव ते विचेष्टा लोके श्रुता दृश्यते चापि पार्थ&#x9;001a&lt;br&gt;&#xA;महास्रावं जीवितं चाप्यनित्यं सम्पश्य त्वं पाण्डव मा विनीनशः&#x9;001c&lt;br&gt;&#xA;न चेद्भागं कुरवोऽन्यत्र युद्धात्प्रयच्छन्ते तुभ्यमजातशत्रो&#x9;002a&lt;br&gt;&#xA;भैक्षचर्यामन्धकवृष्णिराज्ये श्रेयो मन्ये न तु युद्धेन राज्यम्&#x9;002c&lt;br&gt;&#xA;अल्पकालं जीवितं यन्मनुष्ये महास्रावं नित्यदुःखं चलं च&#x9;003a&lt;br&gt;&#xA;भूयश्च तद्वयसो नानुरूपं तस्मात्पापं पाण्डव मा प्रसार्षीः&#x9;003c&lt;br&gt;&#xA;कामा मनुष्यं प्रसजन्त एव धर्मस्य ये विघ्नमूलं नरेन्द्र&#x9;004a&lt;br&gt;&#xA;पूर्वं नरस्तान्धृतिमान्विनिघ्नल्ँलोके प्रशंसां लभतेऽनवद्याम्&#x9;004c&lt;br&gt;&#xA;निबन्धनी ह्यर्थतृष्णेह पार्थ तामेषतो बाध्यते धर्म एव&#x9;005a&lt;br&gt;&#xA;धर्मं तु यः प्रवृणीते स बुद्धः कामे गृद्धो हीयतेऽर्थानुरोधात्&#x9;005c&lt;br&gt;&#xA;धर्मं कृत्वा कर्मणां तात मुख्यं महाप्रतापः सवितेव भाति&#x9;006a&lt;br&gt;&#xA;हानेन धर्मस्य महीमपीमां लब्ध्वा नरः सीदति पापबुद्धिः&#x9;006c&lt;br&gt;&#xA;वेदोऽधीतश्चरितं ब्रह्मचर्यं यज्ञैरिष्टं ब्राह्मणेभ्यश्च दत्तम्&#x9;007a&lt;br&gt;&#xA;परं स्थानं मन्यमानेन भूय आत्मा दत्तो वर्षपूगं सुखेभ्यः&#x9;007c&lt;br&gt;&#xA;सुखप्रिये सेवमानोऽतिवेलं योगाभ्यासे यो न करोति कर्म&#x9;008a&lt;br&gt;&#xA;वित्तक्षये हीनसुखोऽतिवेलं दुःखं शेते कामवेगप्रणुन्नः&#x9;008c&lt;br&gt;&#xA;एवं पुनरर्थचर्याप्रसक्तो हित्वा धर्मं यः प्रकरोत्यधर्मम्&#x9;009a&lt;br&gt;&#xA;अश्रद्दधत्परलोकाय मूढो हित्वा देहं तप्यते प्रेत्य मन्दः&#x9;009c&lt;br&gt;&#xA;न कर्मणां विप्रणाशोऽस्त्यमुत्र पुण्यानां वाप्यथ वा पापकानाम्&#x9;010a&lt;br&gt;&#xA;पूर्वं कर्तुर्गच्छति पुण्यपापं पश्चात्त्वेतदनुयात्येव कर्ता&#x9;010c&lt;br&gt;&#xA;न्यायोपेतं ब्राह्मणेभ्यो यदन्नं श्रद्धापूतं गन्धरसोपपन्नम्&#x9;011a&lt;br&gt;&#xA;अन्वाहार्येषूत्तमदक्षिणेषु तथारूपं कर्म विख्यायते ते&#x9;011c&lt;br&gt;&#xA;इह क्षेत्रे क्रियते पार्थ कार्यं न वै किञ्चिद्विद्यते प्रेत्य कार्यम्&#x9;012a&lt;br&gt;&#xA;कृतं त्वया पारलोक्यं च कार्यं पुण्यं महत्सद्भिरनुप्रशस्तम्&#x9;012c&lt;br&gt;&#xA;जहाति मृत्युं च जरां भयं च न क्षुत्पिपासे मनसश्चाप्रियाणि&#x9;013a&lt;br&gt;&#xA;न कर्तव्यं विद्यते तत्र किञ्चिदन्यत्र वै इन्द्रियप्रीणनार्थात्&#x9;013c&lt;br&gt;&#xA;एवंरूपं कर्मफलं नरेन्द्र मात्रावता हृदयस्य प्रियेण&#x9;014a&lt;br&gt;&#xA;स क्रोधजं पाण्डव हर्षजं च लोकावुभौ मा प्रहासीश्चिराय&#x9;014c&lt;br&gt;&#xA;अन्तं गत्वा कर्मणां या प्रशंसा सत्यं दमश्चार्जवमानृशंस्यम्&#x9;015a&lt;br&gt;&#xA;अश्वमेधो राजसूयस्तथेष्टः पापस्यान्तं कर्मणो मा पुनर्गाः&#x9;015c&lt;br&gt;&#xA;तच्चेदेवं देशरूपेण पार्थाः करिष्यध्वं कर्म पापं चिराय&#x9;016a&lt;br&gt;&#xA;निवसध्वं वर्षपूगान्वनेषु दुःखं वासं पाण्डवा धर्महेतोः&#x9;016c&lt;br&gt;&#xA;अप्रव्रज्ये योजयित्वा पुरस्तादात्माधीनं यद्बलं ते तदासीत्&#x9;017a&lt;br&gt;&#xA;नित्यं पाञ्चालाः सचिवास्तवेमे जनार्दनो युयुधानश्च वीरः&#x9;017c&lt;br&gt;&#xA;मत्स्यो राजा रुक्मरथः सपुत्रः प्रहारिभिः सह पुत्रैर्विराटः&#x9;018a&lt;br&gt;&#xA;राजानश्च ये विजिताः पुरस्तात्त्वामेव ते संश्रयेयुः समस्ताः&#x9;018c&lt;br&gt;&#xA;महासहायः प्रतपन्बलस्थः पुरस्कृतो वासुदेवार्जुनाभ्याम्&#x9;019a&lt;br&gt;&#xA;वरान्हनिष्यन्द्विषतो रङ्गमध्ये व्यनेष्यथा धार्तराष्ट्रस्य दर्पम्&#x9;019c&lt;br&gt;&#xA;बलं कस्माद्वर्धयित्वा परस्य निजान्कस्मात्कर्शयित्वा सहायान्&#x9;020a&lt;br&gt;&#xA;निरुष्य कस्माद्वर्षपूगान्वनेषु युयुत्ससे पाण्डव हीनकालम्&#x9;020c&lt;br&gt;&#xA;अप्रज्ञो वा पाण्डव युध्यमानो अधर्मज्ञो वा भूतिपथाद्व्यपैति&#x9;021a&lt;br&gt;&#xA;प्रज्ञावान्वा बुध्यमानोऽपि धर्मं संरम्भाद्वा सोऽपि भूतेरपैति&#x9;021c&lt;br&gt;&#xA;नाधर्मे ते धीयते पार्थ बुद्धिर्न संरम्भात्कर्म चकर्थ पापम्&#x9;022a&lt;br&gt;&#xA;अद्धा किं तत्कारणं यस्य हेतोः प्रज्ञाविरुद्धं कर्म चिकीर्षसीदम्&#x9;022c&lt;br&gt;&#xA;अव्याधिजं कटुकं शीर्षरोगं यशोमुषं पापफलोदयं च&#x9;023a&lt;br&gt;&#xA;सतां पेयं यन्न पिबन्त्यसन्तो मन्युं महाराज पिब प्रशाम्य&#x9;023c&lt;br&gt;&#xA;पापानुबन्धं को नु तं कामयेत क्षमैव ते ज्यायसी नोत भोगाः&#x9;024a&lt;br&gt;&#xA;यत्र भीष्मः शान्तनवो हतः स्याद्यत्र द्रोणः सहपुत्रो हतः स्यात्&#x9;024c&lt;br&gt;&#xA;कृपः शल्यः सौमदत्तिर्विकर्णो विविंशतिः कर्णदुर्योधनौ च&#x9;025a&lt;br&gt;&#xA;एतान्हत्वा कीदृशं तत्सुखं स्याद्यद्विन्देथास्तदनुब्रूहि पार्थ&#x9;025c&lt;br&gt;&#xA;लब्ध्वापीमां पृथिवीं सागरान्तां जरामृत्यू नैव हि त्वं प्रजह्याः&#x9;026a&lt;br&gt;&#xA;प्रियाप्रिये सुखदुःखे च राजन्नेवं विद्वान्नैव युद्धं कुरुष्व&#x9;026c&lt;br&gt;&#xA;अमात्यानां यदि कामस्य हेतोरेवंयुक्तं कर्म चिकीर्षसि त्वम्&#x9;027a&lt;br&gt;&#xA;अपाक्रमेः सम्प्रदाय स्वमेभ्यो मा गास्त्वं वै देवयानात्पथोऽद्य&#x9;027c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/028/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/028/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;असंशयं सञ्जय सत्यमेतद्धर्मो वरः कर्मणां यत्त्वमात्थ&#x9;001a&lt;br&gt;&#xA;ज्ञात्वा तु मां सञ्जय गर्हयेस्त्वं यदि धर्मं यद्यधर्मं चरामि&#x9;001c&lt;br&gt;&#xA;यत्राधर्मो धर्मरूपाणि बिभ्रद्धर्मः कृत्स्नो दृश्यतेऽधर्मरूपः&#x9;002a&lt;br&gt;&#xA;तथा धर्मो धारयन्धर्मरूपं विद्वांसस्तं सम्प्रपश्यन्ति बुद्ध्या&#x9;002c&lt;br&gt;&#xA;एवमेतावापदि लिङ्गमेतद्धर्माधर्मौ वृत्तिनित्यौ भजेताम्&#x9;003a&lt;br&gt;&#xA;आद्यं लिङ्गं यस्य तस्य प्रमाणमापद्धर्मं सञ्जय तं निबोध&#x9;003c&lt;br&gt;&#xA;लुप्तायां तु प्रकृतौ येन कर्म निष्पादयेत्तत्परीप्सेद्विहीनः&#x9;004a&lt;br&gt;&#xA;प्रकृतिस्थश्चापदि वर्तमान उभौ गर्ह्यौ भवतः सञ्जयैतौ&#x9;004c&lt;br&gt;&#xA;अविलोपमिच्छतां ब्राह्मणानां प्रायश्चित्तं विहितं यद्विधात्रा&#x9;005a&lt;br&gt;&#xA;आपद्यथाकर्मसु वर्तमानान्विकर्मस्थान्सञ्जय गर्हयेत&#x9;005c&lt;br&gt;&#xA;मनीषिणां तत्त्वविच्छेदनाय विधीयते सत्सु वृत्तिः सदैव&#x9;006a&lt;br&gt;&#xA;अब्राह्मणाः सन्ति तु ये न वैद्याः सर्वोच्छेदं साधु मन्येत तेभ्यः&#x9;006c&lt;br&gt;&#xA;तदर्था नः पितरो ये च पूर्वे पितामहा ये च तेभ्यः परेऽन्ये&#x9;007a&lt;br&gt;&#xA;प्रज्ञैषिणो ये च हि कर्म चक्रुर्नास्त्यन्ततो नास्ति नास्तीति मन्ये&#x9;007c&lt;br&gt;&#xA;यत्किञ्चिदेतद्वित्तमस्यां पृथिव्यां यद्देवानां त्रिदशानां परत्र&#x9;008a&lt;br&gt;&#xA;प्राजापत्यं त्रिदिवं ब्रह्मलोकं नाधर्मतः सञ्जय कामये तत्&#x9;008c&lt;br&gt;&#xA;धर्मेश्वरः कुशलो नीतिमांश्चाप्युपासिता ब्राह्मणानां मनीषी&#x9;009a&lt;br&gt;&#xA;नानाविधांश्चैव महाबलांश्च राजन्यभोजाननुशास्ति कृष्णः&#x9;009c&lt;br&gt;&#xA;यदि ह्यहं विसृजन्स्यामगर्ह्यो युध्यमानो यदि जह्यां स्वधर्मम्&#x9;010a&lt;br&gt;&#xA;महायशाः केशवस्तद्ब्रवीतु वासुदेवस्तूभयोरर्थकामः&#x9;010c&lt;br&gt;&#xA;शैनेया हि चैत्रकाश्चान्धकाश्च वार्ष्णेयभोजाः कौकुराः सृञ्जयाश्च&#x9;011a&lt;br&gt;&#xA;उपासीना वासुदेवस्य बुद्धिं निगृह्य शत्रून्सुहृदो नन्दयन्ति&#x9;011c&lt;br&gt;&#xA;वृष्ण्यन्धका ह्युग्रसेनादयो वै कृष्णप्रणीताः सर्व एवेन्द्रकल्पाः&#x9;012a&lt;br&gt;&#xA;मनस्विनः सत्यपराक्रमाश्च महाबला यादवा भोगवन्तः&#x9;012c&lt;br&gt;&#xA;काश्यो बभ्रुः श्रियमुत्तमां गतो लब्ध्वा कृष्णं भ्रातरमीशितारम्&#x9;013a&lt;br&gt;&#xA;यस्मै कामान्वर्षति वासुदेवो ग्रीष्मात्यये मेघ इव प्रजाभ्यः&#x9;013c&lt;br&gt;&#xA;ईदृशोऽयं केशवस्तात भूयो विद्मो ह्येनं कर्मणां निश्चयज्ञम्&#x9;014a&lt;br&gt;&#xA;प्रियश्च नः साधुतमश्च कृष्णो नातिक्रमे वचनं केशवस्य&#x9;014c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/029/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/029/</guid>
      <description>&lt;p&gt;वासुदेव उवाच&#x9;001&lt;br&gt;&#xA;अविनाशं सञ्जय पाण्डवानामिच्छाम्यहं भूतिमेषां प्रियं च&#x9;001a&lt;br&gt;&#xA;तथा राज्ञो धृतराष्ट्रस्य सूत सदाशंसे बहुपुत्रस्य वृद्धिम्&#x9;001c&lt;br&gt;&#xA;कामो हि मे सञ्जय नित्यमेव नान्यद्ब्रूयां तान्प्रति शाम्यतेति&#x9;002a&lt;br&gt;&#xA;राज्ञश्च हि प्रियमेतच्छृणोमि मन्ये चैतत्पाण्डवानां समर्थम्&#x9;002c&lt;br&gt;&#xA;सुदुष्करश्चात्र शमो हि नूनं प्रदर्शितः सञ्जय पाण्डवेन&#x9;003a&lt;br&gt;&#xA;यस्मिन्गृद्धो धृतराष्ट्रः सपुत्रः कस्मादेषां कलहो नात्र मूर्च्छेत्&#x9;003c&lt;br&gt;&#xA;तत्त्वं धर्मं विचरन्सञ्जयेह मत्तश्च जानासि युधिष्ठिराच्च&#x9;004a&lt;br&gt;&#xA;अथो कस्मात्सञ्जय पाण्डवस्य उत्साहिनः पूरयतः स्वकर्म&#x9;004c&lt;br&gt;&#xA;यथाख्यातमावसतः कुटुम्बं पुराकल्पात्साधु विलोपमात्थ&#x9;004e&lt;br&gt;&#xA;अस्मिन्विधौ वर्तमाने यथावदुच्चावचा मतयो ब्राह्मणानाम्&#x9;005a&lt;br&gt;&#xA;कर्मणाहुः सिद्धिमेके परत्र हित्वा कर्म विद्यया सिद्धिमेके&#x9;005c&lt;br&gt;&#xA;नाभुञ्जानो भक्ष्यभोज्यस्य तृप्येद्विद्वानपीह विदितं ब्राह्मणानाम्&#x9;005e&lt;br&gt;&#xA;या वै विद्याः साधयन्तीह कर्म तासां फलं विद्यते नेतरासाम्&#x9;006a&lt;br&gt;&#xA;तत्रेह वै दृष्टफलं तु कर्म पीत्वोदकं शाम्यति तृष्णयार्तः&#x9;006c&lt;br&gt;&#xA;सोऽयं विधिर्विहितः कर्मणैव तद्वर्तते सञ्जय तत्र कर्म&#x9;007a&lt;br&gt;&#xA;तत्र योऽन्यत्कर्मणः साधु मन्येन्मोघं तस्य लपितं दुर्बलस्य&#x9;007c&lt;br&gt;&#xA;कर्मणामी भान्ति देवाः परत्र कर्मणैवेह प्लवते मातरिश्वा&#x9;008a&lt;br&gt;&#xA;अहोरात्रे विदधत्कर्मणैव अतन्द्रितो नित्यमुदेति सूर्यः&#x9;008c&lt;br&gt;&#xA;मासार्धमासानथ नक्षत्रयोगानतन्द्रितश्चन्द्रमा अभ्युपैति&#x9;009a&lt;br&gt;&#xA;अतन्द्रितो दहते जातवेदाः समिध्यमानः कर्म कुर्वन्प्रजाभ्यः&#x9;009c&lt;br&gt;&#xA;अतन्द्रिता भारमिमं महान्तं बिभर्ति देवी पृथिवी बलेन&#x9;010a&lt;br&gt;&#xA;अतन्द्रिताः शीघ्रमपो वहन्ति सन्तर्पयन्त्यः सर्वभूतानि नद्यः&#x9;010c&lt;br&gt;&#xA;अतन्द्रितो वर्षति भूरितेजाः सन्नादयन्नन्तरिक्षं दिवं च&#x9;011a&lt;br&gt;&#xA;अतन्द्रितो ब्रह्मचर्यं चचार श्रेष्ठत्वमिच्छन्बलभिद्देवतानाम्&#x9;011c&lt;br&gt;&#xA;हित्वा सुखं मनसश्च प्रियाणि तेन शक्रः कर्मणा श्रैष्ठ्यमाप&#x9;012a&lt;br&gt;&#xA;सत्यं धर्मं पालयन्नप्रमत्तो दमं तितिक्षां समतां प्रियं च&#x9;012c&lt;br&gt;&#xA;एतानि सर्वाण्युपसेवमानो देवराज्यं मघवान्प्राप मुख्यम्&#x9;012e&lt;br&gt;&#xA;बृहस्पतिर्ब्रह्मचर्यं चचार समाहितः संशितात्मा यथावत्&#x9;013a&lt;br&gt;&#xA;हित्वा सुखं प्रतिरुध्येन्द्रियाणि तेन देवानामगमद्गौरवं सः&#x9;013c&lt;br&gt;&#xA;नक्षत्राणि कर्मणामुत्र भान्ति रुद्रादित्या वसवोऽथापि विश्वे&#x9;014a&lt;br&gt;&#xA;यमो राजा वैश्रवणः कुबेरो गन्धर्वयक्षाप्सरसश्च शुभ्राः&#x9;014c&lt;br&gt;&#xA;ब्रह्मचर्यं वेदविद्याः क्रियाश्च निषेवमाणा मुनयोऽमुत्र भान्ति&#x9;014e&lt;br&gt;&#xA;जानन्निमं सर्वलोकस्य धर्मं ब्राह्मणानां क्षत्रियाणां विशां च&#x9;015a&lt;br&gt;&#xA;स कस्मात्त्वं जानतां ज्ञानवान्सन्व्यायच्छसे सञ्जय कौरवार्थे&#x9;015c&lt;br&gt;&#xA;आम्नायेषु नित्यसंयोगमस्य तथाश्वमेधे राजसूये च विद्धि&#x9;016a&lt;br&gt;&#xA;संयुज्यते धनुषा वर्मणा च हस्तत्राणै रथशस्त्रैश्च भूयः&#x9;016c&lt;br&gt;&#xA;ते चेदिमे कौरवाणामुपायमधिगच्छेयुरवधेनैव पार्थाः&#x9;017a&lt;br&gt;&#xA;धर्मत्राणं पुण्यमेषां कृतं स्यादार्ये वृत्ते भीमसेनं निगृह्य&#x9;017c&lt;br&gt;&#xA;ते चेत्पित्र्ये कर्मणि वर्तमाना आपद्येरन्दिष्टवशेन मृत्युम्&#x9;018a&lt;br&gt;&#xA;यथाशक्त्या पूरयन्तः स्वकर्म तदप्येषां निधनं स्यात्प्रशस्तम्&#x9;018c&lt;br&gt;&#xA;उताहो त्वं मन्यसे सर्वमेव राज्ञां युद्धे वर्तते धर्मतन्त्रम्&#x9;019a&lt;br&gt;&#xA;अयुद्धे वा वर्तते धर्मतन्त्रं तथैव ते वाचमिमां शृणोमि&#x9;019c&lt;br&gt;&#xA;चातुर्वर्ण्यस्य प्रथमं विभागमवेक्ष्य त्वं सञ्जय स्वं च कर्म&#x9;020a&lt;br&gt;&#xA;निशम्याथो पाण्डवानां स्वकर्म प्रशंस वा निन्द वा या मतिस्ते&#x9;020c&lt;br&gt;&#xA;अधीयीत ब्राह्मणोऽथो यजेत दद्यादियात्तीर्थमुख्यानि चैव&#x9;021a&lt;br&gt;&#xA;अध्यापयेद्याजयेच्चापि याज्यान्प्रतिग्रहान्वा विदितान्प्रतीच्छेत्&#x9;021c&lt;br&gt;&#xA;तथा राजन्यो रक्षणं वै प्रजानां कृत्वा धर्मेणाप्रमत्तोऽथ दत्त्वा&#x9;022a&lt;br&gt;&#xA;यज्ञैरिष्ट्वा सर्ववेदानधीत्य दारान्कृत्वा पुण्यकृदावसेद्गृहान्&#x9;022c&lt;br&gt;&#xA;वैश्योऽधीत्य कृषिगोरक्षपण्यैर्वित्तं चिन्वन्पालयन्नप्रमत्तः&#x9;023a&lt;br&gt;&#xA;प्रियं कुर्वन्ब्राह्मणक्षत्रियाणां धर्मशीलः पुण्यकृदावसेद्गृहान्&#x9;023c&lt;br&gt;&#xA;परिचर्या वन्दनं ब्राह्मणानां नाधीयीत प्रतिषिद्धोऽस्य यज्ञः&#x9;024a&lt;br&gt;&#xA;नित्योत्थितो भूतयेऽतन्द्रितः स्यादेष स्मृतः शूद्रधर्मः पुराणः&#x9;024c&lt;br&gt;&#xA;एतान्राजा पालयन्नप्रमत्तो नियोजयन्सर्ववर्णान्स्वधर्मे&#x9;025a&lt;br&gt;&#xA;अकामात्मा समवृत्तिः प्रजासु नाधार्मिकाननुरुध्येत कामान्&#x9;025c&lt;br&gt;&#xA;श्रेयांस्तस्माद्यदि विद्येत कश्चिदभिज्ञातः सर्वधर्मोपपन्नः&#x9;026a&lt;br&gt;&#xA;स तं दुष्टमनुशिष्यात्प्रजानन्न चेद्गृध्येदिति तस्मिन्न साधु&#x9;026c&lt;br&gt;&#xA;यदा गृध्येत्परभूमिं नृशंसो विधिप्रकोपाद्बलमाददानः&#x9;027a&lt;br&gt;&#xA;ततो राज्ञां भविता युद्धमेतत्तत्र जातं वर्म शस्त्रं धनुश्च&#x9;027c&lt;br&gt;&#xA;इन्द्रेणेदं दस्युवधाय कर्म उत्पादितं वर्म शस्त्रं धनुश्च&#x9;027e&lt;br&gt;&#xA;स्तेनो हरेद्यत्र धनं ह्यदृष्टः प्रसह्य वा यत्र हरेत दृष्टः&#x9;028a&lt;br&gt;&#xA;उभौ गर्ह्यौ भवतः सञ्जयैतौ किं वै पृथक्त्वं धृतराष्ट्रस्य पुत्रे&#x9;028c&lt;br&gt;&#xA;योऽयं लोभान्मन्यते धर्ममेतं यमिच्छते मन्युवशानुगामी&#x9;028e&lt;br&gt;&#xA;भागः पुनः पाण्डवानां निविष्टस्तं नोऽकस्मादाददीरन्परे वै&#x9;029a&lt;br&gt;&#xA;अस्मिन्पदे युध्यतां नो वधोऽपि श्लाघ्यः पित्र्यः परराज्याद्विशिष्टः&#x9;029c&lt;br&gt;&#xA;एतान्धर्मान्कौरवाणां पुराणानाचक्षीथाः सञ्जय राज्यमध्ये&#x9;029e&lt;br&gt;&#xA;ये ते मन्दा मृत्युवशाभिपन्नाः समानीता धार्तराष्ट्रेण मूढाः&#x9;030a&lt;br&gt;&#xA;इदं पुनः कर्म पापीय एव सभामध्ये पश्य वृत्तं कुरूणाम्&#x9;030c&lt;br&gt;&#xA;प्रियां भार्यां द्रौपदीं पाण्डवानां यशस्विनीं शीलवृत्तोपपन्नाम्&#x9;031a&lt;br&gt;&#xA;यदुपेक्षन्त कुरवो भीष्ममुख्याः कामानुगेनोपरुद्धां रुदन्तीम्&#x9;031c&lt;br&gt;&#xA;तं चेत्तदा ते सकुमारवृद्धा अवारयिष्यन्कुरवः समेताः&#x9;032a&lt;br&gt;&#xA;मम प्रियं धृतराष्ट्रोऽकरिष्यत्पुत्राणां च कृतमस्याभविष्यत्&#x9;032c&lt;br&gt;&#xA;दुःशासनः प्रातिलोम्यान्निनाय सभामध्ये श्वशुराणां च कृष्णाम्&#x9;033a&lt;br&gt;&#xA;सा तत्र नीता करुणान्यवोचन्नान्यं क्षत्तुर्नाथमदृष्ट कञ्चित्&#x9;033c&lt;br&gt;&#xA;कार्पण्यादेव सहितास्तत्र राज्ञो नाशक्नुवन्प्रतिवक्तुं सभायाम्&#x9;034a&lt;br&gt;&#xA;एकः क्षत्ता धर्म्यमर्थं ब्रुवाणो धर्मं बुद्ध्वा प्रत्युवाचाल्पबुद्धिम्&#x9;034c&lt;br&gt;&#xA;अनुक्त्वा त्वं धर्ममेवं सभायामथेच्छसे पाण्डवस्योपदेष्टुम्&#x9;035a&lt;br&gt;&#xA;कृष्णा त्वेतत्कर्म चकार शुद्धं सुदुष्करं तद्धि सभां समेत्य&#x9;035c&lt;br&gt;&#xA;येन कृच्छ्रात्पाण्डवानुज्जहार तथात्मानं नौरिव सागरौघात्&#x9;035e&lt;br&gt;&#xA;यत्राब्रवीत्सूतपुत्रः सभायां कृष्णां स्थितां श्वशुराणां समीपे&#x9;036a&lt;br&gt;&#xA;न ते गतिर्विद्यते याज्ञसेनि प्रपद्येदानीं धार्तराष्ट्रस्य वेश्म&#x9;036c&lt;br&gt;&#xA;पराजितास्ते पतयो न सन्ति पतिं चान्यं भामिनि त्वं वृणीष्व&#x9;036e&lt;br&gt;&#xA;यो बीभत्सोर्हृदये प्रौढ आसीदस्थिप्रच्छिन्मर्मघाती सुघोरः&#x9;037a&lt;br&gt;&#xA;कर्णाच्छरो वाङ्मयस्तिग्मतेजाः प्रतिष्ठितो हृदये फल्गुनस्य&#x9;037c&lt;br&gt;&#xA;कृष्णाजिनानि परिधित्समानान्दुःशासनः कटुकान्यभ्यभाषत्&#x9;038a&lt;br&gt;&#xA;एते सर्वे षण्ढतिला विनष्टाः क्षयं गता नरकं दीर्घकालम्&#x9;038c&lt;br&gt;&#xA;गान्धारराजः शकुनिर्निकृत्या यदब्रवीद्द्यूतकाले स पार्थान्&#x9;039a&lt;br&gt;&#xA;पराजितो नकुलः किं तवास्ति कृष्णया त्वं दीव्य वै याज्ञसेन्या&#x9;039c&lt;br&gt;&#xA;जानासि त्वं सञ्जय सर्वमेतद्द्यूतेऽवाच्यं वाक्यमेवं यथोक्तम्&#x9;040a&lt;br&gt;&#xA;स्वयं त्वहं प्रार्थये तत्र गन्तुं समाधातुं कार्यमेतद्विपन्नम्&#x9;040c&lt;br&gt;&#xA;अहापयित्वा यदि पाण्डवार्थं शमं कुरूणामथ चेच्चरेयम्&#x9;041a&lt;br&gt;&#xA;पुण्यं च मे स्याच्चरितं महोदयं मुच्येरंश्च कुरवो मृत्युपाशात्&#x9;041c&lt;br&gt;&#xA;अपि वाचं भाषमाणस्य काव्यां धर्मारामामर्थवतीमहिंस्राम्&#x9;042a&lt;br&gt;&#xA;अवेक्षेरन्धार्तराष्ट्राः समक्षं मां च प्राप्तं कुरवः पूजयेयुः&#x9;042c&lt;br&gt;&#xA;अतोऽन्यथा रथिना फल्गुनेन भीमेन चैवाहवदंशितेन&#x9;043a&lt;br&gt;&#xA;परासिक्तान्धार्तराष्ट्रांस्तु विद्धि प्रदह्यमानान्कर्मणा स्वेन मन्दान्&#x9;043c&lt;br&gt;&#xA;पराजितान्पाण्डवेयांस्तु वाचो रौद्ररूपा भाषते धार्तराष्ट्रः&#x9;044a&lt;br&gt;&#xA;गदाहस्तो भीमसेनोऽप्रमत्तो दुर्योधनं स्मारयित्वा हि काले&#x9;044c&lt;br&gt;&#xA;सुयोधनो मन्युमयो महाद्रुमः स्कन्धः कर्णः शकुनिस्तस्य शाखाः&#x9;045a&lt;br&gt;&#xA;दुःशासनः पुष्पफले समृद्धे मूलं राजा धृतराष्ट्रोऽमनीषी&#x9;045c&lt;br&gt;&#xA;युधिष्ठिरो धर्ममयो महाद्रुमः स्कन्धोऽर्जुनो भीमसेनोऽस्य शाखाः&#x9;046a&lt;br&gt;&#xA;माद्रीपुत्रौ पुष्पफले समृद्धे मूलं त्वहं ब्रह्म च ब्राह्मणाश्च&#x9;046c&lt;br&gt;&#xA;वनं राजा धृतराष्ट्रः सपुत्रो व्याघ्रा वने सञ्जय पाण्डवेयाः&#x9;047a&lt;br&gt;&#xA;मा वनं छिन्धि सव्याघ्रं मा व्याघ्रान्नीनशो वनात्&#x9;047c&lt;br&gt;&#xA;निर्वनो वध्यते व्याघ्रो निर्व्याघ्रं छिद्यते वनम्&#x9;048a&lt;br&gt;&#xA;तस्माद्व्याघ्रो वनं रक्षेद्वनं व्याघ्रं च पालयेत्&#x9;048c&lt;br&gt;&#xA;लताधर्मा धार्तराष्ट्राः शालाः सञ्जय पाण्डवाः&#x9;049a&lt;br&gt;&#xA;न लता वर्धते जातु अनाश्रित्य महाद्रुमम्&#x9;049c&lt;br&gt;&#xA;स्थिताः शुश्रूषितुं पार्थाः स्थिता योद्धुमरिन्दमाः&#x9;050a&lt;br&gt;&#xA;यत्कृत्यं धृतराष्ट्रस्य तत्करोतु नराधिपः&#x9;050c&lt;br&gt;&#xA;स्थिताः शमे महात्मानः पाण्डवा धर्मचारिणः&#x9;051a&lt;br&gt;&#xA;योधाः समृद्धास्तद्विद्वन्नाचक्षीथा यथातथम्&#x9;051c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/030/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/030/</guid>
      <description>&lt;p&gt;सञ्जय उवाच&#x9;001&lt;br&gt;&#xA;आमन्त्रये त्वा नरदेवदेव गच्छाम्यहं पाण्डव स्वस्ति तेऽस्तु&#x9;001a&lt;br&gt;&#xA;कच्चिन्न वाचा वृजिनं हि किञ्चिदुच्चारितं मे मनसोऽभिषङ्गात्&#x9;001c&lt;br&gt;&#xA;जनार्दनं भीमसेनार्जुनौ च माद्रीसुतौ सात्यकिं चेकितानम्&#x9;002a&lt;br&gt;&#xA;आमन्त्र्य गच्छामि शिवं सुखं वः सौम्येन मां पश्यत चक्षुषा नृपाः&#x9;002c&lt;br&gt;&#xA;युधिष्ठिर उवाच&#x9;003&lt;br&gt;&#xA;अनुज्ञातः सञ्जय स्वस्ति गच्छ न नोऽकार्षीरप्रियं जातु किञ्चित्&#x9;003a&lt;br&gt;&#xA;विद्मश्च त्वा ते च वयं च सर्वे शुद्धात्मानं मध्यगतं सभास्थम्&#x9;003c&lt;br&gt;&#xA;आप्तो दूतः सञ्जय सुप्रियोऽसि कल्याणवाक्शीलवान्दृष्टिमांश्च&#x9;004a&lt;br&gt;&#xA;न मुह्येस्त्वं सञ्जय जातु मत्या न च क्रुध्येरुच्यमानोऽपि तथ्यम्&#x9;004c&lt;br&gt;&#xA;न मर्मगां जातु वक्तासि रूक्षां नोपस्तुतिं कटुकां नोत शुक्ताम्&#x9;005a&lt;br&gt;&#xA;धर्मारामामर्थवतीमहिंस्रामेतां वाचं तव जानामि सूत&#x9;005c&lt;br&gt;&#xA;त्वमेव नः प्रियतमोऽसि दूत इहागच्छेद्विदुरो वा द्वितीयः&#x9;006a&lt;br&gt;&#xA;अभीक्ष्णदृष्टोऽसि पुरा हि नस्त्वं धनञ्जयस्यात्मसमः सखासि&#x9;006c&lt;br&gt;&#xA;इतो गत्वा सञ्जय क्षिप्रमेव उपातिष्ठेथा ब्राह्मणान्ये तदर्हाः&#x9;007a&lt;br&gt;&#xA;विशुद्धवीर्यांश्चरणोपपन्नान्कुले जातान्सर्वधर्मोपपन्नान्&#x9;007c&lt;br&gt;&#xA;स्वाध्यायिनो ब्राह्मणा भिक्षवश्च तपस्विनो ये च नित्या वनेषु&#x9;008a&lt;br&gt;&#xA;अभिवाद्या वै मद्वचनेन वृद्धास्तथेतरेषां कुशलं वदेथाः&#x9;008c&lt;br&gt;&#xA;पुरोहितं धृतराष्ट्रस्य राज्ञ आचार्याश्च ऋत्विजो ये च तस्य&#x9;009a&lt;br&gt;&#xA;तैश्च त्वं तात सहितैर्यथार्हं सङ्गच्छेथाः कुशलेनैव सूत&#x9;009c&lt;br&gt;&#xA;आचार्य इष्टोऽनपगो विधेयो वेदानीप्सन्ब्रह्मचर्यं चचार&#x9;010a&lt;br&gt;&#xA;योऽस्त्रं चतुष्पात्पुनरेव चक्रे द्रोणः प्रसन्नोऽभिवाद्यो यथार्हम्&#x9;010c&lt;br&gt;&#xA;अधीतविद्यश्चरणोपपन्नो योऽस्त्रं चतुष्पात्पुनरेव चक्रे&#x9;011a&lt;br&gt;&#xA;गन्धर्वपुत्रप्रतिमं तरस्विनं तमश्वत्थामानं कुशलं स्म पृच्छेः&#x9;011c&lt;br&gt;&#xA;शारद्वतस्यावसथं स्म गत्वा महारथस्यास्त्रविदां वरस्य&#x9;012a&lt;br&gt;&#xA;त्वं मामभीक्ष्णं परिकीर्तयन्वै कृपस्य पादौ सञ्जय पाणिना स्पृशेः&#x9;012c&lt;br&gt;&#xA;यस्मिञ्शौर्यमानृशंस्यं तपश्च प्रज्ञा शीलं श्रुतिसत्त्वे धृतिश्च&#x9;013a&lt;br&gt;&#xA;पादौ गृहीत्वा कुरुसत्तमस्य भीष्मस्य मां तत्र निवेदयेथाः&#x9;013c&lt;br&gt;&#xA;प्रज्ञाचक्षुर्यः प्रणेता कुरूणां बहुश्रुतो वृद्धसेवी मनीषी&#x9;014a&lt;br&gt;&#xA;तस्मै राज्ञे स्थविरायाभिवाद्य आचक्षीथाः सञ्जय मामरोगम्&#x9;014c&lt;br&gt;&#xA;ज्येष्ठः पुत्रो धृतराष्ट्रस्य मन्दो मूर्खः शठः सञ्जय पापशीलः&#x9;015a&lt;br&gt;&#xA;प्रशास्ता वै पृथिवी येन सर्वा सुयोधनं कुशलं तात पृच्छेः&#x9;015c&lt;br&gt;&#xA;भ्राता कनीयानपि तस्य मन्दस्तथाशीलः सञ्जय सोऽपि शश्वत्&#x9;016a&lt;br&gt;&#xA;महेष्वासः शूरतमः कुरूणां दुःशासनं कुशलं तात पृच्छेः&#x9;016c&lt;br&gt;&#xA;वृन्दारकं कविमर्थेष्वमूढं महाप्रज्ञं सर्वधर्मोपपन्नम्&#x9;017a&lt;br&gt;&#xA;न तस्य युद्धं रोचते वै कदा चिद्वैश्यापुत्रं कुशलं तात पृच्छेः&#x9;017c&lt;br&gt;&#xA;निकर्तने देवने योऽद्वितीयश्छन्नोपधः साधुदेवी मताक्षः&#x9;018a&lt;br&gt;&#xA;यो दुर्जयो देवितव्येन सङ्ख्ये स चित्रसेनः कुशलं तात वाच्यः&#x9;018c&lt;br&gt;&#xA;यस्य कामो वर्तते नित्यमेव नान्यः शमाद्भारतानामिति स्म&#x9;019a&lt;br&gt;&#xA;स बाह्लिकानामृषभो मनस्वी पुरा यथा माभिवदेत्प्रसन्नः&#x9;019c&lt;br&gt;&#xA;गुणैरनेकैः प्रवरैश्च युक्तो विज्ञानवान्नैव च निष्ठुरो यः&#x9;020a&lt;br&gt;&#xA;स्नेहादमर्षं सहते सदैव स सोमदत्तः पूजनीयो मतो मे&#x9;020c&lt;br&gt;&#xA;अर्हत्तमः कुरुषु सौमदत्तिः स नो भ्राता सञ्जय मत्सखा च&#x9;021a&lt;br&gt;&#xA;महेष्वासो रथिनामुत्तमो यः सहामात्यः कुशलं तस्य पृच्छेः&#x9;021c&lt;br&gt;&#xA;ये चैवान्ये कुरुमुख्या युवानः पुत्राः पौत्रा भ्रातरश्चैव ये नः&#x9;022a&lt;br&gt;&#xA;यं यमेषां येन येनाभिगच्छेरनामयं मद्वचनेन वाच्यः&#x9;022c&lt;br&gt;&#xA;ये राजानः पाण्डवायोधनाय समानीता धार्तराष्ट्रेण केचित्&#x9;023a&lt;br&gt;&#xA;वसातयः शाल्वकाः केकयाश्च तथाम्बष्ठा ये त्रिगर्ताश्च मुख्याः&#x9;023c&lt;br&gt;&#xA;प्राच्योदीच्या दाक्षिणात्याश्च शूरास्तथा प्रतीच्याः पार्वतीयाश्च सर्वे&#x9;024a&lt;br&gt;&#xA;अनृशंसाः शीलवृत्तोपपन्नास्तेषां सर्वेषां कुशलं तात पृच्छेः&#x9;024c&lt;br&gt;&#xA;हस्त्यारोहा रथिनः सादिनश्च पदातयश्चार्यसङ्घा महान्तः&#x9;025a&lt;br&gt;&#xA;आख्याय मां कुशलिनं स्म तेषामनामयं परिपृच्छेः समग्रान्&#x9;025c&lt;br&gt;&#xA;तथा राज्ञो ह्यर्थयुक्तानमात्यान्दौवारिकान्ये च सेनां नयन्ति&#x9;026a&lt;br&gt;&#xA;आयव्ययं ये गणयन्ति युक्ता अर्थांश्च ये महतश्चिन्तयन्ति&#x9;026c&lt;br&gt;&#xA;गान्धारराजः शकुनिः पार्वतीयो निकर्तने योऽद्वितीयोऽक्षदेवी&#x9;027a&lt;br&gt;&#xA;मानं कुर्वन्धार्तराष्ट्रस्य सूत मिथ्याबुद्धेः कुशलं तात पृच्छेः&#x9;027c&lt;br&gt;&#xA;यः पाण्डवानेकरथेन वीरः समुत्सहत्यप्रधृष्यान्विजेतुम्&#x9;028a&lt;br&gt;&#xA;यो मुह्यतां मोहयिताद्वितीयो वैकर्तनं कुशलं तात पृच्छेः&#x9;028c&lt;br&gt;&#xA;स एव भक्तः स गुरुः स भृत्यः स वै पिता स च माता सुहृच्च&#x9;029a&lt;br&gt;&#xA;अगाधबुद्धिर्विदुरो दीर्घदर्शी स नो मन्त्री कुशलं तात पृच्छेः&#x9;029c&lt;br&gt;&#xA;वृद्धाः स्त्रियो याश्च गुणोपपन्ना या ज्ञायन्ते सञ्जय मातरस्ताः&#x9;030a&lt;br&gt;&#xA;ताभिः सर्वाभिः सहिताभिः समेत्य स्त्रीभिर्वृद्धाभिरभिवादं वदेथाः&#x9;030c&lt;br&gt;&#xA;कच्चित्पुत्रा जीवपुत्राः सुसम्यग्वर्तन्ते वो वृत्तिमनृशंसरूपाम्&#x9;031a&lt;br&gt;&#xA;इति स्मोक्त्वा सञ्जय ब्रूहि पश्चादजातशत्रुः कुशली सपुत्रः&#x9;031c&lt;br&gt;&#xA;या नो भार्याः सञ्जय वेत्थ तत्र तासां सर्वासां कुशलं तात पृच्छेः&#x9;032a&lt;br&gt;&#xA;सुसङ्गुप्ताः सुरभयोऽनवद्याः कच्चिद्गृहानावसथाप्रमत्ताः&#x9;032c&lt;br&gt;&#xA;कच्चिद्वृत्तिं श्वशुरेषु भद्राः कल्याणीं वर्तध्वमनृशंसरूपाम्&#x9;033a&lt;br&gt;&#xA;यथा च वः स्युः पतयोऽनुकूलास्तथा वृत्तिमात्मनः स्थापयध्वम्&#x9;033c&lt;br&gt;&#xA;या नः स्नुषाः सञ्जय वेत्थ तत्र प्राप्ताः कुलेभ्यश्च गुणोपपन्नाः&#x9;034a&lt;br&gt;&#xA;प्रजावत्यो ब्रूहि समेत्य ताश्च युधिष्ठिरो वोऽभ्यवदत्प्रसन्नः&#x9;034c&lt;br&gt;&#xA;कन्याः स्वजेथाः सदनेषु सञ्जय अनामयं मद्वचनेन पृष्ट्वा&#x9;035a&lt;br&gt;&#xA;कल्याणा वः सन्तु पतयोऽनुकूला यूयं पतीनां भवतानुकूलाः&#x9;035c&lt;br&gt;&#xA;अलङ्कृता वस्त्रवत्यः सुगन्धा अबीभत्साः सुखिता भोगवत्यः&#x9;036a&lt;br&gt;&#xA;लघु यासां दर्शनं वाक्च लघ्वी वेशस्त्रियः कुशलं तात पृच्छेः&#x9;036c&lt;br&gt;&#xA;दासीपुत्रा ये च दासाः कुरूणां तदाश्रया बहवः कुब्जखञ्जाः&#x9;037a&lt;br&gt;&#xA;आख्याय मां कुशलिनं स्म तेभ्यो अनामयं परिपृच्छेर्जघन्यम्&#x9;037c&lt;br&gt;&#xA;कच्चिद्वृत्तिर्वर्तते वै पुराणी कच्चिद्भोगान्धार्तराष्ट्रो ददाति&#x9;038a&lt;br&gt;&#xA;अङ्गहीनान्कृपणान्वामनांश्च आनृशंस्याद्धृतराष्ट्रो बिभर्ति&#x9;038c&lt;br&gt;&#xA;अन्धाश्च सर्वे स्थविरास्तथैव हस्ताजीवा बहवो येऽत्र सन्ति&#x9;039a&lt;br&gt;&#xA;आख्याय मां कुशलिनं स्म तेषामनामयं परिपृच्छेर्जघन्यम्&#x9;039c&lt;br&gt;&#xA;मा भैष्ट दुःखेन कुजीवितेन नूनं कृतं परलोकेषु पापम्&#x9;040a&lt;br&gt;&#xA;निगृह्य शत्रून्सुहृदोऽनुगृह्य वासोभिरन्नेन च वो भरिष्ये&#x9;040c&lt;br&gt;&#xA;सन्त्येव मे ब्राह्मणेभ्यः कृतानि भावीन्यथो नो बत वर्तयन्ति&#x9;041a&lt;br&gt;&#xA;पश्याम्यहं युक्तरूपांस्तथैव तामेव सिद्धिं श्रावयेथा नृपं तम्&#x9;041c&lt;br&gt;&#xA;ये चानाथा दुर्बलाः सर्वकालमात्मन्येव प्रयतन्तेऽथ मूढाः&#x9;042a&lt;br&gt;&#xA;तांश्चापि त्वं कृपणान्सर्वथैव अस्मद्वाक्यात्कुशलं तात पृच्छेः&#x9;042c&lt;br&gt;&#xA;ये चाप्यन्ये संश्रिता धार्तराष्ट्रान्नानादिग्भ्योऽभ्यागताः सूतपुत्र&#x9;043a&lt;br&gt;&#xA;दृष्ट्वा तांश्चैवार्हतश्चापि सर्वान्सम्पृच्छेथाः कुशलं चाव्ययं च&#x9;043c&lt;br&gt;&#xA;एवं सर्वानागताभ्यागतांश्च राज्ञो दूतान्सर्वदिग्भ्योऽभ्युपेतान्&#x9;044a&lt;br&gt;&#xA;पृष्ट्वा सर्वान्कुशलं तांश्च सूत पश्चादहं कुशली तेषु वाच्यः&#x9;044c&lt;br&gt;&#xA;न हीदृशाः सन्त्यपरे पृथिव्यां ये योधका धार्तराष्ट्रेण लब्धाः&#x9;045a&lt;br&gt;&#xA;धर्मस्तु नित्यो मम धर्म एव महाबलः शत्रुनिबर्हणाय&#x9;045c&lt;br&gt;&#xA;इदं पुनर्वचनं धार्तराष्ट्रं सुयोधनं सञ्जय श्रावयेथाः&#x9;046a&lt;br&gt;&#xA;यस्ते शरीरे हृदयं दुनोति कामः कुरूनसपत्नोऽनुशिष्याम्&#x9;046c&lt;br&gt;&#xA;न विद्यते युक्तिरेतस्य का चिन्नैवंविधाः स्याम यथा प्रियं ते&#x9;047a&lt;br&gt;&#xA;ददस्व वा शक्रपुरं ममैव युध्यस्व वा भारतमुख्य वीर&#x9;047c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/031/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/031/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;उत सन्तमसन्तं च बालं वृद्धं च सञ्जय&#x9;001a&lt;br&gt;&#xA;उताबलं बलीयांसं धाता प्रकुरुते वशे&#x9;001c&lt;br&gt;&#xA;उत बालाय पाण्डित्यं पण्डितायोत बालताम्&#x9;002a&lt;br&gt;&#xA;ददाति सर्वमीशानः पुरस्ताच्छुक्रमुच्चरन्&#x9;002c&lt;br&gt;&#xA;अलं विज्ञापनाय स्यादाचक्षीथा यथातथम्&#x9;003a&lt;br&gt;&#xA;अथो मन्त्रं मन्त्रयित्वा अन्योन्येनातिहृष्टवत्&#x9;003c&lt;br&gt;&#xA;गावल्गणे कुरून्गत्वा धृतराष्ट्रं महाबलम्&#x9;004a&lt;br&gt;&#xA;अभिवाद्योपसङ्गृह्य ततः पृच्छेरनामयम्&#x9;004c&lt;br&gt;&#xA;ब्रूयाश्चैनं त्वमासीनं कुरुभिः परिवारितम्&#x9;005a&lt;br&gt;&#xA;तवैव राजन्वीर्येण सुखं जीवन्ति पाण्डवाः&#x9;005c&lt;br&gt;&#xA;तव प्रसादाद्बालास्ते प्राप्ता राज्यमरिन्दम&#x9;006a&lt;br&gt;&#xA;राज्ये तान्स्थापयित्वाग्रे नोपेक्षीर्विनशिष्यतः&#x9;006c&lt;br&gt;&#xA;सर्वमप्येतदेकस्य नालं सञ्जय कस्यचित्&#x9;007a&lt;br&gt;&#xA;तात संहत्य जीवामो मा द्विषद्भ्यो वशं गमः&#x9;007c&lt;br&gt;&#xA;तथा भीष्मं शान्तनवं भारतानां पितामहम्&#x9;008a&lt;br&gt;&#xA;शिरसाभिवदेथास्त्वं मम नाम प्रकीर्तयन्&#x9;008c&lt;br&gt;&#xA;अभिवाद्य च वक्तव्यस्ततोऽस्माकं पितामहः&#x9;009a&lt;br&gt;&#xA;भवता शन्तनोर्वंशो निमग्नः पुनरुद्धृतः&#x9;009c&lt;br&gt;&#xA;स त्वं कुरु तथा तात स्वमतेन पितामह&#x9;010a&lt;br&gt;&#xA;यथा जीवन्ति ते पौत्राः प्रीतिमन्तः परस्परम्&#x9;010c&lt;br&gt;&#xA;तथैव विदुरं ब्रूयाः कुरूणां मन्त्रधारिणम्&#x9;011a&lt;br&gt;&#xA;अयुद्धं सौम्य भाषस्व हितकामो युधिष्ठिरः&#x9;011c&lt;br&gt;&#xA;अथो सुयोधनं ब्रूया राजपुत्रममर्षणम्&#x9;012a&lt;br&gt;&#xA;मध्ये कुरूणामासीनमनुनीय पुनः पुनः&#x9;012c&lt;br&gt;&#xA;अपश्यन्मामुपेक्षन्तं कृष्णामेकां सभागताम्&#x9;013a&lt;br&gt;&#xA;तद्दुःखमतितिक्षाम मा वधीष्म कुरूनिति&#x9;013c&lt;br&gt;&#xA;एवं पूर्वापरान्क्लेशानतितिक्षन्त पाण्डवाः&#x9;014a&lt;br&gt;&#xA;यथा बलीयसः सन्तस्तत्सर्वं कुरवो विदुः&#x9;014c&lt;br&gt;&#xA;यन्नः प्राव्राजयः सौम्य अजिनैः प्रतिवासितान्&#x9;015a&lt;br&gt;&#xA;तद्दुःखमतितिक्षाम मा वधीष्म कुरूनिति&#x9;015c&lt;br&gt;&#xA;यत्तत्सभायामाक्रम्य कृष्णां केशेष्वधर्षयत्&#x9;016a&lt;br&gt;&#xA;दुःशासनस्तेऽनुमते तच्चास्माभिरुपेक्षितम्&#x9;016c&lt;br&gt;&#xA;यथोचितं स्वकं भागं लभेमहि परन्तप&#x9;017a&lt;br&gt;&#xA;निवर्तय परद्रव्ये बुद्धिं गृद्धां नरर्षभ&#x9;017c&lt;br&gt;&#xA;शान्तिरेवं भवेद्राजन्प्रीतिश्चैव परस्परम्&#x9;018a&lt;br&gt;&#xA;राज्यैकदेशमपि नः प्रयच्छ शममिच्छताम्&#x9;018c&lt;br&gt;&#xA;कुशस्थलं वृकस्थलमासन्दी वारणावतम्&#x9;019a&lt;br&gt;&#xA;अवसानं भवेदत्र किञ्चिदेव तु पञ्चमम्&#x9;019c&lt;br&gt;&#xA;भ्रातॄणां देहि पञ्चानां ग्रामान्पञ्च सुयोधन&#x9;020a&lt;br&gt;&#xA;शान्तिर्नोऽस्तु महाप्राज्ञ ज्ञातिभिः सह सञ्जय&#x9;020c&lt;br&gt;&#xA;भ्राता भ्रातरमन्वेतु पिता पुत्रेण युज्यताम्&#x9;021a&lt;br&gt;&#xA;स्मयमानाः समायान्तु पाञ्चालाः कुरुभिः सह&#x9;021c&lt;br&gt;&#xA;अक्षतान्कुरुपाञ्चालान्पश्येम इति कामये&#x9;022a&lt;br&gt;&#xA;सर्वे सुमनसस्तात शाम्याम भरतर्षभ&#x9;022c&lt;br&gt;&#xA;अलमेव शमायास्मि तथा युद्धाय सञ्जय&#x9;023a&lt;br&gt;&#xA;धर्मार्थयोरलं चाहं मृदवे दारुणाय च&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/032/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/032/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;अनुज्ञातः पाण्डवेन प्रययौ सञ्जयस्तदा&#x9;001a&lt;br&gt;&#xA;शासनं धृतराष्ट्रस्य सर्वं कृत्वा महात्मनः&#x9;001c&lt;br&gt;&#xA;सम्प्राप्य हास्तिनपुरं शीघ्रं च प्रविवेश ह&#x9;002a&lt;br&gt;&#xA;अन्तःपुरमुपस्थाय द्वाःस्थं वचनमब्रवीत्&#x9;002c&lt;br&gt;&#xA;आचक्ष्व मां धृतराष्ट्राय द्वाःस्थ उपागतं पाण्डवानां सकाशात्&#x9;003a&lt;br&gt;&#xA;जागर्ति चेदभिवदेस्त्वं हि क्षत्तः प्रविशेयं विदितो भूमिपस्य&#x9;003c&lt;br&gt;&#xA;द्वाःस्थ उवाच&#x9;004&lt;br&gt;&#xA;सञ्जयोऽयं भूमिपते नमस्ते दिदृक्षया द्वारमुपागतस्ते&#x9;004a&lt;br&gt;&#xA;प्राप्तो दूतः पाण्डवानां सकाशात्प्रशाधि राजन्किमयं करोतु&#x9;004c&lt;br&gt;&#xA;धृतराष्ट्र उवाच&#x9;005&lt;br&gt;&#xA;आचक्ष्व मां सुखिनं काल्यमस्मै प्रवेश्यतां स्वागतं सञ्जयाय&#x9;005a&lt;br&gt;&#xA;न चाहमेतस्य भवाम्यकाल्यः स मे कस्माद्द्वारि तिष्ठेत क्षत्तः&#x9;005c&lt;br&gt;&#xA;वैशम्पायन उवाच&#x9;006&lt;br&gt;&#xA;ततः प्रविश्यानुमते नृपस्य महद्वेश्म प्राज्ञशूरार्यगुप्तम्&#x9;006a&lt;br&gt;&#xA;सिंहासनस्थं पार्थिवमाससाद वैचित्रवीर्यं प्राञ्जलिः सूतपुत्रः&#x9;006c&lt;br&gt;&#xA;सञ्जय उवाच&#x9;007&lt;br&gt;&#xA;सञ्जयोऽहं भूमिपते नमस्ते प्राप्तोऽस्मि गत्वा नरदेव पाण्डवान्&#x9;007a&lt;br&gt;&#xA;अभिवाद्य त्वां पाण्डुपुत्रो मनस्वी युधिष्ठिरः कुशलं चान्वपृच्छत्&#x9;007c&lt;br&gt;&#xA;स ते पुत्रान्पृच्छति प्रीयमाणः कच्चित्पुत्रैः प्रीयसे नप्तृभिश्च&#x9;008a&lt;br&gt;&#xA;तथा सुहृद्भिः सचिवैश्च राजन्ये चापि त्वामुपजीवन्ति तैश्च&#x9;008c&lt;br&gt;&#xA;धृतराष्ट्र उवाच&#x9;009&lt;br&gt;&#xA;अभ्येत्य त्वां तात वदामि सञ्जय अजातशत्रुं च सुखेन पार्थम्&#x9;009a&lt;br&gt;&#xA;कच्चित्स राजा कुशली सपुत्रः सहामात्यः सानुजः कौरवाणाम्&#x9;009c&lt;br&gt;&#xA;सञ्जय उवाच&#x9;010&lt;br&gt;&#xA;सहामात्यः कुशली पाण्डुपुत्रो भूयश्चातो यच्च तेऽग्रे मनोऽभूत्&#x9;010a&lt;br&gt;&#xA;निर्णिक्तधर्मार्थकरो मनस्वी बहुश्रुतो दृष्टिमाञ्शीलवांश्च&#x9;010c&lt;br&gt;&#xA;परं धर्मात्पाण्डवस्यानृशंस्यं धर्मः परो वित्तचयान्मतोऽस्य&#x9;011a&lt;br&gt;&#xA;सुखप्रिये धर्महीने न पार्थोऽनुरुध्यते भारत तस्य विद्धि&#x9;011c&lt;br&gt;&#xA;परप्रयुक्तः पुरुषो विचेष्टते सूत्रप्रोता दारुमयीव योषा&#x9;012a&lt;br&gt;&#xA;इमं दृष्ट्वा नियमं पाण्डवस्य मन्ये परं कर्म दैवं मनुष्यात्&#x9;012c&lt;br&gt;&#xA;इमं च दृष्ट्वा तव कर्मदोषं पादोदर्कं घोरमवर्णरूपम्&#x9;013a&lt;br&gt;&#xA;यावन्नरः कामयतेऽतिकाल्यं तावन्नरोऽयं लभते प्रशंसाम्&#x9;013c&lt;br&gt;&#xA;अजातशत्रुस्तु विहाय पापं जीर्णां त्वचं सर्प इवासमर्थाम्&#x9;014a&lt;br&gt;&#xA;विरोचतेऽहार्यवृत्तेन धीरो युधिष्ठिरस्त्वयि पापं विसृज्य&#x9;014c&lt;br&gt;&#xA;अङ्गात्मनः कर्म निबोध राजन्धर्मार्थयुक्तादार्यवृत्तादपेतम्&#x9;015a&lt;br&gt;&#xA;उपक्रोशं चेह गतोऽसि राजन्नोहेश्च पापं प्रसजेदमुत्र&#x9;015c&lt;br&gt;&#xA;स त्वमर्थं संशयितं विना तैराशंससे पुत्रवशानुगोऽद्य&#x9;016a&lt;br&gt;&#xA;अधर्मशब्दश्च महान्पृथिव्यां नेदं कर्म त्वत्समं भारताग्र्य&#x9;016c&lt;br&gt;&#xA;हीनप्रज्ञो दौष्कुलेयो नृशंसो दीर्घवैरी क्षत्रविद्यास्वधीरः&#x9;017a&lt;br&gt;&#xA;एवन्धर्मा नापदः सन्तितीर्षेद्धीनवीर्यो यश्च भवेदशिष्टः&#x9;017c&lt;br&gt;&#xA;कुले जातो धर्मवान्यो यशस्वी बहुश्रुतः सुखजीवी यतात्मा&#x9;018a&lt;br&gt;&#xA;धर्मार्थयोर्ग्रथितयोर्बिभर्ति नान्यत्र दिष्टस्य वशादुपैति&#x9;018c&lt;br&gt;&#xA;कथं हि मन्त्राग्र्यधरो मनीषी धर्मार्थयोरापदि सम्प्रणेता&#x9;019a&lt;br&gt;&#xA;एवंयुक्तः सर्वमन्त्रैरहीनो अनानृशंस्यं कर्म कुर्यादमूढः&#x9;019c&lt;br&gt;&#xA;तवापीमे मन्त्रविदः समेत्य समासते कर्मसु नित्ययुक्ताः&#x9;020a&lt;br&gt;&#xA;तेषामयं बलवान्निश्चयश्च कुरुक्षयार्थे निरयो व्यपादि&#x9;020c&lt;br&gt;&#xA;अकालिकं कुरवो नाभविष्यन्पापेन चेत्पापमजातशत्रुः&#x9;021a&lt;br&gt;&#xA;इच्छेज्जातु त्वयि पापं विसृज्य निन्दा चेयं तव लोकेऽभविष्यत्&#x9;021c&lt;br&gt;&#xA;किमन्यत्र विषयादीश्वराणां यत्र पार्थः परलोकं ददर्श&#x9;022a&lt;br&gt;&#xA;अत्यक्रामत्स तथा सम्मतः स्यान्न संशयो नास्ति मनुष्यकारः&#x9;022c&lt;br&gt;&#xA;एतान्गुणान्कर्मकृतानवेक्ष्य भावाभावौ वर्तमानावनित्यौ&#x9;023a&lt;br&gt;&#xA;बलिर्हि राजा पारमविन्दमानो नान्यत्कालात्कारणं तत्र मेने&#x9;023c&lt;br&gt;&#xA;चक्षुः श्रोत्रे नासिका त्वक्च जिह्वा ज्ञानस्यैतान्यायतनानि जन्तोः&#x9;024a&lt;br&gt;&#xA;तानि प्रीतान्येव तृष्णाक्षयान्ते तान्यव्यथो दुःखहीनः प्रणुद्यात्&#x9;024c&lt;br&gt;&#xA;न त्वेव मन्ये पुरुषस्य कर्म संवर्तते सुप्रयुक्तं यथावत्&#x9;025a&lt;br&gt;&#xA;मातुः पितुः कर्मणाभिप्रसूतः संवर्धते विधिवद्भोजनेन&#x9;025c&lt;br&gt;&#xA;प्रियाप्रिये सुखदुःखे च राजन्निन्दाप्रशंसे च भजेत एनम्&#x9;026a&lt;br&gt;&#xA;परस्त्वेनं गर्हयतेऽपराधे प्रशंसते साधुवृत्तं तमेव&#x9;026c&lt;br&gt;&#xA;स त्वा गर्हे भारतानां विरोधादन्तो नूनं भवितायं प्रजानाम्&#x9;027a&lt;br&gt;&#xA;नो चेदिदं तव कर्मापराधात्कुरून्दहेत्कृष्णवर्त्मेव कक्षम्&#x9;027c&lt;br&gt;&#xA;त्वमेवैको जातपुत्रेषु राजन्वशं गन्ता सर्वलोके नरेन्द्र&#x9;028a&lt;br&gt;&#xA;कामात्मनां श्लाघसे द्यूतकाले नान्यच्छमात्पश्य विपाकमस्य&#x9;028c&lt;br&gt;&#xA;अनाप्तानां प्रग्रहात्त्वं नरेन्द्र तथाप्तानां निग्रहाच्चैव राजन्&#x9;029a&lt;br&gt;&#xA;भूमिं स्फीतां दुर्बलत्वादनन्तां न शक्तस्त्वं रक्षितुं कौरवेय&#x9;029c&lt;br&gt;&#xA;अनुज्ञातो रथवेगावधूतः श्रान्तो निपद्ये शयनं नृसिंह&#x9;030a&lt;br&gt;&#xA;प्रातः श्रोतारः कुरवः सभायामजातशत्रोर्वचनं समेताः&#x9;030c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/033/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/033/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;द्वाःस्थं प्राह महाप्राज्ञो धृतराष्ट्रो महीपतिः&#x9;001a&lt;br&gt;&#xA;विदुरं द्रष्टुमिच्छामि तमिहानय माचिरम्&#x9;001c&lt;br&gt;&#xA;प्रहितो धृतराष्ट्रेण दूतः क्षत्तारमब्रवीत्&#x9;002a&lt;br&gt;&#xA;ईश्वरस्त्वां महाराजो महाप्राज्ञ दिदृक्षति&#x9;002c&lt;br&gt;&#xA;एवमुक्तस्तु विदुरः प्राप्य राजनिवेशनम्&#x9;003a&lt;br&gt;&#xA;अब्रवीद्धृतराष्ट्राय द्वाःस्थ मां प्रतिवेदय&#x9;003c&lt;br&gt;&#xA;द्वाःस्थ उवाच&#x9;004&lt;br&gt;&#xA;विदुरोऽयमनुप्राप्तो राजेन्द्र तव शासनात्&#x9;004a&lt;br&gt;&#xA;द्रष्टुमिच्छति ते पादौ किं करोतु प्रशाधि माम्&#x9;004c&lt;br&gt;&#xA;धृतराष्ट्र उवाच&#x9;005&lt;br&gt;&#xA;प्रवेशय महाप्राज्ञं विदुरं दीर्घदर्शिनम्&#x9;005a&lt;br&gt;&#xA;अहं हि विदुरस्यास्य नाकाल्यो जातु दर्शने&#x9;005c&lt;br&gt;&#xA;द्वाःस्थ उवाच&#x9;006&lt;br&gt;&#xA;प्रविशान्तःपुरं क्षत्तर्महाराजस्य धीमतः&#x9;006a&lt;br&gt;&#xA;न हि ते दर्शनेऽकाल्यो जातु राजा ब्रवीति माम्&#x9;006c&lt;br&gt;&#xA;वैशम्पायन उवाच&#x9;007&lt;br&gt;&#xA;ततः प्रविश्य विदुरो धृतराष्ट्रनिवेशनम्&#x9;007a&lt;br&gt;&#xA;अब्रवीत्प्राञ्जलिर्वाक्यं चिन्तयानं नराधिपम्&#x9;007c&lt;br&gt;&#xA;विदुरोऽहं महाप्राज्ञ सम्प्राप्तस्तव शासनात्&#x9;008a&lt;br&gt;&#xA;यदि किञ्चन कर्तव्यमयमस्मि प्रशाधि माम्&#x9;008c&lt;br&gt;&#xA;धृतराष्ट्र उवाच&#x9;009&lt;br&gt;&#xA;सञ्जयो विदुर प्राप्तो गर्हयित्वा च मां गतः&#x9;009a&lt;br&gt;&#xA;अजातशत्रोः श्वो वाक्यं सभामध्ये स वक्ष्यति&#x9;009c&lt;br&gt;&#xA;तस्याद्य कुरुवीरस्य न विज्ञातं वचो मया&#x9;010a&lt;br&gt;&#xA;तन्मे दहति गात्राणि तदकार्षीत्प्रजागरम्&#x9;010c&lt;br&gt;&#xA;जाग्रतो दह्यमानस्य श्रेयो यदिह पश्यसि&#x9;011a&lt;br&gt;&#xA;तद्ब्रूहि त्वं हि नस्तात धर्मार्थकुशलो ह्यसि&#x9;011c&lt;br&gt;&#xA;यतः प्राप्तः सञ्जयः पाण्डवेभ्यो न मे यथावन्मनसः प्रशान्तिः&#x9;012a&lt;br&gt;&#xA;सर्वेन्द्रियाण्यप्रकृतिं गतानि किं वक्ष्यतीत्येव हि मेऽद्य चिन्ता&#x9;012c&lt;br&gt;&#xA;विदुर उवाच&#x9;013&lt;br&gt;&#xA;अभियुक्तं बलवता दुर्बलं हीनसाधनम्&#x9;013a&lt;br&gt;&#xA;हृतस्वं कामिनं चोरमाविशन्ति प्रजागराः&#x9;013c&lt;br&gt;&#xA;कच्चिदेतैर्महादोषैर्न स्पृष्टोऽसि नराधिप&#x9;014a&lt;br&gt;&#xA;कच्चिन्न परवित्तेषु गृध्यन्विपरितप्यसे&#x9;014c&lt;br&gt;&#xA;धृतराष्ट्र उवाच&#x9;015&lt;br&gt;&#xA;श्रोतुमिच्छामि ते धर्म्यं परं नैःश्रेयसं वचः&#x9;015a&lt;br&gt;&#xA;अस्मिन्राजर्षिवंशे हि त्वमेकः प्राज्ञसम्मतः&#x9;015c&lt;br&gt;&#xA;विदुर उवाच&#x9;016&lt;br&gt;&#xA;निषेवते प्रशस्तानि निन्दितानि न सेवते&#x9;016a&lt;br&gt;&#xA;अनास्तिकः श्रद्दधान एतत्पण्डितलक्षणम्&#x9;016c&lt;br&gt;&#xA;क्रोधो हर्षश्च दर्पश्च ह्रीस्तम्भो मान्यमानिता&#x9;017a&lt;br&gt;&#xA;यमर्थान्नापकर्षन्ति स वै पण्डित उच्यते&#x9;017c&lt;br&gt;&#xA;यस्य कृत्यं न जानन्ति मन्त्रं वा मन्त्रितं परे&#x9;018a&lt;br&gt;&#xA;कृतमेवास्य जानन्ति स वै पण्डित उच्यते&#x9;018c&lt;br&gt;&#xA;यस्य कृत्यं न विघ्नन्ति शीतमुष्णं भयं रतिः&#x9;019a&lt;br&gt;&#xA;समृद्धिरसमृद्धिर्वा स वै पण्डित उच्यते&#x9;019c&lt;br&gt;&#xA;यस्य संसारिणी प्रज्ञा धर्मार्थावनुवर्तते&#x9;020a&lt;br&gt;&#xA;कामादर्थं वृणीते यः स वै पण्डित उच्यते&#x9;020c&lt;br&gt;&#xA;यथाशक्ति चिकीर्षन्ति यथाशक्ति च कुर्वते&#x9;021a&lt;br&gt;&#xA;न किञ्चिदवमन्यन्ते पण्डिता भरतर्षभ&#x9;021c&lt;br&gt;&#xA;क्षिप्रं विजानाति चिरं शृणोति विज्ञाय चार्थं भजते न कामात्&#x9;022a&lt;br&gt;&#xA;नासम्पृष्टो व्युपयुङ्क्ते परार्थे तत्प्रज्ञानं प्रथमं पण्डितस्य&#x9;022c&lt;br&gt;&#xA;नाप्राप्यमभिवाञ्छन्ति नष्टं नेच्छन्ति शोचितुम्&#x9;023a&lt;br&gt;&#xA;आपत्सु च न मुह्यन्ति नराः पण्डितबुद्धयः&#x9;023c&lt;br&gt;&#xA;निश्चित्य यः प्रक्रमते नान्तर्वसति कर्मणः&#x9;024a&lt;br&gt;&#xA;अवन्ध्यकालो वश्यात्मा स वै पण्डित उच्यते&#x9;024c&lt;br&gt;&#xA;आर्यकर्मणि रज्यन्ते भूतिकर्माणि कुर्वते&#x9;025a&lt;br&gt;&#xA;हितं च नाभ्यसूयन्ति पण्डिता भरतर्षभ&#x9;025c&lt;br&gt;&#xA;न हृष्यत्यात्मसम्माने नावमानेन तप्यते&#x9;026a&lt;br&gt;&#xA;गाङ्गो ह्रद इवाक्षोभ्यो यः स पण्डित उच्यते&#x9;026c&lt;br&gt;&#xA;तत्त्वज्ञः सर्वभूतानां योगज्ञः सर्वकर्मणाम्&#x9;027a&lt;br&gt;&#xA;उपायज्ञो मनुष्याणां नरः पण्डित उच्यते&#x9;027c&lt;br&gt;&#xA;प्रवृत्तवाक्चित्रकथ ऊहवान्प्रतिभानवान्&#x9;028a&lt;br&gt;&#xA;आशु ग्रन्थस्य वक्ता च स वै पण्डित उच्यते&#x9;028c&lt;br&gt;&#xA;श्रुतं प्रज्ञानुगं यस्य प्रज्ञा चैव श्रुतानुगा&#x9;029a&lt;br&gt;&#xA;असम्भिन्नार्यमर्यादः पण्डिताख्यां लभेत सः&#x9;029c&lt;br&gt;&#xA;अश्रुतश्च समुन्नद्धो दरिद्रश्च महामनाः&#x9;030a&lt;br&gt;&#xA;अर्थांश्चाकर्मणा प्रेप्सुर्मूढ इत्युच्यते बुधैः&#x9;030c&lt;br&gt;&#xA;स्वमर्थं यः परित्यज्य परार्थमनुतिष्ठति&#x9;031a&lt;br&gt;&#xA;मिथ्या चरति मित्रार्थे यश्च मूढः स उच्यते&#x9;031c&lt;br&gt;&#xA;अकामान्कामयति यः कामयानान्परिद्विषन्&#x9;032a&lt;br&gt;&#xA;बलवन्तं च यो द्वेष्टि तमाहुर्मूढचेतसम्&#x9;032c&lt;br&gt;&#xA;अमित्रं कुरुते मित्रं मित्रं द्वेष्टि हिनस्ति च&#x9;033a&lt;br&gt;&#xA;कर्म चारभते दुष्टं तमाहुर्मूढचेतसम्&#x9;033c&lt;br&gt;&#xA;संसारयति कृत्यानि सर्वत्र विचिकित्सते&#x9;034a&lt;br&gt;&#xA;चिरं करोति क्षिप्रार्थे स मूढो भरतर्षभ&#x9;034c&lt;br&gt;&#xA;अनाहूतः प्रविशति अपृष्टो बहु भाषते&#x9;035a&lt;br&gt;&#xA;विश्वसत्यप्रमत्तेषु मूढचेता नराधमः&#x9;035c&lt;br&gt;&#xA;परं क्षिपति दोषेण वर्तमानः स्वयं तथा&#x9;036a&lt;br&gt;&#xA;यश्च क्रुध्यत्यनीशः सन्स च मूढतमो नरः&#x9;036c&lt;br&gt;&#xA;आत्मनो बलमज्ञाय धर्मार्थपरिवर्जितम्&#x9;037a&lt;br&gt;&#xA;अलभ्यमिच्छन्नैष्कर्म्यान्मूढबुद्धिरिहोच्यते&#x9;037c&lt;br&gt;&#xA;अशिष्यं शास्ति यो राजन्यश्च शून्यमुपासते&#x9;038a&lt;br&gt;&#xA;कदर्यं भजते यश्च तमाहुर्मूढचेतसम्&#x9;038c&lt;br&gt;&#xA;अर्थं महान्तमासाद्य विद्यामैश्वर्यमेव वा&#x9;039a&lt;br&gt;&#xA;विचरत्यसमुन्नद्धो यः स पण्डित उच्यते&#x9;039c&lt;br&gt;&#xA;एकः सम्पन्नमश्नाति वस्ते वासश्च शोभनम्&#x9;040a&lt;br&gt;&#xA;योऽसंविभज्य भृत्येभ्यः को नृशंसतरस्ततः&#x9;040c&lt;br&gt;&#xA;एकः पापानि कुरुते फलं भुङ्क्ते महाजनः&#x9;041a&lt;br&gt;&#xA;भोक्तारो विप्रमुच्यन्ते कर्ता दोषेण लिप्यते&#x9;041c&lt;br&gt;&#xA;एकं हन्यान्न वा हन्यादिषुर्मुक्तो धनुष्मता&#x9;042a&lt;br&gt;&#xA;बुद्धिर्बुद्धिमतोत्सृष्टा हन्याद्राष्ट्रं सराजकम्&#x9;042c&lt;br&gt;&#xA;एकया द्वे विनिश्चित्य त्रींश्चतुर्भिर्वशे कुरु&#x9;043a&lt;br&gt;&#xA;पञ्च जित्वा विदित्वा षट्सप्त हित्वा सुखी भव&#x9;043c&lt;br&gt;&#xA;एकं विषरसो हन्ति शस्त्रेणैकश्च वध्यते&#x9;044a&lt;br&gt;&#xA;सराष्ट्रं सप्रजं हन्ति राजानं मन्त्रविस्रवः&#x9;044c&lt;br&gt;&#xA;एकः स्वादु न भुञ्जीत एकश्चार्थान्न चिन्तयेत्&#x9;045a&lt;br&gt;&#xA;एको न गच्छेदध्वानं नैकः सुप्तेषु जागृयात्&#x9;045c&lt;br&gt;&#xA;एकमेवाद्वितीयं तद्यद्राजन्नावबुध्यसे&#x9;046a&lt;br&gt;&#xA;सत्यं स्वर्गस्य सोपानं पारावारस्य नौरिव&#x9;046c&lt;br&gt;&#xA;एकः क्षमावतां दोषो द्वितीयो नोपलभ्यते&#x9;047a&lt;br&gt;&#xA;यदेनं क्षमया युक्तमशक्तं मन्यते जनः&#x9;047c&lt;br&gt;&#xA;एको धर्मः परं श्रेयः क्षमैका शान्तिरुत्तमा&#x9;048a&lt;br&gt;&#xA;विद्यैका परमा दृष्टिरहिंसैका सुखावहा&#x9;048c&lt;br&gt;&#xA;द्वाविमौ ग्रसते भूमिः सर्पो बिलशयानिव&#x9;049a&lt;br&gt;&#xA;राजानं चाविरोद्धारं ब्राह्मणं चाप्रवासिनम्&#x9;049c&lt;br&gt;&#xA;द्वे कर्मणी नरः कुर्वन्नस्मिल्ँलोके विरोचते&#x9;050a&lt;br&gt;&#xA;अब्रुवन्परुषं किञ्चिदसतो नार्थयंस्तथा&#x9;050c&lt;br&gt;&#xA;द्वाविमौ पुरुषव्याघ्र परप्रत्ययकारिणौ&#x9;051a&lt;br&gt;&#xA;स्त्रियः कामितकामिन्यो लोकः पूजितपूजकः&#x9;051c&lt;br&gt;&#xA;द्वाविमौ कण्टकौ तीक्ष्णौ शरीरपरिशोषणौ&#x9;052a&lt;br&gt;&#xA;यश्चाधनः कामयते यश्च कुप्यत्यनीश्वरः&#x9;052c&lt;br&gt;&#xA;द्वाविमौ पुरुषौ राजन्स्वर्गस्योपरि तिष्ठतः&#x9;053a&lt;br&gt;&#xA;प्रभुश्च क्षमया युक्तो दरिद्रश्च प्रदानवान्&#x9;053c&lt;br&gt;&#xA;न्यायागतस्य द्रव्यस्य बोद्धव्यौ द्वावतिक्रमौ&#x9;054a&lt;br&gt;&#xA;अपात्रे प्रतिपत्तिश्च पात्रे चाप्रतिपादनम्&#x9;054c&lt;br&gt;&#xA;त्रयो न्याया मनुष्याणां श्रूयन्ते भरतर्षभ&#x9;055a&lt;br&gt;&#xA;कनीयान्मध्यमः श्रेष्ठ इति वेदविदो विदुः&#x9;055c&lt;br&gt;&#xA;त्रिविधाः पुरुषा राजन्नुत्तमाधममध्यमाः&#x9;056a&lt;br&gt;&#xA;नियोजयेद्यथावत्तांस्त्रिविधेष्वेव कर्मसु&#x9;056c&lt;br&gt;&#xA;त्रय एवाधना राजन्भार्या दासस्तथा सुतः&#x9;057a&lt;br&gt;&#xA;यत्ते समधिगच्छन्ति यस्य ते तस्य तद्धनम्&#x9;057c&lt;br&gt;&#xA;चत्वारि राज्ञा तु महाबलेन वर्ज्यान्याहुः पण्डितस्तानि विद्यात्&#x9;058a&lt;br&gt;&#xA;अल्पप्रज्ञैः सह मन्त्रं न कुर्यान्न दीर्घसूत्रैरलसैश्चारणैश्च&#x9;058c&lt;br&gt;&#xA;चत्वारि ते तात गृहे वसन्तु श्रियाभिजुष्टस्य गृहस्थधर्मे&#x9;059a&lt;br&gt;&#xA;वृद्धो ज्ञातिरवसन्नः कुलीनः सखा दरिद्रो भगिनी चानपत्या&#x9;059c&lt;br&gt;&#xA;चत्वार्याह महाराज सद्यस्कानि बृहस्पतिः&#x9;060a&lt;br&gt;&#xA;पृच्छते त्रिदशेन्द्राय तानीमानि निबोध मे&#x9;060c&lt;br&gt;&#xA;देवतानां च सङ्कल्पमनुभावं च धीमताम्&#x9;061a&lt;br&gt;&#xA;विनयं कृतविद्यानां विनाशं पापकर्मणाम्&#x9;061c&lt;br&gt;&#xA;पञ्चाग्नयो मनुष्येण परिचर्याः प्रयत्नतः&#x9;062a&lt;br&gt;&#xA;पिता माताग्निरात्मा च गुरुश्च भरतर्षभ&#x9;062c&lt;br&gt;&#xA;पञ्चैव पूजयल्ँलोके यशः प्राप्नोति केवलम्&#x9;063a&lt;br&gt;&#xA;देवान्पितॄन्मनुष्यांश्च भिक्षूनतिथिपञ्चमान्&#x9;063c&lt;br&gt;&#xA;पञ्च त्वानुगमिष्यन्ति यत्र यत्र गमिष्यसि&#x9;064a&lt;br&gt;&#xA;मित्राण्यमित्रा मध्यस्था उपजीव्योपजीविनः&#x9;064c&lt;br&gt;&#xA;पञ्चेन्द्रियस्य मर्त्यस्य छिद्रं चेदेकमिन्द्रियम्&#x9;065a&lt;br&gt;&#xA;ततोऽस्य स्रवति प्रज्ञा दृतेः पादादिवोदकम्&#x9;065c&lt;br&gt;&#xA;षड्दोषाः पुरुषेणेह हातव्या भूतिमिच्छता&#x9;066a&lt;br&gt;&#xA;निद्रा तन्द्री भयं क्रोध आलस्यं दीर्घसूत्रता&#x9;066c&lt;br&gt;&#xA;षडिमान्पुरुषो जह्याद्भिन्नां नावमिवार्णवे&#x9;067a&lt;br&gt;&#xA;अप्रवक्तारमाचार्यमनधीयानमृत्विजम्&#x9;067c&lt;br&gt;&#xA;अरक्षितारं राजानं भार्यां चाप्रियवादिनीम्&#x9;068a&lt;br&gt;&#xA;ग्रामकामं च गोपालं वनकामं च नापितम्&#x9;068c&lt;br&gt;&#xA;षडेव तु गुणाः पुंसा न हातव्याः कदाचन&#x9;069a&lt;br&gt;&#xA;सत्यं दानमनालस्यमनसूया क्षमा धृतिः&#x9;069c&lt;br&gt;&#xA;षण्णामात्मनि नित्यानामैश्वर्यं योऽधिगच्छति&#x9;070a&lt;br&gt;&#xA;न स पापैः कुतोऽनर्थैर्युज्यते विजितेन्द्रियः&#x9;070c&lt;br&gt;&#xA;षडिमे षट्सु जीवन्ति सप्तमो नोपलभ्यते&#x9;071a&lt;br&gt;&#xA;चोराः प्रमत्ते जीवन्ति व्याधितेषु चिकित्सकाः&#x9;071c&lt;br&gt;&#xA;प्रमदाः कामयानेषु यजमानेषु याजकाः&#x9;072a&lt;br&gt;&#xA;राजा विवदमानेषु नित्यं मूर्खेषु पण्डिताः&#x9;072c&lt;br&gt;&#xA;सप्त दोषाः सदा राज्ञा हातव्या व्यसनोदयाः&#x9;073a&lt;br&gt;&#xA;प्रायशो यैर्विनश्यन्ति कृतमूलाश्च पार्थिवाः&#x9;073c&lt;br&gt;&#xA;स्त्रियोऽक्षा मृगया पानं वाक्पारुष्यं च पञ्चमम्&#x9;074a&lt;br&gt;&#xA;महच्च दण्डपारुष्यमर्थदूषणमेव च&#x9;074c&lt;br&gt;&#xA;अष्टौ पूर्वनिमित्तानि नरस्य विनशिष्यतः&#x9;075a&lt;br&gt;&#xA;ब्राह्मणान्प्रथमं द्वेष्टि ब्राह्मणैश्च विरुध्यते&#x9;075c&lt;br&gt;&#xA;ब्राह्मणस्वानि चादत्ते ब्राह्मणांश्च जिघांसति&#x9;076a&lt;br&gt;&#xA;रमते निन्दया चैषां प्रशंसां नाभिनन्दति&#x9;076c&lt;br&gt;&#xA;नैतान्स्मरति कृत्येषु याचितश्चाभ्यसूयति&#x9;077a&lt;br&gt;&#xA;एतान्दोषान्नरः प्राज्ञो बुद्ध्या बुद्ध्वा विवर्जयेत्&#x9;077c&lt;br&gt;&#xA;अष्टाविमानि हर्षस्य नवनीतानि भारत&#x9;078a&lt;br&gt;&#xA;वर्तमानानि दृश्यन्ते तान्येव सुसुखान्यपि&#x9;078c&lt;br&gt;&#xA;समागमश्च सखिभिर्महांश्चैव धनागमः&#x9;079a&lt;br&gt;&#xA;पुत्रेण च परिष्वङ्गः सन्निपातश्च मैथुने&#x9;079c&lt;br&gt;&#xA;समये च प्रियालापः स्वयूथेषु च सन्नतिः&#x9;080a&lt;br&gt;&#xA;अभिप्रेतस्य लाभश्च पूजा च जनसंसदि&#x9;080c&lt;br&gt;&#xA;नवद्वारमिदं वेश्म त्रिस्थूणं पञ्चसाक्षिकम्&#x9;081a&lt;br&gt;&#xA;क्षेत्रज्ञाधिष्ठितं विद्वान्यो वेद स परः कविः&#x9;081c&lt;br&gt;&#xA;दश धर्मं न जानन्ति धृतराष्ट्र निबोध तान्&#x9;082a&lt;br&gt;&#xA;मत्तः प्रमत्त उन्मत्तः श्रान्तः क्रुद्धो बुभुक्षितः&#x9;082c&lt;br&gt;&#xA;त्वरमाणश्च भीरुश्च लुब्धः कामी च ते दश&#x9;083a&lt;br&gt;&#xA;तस्मादेतेषु भावेषु न प्रसज्जेत पण्डितः&#x9;083c&lt;br&gt;&#xA;अत्रैवोदाहरन्तीममितिहासं पुरातनम्&#x9;084a&lt;br&gt;&#xA;पुत्रार्थमसुरेन्द्रेण गीतं चैव सुधन्वना&#x9;084c&lt;br&gt;&#xA;यः काममन्यू प्रजहाति राजा पात्रे प्रतिष्ठापयते धनं च&#x9;085a&lt;br&gt;&#xA;विशेषविच्छ्रुतवान्क्षिप्रकारी तं सर्वलोकः कुरुते प्रमाणम्&#x9;085c&lt;br&gt;&#xA;जानाति विश्वासयितुं मनुष्यान्विज्ञातदोषेषु दधाति दण्डम्&#x9;086a&lt;br&gt;&#xA;जानाति मात्रां च तथा क्षमां च तं तादृशं श्रीर्जुषते समग्रा&#x9;086c&lt;br&gt;&#xA;सुदुर्बलं नावजानाति कञ्चिद्युक्तो रिपुं सेवते बुद्धिपूर्वम्&#x9;087a&lt;br&gt;&#xA;न विग्रहं रोचयते बलस्थैः काले च यो विक्रमते स धीरः&#x9;087c&lt;br&gt;&#xA;प्राप्यापदं न व्यथते कदा चिदुद्योगमन्विच्छति चाप्रमत्तः&#x9;088a&lt;br&gt;&#xA;दुःखं च काले सहते जितात्मा धुरन्धरस्तस्य जिताः सपत्नाः&#x9;088c&lt;br&gt;&#xA;अनर्थकं विप्रवासं गृहेभ्यः पापैः सन्धिं परदाराभिमर्शम्&#x9;089a&lt;br&gt;&#xA;दम्भं स्तैन्यं पैशुनं मद्यपानं न सेवते यः स सुखी सदैव&#x9;089c&lt;br&gt;&#xA;न संरम्भेणारभतेऽर्थवर्गमाकारितः शंसति तथ्यमेव&#x9;090a&lt;br&gt;&#xA;न मात्रार्थे रोचयते विवादं नापूजितः कुप्यति चाप्यमूढः&#x9;090c&lt;br&gt;&#xA;न योऽभ्यसूयत्यनुकम्पते च न दुर्बलः प्रातिभाव्यं करोति&#x9;091a&lt;br&gt;&#xA;नात्याह किञ्चित्क्षमते विवादं सर्वत्र तादृग्लभते प्रशंसाम्&#x9;091c&lt;br&gt;&#xA;यो नोद्धतं कुरुते जातु वेषं न पौरुषेणापि विकत्थतेऽन्यान्&#x9;092a&lt;br&gt;&#xA;न मूर्च्छितः कटुकान्याह किञ्चित्प्रियं सदा तं कुरुते जनोऽपि&#x9;092c&lt;br&gt;&#xA;न वैरमुद्दीपयति प्रशान्तं न दर्पमारोहति नास्तमेति&#x9;093a&lt;br&gt;&#xA;न दुर्गतोऽस्मीति करोति मन्युं तमार्यशीलं परमाहुरग्र्यम्&#x9;093c&lt;br&gt;&#xA;न स्वे सुखे वै कुरुते प्रहर्षं नान्यस्य दुःखे भवति प्रतीतः&#x9;094a&lt;br&gt;&#xA;दत्त्वा न पश्चात्कुरुतेऽनुतापं न कत्थते सत्पुरुषार्यशीलः&#x9;094c&lt;br&gt;&#xA;देशाचारान्समयाञ्जातिधर्मान्बुभूषते यस्तु परावरज्ञः&#x9;095a&lt;br&gt;&#xA;स तत्र तत्राधिगतः सदैव महाजनस्याधिपत्यं करोति&#x9;095c&lt;br&gt;&#xA;दम्भं मोहं मत्सरं पापकृत्यं राजद्विष्टं पैशुनं पूगवैरम्&#x9;096a&lt;br&gt;&#xA;मत्तोन्मत्तैर्दुर्जनैश्चापि वादं यः प्रज्ञावान्वर्जयेत्स प्रधानः&#x9;096c&lt;br&gt;&#xA;दमं शौचं दैवतं मङ्गलानि प्रायश्चित्तं विविधाल्ँलोकवादान्&#x9;097a&lt;br&gt;&#xA;एतानि यः कुरुते नैत्यकानि तस्योत्थानं देवता राधयन्ति&#x9;097c&lt;br&gt;&#xA;समैर्विवाहं कुरुते न हीनैः समैः सख्यं व्यवहारं कथाश्च&#x9;098a&lt;br&gt;&#xA;गुणैर्विशिष्टांश्च पुरोदधाति विपश्चितस्तस्य नयाः सुनीताः&#x9;098c&lt;br&gt;&#xA;मितं भुङ्क्ते संविभज्याश्रितेभ्यो मितं स्वपित्यमितं कर्म कृत्वा&#x9;099a&lt;br&gt;&#xA;ददात्यमित्रेष्वपि याचितः संस्तमात्मवन्तं प्रजहत्यनर्थाः&#x9;099c&lt;br&gt;&#xA;चिकीर्षितं विप्रकृतं च यस्य नान्ये जनाः कर्म जानन्ति किञ्चित्&#x9;100a&lt;br&gt;&#xA;मन्त्रे गुप्ते सम्यगनुष्ठिते च स्वल्पो नास्य व्यथते कश्चिदर्थः&#x9;100c&lt;br&gt;&#xA;यः सर्वभूतप्रशमे निविष्टः सत्यो मृदुर्दानकृच्छुद्धभावः&#x9;101a&lt;br&gt;&#xA;अतीव सञ्ज्ञायते ज्ञातिमध्ये महामणिर्जात्य इव प्रसन्नः&#x9;101c&lt;br&gt;&#xA;य आत्मनापत्रपते भृशं नरः स सर्वलोकस्य गुरुर्भवत्युत&#x9;102a&lt;br&gt;&#xA;अनन्ततेजाः सुमनाः समाहितः स्वतेजसा सूर्य इवावभासते&#x9;102c&lt;br&gt;&#xA;वने जाताः शापदग्धस्य राज्ञः पाण्डोः पुत्राः पञ्च पञ्चेन्द्रकल्पाः&#x9;103a&lt;br&gt;&#xA;त्वयैव बाला वर्धिताः शिक्षिताश्च तवादेशं पालयन्त्याम्बिकेय&#x9;103c&lt;br&gt;&#xA;प्रदायैषामुचितं तात राज्यं सुखी पुत्रैः सहितो मोदमानः&#x9;104a&lt;br&gt;&#xA;न देवानां नापि च मानुषाणां भविष्यसि त्वं तर्कणीयो नरेन्द्र&#x9;104c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/034/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/034/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;जाग्रतो दह्यमानस्य यत्कार्यमनुपश्यसि&#x9;001a&lt;br&gt;&#xA;तद्ब्रूहि त्वं हि नस्तात धर्मार्थकुशलः शुचिः&#x9;001c&lt;br&gt;&#xA;त्वं मां यथावद्विदुर प्रशाधि प्रज्ञापूर्वं सर्वमजातशत्रोः&#x9;002a&lt;br&gt;&#xA;यन्मन्यसे पथ्यमदीनसत्त्व श्रेयस्करं ब्रूहि तद्वै कुरूणाम्&#x9;002c&lt;br&gt;&#xA;पापाशङ्की पापमेवानुपश्यन्पृच्छामि त्वां व्याकुलेनात्मनाहम्&#x9;003a&lt;br&gt;&#xA;कवे तन्मे ब्रूहि सर्वं यथावन्मनीषितं सर्वमजातशत्रोः&#x9;003c&lt;br&gt;&#xA;विदुर उवाच&#x9;004&lt;br&gt;&#xA;शुभं वा यदि वा पापं द्वेष्यं वा यदि वा प्रियम्&#x9;004a&lt;br&gt;&#xA;अपृष्टस्तस्य तद्ब्रूयाद्यस्य नेच्छेत्पराभवम्&#x9;004c&lt;br&gt;&#xA;तस्माद्वक्ष्यामि ते राजन्भवमिच्छन्कुरून्प्रति&#x9;005a&lt;br&gt;&#xA;वचः श्रेयस्करं धर्म्यं ब्रुवतस्तन्निबोध मे&#x9;005c&lt;br&gt;&#xA;मिथ्योपेतानि कर्माणि सिध्येयुर्यानि भारत&#x9;006a&lt;br&gt;&#xA;अनुपायप्रयुक्तानि मा स्म तेषु मनः कृथाः&#x9;006c&lt;br&gt;&#xA;तथैव योगविहितं न सिध्येत्कर्म यन्नृप&#x9;007a&lt;br&gt;&#xA;उपाययुक्तं मेधावी न तत्र ग्लपयेन्मनः&#x9;007c&lt;br&gt;&#xA;अनुबन्धानवेक्षेत सानुबन्धेषु कर्मसु&#x9;008a&lt;br&gt;&#xA;सम्प्रधार्य च कुर्वीत न वेगेन समाचरेत्&#x9;008c&lt;br&gt;&#xA;अनुबन्धं च सम्प्रेक्ष्य विपाकांश्चैव कर्मणाम्&#x9;009a&lt;br&gt;&#xA;उत्थानमात्मनश्चैव धीरः कुर्वीत वा न वा&#x9;009c&lt;br&gt;&#xA;यः प्रमाणं न जानाति स्थाने वृद्धौ तथा क्षये&#x9;010a&lt;br&gt;&#xA;कोशे जनपदे दण्डे न स राज्येऽवतिष्ठते&#x9;010c&lt;br&gt;&#xA;यस्त्वेतानि प्रमाणानि यथोक्तान्यनुपश्यति&#x9;011a&lt;br&gt;&#xA;युक्तो धर्मार्थयोर्ज्ञाने स राज्यमधिगच्छति&#x9;011c&lt;br&gt;&#xA;न राज्यं प्राप्तमित्येव वर्तितव्यमसाम्प्रतम्&#x9;012a&lt;br&gt;&#xA;श्रियं ह्यविनयो हन्ति जरा रूपमिवोत्तमम्&#x9;012c&lt;br&gt;&#xA;भक्ष्योत्तमप्रतिच्छन्नं मत्स्यो बडिशमायसम्&#x9;013a&lt;br&gt;&#xA;रूपाभिपाती ग्रसते नानुबन्धमवेक्षते&#x9;013c&lt;br&gt;&#xA;यच्छक्यं ग्रसितुं ग्रस्यं ग्रस्तं परिणमेच्च यत्&#x9;014a&lt;br&gt;&#xA;हितं च परिणामे यत्तदद्यं भूतिमिच्छता&#x9;014c&lt;br&gt;&#xA;वनस्पतेरपक्वानि फलानि प्रचिनोति यः&#x9;015a&lt;br&gt;&#xA;स नाप्नोति रसं तेभ्यो बीजं चास्य विनश्यति&#x9;015c&lt;br&gt;&#xA;यस्तु पक्वमुपादत्ते काले परिणतं फलम्&#x9;016a&lt;br&gt;&#xA;फलाद्रसं स लभते बीजाच्चैव फलं पुनः&#x9;016c&lt;br&gt;&#xA;यथा मधु समादत्ते रक्षन्पुष्पाणि षट्पदः&#x9;017a&lt;br&gt;&#xA;तद्वदर्थान्मनुष्येभ्य आदद्यादविहिंसया&#x9;017c&lt;br&gt;&#xA;पुष्पं पुष्पं विचिन्वीत मूलच्छेदं न कारयेत्&#x9;018a&lt;br&gt;&#xA;मालाकार इवारामे न यथाङ्गारकारकः&#x9;018c&lt;br&gt;&#xA;किं नु मे स्यादिदं कृत्वा किं नु मे स्यादकुर्वतः&#x9;019a&lt;br&gt;&#xA;इति कर्माणि सञ्चिन्त्य कुर्याद्वा पुरुषो न वा&#x9;019c&lt;br&gt;&#xA;अनारभ्या भवन्त्यर्थाः केचिन्नित्यं तथागताः&#x9;020a&lt;br&gt;&#xA;कृतः पुरुषकारोऽपि भवेद्येषु निरर्थकः&#x9;020c&lt;br&gt;&#xA;कांश्चिदर्थान्नरः प्राज्ञो लघुमूलान्महाफलान्&#x9;021a&lt;br&gt;&#xA;क्षिप्रमारभते कर्तुं न विघ्नयति तादृशान्&#x9;021c&lt;br&gt;&#xA;ऋजु पश्यति यः सर्वं चक्षुषानुपिबन्निव&#x9;022a&lt;br&gt;&#xA;आसीनमपि तूष्णीकमनुरज्यन्ति तं प्रजाः&#x9;022c&lt;br&gt;&#xA;चक्षुषा मनसा वाचा कर्मणा च चतुर्विधम्&#x9;023a&lt;br&gt;&#xA;प्रसादयति लोकं यः तं लोकोऽनुप्रसीदति&#x9;023c&lt;br&gt;&#xA;यस्मात्त्रस्यन्ति भूतानि मृगव्याधान्मृगा इव&#x9;024a&lt;br&gt;&#xA;सागरान्तामपि महीं लब्ध्वा स परिहीयते&#x9;024c&lt;br&gt;&#xA;पितृपैतामहं राज्यं प्राप्तवान्स्वेन तेजसा&#x9;025a&lt;br&gt;&#xA;वायुरभ्रमिवासाद्य भ्रंशयत्यनये स्थितः&#x9;025c&lt;br&gt;&#xA;धर्ममाचरतो राज्ञः सद्भिश्चरितमादितः&#x9;026a&lt;br&gt;&#xA;वसुधा वसुसम्पूर्णा वर्धते भूतिवर्धनी&#x9;026c&lt;br&gt;&#xA;अथ सन्त्यजतो धर्ममधर्मं चानुतिष्ठतः&#x9;027a&lt;br&gt;&#xA;प्रतिसंवेष्टते भूमिरग्नौ चर्माहितं यथा&#x9;027c&lt;br&gt;&#xA;य एव यत्नः क्रियते परराष्ट्रावमर्दने&#x9;028a&lt;br&gt;&#xA;स एव यत्नः कर्तव्यः स्वराष्ट्रपरिपालने&#x9;028c&lt;br&gt;&#xA;धर्मेण राज्यं विन्देत धर्मेण परिपालयेत्&#x9;029a&lt;br&gt;&#xA;धर्ममूलां श्रियं प्राप्य न जहाति न हीयते&#x9;029c&lt;br&gt;&#xA;अप्युन्मत्तात्प्रलपतो बालाच्च परिसर्पतः&#x9;030a&lt;br&gt;&#xA;सर्वतः सारमादद्यादश्मभ्य इव काञ्चनम्&#x9;030c&lt;br&gt;&#xA;सुव्याहृतानि सुधियां सुकृतानि ततस्ततः&#x9;031a&lt;br&gt;&#xA;सञ्चिन्वन्धीर आसीत शिलाहारी शिलं यथा&#x9;031c&lt;br&gt;&#xA;गन्धेन गावः पश्यन्ति वेदैः पश्यन्ति ब्राह्मणाः&#x9;032a&lt;br&gt;&#xA;चारैः पश्यन्ति राजानश्चक्षुर्भ्यामितरे जनाः&#x9;032c&lt;br&gt;&#xA;भूयांसं लभते क्लेशं या गौर्भवति दुर्दुहा&#x9;033a&lt;br&gt;&#xA;अथ या सुदुहा राजन्नैव तां विनयन्त्यपि&#x9;033c&lt;br&gt;&#xA;यदतप्तं प्रणमति न तत्सन्तापयन्त्यपि&#x9;034a&lt;br&gt;&#xA;यच्च स्वयं नतं दारु न तत्सन्नामयन्त्यपि&#x9;034c&lt;br&gt;&#xA;एतयोपमया धीरः सन्नमेत बलीयसे&#x9;035a&lt;br&gt;&#xA;इन्द्राय स प्रणमते नमते यो बलीयसे&#x9;035c&lt;br&gt;&#xA;पर्जन्यनाथाः पशवो राजानो मित्रबान्धवाः&#x9;036a&lt;br&gt;&#xA;पतयो बान्धवाः स्त्रीणां ब्राह्मणा वेदबान्धवाः&#x9;036c&lt;br&gt;&#xA;सत्येन रक्ष्यते धर्मो विद्या योगेन रक्ष्यते&#x9;037a&lt;br&gt;&#xA;मृजया रक्ष्यते रूपं कुलं वृत्तेन रक्ष्यते&#x9;037c&lt;br&gt;&#xA;मानेन रक्ष्यते धान्यमश्वान्रक्षत्यनुक्रमः&#x9;038a&lt;br&gt;&#xA;अभीक्ष्णदर्शनाद्गावः स्त्रियो रक्ष्याः कुचेलतः&#x9;038c&lt;br&gt;&#xA;न कुलं वृत्तहीनस्य प्रमाणमिति मे मतिः&#x9;039a&lt;br&gt;&#xA;अन्त्येष्वपि हि जातानां वृत्तमेव विशिष्यते&#x9;039c&lt;br&gt;&#xA;य ईर्ष्युः परवित्तेषु रूपे वीर्ये कुलान्वये&#x9;040a&lt;br&gt;&#xA;सुखे सौभाग्यसत्कारे तस्य व्याधिरनन्तकः&#x9;040c&lt;br&gt;&#xA;अकार्यकरणाद्भीतः कार्याणां च विवर्जनात्&#x9;041a&lt;br&gt;&#xA;अकाले मन्त्रभेदाच्च येन माद्येन्न तत्पिबेत्&#x9;041c&lt;br&gt;&#xA;विद्यामदो धनमदस्तृतीयोऽभिजनो मदः&#x9;042a&lt;br&gt;&#xA;एते मदावलिप्तानामेत एव सतां दमाः&#x9;042c&lt;br&gt;&#xA;असन्तोऽभ्यर्थिताः सद्भिः किञ्चित्कार्यं कदाचन&#x9;043a&lt;br&gt;&#xA;मन्यन्ते सन्तमात्मानमसन्तमपि विश्रुतम्&#x9;043c&lt;br&gt;&#xA;गतिरात्मवतां सन्तः सन्त एव सतां गतिः&#x9;044a&lt;br&gt;&#xA;असतां च गतिः सन्तो न त्वसन्तः सतां गतिः&#x9;044c&lt;br&gt;&#xA;जिता सभा वस्त्रवता समाशा गोमता जिता&#x9;045a&lt;br&gt;&#xA;अध्वा जितो यानवता सर्वं शीलवता जितम्&#x9;045c&lt;br&gt;&#xA;शीलं प्रधानं पुरुषे तद्यस्येह प्रणश्यति&#x9;046a&lt;br&gt;&#xA;न तस्य जीवितेनार्थो न धनेन न बन्धुभिः&#x9;046c&lt;br&gt;&#xA;आढ्यानां मांसपरमं मध्यानां गोरसोत्तरम्&#x9;047a&lt;br&gt;&#xA;लवणोत्तरं दरिद्राणां भोजनं भरतर्षभ&#x9;047c&lt;br&gt;&#xA;सम्पन्नतरमेवान्नं दरिद्रा भुञ्जते सदा&#x9;048a&lt;br&gt;&#xA;क्षुत्स्वादुतां जनयति सा चाढ्येषु सुदुर्लभा&#x9;048c&lt;br&gt;&#xA;प्रायेण श्रीमतां लोके भोक्तुं शक्तिर्न विद्यते&#x9;049a&lt;br&gt;&#xA;दरिद्राणां तु राजेन्द्र अपि काष्ठं हि जीर्यते&#x9;049c&lt;br&gt;&#xA;अवृत्तिर्भयमन्त्यानां मध्यानां मरणाद्भयम्&#x9;050a&lt;br&gt;&#xA;उत्तमानां तु मर्त्यानामवमानात्परं भयम्&#x9;050c&lt;br&gt;&#xA;ऐश्वर्यमदपापिष्ठा मदाः पानमदादयः&#x9;051a&lt;br&gt;&#xA;ऐश्वर्यमदमत्तो हि नापतित्वा विबुध्यते&#x9;051c&lt;br&gt;&#xA;इन्द्रियैरिन्द्रियार्थेषु वर्तमानैरनिग्रहैः&#x9;052a&lt;br&gt;&#xA;तैरयं ताप्यते लोको नक्षत्राणि ग्रहैरिव&#x9;052c&lt;br&gt;&#xA;यो जितः पञ्चवर्गेण सहजेनात्मकर्शिना&#x9;053a&lt;br&gt;&#xA;आपदस्तस्य वर्धन्ते शुक्लपक्ष इवोडुराट्&#x9;053c&lt;br&gt;&#xA;अविजित्य य आत्मानममात्यान्विजिगीषते&#x9;054a&lt;br&gt;&#xA;अमित्रान्वाजितामात्यः सोऽवशः परिहीयते&#x9;054c&lt;br&gt;&#xA;आत्मानमेव प्रथमं देशरूपेण यो जयेत्&#x9;055a&lt;br&gt;&#xA;ततोऽमात्यानमित्रांश्च न मोघं विजिगीषते&#x9;055c&lt;br&gt;&#xA;वश्येन्द्रियं जितामात्यं धृतदण्डं विकारिषु&#x9;056a&lt;br&gt;&#xA;परीक्ष्यकारिणं धीरमत्यन्तं श्रीर्निषेवते&#x9;056c&lt;br&gt;&#xA;रथः शरीरं पुरुषस्य राजन्नात्मा नियन्तेन्द्रियाण्यस्य चाश्वाः&#x9;057a&lt;br&gt;&#xA;तैरप्रमत्तः कुशलः सदश्वैर्दान्तैः सुखं याति रथीव धीरः&#x9;057c&lt;br&gt;&#xA;एतान्यनिगृहीतानि व्यापादयितुमप्यलम्&#x9;058a&lt;br&gt;&#xA;अविधेया इवादान्ता हयाः पथि कुसारथिम्&#x9;058c&lt;br&gt;&#xA;अनर्थमर्थतः पश्यन्नर्थं चैवाप्यनर्थतः&#x9;059a&lt;br&gt;&#xA;इन्द्रियैः प्रसृतो बालः सुदुःखं मन्यते सुखम्&#x9;059c&lt;br&gt;&#xA;धर्मार्थौ यः परित्यज्य स्यादिन्द्रियवशानुगः&#x9;060a&lt;br&gt;&#xA;श्रीप्राणधनदारेभ्य क्षिप्रं स परिहीयते&#x9;060c&lt;br&gt;&#xA;अर्थानामीश्वरो यः स्यादिन्द्रियाणामनीश्वरः&#x9;061a&lt;br&gt;&#xA;इन्द्रियाणामनैश्वर्यादैश्वर्याद्भ्रश्यते हि सः&#x9;061c&lt;br&gt;&#xA;आत्मनात्मानमन्विच्छेन्मनोबुद्धीन्द्रियैर्यतैः&#x9;062a&lt;br&gt;&#xA;आत्मैव ह्यात्मनो बन्धुरात्मैव रिपुरात्मनः&#x9;062c&lt;br&gt;&#xA;क्षुद्राक्षेणेव जालेन झषावपिहितावुभौ&#x9;063a&lt;br&gt;&#xA;कामश्च राजन्क्रोधश्च तौ प्रज्ञानं विलुम्पतः&#x9;063c&lt;br&gt;&#xA;समवेक्ष्येह धर्मार्थौ सम्भारान्योऽधिगच्छति&#x9;064a&lt;br&gt;&#xA;स वै सम्भृतसम्भारः सततं सुखमेधते&#x9;064c&lt;br&gt;&#xA;यः पञ्चाभ्यन्तराञ्शत्रूनविजित्य मतिक्षयान्&#x9;065a&lt;br&gt;&#xA;जिगीषति रिपूनन्यान्रिपवोऽभिभवन्ति तम्&#x9;065c&lt;br&gt;&#xA;दृश्यन्ते हि दुरात्मानो वध्यमानाः स्वकर्मभिः&#x9;066a&lt;br&gt;&#xA;इन्द्रियाणामनीशत्वाद्राजानो राज्यविभ्रमैः&#x9;066c&lt;br&gt;&#xA;असन्त्यागात्पापकृतामपापांस्तुल्यो दण्डः स्पृशते मिश्रभावात्&#x9;067a&lt;br&gt;&#xA;शुष्केणार्द्रं दह्यते मिश्रभावात्तस्मात्पापैः सह सन्धिं न कुर्यात्&#x9;067c&lt;br&gt;&#xA;निजानुत्पततः शत्रून्पञ्च पञ्चप्रयोजनान्&#x9;068a&lt;br&gt;&#xA;यो मोहान्न निगृह्णाति तमापद्ग्रसते नरम्&#x9;068c&lt;br&gt;&#xA;अनसूयार्जवं शौचं सन्तोषः प्रियवादिता&#x9;069a&lt;br&gt;&#xA;दमः सत्यमनायासो न भवन्ति दुरात्मनाम्&#x9;069c&lt;br&gt;&#xA;आत्मज्ञानमनायासस्तितिक्षा धर्मनित्यता&#x9;070a&lt;br&gt;&#xA;वाक्चैव गुप्ता दानं च नैतान्यन्त्येषु भारत&#x9;070c&lt;br&gt;&#xA;आक्रोशपरिवादाभ्यां विहिंसन्त्यबुधा बुधान्&#x9;071a&lt;br&gt;&#xA;वक्ता पापमुपादत्ते क्षममाणो विमुच्यते&#x9;071c&lt;br&gt;&#xA;हिंसा बलमसाधूनां राज्ञां दण्डविधिर्बलम्&#x9;072a&lt;br&gt;&#xA;शुश्रूषा तु बलं स्त्रीणां क्षमा गुणवतां बलम्&#x9;072c&lt;br&gt;&#xA;वाक्संयमो हि नृपते सुदुष्करतमो मतः&#x9;073a&lt;br&gt;&#xA;अर्थवच्च विचित्रं च न शक्यं बहु भाषितुम्&#x9;073c&lt;br&gt;&#xA;अभ्यावहति कल्याणं विविधा वाक्सुभाषिता&#x9;074a&lt;br&gt;&#xA;सैव दुर्भाषिता राजन्ननर्थायोपपद्यते&#x9;074c&lt;br&gt;&#xA;संरोहति शरैर्विद्धं वनं परशुना हतम्&#x9;075a&lt;br&gt;&#xA;वाचा दुरुक्तं बीभत्सं न संरोहति वाक्क्षतम्&#x9;075c&lt;br&gt;&#xA;कर्णिनालीकनाराचा निर्हरन्ति शरीरतः&#x9;076a&lt;br&gt;&#xA;वाक्शल्यस्तु न निर्हर्तुं शक्यो हृदिशयो हि सः&#x9;076c&lt;br&gt;&#xA;वाक्सायका वदनान्निष्पतन्ति यैराहतः शोचति रात्र्यहानि&#x9;077a&lt;br&gt;&#xA;परस्य नामर्मसु ते पतन्ति तान्पण्डितो नावसृजेत्परेषु&#x9;077c&lt;br&gt;&#xA;यस्मै देवाः प्रयच्छन्ति पुरुषाय पराभवम्&#x9;078a&lt;br&gt;&#xA;बुद्धिं तस्यापकर्षन्ति सोऽपाचीनानि पश्यति&#x9;078c&lt;br&gt;&#xA;बुद्धौ कलुषभूतायां विनाशे प्रत्युपस्थिते&#x9;079a&lt;br&gt;&#xA;अनयो नयसङ्काशो हृदयान्नापसर्पति&#x9;079c&lt;br&gt;&#xA;सेयं बुद्धिः परीता ते पुत्राणां तव भारत&#x9;080a&lt;br&gt;&#xA;पाण्डवानां विरोधेन न चैनामवबुध्यसे&#x9;080c&lt;br&gt;&#xA;राजा लक्षणसम्पन्नस्त्रैलोक्यस्यापि यो भवेत्&#x9;081a&lt;br&gt;&#xA;शिष्यस्ते शासिता सोऽस्तु धृतराष्ट्र युधिष्ठिरः&#x9;081c&lt;br&gt;&#xA;अतीव सर्वान्पुत्रांस्ते भागधेयपुरस्कृतः&#x9;082a&lt;br&gt;&#xA;तेजसा प्रज्ञया चैव युक्तो धर्मार्थतत्त्ववित्&#x9;082c&lt;br&gt;&#xA;आनृशंस्यादनुक्रोशाद्योऽसौ धर्मभृतां वरः&#x9;083a&lt;br&gt;&#xA;गौरवात्तव राजेन्द्र बहून्क्लेशांस्तितिक्षति&#x9;083c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/035/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/035/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;ब्रूहि भूयो महाबुद्धे धर्मार्थसहितं वचः&#x9;001a&lt;br&gt;&#xA;शृण्वतो नास्ति मे तृप्तिर्विचित्राणीह भाषसे&#x9;001c&lt;br&gt;&#xA;विदुर उवाच&#x9;002&lt;br&gt;&#xA;सर्वतीर्थेषु वा स्नानं सर्वभूतेषु चार्जवम्&#x9;002a&lt;br&gt;&#xA;उभे एते समे स्यातामार्जवं वा विशिष्यते&#x9;002c&lt;br&gt;&#xA;आर्जवं प्रतिपद्यस्व पुत्रेषु सततं विभो&#x9;003a&lt;br&gt;&#xA;इह कीर्तिं परां प्राप्य प्रेत्य स्वर्गमवाप्स्यसि&#x9;003c&lt;br&gt;&#xA;यावत्कीर्तिर्मनुष्यस्य पुण्या लोकेषु गीयते&#x9;004a&lt;br&gt;&#xA;तावत्स पुरुषव्याघ्र स्वर्गलोके महीयते&#x9;004c&lt;br&gt;&#xA;अत्राप्युदाहरन्तीममितिहासं पुरातनम्&#x9;005a&lt;br&gt;&#xA;विरोचनस्य संवादं केशिन्यर्थे सुधन्वना&#x9;005c&lt;br&gt;&#xA;केशिन्युवाच&#x9;006&lt;br&gt;&#xA;किं ब्राह्मणाः स्विच्छ्रेयांसो दितिजाः स्विद्विरोचन&#x9;006a&lt;br&gt;&#xA;अथ केन स्म पर्यङ्कं सुधन्वा नाधिरोहति&#x9;006c&lt;br&gt;&#xA;विरोचन उवाच&#x9;007&lt;br&gt;&#xA;प्राजापत्या हि वै श्रेष्ठा वयं केशिनि सत्तमाः&#x9;007a&lt;br&gt;&#xA;अस्माकं खल्विमे लोकाः के देवाः के द्विजातयः&#x9;007c&lt;br&gt;&#xA;केशिन्युवाच&#x9;008&lt;br&gt;&#xA;इहैवास्स्व प्रतीक्षाव उपस्थाने विरोचन&#x9;008a&lt;br&gt;&#xA;सुधन्वा प्रातरागन्ता पश्येयं वां समागतौ&#x9;008c&lt;br&gt;&#xA;विरोचन उवाच&#x9;009&lt;br&gt;&#xA;तथा भद्रे करिष्यामि यथा त्वं भीरु भाषसे&#x9;009a&lt;br&gt;&#xA;सुधन्वानं च मां चैव प्रातर्द्रष्टासि सङ्गतौ&#x9;009c&lt;br&gt;&#xA;सुधन्वोवाच&#x9;010&lt;br&gt;&#xA;अन्वालभे हिरण्मयं प्राह्रादेऽहं तवासनम्&#x9;010a&lt;br&gt;&#xA;एकत्वमुपसम्पन्नो न त्वासेयं त्वया सह&#x9;010c&lt;br&gt;&#xA;विरोचन उवाच&#x9;011&lt;br&gt;&#xA;अन्वाहरन्तु फलकं कूर्चं वाप्यथ वा बृसीम्&#x9;011a&lt;br&gt;&#xA;सुधन्वन्न त्वमर्होऽसि मया सह समासनम्&#x9;011c&lt;br&gt;&#xA;सुधन्वोवाच&#x9;012&lt;br&gt;&#xA;पितापि ते समासीनमुपासीतैव मामधः&#x9;012a&lt;br&gt;&#xA;बालः सुखैधितो गेहे न त्वं किञ्चन बुध्यसे&#x9;012c&lt;br&gt;&#xA;विरोचन उवाच&#x9;013&lt;br&gt;&#xA;हिरण्यं च गवाश्वं च यद्वित्तमसुरेषु नः&#x9;013a&lt;br&gt;&#xA;सुधन्वन्विपणे तेन प्रश्नं पृच्छाव ये विदुः&#x9;013c&lt;br&gt;&#xA;सुधन्वोवाच&#x9;014&lt;br&gt;&#xA;हिरण्यं च गवाश्वं च तवैवास्तु विरोचन&#x9;014a&lt;br&gt;&#xA;प्राणयोस्तु पणं कृत्वा प्रश्नं पृच्छाव ये विदुः&#x9;014c&lt;br&gt;&#xA;विरोचन उवाच&#x9;015&lt;br&gt;&#xA;आवां कुत्र गमिष्यावः प्राणयोर्विपणे कृते&#x9;015a&lt;br&gt;&#xA;न हि देवेष्वहं स्थाता न मनुष्येषु कर्हिचित्&#x9;015c&lt;br&gt;&#xA;सुधन्वोवाच&#x9;016&lt;br&gt;&#xA;पितरं ते गमिष्यावः प्राणयोर्विपणे कृते&#x9;016a&lt;br&gt;&#xA;पुत्रस्यापि स हेतोर्हि प्रह्रादो नानृतं वदेत्&#x9;016c&lt;br&gt;&#xA;प्रह्राद उवाच&#x9;017&lt;br&gt;&#xA;इमौ तौ सम्प्रदृश्येते याभ्यां न चरितं सह&#x9;017a&lt;br&gt;&#xA;आशीविषाविव क्रुद्धावेकमार्गमिहागतौ&#x9;017c&lt;br&gt;&#xA;किं वै सहैव चरतो न पुरा चरतः सह&#x9;018a&lt;br&gt;&#xA;विरोचनैतत्पृच्छामि किं ते सख्यं सुधन्वना&#x9;018c&lt;br&gt;&#xA;विरोचन उवाच&#x9;019&lt;br&gt;&#xA;न मे सुधन्वना सख्यं प्राणयोर्विपणावहे&#x9;019a&lt;br&gt;&#xA;प्रह्राद तत्त्वां पृच्छामि मा प्रश्नमनृतं वदीः&#x9;019c&lt;br&gt;&#xA;प्रह्राद उवाच&#x9;020&lt;br&gt;&#xA;उदकं मधुपर्कं चाप्यानयन्तु सुधन्वने&#x9;020a&lt;br&gt;&#xA;ब्रह्मन्नभ्यर्चनीयोऽसि श्वेता गौः पीवरीकृता&#x9;020c&lt;br&gt;&#xA;सुधन्वोवाच&#x9;021&lt;br&gt;&#xA;उदकं मधुपर्कं च पथ एवार्पितं मम&#x9;021a&lt;br&gt;&#xA;प्रह्राद त्वं तु नौ प्रश्नं तथ्यं प्रब्रूहि पृच्छतोः&#x9;021c&lt;br&gt;&#xA;प्रह्राद उवाच&#x9;022&lt;br&gt;&#xA;पुत्रो वान्यो भवान्ब्रह्मन्साक्ष्ये चैव भवेत्स्थितः&#x9;022a&lt;br&gt;&#xA;तयोर्विवदतोः प्रश्नं कथमस्मद्विधो वदेत्&#x9;022c&lt;br&gt;&#xA;अथ यो नैव प्रब्रूयात्सत्यं वा यदि वानृतम्&#x9;023a&lt;br&gt;&#xA;एतत्सुधन्वन्पृच्छामि दुर्विवक्ता स्म किं वसेत्&#x9;023c&lt;br&gt;&#xA;सुधन्वोवाच&#x9;024&lt;br&gt;&#xA;यां रात्रिमधिविन्ना स्त्री यां चैवाक्षपराजितः&#x9;024a&lt;br&gt;&#xA;यां च भाराभितप्ताङ्गो दुर्विवक्ता स्म तां वसेत्&#x9;024c&lt;br&gt;&#xA;नगरे प्रतिरुद्धः सन्बहिर्द्वारे बुभुक्षितः&#x9;025a&lt;br&gt;&#xA;अमित्रान्भूयसः पश्यन्दुर्विवक्ता स्म तां वसेत्&#x9;025c&lt;br&gt;&#xA;पञ्च पश्वनृते हन्ति दश हन्ति गवानृते&#x9;026a&lt;br&gt;&#xA;शतमश्वानृते हन्ति सहस्रं पुरुषानृते&#x9;026c&lt;br&gt;&#xA;हन्ति जातानजातांश्च हिरण्यार्थेऽनृतं वदन्&#x9;027a&lt;br&gt;&#xA;सर्वं भूम्यनृते हन्ति मा स्म भूम्यनृतं वदीः&#x9;027c&lt;br&gt;&#xA;प्रह्राद उवाच&#x9;028&lt;br&gt;&#xA;मत्तः श्रेयानङ्गिरा वै सुधन्वा त्वद्विरोचन&#x9;028a&lt;br&gt;&#xA;मातास्य श्रेयसी मातुस्तस्मात्त्वं तेन वै जितः&#x9;028c&lt;br&gt;&#xA;विरोचन सुधन्वायं प्राणानामीश्वरस्तव&#x9;029a&lt;br&gt;&#xA;सुधन्वन्पुनरिच्छामि त्वया दत्तं विरोचनम्&#x9;029c&lt;br&gt;&#xA;सुधन्वोवाच&#x9;030&lt;br&gt;&#xA;यद्धर्ममवृणीथास्त्वं न कामादनृतं वदीः&#x9;030a&lt;br&gt;&#xA;पुनर्ददामि ते तस्मात्पुत्रं प्रह्राद दुर्लभम्&#x9;030c&lt;br&gt;&#xA;एष प्रह्राद पुत्रस्ते मया दत्तो विरोचनः&#x9;031a&lt;br&gt;&#xA;पादप्रक्षालनं कुर्यात्कुमार्याः सन्निधौ मम&#x9;031c&lt;br&gt;&#xA;विदुर उवाच&#x9;032&lt;br&gt;&#xA;तस्माद्राजेन्द्र भूम्यर्थे नानृतं वक्तुमर्हसि&#x9;032a&lt;br&gt;&#xA;मा गमः ससुतामात्योऽत्ययं पुत्राननुभ्रमन्&#x9;032c&lt;br&gt;&#xA;न देवा यष्टिमादाय रक्षन्ति पशुपालवत्&#x9;033a&lt;br&gt;&#xA;यं तु रक्षितुमिच्छन्ति बुद्ध्या संविभजन्ति तम्&#x9;033c&lt;br&gt;&#xA;यथा यथा हि पुरुषः कल्याणे कुरुते मनः&#x9;034a&lt;br&gt;&#xA;तथा तथास्य सर्वार्थाः सिध्यन्ते नात्र संशयः&#x9;034c&lt;br&gt;&#xA;न छन्दांसि वृजिनात्तारयन्ति मायाविनं मायया वर्तमानम्&#x9;035a&lt;br&gt;&#xA;नीडं शकुन्ता इव जातपक्षाश्छन्दांस्येनं प्रजहत्यन्तकाले&#x9;035c&lt;br&gt;&#xA;मत्तापानं कलहं पूगवैरं भार्यापत्योरन्तरं ज्ञातिभेदम्&#x9;036a&lt;br&gt;&#xA;राजद्विष्टं स्त्रीपुमांसोर्विवादं वर्ज्यान्याहुर्यश्च पन्थाः प्रदुष्टः&#x9;036c&lt;br&gt;&#xA;सामुद्रिकं वणिजं चोरपूर्वं शलाकधूर्तं च चिकित्सकं च&#x9;037a&lt;br&gt;&#xA;अरिं च मित्रं च कुशीलवं च नैतान्साक्ष्येष्वधिकुर्वीत सप्त&#x9;037c&lt;br&gt;&#xA;मानाग्निहोत्रमुत मानमौनं मानेनाधीतमुत मानयज्ञः&#x9;038a&lt;br&gt;&#xA;एतानि चत्वार्यभयङ्कराणि भयं प्रयच्छन्त्ययथाकृतानि&#x9;038c&lt;br&gt;&#xA;अगारदाही गरदः कुण्डाशी सोमविक्रयी&#x9;039a&lt;br&gt;&#xA;पर्वकारश्च सूची च मित्रध्रुक्पारदारिकः&#x9;039c&lt;br&gt;&#xA;भ्रूणहा गुरुतल्पी च यश्च स्यात्पानपो द्विजः&#x9;040a&lt;br&gt;&#xA;अतितीक्ष्णश्च काकश्च नास्तिको वेदनिन्दकः&#x9;040c&lt;br&gt;&#xA;स्रुवप्रग्रहणो व्रात्यः कीनाशश्चार्थवानपि&#x9;041a&lt;br&gt;&#xA;रक्षेत्युक्तश्च यो हिंस्यात्सर्वे ब्रह्महणैः समाः&#x9;041c&lt;br&gt;&#xA;तृणोल्कया ज्ञायते जातरूपं युगे भद्रो व्यवहारेण साधुः&#x9;042a&lt;br&gt;&#xA;शूरो भयेष्वर्थकृच्छ्रेषु धीरः कृच्छ्रास्वापत्सु सुहृदश्चारयश्च&#x9;042c&lt;br&gt;&#xA;जरा रूपं हरति हि धैर्यमाशा मृत्युः प्राणान्धर्मचर्यामसूया&#x9;043a&lt;br&gt;&#xA;क्रोधः श्रियं शीलमनार्यसेवा ह्रियं कामः सर्वमेवाभिमानः&#x9;043c&lt;br&gt;&#xA;श्रीर्मङ्गलात्प्रभवति प्रागल्भ्यात्सम्प्रवर्धते&#x9;044a&lt;br&gt;&#xA;दाक्ष्यात्तु कुरुते मूलं संयमात्प्रतितिष्ठति&#x9;044c&lt;br&gt;&#xA;अष्टौ गुणाः पुरुषं दीपयन्ति प्रज्ञा च कौल्यं च दमः श्रुतं च&#x9;045a&lt;br&gt;&#xA;पराक्रमश्चाबहुभाषिता च दानं यथाशक्ति कृतज्ञता च&#x9;045c&lt;br&gt;&#xA;एतान्गुणांस्तात महानुभावानेको गुणः संश्रयते प्रसह्य&#x9;046a&lt;br&gt;&#xA;राजा यदा सत्कुरुते मनुष्यं सर्वान्गुणानेष गुणोऽतिभाति&#x9;046c&lt;br&gt;&#xA;अष्टौ नृपेमानि मनुष्यलोके स्वर्गस्य लोकस्य निदर्शनानि&#x9;047a&lt;br&gt;&#xA;चत्वार्येषामन्ववेतानि सद्भिश्चत्वार्येषामन्ववयन्ति सन्तः&#x9;047c&lt;br&gt;&#xA;यज्ञो दानमध्ययनं तपश्च चत्वार्येतान्यन्ववेतानि सद्भिः&#x9;048a&lt;br&gt;&#xA;दमः सत्यमार्जवमानृशंस्यं चत्वार्येतान्यन्ववयन्ति सन्तः&#x9;048c&lt;br&gt;&#xA;न सा सभा यत्र न सन्ति वृद्धा न ते वृद्धा ये न वदन्ति धर्मम्&#x9;049a&lt;br&gt;&#xA;नासौ धर्मो यत्र न सत्यमस्ति न तत्सत्यं यच्छलेनानुविद्धम्&#x9;049c&lt;br&gt;&#xA;सत्यं रूपं श्रुतं विद्या कौल्यं शीलं बलं धनम्&#x9;050a&lt;br&gt;&#xA;शौर्यं च चित्रभाष्यं च दश संसर्गयोनयः&#x9;050c&lt;br&gt;&#xA;पापं कुर्वन्पापकीर्तिः पापमेवाश्नुते फलम्&#x9;051a&lt;br&gt;&#xA;पुण्यं कुर्वन्पुण्यकीर्तिः पुण्यमेवाश्नुते फलम्&#x9;051c&lt;br&gt;&#xA;पापं प्रज्ञां नाशयति क्रियमाणं पुनः पुनः&#x9;052a&lt;br&gt;&#xA;नष्टप्रज्ञः पापमेव नित्यमारभते नरः&#x9;052c&lt;br&gt;&#xA;पुण्यं प्रज्ञां वर्धयति क्रियमाणं पुनः पुनः&#x9;053a&lt;br&gt;&#xA;वृद्धप्रज्ञः पुण्यमेव नित्यमारभते नरः&#x9;053c&lt;br&gt;&#xA;असूयको दन्दशूको निष्ठुरो वैरकृन्नरः&#x9;054a&lt;br&gt;&#xA;स कृच्छ्रं महदाप्नोति नचिरात्पापमाचरन्&#x9;054c&lt;br&gt;&#xA;अनसूयः कृतप्रज्ञः शोभनान्याचरन्सदा&#x9;055a&lt;br&gt;&#xA;अकृच्छ्रात्सुखमाप्नोति सर्वत्र च विराजते&#x9;055c&lt;br&gt;&#xA;प्रज्ञामेवागमयति यः प्राज्ञेभ्यः स पण्डितः&#x9;056a&lt;br&gt;&#xA;प्राज्ञो ह्यवाप्य धर्मार्थौ शक्नोति सुखमेधितुम्&#x9;056c&lt;br&gt;&#xA;दिवसेनैव तत्कुर्याद्येन रात्रौ सुखं वसेत्&#x9;057a&lt;br&gt;&#xA;अष्टमासेन तत्कुर्याद्येन वर्षाः सुखं वसेत्&#x9;057c&lt;br&gt;&#xA;पूर्वे वयसि तत्कुर्याद्येन वृद्धः सुखं वसेत्&#x9;058a&lt;br&gt;&#xA;यावज्जीवेन तत्कुर्याद्येन प्रेत्य सुखं वसेत्&#x9;058c&lt;br&gt;&#xA;जीर्णमन्नं प्रशंसन्ति भार्यां च गतयौवनाम्&#x9;059a&lt;br&gt;&#xA;शूरं विगतसङ्ग्रामं गतपारं तपस्विनम्&#x9;059c&lt;br&gt;&#xA;धनेनाधर्मलब्धेन यच्छिद्रमपिधीयते&#x9;060a&lt;br&gt;&#xA;असंवृतं तद्भवति ततोऽन्यदवदीर्यते&#x9;060c&lt;br&gt;&#xA;गुरुरात्मवतां शास्ता शास्ता राजा दुरात्मनाम्&#x9;061a&lt;br&gt;&#xA;अथ प्रच्छन्नपापानां शास्ता वैवस्वतो यमः&#x9;061c&lt;br&gt;&#xA;ऋषीणां च नदीनां च कुलानां च महात्मनाम्&#x9;062a&lt;br&gt;&#xA;प्रभवो नाधिगन्तव्यः स्त्रीणां दुश्चरितस्य च&#x9;062c&lt;br&gt;&#xA;द्विजातिपूजाभिरतो दाता ज्ञातिषु चार्जवी&#x9;063a&lt;br&gt;&#xA;क्षत्रियः स्वर्गभाग्राजंश्चिरं पालयते महीम्&#x9;063c&lt;br&gt;&#xA;सुवर्णपुष्पां पृथिवीं चिन्वन्ति पुरुषास्त्रयः&#x9;064a&lt;br&gt;&#xA;शूरश्च कृतविद्यश्च यश्च जानाति सेवितुम्&#x9;064c&lt;br&gt;&#xA;बुद्धिश्रेष्ठानि कर्माणि बाहुमध्यानि भारत&#x9;065a&lt;br&gt;&#xA;तानि जङ्घाजघन्यानि भारप्रत्यवराणि च&#x9;065c&lt;br&gt;&#xA;दुर्योधने च शकुनौ मूढे दुःशासने तथा&#x9;066a&lt;br&gt;&#xA;कर्णे चैश्वर्यमाधाय कथं त्वं भूतिमिच्छसि&#x9;066c&lt;br&gt;&#xA;सर्वैर्गुणैरुपेताश्च पाण्डवा भरतर्षभ&#x9;067a&lt;br&gt;&#xA;पितृवत्त्वयि वर्तन्ते तेषु वर्तस्व पुत्रवत्&#x9;067c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/036/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/036/</guid>
      <description>&lt;p&gt;विदुर उवाच&#x9;001&lt;br&gt;&#xA;अत्रैवोदाहरन्तीममितिहासं पुरातनम्&#x9;001a&lt;br&gt;&#xA;आत्रेयस्य च संवादं साध्यानां चेति नः श्रुतम्&#x9;001c&lt;br&gt;&#xA;चरन्तं हंसरूपेण महर्षिं संशितव्रतम्&#x9;002a&lt;br&gt;&#xA;साध्या देवा महाप्राज्ञं पर्यपृच्छन्त वै पुरा&#x9;002c&lt;br&gt;&#xA;साध्या देवा वयमस्मो महर्षे दृष्ट्वा भवन्तं न शक्नुमोऽनुमातुम्&#x9;003a&lt;br&gt;&#xA;श्रुतेन धीरो बुद्धिमांस्त्वं मतो नः काव्यां वाचं वक्तुमर्हस्युदाराम्&#x9;003c&lt;br&gt;&#xA;हंस उवाच&#x9;004&lt;br&gt;&#xA;एतत्कार्यममराः संश्रुतं मे धृतिः शमः सत्यधर्मानुवृत्तिः&#x9;004a&lt;br&gt;&#xA;ग्रन्थिं विनीय हृदयस्य सर्वं प्रियाप्रिये चात्मवशं नयीत&#x9;004c&lt;br&gt;&#xA;आक्रुश्यमानो नाक्रोशेन्मन्युरेव तितिक्षितः&#x9;005a&lt;br&gt;&#xA;आक्रोष्टारं निर्दहति सुकृतं चास्य विन्दति&#x9;005c&lt;br&gt;&#xA;नाक्रोशी स्यान्नावमानी परस्य मित्रद्रोही नोत नीचोपसेवी&#x9;006a&lt;br&gt;&#xA;न चातिमानी न च हीनवृत्तो रूक्षां वाचं रुशतीं वर्जयीत&#x9;006c&lt;br&gt;&#xA;मर्माण्यस्थीनि हृदयं तथासून्घोरा वाचो निर्दहन्तीह पुंसाम्&#x9;007a&lt;br&gt;&#xA;तस्माद्वाचं रुशतीं रूक्षरूपां धर्मारामो नित्यशो वर्जयीत&#x9;007c&lt;br&gt;&#xA;अरुन्तुदं परुषं रूक्षवाचं वाक्कण्टकैर्वितुदन्तं मनुष्यान्&#x9;008a&lt;br&gt;&#xA;विद्यादलक्ष्मीकतमं जनानां मुखे निबद्धां निरृतिं वहन्तम्&#x9;008c&lt;br&gt;&#xA;परश्चेदेनमधिविध्येत बाणैर्भृशं सुतीक्ष्णैरनलार्कदीप्तैः&#x9;009a&lt;br&gt;&#xA;विरिच्यमानोऽप्यतिरिच्यमानो विद्यात्कविः सुकृतं मे दधाति&#x9;009c&lt;br&gt;&#xA;यदि सन्तं सेवते यद्यसन्तं तपस्विनं यदि वा स्तेनमेव&#x9;010a&lt;br&gt;&#xA;वासो यथा रङ्गवशं प्रयाति तथा स तेषां वशमभ्युपैति&#x9;010c&lt;br&gt;&#xA;वादं तु यो न प्रवदेन्न वादयेद्यो नाहतः प्रतिहन्यान्न घातयेत्&#x9;011a&lt;br&gt;&#xA;यो हन्तुकामस्य न पापमिच्छेत्तस्मै देवाः स्पृहयन्त्यागताय&#x9;011c&lt;br&gt;&#xA;अव्याहृतं व्याहृताच्छ्रेय आहुः सत्यं वदेद्व्याहृतं तद्द्वितीयम्&#x9;012a&lt;br&gt;&#xA;प्रियं वदेद्व्याहृतं तत्तृतीयं धर्म्यं वदेद्व्याहृतं तच्चतुर्थम्&#x9;012c&lt;br&gt;&#xA;यादृशैः संविवदते यादृशांश्चोपसेवते&#x9;013a&lt;br&gt;&#xA;यादृगिच्छेच्च भवितुं तादृग्भवति पूरुषः&#x9;013c&lt;br&gt;&#xA;यतो यतो निवर्तते ततस्ततो विमुच्यते&#x9;014a&lt;br&gt;&#xA;निवर्तनाद्धि सर्वतो न वेत्ति दुःखमण्वपि&#x9;014c&lt;br&gt;&#xA;न जीयते नोत जिगीषतेऽन्यान्न वैरकृच्चाप्रतिघातकश्च&#x9;015a&lt;br&gt;&#xA;निन्दाप्रशंसासु समस्वभावो न शोचते हृष्यति नैव चायम्&#x9;015c&lt;br&gt;&#xA;भावमिच्छति सर्वस्य नाभावे कुरुते मतिम्&#x9;016a&lt;br&gt;&#xA;सत्यवादी मृदुर्दान्तो यः स उत्तमपूरुषः&#x9;016c&lt;br&gt;&#xA;नानर्थकं सान्त्वयति प्रतिज्ञाय ददाति च&#x9;017a&lt;br&gt;&#xA;राद्धापराद्धे जानाति यः स मध्यमपूरुषः&#x9;017c&lt;br&gt;&#xA;दुःशासनस्तूपहन्ता न शास्ता नावर्तते मन्युवशात्कृतघ्नः&#x9;018a&lt;br&gt;&#xA;न कस्यचिन्मित्रमथो दुरात्मा कलाश्चैता अधमस्येह पुंसः&#x9;018c&lt;br&gt;&#xA;न श्रद्दधाति कल्याणं परेभ्योऽप्यात्मशङ्कितः&#x9;019a&lt;br&gt;&#xA;निराकरोति मित्राणि यो वै सोऽधमपूरुषः&#x9;019c&lt;br&gt;&#xA;उत्तमानेव सेवेत प्राप्ते काले तु मध्यमान्&#x9;020a&lt;br&gt;&#xA;अधमांस्तु न सेवेत य इच्छेच्छ्रेय आत्मनः&#x9;020c&lt;br&gt;&#xA;प्राप्नोति वै वित्तमसद्बलेन नित्योत्थानात्प्रज्ञया पौरुषेण&#x9;021a&lt;br&gt;&#xA;न त्वेव सम्यग्लभते प्रशंसां न वृत्तमाप्नोति महाकुलानाम्&#x9;021c&lt;br&gt;&#xA;धृतराष्ट्र उवाच&#x9;022&lt;br&gt;&#xA;महाकुलानां स्पृहयन्ति देवा धर्मार्थवृद्धाश्च बहुश्रुताश्च&#x9;022a&lt;br&gt;&#xA;पृच्छामि त्वां विदुर प्रश्नमेतं भवन्ति वै कानि महाकुलानि&#x9;022c&lt;br&gt;&#xA;विदुर उवाच&#x9;023&lt;br&gt;&#xA;तपो दमो ब्रह्मवित्त्वं वितानाः पुण्या विवाहाः सततान्नदानम्&#x9;023a&lt;br&gt;&#xA;येष्वेवैते सप्त गुणा भवन्ति सम्यग्वृत्तास्तानि महाकुलानि&#x9;023c&lt;br&gt;&#xA;येषां न वृत्तं व्यथते न योनिर्वृत्तप्रसादेन चरन्ति धर्मम्&#x9;024a&lt;br&gt;&#xA;ये कीर्तिमिच्छन्ति कुले विशिष्टां त्यक्तानृतास्तानि महाकुलानि&#x9;024c&lt;br&gt;&#xA;अनिज्ययाविवाहैश्च वेदस्योत्सादनेन च&#x9;025a&lt;br&gt;&#xA;कुलान्यकुलतां यान्ति धर्मस्यातिक्रमेण च&#x9;025c&lt;br&gt;&#xA;देवद्रव्यविनाशेन ब्रह्मस्वहरणेन च&#x9;026a&lt;br&gt;&#xA;कुलान्यकुलतां यान्ति ब्राह्मणातिक्रमेण च&#x9;026c&lt;br&gt;&#xA;ब्राह्मणानां परिभवात्परिवादाच्च भारत&#x9;027a&lt;br&gt;&#xA;कुलान्यकुलतां यान्ति न्यासापहरणेन च&#x9;027c&lt;br&gt;&#xA;कुलानि समुपेतानि गोभिः पुरुषतोऽश्वतः&#x9;028a&lt;br&gt;&#xA;कुलसङ्ख्यां न गच्छन्ति यानि हीनानि वृत्ततः&#x9;028c&lt;br&gt;&#xA;वृत्ततस्त्वविहीनानि कुलान्यल्पधनान्यपि&#x9;029a&lt;br&gt;&#xA;कुलसङ्ख्यां तु गच्छन्ति कर्षन्ति च महद्यशः&#x9;029c&lt;br&gt;&#xA;मा नः कुले वैरकृत्कश्चिदस्तु राजामात्यो मा परस्वापहारी&#x9;030a&lt;br&gt;&#xA;मित्रद्रोही नैकृतिकोऽनृती वा पूर्वाशी वा पितृदेवातिथिभ्यः&#x9;030c&lt;br&gt;&#xA;यश्च नो ब्राह्मणं हन्याद्यश्च नो ब्राह्मणान्द्विषेत्&#x9;031a&lt;br&gt;&#xA;न नः स समितिं गच्छेद्यश्च नो निर्वपेत्कृषिम्&#x9;031c&lt;br&gt;&#xA;तृणानि भूमिरुदकं वाक्चतुर्थी च सूनृता&#x9;032a&lt;br&gt;&#xA;सतामेतानि गेहेषु नोच्छिद्यन्ते कदाचन&#x9;032c&lt;br&gt;&#xA;श्रद्धया परया राजन्नुपनीतानि सत्कृतिम्&#x9;033a&lt;br&gt;&#xA;प्रवृत्तानि महाप्राज्ञ धर्मिणां पुण्यकर्मणाम्&#x9;033c&lt;br&gt;&#xA;सूक्ष्मोऽपि भारं नृपते स्यन्दनो वै शक्तो वोढुं न तथान्ये महीजाः&#x9;034a&lt;br&gt;&#xA;एवं युक्ता भारसहा भवन्ति महाकुलीना न तथान्ये मनुष्याः&#x9;034c&lt;br&gt;&#xA;न तन्मित्रं यस्य कोपाद्बिभेति यद्वा मित्रं शङ्कितेनोपचर्यम्&#x9;035a&lt;br&gt;&#xA;यस्मिन्मित्रे पितरीवाश्वसीत तद्वै मित्रं सङ्गतानीतराणि&#x9;035c&lt;br&gt;&#xA;यदि चेदप्यसम्बन्धो मित्रभावेन वर्तते&#x9;036a&lt;br&gt;&#xA;स एव बन्धुस्तन्मित्रं सा गतिस्तत्परायणम्&#x9;036c&lt;br&gt;&#xA;चलचित्तस्य वै पुंसो वृद्धाननुपसेवतः&#x9;037a&lt;br&gt;&#xA;पारिप्लवमतेर्नित्यमध्रुवो मित्रसङ्ग्रहः&#x9;037c&lt;br&gt;&#xA;चलचित्तमनात्मानमिन्द्रियाणां वशानुगम्&#x9;038a&lt;br&gt;&#xA;अर्थाः समतिवर्तन्ते हंसाः शुष्कं सरो यथा&#x9;038c&lt;br&gt;&#xA;अकस्मादेव कुप्यन्ति प्रसीदन्त्यनिमित्ततः&#x9;039a&lt;br&gt;&#xA;शीलमेतदसाधूनामभ्रं पारिप्लवं यथा&#x9;039c&lt;br&gt;&#xA;सत्कृताश्च कृतार्थाश्च मित्राणां न भवन्ति ये&#x9;040a&lt;br&gt;&#xA;तान्मृतानपि क्रव्यादाः कृतघ्नान्नोपभुञ्जते&#x9;040c&lt;br&gt;&#xA;अर्थयेदेव मित्राणि सति वासति वा धने&#x9;041a&lt;br&gt;&#xA;नानर्थयन्विजानाति मित्राणां सारफल्गुताम्&#x9;041c&lt;br&gt;&#xA;सन्तापाद्भ्रश्यते रूपं सन्तापाद्भ्रश्यते बलम्&#x9;042a&lt;br&gt;&#xA;सन्तापाद्भ्रश्यते ज्ञानं सन्तापाद्व्याधिमृच्छति&#x9;042c&lt;br&gt;&#xA;अनवाप्यं च शोकेन शरीरं चोपतप्यते&#x9;043a&lt;br&gt;&#xA;अमित्राश्च प्रहृष्यन्ति मा स्म शोके मनः कृथाः&#x9;043c&lt;br&gt;&#xA;पुनर्नरो म्रियते जायते च पुनर्नरो हीयते वर्धते पुनः&#x9;044a&lt;br&gt;&#xA;पुनर्नरो याचति याच्यते च पुनर्नरः शोचति शोच्यते पुनः&#x9;044c&lt;br&gt;&#xA;सुखं च दुःखं च भवाभवौ च लाभालाभौ मरणं जीवितं च&#x9;045a&lt;br&gt;&#xA;पर्यायशः सर्वमिह स्पृशन्ति तस्माद्धीरो नैव हृष्येन्न शोचेत्&#x9;045c&lt;br&gt;&#xA;चलानि हीमानि षडिन्द्रियाणि तेषां यद्यद्वर्तते यत्र यत्र&#x9;046a&lt;br&gt;&#xA;ततस्ततः स्रवते बुद्धिरस्य छिद्रोदकुम्भादिव नित्यमम्भः&#x9;046c&lt;br&gt;&#xA;धृतराष्ट्र उवाच&#x9;047&lt;br&gt;&#xA;तनुरुच्चः शिखी राजा मिथ्योपचरितो मया&#x9;047a&lt;br&gt;&#xA;मन्दानां मम पुत्राणां युद्धेनान्तं करिष्यति&#x9;047c&lt;br&gt;&#xA;नित्योद्विग्नमिदं सर्वं नित्योद्विग्नमिदं मनः&#x9;048a&lt;br&gt;&#xA;यत्तत्पदमनुद्विग्नं तन्मे वद महामते&#x9;048c&lt;br&gt;&#xA;विदुर उवाच&#x9;049&lt;br&gt;&#xA;नान्यत्र विद्यातपसोर्नान्यत्रेन्द्रियनिग्रहात्&#x9;049a&lt;br&gt;&#xA;नान्यत्र लोभसन्त्यागाच्छान्तिं पश्यामि तेऽनघ&#x9;049c&lt;br&gt;&#xA;बुद्ध्या भयं प्रणुदति तपसा विन्दते महत्&#x9;050a&lt;br&gt;&#xA;गुरुशुश्रूषया ज्ञानं शान्तिं त्यागेन विन्दति&#x9;050c&lt;br&gt;&#xA;अनाश्रिता दानपुण्यं वेदपुण्यमनाश्रिताः&#x9;051a&lt;br&gt;&#xA;रागद्वेषविनिर्मुक्ता विचरन्तीह मोक्षिणः&#x9;051c&lt;br&gt;&#xA;स्वधीतस्य सुयुद्धस्य सुकृतस्य च कर्मणः&#x9;052a&lt;br&gt;&#xA;तपसश्च सुतप्तस्य तस्यान्ते सुखमेधते&#x9;052c&lt;br&gt;&#xA;स्वास्तीर्णानि शयनानि प्रपन्ना न वै भिन्ना जातु निद्रां लभन्ते&#x9;053a&lt;br&gt;&#xA;न स्त्रीषु राजन्रतिमाप्नुवन्ति न मागधैः स्तूयमाना न सूतैः&#x9;053c&lt;br&gt;&#xA;न वै भिन्ना जातु चरन्ति धर्मं न वै सुखं प्राप्नुवन्तीह भिन्नाः&#x9;054a&lt;br&gt;&#xA;न वै भिन्ना गौरवं मानयन्ति न वै भिन्नाः प्रशमं रोचयन्ति&#x9;054c&lt;br&gt;&#xA;न वै तेषां स्वदते पथ्यमुक्तं योगक्षेमं कल्पते नोत तेषाम्&#x9;055a&lt;br&gt;&#xA;भिन्नानां वै मनुजेन्द्र परायणं न विद्यते किञ्चिदन्यद्विनाशात्&#x9;055c&lt;br&gt;&#xA;सम्भाव्यं गोषु सम्पन्नं सम्भाव्यं ब्राह्मणे तपः&#x9;056a&lt;br&gt;&#xA;सम्भाव्यं स्त्रीषु चापल्यं सम्भाव्यं ज्ञातितो भयम्&#x9;056c&lt;br&gt;&#xA;तन्तवोऽप्यायता नित्यं तन्तवो बहुलाः समाः&#x9;057a&lt;br&gt;&#xA;बहून्बहुत्वादायासान्सहन्तीत्युपमा सताम्&#x9;057c&lt;br&gt;&#xA;धूमायन्ते व्यपेतानि ज्वलन्ति सहितानि च&#x9;058a&lt;br&gt;&#xA;धृतराष्ट्रोल्मुकानीव ज्ञातयो भरतर्षभ&#x9;058c&lt;br&gt;&#xA;ब्राह्मणेषु च ये शूराः स्त्रीषु ज्ञातिषु गोषु च&#x9;059a&lt;br&gt;&#xA;वृन्तादिव फलं पक्वं धृतराष्ट्र पतन्ति ते&#x9;059c&lt;br&gt;&#xA;महानप्येकजो वृक्षो बलवान्सुप्रतिष्ठितः&#x9;060a&lt;br&gt;&#xA;प्रसह्य एव वातेन शाखास्कन्धं विमर्दितुम्&#x9;060c&lt;br&gt;&#xA;अथ ये सहिता वृक्षाः सङ्घशः सुप्रतिष्ठिताः&#x9;061a&lt;br&gt;&#xA;ते हि शीघ्रतमान्वातान्सहन्तेऽन्योन्यसंश्रयात्&#x9;061c&lt;br&gt;&#xA;एवं मनुष्यमप्येकं गुणैरपि समन्वितम्&#x9;062a&lt;br&gt;&#xA;शक्यं द्विषन्तो मन्यन्ते वायुर्द्रुममिवैकजम्&#x9;062c&lt;br&gt;&#xA;अन्योन्यसमुपष्टम्भादन्योन्यापाश्रयेण च&#x9;063a&lt;br&gt;&#xA;ज्ञातयः सम्प्रवर्धन्ते सरसीवोत्पलान्युत&#x9;063c&lt;br&gt;&#xA;अवध्या ब्राह्मणा गावः स्त्रियो बालाश्च ज्ञातयः&#x9;064a&lt;br&gt;&#xA;येषां चान्नानि भुञ्जीत ये च स्युः शरणागताः&#x9;064c&lt;br&gt;&#xA;न मनुष्ये गुणः कश्चिदन्यो धनवतामपि&#x9;065a&lt;br&gt;&#xA;अनातुरत्वाद्भद्रं ते मृतकल्पा हि रोगिणः&#x9;065c&lt;br&gt;&#xA;अव्याधिजं कटुकं शीर्षरोगं पापानुबन्धं परुषं तीक्ष्णमुग्रम्&#x9;066a&lt;br&gt;&#xA;सतां पेयं यन्न पिबन्त्यसन्तो मन्युं महाराज पिब प्रशाम्य&#x9;066c&lt;br&gt;&#xA;रोगार्दिता न फलान्याद्रियन्ते न वै लभन्ते विषयेषु तत्त्वम्&#x9;067a&lt;br&gt;&#xA;दुःखोपेता रोगिणो नित्यमेव न बुध्यन्ते धनभोगान्न सौख्यम्&#x9;067c&lt;br&gt;&#xA;पुरा ह्युक्तो नाकरोस्त्वं वचो मे द्यूते जितां द्रौपदीं प्रेक्ष्य राजन्&#x9;068a&lt;br&gt;&#xA;दुर्योधनं वारयेत्यक्षवत्यां कितवत्वं पण्डिता वर्जयन्ति&#x9;068c&lt;br&gt;&#xA;न तद्बलं यन्मृदुना विरुध्यते मिश्रो धर्मस्तरसा सेवितव्यः&#x9;069a&lt;br&gt;&#xA;प्रध्वंसिनी क्रूरसमाहिता श्रीर्मृदुप्रौढा गच्छति पुत्रपौत्रान्&#x9;069c&lt;br&gt;&#xA;धार्तराष्ट्राः पाण्डवान्पालयन्तु पाण्डोः सुतास्तव पुत्रांश्च पान्तु&#x9;070a&lt;br&gt;&#xA;एकारिमित्राः कुरवो ह्येकमन्त्रा जीवन्तु राजन्सुखिनः समृद्धाः&#x9;070c&lt;br&gt;&#xA;मेढीभूतः कौरवाणां त्वमद्य त्वय्याधीनं कुरुकुलमाजमीढ&#x9;071a&lt;br&gt;&#xA;पार्थान्बालान्वनवासप्रतप्तान्गोपायस्व स्वं यशस्तात रक्षन्&#x9;071c&lt;br&gt;&#xA;सन्धत्स्व त्वं कौरवान्पाण्डुपुत्रैर्मा तेऽन्तरं रिपवः प्रार्थयन्तु&#x9;072a&lt;br&gt;&#xA;सत्ये स्थितास्ते नरदेव सर्वे दुर्योधनं स्थापय त्वं नरेन्द्र&#x9;072c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/037/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/037/</guid>
      <description>&lt;p&gt;विदुर उवाच&#x9;001&lt;br&gt;&#xA;सप्तदशेमान्राजेन्द्र मनुः स्वायम्भुवोऽब्रवीत्&#x9;001a&lt;br&gt;&#xA;वैचित्रवीर्य पुरुषानाकाशं मुष्टिभिर्घ्नतः&#x9;001c&lt;br&gt;&#xA;तानेवेन्द्रस्य हि धनुरनाम्यं नमतोऽब्रवीत्&#x9;002a&lt;br&gt;&#xA;अथो मरीचिनः पादाननाम्यान्नमतस्तथा&#x9;002c&lt;br&gt;&#xA;यश्चाशिष्यं शासति यश्च कुप्यते यश्चातिवेलं भजते द्विषन्तम्&#x9;003a&lt;br&gt;&#xA;स्त्रियश्च योऽरक्षति भद्रमस्तु ते यश्चायाच्यं याचति यश्च कत्थते&#x9;003c&lt;br&gt;&#xA;यश्चाभिजातः प्रकरोत्यकार्यं यश्चाबलो बलिना नित्यवैरी&#x9;004a&lt;br&gt;&#xA;अश्रद्दधानाय च यो ब्रवीति यश्चाकाम्यं कामयते नरेन्द्र&#x9;004c&lt;br&gt;&#xA;वध्वा हासं श्वशुरो यश्च मन्यते वध्वा वसन्नुत यो मानकामः&#x9;005a&lt;br&gt;&#xA;परक्षेत्रे निर्वपति यश्च बीजं स्त्रियं च यः परिवदतेऽतिवेलम्&#x9;005c&lt;br&gt;&#xA;यश्चैव लब्ध्वा न स्मरामीत्युवाच दत्त्वा च यः कत्थति याच्यमानः&#x9;006a&lt;br&gt;&#xA;यश्चासतः सान्त्वमुपासतीह एतेऽनुयान्त्यनिलं पाशहस्ताः&#x9;006c&lt;br&gt;&#xA;यस्मिन्यथा वर्तते यो मनुष्यस्तस्मिंस्तथा वर्तितव्यं स धर्मः&#x9;007a&lt;br&gt;&#xA;मायाचारो मायया वर्तितव्यः साध्वाचारः साधुना प्रत्युदेयः&#x9;007c&lt;br&gt;&#xA;धृतराष्ट्र उवाच&#x9;008&lt;br&gt;&#xA;शतायुरुक्तः पुरुषः सर्ववेदेषु वै यदा&#x9;008a&lt;br&gt;&#xA;नाप्नोत्यथ च तत्सर्वमायुः केनेह हेतुना&#x9;008c&lt;br&gt;&#xA;विदुर उवाच&#x9;009&lt;br&gt;&#xA;अतिवादोऽतिमानश्च तथात्यागो नराधिप&#x9;009a&lt;br&gt;&#xA;क्रोधश्चातिविवित्सा च मित्रद्रोहश्च तानि षट्&#x9;009c&lt;br&gt;&#xA;एत एवासयस्तीक्ष्णाः कृन्तन्त्यायूंषि देहिनाम्&#x9;010a&lt;br&gt;&#xA;एतानि मानवान्घ्नन्ति न मृत्युर्भद्रमस्तु ते&#x9;010c&lt;br&gt;&#xA;विश्वस्तस्यैति यो दारान्यश्चापि गुरुतल्पगः&#x9;011a&lt;br&gt;&#xA;वृषलीपतिर्द्विजो यश्च पानपश्चैव भारत&#x9;011c&lt;br&gt;&#xA;शरणागतहा चैव सर्वे ब्रह्महणैः समाः&#x9;012a&lt;br&gt;&#xA;एतैः समेत्य कर्तव्यं प्रायश्चित्तमिति श्रुतिः&#x9;012c&lt;br&gt;&#xA;गृही वदान्योऽनपविद्धवाक्यः शेषान्नभोक्ताप्यविहिंसकश्च&#x9;013a&lt;br&gt;&#xA;नानर्थकृत्त्यक्तकलिः कृतज्ञः सत्यो मृदुः स्वर्गमुपैति विद्वान्&#x9;013c&lt;br&gt;&#xA;सुलभाः पुरुषा राजन्सततं प्रियवादिनः&#x9;014a&lt;br&gt;&#xA;अप्रियस्य तु पथ्यस्य वक्ता श्रोता च दुर्लभः&#x9;014c&lt;br&gt;&#xA;यो हि धर्मं व्यपाश्रित्य हित्वा भर्तुः प्रियाप्रिये&#x9;015a&lt;br&gt;&#xA;अप्रियाण्याह पथ्यानि तेन राजा सहायवान्&#x9;015c&lt;br&gt;&#xA;त्यजेत्कुलार्थे पुरुषं ग्रामस्यार्थे कुलं त्यजेत्&#x9;016a&lt;br&gt;&#xA;ग्रामं जनपदस्यार्थे आत्मार्थे पृथिवीं त्यजेत्&#x9;016c&lt;br&gt;&#xA;आपदर्थं धनं रक्षेद्दारान्रक्षेद्धनैरपि&#x9;017a&lt;br&gt;&#xA;आत्मानं सततं रक्षेद्दारैरपि धनैरपि&#x9;017c&lt;br&gt;&#xA;उक्तं मया द्यूतकालेऽपि राजन्नैवं युक्तं वचनं प्रातिपीय&#x9;018a&lt;br&gt;&#xA;तदौषधं पथ्यमिवातुरस्य न रोचते तव वैचित्रवीर्य&#x9;018c&lt;br&gt;&#xA;काकैरिमांश्चित्रबर्हान्मयूरान्पराजैष्ठाः पाण्डवान्धार्तराष्ट्रैः&#x9;019a&lt;br&gt;&#xA;हित्वा सिंहान्क्रोष्टुकान्गूहमानः प्राप्ते काले शोचिता त्वं नरेन्द्र&#x9;019c&lt;br&gt;&#xA;यस्तात न क्रुध्यति सर्वकालं भृत्यस्य भक्तस्य हिते रतस्य&#x9;020a&lt;br&gt;&#xA;तस्मिन्भृत्या भर्तरि विश्वसन्ति न चैनमापत्सु परित्यजन्ति&#x9;020c&lt;br&gt;&#xA;न भृत्यानां वृत्तिसंरोधनेन बाह्यं जनं सञ्जिघृक्षेदपूर्वम्&#x9;021a&lt;br&gt;&#xA;त्यजन्ति ह्येनमुचितावरुद्धाः स्निग्धा ह्यमात्याः परिहीनभोगाः&#x9;021c&lt;br&gt;&#xA;कृत्यानि पूर्वं परिसङ्ख्याय सर्वाण्यायव्ययावनुरूपां च वृत्तिम्&#x9;022a&lt;br&gt;&#xA;सङ्गृह्णीयादनुरूपान्सहायान्सहायसाध्यानि हि दुष्कराणि&#x9;022c&lt;br&gt;&#xA;अभिप्रायं यो विदित्वा तु भर्तुः सर्वाणि कार्याणि करोत्यतन्द्रीः&#x9;023a&lt;br&gt;&#xA;वक्ता हितानामनुरक्त आर्यः शक्तिज्ञ आत्मेव हि सोऽनुकम्प्यः&#x9;023c&lt;br&gt;&#xA;वाक्यं तु यो नाद्रियतेऽनुशिष्टः प्रत्याह यश्चापि नियुज्यमानः&#x9;024a&lt;br&gt;&#xA;प्रज्ञाभिमानी प्रतिकूलवादी त्याज्यः स तादृक्त्वरयैव भृत्यः&#x9;024c&lt;br&gt;&#xA;अस्तब्धमक्लीबमदीर्घसूत्रं सानुक्रोशं श्लक्ष्णमहार्यमन्यैः&#x9;025a&lt;br&gt;&#xA;अरोगजातीयमुदारवाक्यं दूतं वदन्त्यष्टगुणोपपन्नम्&#x9;025c&lt;br&gt;&#xA;न विश्वासाज्जातु परस्य गेहं गच्छेन्नरश्चेतयानो विकाले&#x9;026a&lt;br&gt;&#xA;न चत्वरे निशि तिष्ठेन्निगूढो न राजन्यां योषितं प्रार्थयीत&#x9;026c&lt;br&gt;&#xA;न निह्नवं सत्रगतस्य गच्छेत्संसृष्टमन्त्रस्य कुसङ्गतस्य&#x9;027a&lt;br&gt;&#xA;न च ब्रूयान्नाश्वसामि त्वयीति सकारणं व्यपदेशं तु कुर्यात्&#x9;027c&lt;br&gt;&#xA;घृणी राजा पुंश्चली राजभृत्यः पुत्रो भ्राता विधवा बालपुत्रा&#x9;028a&lt;br&gt;&#xA;सेनाजीवी चोद्धृतभक्त एव व्यवहारे वै वर्जनीयाः स्युरेते&#x9;028c&lt;br&gt;&#xA;गुणा दश स्नानशीलं भजन्ते बलं रूपं स्वरवर्णप्रशुद्धिः&#x9;029a&lt;br&gt;&#xA;स्पर्शश्च गन्धश्च विशुद्धता च श्रीः सौकुमार्यं प्रवराश्च नार्यः&#x9;029c&lt;br&gt;&#xA;गुणाश्च षण्मितभुक्तं भजन्ते आरोग्यमायुश्च सुखं बलं च&#x9;030a&lt;br&gt;&#xA;अनाविलं चास्य भवेदपत्यं न चैनमाद्यून इति क्षिपन्ति&#x9;030c&lt;br&gt;&#xA;अकर्मशीलं च महाशनं च लोकद्विष्टं बहुमायं नृशंसम्&#x9;031a&lt;br&gt;&#xA;अदेशकालज्ञमनिष्टवेषमेतान्गृहे न प्रतिवासयीत&#x9;031c&lt;br&gt;&#xA;कदर्यमाक्रोशकमश्रुतं च वराकसम्भूतममान्यमानिनम्&#x9;032a&lt;br&gt;&#xA;निष्ठूरिणं कृतवैरं कृतघ्नमेतान्भृशार्तोऽपि न जातु याचेत्&#x9;032c&lt;br&gt;&#xA;सङ्क्लिष्टकर्माणमतिप्रवादं नित्यानृतं चादृढभक्तिकं च&#x9;033a&lt;br&gt;&#xA;विकृष्टरागं बहुमानिनं चाप्येतान्न सेवेत नराधमान्षट्&#x9;033c&lt;br&gt;&#xA;सहायबन्धना ह्यर्थाः सहायाश्चार्थबन्धनाः&#x9;034a&lt;br&gt;&#xA;अन्योन्यबन्धनावेतौ विनान्योन्यं न सिध्यतः&#x9;034c&lt;br&gt;&#xA;उत्पाद्य पुत्राननृणांश्च कृत्वा वृत्तिं च तेभ्योऽनुविधाय काञ्चित्&#x9;035a&lt;br&gt;&#xA;स्थाने कुमारीः प्रतिपाद्य सर्वा अरण्यसंस्थो मुनिवद्बुभूषेत्&#x9;035c&lt;br&gt;&#xA;हितं यत्सर्वभूतानामात्मनश्च सुखावहम्&#x9;036a&lt;br&gt;&#xA;तत्कुर्यादीश्वरो ह्येतन्मूलं धर्मार्थसिद्धये&#x9;036c&lt;br&gt;&#xA;बुद्धिः प्रभावस्तेजश्च सत्त्वमुत्थानमेव च&#x9;037a&lt;br&gt;&#xA;व्यवसायश्च यस्य स्यात्तस्यावृत्तिभयं कुतः&#x9;037c&lt;br&gt;&#xA;पश्य दोषान्पाण्डवैर्विग्रहे त्वं यत्र व्यथेरन्नपि देवाः सशक्राः&#x9;038a&lt;br&gt;&#xA;पुत्रैर्वैरं नित्यमुद्विग्नवासो यशःप्रणाशो द्विषतां च हर्षः&#x9;038c&lt;br&gt;&#xA;भीष्मस्य कोपस्तव चेन्द्रकल्प द्रोणस्य राज्ञश्च युधिष्ठिरस्य&#x9;039a&lt;br&gt;&#xA;उत्सादयेल्लोकमिमं प्रवृद्धः श्वेतो ग्रहस्तिर्यगिवापतन्खे&#x9;039c&lt;br&gt;&#xA;तव पुत्रशतं चैव कर्णः पञ्च च पाण्डवाः&#x9;040a&lt;br&gt;&#xA;पृथिवीमनुशासेयुरखिलां सागराम्बराम्&#x9;040c&lt;br&gt;&#xA;धार्तराष्ट्रा वनं राजन्व्याघ्राः पाण्डुसुता मताः&#x9;041a&lt;br&gt;&#xA;मा वनं छिन्धि सव्याघ्रं मा व्याघ्रान्नीनशो वनात्&#x9;041c&lt;br&gt;&#xA;न स्याद्वनमृते व्याघ्रान्व्याघ्रा न स्युरृते वनम्&#x9;042a&lt;br&gt;&#xA;वनं हि रक्ष्यते व्याघ्रैर्व्याघ्रान्रक्षति काननम्&#x9;042c&lt;br&gt;&#xA;न तथेच्छन्त्यकल्याणाः परेषां वेदितुं गुणान्&#x9;043a&lt;br&gt;&#xA;यथैषां ज्ञातुमिच्छन्ति नैर्गुण्यं पापचेतसः&#x9;043c&lt;br&gt;&#xA;अर्थसिद्धिं परामिच्छन्धर्ममेवादितश्चरेत्&#x9;044a&lt;br&gt;&#xA;न हि धर्मादपैत्यर्थः स्वर्गलोकादिवामृतम्&#x9;044c&lt;br&gt;&#xA;यस्यात्मा विरतः पापात्कल्याणे च निवेशितः&#x9;045a&lt;br&gt;&#xA;तेन सर्वमिदं बुद्धं प्रकृतिर्विकृतिश्च या&#x9;045c&lt;br&gt;&#xA;यो धर्ममर्थं कामं च यथाकालं निषेवते&#x9;046a&lt;br&gt;&#xA;धर्मार्थकामसंयोगं सोऽमुत्रेह च विन्दति&#x9;046c&lt;br&gt;&#xA;सन्नियच्छति यो वेगमुत्थितं क्रोधहर्षयोः&#x9;047a&lt;br&gt;&#xA;स श्रियो भाजनं राजन्यश्चापत्सु न मुह्यति&#x9;047c&lt;br&gt;&#xA;बलं पञ्चविधं नित्यं पुरुषाणां निबोध मे&#x9;048a&lt;br&gt;&#xA;यत्तु बाहुबलं नाम कनिष्ठं बलमुच्यते&#x9;048c&lt;br&gt;&#xA;अमात्यलाभो भद्रं ते द्वितीयं बलमुच्यते&#x9;049a&lt;br&gt;&#xA;धनलाभस्तृतीयं तु बलमाहुर्जिगीषवः&#x9;049c&lt;br&gt;&#xA;यत्त्वस्य सहजं राजन्पितृपैतामहं बलम्&#x9;050a&lt;br&gt;&#xA;अभिजातबलं नाम तच्चतुर्थं बलं स्मृतम्&#x9;050c&lt;br&gt;&#xA;येन त्वेतानि सर्वाणि सङ्गृहीतानि भारत&#x9;051a&lt;br&gt;&#xA;यद्बलानां बलं श्रेष्ठं तत्प्रज्ञाबलमुच्यते&#x9;051c&lt;br&gt;&#xA;महते योऽपकाराय नरस्य प्रभवेन्नरः&#x9;052a&lt;br&gt;&#xA;तेन वैरं समासज्य दूरस्थोऽस्मीति नाश्वसेत्&#x9;052c&lt;br&gt;&#xA;स्त्रीषु राजसु सर्पेषु स्वाध्याये शत्रुसेविषु&#x9;053a&lt;br&gt;&#xA;भोगे चायुषि विश्वासं कः प्राज्ञः कर्तुमर्हति&#x9;053c&lt;br&gt;&#xA;प्रज्ञाशरेणाभिहतस्य जन्तोश्चिकित्सकाः सन्ति न चौषधानि&#x9;054a&lt;br&gt;&#xA;न होममन्त्रा न च मङ्गलानि नाथर्वणा नाप्यगदाः सुसिद्धाः&#x9;054c&lt;br&gt;&#xA;सर्पश्चाग्निश्च सिंहश्च कुलपुत्रश्च भारत&#x9;055a&lt;br&gt;&#xA;नावज्ञेया मनुष्येण सर्वे ते ह्यतितेजसः&#x9;055c&lt;br&gt;&#xA;अग्निस्तेजो महल्लोके गूढस्तिष्ठति दारुषु&#x9;056a&lt;br&gt;&#xA;न चोपयुङ्क्ते तद्दारु यावन्नो दीप्यते परैः&#x9;056c&lt;br&gt;&#xA;स एव खलु दारुभ्यो यदा निर्मथ्य दीप्यते&#x9;057a&lt;br&gt;&#xA;तदा तच्च वनं चान्यन्निर्दहत्याशु तेजसा&#x9;057c&lt;br&gt;&#xA;एवमेव कुले जाताः पावकोपमतेजसः&#x9;058a&lt;br&gt;&#xA;क्षमावन्तो निराकाराः काष्ठेऽग्निरिव शेरते&#x9;058c&lt;br&gt;&#xA;लताधर्मा त्वं सपुत्रः शालाः पाण्डुसुता मताः&#x9;059a&lt;br&gt;&#xA;न लता वर्धते जातु महाद्रुममनाश्रिता&#x9;059c&lt;br&gt;&#xA;वनं राजंस्त्वं सपुत्रोऽम्बिकेय सिंहान्वने पाण्डवांस्तात विद्धि&#x9;060a&lt;br&gt;&#xA;सिंहैर्विहीनं हि वनं विनश्येत्सिंहा विनश्येयुरृते वनेन&#x9;060c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/038/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/038/</guid>
      <description>&lt;p&gt;विदुर उवाच&#x9;001&lt;br&gt;&#xA;ऊर्ध्वं प्राणा ह्युत्क्रामन्ति यूनः स्थविर आयति&#x9;001a&lt;br&gt;&#xA;प्रत्युत्थानाभिवादाभ्यां पुनस्तान्प्रतिपद्यते&#x9;001c&lt;br&gt;&#xA;पीठं दत्त्वा साधवेऽभ्यागताय आनीयापः परिनिर्णिज्य पादौ&#x9;002a&lt;br&gt;&#xA;सुखं पृष्ट्वा प्रतिवेद्यात्मसंस्थं ततो दद्यादन्नमवेक्ष्य धीरः&#x9;002c&lt;br&gt;&#xA;यस्योदकं मधुपर्कं च गां च नमन्त्रवित्प्रतिगृह्णाति गेहे&#x9;003a&lt;br&gt;&#xA;लोभाद्भयादर्थकार्पण्यतो वा तस्यानर्थं जीवितमाहुरार्याः&#x9;003c&lt;br&gt;&#xA;चिकित्सकः शल्यकर्तावकीर्णी स्तेनः क्रूरो मद्यपो भ्रूणहा च&#x9;004a&lt;br&gt;&#xA;सेनाजीवी श्रुतिविक्रायकश्च भृशं प्रियोऽप्यतिथिर्नोदकार्हः&#x9;004c&lt;br&gt;&#xA;अविक्रेयं लवणं पक्वमन्नं दधि क्षीरं मधु तैलं घृतं च&#x9;005a&lt;br&gt;&#xA;तिला मांसं मूलफलानि शाकं रक्तं वासः सर्वगन्धा गुडश्च&#x9;005c&lt;br&gt;&#xA;अरोषणो यः समलोष्टकाञ्चनः प्रहीणशोको गतसन्धिविग्रहः&#x9;006a&lt;br&gt;&#xA;निन्दाप्रशंसोपरतः प्रियाप्रिये चरन्नुदासीनवदेष भिक्षुकः&#x9;006c&lt;br&gt;&#xA;नीवारमूलेङ्गुदशाकवृत्तिः सुसंयतात्माग्निकार्येष्वचोद्यः&#x9;007a&lt;br&gt;&#xA;वने वसन्नतिथिष्वप्रमत्तो धुरन्धरः पुण्यकृदेष तापसः&#x9;007c&lt;br&gt;&#xA;अपकृत्वा बुद्धिमतो दूरस्थोऽस्मीति नाश्वसेत्&#x9;008a&lt;br&gt;&#xA;दीर्घौ बुद्धिमतो बाहू याभ्यां हिंसति हिंसितः&#x9;008c&lt;br&gt;&#xA;न विश्वसेदविश्वस्ते विश्वस्ते नातिविश्वसेत्&#x9;009a&lt;br&gt;&#xA;विश्वासाद्भयमुत्पन्नं मूलान्यपि निकृन्तति&#x9;009c&lt;br&gt;&#xA;अनीर्ष्युर्गुप्तदारः स्यात्संविभागी प्रियंवदः&#x9;010a&lt;br&gt;&#xA;श्लक्ष्णो मधुरवाक्स्त्रीणां न चासां वशगो भवेत्&#x9;010c&lt;br&gt;&#xA;पूजनीया महाभागाः पुण्याश्च गृहदीप्तयः&#x9;011a&lt;br&gt;&#xA;स्त्रियः श्रियो गृहस्योक्तास्तस्माद्रक्ष्या विशेषतः&#x9;011c&lt;br&gt;&#xA;पितुरन्तःपुरं दद्यान्मातुर्दद्यान्महानसम्&#x9;012a&lt;br&gt;&#xA;गोषु चात्मसमं दद्यात्स्वयमेव कृषिं व्रजेत्&#x9;012c&lt;br&gt;&#xA;भृत्यैर्वणिज्याचारं च पुत्रैः सेवेत ब्राह्मणान्&#x9;012e&lt;br&gt;&#xA;अद्भ्योऽग्निर्ब्रह्मतः क्षत्रमश्मनो लोहमुत्थितम्&#x9;013a&lt;br&gt;&#xA;तेषां सर्वत्रगं तेजः स्वासु योनिषु शाम्यति&#x9;013c&lt;br&gt;&#xA;नित्यं सन्तः कुले जाताः पावकोपमतेजसः&#x9;014a&lt;br&gt;&#xA;क्षमावन्तो निराकाराः काष्ठेऽग्निरिव शेरते&#x9;014c&lt;br&gt;&#xA;यस्य मन्त्रं न जानन्ति बाह्याश्चाभ्यन्तराश्च ये&#x9;015a&lt;br&gt;&#xA;स राजा सर्वतश्चक्षुश्चिरमैश्वर्यमश्नुते&#x9;015c&lt;br&gt;&#xA;करिष्यन्न प्रभाषेत कृतान्येव च दर्शयेत्&#x9;016a&lt;br&gt;&#xA;धर्मकामार्थकार्याणि तथा मन्त्रो न भिद्यते&#x9;016c&lt;br&gt;&#xA;गिरिपृष्ठमुपारुह्य प्रासादं वा रहोगतः&#x9;017a&lt;br&gt;&#xA;अरण्ये निःशलाके वा तत्र मन्त्रो विधीयते&#x9;017c&lt;br&gt;&#xA;नासुहृत्परमं मन्त्रं भारतार्हति वेदितुम्&#x9;018a&lt;br&gt;&#xA;अपण्डितो वापि सुहृत्पण्डितो वाप्यनात्मवान्&#x9;018c&lt;br&gt;&#xA;अमात्ये ह्यर्थलिप्सा च मन्त्ररक्षणमेव च&#x9;018e&lt;br&gt;&#xA;कृतानि सर्वकार्याणि यस्य वा पार्षदा विदुः&#x9;019a&lt;br&gt;&#xA;गूढमन्त्रस्य नृपतेस्तस्य सिद्धिरसंशयम्&#x9;019c&lt;br&gt;&#xA;अप्रशस्तानि कर्माणि यो मोहादनुतिष्ठति&#x9;020a&lt;br&gt;&#xA;स तेषां विपरिभ्रंशे भ्रश्यते जीवितादपि&#x9;020c&lt;br&gt;&#xA;कर्मणां तु प्रशस्तानामनुष्ठानं सुखावहम्&#x9;021a&lt;br&gt;&#xA;तेषामेवाननुष्ठानं पश्चात्तापकरं महत्&#x9;021c&lt;br&gt;&#xA;स्थानवृद्धिक्षयज्ञस्य षाड्गुण्यविदितात्मनः&#x9;022a&lt;br&gt;&#xA;अनवज्ञातशीलस्य स्वाधीना पृथिवी नृप&#x9;022c&lt;br&gt;&#xA;अमोघक्रोधहर्षस्य स्वयं कृत्यान्ववेक्षिणः&#x9;023a&lt;br&gt;&#xA;आत्मप्रत्ययकोशस्य वसुधेयं वसुन्धरा&#x9;023c&lt;br&gt;&#xA;नाममात्रेण तुष्येत छत्रेण च महीपतिः&#x9;024a&lt;br&gt;&#xA;भृत्येभ्यो विसृजेदर्थान्नैकः सर्वहरो भवेत्&#x9;024c&lt;br&gt;&#xA;ब्राह्मणो ब्राह्मणं वेद भर्ता वेद स्त्रियं तथा&#x9;025a&lt;br&gt;&#xA;अमात्यं नृपतिर्वेद राजा राजानमेव च&#x9;025c&lt;br&gt;&#xA;न शत्रुरङ्कमापन्नो मोक्तव्यो वध्यतां गतः&#x9;026a&lt;br&gt;&#xA;अहताद्धि भयं तस्माज्जायते नचिरादिव&#x9;026c&lt;br&gt;&#xA;दैवतेषु च यत्नेन राजसु ब्राह्मणेषु च&#x9;027a&lt;br&gt;&#xA;नियन्तव्यः सदा क्रोधो वृद्धबालातुरेषु च&#x9;027c&lt;br&gt;&#xA;निरर्थं कलहं प्राज्ञो वर्जयेन्मूढसेवितम्&#x9;028a&lt;br&gt;&#xA;कीर्तिं च लभते लोके न चानर्थेन युज्यते&#x9;028c&lt;br&gt;&#xA;प्रसादो निष्फलो यस्य क्रोधश्चापि निरर्थकः&#x9;029a&lt;br&gt;&#xA;न तं भर्तारमिच्छन्ति षण्ढं पतिमिव स्त्रियः&#x9;029c&lt;br&gt;&#xA;न बुद्धिर्धनलाभाय न जाड्यमसमृद्धये&#x9;030a&lt;br&gt;&#xA;लोकपर्यायवृत्तान्तं प्राज्ञो जानाति नेतरः&#x9;030c&lt;br&gt;&#xA;विद्याशीलवयोवृद्धान्बुद्धिवृद्धांश्च भारत&#x9;031a&lt;br&gt;&#xA;धनाभिजनवृद्धांश्च नित्यं मूढोऽवमन्यते&#x9;031c&lt;br&gt;&#xA;अनार्यवृत्तमप्राज्ञमसूयकमधार्मिकम्&#x9;032a&lt;br&gt;&#xA;अनर्थाः क्षिप्रमायान्ति वाग्दुष्टं क्रोधनं तथा&#x9;032c&lt;br&gt;&#xA;अविसंवादनं दानं समयस्याव्यतिक्रमः&#x9;033a&lt;br&gt;&#xA;आवर्तयन्ति भूतानि सम्यक्प्रणिहिता च वाक्&#x9;033c&lt;br&gt;&#xA;अविसंवादको दक्षः कृतज्ञो मतिमानृजुः&#x9;034a&lt;br&gt;&#xA;अपि सङ्क्षीणकोशोऽपि लभते परिवारणम्&#x9;034c&lt;br&gt;&#xA;धृतिः शमो दमः शौचं कारुण्यं वागनिष्ठुरा&#x9;035a&lt;br&gt;&#xA;मित्राणां चानभिद्रोहः सप्तैताः समिधः श्रियः&#x9;035c&lt;br&gt;&#xA;असंविभागी दुष्टात्मा कृतघ्नो निरपत्रपः&#x9;036a&lt;br&gt;&#xA;तादृङ्नराधमो लोके वर्जनीयो नराधिप&#x9;036c&lt;br&gt;&#xA;न स रात्रौ सुखं शेते ससर्प इव वेश्मनि&#x9;037a&lt;br&gt;&#xA;यः कोपयति निर्दोषं सदोषोऽभ्यन्तरं जनम्&#x9;037c&lt;br&gt;&#xA;येषु दुष्टेषु दोषः स्याद्योगक्षेमस्य भारत&#x9;038a&lt;br&gt;&#xA;सदा प्रसादनं तेषां देवतानामिवाचरेत्&#x9;038c&lt;br&gt;&#xA;येऽर्थाः स्त्रीषु समासक्ताः प्रथमोत्पतितेषु च&#x9;039a&lt;br&gt;&#xA;ये चानार्यसमासक्ताः सर्वे ते संशयं गताः&#x9;039c&lt;br&gt;&#xA;यत्र स्त्री यत्र कितवो यत्र बालोऽनुशास्ति च&#x9;040a&lt;br&gt;&#xA;मज्जन्ति तेऽवशा देशा नद्यामश्मप्लवा इव&#x9;040c&lt;br&gt;&#xA;प्रयोजनेषु ये सक्ता न विशेषेषु भारत&#x9;041a&lt;br&gt;&#xA;तानहं पण्डितान्मन्ये विशेषा हि प्रसङ्गिनः&#x9;041c&lt;br&gt;&#xA;यं प्रशंसन्ति कितवा यं प्रशंसन्ति चारणाः&#x9;042a&lt;br&gt;&#xA;यं प्रशंसन्ति बन्धक्यो न स जीवति मानवः&#x9;042c&lt;br&gt;&#xA;हित्वा तान्परमेष्वासान्पाण्डवानमितौजसः&#x9;043a&lt;br&gt;&#xA;आहितं भारतैश्वर्यं त्वया दुर्योधने महत्&#x9;043c&lt;br&gt;&#xA;तं द्रक्ष्यसि परिभ्रष्टं तस्मात्त्वं नचिरादिव&#x9;044a&lt;br&gt;&#xA;ऐश्वर्यमदसम्मूढं बलिं लोकत्रयादिव&#x9;044c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/039/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/039/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;अनीश्वरोऽयं पुरुषो भवाभवे सूत्रप्रोता दारुमयीव योषा&#x9;001a&lt;br&gt;&#xA;धात्रा तु दिष्टस्य वशे किलायं तस्माद्वद त्वं श्रवणे धृतोऽहम्&#x9;001c&lt;br&gt;&#xA;विदुर उवाच&#x9;002&lt;br&gt;&#xA;अप्राप्तकालं वचनं बृहस्पतिरपि ब्रुवन्&#x9;002a&lt;br&gt;&#xA;लभते बुद्ध्यवज्ञानमवमानं च भारत&#x9;002c&lt;br&gt;&#xA;प्रियो भवति दानेन प्रियवादेन चापरः&#x9;003a&lt;br&gt;&#xA;मन्त्रं मूलबलेनान्यो यः प्रियः प्रिय एव सः&#x9;003c&lt;br&gt;&#xA;द्वेष्यो न साधुर्भवति न मेधावी न पण्डितः&#x9;004a&lt;br&gt;&#xA;प्रिये शुभानि कर्माणि द्वेष्ये पापानि भारत&#x9;004c&lt;br&gt;&#xA;न स क्षयो महाराज यः क्षयो वृद्धिमावहेत्&#x9;005a&lt;br&gt;&#xA;क्षयः स त्विह मन्तव्यो यं लब्ध्वा बहु नाशयेत्&#x9;005c&lt;br&gt;&#xA;समृद्धा गुणतः केचिद्भवन्ति धनतोऽपरे&#x9;006a&lt;br&gt;&#xA;धनवृद्धान्गुणैर्हीनान्धृतराष्ट्र विवर्जयेत्&#x9;006c&lt;br&gt;&#xA;धृतराष्ट्र उवाच&#x9;007&lt;br&gt;&#xA;सर्वं त्वमायतीयुक्तं भाषसे प्राज्ञसम्मतम्&#x9;007a&lt;br&gt;&#xA;न चोत्सहे सुतं त्यक्तुं यतो धर्मस्ततो जयः&#x9;007c&lt;br&gt;&#xA;विदुर उवाच&#x9;008&lt;br&gt;&#xA;स्वभावगुणसम्पन्नो न जातु विनयान्वितः&#x9;008a&lt;br&gt;&#xA;सुसूक्ष्ममपि भूतानामुपमर्दं प्रयोक्ष्यते&#x9;008c&lt;br&gt;&#xA;परापवादनिरताः परदुःखोदयेषु च&#x9;009a&lt;br&gt;&#xA;परस्परविरोधे च यतन्ते सततोत्थिताः&#x9;009c&lt;br&gt;&#xA;सदोषं दर्शनं येषां संवासे सुमहद्भयम्&#x9;010a&lt;br&gt;&#xA;अर्थादाने महान्दोषः प्रदाने च महद्भयम्&#x9;010c&lt;br&gt;&#xA;ये पापा इति विख्याताः संवासे परिगर्हिताः&#x9;011a&lt;br&gt;&#xA;युक्ताश्चान्यैर्महादोषैर्ये नरास्तान्विवर्जयेत्&#x9;011c&lt;br&gt;&#xA;निवर्तमाने सौहार्दे प्रीतिर्नीचे प्रणश्यति&#x9;012a&lt;br&gt;&#xA;या चैव फलनिर्वृत्तिः सौहृदे चैव यत्सुखम्&#x9;012c&lt;br&gt;&#xA;यतते चापवादाय यत्नमारभते क्षये&#x9;013a&lt;br&gt;&#xA;अल्पेऽप्यपकृते मोहान्न शान्तिमुपगच्छति&#x9;013c&lt;br&gt;&#xA;तादृशैः सङ्गतं नीचैर्नृशंसैरकृतात्मभिः&#x9;014a&lt;br&gt;&#xA;निशाम्य निपुणं बुद्ध्या विद्वान्दूराद्विवर्जयेत्&#x9;014c&lt;br&gt;&#xA;यो ज्ञातिमनुगृह्णाति दरिद्रं दीनमातुरम्&#x9;015a&lt;br&gt;&#xA;स पुत्रपशुभिर्वृद्धिं यशश्चाव्ययमश्नुते&#x9;015c&lt;br&gt;&#xA;ज्ञातयो वर्धनीयास्तैर्य इच्छन्त्यात्मनः शुभम्&#x9;016a&lt;br&gt;&#xA;कुलवृद्धिं च राजेन्द्र तस्मात्साधु समाचर&#x9;016c&lt;br&gt;&#xA;श्रेयसा योक्ष्यसे राजन्कुर्वाणो ज्ञातिसत्क्रियाम्&#x9;017a&lt;br&gt;&#xA;विगुणा ह्यपि संरक्ष्या ज्ञातयो भरतर्षभ&#x9;017c&lt;br&gt;&#xA;किं पुनर्गुणवन्तस्ते त्वत्प्रसादाभिकाङ्क्षिणः&#x9;018a&lt;br&gt;&#xA;प्रसादं कुरु दीनानां पाण्डवानां विशां पते&#x9;018c&lt;br&gt;&#xA;दीयन्तां ग्रामकाः केचित्तेषां वृत्त्यर्थमीश्वर&#x9;019a&lt;br&gt;&#xA;एवं लोके यशःप्राप्तो भविष्यसि नराधिप&#x9;019c&lt;br&gt;&#xA;वृद्धेन हि त्वया कार्यं पुत्राणां तात रक्षणम्&#x9;020a&lt;br&gt;&#xA;मया चापि हितं वाच्यं विद्धि मां त्वद्धितैषिणम्&#x9;020c&lt;br&gt;&#xA;ज्ञातिभिर्विग्रहस्तात न कर्तव्यो भवार्थिना&#x9;021a&lt;br&gt;&#xA;सुखानि सह भोज्यानि ज्ञातिभिर्भरतर्षभ&#x9;021c&lt;br&gt;&#xA;सम्भोजनं सङ्कथनं सम्प्रीतिश्च परस्परम्&#x9;022a&lt;br&gt;&#xA;ज्ञातिभिः सह कार्याणि न विरोधः कथञ्चन&#x9;022c&lt;br&gt;&#xA;ज्ञातयस्तारयन्तीह ज्ञातयो मज्जयन्ति च&#x9;023a&lt;br&gt;&#xA;सुवृत्तास्तारयन्तीह दुर्वृत्ता मज्जयन्ति च&#x9;023c&lt;br&gt;&#xA;सुवृत्तो भव राजेन्द्र पाण्डवान्प्रति मानद&#x9;024a&lt;br&gt;&#xA;अधर्षणीयः शत्रूणां तैर्वृतस्त्वं भविष्यसि&#x9;024c&lt;br&gt;&#xA;श्रीमन्तं ज्ञातिमासाद्य यो ज्ञातिरवसीदति&#x9;025a&lt;br&gt;&#xA;दिग्धहस्तं मृग इव स एनस्तस्य विन्दति&#x9;025c&lt;br&gt;&#xA;पश्चादपि नरश्रेष्ठ तव तापो भविष्यति&#x9;026a&lt;br&gt;&#xA;तान्वा हतान्सुतान्वापि श्रुत्वा तदनुचिन्तय&#x9;026c&lt;br&gt;&#xA;येन खट्वां समारूढः परितप्येत कर्मणा&#x9;027a&lt;br&gt;&#xA;आदावेव न तत्कुर्यादध्रुवे जीविते सति&#x9;027c&lt;br&gt;&#xA;न कश्चिन्नापनयते पुमानन्यत्र भार्गवात्&#x9;028a&lt;br&gt;&#xA;शेषसम्प्रतिपत्तिस्तु बुद्धिमत्स्वेव तिष्ठति&#x9;028c&lt;br&gt;&#xA;दुर्योधनेन यद्येतत्पापं तेषु पुरा कृतम्&#x9;029a&lt;br&gt;&#xA;त्वया तत्कुलवृद्धेन प्रत्यानेयं नरेश्वर&#x9;029c&lt;br&gt;&#xA;तांस्त्वं पदे प्रतिष्ठाप्य लोके विगतकल्मषः&#x9;030a&lt;br&gt;&#xA;भविष्यसि नरश्रेष्ठ पूजनीयो मनीषिणाम्&#x9;030c&lt;br&gt;&#xA;सुव्याहृतानि धीराणां फलतः प्रविचिन्त्य यः&#x9;031a&lt;br&gt;&#xA;अध्यवस्यति कार्येषु चिरं यशसि तिष्ठति&#x9;031c&lt;br&gt;&#xA;अवृत्तिं विनयो हन्ति हन्त्यनर्थं पराक्रमः&#x9;032a&lt;br&gt;&#xA;हन्ति नित्यं क्षमा क्रोधमाचारो हन्त्यलक्षणम्&#x9;032c&lt;br&gt;&#xA;परिच्छदेन क्षेत्रेण वेश्मना परिचर्यया&#x9;033a&lt;br&gt;&#xA;परीक्षेत कुलं राजन्भोजनाच्छादनेन च&#x9;033c&lt;br&gt;&#xA;ययोश्चित्तेन वा चित्तं नैभृतं नैभृतेन वा&#x9;034a&lt;br&gt;&#xA;समेति प्रज्ञया प्रज्ञा तयोर्मैत्री न जीर्यते&#x9;034c&lt;br&gt;&#xA;दुर्बुद्धिमकृतप्रज्ञं छन्नं कूपं तृणैरिव&#x9;035a&lt;br&gt;&#xA;विवर्जयीत मेधावी तस्मिन्मैत्री प्रणश्यति&#x9;035c&lt;br&gt;&#xA;अवलिप्तेषु मूर्खेषु रौद्रसाहसिकेषु च&#x9;036a&lt;br&gt;&#xA;तथैवापेतधर्मेषु न मैत्रीमाचरेद्बुधः&#x9;036c&lt;br&gt;&#xA;कृतज्ञं धार्मिकं सत्यमक्षुद्रं दृढभक्तिकम्&#x9;037a&lt;br&gt;&#xA;जितेन्द्रियं स्थितं स्थित्यां मित्रमत्यागि चेष्यते&#x9;037c&lt;br&gt;&#xA;इन्द्रियाणामनुत्सर्गो मृत्युना न विशिष्यते&#x9;038a&lt;br&gt;&#xA;अत्यर्थं पुनरुत्सर्गः सादयेद्दैवतान्यपि&#x9;038c&lt;br&gt;&#xA;मार्दवं सर्वभूतानामनसूया क्षमा धृतिः&#x9;039a&lt;br&gt;&#xA;आयुष्याणि बुधाः प्राहुर्मित्राणां चाविमानना&#x9;039c&lt;br&gt;&#xA;अपनीतं सुनीतेन योऽर्थं प्रत्यानिनीषते&#x9;040a&lt;br&gt;&#xA;मतिमास्थाय सुदृढां तदकापुरुषव्रतम्&#x9;040c&lt;br&gt;&#xA;आयत्यां प्रतिकारज्ञस्तदात्वे दृढनिश्चयः&#x9;041a&lt;br&gt;&#xA;अतीते कार्यशेषज्ञो नरोऽर्थैर्न प्रहीयते&#x9;041c&lt;br&gt;&#xA;कर्मणा मनसा वाचा यदभीक्ष्णं निषेवते&#x9;042a&lt;br&gt;&#xA;तदेवापहरत्येनं तस्मात्कल्याणमाचरेत्&#x9;042c&lt;br&gt;&#xA;मङ्गलालम्भनं योगः श्रुतमुत्थानमार्जवम्&#x9;043a&lt;br&gt;&#xA;भूतिमेतानि कुर्वन्ति सतां चाभीक्ष्णदर्शनम्&#x9;043c&lt;br&gt;&#xA;अनिर्वेदः श्रियो मूलं दुःखनाशे सुखस्य च&#x9;044a&lt;br&gt;&#xA;महान्भवत्यनिर्विण्णः सुखं चात्यन्तमश्नुते&#x9;044c&lt;br&gt;&#xA;नातः श्रीमत्तरं किञ्चिदन्यत्पथ्यतमं तथा&#x9;045a&lt;br&gt;&#xA;प्रभविष्णोर्यथा तात क्षमा सर्वत्र सर्वदा&#x9;045c&lt;br&gt;&#xA;क्षमेदशक्तः सर्वस्य शक्तिमान्धर्मकारणात्&#x9;046a&lt;br&gt;&#xA;अर्थानर्थौ समौ यस्य तस्य नित्यं क्षमा हिता&#x9;046c&lt;br&gt;&#xA;यत्सुखं सेवमानोऽपि धर्मार्थाभ्यां न हीयते&#x9;047a&lt;br&gt;&#xA;कामं तदुपसेवेत न मूढव्रतमाचरेत्&#x9;047c&lt;br&gt;&#xA;दुःखार्तेषु प्रमत्तेषु नास्तिकेष्वलसेषु च&#x9;048a&lt;br&gt;&#xA;न श्रीर्वसत्यदान्तेषु ये चोत्साहविवर्जिताः&#x9;048c&lt;br&gt;&#xA;आर्जवेन नरं युक्तमार्जवात्सव्यपत्रपम्&#x9;049a&lt;br&gt;&#xA;अशक्तिमन्तं मन्यन्तो धर्षयन्ति कुबुद्धयः&#x9;049c&lt;br&gt;&#xA;अत्यार्यमतिदातारमतिशूरमतिव्रतम्&#x9;050a&lt;br&gt;&#xA;प्रज्ञाभिमानिनं चैव श्रीर्भयान्नोपसर्पति&#x9;050c&lt;br&gt;&#xA;अग्निहोत्रफला वेदाः शीलवृत्तफलं श्रुतम्&#x9;051a&lt;br&gt;&#xA;रतिपुत्रफला दारा दत्तभुक्तफलं धनम्&#x9;051c&lt;br&gt;&#xA;अधर्मोपार्जितैरर्थैर्यः करोत्यौर्ध्वदेहिकम्&#x9;052a&lt;br&gt;&#xA;न स तस्य फलं प्रेत्य भुङ्क्तेऽर्थस्य दुरागमात्&#x9;052c&lt;br&gt;&#xA;कान्तारवनदुर्गेषु कृच्छ्रास्वापत्सु सम्भ्रमे&#x9;053a&lt;br&gt;&#xA;उद्यतेषु च शस्त्रेषु नास्ति शेषवतां भयम्&#x9;053c&lt;br&gt;&#xA;उत्थानं संयमो दाक्ष्यमप्रमादो धृतिः स्मृतिः&#x9;054a&lt;br&gt;&#xA;समीक्ष्य च समारम्भो विद्धि मूलं भवस्य तत्&#x9;054c&lt;br&gt;&#xA;तपो बलं तापसानां ब्रह्म ब्रह्मविदां बलम्&#x9;055a&lt;br&gt;&#xA;हिंसा बलमसाधूनां क्षमा गुणवतां बलम्&#x9;055c&lt;br&gt;&#xA;अष्टौ तान्यव्रतघ्नानि आपो मूलं फलं पयः&#x9;056a&lt;br&gt;&#xA;हविर्ब्राह्मणकाम्या च गुरोर्वचनमौषधम्&#x9;056c&lt;br&gt;&#xA;न तत्परस्य सन्दध्यात्प्रतिकूलं यदात्मनः&#x9;057a&lt;br&gt;&#xA;सङ्ग्रहेणैष धर्मः स्यात्कामादन्यः प्रवर्तते&#x9;057c&lt;br&gt;&#xA;अक्रोधेन जयेत्क्रोधमसाधुं साधुना जयेत्&#x9;058a&lt;br&gt;&#xA;जयेत्कदर्यं दानेन जयेत्सत्येन चानृतम्&#x9;058c&lt;br&gt;&#xA;स्त्रीधूर्तकेऽलसे भीरौ चण्डे पुरुषमानिनि&#x9;059a&lt;br&gt;&#xA;चौरे कृतघ्ने विश्वासो न कार्यो न च नास्तिके&#x9;059c&lt;br&gt;&#xA;अभिवादनशीलस्य नित्यं वृद्धोपसेविनः&#x9;060a&lt;br&gt;&#xA;चत्वारि सम्प्रवर्धन्ते कीर्तिरायुर्यशोबलम्&#x9;060c&lt;br&gt;&#xA;अतिक्लेशेन येऽर्थाः स्युर्धर्मस्यातिक्रमेण च&#x9;061a&lt;br&gt;&#xA;अरेर्वा प्रणिपातेन मा स्म तेषु मनः कृथाः&#x9;061c&lt;br&gt;&#xA;अविद्यः पुरुषः शोच्यः शोच्यं मिथुनमप्रजम्&#x9;062a&lt;br&gt;&#xA;निराहाराः प्रजाः शोच्याः शोच्यं राष्ट्रमराजकम्&#x9;062c&lt;br&gt;&#xA;अध्वा जरा देहवतां पर्वतानां जलं जरा&#x9;063a&lt;br&gt;&#xA;असम्भोगो जरा स्त्रीणां वाक्शल्यं मनसो जरा&#x9;063c&lt;br&gt;&#xA;अनाम्नायमला वेदा ब्राह्मणस्याव्रतं मलम्&#x9;064a&lt;br&gt;&#xA;कौतूहलमला साध्वी विप्रवासमलाः स्त्रियः&#x9;064c&lt;br&gt;&#xA;सुवर्णस्य मलं रूप्यं रूप्यस्यापि मलं त्रपु&#x9;065a&lt;br&gt;&#xA;ज्ञेयं त्रपुमलं सीसं सीसस्यापि मलं मलम्&#x9;065c&lt;br&gt;&#xA;न स्वप्नेन जयेन्निद्रां न कामेन स्त्रियं जयेत्&#x9;066a&lt;br&gt;&#xA;नेन्धनेन जयेदग्निं न पानेन सुरां जयेत्&#x9;066c&lt;br&gt;&#xA;यस्य दानजितं मित्रममित्रा युधि निर्जिताः&#x9;067a&lt;br&gt;&#xA;अन्नपानजिता दाराः सफलं तस्य जीवितम्&#x9;067c&lt;br&gt;&#xA;सहस्रिणोऽपि जीवन्ति जीवन्ति शतिनस्तथा&#x9;068a&lt;br&gt;&#xA;धृतराष्ट्रं विमुञ्चेच्छां न कथञ्चिन्न जीव्यते&#x9;068c&lt;br&gt;&#xA;यत्पृथिव्यां व्रीहियवं हिरण्यं पशवः स्त्रियः&#x9;069a&lt;br&gt;&#xA;नालमेकस्य तत्सर्वमिति पश्यन्न मुह्यति&#x9;069c&lt;br&gt;&#xA;राजन्भूयो ब्रवीमि त्वां पुत्रेषु सममाचर&#x9;070a&lt;br&gt;&#xA;समता यदि ते राजन्स्वेषु पाण्डुसुतेषु च&#x9;070c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/040/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/040/</guid>
      <description>&lt;p&gt;विदुर उवाच&#x9;001&lt;br&gt;&#xA;योऽभ्यर्थितः सद्भिरसज्जमानः करोत्यर्थं शक्तिमहापयित्वा&#x9;001a&lt;br&gt;&#xA;क्षिप्रं यशस्तं समुपैति सन्तमलं प्रसन्ना हि सुखाय सन्तः&#x9;001c&lt;br&gt;&#xA;महान्तमप्यर्थमधर्मयुक्तं यः सन्त्यजत्यनुपाक्रुष्ट एव&#x9;002a&lt;br&gt;&#xA;सुखं स दुःखान्यवमुच्य शेते जीर्णां त्वचं सर्प इवावमुच्य&#x9;002c&lt;br&gt;&#xA;अनृतं च समुत्कर्षे राजगामि च पैशुनम्&#x9;003a&lt;br&gt;&#xA;गुरोश्चालीकनिर्बन्धः समानि ब्रह्महत्यया&#x9;003c&lt;br&gt;&#xA;असूयैकपदं मृत्युरतिवादः श्रियो वधः&#x9;004a&lt;br&gt;&#xA;अशुश्रूषा त्वरा श्लाघा विद्यायाः शत्रवस्त्रयः&#x9;004c&lt;br&gt;&#xA;सुखार्थिनः कुतो विद्या नास्ति विद्यार्थिनः सुखम्&#x9;005a&lt;br&gt;&#xA;सुखार्थी वा त्यजेद्विद्यां विद्यार्थी वा सुखं त्यजेत्&#x9;005c&lt;br&gt;&#xA;नाग्निस्तृप्यति काष्ठानां नापगानां महोदधिः&#x9;006a&lt;br&gt;&#xA;नान्तकः सर्वभूतानां न पुंसां वामलोचना&#x9;006c&lt;br&gt;&#xA;आशा धृतिं हन्ति समृद्धिमन्तकः क्रोधः श्रियं हन्ति यशः कदर्यता&#x9;007a&lt;br&gt;&#xA;अपालनं हन्ति पशूंश्च राजन्नेकः क्रुद्धो ब्राह्मणो हन्ति राष्ट्रम्&#x9;007c&lt;br&gt;&#xA;अजश्च कांस्यं च रथश्च नित्यं मध्वाकर्षः शकुनिः श्रोत्रियश्च&#x9;008a&lt;br&gt;&#xA;वृद्धो ज्ञातिरवसन्नो वयस्य एतानि ते सन्तु गृहे सदैव&#x9;008c&lt;br&gt;&#xA;अजोक्षा चन्दनं वीणा आदर्शो मधुसर्पिषी&#x9;009a&lt;br&gt;&#xA;विषमौदुम्बरं शङ्खः स्वर्णं नाभिश्च रोचना&#x9;009c&lt;br&gt;&#xA;गृहे स्थापयितव्यानि धन्यानि मनुरब्रवीत्&#x9;010a&lt;br&gt;&#xA;देवब्राह्मणपूजार्थमतिथीनां च भारत&#x9;010c&lt;br&gt;&#xA;इदं च त्वां सर्वपरं ब्रवीमि पुण्यं पदं तात महाविशिष्टम्&#x9;011a&lt;br&gt;&#xA;न जातु कामान्न भयान्न लोभाद्धर्मं त्यजेज्जीवितस्यापि हेतोः&#x9;011c&lt;br&gt;&#xA;नित्यो धर्मः सुखदुःखे त्वनित्ये नित्यो जीवो धातुरस्य त्वनित्यः&#x9;012a&lt;br&gt;&#xA;त्यक्त्वानित्यं प्रतितिष्ठस्व नित्ये सन्तुष्य त्वं तोषपरो हि लाभः&#x9;012c&lt;br&gt;&#xA;महाबलान्पश्य महानुभावान्प्रशास्य भूमिं धनधान्यपूर्णाम्&#x9;013a&lt;br&gt;&#xA;राज्यानि हित्वा विपुलांश्च भोगान्गतान्नरेन्द्रान्वशमन्तकस्य&#x9;013c&lt;br&gt;&#xA;मृतं पुत्रं दुःखपुष्टं मनुष्या उत्क्षिप्य राजन्स्वगृहान्निर्हरन्ति&#x9;014a&lt;br&gt;&#xA;तं मुक्तकेशाः करुणं रुदन्तश्चितामध्ये काष्ठमिव क्षिपन्ति&#x9;014c&lt;br&gt;&#xA;अन्यो धनं प्रेतगतस्य भुङ्क्ते वयांसि चाग्निश्च शरीरधातून्&#x9;015a&lt;br&gt;&#xA;द्वाभ्यामयं सह गच्छत्यमुत्र पुण्येन पापेन च वेष्ट्यमानः&#x9;015c&lt;br&gt;&#xA;उत्सृज्य विनिवर्तन्ते ज्ञातयः सुहृदः सुताः&#x9;016a&lt;br&gt;&#xA;अग्नौ प्रास्तं तु पुरुषं कर्मान्वेति स्वयङ्कृतम्&#x9;016c&lt;br&gt;&#xA;अस्माल्लोकादूर्ध्वममुष्य चाधो महत्तमस्तिष्ठति ह्यन्धकारम्&#x9;017a&lt;br&gt;&#xA;तद्वै महामोहनमिन्द्रियाणां बुध्यस्व मा त्वां प्रलभेत राजन्&#x9;017c&lt;br&gt;&#xA;इदं वचः शक्ष्यसि चेद्यथावन्निशम्य सर्वं प्रतिपत्तुमेवम्&#x9;018a&lt;br&gt;&#xA;यशः परं प्राप्स्यसि जीवलोके भयं न चामुत्र न चेह तेऽस्ति&#x9;018c&lt;br&gt;&#xA;आत्मा नदी भारत पुण्यतीर्था सत्योदका धृतिकूला दमोर्मिः&#x9;019a&lt;br&gt;&#xA;तस्यां स्नातः पूयते पुण्यकर्मा पुण्यो ह्यात्मा नित्यमम्भोऽम्भ एव&#x9;019c&lt;br&gt;&#xA;कामक्रोधग्राहवतीं पञ्चेन्द्रियजलां नदीम्&#x9;020a&lt;br&gt;&#xA;कृत्वा धृतिमयीं नावं जन्मदुर्गाणि सन्तर&#x9;020c&lt;br&gt;&#xA;प्रज्ञावृद्धं धर्मवृद्धं स्वबन्धुं विद्यावृद्धं वयसा चापि वृद्धम्&#x9;021a&lt;br&gt;&#xA;कार्याकार्ये पूजयित्वा प्रसाद्य यः सम्पृच्छेन्न स मुह्येत्कदाचित्&#x9;021c&lt;br&gt;&#xA;धृत्या शिश्नोदरं रक्षेत्पाणिपादं च चक्षुषा&#x9;022a&lt;br&gt;&#xA;चक्षुःश्रोत्रे च मनसा मनो वाचं च कर्मणा&#x9;022c&lt;br&gt;&#xA;नित्योदकी नित्ययज्ञोपवीती नित्यस्वाध्यायी पतितान्नवर्जी&#x9;023a&lt;br&gt;&#xA;ऋतं ब्रुवन्गुरवे कर्म कुर्वन्न ब्राह्मणश्च्यवते ब्रह्मलोकात्&#x9;023c&lt;br&gt;&#xA;अधीत्य वेदान्परिसंस्तीर्य चाग्नीनिष्ट्वा यज्ञैः पालयित्वा प्रजाश्च&#x9;024a&lt;br&gt;&#xA;गोब्राह्मणार्थे शस्त्रपूतान्तरात्मा हतः सङ्ग्रामे क्षत्रियः स्वर्गमेति&#x9;024c&lt;br&gt;&#xA;वैश्योऽधीत्य ब्राह्मणान्क्षत्रियांश्च धनैः काले संविभज्याश्रितांश्च&#x9;025a&lt;br&gt;&#xA;त्रेतापूतं धूममाघ्राय पुण्यं प्रेत्य स्वर्गे देवसुखानि भुङ्क्ते&#x9;025c&lt;br&gt;&#xA;ब्रह्मक्षत्रं वैश्यवर्णं च शूद्रः क्रमेणैतान्न्यायतः पूजयानः&#x9;026a&lt;br&gt;&#xA;तुष्टेष्वेतेष्वव्यथो दग्धपापस्त्यक्त्वा देहं स्वर्गसुखानि भुङ्क्ते&#x9;026c&lt;br&gt;&#xA;चातुर्वर्ण्यस्यैष धर्मस्तवोक्तो हेतुं चात्र ब्रुवतो मे निबोध&#x9;027a&lt;br&gt;&#xA;क्षात्राद्धर्माद्धीयते पाण्डुपुत्रस्तं त्वं राजन्राजधर्मे नियुङ्क्ष्व&#x9;027c&lt;br&gt;&#xA;धृतराष्ट्र उवाच&#x9;028&lt;br&gt;&#xA;एवमेतद्यथा मां त्वमनुशाससि नित्यदा&#x9;028a&lt;br&gt;&#xA;ममापि च मतिः सौम्य भवत्येवं यथात्थ माम्&#x9;028c&lt;br&gt;&#xA;सा तु बुद्धिः कृताप्येवं पाण्डवान्प्रति मे सदा&#x9;029a&lt;br&gt;&#xA;दुर्योधनं समासाद्य पुनर्विपरिवर्तते&#x9;029c&lt;br&gt;&#xA;न दिष्टमभ्यतिक्रान्तुं शक्यं मर्त्येन केनचित्&#x9;030a&lt;br&gt;&#xA;दिष्टमेव कृतं मन्ये पौरुषं तु निरर्थकम्&#x9;030c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/041/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/041/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;अनुक्तं यदि ते किञ्चिद्वाचा विदुर विद्यते&#x9;001a&lt;br&gt;&#xA;तन्मे शुश्रूषवे ब्रूहि विचित्राणि हि भाषसे&#x9;001c&lt;br&gt;&#xA;विदुर उवाच&#x9;002&lt;br&gt;&#xA;धृतराष्ट्र कुमारो वै यः पुराणः सनातनः&#x9;002a&lt;br&gt;&#xA;सनत्सुजातः प्रोवाच मृत्युर्नास्तीति भारत&#x9;002c&lt;br&gt;&#xA;स ते गुह्यान्प्रकाशांश्च सर्वान्हृदयसंश्रयान्&#x9;003a&lt;br&gt;&#xA;प्रवक्ष्यति महाराज सर्वबुद्धिमतां वरः&#x9;003c&lt;br&gt;&#xA;धृतराष्ट्र उवाच&#x9;004&lt;br&gt;&#xA;किं त्वं न वेद तद्भूयो यन्मे ब्रूयात्सनातनः&#x9;004a&lt;br&gt;&#xA;त्वमेव विदुर ब्रूहि प्रज्ञाशेषोऽस्ति चेत्तव&#x9;004c&lt;br&gt;&#xA;विदुर उवाच&#x9;005&lt;br&gt;&#xA;शूद्रयोनावहं जातो नातोऽन्यद्वक्तुमुत्सहे&#x9;005a&lt;br&gt;&#xA;कुमारस्य तु या बुद्धिर्वेद तां शाश्वतीमहम्&#x9;005c&lt;br&gt;&#xA;ब्राह्मीं हि योनिमापन्नः सुगुह्यमपि यो वदेत्&#x9;006a&lt;br&gt;&#xA;न तेन गर्ह्यो देवानां तस्मादेतद्ब्रवीमि ते&#x9;006c&lt;br&gt;&#xA;धृतराष्ट्र उवाच&#x9;007&lt;br&gt;&#xA;ब्रवीहि विदुर त्वं मे पुराणं तं सनातनम्&#x9;007a&lt;br&gt;&#xA;कथमेतेन देहेन स्यादिहैव समागमः&#x9;007c&lt;br&gt;&#xA;वैशम्पायन उवाच&#x9;008&lt;br&gt;&#xA;चिन्तयामास विदुरस्तमृषिं संशितव्रतम्&#x9;008a&lt;br&gt;&#xA;स च तच्चिन्तितं ज्ञात्वा दर्शयामास भारत&#x9;008c&lt;br&gt;&#xA;स चैनं प्रतिजग्राह विधिदृष्टेन कर्मणा&#x9;009a&lt;br&gt;&#xA;सुखोपविष्टं विश्रान्तमथैनं विदुरोऽब्रवीत्&#x9;009c&lt;br&gt;&#xA;भगवन्संशयः कश्चिद्धृतराष्ट्रस्य मानसे&#x9;010a&lt;br&gt;&#xA;यो न शक्यो मया वक्तुं तमस्मै वक्तुमर्हसि&#x9;010c&lt;br&gt;&#xA;यं श्रुत्वायं मनुष्येन्द्रः सुखदुःखातिगो भवेत्&#x9;010e&lt;br&gt;&#xA;लाभालाभौ प्रियद्वेष्यौ यथैनं न जरान्तकौ&#x9;011a&lt;br&gt;&#xA;विषहेरन्भयामर्षौ क्षुत्पिपासे मदोद्भवौ&#x9;011c&lt;br&gt;&#xA;अरतिश्चैव तन्द्री च कामक्रोधौ क्षयोदयौ&#x9;011e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/042/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/042/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;ततो राजा धृतराष्ट्रो मनीषी सम्पूज्य वाक्यं विदुरेरितं तत्&#x9;001a&lt;br&gt;&#xA;सनत्सुजातं रहिते महात्मा पप्रच्छ बुद्धिं परमां बुभूषन्&#x9;001c&lt;br&gt;&#xA;धृतराष्ट्र उवाच&#x9;002&lt;br&gt;&#xA;सनत्सुजात यदीदं शृणोमि मृत्युर्हि नास्तीति तवोपदेशम्&#x9;002a&lt;br&gt;&#xA;देवासुरा ह्याचरन्ब्रह्मचर्यममृत्यवे तत्कतरन्नु सत्यम्&#x9;002c&lt;br&gt;&#xA;सनत्सुजात उवाच&#x9;003&lt;br&gt;&#xA;अमृत्युः कर्मणा केचिन्मृत्युर्नास्तीति चापरे&#x9;003a&lt;br&gt;&#xA;शृणु मे ब्रुवतो राजन्यथैतन्मा विशङ्किथाः&#x9;003c&lt;br&gt;&#xA;उभे सत्ये क्षत्रियाद्यप्रवृत्ते मोहो मृत्युः सम्मतो यः कवीनाम्&#x9;004a&lt;br&gt;&#xA;प्रमादं वै मृत्युमहं ब्रवीमि सदाप्रमादममृतत्वं ब्रवीमि&#x9;004c&lt;br&gt;&#xA;प्रमादाद्वै असुराः पराभवन्नप्रमादाद्ब्रह्मभूता भवन्ति&#x9;005a&lt;br&gt;&#xA;न वै मृत्युर्व्याघ्र इवात्ति जन्तून्न ह्यस्य रूपमुपलभ्यते ह&#x9;005c&lt;br&gt;&#xA;यमं त्वेके मृत्युमतोऽन्यमाहुरात्मावसन्नममृतं ब्रह्मचर्यम्&#x9;006a&lt;br&gt;&#xA;पितृलोके राज्यमनुशास्ति देवः शिवः शिवानामशिवोऽशिवानाम्&#x9;006c&lt;br&gt;&#xA;आस्यादेष निःसरते नराणां क्रोधः प्रमादो मोहरूपश्च मृत्युः&#x9;007a&lt;br&gt;&#xA;ते मोहितास्तद्वशे वर्तमाना इतः प्रेतास्तत्र पुनः पतन्ति&#x9;007c&lt;br&gt;&#xA;ततस्तं देवा अनु विप्लवन्ते अतो मृत्युर्मरणाख्यामुपैति&#x9;008a&lt;br&gt;&#xA;कर्मोदये कर्मफलानुरागास्तत्रानु यान्ति न तरन्ति मृत्युम्&#x9;008c&lt;br&gt;&#xA;योऽभिध्यायन्नुत्पतिष्णून्निहन्यादनादरेणाप्रतिबुध्यमानः&#x9;009a&lt;br&gt;&#xA;स वै मृत्युर्मृत्युरिवात्ति भूत्वा एवं विद्वान्यो विनिहन्ति कामान्&#x9;009c&lt;br&gt;&#xA;कामानुसारी पुरुषः कामाननु विनश्यति&#x9;010a&lt;br&gt;&#xA;कामान्व्युदस्य धुनुते यत्किञ्चित्पुरुषो रजः&#x9;010c&lt;br&gt;&#xA;तमोऽप्रकाशो भूतानां नरकोऽयं प्रदृश्यते&#x9;011a&lt;br&gt;&#xA;गृह्यन्त इव धावन्ति गच्छन्तः श्वभ्रमुन्मुखाः&#x9;011c&lt;br&gt;&#xA;अभिध्या वै प्रथमं हन्ति चैनं कामक्रोधौ गृह्य चैनं तु पश्चात्&#x9;012a&lt;br&gt;&#xA;एते बालान्मृत्यवे प्रापयन्ति धीरास्तु धैर्येण तरन्ति मृत्युम्&#x9;012c&lt;br&gt;&#xA;अमन्यमानः क्षत्रिय किञ्चिदन्यन्नाधीयते तार्ण इवास्य व्याघ्रः&#x9;013a&lt;br&gt;&#xA;क्रोधाल्लोभान्मोहमयान्तरात्मा स वै मृत्युस्त्वच्छरीरे य एषः&#x9;013c&lt;br&gt;&#xA;एवं मृत्युं जायमानं विदित्वा ज्ञाने तिष्ठन्न बिभेतीह मृत्योः&#x9;014a&lt;br&gt;&#xA;विनश्यते विषये तस्य मृत्युर्मृत्योर्यथा विषयं प्राप्य मर्त्यः&#x9;014c&lt;br&gt;&#xA;धृतराष्ट्र उवाच&#x9;015&lt;br&gt;&#xA;येऽस्मिन्धर्मान्नाचरन्तीह के चित्तथा धर्मान्केचिदिहाचरन्ति&#x9;015a&lt;br&gt;&#xA;धर्मः पापेन प्रतिहन्यते स्म उताहो धर्मः प्रतिहन्ति पापम्&#x9;015c&lt;br&gt;&#xA;सनत्सुजात उवाच&#x9;016&lt;br&gt;&#xA;उभयमेव तत्रोपभुज्यते फलं धर्मस्यैवेतरस्य च&#x9;016a&lt;br&gt;&#xA;धर्मेणाधर्मं प्रणुदतीह विद्वान्धर्मो बलीयानिति तस्य विद्धि&#x9;016c&lt;br&gt;&#xA;धृतराष्ट्र उवाच&#x9;017&lt;br&gt;&#xA;यानिमानाहुः स्वस्य धर्मस्य लोकान्द्विजातीनां पुण्यकृतां सनातनान्&#x9;017a&lt;br&gt;&#xA;तेषां परिक्रमान्कथयन्तस्ततोऽन्यान्नैतद्विद्वन्नैव कृतं च कर्म&#x9;017c&lt;br&gt;&#xA;सनत्सुजात उवाच&#x9;018&lt;br&gt;&#xA;येषां बले न विस्पर्धा बले बलवतामिव&#x9;018a&lt;br&gt;&#xA;ते ब्राह्मणा इतः प्रेत्य स्वर्गलोके प्रकाशते&#x9;018c&lt;br&gt;&#xA;यत्र मन्येत भूयिष्ठं प्रावृषीव तृणोलपम्&#x9;019a&lt;br&gt;&#xA;अन्नं पानं च ब्राह्मणस्तज्जीवन्नानुसञ्ज्वरेत्&#x9;019c&lt;br&gt;&#xA;यत्राकथयमानस्य प्रयच्छत्यशिवं भयम्&#x9;020a&lt;br&gt;&#xA;अतिरिक्तमिवाकुर्वन्स श्रेयान्नेतरो जनः&#x9;020c&lt;br&gt;&#xA;यो वाकथयमानस्य आत्मानं नानुसञ्ज्वरेत्&#x9;021a&lt;br&gt;&#xA;ब्रह्मस्वं नोपभुञ्जेद्वा तदन्नं सम्मतं सताम्&#x9;021c&lt;br&gt;&#xA;यथा स्वं वान्तमश्नाति श्वा वै नित्यमभूतये&#x9;022a&lt;br&gt;&#xA;एवं ते वान्तमश्नन्ति स्ववीर्यस्योपजीवनात्&#x9;022c&lt;br&gt;&#xA;नित्यमज्ञातचर्या मे इति मन्येत ब्राह्मणः&#x9;023a&lt;br&gt;&#xA;ज्ञातीनां तु वसन्मध्ये नैव विद्येत किञ्चन&#x9;023c&lt;br&gt;&#xA;को ह्येवमन्तरात्मानं ब्राह्मणो हन्तुमर्हति&#x9;024a&lt;br&gt;&#xA;तस्माद्धि किञ्चित्क्षत्रिय ब्रह्मावसति पश्यति&#x9;024c&lt;br&gt;&#xA;अश्रान्तः स्यादनादानात्सम्मतो निरुपद्रवः&#x9;025a&lt;br&gt;&#xA;शिष्टो न शिष्टवत्स स्याद्ब्राह्मणो ब्रह्मवित्कविः&#x9;025c&lt;br&gt;&#xA;अनाढ्या मानुषे वित्ते आढ्या वेदेषु ये द्विजाः&#x9;026a&lt;br&gt;&#xA;ते दुर्धर्षा दुष्प्रकम्प्या विद्यात्तान्ब्रह्मणस्तनुम्&#x9;026c&lt;br&gt;&#xA;सर्वान्स्विष्टकृतो देवान्विद्याद्य इह कश्चन&#x9;027a&lt;br&gt;&#xA;न समानो ब्राह्मणस्य यस्मिन्प्रयतते स्वयम्&#x9;027c&lt;br&gt;&#xA;यमप्रयतमानं तु मानयन्ति स मानितः&#x9;028a&lt;br&gt;&#xA;न मान्यमानो मन्येत नामानादभिसञ्ज्वरेत्&#x9;028c&lt;br&gt;&#xA;विद्वांसो मानयन्तीह इति मन्येत मानितः&#x9;029a&lt;br&gt;&#xA;अधर्मविदुषो मूढा लोकशास्त्रविशारदाः&#x9;029c&lt;br&gt;&#xA;न मान्यं मानयिष्यन्ति इति मन्येदमानितः&#x9;029e&lt;br&gt;&#xA;न वै मानं च मौनं च सहितौ चरतः सदा&#x9;030a&lt;br&gt;&#xA;अयं हि लोको मानस्य असौ मानस्य तद्विदुः&#x9;030c&lt;br&gt;&#xA;श्रीः सुखस्येह संवासः सा चापि परिपन्थिनी&#x9;031a&lt;br&gt;&#xA;ब्राह्मी सुदुर्लभा श्रीर्हि प्रज्ञाहीनेन क्षत्रिय&#x9;031c&lt;br&gt;&#xA;द्वाराणि तस्या हि वदन्ति सन्तो बहुप्रकाराणि दुरावराणि&#x9;032a&lt;br&gt;&#xA;सत्यार्जवे ह्रीर्दमशौचविद्याः षण्मानमोहप्रतिबाधनानि&#x9;032c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/043/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/043/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;ऋचो यजूंष्यधीते यः सामवेदं च यो द्विजः&#x9;001a&lt;br&gt;&#xA;पापानि कुर्वन्पापेन लिप्यते न स लिप्यते&#x9;001c&lt;br&gt;&#xA;सनत्सुजात उवाच&#x9;002&lt;br&gt;&#xA;नैनं सामान्यृचो वापि न यजूंषि विचक्षण&#x9;002a&lt;br&gt;&#xA;त्रायन्ते कर्मणः पापान्न ते मिथ्या ब्रवीम्यहम्&#x9;002c&lt;br&gt;&#xA;न छन्दांसि वृजिनात्तारयन्ति मायाविनं मायया वर्तमानम्&#x9;003a&lt;br&gt;&#xA;नीडं शकुन्ता इव जातपक्षाश्छन्दांस्येनं प्रजहत्यन्तकाले&#x9;003c&lt;br&gt;&#xA;धृतराष्ट्र उवाच&#x9;004&lt;br&gt;&#xA;न चेद्वेदा वेदविदं शक्तास्त्रातुं विचक्षण&#x9;004a&lt;br&gt;&#xA;अथ कस्मात्प्रलापोऽयं ब्राह्मणानां सनातनः&#x9;004c&lt;br&gt;&#xA;सनत्सुजात उवाच&#x9;005&lt;br&gt;&#xA;अस्मिल्ँलोके तपस्तप्तं फलमन्यत्र दृश्यते&#x9;005a&lt;br&gt;&#xA;ब्राह्मणानामिमे लोका ऋद्धे तपसि संयताः&#x9;005c&lt;br&gt;&#xA;धृतराष्ट्र उवाच&#x9;006&lt;br&gt;&#xA;कथं समृद्धमप्यृद्धं तपो भवति केवलम्&#x9;006a&lt;br&gt;&#xA;सनत्सुजात तद्ब्रूहि यथा विद्याम तद्वयम्&#x9;006c&lt;br&gt;&#xA;सनत्सुजात उवाच&#x9;007&lt;br&gt;&#xA;क्रोधादयो द्वादश यस्य दोषास्तथा नृशंसादि षडत्र राजन्&#x9;007a&lt;br&gt;&#xA;धर्मादयो द्वादश चाततानाः शास्त्रे गुणा ये विदिता द्विजानाम्&#x9;007c&lt;br&gt;&#xA;क्रोधः कामो लोभमोहौ विवित्साकृपासूया मानशोकौ स्पृहा च&#x9;008a&lt;br&gt;&#xA;ईर्ष्या जुगुप्सा च मनुष्यदोषा वर्ज्याः सदा द्वादशैते नरेण&#x9;008c&lt;br&gt;&#xA;एकैकमेते राजेन्द्र मनुष्यान्पर्युपासते&#x9;009a&lt;br&gt;&#xA;लिप्समानोऽन्तरं तेषां मृगाणामिव लुब्धकः&#x9;009c&lt;br&gt;&#xA;विकत्थनः स्पृहयालुर्मनस्वी बिभ्रत्कोपं चपलोऽरक्षणश्च&#x9;010a&lt;br&gt;&#xA;एते प्राप्ताः षण्नरान्पापधर्मान्प्रकुर्वते नोत सन्तः सुदुर्गे&#x9;010c&lt;br&gt;&#xA;सम्भोगसंविद्द्विषमेधमानो दत्तानुतापी कृपणोऽबलीयान्&#x9;011a&lt;br&gt;&#xA;वर्गप्रशंसी वनितासु द्वेष्टा एतेऽपरे सप्त नृशंसधर्माः&#x9;011c&lt;br&gt;&#xA;धर्मश्च सत्यं च दमस्तपश्च अमात्सर्यं ह्रीस्तितिक्षानसूया&#x9;012a&lt;br&gt;&#xA;यज्ञश्च दानं च धृतिः श्रुतं च महाव्रता द्वादश ब्राह्मणस्य&#x9;012c&lt;br&gt;&#xA;यस्त्वेतेभ्यः प्रवसेद्द्वादशेभ्यः सर्वामपीमां पृथिवीं प्रशिष्यात्&#x9;013a&lt;br&gt;&#xA;त्रिभिर्द्वाभ्यामेकतो वा विशिष्टो नास्य स्वमस्तीति स वेदितव्यः&#x9;013c&lt;br&gt;&#xA;दमस्त्यागोऽप्रमादश्च एतेष्वमृतमाहितम्&#x9;014a&lt;br&gt;&#xA;तानि सत्यमुखान्याहुर्ब्राह्मणा ये मनीषिणः&#x9;014c&lt;br&gt;&#xA;दमोऽष्टादशदोषः स्यात्प्रतिकूलं कृताकृते&#x9;015a&lt;br&gt;&#xA;अनृतं चाभ्यसूया च कामार्थौ च तथा स्पृहा&#x9;015c&lt;br&gt;&#xA;क्रोधः शोकस्तथा तृष्णा लोभः पैशुन्यमेव च&#x9;016a&lt;br&gt;&#xA;मत्सरश्च विवित्सा च परितापस्तथा रतिः&#x9;016c&lt;br&gt;&#xA;अपस्मारः सातिवादस्तथा सम्भावनात्मनि&#x9;017a&lt;br&gt;&#xA;एतैर्विमुक्तो दोषैर्यः स दमः सद्भिरुच्यते&#x9;017c&lt;br&gt;&#xA;श्रेयांस्तु षड्विधस्त्यागः प्रियं प्राप्य न हृष्यति&#x9;018a&lt;br&gt;&#xA;अप्रिये तु समुत्पन्ने व्यथां जातु न चार्च्छति&#x9;018c&lt;br&gt;&#xA;इष्टान्दारांश्च पुत्रांश्च न चान्यं यद्वचो भवेत्&#x9;019a&lt;br&gt;&#xA;अर्हते याचमानाय प्रदेयं तद्वचो भवेत्&#x9;019c&lt;br&gt;&#xA;अप्यवाच्यं वदत्येव स तृतीयो गुणः स्मृतः&#x9;019e&lt;br&gt;&#xA;त्यक्तैर्द्रव्यैर्यो भवति नोपयुङ्क्ते च कामतः&#x9;020a&lt;br&gt;&#xA;न च कर्मसु तद्धीनः शिष्यबुद्धिर्नरो यथा&#x9;020c&lt;br&gt;&#xA;सर्वैरेव गुणैर्युक्तो द्रव्यवानपि यो भवेत्&#x9;020e&lt;br&gt;&#xA;अप्रमादोऽष्टदोषः स्यात्तान्दोषान्परिवर्जयेत्&#x9;021a&lt;br&gt;&#xA;इन्द्रियेभ्यश्च पञ्चभ्यो मनसश्चैव भारत&#x9;021c&lt;br&gt;&#xA;अतीतानागतेभ्यश्च मुक्तो ह्येतैः सुखी भवेत्&#x9;021e&lt;br&gt;&#xA;दोषैरेतैर्विमुक्तं तु गुणैरेतैः समन्वितम्&#x9;022a&lt;br&gt;&#xA;एतत्समृद्धमप्यृद्धं तपो भवति केवलम्&#x9;022c&lt;br&gt;&#xA;यन्मां पृच्छसि राजेन्द्र किं भूयः श्रोतुमिच्छसि&#x9;022e&lt;br&gt;&#xA;धृतराष्ट्र उवाच&#x9;023&lt;br&gt;&#xA;आख्यानपञ्चमैर्वेदैर्भूयिष्ठं कथ्यते जनः&#x9;023a&lt;br&gt;&#xA;तथैवान्ये चतुर्वेदास्त्रिवेदाश्च तथापरे&#x9;023c&lt;br&gt;&#xA;द्विवेदाश्चैकवेदाश्च अनृचश्च तथापरे&#x9;024a&lt;br&gt;&#xA;तेषां तु कतमः स स्याद्यमहं वेद ब्राह्मणम्&#x9;024c&lt;br&gt;&#xA;सनत्सुजात उवाच&#x9;025&lt;br&gt;&#xA;एकस्य वेदस्याज्ञानाद्वेदास्ते बहवोऽभवन्&#x9;025a&lt;br&gt;&#xA;सत्यस्यैकस्य राजेन्द्र सत्ये कश्चिदवस्थितः&#x9;025c&lt;br&gt;&#xA;एवं वेदमनुत्साद्य प्रज्ञां महति कुर्वते&#x9;025e&lt;br&gt;&#xA;दानमध्ययनं यज्ञो लोभादेतत्प्रवर्तते&#x9;026a&lt;br&gt;&#xA;सत्यात्प्रच्यवमानानां सङ्कल्पो वितथो भवेत्&#x9;026c&lt;br&gt;&#xA;ततो यज्ञः प्रतायेत सत्यस्यैवावधारणात्&#x9;027a&lt;br&gt;&#xA;मनसान्यस्य भवति वाचान्यस्योत कर्मणा&#x9;027c&lt;br&gt;&#xA;सङ्कल्पसिद्धः पुरुषः सङ्कल्पानधितिष्ठति&#x9;027e&lt;br&gt;&#xA;अनैभृत्येन वै तस्य दीक्षितव्रतमाचरेत्&#x9;028a&lt;br&gt;&#xA;नामैतद्धातुनिर्वृत्तं सत्यमेव सतां परम्&#x9;028c&lt;br&gt;&#xA;ज्ञानं वै नाम प्रत्यक्षं परोक्षं जायते तपः&#x9;028e&lt;br&gt;&#xA;विद्याद्बहु पठन्तं तु बहुपाठीति ब्राह्मणम्&#x9;029a&lt;br&gt;&#xA;तस्मात्क्षत्रिय मा मंस्था जल्पितेनैव ब्राह्मणम्&#x9;029c&lt;br&gt;&#xA;य एव सत्यान्नापैति स ज्ञेयो ब्राह्मणस्त्वया&#x9;029e&lt;br&gt;&#xA;छन्दांसि नाम क्षत्रिय तान्यथर्वा जगौ पुरस्तादृषिसर्ग एषः&#x9;030a&lt;br&gt;&#xA;छन्दोविदस्ते य उ तानधीत्य न वेद्यवेदस्य विदुर्न वेद्यम्&#x9;030c&lt;br&gt;&#xA;न वेदानां वेदिता कश्चिदस्ति कश्चिद्वेदान्बुध्यते वापि राजन्&#x9;031a&lt;br&gt;&#xA;यो वेद वेदान्न स वेद वेद्यं सत्ये स्थितो यस्तु स वेद वेद्यम्&#x9;031c&lt;br&gt;&#xA;अभिजानामि ब्राह्मणमाख्यातारं विचक्षणम्&#x9;032a&lt;br&gt;&#xA;यश्छिन्नविचिकित्सः सन्नाचष्टे सर्वसंशयान्&#x9;032c&lt;br&gt;&#xA;तस्य पर्येषणं गच्छेत्प्राचीनं नोत दक्षिणम्&#x9;033a&lt;br&gt;&#xA;नार्वाचीनं कुतस्तिर्यङ्नादिशं तु कथञ्चन&#x9;033c&lt;br&gt;&#xA;तूष्णीम्भूत उपासीत न चेष्टेन्मनसा अपि&#x9;034a&lt;br&gt;&#xA;अभ्यावर्तेत ब्रह्मास्य अन्तरात्मनि वै श्रितम्&#x9;034c&lt;br&gt;&#xA;मौनाद्धि स मुनिर्भवति नारण्यवसनान्मुनिः&#x9;035a&lt;br&gt;&#xA;अक्षरं तत्तु यो वेद स मुनिः श्रेष्ठ उच्यते&#x9;035c&lt;br&gt;&#xA;सर्वार्थानां व्याकरणाद्वैयाकरण उच्यते&#x9;036a&lt;br&gt;&#xA;प्रत्यक्षदर्शी लोकानां सर्वदर्शी भवेन्नरः&#x9;036c&lt;br&gt;&#xA;सत्ये वै ब्राह्मणस्तिष्ठन्ब्रह्म पश्यति क्षत्रिय&#x9;037a&lt;br&gt;&#xA;वेदानां चानुपूर्व्येण एतद्विद्वन्ब्रवीमि ते&#x9;037c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/044/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/044/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;सनत्सुजात यदिमां परार्थां ब्राह्मीं वाचं प्रवदसि विश्वरूपाम्&#x9;001a&lt;br&gt;&#xA;परां हि कामेषु सुदुर्लभां कथां तद्ब्रूहि मे वाक्यमेतत्कुमार&#x9;001c&lt;br&gt;&#xA;सनत्सुजात उवाच&#x9;002&lt;br&gt;&#xA;नैतद्ब्रह्म त्वरमाणेन लभ्यं यन्मां पृच्छस्यभिहृष्यस्यतीव&#x9;002a&lt;br&gt;&#xA;अव्यक्तविद्यामभिधास्ये पुराणीं बुद्ध्या च तेषां ब्रह्मचर्येण सिद्धाम्&#x9;002c&lt;br&gt;&#xA;धृतराष्ट्र उवाच&#x9;003&lt;br&gt;&#xA;अव्यक्तविद्यामिति यत्सनातनीं ब्रवीषि त्वं ब्रह्मचर्येण सिद्धाम्&#x9;003a&lt;br&gt;&#xA;अनारभ्या वसतीहार्य काले कथं ब्राह्मण्यममृतत्वं लभेत&#x9;003c&lt;br&gt;&#xA;सनत्सुजात उवाच&#x9;004&lt;br&gt;&#xA;येऽस्मिल्ँलोके विजयन्तीह कामान्ब्राह्मीं स्थितिमनुतितिक्षमाणाः&#x9;004a&lt;br&gt;&#xA;त आत्मानं निर्हरन्तीह देहान्मुञ्जादिषीकामिव सत्त्वसंस्थाः&#x9;004c&lt;br&gt;&#xA;शरीरमेतौ कुरुतः पिता माता च भारत&#x9;005a&lt;br&gt;&#xA;आचार्यशास्ता या जातिः सा सत्या साजरामरा&#x9;005c&lt;br&gt;&#xA;आचार्ययोनिमिह ये प्रविश्य भूत्वा गर्भं ब्रह्मचर्यं चरन्ति&#x9;006a&lt;br&gt;&#xA;इहैव ते शास्त्रकारा भवन्ति प्रहाय देहं परमं यान्ति योगम्&#x9;006c&lt;br&gt;&#xA;य आवृणोत्यवितथेन कर्णावृतं कुर्वन्नमृतं सम्प्रयच्छन्&#x9;007a&lt;br&gt;&#xA;तं मन्येत पितरं मातरं च तस्मै न द्रुह्येत्कृतमस्य जानन्&#x9;007c&lt;br&gt;&#xA;गुरुं शिष्यो नित्यमभिमन्यमानः स्वाध्यायमिच्छेच्छुचिरप्रमत्तः&#x9;008a&lt;br&gt;&#xA;मानं न कुर्यान्न दधीत रोषमेष प्रथमो ब्रह्मचर्यस्य पादः&#x9;008c&lt;br&gt;&#xA;आचार्यस्य प्रियं कुर्यात्प्राणैरपि धनैरपि&#x9;009a&lt;br&gt;&#xA;कर्मणा मनसा वाचा द्वितीयः पाद उच्यते&#x9;009c&lt;br&gt;&#xA;समा गुरौ यथा वृत्तिर्गुरुपत्न्यां तथा भवेत्&#x9;010a&lt;br&gt;&#xA;यथोक्तकारी प्रियकृत्तृतीयः पाद उच्यते&#x9;010c&lt;br&gt;&#xA;नाचार्यायेहोपकृत्वा प्रवादं प्राज्ञः कुर्वीत नैतदहं करोमि&#x9;011a&lt;br&gt;&#xA;इतीव मन्येत न भाषयेत स वै चतुर्थो ब्रह्मचर्यस्य पादः&#x9;011c&lt;br&gt;&#xA;एवं वसन्तं यदुपप्लवेद्धनमाचार्याय तदनुप्रयच्छेत्&#x9;012a&lt;br&gt;&#xA;सतां वृत्तिं बहुगुणामेवमेति गुरोः पुत्रे भवति च वृत्तिरेषा&#x9;012c&lt;br&gt;&#xA;एवं वसन्सर्वतो वर्धतीह बहून्पुत्राल्ँलभते च प्रतिष्ठाम्&#x9;013a&lt;br&gt;&#xA;वर्षन्ति चास्मै प्रदिशो दिशश्च वसन्त्यस्मिन्ब्रह्मचर्ये जनाश्च&#x9;013c&lt;br&gt;&#xA;एतेन ब्रह्मचर्येण देवा देवत्वमाप्नुवन्&#x9;014a&lt;br&gt;&#xA;ऋषयश्च महाभागा ब्रह्मलोकं मनीषिणः&#x9;014c&lt;br&gt;&#xA;गन्धर्वाणामनेनैव रूपमप्सरसामभूत्&#x9;015a&lt;br&gt;&#xA;एतेन ब्रह्मचर्येण सूर्यो अह्नाय जायते&#x9;015c&lt;br&gt;&#xA;य आशयेत्पाटयेच्चापि राजन्सर्वं शरीरं तपसा तप्यमानः&#x9;016a&lt;br&gt;&#xA;एतेनासौ बाल्यमत्येति विद्वान्मृत्युं तथा रोधयत्यन्तकाले&#x9;016c&lt;br&gt;&#xA;अन्तवन्तः क्षत्रिय ते जयन्ति लोकाञ्जनाः कर्मणा निर्मितेन&#x9;017a&lt;br&gt;&#xA;ब्रह्मैव विद्वांस्तेन अभ्येति सर्वं नान्यः पन्था अयनाय विद्यते&#x9;017c&lt;br&gt;&#xA;धृतराष्ट्र उवाच&#x9;018&lt;br&gt;&#xA;आभाति शुक्लमिव लोहितमिव अथो कृष्णमथाञ्जनं काद्रवं वा&#x9;018a&lt;br&gt;&#xA;तद्ब्राह्मणः पश्यति योऽत्र विद्वान्कथंरूपं तदमृतमक्षरं पदम्&#x9;018c&lt;br&gt;&#xA;सनत्सुजात उवाच&#x9;019&lt;br&gt;&#xA;नाभाति शुक्लमिव लोहितमिव अथो कृष्णमायसमर्कवर्णम्&#x9;019a&lt;br&gt;&#xA;न पृथिव्यां तिष्ठति नान्तरिक्षे नैतत्समुद्रे सलिलं बिभर्ति&#x9;019c&lt;br&gt;&#xA;न तारकासु न च विद्युदाश्रितं न चाभ्रेषु दृश्यते रूपमस्य&#x9;020a&lt;br&gt;&#xA;न चापि वायौ न च देवतासु न तच्चन्द्रे दृश्यते नोत सूर्ये&#x9;020c&lt;br&gt;&#xA;नैवर्क्षु तन्न यजुःषु नाप्यथर्वसु न चैव दृश्यत्यमलेषु सामसु&#x9;021a&lt;br&gt;&#xA;रथन्तरे बार्हते चापि राजन्महाव्रते नैव दृश्येद्ध्रुवं तत्&#x9;021c&lt;br&gt;&#xA;अपारणीयं तमसः परस्तात्तदन्तकोऽप्येति विनाशकाले&#x9;022a&lt;br&gt;&#xA;अणीयरूपं क्षुरधारया तन्महच्च रूपं त्वपि पर्वतेभ्यः&#x9;022c&lt;br&gt;&#xA;सा प्रतिष्ठा तदमृतं लोकास्तद्ब्रह्म तद्यशः&#x9;023a&lt;br&gt;&#xA;भूतानि जज्ञिरे तस्मात्प्रलयं यान्ति तत्र च&#x9;023c&lt;br&gt;&#xA;अनामयं तन्महदुद्यतं यशो वाचो विकारान्कवयो वदन्ति&#x9;024a&lt;br&gt;&#xA;तस्मिञ्जगत्सर्वमिदं प्रतिष्ठितं ये तद्विदुरमृतास्ते भवन्ति&#x9;024c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/045/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/045/</guid>
      <description>&lt;p&gt;सनत्सुजात उवाच&#x9;001&lt;br&gt;&#xA;यत्तच्छुक्रं महज्ज्योतिर्दीप्यमानं महद्यशः&#x9;001a&lt;br&gt;&#xA;तद्वै देवा उपासन्ते यस्मादर्को विराजते&#x9;001c&lt;br&gt;&#xA;योगिनस्तं प्रपश्यन्ति भगवन्तं सनातनम्&#x9;001e&lt;br&gt;&#xA;शुक्राद्ब्रह्म प्रभवति ब्रह्म शुक्रेण वर्धते&#x9;002a&lt;br&gt;&#xA;तच्छुक्रं ज्योतिषां मध्येऽतप्तं तपति तापनम्&#x9;002c&lt;br&gt;&#xA;योगिनस्तं प्रपश्यन्ति भगवन्तं सनातनम्&#x9;002e&lt;br&gt;&#xA;आपोऽथ अद्भ्यः सलिलस्य मध्ये उभौ देवौ शिश्रियातेऽन्तरिक्षे&#x9;003a&lt;br&gt;&#xA;स सध्रीचीः स विषूचीर्वसाना उभे बिभर्ति पृथिवीं दिवं च&#x9;003c&lt;br&gt;&#xA;योगिनस्तं प्रपश्यन्ति भगवन्तं सनातनम्&#x9;003e&lt;br&gt;&#xA;उभौ च देवौ पृथिवीं दिवं च दिशश्च शुक्रं भुवनं बिभर्ति&#x9;004a&lt;br&gt;&#xA;तस्माद्दिशः सरितश्च स्रवन्ति तस्मात्समुद्रा विहिता महान्तः&#x9;004c&lt;br&gt;&#xA;योगिनस्तं प्रपश्यन्ति भगवन्तं सनातनम्&#x9;004e&lt;br&gt;&#xA;चक्रे रथस्य तिष्ठन्तं ध्रुवस्याव्ययकर्मणः&#x9;005a&lt;br&gt;&#xA;केतुमन्तं वहन्त्यश्वास्तं दिव्यमजरं दिवि&#x9;005c&lt;br&gt;&#xA;योगिनस्तं प्रपश्यन्ति भगवन्तं सनातनम्&#x9;005e&lt;br&gt;&#xA;न सादृश्ये तिष्ठति रूपमस्य न चक्षुषा पश्यति कश्चिदेनम्&#x9;006a&lt;br&gt;&#xA;मनीषयाथो मनसा हृदा च य एवं विदुरमृतास्ते भवन्ति&#x9;006c&lt;br&gt;&#xA;योगिनस्तं प्रपश्यन्ति भगवन्तं सनातनम्&#x9;006e&lt;br&gt;&#xA;द्वादशपूगां सरितं देवरक्षितम्&#x9;007a&lt;br&gt;&#xA;मधु ईशन्तस्तदा सञ्चरन्ति घोरम्&#x9;007c&lt;br&gt;&#xA;योगिनस्तं प्रपश्यन्ति भगवन्तं सनातनम्&#x9;007e&lt;br&gt;&#xA;तदर्धमासं पिबति सञ्चित्य भ्रमरो मधु&#x9;008a&lt;br&gt;&#xA;ईशानः सर्वभूतेषु हविर्भूतमकल्पयत्&#x9;008c&lt;br&gt;&#xA;योगिनस्तं प्रपश्यन्ति भगवन्तं सनातनम्&#x9;008e&lt;br&gt;&#xA;हिरण्यपर्णमश्वत्थमभिपत्य अपक्षकाः&#x9;009a&lt;br&gt;&#xA;ते तत्र पक्षिणो भूत्वा प्रपतन्ति यथादिशम्&#x9;009c&lt;br&gt;&#xA;योगिनस्तं प्रपश्यन्ति भगवन्तं सनातनम्&#x9;009e&lt;br&gt;&#xA;पूर्णात्पूर्णान्युद्धरन्ति पूर्णात्पूर्णानि चक्रिरे&#x9;010a&lt;br&gt;&#xA;हरन्ति पूर्णात्पूर्णानि पूर्णमेवावशिष्यते&#x9;010c&lt;br&gt;&#xA;योगिनस्तं प्रपश्यन्ति भगवन्तं सनातनम्&#x9;010e&lt;br&gt;&#xA;तस्माद्वै वायुरायातस्तस्मिंश्च प्रयतः सदा&#x9;011a&lt;br&gt;&#xA;तस्मादग्निश्च सोमश्च तस्मिंश्च प्राण आततः&#x9;011c&lt;br&gt;&#xA;सर्वमेव ततो विद्यात्तत्तद्वक्तुं न शक्नुमः&#x9;012a&lt;br&gt;&#xA;योगिनस्तं प्रपश्यन्ति भगवन्तं सनातनम्&#x9;012c&lt;br&gt;&#xA;अपानं गिरति प्राणः प्राणं गिरति चन्द्रमाः&#x9;013a&lt;br&gt;&#xA;आदित्यो गिरते चन्द्रमादित्यं गिरते परः&#x9;013c&lt;br&gt;&#xA;योगिनस्तं प्रपश्यन्ति भगवन्तं सनातनम्&#x9;013e&lt;br&gt;&#xA;एकं पादं नोत्क्षिपति सलिलाद्धंस उच्चरन्&#x9;014a&lt;br&gt;&#xA;तं चेत्सततमृत्विजं न मृत्युर्नामृतं भवेत्&#x9;014c&lt;br&gt;&#xA;योगिनस्तं प्रपश्यन्ति भगवन्तं सनातनम्&#x9;014e&lt;br&gt;&#xA;एवं देवो महात्मा स पावकं पुरुषो गिरन्&#x9;015a&lt;br&gt;&#xA;यो वै तं पुरुषं वेद तस्येहात्मा न रिष्यते&#x9;015c&lt;br&gt;&#xA;योगिनस्तं प्रपश्यन्ति भगवन्तं सनातनम्&#x9;015e&lt;br&gt;&#xA;यः सहस्रं सहस्राणां पक्षान्सन्तत्य सन्पतेत्&#x9;016a&lt;br&gt;&#xA;मध्यमे मध्य आगच्छेदपि चेत्स्यान्मनोजवः&#x9;016c&lt;br&gt;&#xA;योगिनस्तं प्रपश्यन्ति भगवन्तं सनातनम्&#x9;016e&lt;br&gt;&#xA;न दर्शने तिष्ठति रूपमस्य पश्यन्ति चैनं सुविशुद्धसत्त्वाः&#x9;017a&lt;br&gt;&#xA;हितो मनीषी मनसाभिपश्येद्ये तं श्रयेयुरमृतास्ते भवन्ति&#x9;017c&lt;br&gt;&#xA;योगिनस्तं प्रपश्यन्ति भगवन्तं सनातनम्&#x9;017e&lt;br&gt;&#xA;गूहन्ति सर्पा इव गह्वराणि स्वशिक्षया स्वेन वृत्तेन मर्त्याः&#x9;018a&lt;br&gt;&#xA;तेषु प्रमुह्यन्ति जना विमूढा यथाध्वानं मोहयन्ते भयाय&#x9;018c&lt;br&gt;&#xA;योगिनस्तं प्रपश्यन्ति भगवन्तं सनातनम्&#x9;018e&lt;br&gt;&#xA;सदा सदासत्कृतः स्यान्न मृत्युरमृतं कुतः&#x9;019a&lt;br&gt;&#xA;सत्यानृते सत्यसमानबन्धने सतश्च योनिरसतश्चैक एव&#x9;019c&lt;br&gt;&#xA;योगिनस्तं प्रपश्यन्ति भगवन्तं सनातनम्&#x9;019e&lt;br&gt;&#xA;न साधुना नोत असाधुना वा समानमेतद्दृश्यते मानुषेषु&#x9;020a&lt;br&gt;&#xA;समानमेतदमृतस्य विद्यादेवंयुक्तो मधु तद्वै परीप्सेत्&#x9;020c&lt;br&gt;&#xA;योगिनस्तं प्रपश्यन्ति भगवन्तं सनातनम्&#x9;020e&lt;br&gt;&#xA;नास्यातिवादा हृदयं तापयन्ति नानधीतं नाहुतमग्निहोत्रम्&#x9;021a&lt;br&gt;&#xA;मनो ब्राह्मीं लघुतामादधीत प्रज्ञानमस्य नाम धीरा लभन्ते&#x9;021c&lt;br&gt;&#xA;योगिनस्तं प्रपश्यन्ति भगवन्तं सनातनम्&#x9;021e&lt;br&gt;&#xA;एवं यः सर्वभूतेषु आत्मानमनुपश्यति&#x9;022a&lt;br&gt;&#xA;अन्यत्रान्यत्र युक्तेषु किं स शोचेत्ततः परम्&#x9;022c&lt;br&gt;&#xA;यथोदपाने महति सर्वतः सम्प्लुतोदके&#x9;023a&lt;br&gt;&#xA;एवं सर्वेषु वेदेषु ब्राह्मणस्य विजानतः&#x9;023c&lt;br&gt;&#xA;अङ्गुष्ठमात्रः पुरुषो महात्मा न दृश्यतेऽसौ हृदये निविष्टः&#x9;024a&lt;br&gt;&#xA;अजश्चरो दिवारात्रमतन्द्रितश्च स तं मत्वा कविरास्ते प्रसन्नः&#x9;024c&lt;br&gt;&#xA;अहमेवास्मि वो माता पिता पुत्रोऽस्म्यहं पुनः&#x9;025a&lt;br&gt;&#xA;आत्माहमपि सर्वस्य यच्च नास्ति यदस्ति च&#x9;025c&lt;br&gt;&#xA;पितामहोऽस्मि स्थविरः पिता पुत्रश्च भारत&#x9;026a&lt;br&gt;&#xA;ममैव यूयमात्मस्था न मे यूयं न वोऽप्यहम्&#x9;026c&lt;br&gt;&#xA;आत्मैव स्थानं मम जन्म चात्मा वेदप्रोक्तोऽहमजरप्रतिष्ठः&#x9;027a&lt;br&gt;&#xA;अणोरणीयान्सुमनाः सर्वभूतेषु जागृमि&#x9;028a&lt;br&gt;&#xA;पितरं सर्वभूतानां पुष्करे निहितं विदुः&#x9;028c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/046/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/046/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;एवं सनत्सुजातेन विदुरेण च धीमता&#x9;001a&lt;br&gt;&#xA;सार्धं कथयतो राज्ञः सा व्यतीयाय शर्वरी&#x9;001c&lt;br&gt;&#xA;तस्यां रजन्यां व्युष्टायां राजानः सर्व एव ते&#x9;002a&lt;br&gt;&#xA;सभामाविविशुर्हृष्टाः सूतस्योपदिदृक्षया&#x9;002c&lt;br&gt;&#xA;शुश्रूषमाणाः पार्थानां वचो धर्मार्थसंहितम्&#x9;003a&lt;br&gt;&#xA;धृतराष्ट्रमुखाः सर्वे ययू राजसभां शुभाम्&#x9;003c&lt;br&gt;&#xA;सुधावदातां विस्तीर्णां कनकाजिरभूषिताम्&#x9;004a&lt;br&gt;&#xA;चन्द्रप्रभां सुरुचिरां सिक्तां परमवारिणा&#x9;004c&lt;br&gt;&#xA;रुचिरैरासनैः स्तीर्णां काञ्चनैर्दारवैरपि&#x9;005a&lt;br&gt;&#xA;अश्मसारमयैर्दान्तैः स्वास्तीर्णैः सोत्तरच्छदैः&#x9;005c&lt;br&gt;&#xA;भीष्मो द्रोणः कृपः शल्यः कृतवर्मा जयद्रथः&#x9;006a&lt;br&gt;&#xA;अश्वत्थामा विकर्णश्च सोमदत्तश्च बाह्लिकः&#x9;006c&lt;br&gt;&#xA;विदुरश्च महाप्राज्ञो युयुत्सुश्च महारथः&#x9;007a&lt;br&gt;&#xA;सर्वे च सहिताः शूराः पार्थिवा भरतर्षभ&#x9;007c&lt;br&gt;&#xA;धृतराष्ट्रं पुरस्कृत्य विविशुस्तां सभां शुभाम्&#x9;007e&lt;br&gt;&#xA;दुःशासनश्चित्रसेनः शकुनिश्चापि सौबलः&#x9;008a&lt;br&gt;&#xA;दुर्मुखो दुःसहः कर्ण उलूकोऽथ विविंशतिः&#x9;008c&lt;br&gt;&#xA;कुरुराजं पुरस्कृत्य दुर्योधनममर्षणम्&#x9;009a&lt;br&gt;&#xA;विविशुस्तां सभां राजन्सुराः शक्रसदो यथा&#x9;009c&lt;br&gt;&#xA;आविशद्भिस्तदा राजञ्शूरैः परिघबाहुभिः&#x9;010a&lt;br&gt;&#xA;शुशुभे सा सभा राजन्सिंहैरिव गिरेर्गुहा&#x9;010c&lt;br&gt;&#xA;ते प्रविश्य महेष्वासाः सभां समितिशोभनाः&#x9;011a&lt;br&gt;&#xA;आसनानि महार्हाणि भेजिरे सूर्यवर्चसः&#x9;011c&lt;br&gt;&#xA;आसनस्थेषु सर्वेषु तेषु राजसु भारत&#x9;012a&lt;br&gt;&#xA;द्वाःस्थो निवेदयामास सूतपुत्रमुपस्थितम्&#x9;012c&lt;br&gt;&#xA;अयं स रथ आयाति योऽयासीत्पाण्डवान्प्रति&#x9;013a&lt;br&gt;&#xA;दूतो नस्तूर्णमायातः सैन्धवैः साधुवाहिभिः&#x9;013c&lt;br&gt;&#xA;उपयाय तु स क्षिप्रं रथात्प्रस्कन्द्य कुण्डली&#x9;014a&lt;br&gt;&#xA;प्रविवेश सभां पूर्णां महीपालैर्महात्मभिः&#x9;014c&lt;br&gt;&#xA;सञ्जय उवाच&#x9;015&lt;br&gt;&#xA;प्राप्तोऽस्मि पाण्डवान्गत्वा तद्विजानीत कौरवाः&#x9;015a&lt;br&gt;&#xA;यथावयः कुरून्सर्वान्प्रतिनन्दन्ति पाण्डवाः&#x9;015c&lt;br&gt;&#xA;अभिवादयन्ति वृद्धांश्च वयस्यांश्च वयस्यवत्&#x9;016a&lt;br&gt;&#xA;यूनश्चाभ्यवदन्पार्थाः प्रतिपूज्य यथावयः&#x9;016c&lt;br&gt;&#xA;यथाहं धृतराष्ट्रेण शिष्टः पूर्वमितो गतः&#x9;017a&lt;br&gt;&#xA;अब्रुवं पाण्डवान्गत्वा तन्निबोधत पार्थिवाः&#x9;017c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/047/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/047/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;पृच्छामि त्वां सञ्जय राजमध्ये किमब्रवीद्वाक्यमदीनसत्त्वः&#x9;001a&lt;br&gt;&#xA;धनञ्जयस्तात युधां प्रणेता दुरात्मनां जीवितच्छिन्महात्मा&#x9;001c&lt;br&gt;&#xA;सञ्जय उवाच&#x9;002&lt;br&gt;&#xA;दुर्योधनो वाचमिमां शृणोतु यदब्रवीदर्जुनो योत्स्यमानः&#x9;002a&lt;br&gt;&#xA;युधिष्ठिरस्यानुमते महात्मा धनञ्जयः शृण्वतः केशवस्य&#x9;002c&lt;br&gt;&#xA;अन्वत्रस्तो बाहुवीर्यं विदान उपह्वरे वासुदेवस्य धीरः&#x9;003a&lt;br&gt;&#xA;अवोचन्मां योत्स्यमानः किरीटी मध्ये ब्रूया धार्तराष्ट्रं कुरूणाम्&#x9;003c&lt;br&gt;&#xA;ये वै राजानः पाण्डवायोधनाय समानीताः शृण्वतां चापि तेषाम्&#x9;004a&lt;br&gt;&#xA;यथा समग्रं वचनं मयोक्तं सहामात्यं श्रावयेथा नृपं तम्&#x9;004c&lt;br&gt;&#xA;यथा नूनं देवराजस्य देवाः शुश्रूषन्ते वज्रहस्तस्य सर्वे&#x9;005a&lt;br&gt;&#xA;तथाशृण्वन्पाण्डवाः सृञ्जयाश्च किरीटिना वाचमुक्तां समर्थाम्&#x9;005c&lt;br&gt;&#xA;इत्यब्रवीदर्जुनो योत्स्यमानो गाण्डीवधन्वा लोहितपद्मनेत्रः&#x9;006a&lt;br&gt;&#xA;न चेद्राज्यं मुञ्चति धार्तराष्ट्रो युधिष्ठिरस्याजमीढस्य राज्ञः&#x9;006c&lt;br&gt;&#xA;अस्ति नूनं कर्म कृतं पुरस्तादनिर्विष्टं पापकं धार्तराष्ट्रैः&#x9;006e&lt;br&gt;&#xA;येषां युद्धं भीमसेनार्जुनाभ्यां तथाश्विभ्यां वासुदेवेन चैव&#x9;007a&lt;br&gt;&#xA;शैनेयेन ध्रुवमात्तायुधेन धृष्टद्युम्नेनाथ शिखण्डिना च&#x9;007c&lt;br&gt;&#xA;युधिष्ठिरेणेन्द्रकल्पेन चैव योऽपध्यानान्निर्दहेद्गां दिवं च&#x9;007e&lt;br&gt;&#xA;तैश्चेद्युद्धं मन्यते धार्तराष्ट्रो निर्वृत्तोऽर्थः सकलः पाण्डवानाम्&#x9;008a&lt;br&gt;&#xA;मा तत्कार्षीः पाण्डवार्थाय हेतोरुपैहि युद्धं यदि मन्यसे त्वम्&#x9;008c&lt;br&gt;&#xA;यां तां वने दुःखशय्यामुवास प्रव्राजितः पाण्डवो धर्मचारी&#x9;009a&lt;br&gt;&#xA;आशिष्यते दुःखतरामनर्थामन्त्यां शय्यां धार्तराष्ट्रः परासुः&#x9;009c&lt;br&gt;&#xA;ह्रिया ज्ञानेन तपसा दमेन क्रोधेनाथो धर्मगुप्त्या धनेन&#x9;010a&lt;br&gt;&#xA;अन्यायवृत्तः कुरुपाण्डवेयानध्यातिष्ठद्धार्तराष्ट्रो दुरात्मा&#x9;010c&lt;br&gt;&#xA;मायोपधः प्रणिधानार्जवाभ्यां तपोदमाभ्यां धर्मगुप्त्या बलेन&#x9;011a&lt;br&gt;&#xA;सत्यं ब्रुवन्प्रीतियुक्त्यानृतेन तितिक्षमाणः क्लिश्यमानोऽतिवेलम्&#x9;011c&lt;br&gt;&#xA;यदा ज्येष्ठः पाण्डवः संशितात्मा क्रोधं यत्तं वर्षपूगान्सुघोरम्&#x9;012a&lt;br&gt;&#xA;अवस्रष्टा कुरुषूद्वृत्तचेतास्तदा युद्धं धार्तराष्ट्रोऽन्वतप्स्यत्&#x9;012c&lt;br&gt;&#xA;कृष्णवर्त्मेव ज्वलितः समिद्धो यथा दहेत्कक्षमग्निर्निदाघे&#x9;013a&lt;br&gt;&#xA;एवं दग्धा धार्तराष्ट्रस्य सेनां युधिष्ठिरः क्रोधदीप्तोऽनुवीक्ष्य&#x9;013c&lt;br&gt;&#xA;यदा द्रष्टा भीमसेनं रणस्थं गदाहस्तं क्रोधविषं वमन्तम्&#x9;014a&lt;br&gt;&#xA;दुर्मर्षणं पाण्डवं भीमवेगं तदा युद्धं धार्तराष्ट्रोऽन्वतप्स्यत्&#x9;014c&lt;br&gt;&#xA;महासिंहो गाव इव प्रविश्य गदापाणिर्धार्तराष्ट्रानुपेत्य&#x9;015a&lt;br&gt;&#xA;यदा भीमो भीमरूपो निहन्ता तदा युद्धं धार्तराष्ट्रोऽन्वतप्स्यत्&#x9;015c&lt;br&gt;&#xA;महाभये वीतभयः कृतास्त्रः समागमे शत्रुबलावमर्दी&#x9;016a&lt;br&gt;&#xA;सकृद्रथेन प्रतियाद्रथौघान्पदातिसङ्घान्गदयाभिनिघ्नन्&#x9;016c&lt;br&gt;&#xA;सैन्याननेकांस्तरसा विमृद्नन्यदा क्षेप्ता धार्तराष्ट्रस्य सैन्यम्&#x9;017a&lt;br&gt;&#xA;छिन्दन्वनं परशुनेव शूरस्तदा युद्धं धार्तराष्ट्रोऽन्वतप्स्यत्&#x9;017c&lt;br&gt;&#xA;तृणप्रायं ज्वलनेनेव दग्धं ग्रामं यथा धार्तराष्ट्रः समीक्ष्य&#x9;018a&lt;br&gt;&#xA;पक्वं सस्यं वैद्युतेनेव दग्धं परासिक्तं विपुलं स्वं बलौघम्&#x9;018c&lt;br&gt;&#xA;हतप्रवीरं विमुखं भयार्तं पराङ्मुखं प्रायशोऽधृष्टयोधम्&#x9;019a&lt;br&gt;&#xA;शस्त्रार्चिषा भीमसेनेन दग्धं तदा युद्धं धार्तराष्ट्रोऽन्वतप्स्यत्&#x9;019c&lt;br&gt;&#xA;उपासङ्गादुद्धरन्दक्षिणेन परःशतान्नकुलश्चित्रयोधी&#x9;020a&lt;br&gt;&#xA;यदा रथाग्र्यो रथिनः प्रचेता तदा युद्धं धार्तराष्ट्रोऽन्वतप्स्यत्&#x9;020c&lt;br&gt;&#xA;सुखोचितो दुःखशय्यां वनेषु दीर्घं कालं नकुलो यामशेत&#x9;021a&lt;br&gt;&#xA;आशीविषः क्रुद्ध इव श्वसन्भृशं तदा युद्धं धार्तराष्ट्रोऽन्वतप्स्यत्&#x9;021c&lt;br&gt;&#xA;त्यक्तात्मानः पार्थिवायोधनाय समादिष्टा धर्मराजेन वीराः&#x9;022a&lt;br&gt;&#xA;रथैः शुभ्रैः सैन्यमभिद्रवन्तो दृष्ट्वा पश्चात्तप्स्यते धार्तराष्ट्रः&#x9;022c&lt;br&gt;&#xA;शिशून्कृतास्त्रानशिशुप्रकाशान्यदा द्रष्टा कौरवः पञ्च शूरान्&#x9;023a&lt;br&gt;&#xA;त्यक्त्वा प्राणान्केकयानाद्रवन्तस्तदा युद्धं धार्तराष्ट्रोऽन्वतप्स्यत्&#x9;023c&lt;br&gt;&#xA;यदा गतोद्वाहमकूजनाक्षं सुवर्णतारं रथमाततायी&#x9;024a&lt;br&gt;&#xA;दान्तैर्युक्तं सहदेवोऽधिरूढः शिरांसि राज्ञां क्षेप्स्यते मार्गणौघैः&#x9;024c&lt;br&gt;&#xA;महाभये सम्प्रवृत्ते रथस्थं विवर्तमानं समरे कृतास्त्रम्&#x9;025a&lt;br&gt;&#xA;सर्वां दिशं सम्पतन्तं समीक्ष्य तदा युद्धं धार्तराष्ट्रोऽन्वतप्स्यत्&#x9;025c&lt;br&gt;&#xA;ह्रीनिषेधो निपुणः सत्यवादी महाबलः सर्वधर्मोपपन्नः&#x9;026a&lt;br&gt;&#xA;गान्धारिमार्च्छंस्तुमुले क्षिप्रकारी क्षेप्ता जनान्सहदेवस्तरस्वी&#x9;026c&lt;br&gt;&#xA;यदा द्रष्टा द्रौपदेयान्महेषूञ्शूरान्कृतास्त्रान्रथयुद्धकोविदान्&#x9;027a&lt;br&gt;&#xA;आशीविषान्घोरविषानिवायतस्तदा युद्धं धार्तराष्ट्रोऽन्वतप्स्यत्&#x9;027c&lt;br&gt;&#xA;यदाभिमन्युः परवीरघाती शरैः परान्मेघ इवाभिवर्षन्&#x9;028a&lt;br&gt;&#xA;विगाहिता कृष्णसमः कृतास्त्रस्तदा युद्धं धार्तराष्ट्रोऽन्वतप्स्यत्&#x9;028c&lt;br&gt;&#xA;यदा द्रष्टा बालमबालवीर्यं द्विषच्चमूं मृत्युमिवापतन्तम्&#x9;029a&lt;br&gt;&#xA;सौभद्रमिन्द्रप्रतिमं कृतास्त्रं तदा युद्धं धार्तराष्ट्रोऽन्वतप्स्यत्&#x9;029c&lt;br&gt;&#xA;प्रभद्रकाः शीघ्रतरा युवानो विशारदाः सिंहसमानवीर्याः&#x9;030a&lt;br&gt;&#xA;यदा क्षेप्तारो धार्तराष्ट्रान्ससैन्यांस्तदा युद्धं धार्तराष्ट्रोऽन्वतप्स्यत्&#x9;030c&lt;br&gt;&#xA;वृद्धौ विराटद्रुपदौ महारथौ पृथक्चमूभ्यामभिवर्तमानौ&#x9;031a&lt;br&gt;&#xA;यदा द्रष्टारौ धार्तराष्ट्रान्ससैन्यांस्तदा युद्धं धार्तराष्ट्रोऽन्वतप्स्यत्&#x9;031c&lt;br&gt;&#xA;यदा कृतास्त्रो द्रुपदः प्रचिन्वञ्शिरांसि यूनां समरे रथस्थः&#x9;032a&lt;br&gt;&#xA;क्रुद्धः शरैश्छेत्स्यति चापमुक्तैस्तदा युद्धं धार्तराष्ट्रोऽन्वतप्स्यत्&#x9;032c&lt;br&gt;&#xA;यदा विराटः परवीरघाती मर्मान्तरे शत्रुचमूं प्रवेष्टा&#x9;033a&lt;br&gt;&#xA;मत्स्यैः सार्धमनृशंसरूपैस्तदा युद्धं धार्तराष्ट्रोऽन्वतप्स्यत्&#x9;033c&lt;br&gt;&#xA;ज्येष्ठं मात्स्यानामनृशंसरूपं विराटपुत्रं रथिनं पुरस्तात्&#x9;034a&lt;br&gt;&#xA;यदा द्रष्टा दंशितं पाण्डवार्थे तदा युद्धं धार्तराष्ट्रोऽन्वतप्स्यत्&#x9;034c&lt;br&gt;&#xA;रणे हते कौरवाणां प्रवीरे शिखण्डिना सत्तमे शन्तनूजे&#x9;035a&lt;br&gt;&#xA;न जातु नः शत्रवो धारयेयुरसंशयं सत्यमेतद्ब्रवीमि&#x9;035c&lt;br&gt;&#xA;यदा शिखण्डी रथिनः प्रचिन्वन्भीष्मं रथेनाभियाता वरूथी&#x9;036a&lt;br&gt;&#xA;दिव्यैर्हयैरवमृद्नन्रथौघांस्तदा युद्धं धार्तराष्ट्रोऽन्वतप्स्यत्&#x9;036c&lt;br&gt;&#xA;यदा द्रष्टा सृञ्जयानामनीके धृष्टद्युम्नं प्रमुखे रोचमानम्&#x9;037a&lt;br&gt;&#xA;अस्त्रं यस्मै गुह्यमुवाच धीमान्द्रोणस्तदा तप्स्यति धार्तराष्ट्रः&#x9;037c&lt;br&gt;&#xA;यदा स सेनापतिरप्रमेयः पराभवन्निषुभिर्धार्तराष्ट्रान्&#x9;038a&lt;br&gt;&#xA;द्रोणं रणे शत्रुसहोऽभियाता तदा युद्धं धार्तराष्ट्रोऽन्वतप्स्यत्&#x9;038c&lt;br&gt;&#xA;ह्रीमान्मनीषी बलवान्मनस्वी स लक्ष्मीवान्सोमकानां प्रबर्हः&#x9;039a&lt;br&gt;&#xA;न जातु तं शत्रवोऽन्ये सहेरन्येषां स स्यादग्रणीर्वृष्णिसिंहः&#x9;039c&lt;br&gt;&#xA;ब्रूयाच्च मा प्रवृणीष्वेति लोके युद्धेऽद्वितीयं सचिवं रथस्थम्&#x9;040a&lt;br&gt;&#xA;शिनेर्नप्तारं प्रवृणीम सात्यकिं महाबलं वीतभयं कृतास्त्रम्&#x9;040c&lt;br&gt;&#xA;यदा शिनीनामधिपो मयोक्तः शरैः परान्मेघ इव प्रवर्षन्&#x9;041a&lt;br&gt;&#xA;प्रच्छादयिष्यञ्शरजालेन योधांस्तदा युद्धं धार्तराष्ट्रोऽन्वतप्स्यत्&#x9;041c&lt;br&gt;&#xA;यदा धृतिं कुरुते योत्स्यमानः स दीर्घबाहुर्दृढधन्वा महात्मा&#x9;042a&lt;br&gt;&#xA;सिंहस्येव गन्धमाघ्राय गावः संवेष्टन्ते शत्रवोऽस्माद्यथाग्नेः&#x9;042c&lt;br&gt;&#xA;स दीर्घबाहुर्दृढधन्वा महात्मा भिन्द्याद्गिरीन्संहरेत्सर्वलोकान्&#x9;043a&lt;br&gt;&#xA;अस्त्रे कृती निपुणः क्षिप्रहस्तो दिवि स्थितः सूर्य इवाभिभाति&#x9;043c&lt;br&gt;&#xA;चित्रः सूक्ष्मः सुकृतो यादवस्य अस्त्रे योगो वृष्णिसिंहस्य भूयान्&#x9;044a&lt;br&gt;&#xA;यथाविधं योगमाहुः प्रशस्तं सर्वैर्गुणैः सात्यकिस्तैरुपेतः&#x9;044c&lt;br&gt;&#xA;हिरण्मयं श्वेतहयैश्चतुर्भिर्यदा युक्तं स्यन्दनं माधवस्य&#x9;045a&lt;br&gt;&#xA;द्रष्टा युद्धे सात्यकेर्वै सुयोधनस्तदा तप्स्यत्यकृतात्मा स मन्दः&#x9;045c&lt;br&gt;&#xA;यदा रथं हेममणिप्रकाशं श्वेताश्वयुक्तं वानरकेतुमुग्रम्&#x9;046a&lt;br&gt;&#xA;द्रष्टा रणे संयतं केशवेन तदा तप्स्यत्यकृतात्मा स मन्दः&#x9;046c&lt;br&gt;&#xA;यदा मौर्व्यास्तलनिष्पेषमुग्रं महाशब्दं वज्रनिष्पेषतुल्यम्&#x9;047a&lt;br&gt;&#xA;विधूयमानस्य महारणे मया गाण्डीवस्य श्रोष्यति मन्दबुद्धिः&#x9;047c&lt;br&gt;&#xA;तदा मूढो धृतराष्ट्रस्य पुत्रस्तप्ता युद्धे दुर्मतिर्दुःसहायः&#x9;048a&lt;br&gt;&#xA;दृष्ट्वा सैन्यं बाणवर्षान्धकारं प्रभज्यन्तं गोकुलवद्रणाग्रे&#x9;048c&lt;br&gt;&#xA;बलाहकादुच्चरन्तीव विद्युत्सहस्रघ्नी द्विषतां सङ्गमेषु&#x9;049a&lt;br&gt;&#xA;अस्थिच्छिदो मर्मभिदो वमेच्छरांस्तदा युद्धं धार्तराष्ट्रोऽन्वतप्स्यत्&#x9;049c&lt;br&gt;&#xA;यदा द्रष्टा ज्यामुखाद्बाणसङ्घान्गाण्डीवमुक्तान्पततः शिताग्रान्&#x9;050a&lt;br&gt;&#xA;नागान्हयान्वर्मिणश्चाददानांस्तदा युद्धं धार्तराष्ट्रोऽन्वतप्स्यत्&#x9;050c&lt;br&gt;&#xA;यदा मन्दः परबाणान्विमुक्तान्ममेषुभिर्ह्रियमाणान्प्रतीपम्&#x9;051a&lt;br&gt;&#xA;तिर्यग्विद्वांश्छिद्यमानान्क्षुरप्रैस्तदा युद्धं धार्तराष्ट्रोऽन्वतप्स्यत्&#x9;051c&lt;br&gt;&#xA;यदा विपाठा मद्भुजविप्रमुक्ता द्विजाः फलानीव महीरुहाग्रात्&#x9;052a&lt;br&gt;&#xA;प्रच्छेत्तार उत्तमाङ्गानि यूनां तदा युद्धं धार्तराष्ट्रोऽन्वतप्स्यत्&#x9;052c&lt;br&gt;&#xA;यदा द्रष्टा पततः स्यन्दनेभ्यो महागजेभ्योऽश्वगतांश्च योधान्&#x9;053a&lt;br&gt;&#xA;शरैर्हतान्पातितांश्चैव रङ्गे तदा युद्धं धार्तराष्ट्रोऽन्वतप्स्यत्&#x9;053c&lt;br&gt;&#xA;पदातिसङ्घान्रथसङ्घान्समन्ताद्व्यात्ताननः काल इवाततेषुः&#x9;054a&lt;br&gt;&#xA;प्रणोत्स्यामि ज्वलितैर्बाणवर्षैः शत्रूंस्तदा तप्स्यति मन्दबुद्धिः&#x9;054c&lt;br&gt;&#xA;सर्वा दिशः सम्पतता रथेन रजोध्वस्तं गाण्डिवेनापकृत्तम्&#x9;055a&lt;br&gt;&#xA;यदा द्रष्टा स्वबलं सम्प्रमूढं तदा पश्चात्तप्स्यति मन्दबुद्धिः&#x9;055c&lt;br&gt;&#xA;कान्दिग्भूतं छिन्नगात्रं विसञ्ज्ञं दुर्योधनो द्रक्ष्यति सर्वसैन्यम्&#x9;056a&lt;br&gt;&#xA;हताश्ववीराग्र्यनरेन्द्रनागं पिपासितं श्रान्तपत्रं भयार्तम्&#x9;056c&lt;br&gt;&#xA;आर्तस्वरं हन्यमानं हतं च विकीर्णकेशास्थिकपालसङ्घम्&#x9;057a&lt;br&gt;&#xA;प्रजापतेः कर्म यथार्धनिष्ठितं तदा दृष्ट्वा तप्स्यते मन्दबुद्धिः&#x9;057c&lt;br&gt;&#xA;यदा रथे गाण्डिवं वासुदेवं दिव्यं शङ्खं पाञ्चजन्यं हयांश्च&#x9;058a&lt;br&gt;&#xA;तूणावक्षय्यौ देवदत्तं च मां च द्रष्टा युद्धे धार्तराष्ट्रः समेतान्&#x9;058c&lt;br&gt;&#xA;उद्वर्तयन्दस्युसङ्घान्समेतान्प्रवर्तयन्युगमन्यद्युगान्ते&#x9;059a&lt;br&gt;&#xA;यदा धक्ष्याम्यग्निवत्कौरवेयांस्तदा तप्ता धृतराष्ट्रः सपुत्रः&#x9;059c&lt;br&gt;&#xA;सहभ्राता सहपुत्रः ससैन्यो भ्रष्टैश्वर्यः क्रोधवशोऽल्पचेताः&#x9;060a&lt;br&gt;&#xA;दर्पस्यान्ते विहिते वेपमानः पश्चान्मन्दस्तप्स्यति धार्तराष्ट्रः&#x9;060c&lt;br&gt;&#xA;पूर्वाह्णे मां कृतजप्यं कदा चिद्विप्रः प्रोवाचोदकान्ते मनोज्ञम्&#x9;061a&lt;br&gt;&#xA;कर्तव्यं ते दुष्करं कर्म पार्थ योद्धव्यं ते शत्रुभिः सव्यसाचिन्&#x9;061c&lt;br&gt;&#xA;इन्द्रो वा ते हरिवान्वज्रहस्तः पुरस्ताद्यातु समरेऽरीन्विनिघ्नन्&#x9;062a&lt;br&gt;&#xA;सुग्रीवयुक्तेन रथेन वा ते पश्चात्कृष्णो रक्षतु वासुदेवः&#x9;062c&lt;br&gt;&#xA;वव्रे चाहं वज्रहस्तान्महेन्द्रादस्मिन्युद्धे वासुदेवं सहायम्&#x9;063a&lt;br&gt;&#xA;स मे लब्धो दस्युवधाय कृष्णो मन्ये चैतद्विहितं दैवतैर्मे&#x9;063c&lt;br&gt;&#xA;अयुध्यमानो मनसापि यस्य जयं कृष्णः पुरुषस्याभिनन्देत्&#x9;064a&lt;br&gt;&#xA;ध्रुवं सर्वान्सोऽभ्यतीयादमित्रान्सेन्द्रान्देवान्मानुषे नास्ति चिन्ता&#x9;064c&lt;br&gt;&#xA;स बाहुभ्यां सागरमुत्तितीर्षेन्महोदधिं सलिलस्याप्रमेयम्&#x9;065a&lt;br&gt;&#xA;तेजस्विनं कृष्णमत्यन्तशूरं युद्धेन यो वासुदेवं जिगीषेत्&#x9;065c&lt;br&gt;&#xA;गिरिं य इच्छेत तलेन भेत्तुं शिलोच्चयं श्वेतमतिप्रमाणम्&#x9;066a&lt;br&gt;&#xA;तस्यैव पाणिः सनखो विशीर्येन्न चापि किञ्चित्स गिरेस्तु कुर्यात्&#x9;066c&lt;br&gt;&#xA;अग्निं समिद्धं शमयेद्भुजाभ्यां चन्द्रं च सूर्यं च निवारयेत&#x9;067a&lt;br&gt;&#xA;हरेद्देवानाममृतं प्रसह्य युद्धेन यो वासुदेवं जिगीषेत्&#x9;067c&lt;br&gt;&#xA;यो रुक्मिणीमेकरथेन भोज्यामुत्साद्य राज्ञां विषयं प्रसह्य&#x9;068a&lt;br&gt;&#xA;उवाह भार्यां यशसा ज्वलन्तीं यस्यां जज्ञे रौक्मिणेयो महात्मा&#x9;068c&lt;br&gt;&#xA;अयं गान्धारांस्तरसा सम्प्रमथ्य जित्वा पुत्रान्नग्नजितः समग्रान्&#x9;069a&lt;br&gt;&#xA;बद्धं मुमोच विनदन्तं प्रसह्य सुदर्शनीयं देवतानां ललामम्&#x9;069c&lt;br&gt;&#xA;अयं कवाटे निजघान पाण्ड्यं तथा कलिङ्गान्दन्तकूरे ममर्द&#x9;070a&lt;br&gt;&#xA;अनेन दग्धा वर्षपूगान्विनाथा वाराणसी नगरी सम्बभूव&#x9;070c&lt;br&gt;&#xA;यं स्म युद्धे मन्यतेऽन्यैरजेयमेकलव्यं नाम निषादराजम्&#x9;071a&lt;br&gt;&#xA;वेगेनेव शैलमभिहत्य जम्भः शेते स कृष्णेन हतः परासुः&#x9;071c&lt;br&gt;&#xA;तथोग्रसेनस्य सुतं प्रदुष्टं वृष्ण्यन्धकानां मध्यगां तपन्तम्&#x9;072a&lt;br&gt;&#xA;अपातयद्बलदेवद्वितीयो हत्वा ददौ चोग्रसेनाय राज्यम्&#x9;072c&lt;br&gt;&#xA;अयं सौभं योधयामास खस्थं विभीषणं मायया शाल्वराजम्&#x9;073a&lt;br&gt;&#xA;सौभद्वारि प्रत्यगृह्णाच्छतघ्नीं दोर्भ्यां क एनं विषहेत मर्त्यः&#x9;073c&lt;br&gt;&#xA;प्राग्ज्योतिषं नाम बभूव दुर्गं पुरं घोरमसुराणामसह्यम्&#x9;074a&lt;br&gt;&#xA;महाबलो नरकस्तत्र भौमो जहारादित्या मणिकुण्डले शुभे&#x9;074c&lt;br&gt;&#xA;न तं देवाः सह शक्रेण सेहिरे समागता आहरणाय भीताः&#x9;075a&lt;br&gt;&#xA;दृष्ट्वा च ते विक्रमं केशवस्य बलं तथैवास्त्रमवारणीयम्&#x9;075c&lt;br&gt;&#xA;जानन्तोऽस्य प्रकृतिं केशवस्य न्ययोजयन्दस्युवधाय कृष्णम्&#x9;076a&lt;br&gt;&#xA;स तत्कर्म प्रतिशुश्राव दुष्करमैश्वर्यवान्सिद्धिषु वासुदेवः&#x9;076c&lt;br&gt;&#xA;निर्मोचने षट्सहस्राणि हत्वा सञ्छिद्य पाशान्सहसा क्षुरान्तान्&#x9;077a&lt;br&gt;&#xA;मुरं हत्वा विनिहत्यौघराक्षसं निर्मोचनं चापि जगाम वीरः&#x9;077c&lt;br&gt;&#xA;तत्रैव तेनास्य बभूव युद्धं महाबलेनातिबलस्य विष्णोः&#x9;078a&lt;br&gt;&#xA;शेते स कृष्णेन हतः परासुर्वातेनेव मथितः कर्णिकारः&#x9;078c&lt;br&gt;&#xA;आहृत्य कृष्णो मणिकुण्डले ते हत्वा च भौमं नरकं मुरं च&#x9;079a&lt;br&gt;&#xA;श्रिया वृतो यशसा चैव धीमान्प्रत्याजगामाप्रतिमप्रभावः&#x9;079c&lt;br&gt;&#xA;तस्मै वरानददंस्तत्र देवा दृष्ट्वा भीमं कर्म रणे कृतं तत्&#x9;080a&lt;br&gt;&#xA;श्रमश्च ते युध्यमानस्य न स्यादाकाशे वा अप्सु चैव क्रमः स्यात्&#x9;080c&lt;br&gt;&#xA;शस्त्राणि गात्रे च न ते क्रमेरन्नित्येव कृष्णश्च ततः कृतार्थः&#x9;081a&lt;br&gt;&#xA;एवंरूपे वासुदेवेऽप्रमेये महाबले गुणसम्पत्सदैव&#x9;081c&lt;br&gt;&#xA;तमसह्यं विष्णुमनन्तवीर्यमाशंसते धार्तराष्ट्रो बलेन&#x9;082a&lt;br&gt;&#xA;यदा ह्येनं तर्कयते दुरात्मा तच्चाप्ययं सहतेऽस्मान्समीक्ष्य&#x9;082c&lt;br&gt;&#xA;पर्यागतं मम कृष्णस्य चैव यो मन्यते कलहं सम्प्रयुज्य&#x9;083a&lt;br&gt;&#xA;शक्यं हर्तुं पाण्डवानां ममत्वं तद्वेदिता संयुगं तत्र गत्वा&#x9;083c&lt;br&gt;&#xA;नमस्कृत्वा शान्तनवाय राज्ञे द्रोणायाथो सहपुत्राय चैव&#x9;084a&lt;br&gt;&#xA;शारद्वतायाप्रतिद्वन्द्विने च योत्स्याम्यहं राज्यमभीप्समानः&#x9;084c&lt;br&gt;&#xA;धर्मेणास्त्रं नियतं तस्य मन्ये यो योत्स्यते पाण्डवैर्धर्मचारी&#x9;085a&lt;br&gt;&#xA;मिथ्याग्लहे निर्जिता वै नृशंसैः संवत्सरान्द्वादश पाण्डुपुत्राः&#x9;085c&lt;br&gt;&#xA;अवाप्य कृच्छ्रं विहितं ह्यरण्ये दीर्घं कालं चैकमज्ञातचर्याम्&#x9;086a&lt;br&gt;&#xA;ते ह्यकस्माज्जीवितं पाण्डवानां न मृष्यन्ते धार्तराष्ट्राः पदस्थाः&#x9;086c&lt;br&gt;&#xA;ते चेदस्मान्युध्यमानाञ्जयेयुर्देवैरपीन्द्रप्रमुखैः सहायैः&#x9;087a&lt;br&gt;&#xA;धर्मादधर्मश्चरितो गरीयानिति ध्रुवं नास्ति कृतं न साधु&#x9;087c&lt;br&gt;&#xA;न चेदिमं पुरुषं कर्मबद्धं न चेदस्मान्मन्यतेऽसौ विशिष्टान्&#x9;088a&lt;br&gt;&#xA;आशंसेऽहं वासुदेवद्वितीयो दुर्योधनं सानुबन्धं निहन्तुम्&#x9;088c&lt;br&gt;&#xA;न चेदिदं कर्म नरेषु बद्धं न विद्यते पुरुषस्य स्वकर्म&#x9;089a&lt;br&gt;&#xA;इदं च तच्चापि समीक्ष्य नूनं पराजयो धार्तराष्ट्रस्य साधुः&#x9;089c&lt;br&gt;&#xA;प्रत्यक्षं वः कुरवो यद्ब्रवीमि युध्यमाना धार्तराष्ट्रा न सन्ति&#x9;090a&lt;br&gt;&#xA;अन्यत्र युद्धात्कुरवः परीप्सन्न युध्यतां शेष इहास्ति कश्चित्&#x9;090c&lt;br&gt;&#xA;हत्वा त्वहं धार्तराष्ट्रान्सकर्णान्राज्यं कुरूणामवजेता समग्रम्&#x9;091a&lt;br&gt;&#xA;यद्वः कार्यं तत्कुरुध्वं यथास्वमिष्टान्दारानात्मजांश्चोपभुङ्क्त&#x9;091c&lt;br&gt;&#xA;अप्येवं नो ब्राह्मणाः सन्ति वृद्धा बहुश्रुताः शीलवन्तः कुलीनाः&#x9;092a&lt;br&gt;&#xA;सांवत्सरा ज्योतिषि चापि युक्ता नक्षत्रयोगेषु च निश्चयज्ञाः&#x9;092c&lt;br&gt;&#xA;उच्चावचं दैवयुक्तं रहस्यं दिव्याः प्रश्ना मृगचक्रा मुहूर्ताः&#x9;093a&lt;br&gt;&#xA;क्षयं महान्तं कुरुसृञ्जयानां निवेदयन्ते पाण्डवानां जयं च&#x9;093c&lt;br&gt;&#xA;तथा हि नो मन्यतेऽजातशत्रुः संसिद्धार्थो द्विषतां निग्रहाय&#x9;094a&lt;br&gt;&#xA;जनार्दनश्चाप्यपरोक्षविद्यो न संशयं पश्यति वृष्णिसिंहः&#x9;094c&lt;br&gt;&#xA;अहं च जानामि भविष्यरूपं पश्यामि बुद्ध्या स्वयमप्रमत्तः&#x9;095a&lt;br&gt;&#xA;दृष्टिश्च मे न व्यथते पुराणी युध्यमाना धार्तराष्ट्रा न सन्ति&#x9;095c&lt;br&gt;&#xA;अनालब्धं जृम्भति गाण्डिवं धनुरनालब्धा कम्पति मे धनुर्ज्या&#x9;096a&lt;br&gt;&#xA;बाणाश्च मे तूणमुखाद्विसृज्य मुहुर्मुहुर्गन्तुमुशन्ति चैव&#x9;096c&lt;br&gt;&#xA;सैक्यः कोशान्निःसरति प्रसन्नो हित्वेव जीर्णामुरगस्त्वचं स्वाम्&#x9;097a&lt;br&gt;&#xA;ध्वजे वाचो रौद्ररूपा वदन्ति कदा रथो योक्ष्यते ते किरीटिन्&#x9;097c&lt;br&gt;&#xA;गोमायुसङ्घाश्च वदन्ति रात्रौ रक्षांस्यथो निष्पतन्त्यन्तरिक्षात्&#x9;098a&lt;br&gt;&#xA;मृगाः शृगालाः शितिकण्ठाश्च काका गृध्रा बडाश्चैव तरक्षवश्च&#x9;098c&lt;br&gt;&#xA;सुपर्णपाताश्च पतन्ति पश्चाद्दृष्ट्वा रथं श्वेतहयप्रयुक्तम्&#x9;099a&lt;br&gt;&#xA;अहं ह्येकः पार्थिवान्सर्वयोधाञ्शरान्वर्षन्मृत्युलोकं नयेयम्&#x9;099c&lt;br&gt;&#xA;समाददानः पृथगस्त्रमार्गान्यथाग्निरिद्धो गहनं निदाघे&#x9;100a&lt;br&gt;&#xA;स्थूणाकर्णं पाशुपतं च घोरं तथा ब्रह्मास्त्रं यच्च शक्रो विवेद&#x9;100c&lt;br&gt;&#xA;वधे धृतो वेगवतः प्रमुञ्चन्नाहं प्रजाः किञ्चिदिवावशिष्ये&#x9;101a&lt;br&gt;&#xA;शान्तिं लप्स्ये परमो ह्येष भावः स्थिरो मम ब्रूहि गावल्गणे तान्&#x9;101c&lt;br&gt;&#xA;नित्यं पुनः सचिवैर्यैरवोचद्देवानपीन्द्रप्रमुखान्सहायान्&#x9;102a&lt;br&gt;&#xA;तैर्मन्यते कलहं सम्प्रयुज्य स धार्तराष्ट्रः पश्यत मोहमस्य&#x9;102c&lt;br&gt;&#xA;वृद्धो भीष्मः शान्तनवः कृपश्च द्रोणः सपुत्रो विदुरश्च धीमान्&#x9;103a&lt;br&gt;&#xA;एते सर्वे यद्वदन्ते तदस्तु आयुष्मन्तः कुरवः सन्तु सर्वे&#x9;103c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/048/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/048/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;समवेतेषु सर्वेषु तेषु राजसु भारत&#x9;001a&lt;br&gt;&#xA;दुर्योधनमिदं वाक्यं भीष्मः शान्तनवोऽब्रवीत्&#x9;001c&lt;br&gt;&#xA;बृहस्पतिश्चोशना च ब्रह्माणं पर्युपस्थितौ&#x9;002a&lt;br&gt;&#xA;मरुतश्च सहेन्द्रेण वसवश्च सहाश्विनौ&#x9;002c&lt;br&gt;&#xA;आदित्याश्चैव साध्याश्च ये च सप्तर्षयो दिवि&#x9;003a&lt;br&gt;&#xA;विश्वावसुश्च गन्धर्वः शुभाश्चाप्सरसां गणाः&#x9;003c&lt;br&gt;&#xA;नमस्कृत्वोपजग्मुस्ते लोकवृद्धं पितामहम्&#x9;004a&lt;br&gt;&#xA;परिवार्य च विश्वेशं पर्यासत दिवौकसः&#x9;004c&lt;br&gt;&#xA;तेषां मनश्च तेजश्चाप्याददानौ दिवौकसाम्&#x9;005a&lt;br&gt;&#xA;पूर्वदेवौ व्यतिक्रान्तौ नरनारायणावृषी&#x9;005c&lt;br&gt;&#xA;बृहस्पतिश्च पप्रच्छ ब्राह्मणं काविमाविति&#x9;006a&lt;br&gt;&#xA;भवन्तं नोपतिष्ठेते तौ नः शंस पितामह&#x9;006c&lt;br&gt;&#xA;ब्रह्मोवाच&#x9;007&lt;br&gt;&#xA;यावेतौ पृथिवीं द्यां च भासयन्तौ तपस्विनौ&#x9;007a&lt;br&gt;&#xA;ज्वलन्तौ रोचमानौ च व्याप्यातीतौ महाबलौ&#x9;007c&lt;br&gt;&#xA;नरनारायणावेतौ लोकाल्लोकं समास्थितौ&#x9;008a&lt;br&gt;&#xA;ऊर्जितौ स्वेन तपसा महासत्त्वपराक्रमौ&#x9;008c&lt;br&gt;&#xA;एतौ हि कर्मणा लोकान्नन्दयामासतुर्ध्रुवौ&#x9;009a&lt;br&gt;&#xA;असुराणामभावाय देवगन्धर्वपूजितौ&#x9;009c&lt;br&gt;&#xA;वैशम्पायन उवाच&#x9;010&lt;br&gt;&#xA;जगाम शक्रस्तच्छ्रुत्वा यत्र तौ तेपतुस्तपः&#x9;010a&lt;br&gt;&#xA;सार्धं देवगणैः सर्वैर्बृहस्पतिपुरोगमैः&#x9;010c&lt;br&gt;&#xA;तदा देवासुरे घोरे भये जाते दिवौकसाम्&#x9;011a&lt;br&gt;&#xA;अयाचत महात्मानौ नरनारायणौ वरम्&#x9;011c&lt;br&gt;&#xA;तावब्रूतां वृणीष्वेति तदा भरतसत्तम&#x9;012a&lt;br&gt;&#xA;अथैतावब्रवीच्छक्रः साह्यं नः क्रियतामिति&#x9;012c&lt;br&gt;&#xA;ततस्तौ शक्रमब्रूतां करिष्यावो यदिच्छसि&#x9;013a&lt;br&gt;&#xA;ताभ्यां च सहितः शक्रो विजिग्ये दैत्यदानवान्&#x9;013c&lt;br&gt;&#xA;नर इन्द्रस्य सङ्ग्रामे हत्वा शत्रून्परन्तपः&#x9;014a&lt;br&gt;&#xA;पौलोमान्कालखञ्जांश्च सहस्राणि शतानि च&#x9;014c&lt;br&gt;&#xA;एष भ्रान्ते रथे तिष्ठन्भल्लेनापहरच्छिरः&#x9;015a&lt;br&gt;&#xA;जम्भस्य ग्रसमानस्य यज्ञमर्जुन आहवे&#x9;015c&lt;br&gt;&#xA;एष पारे समुद्रस्य हिरण्यपुरमारुजत्&#x9;016a&lt;br&gt;&#xA;हत्वा षष्टिसहस्राणि निवातकवचान्रणे&#x9;016c&lt;br&gt;&#xA;एष देवान्सहेन्द्रेण जित्वा परपुरञ्जयः&#x9;017a&lt;br&gt;&#xA;अतर्पयन्महाबाहुरर्जुनो जातवेदसम्&#x9;017c&lt;br&gt;&#xA;नारायणस्तथैवात्र भूयसोऽन्याञ्जघान ह&#x9;017e&lt;br&gt;&#xA;एवमेतौ महावीर्यौ तौ पश्यत समागतौ&#x9;018a&lt;br&gt;&#xA;वासुदेवार्जुनौ वीरौ समवेतौ महारथौ&#x9;018c&lt;br&gt;&#xA;नरनारायणौ देवौ पूर्वदेवाविति श्रुतिः&#x9;019a&lt;br&gt;&#xA;अजेयौ मानुषे लोके सेन्द्रैरपि सुरासुरैः&#x9;019c&lt;br&gt;&#xA;एष नारायणः कृष्णः फल्गुनस्तु नरः स्मृतः&#x9;020a&lt;br&gt;&#xA;नारायणो नरश्चैव सत्त्वमेकं द्विधाकृतम्&#x9;020c&lt;br&gt;&#xA;एतौ हि कर्मणा लोकानश्नुवातेऽक्षयान्ध्रुवान्&#x9;021a&lt;br&gt;&#xA;तत्र तत्रैव जायेते युद्धकाले पुनः पुनः&#x9;021c&lt;br&gt;&#xA;तस्मात्कर्मैव कर्तव्यमिति होवाच नारदः&#x9;022a&lt;br&gt;&#xA;एतद्धि सर्वमाचष्ट वृष्णिचक्रस्य वेदवित्&#x9;022c&lt;br&gt;&#xA;शङ्खचक्रगदाहस्तं यदा द्रक्ष्यसि केशवम्&#x9;023a&lt;br&gt;&#xA;पर्याददानं चास्त्राणि भीमधन्वानमर्जुनम्&#x9;023c&lt;br&gt;&#xA;सनातनौ महात्मानौ कृष्णावेकरथे स्थितौ&#x9;024a&lt;br&gt;&#xA;दुर्योधन तदा तात स्मर्तासि वचनं मम&#x9;024c&lt;br&gt;&#xA;नो चेदयमभावः स्यात्कुरूणां प्रत्युपस्थितः&#x9;025a&lt;br&gt;&#xA;अर्थाच्च तात धर्माच्च तव बुद्धिरुपप्लुता&#x9;025c&lt;br&gt;&#xA;न चेद्ग्रहीष्यसे वाक्यं श्रोतासि सुबहून्हतान्&#x9;026a&lt;br&gt;&#xA;तवैव हि मतं सर्वे कुरवः पर्युपासते&#x9;026c&lt;br&gt;&#xA;त्रयाणामेव च मतं तत्त्वमेकोऽनुमन्यसे&#x9;027a&lt;br&gt;&#xA;रामेण चैव शप्तस्य कर्णस्य भरतर्षभ&#x9;027c&lt;br&gt;&#xA;दुर्जातेः सूतपुत्रस्य शकुनेः सौबलस्य च&#x9;028a&lt;br&gt;&#xA;तथा क्षुद्रस्य पापस्य भ्रातुर्दुःशासनस्य च&#x9;028c&lt;br&gt;&#xA;कर्ण उवाच&#x9;029&lt;br&gt;&#xA;नैवमायुष्मता वाच्यं यन्मामात्थ पितामह&#x9;029a&lt;br&gt;&#xA;क्षत्रधर्मे स्थितो ह्यस्मि स्वधर्मादनपेयिवान्&#x9;029c&lt;br&gt;&#xA;किं चान्यन्मयि दुर्वृत्तं येन मां परिगर्हसे&#x9;030a&lt;br&gt;&#xA;न हि मे वृजिनं किञ्चिद्धार्तराष्ट्रा विदुः क्वचित्&#x9;030c&lt;br&gt;&#xA;राज्ञो हि धृतराष्ट्रस्य सर्वं कार्यं प्रियं मया&#x9;031a&lt;br&gt;&#xA;तथा दुर्योधनस्यापि स हि राज्ये समाहितः&#x9;031c&lt;br&gt;&#xA;वैशम्पायन उवाच&#x9;032&lt;br&gt;&#xA;कर्णस्य तु वचः श्रुत्वा भीष्मः शान्तनवः पुनः&#x9;032a&lt;br&gt;&#xA;धृतराष्ट्रं महाराजमाभाष्येदं वचोऽब्रवीत्&#x9;032c&lt;br&gt;&#xA;यदयं कत्थते नित्यं हन्ताहं पाण्डवानिति&#x9;033a&lt;br&gt;&#xA;नायं कलापि सम्पूर्णा पाण्डवानां महात्मनाम्&#x9;033c&lt;br&gt;&#xA;अनयो योऽयमागन्ता पुत्राणां ते दुरात्मनाम्&#x9;034a&lt;br&gt;&#xA;तदस्य कर्म जानीहि सूतपुत्रस्य दुर्मतेः&#x9;034c&lt;br&gt;&#xA;एनमाश्रित्य पुत्रस्ते मन्दबुद्धिः सुयोधनः&#x9;035a&lt;br&gt;&#xA;अवमन्यत तान्वीरान्देवपुत्रानरिन्दमान्&#x9;035c&lt;br&gt;&#xA;किं चाप्यनेन तत्कर्म कृतं पूर्वं सुदुष्करम्&#x9;036a&lt;br&gt;&#xA;तैर्यथा पाण्डवैः सर्वैरेकैकेन कृतं पुरा&#x9;036c&lt;br&gt;&#xA;दृष्ट्वा विराटनगरे भ्रातरं निहतं प्रियम्&#x9;037a&lt;br&gt;&#xA;धनञ्जयेन विक्रम्य किमनेन तदा कृतम्&#x9;037c&lt;br&gt;&#xA;सहितान्हि कुरून्सर्वानभियातो धनञ्जयः&#x9;038a&lt;br&gt;&#xA;प्रमथ्य चाच्छिनद्गावः किमयं प्रोषितस्तदा&#x9;038c&lt;br&gt;&#xA;गन्धर्वैर्घोषयात्रायां ह्रियते यत्सुतस्तव&#x9;039a&lt;br&gt;&#xA;क्व तदा सूतपुत्रोऽभूद्य इदानीं वृषायते&#x9;039c&lt;br&gt;&#xA;ननु तत्रापि पार्थेन भीमेन च महात्मना&#x9;040a&lt;br&gt;&#xA;यमाभ्यामेव चागम्य गन्धर्वास्ते पराजिताः&#x9;040c&lt;br&gt;&#xA;एतान्यस्य मृषोक्तानि बहूनि भरतर्षभ&#x9;041a&lt;br&gt;&#xA;विकत्थनस्य भद्रं ते सदा धर्मार्थलोपिनः&#x9;041c&lt;br&gt;&#xA;भीष्मस्य तु वचः श्रुत्वा भारद्वाजो महामनाः&#x9;042a&lt;br&gt;&#xA;धृतराष्ट्रमुवाचेदं राजमध्येऽभिपूजयन्&#x9;042c&lt;br&gt;&#xA;यदाह भरतश्रेष्ठो भीष्मस्तत्क्रियतां नृप&#x9;043a&lt;br&gt;&#xA;न काममर्थलिप्सूनां वचनं कर्तुमर्हसि&#x9;043c&lt;br&gt;&#xA;पुरा युद्धात्साधु मन्ये पाण्डवैः सह सङ्गमम्&#x9;044a&lt;br&gt;&#xA;यद्वाक्यमर्जुनेनोक्तं सञ्जयेन निवेदितम्&#x9;044c&lt;br&gt;&#xA;सर्वं तदभिजानामि करिष्यति च पाण्डवः&#x9;045a&lt;br&gt;&#xA;न ह्यस्य त्रिषु लोकेषु सदृशोऽस्ति धनुर्धरः&#x9;045c&lt;br&gt;&#xA;अनादृत्य तु तद्वाक्यमर्थवद्द्रोणभीष्मयोः&#x9;046a&lt;br&gt;&#xA;ततः स सञ्जयं राजा पर्यपृच्छत पाण्डवम्&#x9;046c&lt;br&gt;&#xA;तदैव कुरवः सर्वे निराशा जीवितेऽभवन्&#x9;047a&lt;br&gt;&#xA;भीष्मद्रोणौ यदा राजा न सम्यगनुभाषते&#x9;047c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/049/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/049/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;किमसौ पाण्डवो राजा धर्मपुत्रोऽभ्यभाषत&#x9;001a&lt;br&gt;&#xA;श्रुत्वेमा बहुलाः सेनाः प्रत्यर्थेन समागताः&#x9;001c&lt;br&gt;&#xA;किमिच्छत्यभिसंरम्भाद्योत्स्यमानो युधिष्ठिरः&#x9;002a&lt;br&gt;&#xA;कस्य स्विद्भ्रातृपुत्राणां चिन्तासु मुखमीक्षते&#x9;002c&lt;br&gt;&#xA;के स्विदेनं वारयन्ति शाम्य युध्येति वा पुनः&#x9;003a&lt;br&gt;&#xA;निकृत्या कोपितं मन्दैर्धर्मज्ञं धर्मचारिणम्&#x9;003c&lt;br&gt;&#xA;सञ्जय उवाच&#x9;004&lt;br&gt;&#xA;राज्ञो मुखमुदीक्षन्ते पाञ्चालाः पाण्डवैः सह&#x9;004a&lt;br&gt;&#xA;युधिष्ठिरस्य भद्रं ते स सर्वाननुशास्ति च&#x9;004c&lt;br&gt;&#xA;पृथग्भूताः पाण्डवानां पाञ्चालानां रथव्रजाः&#x9;005a&lt;br&gt;&#xA;आयान्तमभिनन्दन्ति कुन्तीपुत्रं युधिष्ठिरम्&#x9;005c&lt;br&gt;&#xA;तमः सूर्यमिवोद्यन्तं कौन्तेयं दीप्ततेजसम्&#x9;006a&lt;br&gt;&#xA;पाञ्चालाः प्रतिनन्दन्ति तेजोराशिमिवोद्यतम्&#x9;006c&lt;br&gt;&#xA;आ गोपालाविपालेभ्यो नन्दमानं युधिष्ठिरम्&#x9;007a&lt;br&gt;&#xA;पाञ्चालाः केकया मत्स्याः प्रतिनन्दन्ति पाण्डवम्&#x9;007c&lt;br&gt;&#xA;ब्राह्मण्यो राजपुत्र्यश्च विशां दुहितरश्च याः&#x9;008a&lt;br&gt;&#xA;क्रीडन्त्योऽभिसमायान्ति पार्थं सन्नद्धमीक्षितुम्&#x9;008c&lt;br&gt;&#xA;धृतराष्ट्र उवाच&#x9;009&lt;br&gt;&#xA;सञ्जयाचक्ष्व केनास्मान्पाण्डवा अभ्ययुञ्जत&#x9;009a&lt;br&gt;&#xA;धृष्टद्युम्नेन सेनान्या सोमकाः किम्बला इव&#x9;009c&lt;br&gt;&#xA;वैशम्पायन उवाच&#x9;010&lt;br&gt;&#xA;गावल्गणिस्तु तत्पृष्टः सभायां कुरुसंसदि&#x9;010a&lt;br&gt;&#xA;निःश्वस्य सुभृशं दीर्घं मुहुः सञ्चिन्तयन्निव&#x9;010c&lt;br&gt;&#xA;तत्रानिमित्ततो दैवात्सूतं कश्मलमाविशत्&#x9;010e&lt;br&gt;&#xA;तदाचचक्षे पुरुषः सभायां राजसंसदि&#x9;011a&lt;br&gt;&#xA;सञ्जयोऽयं महाराज मूर्च्छितः पतितो भुवि&#x9;011c&lt;br&gt;&#xA;वाचं न सृजते काञ्चिद्धीनप्रज्ञोऽल्पचेतनः&#x9;011e&lt;br&gt;&#xA;धृतराष्ट्र उवाच&#x9;012&lt;br&gt;&#xA;अपश्यत्सञ्जयो नूनं कुन्तीपुत्रान्महारथान्&#x9;012a&lt;br&gt;&#xA;तैरस्य पुरुषव्याघ्रैर्भृशमुद्वेजितं मनः&#x9;012c&lt;br&gt;&#xA;वैशम्पायन उवाच&#x9;013&lt;br&gt;&#xA;सञ्जयश्चेतनां लब्ध्वा प्रत्याश्वस्येदमब्रवीत्&#x9;013a&lt;br&gt;&#xA;धृतराष्ट्रं महाराज सभायां कुरुसंसदि&#x9;013c&lt;br&gt;&#xA;दृष्टवानस्मि राजेन्द्र कुन्तीपुत्रान्महारथान्&#x9;014a&lt;br&gt;&#xA;मत्स्यराजगृहावासादवरोधेन कर्शितान्&#x9;014c&lt;br&gt;&#xA;शृणु यैर्हि महाराज पाण्डवा अभ्ययुञ्जत&#x9;014e&lt;br&gt;&#xA;यो नैव रोषान्न भयान्न कामान्नार्थकारणात्&#x9;015a&lt;br&gt;&#xA;न हेतुवादाद्धर्मात्मा सत्यं जह्यात्कथञ्चन&#x9;015c&lt;br&gt;&#xA;यः प्रमाणं महाराज धर्मे धर्मभृतां वरः&#x9;016a&lt;br&gt;&#xA;अजातशत्रुणा तेन पाण्डवा अभ्ययुञ्जत&#x9;016c&lt;br&gt;&#xA;यस्य बाहुबले तुल्यः पृथिव्यां नास्ति कश्चन&#x9;017a&lt;br&gt;&#xA;यो वै सर्वान्महीपालान्वशे चक्रे धनुर्धरः&#x9;017c&lt;br&gt;&#xA;तेन वो भीमसेनेन पाण्डवा अभ्ययुञ्जत&#x9;017e&lt;br&gt;&#xA;निःसृतानां जतुगृहाद्धिडिम्बात्पुरुषादकात्&#x9;018a&lt;br&gt;&#xA;य एषामभवद्द्वीपः कुन्तीपुत्रो वृकोदरः&#x9;018c&lt;br&gt;&#xA;याज्ञसेनीमथो यत्र सिन्धुराजोऽपकृष्टवान्&#x9;019a&lt;br&gt;&#xA;तत्रैषामभवद्द्वीपः कुन्तीपुत्रो वृकोदरः&#x9;019c&lt;br&gt;&#xA;यश्च तान्सङ्गतान्सर्वान्पाण्डवान्वारणावते&#x9;020a&lt;br&gt;&#xA;दह्यतो मोचयामास तेन वस्तेऽभ्ययुञ्जत&#x9;020c&lt;br&gt;&#xA;कृष्णायाश्चरता प्रीतिं येन क्रोधवशा हताः&#x9;021a&lt;br&gt;&#xA;प्रविश्य विषमं घोरं पर्वतं गन्धमादनम्&#x9;021c&lt;br&gt;&#xA;यस्य नागायुतं वीर्यं भुजयोः सारमर्पितम्&#x9;022a&lt;br&gt;&#xA;तेन वो भीमसेनेन पाण्डवा अभ्ययुञ्जत&#x9;022c&lt;br&gt;&#xA;कृष्णद्वितीयो विक्रम्य तुष्ट्यर्थं जातवेदसः&#x9;023a&lt;br&gt;&#xA;अजयद्यः पुरा वीरो युध्यमानं पुरन्दरम्&#x9;023c&lt;br&gt;&#xA;यः स साक्षान्महादेवं गिरिशं शूलपाणिनम्&#x9;024a&lt;br&gt;&#xA;तोषयामास युद्धेन देवदेवमुमापतिम्&#x9;024c&lt;br&gt;&#xA;यश्च सर्वान्वशे चक्रे लोकपालान्धनुर्धरः&#x9;025a&lt;br&gt;&#xA;तेन वो विजयेनाजौ पाण्डवा अभ्ययुञ्जत&#x9;025c&lt;br&gt;&#xA;यः प्रतीचीं दिशं चक्रे वशे म्लेच्छगणायुताम्&#x9;026a&lt;br&gt;&#xA;स तत्र नकुलो योद्धा चित्रयोधी व्यवस्थितः&#x9;026c&lt;br&gt;&#xA;तेन वो दर्शनीयेन वीरेणातिधनुर्भृता&#x9;027a&lt;br&gt;&#xA;माद्रीपुत्रेण कौरव्य पाण्डवा अभ्ययुञ्जत&#x9;027c&lt;br&gt;&#xA;यः काशीनङ्गमगधान्कलिङ्गांश्च युधाजयत्&#x9;028a&lt;br&gt;&#xA;तेन वः सहदेवेन पाण्डवा अभ्ययुञ्जत&#x9;028c&lt;br&gt;&#xA;यस्य वीर्येण सदृशाश्चत्वारो भुवि मानवाः&#x9;029a&lt;br&gt;&#xA;अश्वत्थामा धृष्टकेतुः प्रद्युम्नो रुक्मिरेव च&#x9;029c&lt;br&gt;&#xA;तेन वः सहदेवेन पाण्डवा अभ्ययुञ्जत&#x9;030a&lt;br&gt;&#xA;यवीयसा नृवीरेण माद्रीनन्दिकरेण च&#x9;030c&lt;br&gt;&#xA;तपश्चचार या घोरं काशिकन्या पुरा सती&#x9;031a&lt;br&gt;&#xA;भीष्मस्य वधमिच्छन्ती प्रेत्यापि भरतर्षभ&#x9;031c&lt;br&gt;&#xA;पाञ्चालस्य सुता जज्ञे दैवाच्च स पुनः पुमान्&#x9;032a&lt;br&gt;&#xA;स्त्रीपुंसोः पुरुषव्याघ्र यः स वेद गुणागुणान्&#x9;032c&lt;br&gt;&#xA;यः कलिङ्गान्समापेदे पाञ्चालो युद्धदुर्मदः&#x9;033a&lt;br&gt;&#xA;शिखण्डिना वः कुरवः कृतास्त्रेणाभ्ययुञ्जत&#x9;033c&lt;br&gt;&#xA;यां यक्षः पुरुषं चक्रे भीष्मस्य निधने किल&#x9;034a&lt;br&gt;&#xA;महेष्वासेन रौद्रेण पाण्डवा अभ्ययुञ्जत&#x9;034c&lt;br&gt;&#xA;महेष्वासा राजपुत्रा भ्रातरः पञ्च केकयाः&#x9;035a&lt;br&gt;&#xA;सुमृष्टकवचाः शूरास्तैश्च वस्तेऽभ्ययुञ्जत&#x9;035c&lt;br&gt;&#xA;यो दीर्घबाहुः क्षिप्रास्त्रो धृतिमान्सत्यविक्रमः&#x9;036a&lt;br&gt;&#xA;तेन वो वृष्णिवीरेण युयुधानेन सङ्गरः&#x9;036c&lt;br&gt;&#xA;य आसीच्छरणं काले पाण्डवानां महात्मनाम्&#x9;037a&lt;br&gt;&#xA;रणे तेन विराटेन पाण्डवा अभ्ययुञ्जत&#x9;037c&lt;br&gt;&#xA;यः स काशिपती राजा वाराणस्यां महारथः&#x9;038a&lt;br&gt;&#xA;स तेषामभवद्योद्धा तेन वस्तेऽभ्ययुञ्जत&#x9;038c&lt;br&gt;&#xA;शिशुभिर्दुर्जयैः सङ्ख्ये द्रौपदेयैर्महात्मभिः&#x9;039a&lt;br&gt;&#xA;आशीविषसमस्पर्शैः पाण्डवा अभ्ययुञ्जत&#x9;039c&lt;br&gt;&#xA;यः कृष्णसदृशो वीर्ये युधिष्ठिरसमो दमे&#x9;040a&lt;br&gt;&#xA;तेनाभिमन्युना सङ्ख्ये पाण्डवा अभ्ययुञ्जत&#x9;040c&lt;br&gt;&#xA;यश्चैवाप्रतिमो वीर्ये धृष्टकेतुर्महायशाः&#x9;041a&lt;br&gt;&#xA;दुःसहः समरे क्रुद्धः शैशुपालिर्महारथः&#x9;041c&lt;br&gt;&#xA;तेन वश्चेदिराजेन पाण्डवा अभ्ययुञ्जत&#x9;041e&lt;br&gt;&#xA;यः संश्रयः पाण्डवानां देवानामिव वासवः&#x9;042a&lt;br&gt;&#xA;तेन वो वासुदेवेन पाण्डवा अभ्ययुञ्जत&#x9;042c&lt;br&gt;&#xA;तथा चेदिपतेर्भ्राता शरभो भरतर्षभ&#x9;043a&lt;br&gt;&#xA;करकर्षेण सहितस्ताभ्यां वस्तेऽभ्ययुञ्जत&#x9;043c&lt;br&gt;&#xA;जारासन्धिः सहदेवो जयत्सेनश्च तावुभौ&#x9;044a&lt;br&gt;&#xA;द्रुपदश्च महातेजा बलेन महता वृतः&#x9;044c&lt;br&gt;&#xA;त्यक्तात्मा पाण्डवार्थाय योत्स्यमानो व्यवस्थितः&#x9;044e&lt;br&gt;&#xA;एते चान्ये च बहवः प्राच्योदीच्या महीक्षितः&#x9;045a&lt;br&gt;&#xA;शतशो यानपाश्रित्य धर्मराजो व्यवस्थितः&#x9;045c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/050/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/050/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;सर्व एते महोत्साहा ये त्वया परिकीर्तिताः&#x9;001a&lt;br&gt;&#xA;एकतस्त्वेव ते सर्वे समेता भीम एकतः&#x9;001c&lt;br&gt;&#xA;भीमसेनाद्धि मे भूयो भयं सञ्जायते महत्&#x9;002a&lt;br&gt;&#xA;क्रुद्धादमर्षणात्तात व्याघ्रादिव महारुरोः&#x9;002c&lt;br&gt;&#xA;जागर्मि रात्रयः सर्वा दीर्घमुष्णं च निःश्वसन्&#x9;003a&lt;br&gt;&#xA;भीतो वृकोदरात्तात सिंहात्पशुरिवाबलः&#x9;003c&lt;br&gt;&#xA;न हि तस्य महाबाहोः शक्रप्रतिमतेजसः&#x9;004a&lt;br&gt;&#xA;सैन्येऽस्मिन्प्रतिपश्यामि य एनं विषहेद्युधि&#x9;004c&lt;br&gt;&#xA;अमर्षणश्च कौन्तेयो दृढवैरश्च पाण्डवः&#x9;005a&lt;br&gt;&#xA;अनर्महासी सोन्मादस्तिर्यक्प्रेक्षी महास्वनः&#x9;005c&lt;br&gt;&#xA;महावेगो महोत्साहो महाबाहुर्महाबलः&#x9;006a&lt;br&gt;&#xA;मन्दानां मम पुत्राणां युद्धेनान्तं करिष्यति&#x9;006c&lt;br&gt;&#xA;ऊरुग्राहगृहीतानां गदां बिभ्रद्वृकोदरः&#x9;007a&lt;br&gt;&#xA;कुरूणामृषभो युद्धे दण्डपाणिरिवान्तकः&#x9;007c&lt;br&gt;&#xA;शैक्यायसमयीं घोरां गदां काञ्चनभूषिताम्&#x9;008a&lt;br&gt;&#xA;मनसाहं प्रपश्यामि ब्रह्मदण्डमिवोद्यतम्&#x9;008c&lt;br&gt;&#xA;यथा रुरूणां यूथेषु सिंहो जातबलश्चरेत्&#x9;009a&lt;br&gt;&#xA;मामकेषु तथा भीमो बलेषु विचरिष्यति&#x9;009c&lt;br&gt;&#xA;सर्वेषां मम पुत्राणां स एकः क्रूरविक्रमः&#x9;010a&lt;br&gt;&#xA;बह्वाशी विप्रतीपश्च बाल्येऽपि रभसः सदा&#x9;010c&lt;br&gt;&#xA;उद्वेपते मे हृदयं यदा दुर्योधनादयः&#x9;011a&lt;br&gt;&#xA;बाल्येऽपि तेन युध्यन्तो वारणेनेव मर्दिताः&#x9;011c&lt;br&gt;&#xA;तस्य वीर्येण सङ्क्लिष्टा नित्यमेव सुता मम&#x9;012a&lt;br&gt;&#xA;स एव हेतुर्भेदस्य भीमो भीमपराक्रमः&#x9;012c&lt;br&gt;&#xA;ग्रसमानमनीकानि नरवारणवाजिनाम्&#x9;013a&lt;br&gt;&#xA;पश्यामीवाग्रतो भीमं क्रोधमूर्छितमाहवे&#x9;013c&lt;br&gt;&#xA;अस्त्रे द्रोणार्जुनसमं वायुवेगसमं जवे&#x9;014a&lt;br&gt;&#xA;सञ्जयाचक्ष्व मे शूरं भीमसेनममर्षणम्&#x9;014c&lt;br&gt;&#xA;अतिलाभं तु मन्येऽहं यत्तेन रिपुघातिना&#x9;015a&lt;br&gt;&#xA;तदैव न हताः सर्वे मम पुत्रा मनस्विना&#x9;015c&lt;br&gt;&#xA;येन भीमबला यक्षा राक्षसाश्च समाहताः&#x9;016a&lt;br&gt;&#xA;कथं तस्य रणे वेगं मानुषः प्रसहिष्यति&#x9;016c&lt;br&gt;&#xA;न स जातु वशे तस्थौ मम बालोऽपि सञ्जय&#x9;017a&lt;br&gt;&#xA;किं पुनर्मम दुष्पुत्रैः क्लिष्टः सम्प्रति पाण्डवः&#x9;017c&lt;br&gt;&#xA;निष्ठुरः स च नैष्ठुर्याद्भज्येदपि न सन्नमेत्&#x9;018a&lt;br&gt;&#xA;तिर्यक्प्रेक्षी संहतभ्रूः कथं शाम्येद्वृकोदरः&#x9;018c&lt;br&gt;&#xA;बृहदंसोऽप्रतिबलो गौरस्ताल इवोद्गतः&#x9;019a&lt;br&gt;&#xA;प्रमाणतो भीमसेनः प्रादेशेनाधिकोऽर्जुनात्&#x9;019c&lt;br&gt;&#xA;जवेन वाजिनोऽत्येति बलेनात्येति कुञ्जरान्&#x9;020a&lt;br&gt;&#xA;अव्यक्तजल्पी मध्वक्षो मध्यमः पाण्डवो बली&#x9;020c&lt;br&gt;&#xA;इति बाल्ये श्रुतः पूर्वं मया व्यासमुखात्पुरा&#x9;021a&lt;br&gt;&#xA;रूपतो वीर्यतश्चैव याथातथ्येन पाण्डवः&#x9;021c&lt;br&gt;&#xA;आयसेन स दण्डेन रथान्नागान्हयान्नरान्&#x9;022a&lt;br&gt;&#xA;हनिष्यति रणे क्रुद्धो भीमः प्रहरतां वरः&#x9;022c&lt;br&gt;&#xA;अमर्षी नित्यसंरब्धो रौद्रः क्रूरपराक्रमः&#x9;023a&lt;br&gt;&#xA;मम तात प्रतीपानि कुर्वन्पूर्वं विमानितः&#x9;023c&lt;br&gt;&#xA;निष्कीर्णामायसीं स्थूलां सुपर्वां काञ्चनीं गदाम्&#x9;024a&lt;br&gt;&#xA;शतघ्नीं शतनिर्ह्रादां कथं शक्ष्यन्ति मे सुताः&#x9;024c&lt;br&gt;&#xA;अपारमप्लवागाधं समुद्रं शरवेगिनम्&#x9;025a&lt;br&gt;&#xA;भीमसेनमयं दुर्गं तात मन्दास्तितीर्षवः&#x9;025c&lt;br&gt;&#xA;क्रोशतो मे न शृण्वन्ति बालाः पण्डितमानिनः&#x9;026a&lt;br&gt;&#xA;विषमं नावबुध्यन्ते प्रपातं मधुदर्शिनः&#x9;026c&lt;br&gt;&#xA;संयुगं ये करिष्यन्ति नररूपेण वायुना&#x9;027a&lt;br&gt;&#xA;नियतं चोदिता धात्रा सिंहेनेव महामृगाः&#x9;027c&lt;br&gt;&#xA;शैक्यां तात चतुष्किष्कुं षडस्रिममितौजसम्&#x9;028a&lt;br&gt;&#xA;प्रहितां दुःखसंस्पर्शां कथं शक्ष्यन्ति मे सुताः&#x9;028c&lt;br&gt;&#xA;गदां भ्रामयतस्तस्य भिन्दतो हस्तिमस्तकान्&#x9;029a&lt;br&gt;&#xA;सृक्किणी लेलिहानस्य बाष्पमुत्सृजतो मुहुः&#x9;029c&lt;br&gt;&#xA;उद्दिश्य पातान्पततः कुर्वतो भैरवान्रवान्&#x9;030a&lt;br&gt;&#xA;प्रतीपान्पततो मत्तान्कुञ्जरान्प्रतिगर्जतः&#x9;030c&lt;br&gt;&#xA;विगाह्य रथमार्गेषु वरानुद्दिश्य निघ्नतः&#x9;031a&lt;br&gt;&#xA;अग्नेः प्रज्वलितस्येव अपि मुच्येत मे प्रजा&#x9;031c&lt;br&gt;&#xA;वीथीं कुर्वन्महाबाहुर्द्रावयन्मम वाहिनीम्&#x9;032a&lt;br&gt;&#xA;नृत्यन्निव गदापाणिर्युगान्तं दर्शयिष्यति&#x9;032c&lt;br&gt;&#xA;प्रभिन्न इव मातङ्गः प्रभञ्जन्पुष्पितान्द्रुमान्&#x9;033a&lt;br&gt;&#xA;प्रवेक्ष्यति रणे सेनां पुत्राणां मे वृकोदरः&#x9;033c&lt;br&gt;&#xA;कुर्वन्रथान्विपुरुषान्विध्वजान्भग्नपुष्करान्&#x9;034a&lt;br&gt;&#xA;आरुजन्पुरुषव्याघ्रो रथिनः सादिनस्तथा&#x9;034c&lt;br&gt;&#xA;गङ्गावेग इवानूपांस्तीरजान्विविधान्द्रुमान्&#x9;035a&lt;br&gt;&#xA;प्रवेक्ष्यति महासेनां पुत्राणां मम सञ्जय&#x9;035c&lt;br&gt;&#xA;वशं नूनं गमिष्यन्ति भीमसेनबलार्दिताः&#x9;036a&lt;br&gt;&#xA;मम पुत्राश्च भृत्याश्च राजानश्चैव सञ्जय&#x9;036c&lt;br&gt;&#xA;येन राजा महावीर्यः प्रविश्यान्तःपुरं पुरा&#x9;037a&lt;br&gt;&#xA;वासुदेवसहायेन जरासन्धो निपातितः&#x9;037c&lt;br&gt;&#xA;कृत्स्नेयं पृथिवी देवी जरासन्धेन धीमता&#x9;038a&lt;br&gt;&#xA;मागधेन्द्रेण बलिना वशे कृत्वा प्रतापिता&#x9;038c&lt;br&gt;&#xA;भीष्मप्रतापात्कुरवो नयेनान्धकवृष्णयः&#x9;039a&lt;br&gt;&#xA;ते न तस्य वशं जग्मुः केवलं दैवमेव वा&#x9;039c&lt;br&gt;&#xA;स गत्वा पाण्डुपुत्रेण तरसा बाहुशालिना&#x9;040a&lt;br&gt;&#xA;अनायुधेन वीरेण निहतः किं ततोऽधिकम्&#x9;040c&lt;br&gt;&#xA;दीर्घकालेन संसिक्तं विषमाशीविषो यथा&#x9;041a&lt;br&gt;&#xA;स मोक्ष्यति रणे तेजः पुत्रेषु मम सञ्जय&#x9;041c&lt;br&gt;&#xA;महेन्द्र इव वज्रेण दानवान्देवसत्तमः&#x9;042a&lt;br&gt;&#xA;भीमसेनो गदापाणिः सूदयिष्यति मे सुतान्&#x9;042c&lt;br&gt;&#xA;अविषह्यमनावार्यं तीव्रवेगपराक्रमम्&#x9;043a&lt;br&gt;&#xA;पश्यामीवातिताम्राक्षमापतन्तं वृकोदरम्&#x9;043c&lt;br&gt;&#xA;अगदस्याप्यधनुषो विरथस्य विवर्मणः&#x9;044a&lt;br&gt;&#xA;बाहुभ्यां युध्यमानस्य कस्तिष्ठेदग्रतः पुमान्&#x9;044c&lt;br&gt;&#xA;भीष्मो द्रोणश्च विप्रोऽयं कृपः शारद्वतस्तथा&#x9;045a&lt;br&gt;&#xA;जानन्त्येते यथैवाहं वीर्यज्ञस्तस्य धीमतः&#x9;045c&lt;br&gt;&#xA;आर्यव्रतं तु जानन्तः सङ्गरान्न बिभित्सवः&#x9;046a&lt;br&gt;&#xA;सेनामुखेषु स्थास्यन्ति मामकानां नरर्षभाः&#x9;046c&lt;br&gt;&#xA;बलीयः सर्वतो दिष्टं पुरुषस्य विशेषतः&#x9;047a&lt;br&gt;&#xA;पश्यन्नपि जयं तेषां न नियच्छामि यत्सुतान्&#x9;047c&lt;br&gt;&#xA;ते पुराणं महेष्वासा मार्गमैन्द्रं समास्थिताः&#x9;048a&lt;br&gt;&#xA;त्यक्ष्यन्ति तुमुले प्राणान्रक्षन्तः पार्थिवं यशः&#x9;048c&lt;br&gt;&#xA;यथैषां मामकास्तात तथैषां पाण्डवा अपि&#x9;049a&lt;br&gt;&#xA;पौत्रा भीष्मस्य शिष्याश्च द्रोणस्य च कृपस्य च&#x9;049c&lt;br&gt;&#xA;यत्त्वस्मदाश्रयं किञ्चिद्दत्तमिष्टं च सञ्जय&#x9;050a&lt;br&gt;&#xA;तस्यापचितिमार्यत्वात्कर्तारः स्थविरास्त्रयः&#x9;050c&lt;br&gt;&#xA;आददानस्य शस्त्रं हि क्षत्रधर्मं परीप्सतः&#x9;051a&lt;br&gt;&#xA;निधनं ब्राह्मणस्याजौ वरमेवाहुरुत्तमम्&#x9;051c&lt;br&gt;&#xA;स वै शोचामि सर्वान्वै ये युयुत्सन्ति पाण्डवान्&#x9;052a&lt;br&gt;&#xA;विक्रुष्टं विदुरेणादौ तदेतद्भयमागतम्&#x9;052c&lt;br&gt;&#xA;न तु मन्ये विघाताय ज्ञानं दुःखस्य सञ्जय&#x9;053a&lt;br&gt;&#xA;भवत्यतिबले ह्येतज्ज्ञानमप्युपघातकम्&#x9;053c&lt;br&gt;&#xA;ऋषयो ह्यपि निर्मुक्ताः पश्यन्तो लोकसङ्ग्रहान्&#x9;054a&lt;br&gt;&#xA;सुखे भवन्ति सुखिनस्तथा दुःखेन दुःखिताः&#x9;054c&lt;br&gt;&#xA;किं पुनर्योऽहमासक्तस्तत्र तत्र सहस्रधा&#x9;055a&lt;br&gt;&#xA;पुत्रेषु राज्यदारेषु पौत्रेष्वपि च बन्धुषु&#x9;055c&lt;br&gt;&#xA;संशये तु महत्यस्मिन्किं नु मे क्षममुत्तमम्&#x9;056a&lt;br&gt;&#xA;विनाशं ह्येव पश्यामि कुरूणामनुचिन्तयन्&#x9;056c&lt;br&gt;&#xA;द्यूतप्रमुखमाभाति कुरूणां व्यसनं महत्&#x9;057a&lt;br&gt;&#xA;मन्देनैश्वर्यकामेन लोभात्पापमिदं कृतम्&#x9;057c&lt;br&gt;&#xA;मन्ये पर्यायधर्मोऽयं कालस्यात्यन्तगामिनः&#x9;058a&lt;br&gt;&#xA;चक्रे प्रधिरिवासक्तो नास्य शक्यं पलायितुम्&#x9;058c&lt;br&gt;&#xA;किं नु कार्यं कथं कुर्यां क्व नु गच्छामि सञ्जय&#x9;059a&lt;br&gt;&#xA;एते नश्यन्ति कुरवो मन्दाः कालवशं गताः&#x9;059c&lt;br&gt;&#xA;अवशोऽहं पुरा तात पुत्राणां निहते शते&#x9;060a&lt;br&gt;&#xA;श्रोष्यामि निनदं स्त्रीणां कथं मां मरणं स्पृशेत्&#x9;060c&lt;br&gt;&#xA;यथा निदाघे ज्वलनः समिद्धो दहेत्कक्षं वायुना चोद्यमानः&#x9;061a&lt;br&gt;&#xA;गदाहस्तः पाण्डवस्तद्वदेव हन्ता मदीयान्सहितोऽर्जुनेन&#x9;061c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/051/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/051/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;यस्य वै नानृता वाचः प्रवृत्ता अनुशुश्रुमः&#x9;001a&lt;br&gt;&#xA;त्रैलोक्यमपि तस्य स्याद्योद्धा यस्य धनञ्जयः&#x9;001c&lt;br&gt;&#xA;तस्यैव च न पश्यामि युधि गाण्डीवधन्वनः&#x9;002a&lt;br&gt;&#xA;अनिशं चिन्तयानोऽपि यः प्रतीयाद्रथेन तम्&#x9;002c&lt;br&gt;&#xA;अस्यतः कर्णिनालीकान्मार्गणान्हृदयच्छिदः&#x9;003a&lt;br&gt;&#xA;प्रत्येता न समः कश्चिद्युधि गाण्डीवधन्वनः&#x9;003c&lt;br&gt;&#xA;द्रोणकर्णौ प्रतीयातां यदि वीरौ नरर्षभौ&#x9;004a&lt;br&gt;&#xA;माहात्म्यात्संशयो लोके न त्वस्ति विजयो मम&#x9;004c&lt;br&gt;&#xA;घृणी कर्णः प्रमादी च आचार्यः स्थविरो गुरुः&#x9;005a&lt;br&gt;&#xA;समर्थो बलवान्पार्थो दृढधन्वा जितक्लमः&#x9;005c&lt;br&gt;&#xA;भवेत्सुतुमुलं युद्धं सर्वशोऽप्यपराजयः&#x9;005e&lt;br&gt;&#xA;सर्वे ह्यस्त्रविदः शूराः सर्वे प्राप्ता महद्यशः&#x9;006a&lt;br&gt;&#xA;अपि सर्वामरैश्वर्यं त्यजेयुर्न पुनर्जयम्&#x9;006c&lt;br&gt;&#xA;वधे नूनं भवेच्छान्तिस्तयोर्वा फल्गुनस्य वा&#x9;006e&lt;br&gt;&#xA;न तु जेतार्जुनस्यास्ति हन्ता चास्य न विद्यते&#x9;007a&lt;br&gt;&#xA;मन्युस्तस्य कथं शाम्येन्मन्दान्प्रति य उत्थितः&#x9;007c&lt;br&gt;&#xA;अन्येऽप्यस्त्राणि जानन्ति जीयन्ते च जयन्ति च&#x9;008a&lt;br&gt;&#xA;एकान्तविजयस्त्वेव श्रूयते फल्गुनस्य ह&#x9;008c&lt;br&gt;&#xA;त्रयस्त्रिंशत्समाहूय खाण्डवेऽग्निमतर्पयत्&#x9;009a&lt;br&gt;&#xA;जिगाय च सुरान्सर्वान्नास्य वेद्मि पराजयम्&#x9;009c&lt;br&gt;&#xA;यस्य यन्ता हृषीकेशः शीलवृत्तसमो युधि&#x9;010a&lt;br&gt;&#xA;ध्रुवस्तस्य जयस्तात यथेन्द्रस्य जयस्तथा&#x9;010c&lt;br&gt;&#xA;कृष्णावेकरथे यत्तावधिज्यं गाण्डिवं धनुः&#x9;011a&lt;br&gt;&#xA;युगपत्त्रीणि तेजांसि समेतान्यनुशुश्रुमः&#x9;011c&lt;br&gt;&#xA;नैव नोऽस्ति धनुस्तादृङ्न योद्धा न च सारथिः&#x9;012a&lt;br&gt;&#xA;तच्च मन्दा न जानन्ति दुर्योधनवशानुगाः&#x9;012c&lt;br&gt;&#xA;शेषयेदशनिर्दीप्तो निपतन्मूर्ध्नि सञ्जय&#x9;013a&lt;br&gt;&#xA;न तु शेषं शराः कुर्युरस्तास्तात किरीटिना&#x9;013c&lt;br&gt;&#xA;अपि चास्यन्निवाभाति निघ्नन्निव च फल्गुनः&#x9;014a&lt;br&gt;&#xA;उद्धरन्निव कायेभ्यः शिरांसि शरवृष्टिभिः&#x9;014c&lt;br&gt;&#xA;अपि बाणमयं तेजः प्रदीप्तमिव सर्वतः&#x9;015a&lt;br&gt;&#xA;गाण्डीवेद्धं दहेताजौ पुत्राणां मम वाहिनीम्&#x9;015c&lt;br&gt;&#xA;अपि सा रथघोषेण भयार्ता सव्यसाचिनः&#x9;016a&lt;br&gt;&#xA;वित्रस्ता बहुला सेना भारती प्रतिभाति मे&#x9;016c&lt;br&gt;&#xA;यथा कक्षं दहत्यग्निः प्रवृद्धः सर्वतश्चरन्&#x9;017a&lt;br&gt;&#xA;महार्चिरनिलोद्धूतस्तद्वद्धक्ष्यति मामकान्&#x9;017c&lt;br&gt;&#xA;यदोद्वमन्निशितान्बाणसङ्घान्स्थाताततायी समरे किरीटी&#x9;018a&lt;br&gt;&#xA;सृष्टोऽन्तकः सर्वहरो विधात्रा यथा भवेत्तद्वदवारणीयः&#x9;018c&lt;br&gt;&#xA;यदा ह्यभीक्ष्णं सुबहून्प्रकाराञ्श्रोतास्मि तानावसथे कुरूणाम्&#x9;019a&lt;br&gt;&#xA;तेषां समन्ताच्च तथा रणाग्रे क्षयः किलायं भरतानुपैति&#x9;019c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/052/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/052/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;यथैव पाण्डवाः सर्वे पराक्रान्ता जिगीषवः&#x9;001a&lt;br&gt;&#xA;तथैवाभिसरास्तेषां त्यक्तात्मानो जये धृताः&#x9;001c&lt;br&gt;&#xA;त्वमेव हि पराक्रान्तानाचक्षीथाः परान्मम&#x9;002a&lt;br&gt;&#xA;पाञ्चालान्केकयान्मत्स्यान्मागधान्वत्सभूमिपान्&#x9;002c&lt;br&gt;&#xA;यश्च सेन्द्रानिमाल्ँलोकानिच्छन्कुर्याद्वशे बली&#x9;003a&lt;br&gt;&#xA;स श्रेष्ठो जगतः कृष्णः पाण्डवानां जये धृतः&#x9;003c&lt;br&gt;&#xA;समस्तामर्जुनाद्विद्यां सात्यकिः क्षिप्रमाप्तवान्&#x9;004a&lt;br&gt;&#xA;शैनेयः समरे स्थाता बीजवत्प्रवपञ्शरान्&#x9;004c&lt;br&gt;&#xA;धृष्टद्युम्नश्च पाञ्चाल्यः क्रूरकर्मा महारथः&#x9;005a&lt;br&gt;&#xA;मामकेषु रणं कर्ता बलेषु परमास्त्रवित्&#x9;005c&lt;br&gt;&#xA;युधिष्ठिरस्य च क्रोधादर्जुनस्य च विक्रमात्&#x9;006a&lt;br&gt;&#xA;यमाभ्यां भीमसेनाच्च भयं मे तात जायते&#x9;006c&lt;br&gt;&#xA;अमानुषं मनुष्येन्द्रैर्जालं विततमन्तरा&#x9;007a&lt;br&gt;&#xA;मम सेनां हनिष्यन्ति ततः क्रोशामि सञ्जय&#x9;007c&lt;br&gt;&#xA;दर्शनीयो मनस्वी च लक्ष्मीवान्ब्रह्मवर्चसी&#x9;008a&lt;br&gt;&#xA;मेधावी सुकृतप्रज्ञो धर्मात्मा पाण्डुनन्दनः&#x9;008c&lt;br&gt;&#xA;मित्रामात्यैः सुसम्पन्नः सम्पन्नो योज्ययोजकैः&#x9;009a&lt;br&gt;&#xA;भ्रातृभिः श्वशुरैः पुत्रैरुपपन्नो महारथैः&#x9;009c&lt;br&gt;&#xA;धृत्या च पुरुषव्याघ्रो नैभृत्येन च पाण्डवः&#x9;010a&lt;br&gt;&#xA;अनृशंसो वदान्यश्च ह्रीमान्सत्यपराक्रमः&#x9;010c&lt;br&gt;&#xA;बहुश्रुतः कृतात्मा च वृद्धसेवी जितेन्द्रियः&#x9;011a&lt;br&gt;&#xA;तं सर्वगुणसम्पन्नं समिद्धमिव पावकम्&#x9;011c&lt;br&gt;&#xA;तपन्तमिव को मन्दः पतिष्यति पतङ्गवत्&#x9;012a&lt;br&gt;&#xA;पाण्डवाग्निमनावार्यं मुमूर्षुर्मूढचेतनः&#x9;012c&lt;br&gt;&#xA;तनुरुच्चः शिखी राजा शुद्धजाम्बूनदप्रभः&#x9;013a&lt;br&gt;&#xA;मन्दानां मम पुत्राणां युद्धेनान्तं करिष्यति&#x9;013c&lt;br&gt;&#xA;तैरयुद्धं साधु मन्ये कुरवस्तन्निबोधत&#x9;014a&lt;br&gt;&#xA;युद्धे विनाशः कृत्स्नस्य कुलस्य भविता ध्रुवम्&#x9;014c&lt;br&gt;&#xA;एषा मे परमा शान्तिर्यया शाम्यति मे मनः&#x9;015a&lt;br&gt;&#xA;यदि त्वयुद्धमिष्टं वो वयं शान्त्यै यतामहे&#x9;015c&lt;br&gt;&#xA;न तु नः शिक्षमाणानामुपेक्षेत युधिष्ठिरः&#x9;016a&lt;br&gt;&#xA;जुगुप्सति ह्यधर्मेण मामेवोद्दिश्य कारणम्&#x9;016c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/053/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/053/</guid>
      <description>&lt;p&gt;सञ्जय उवाच&#x9;001&lt;br&gt;&#xA;एवमेतन्महाराज यथा वदसि भारत&#x9;001a&lt;br&gt;&#xA;युद्धे विनाशः क्षत्रस्य गाण्डीवेन प्रदृश्यते&#x9;001c&lt;br&gt;&#xA;इदं तु नाभिजानामि तव धीरस्य नित्यशः&#x9;002a&lt;br&gt;&#xA;यत्पुत्रवशमागच्छेः सत्त्वज्ञः सव्यसाचिनः&#x9;002c&lt;br&gt;&#xA;नैष कालो महाराज तव शश्वत्कृतागसः&#x9;003a&lt;br&gt;&#xA;त्वया ह्येवादितः पार्था निकृता भरतर्षभ&#x9;003c&lt;br&gt;&#xA;पिता श्रेष्ठः सुहृद्यश्च सम्यक्प्रणिहितात्मवान्&#x9;004a&lt;br&gt;&#xA;आस्थेयं हि हितं तेन न द्रोग्धा गुरुरुच्यते&#x9;004c&lt;br&gt;&#xA;इदं जितमिदं लब्धमिति श्रुत्वा पराजितान्&#x9;005a&lt;br&gt;&#xA;द्यूतकाले महाराज स्मयसे स्म कुमारवत्&#x9;005c&lt;br&gt;&#xA;परुषाण्युच्यमानान्स्म पुरा पार्थानुपेक्षसे&#x9;006a&lt;br&gt;&#xA;कृत्स्नं राज्यं जयन्तीति प्रपातं नानुपश्यसि&#x9;006c&lt;br&gt;&#xA;पित्र्यं राज्यं महाराज कुरवस्ते सजाङ्गलाः&#x9;007a&lt;br&gt;&#xA;अथ वीरैर्जितां भूमिमखिलां प्रत्यपद्यथाः&#x9;007c&lt;br&gt;&#xA;बाहुवीर्यार्जिता भूमिस्तव पार्थैर्निवेदिता&#x9;008a&lt;br&gt;&#xA;मयेदं कृतमित्येव मन्यसे राजसत्तम&#x9;008c&lt;br&gt;&#xA;ग्रस्तान्गन्धर्वराजेन मज्जतो ह्यप्लवेऽम्भसि&#x9;009a&lt;br&gt;&#xA;आनिनाय पुनः पार्थः पुत्रांस्ते राजसत्तम&#x9;009c&lt;br&gt;&#xA;कुमारवच्च स्मयसे द्यूते विनिकृतेषु यत्&#x9;010a&lt;br&gt;&#xA;पाण्डवेषु वनं राजन्प्रव्रजत्सु पुनः पुनः&#x9;010c&lt;br&gt;&#xA;प्रवर्षतः शरव्रातानर्जुनस्य शितान्बहून्&#x9;011a&lt;br&gt;&#xA;अप्यर्णवा विशुष्येयुः किं पुनर्मांसयोनयः&#x9;011c&lt;br&gt;&#xA;अस्यतां फल्गुनः श्रेष्ठो गाण्डीवं धनुषां वरम्&#x9;012a&lt;br&gt;&#xA;केशवः सर्वभूतानां चक्राणां च सुदर्शनम्&#x9;012c&lt;br&gt;&#xA;वानरो रोचमानश्च केतुः केतुमतां वरः&#x9;013a&lt;br&gt;&#xA;एवमेतानि सरथो वहञ्श्वेतहयो रणे&#x9;013c&lt;br&gt;&#xA;क्षपयिष्यति नो राजन्कालचक्रमिवोद्यतम्&#x9;013e&lt;br&gt;&#xA;तस्याद्य वसुधा राजन्निखिला भरतर्षभ&#x9;014a&lt;br&gt;&#xA;यस्य भीमार्जुनौ योधौ स राजा राजसत्तम&#x9;014c&lt;br&gt;&#xA;तथा भीमहतप्रायां मज्जन्तीं तव वाहिनीम्&#x9;015a&lt;br&gt;&#xA;दुर्योधनमुखा दृष्ट्वा क्षयं यास्यन्ति कौरवाः&#x9;015c&lt;br&gt;&#xA;न हि भीमभयाद्भीता लप्स्यन्ते विजयं विभो&#x9;016a&lt;br&gt;&#xA;तव पुत्रा महाराज राजानश्चानुसारिणः&#x9;016c&lt;br&gt;&#xA;मत्स्यास्त्वामद्य नार्चन्ति पाञ्चालाश्च सकेकयाः&#x9;017a&lt;br&gt;&#xA;शाल्वेयाः शूरसेनाश्च सर्वे त्वामवजानते&#x9;017c&lt;br&gt;&#xA;पार्थं ह्येते गताः सर्वे वीर्यज्ञास्तस्य धीमतः&#x9;017e&lt;br&gt;&#xA;अनर्हानेव तु वधे धर्मयुक्तान्विकर्मणा&#x9;018a&lt;br&gt;&#xA;सर्वोपायैर्नियन्तव्यः सानुगः पापपूरुषः&#x9;018c&lt;br&gt;&#xA;तव पुत्रो महाराज नात्र शोचितुमर्हसि&#x9;018e&lt;br&gt;&#xA;द्यूतकाले मया चोक्तं विदुरेण च धीमता&#x9;019a&lt;br&gt;&#xA;यदिदं ते विलपितं पाण्डवान्प्रति भारत&#x9;019c&lt;br&gt;&#xA;अनीशेनेव राजेन्द्र सर्वमेतन्निरर्थकम्&#x9;019e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/054/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/054/</guid>
      <description>&lt;p&gt;दुर्योधन उवाच&#x9;001&lt;br&gt;&#xA;न भेतव्यं महाराज न शोच्या भवता वयम्&#x9;001a&lt;br&gt;&#xA;समर्थाः स्म परान्राजन्विजेतुं समरे विभो&#x9;001c&lt;br&gt;&#xA;वनं प्रव्राजितान्पार्थान्यदायान्मधुसूदनः&#x9;002a&lt;br&gt;&#xA;महता बलचक्रेण परराष्ट्रावमर्दिना&#x9;002c&lt;br&gt;&#xA;केकया धृष्टकेतुश्च धृष्टद्युम्नश्च पार्षतः&#x9;003a&lt;br&gt;&#xA;राजानश्चान्वयुः पार्थान्बहवोऽन्येऽनुयायिनः&#x9;003c&lt;br&gt;&#xA;इन्द्रप्रस्थस्य चादूरात्समाजग्मुर्महारथाः&#x9;004a&lt;br&gt;&#xA;व्यगर्हयंश्च सङ्गम्य भवन्तं कुरुभिः सह&#x9;004c&lt;br&gt;&#xA;ते युधिष्ठिरमासीनमजिनैः प्रतिवासितम्&#x9;005a&lt;br&gt;&#xA;कृष्णप्रधानाः संहत्य पर्युपासन्त भारत&#x9;005c&lt;br&gt;&#xA;प्रत्यादानं च राज्यस्य कार्यमूचुर्नराधिपाः&#x9;006a&lt;br&gt;&#xA;भवतः सानुबन्धस्य समुच्छेदं चिकीर्षवः&#x9;006c&lt;br&gt;&#xA;श्रुत्वा चैतन्मयोक्तास्तु भीष्मद्रोणकृपास्तदा&#x9;007a&lt;br&gt;&#xA;ज्ञातिक्षयभयाद्राजन्भीतेन भरतर्षभ&#x9;007c&lt;br&gt;&#xA;न ते स्थास्यन्ति समये पाण्डवा इति मे मतिः&#x9;008a&lt;br&gt;&#xA;समुच्छेदं हि नः कृत्स्नं वासुदेवश्चिकीर्षति&#x9;008c&lt;br&gt;&#xA;ऋते च विदुरं सर्वे यूयं वध्या महात्मनः&#x9;009a&lt;br&gt;&#xA;धृतराष्ट्रश्च धर्मज्ञो न वध्यः कुरुसत्तमः&#x9;009c&lt;br&gt;&#xA;समुच्छेदं च कृत्स्नं नः कृत्वा तात जनार्दनः&#x9;010a&lt;br&gt;&#xA;एकराज्यं कुरूणां स्म चिकीर्षति युधिष्ठिरे&#x9;010c&lt;br&gt;&#xA;तत्र किं प्राप्तकालं नः प्रणिपातः पलायनम्&#x9;011a&lt;br&gt;&#xA;प्राणान्वा सम्परित्यज्य प्रतियुध्यामहे परान्&#x9;011c&lt;br&gt;&#xA;प्रतियुद्धे तु नियतः स्यादस्माकं पराजयः&#x9;012a&lt;br&gt;&#xA;युधिष्ठिरस्य सर्वे हि पार्थिवा वशवर्तिनः&#x9;012c&lt;br&gt;&#xA;विरक्तराष्ट्राश्च वयं मित्राणि कुपितानि नः&#x9;013a&lt;br&gt;&#xA;धिक्कृताः पार्थिवैः सर्वैः स्वजनेन च सर्वशः&#x9;013c&lt;br&gt;&#xA;प्रणिपाते तु दोषोऽस्ति बन्धूनां शाश्वतीः समाः&#x9;014a&lt;br&gt;&#xA;पितरं त्वेव शोचामि प्रज्ञानेत्रं जनेश्वरम्&#x9;014c&lt;br&gt;&#xA;मत्कृते दुःखमापन्नं क्लेशं प्राप्तमनन्तकम्&#x9;014e&lt;br&gt;&#xA;कृतं हि तव पुत्रैश्च परेषामवरोधनम्&#x9;015a&lt;br&gt;&#xA;मत्प्रियार्थं पुरैवैतद्विदितं ते नरोत्तम&#x9;015c&lt;br&gt;&#xA;ते राज्ञो धृतराष्ट्रस्य सामात्यस्य महारथाः&#x9;016a&lt;br&gt;&#xA;वैरं प्रतिकरिष्यन्ति कुलोच्छेदेन पाण्डवाः&#x9;016c&lt;br&gt;&#xA;ततो द्रोणोऽब्रवीद्भीष्मः कृपो द्रौणिश्च भारत&#x9;017a&lt;br&gt;&#xA;मत्वा मां महतीं चिन्तामास्थितं व्यथितेन्द्रियम्&#x9;017c&lt;br&gt;&#xA;अभिद्रुग्धाः परे चेन्नो न भेतव्यं परन्तप&#x9;018a&lt;br&gt;&#xA;असमर्थाः परे जेतुमस्मान्युधि जनेश्वर&#x9;018c&lt;br&gt;&#xA;एकैकशः समर्थाः स्मो विजेतुं सर्वपार्थिवान्&#x9;019a&lt;br&gt;&#xA;आगच्छन्तु विनेष्यामो दर्पमेषां शितैः शरैः&#x9;019c&lt;br&gt;&#xA;पुरैकेन हि भीष्मेण विजिताः सर्वपार्थिवाः&#x9;020a&lt;br&gt;&#xA;मृते पितर्यभिक्रुद्धो रथेनैकेन भारत&#x9;020c&lt;br&gt;&#xA;जघान सुबहूंस्तेषां संरब्धः कुरुसत्तमः&#x9;021a&lt;br&gt;&#xA;ततस्ते शरणं जग्मुर्देवव्रतमिमं भयात्&#x9;021c&lt;br&gt;&#xA;स भीष्मः सुसमर्थोऽयमस्माभिः सहितो रणे&#x9;022a&lt;br&gt;&#xA;परान्विजेतुं तस्मात्ते व्येतु भीर्भरतर्षभ&#x9;022c&lt;br&gt;&#xA;इत्येषां निश्चयो ह्यासीत्तत्कालममितौजसाम्&#x9;022e&lt;br&gt;&#xA;पुरा परेषां पृथिवी कृत्स्नासीद्वशवर्तिनी&#x9;023a&lt;br&gt;&#xA;अस्मान्पुनरमी नाद्य समर्था जेतुमाहवे&#x9;023c&lt;br&gt;&#xA;छिन्नपक्षाः परे ह्यद्य वीर्यहीनाश्च पाण्डवाः&#x9;023e&lt;br&gt;&#xA;अस्मत्संस्था च पृथिवी वर्तते भरतर्षभ&#x9;024a&lt;br&gt;&#xA;एकार्थाः सुखदुःखेषु मयानीताश्च पार्थिवाः&#x9;024c&lt;br&gt;&#xA;अप्यग्निं प्रविशेयुस्ते समुद्रं वा परन्तप&#x9;025a&lt;br&gt;&#xA;मदर्थे पार्थिवाः सर्वे तद्विद्धि कुरुसत्तम&#x9;025c&lt;br&gt;&#xA;उन्मत्तमिव चापि त्वां प्रहसन्तीह दुःखितम्&#x9;026a&lt;br&gt;&#xA;विलपन्तं बहुविधं भीतं परविकत्थने&#x9;026c&lt;br&gt;&#xA;एषां ह्येकैकशो राज्ञां समर्थः पाण्डवान्प्रति&#x9;027a&lt;br&gt;&#xA;आत्मानं मन्यते सर्वो व्येतु ते भयमागतम्&#x9;027c&lt;br&gt;&#xA;सर्वां समग्रां सेनां मे वासवोऽपि न शक्नुयात्&#x9;028a&lt;br&gt;&#xA;हन्तुमक्षय्यरूपेयं ब्रह्मणापि स्वयम्भुवा&#x9;028c&lt;br&gt;&#xA;युधिष्ठिरः पुरं हित्वा पञ्च ग्रामान्स याचति&#x9;029a&lt;br&gt;&#xA;भीतो हि मामकात्सैन्यात्प्रभावाच्चैव मे प्रभो&#x9;029c&lt;br&gt;&#xA;समर्थं मन्यसे यच्च कुन्तीपुत्रं वृकोदरम्&#x9;030a&lt;br&gt;&#xA;तन्मिथ्या न हि मे कृत्स्नं प्रभावं वेत्थ भारत&#x9;030c&lt;br&gt;&#xA;मत्समो हि गदायुद्धे पृथिव्यां नास्ति कश्चन&#x9;031a&lt;br&gt;&#xA;नासीत्कश्चिदतिक्रान्तो भविता न च कश्चन&#x9;031c&lt;br&gt;&#xA;युक्तो दुःखोचितश्चाहं विद्यापारगतस्तथा&#x9;032a&lt;br&gt;&#xA;तस्मान्न भीमान्नान्येभ्यो भयं मे विद्यते क्वचित्&#x9;032c&lt;br&gt;&#xA;दुर्योधनसमो नास्ति गदायामिति निश्चयः&#x9;033a&lt;br&gt;&#xA;सङ्कर्षणस्य भद्रं ते यत्तदैनमुपावसम्&#x9;033c&lt;br&gt;&#xA;युद्धे सङ्कर्षणसमो बलेनाभ्यधिको भुवि&#x9;034a&lt;br&gt;&#xA;गदाप्रहारं भीमो मे न जातु विषहेद्युधि&#x9;034c&lt;br&gt;&#xA;एकं प्रहारं यं दद्यां भीमाय रुषितो नृप&#x9;035a&lt;br&gt;&#xA;स एवैनं नयेद्घोरं क्षिप्रं वैवस्वतक्षयम्&#x9;035c&lt;br&gt;&#xA;इच्छेयं च गदाहस्तं राजन्द्रष्टुं वृकोदरम्&#x9;036a&lt;br&gt;&#xA;सुचिरं प्रार्थितो ह्येष मम नित्यं मनोरथः&#x9;036c&lt;br&gt;&#xA;गदया निहतो ह्याजौ मम पार्थो वृकोदरः&#x9;037a&lt;br&gt;&#xA;विशीर्णगात्रः पृथिवीं परासुः प्रपतिष्यति&#x9;037c&lt;br&gt;&#xA;गदाप्रहाराभिहतो हिमवानपि पर्वतः&#x9;038a&lt;br&gt;&#xA;सकृन्मया विशीर्येत गिरिः शतसहस्रधा&#x9;038c&lt;br&gt;&#xA;स चाप्येतद्विजानाति वासुदेवार्जुनौ तथा&#x9;039a&lt;br&gt;&#xA;दुर्योधनसमो नास्ति गदायामिति निश्चयः&#x9;039c&lt;br&gt;&#xA;तत्ते वृकोदरमयं भयं व्येतु महाहवे&#x9;040a&lt;br&gt;&#xA;व्यपनेष्याम्यहं ह्येनं मा राजन्विमना भव&#x9;040c&lt;br&gt;&#xA;तस्मिन्मया हते क्षिप्रमर्जुनं बहवो रथाः&#x9;041a&lt;br&gt;&#xA;तुल्यरूपा विशिष्टाश्च क्षेप्स्यन्ति भरतर्षभ&#x9;041c&lt;br&gt;&#xA;भीष्मो द्रोणः कृपो द्रौणिः कर्णो भूरिश्रवास्तथा&#x9;042a&lt;br&gt;&#xA;प्राग्ज्योतिषाधिपः शल्यः सिन्धुराजो जयद्रथः&#x9;042c&lt;br&gt;&#xA;एकैक एषां शक्तस्तु हन्तुं भारत पाण्डवान्&#x9;043a&lt;br&gt;&#xA;समस्तास्तु क्षणेनैतान्नेष्यन्ति यमसादनम्&#x9;043c&lt;br&gt;&#xA;समग्रा पार्थिवी सेना पार्थमेकं धनञ्जयम्&#x9;044a&lt;br&gt;&#xA;कस्मादशक्ता निर्जेतुमिति हेतुर्न विद्यते&#x9;044c&lt;br&gt;&#xA;शरव्रातैस्तु भीष्मेण शतशोऽथ सहस्रशः&#x9;045a&lt;br&gt;&#xA;द्रोणद्रौणिकृपैश्चैव गन्ता पार्थो यमक्षयम्&#x9;045c&lt;br&gt;&#xA;पितामहो हि गाङ्गेयः शन्तनोरधि भारत&#x9;046a&lt;br&gt;&#xA;ब्रह्मर्षिसदृशो जज्ञे देवैरपि दुरुत्सहः&#x9;046c&lt;br&gt;&#xA;पित्रा ह्युक्तः प्रसन्नेन नाकामस्त्वं मरिष्यसि&#x9;046e&lt;br&gt;&#xA;ब्रह्मर्षेश्च भरद्वाजाद्द्रोण्यां द्रोणो व्यजायत&#x9;047a&lt;br&gt;&#xA;द्रोणाज्जज्ञे महाराज द्रौणिश्च परमास्त्रवित्&#x9;047c&lt;br&gt;&#xA;कृपश्चाचार्यमुख्योऽयं महर्षेर्गौतमादपि&#x9;048a&lt;br&gt;&#xA;शरस्तम्बोद्भवः श्रीमानवध्य इति मे मतिः&#x9;048c&lt;br&gt;&#xA;अयोनिजं त्रयं ह्येतत्पिता माता च मातुलः&#x9;049a&lt;br&gt;&#xA;अश्वत्थाम्नो महाराज स च शूरः स्थितो मम&#x9;049c&lt;br&gt;&#xA;सर्व एते महाराज देवकल्पा महारथाः&#x9;050a&lt;br&gt;&#xA;शक्रस्यापि व्यथां कुर्युः संयुगे भरतर्षभ&#x9;050c&lt;br&gt;&#xA;भीष्मद्रोणकृपाणां च तुल्यः कर्णो मतो मम&#x9;051a&lt;br&gt;&#xA;अनुज्ञातश्च रामेण मत्समोऽसीति भारत&#x9;051c&lt;br&gt;&#xA;कुण्डले रुचिरे चास्तां कर्णस्य सहजे शुभे&#x9;052a&lt;br&gt;&#xA;ते शच्यर्थे महेन्द्रेण याचितः स परन्तपः&#x9;052c&lt;br&gt;&#xA;अमोघया महाराज शक्त्या परमभीमया&#x9;052e&lt;br&gt;&#xA;तस्य शक्त्योपगूढस्य कस्माज्जीवेद्धनञ्जयः&#x9;053a&lt;br&gt;&#xA;विजयो मे ध्रुवं राजन्फलं पाणाविवाहितम्&#x9;053c&lt;br&gt;&#xA;अभिव्यक्तः परेषां च कृत्स्नो भुवि पराजयः&#x9;053e&lt;br&gt;&#xA;अह्ना ह्येकेन भीष्मोऽयमयुतं हन्ति भारत&#x9;054a&lt;br&gt;&#xA;तत्समाश्च महेष्वासा द्रोणद्रौणिकृपा अपि&#x9;054c&lt;br&gt;&#xA;संशप्तानि च वृन्दानि क्षत्रियाणां परन्तप&#x9;055a&lt;br&gt;&#xA;अर्जुनं वयमस्मान्वा धनञ्जय इति स्म ह&#x9;055c&lt;br&gt;&#xA;तांश्चालमिति मन्यन्ते सव्यसाचिवधे विभो&#x9;056a&lt;br&gt;&#xA;पार्थिवाः स भवान्राजन्नकस्माद्व्यथते कथम्&#x9;056c&lt;br&gt;&#xA;भीमसेने च निहते कोऽन्यो युध्येत भारत&#x9;057a&lt;br&gt;&#xA;परेषां तन्ममाचक्ष्व यदि वेत्थ परन्तप&#x9;057c&lt;br&gt;&#xA;पञ्च ते भ्रातरः सर्वे धृष्टद्युम्नोऽथ सात्यकिः&#x9;058a&lt;br&gt;&#xA;परेषां सप्त ये राजन्योधाः परमकं बलम्&#x9;058c&lt;br&gt;&#xA;अस्माकं तु विशिष्टा ये भीष्मद्रोणकृपादयः&#x9;059a&lt;br&gt;&#xA;द्रौणिर्वैकर्तनः कर्णः सोमदत्तोऽथ बाह्लिकः&#x9;059c&lt;br&gt;&#xA;प्राग्ज्योतिषाधिपः शल्य आवन्त्योऽथ जयद्रथः&#x9;060a&lt;br&gt;&#xA;दुःशासनो दुर्मुखश्च दुःसहश्च विशां पते&#x9;060c&lt;br&gt;&#xA;श्रुतायुश्चित्रसेनश्च पुरुमित्रो विविंशतिः&#x9;061a&lt;br&gt;&#xA;शलो भूरिश्रवाश्चोभौ विकर्णश्च तवात्मजः&#x9;061c&lt;br&gt;&#xA;अक्षौहिण्यो हि मे राजन्दशैका च समाहृताः&#x9;062a&lt;br&gt;&#xA;न्यूनाः परेषां सप्तैव कस्मान्मे स्यात्पराजयः&#x9;062c&lt;br&gt;&#xA;बलं त्रिगुणतो हीनं योध्यं प्राह बृहस्पतिः&#x9;063a&lt;br&gt;&#xA;परेभ्यस्त्रिगुणा चेयं मम राजन्ननीकिनी&#x9;063c&lt;br&gt;&#xA;गुणहीनं परेषां च बहु पश्यामि भारत&#x9;064a&lt;br&gt;&#xA;गुणोदयं बहुगुणमात्मनश्च विशां पते&#x9;064c&lt;br&gt;&#xA;एतत्सर्वं समाज्ञाय बलाग्र्यं मम भारत&#x9;065a&lt;br&gt;&#xA;न्यूनतां पाण्डवानां च न मोहं गन्तुमर्हसि&#x9;065c&lt;br&gt;&#xA;वैशम्पायन उवाच&#x9;066&lt;br&gt;&#xA;इत्युक्त्वा सञ्जयं भूयः पर्यपृच्छत भारत&#x9;066a&lt;br&gt;&#xA;विधित्सुः प्राप्तकालानि ज्ञात्वा परपुरञ्जयः&#x9;066c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/055/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/055/</guid>
      <description>&lt;p&gt;दुर्योधन उवाच&#x9;001&lt;br&gt;&#xA;अक्षौहिणीः सप्त लब्ध्वा राजभिः सह सञ्जय&#x9;001a&lt;br&gt;&#xA;किं स्विदिच्छति कौन्तेयो युद्धप्रेप्सुर्युधिष्ठिरः&#x9;001c&lt;br&gt;&#xA;सञ्जय उवाच&#x9;002&lt;br&gt;&#xA;अतीव मुदितो राजन्युद्धप्रेप्सुर्युधिष्ठिरः&#x9;002a&lt;br&gt;&#xA;भीमसेनार्जुनौ चोभौ यमावपि न बिभ्यतः&#x9;002c&lt;br&gt;&#xA;रथं तु दिव्यं कौन्तेयः सर्वा विभ्राजयन्दिशः&#x9;003a&lt;br&gt;&#xA;मन्त्रं जिज्ञासमानः सन्बीभत्सुः समयोजयत्&#x9;003c&lt;br&gt;&#xA;तमपश्याम सन्नद्धं मेघं विद्युत्प्रभं यथा&#x9;004a&lt;br&gt;&#xA;स मन्त्रान्समभिध्याय हृष्यमाणोऽभ्यभाषत&#x9;004c&lt;br&gt;&#xA;पूर्वरूपमिदं पश्य वयं जेष्याम सञ्जय&#x9;005a&lt;br&gt;&#xA;बीभत्सुर्मां यथोवाच तथावैम्यहमप्युत&#x9;005c&lt;br&gt;&#xA;दुर्योधन उवाच&#x9;006&lt;br&gt;&#xA;प्रशंसस्यभिनन्दंस्तान्पार्थानक्षपराजितान्&#x9;006a&lt;br&gt;&#xA;अर्जुनस्य रथे ब्रूहि कथमश्वाः कथं ध्वजः&#x9;006c&lt;br&gt;&#xA;सञ्जय उवाच&#x9;007&lt;br&gt;&#xA;भौवनः सह शक्रेण बहुचित्रं विशां पते&#x9;007a&lt;br&gt;&#xA;रूपाणि कल्पयामास त्वष्टा धात्रा सहाभिभो&#x9;007c&lt;br&gt;&#xA;ध्वजे हि तस्मिन्रूपाणि चक्रुस्ते देवमायया&#x9;008a&lt;br&gt;&#xA;महाधनानि दिव्यानि महान्ति च लघूनि च&#x9;008c&lt;br&gt;&#xA;सर्वा दिशो योजनमात्रमन्तरं स तिर्यगूर्ध्वं च रुरोध वै ध्वजः&#x9;009a&lt;br&gt;&#xA;न संसज्जेत्तरुभिः संवृतोऽपि तथा हि माया विहिता भौवनेन&#x9;009c&lt;br&gt;&#xA;यथाकाशे शक्रधनुः प्रकाशते न चैकवर्णं न च विद्म किं नु तत्&#x9;010a&lt;br&gt;&#xA;तथा ध्वजो विहितो भौवनेन बह्वाकारं दृश्यते रूपमस्य&#x9;010c&lt;br&gt;&#xA;यथाग्निधूमो दिवमेति रुद्ध्वा वर्णान्बिभ्रत्तैजसं तच्छरीरम्&#x9;011a&lt;br&gt;&#xA;तथा ध्वजो विहितो भौवनेन न चेद्भारो भविता नोत रोधः&#x9;011c&lt;br&gt;&#xA;श्वेतास्तस्मिन्वातवेगाः सदश्वा दिव्या युक्ताश्चित्ररथेन दत्ताः&#x9;012a&lt;br&gt;&#xA;शतं यत्तत्पूर्यते नित्यकालं हतं हतं दत्तवरं पुरस्तात्&#x9;012c&lt;br&gt;&#xA;तथा राज्ञो दन्तवर्णा बृहन्तो रथे युक्ता भान्ति तद्वीर्यतुल्याः&#x9;013a&lt;br&gt;&#xA;ऋश्यप्रख्या भीमसेनस्य वाहा रणे वायोस्तुल्यवेगा बभूवुः&#x9;013c&lt;br&gt;&#xA;कल्माषाङ्गास्तित्तिरिचित्रपृष्ठा भ्रात्रा दत्ताः प्रीयता फल्गुनेन&#x9;014a&lt;br&gt;&#xA;भ्रातुर्वीरस्य स्वैस्तुरङ्गैर्विशिष्टा मुदा युक्ताः सहदेवं वहन्ति&#x9;014c&lt;br&gt;&#xA;माद्रीपुत्रं नकुलं त्वाजमीढं महेन्द्रदत्ता हरयो वाजिमुख्याः&#x9;015a&lt;br&gt;&#xA;समा वायोर्बलवन्तस्तरस्विनो वहन्ति वीरं वृत्रशत्रुं यथेन्द्रम्&#x9;015c&lt;br&gt;&#xA;तुल्याश्चैभिर्वयसा विक्रमेण जवेन चैवाप्रतिरूपाः सदश्वाः&#x9;016a&lt;br&gt;&#xA;सौभद्रादीन्द्रौपदेयान्कुमारान्वहन्त्यश्वा देवदत्ता बृहन्तः&#x9;016c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/056/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/056/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;कांस्तत्र सञ्जयापश्यः प्रत्यर्थेन समागतान्&#x9;001a&lt;br&gt;&#xA;ये योत्स्यन्ते पाण्डवार्थे पुत्रस्य मम वाहिनीम्&#x9;001c&lt;br&gt;&#xA;सञ्जय उवाच&#x9;002&lt;br&gt;&#xA;मुख्यमन्धकवृष्णीनामपश्यं कृष्णमागतम्&#x9;002a&lt;br&gt;&#xA;चेकितानं च तत्रैव युयुधानं च सात्यकिम्&#x9;002c&lt;br&gt;&#xA;पृथगक्षौहिणीभ्यां तौ पाण्डवानभिसंश्रितौ&#x9;003a&lt;br&gt;&#xA;महारथौ समाख्यातावुभौ पुरुषमानिनौ&#x9;003c&lt;br&gt;&#xA;अक्षौहिण्याथ पाञ्चाल्यो दशभिस्तनयैर्वृतः&#x9;004a&lt;br&gt;&#xA;सत्यजित्प्रमुखैर्वीरैर्धृष्टद्युम्नपुरोगमैः&#x9;004c&lt;br&gt;&#xA;द्रुपदो वर्धयन्मानं शिखण्डिपरिपालितः&#x9;005a&lt;br&gt;&#xA;उपायात्सर्वसैन्यानां प्रतिच्छाद्य तदा वपुः&#x9;005c&lt;br&gt;&#xA;विराटः सह पुत्राभ्यां शङ्खेनैवोत्तरेण च&#x9;006a&lt;br&gt;&#xA;सूर्यदत्तादिभिर्वीरैर्मदिराश्वपुरोगमैः&#x9;006c&lt;br&gt;&#xA;सहितः पृथिवीपालो भ्रातृभिस्तनयैस्तथा&#x9;007a&lt;br&gt;&#xA;अक्षौहिण्यैव सैन्यस्य वृतः पार्थं समाश्रितः&#x9;007c&lt;br&gt;&#xA;जारासन्धिर्मागधश्च धृष्टकेतुश्च चेदिराट्&#x9;008a&lt;br&gt;&#xA;पृथक्पृथगनुप्राप्तौ पृथगक्षौहिणीवृतौ&#x9;008c&lt;br&gt;&#xA;केकया भ्रातरः पञ्च सर्वे लोहितकध्वजाः&#x9;009a&lt;br&gt;&#xA;अक्षौहिणीपरिवृताः पाण्डवानभिसंश्रिताः&#x9;009c&lt;br&gt;&#xA;एतानेतावतस्तत्र यानपश्यं समागतान्&#x9;010a&lt;br&gt;&#xA;ये पाण्डवार्थे योत्स्यन्ति धार्तराष्ट्रस्य वाहिनीम्&#x9;010c&lt;br&gt;&#xA;यो वेद मानुषं व्यूहं दैवं गान्धर्वमासुरम्&#x9;011a&lt;br&gt;&#xA;स तस्य सेनाप्रमुखे धृष्टद्युम्नो महामनाः&#x9;011c&lt;br&gt;&#xA;भीष्मः शान्तनवो राजन्भागः कॢप्तः शिखण्डिनः&#x9;012a&lt;br&gt;&#xA;तं विराटोऽनु संयाता सह मत्स्यैः प्रहारिभिः&#x9;012c&lt;br&gt;&#xA;ज्येष्ठस्य पाण्डुपुत्रस्य भागो मद्राधिपो बली&#x9;013a&lt;br&gt;&#xA;तौ तु तत्राब्रुवन्केचिद्विषमौ नो मताविति&#x9;013c&lt;br&gt;&#xA;दुर्योधनः सहसुतः सार्धं भ्रातृशतेन च&#x9;014a&lt;br&gt;&#xA;प्राच्याश्च दाक्षिणात्याश्च भीमसेनस्य भागतः&#x9;014c&lt;br&gt;&#xA;अर्जुनस्य तु भागेन कर्णो वैकर्तनो मतः&#x9;015a&lt;br&gt;&#xA;अश्वत्थामा विकर्णश्च सैन्धवश्च जयद्रथः&#x9;015c&lt;br&gt;&#xA;अशक्याश्चैव ये केचित्पृथिव्यां शूरमानिनः&#x9;016a&lt;br&gt;&#xA;सर्वांस्तानर्जुनः पार्थः कल्पयामास भागतः&#x9;016c&lt;br&gt;&#xA;महेष्वासा राजपुत्रा भ्रातरः पञ्च केकयाः&#x9;017a&lt;br&gt;&#xA;केकयानेव भागेन कृत्वा योत्स्यन्ति संयुगे&#x9;017c&lt;br&gt;&#xA;तेषामेव कृतो भागो मालवाः शाल्वकेकयाः&#x9;018a&lt;br&gt;&#xA;त्रिगर्तानां च द्वौ मुख्यौ यौ तौ संशप्तकाविति&#x9;018c&lt;br&gt;&#xA;दुर्योधनसुताः सर्वे तथा दुःशासनस्य च&#x9;019a&lt;br&gt;&#xA;सौभद्रेण कृतो भागो राजा चैव बृहद्बलः&#x9;019c&lt;br&gt;&#xA;द्रौपदेया महेष्वासाः सुवर्णविकृतध्वजाः&#x9;020a&lt;br&gt;&#xA;धृष्टद्युम्नमुखा द्रोणमभियास्यन्ति भारत&#x9;020c&lt;br&gt;&#xA;चेकितानः सोमदत्तं द्वैरथे योद्धुमिच्छति&#x9;021a&lt;br&gt;&#xA;भोजं तु कृतवर्माणं युयुधानो युयुत्सति&#x9;021c&lt;br&gt;&#xA;सहदेवस्तु माद्रेयः शूरः सङ्क्रन्दनो युधि&#x9;022a&lt;br&gt;&#xA;स्वमंशं कल्पयामास श्यालं ते सुबलात्मजम्&#x9;022c&lt;br&gt;&#xA;उलूकं चापि कैतव्यं ये च सारस्वता गणाः&#x9;023a&lt;br&gt;&#xA;नकुलः कल्पयामास भागं माद्रवतीसुतः&#x9;023c&lt;br&gt;&#xA;ये चान्ये पार्थिवा राजन्प्रत्युद्यास्यन्ति संयुगे&#x9;024a&lt;br&gt;&#xA;समाह्वानेन तांश्चापि पाण्डुपुत्रा अकल्पयन्&#x9;024c&lt;br&gt;&#xA;एवमेषामनीकानि प्रविभक्तानि भागशः&#x9;025a&lt;br&gt;&#xA;यत्ते कार्यं सपुत्रस्य क्रियतां तदकालिकम्&#x9;025c&lt;br&gt;&#xA;धृतराष्ट्र उवाच&#x9;026&lt;br&gt;&#xA;न सन्ति सर्वे पुत्रा मे मूढा दुर्द्यूतदेविनः&#x9;026a&lt;br&gt;&#xA;येषां युद्धं बलवता भीमेन रणमूर्धनि&#x9;026c&lt;br&gt;&#xA;राजानः पार्थिवाः सर्वे प्रोक्षिताः कालधर्मणा&#x9;027a&lt;br&gt;&#xA;गाण्डीवाग्निं प्रवेक्ष्यन्ति पतङ्गा इव पावकम्&#x9;027c&lt;br&gt;&#xA;विद्रुतां वाहिनीं मन्ये कृतवैरैर्महात्मभिः&#x9;028a&lt;br&gt;&#xA;तां रणे केऽनुयास्यन्ति प्रभग्नां पाण्डवैर्युधि&#x9;028c&lt;br&gt;&#xA;सर्वे ह्यतिरथाः शूराः कीर्तिमन्तः प्रतापिनः&#x9;029a&lt;br&gt;&#xA;सूर्यपावकयोस्तुल्यास्तेजसा समितिञ्जयाः&#x9;029c&lt;br&gt;&#xA;येषां युधिष्ठिरो नेता गोप्ता च मधुसूदनः&#x9;030a&lt;br&gt;&#xA;योधौ च पाण्डवौ वीरौ सव्यसाचिवृकोदरौ&#x9;030c&lt;br&gt;&#xA;नकुलः सहदेवश्च धृष्टद्युम्नश्च पार्षतः&#x9;031a&lt;br&gt;&#xA;सात्यकिर्द्रुपदश्चैव धृष्टद्युम्नस्य चात्मजः&#x9;031c&lt;br&gt;&#xA;उत्तमौजाश्च पाञ्चाल्यो युधामन्युश्च दुर्जयः&#x9;032a&lt;br&gt;&#xA;शिखण्डी क्षत्रदेवश्च तथा वैराटिरुत्तरः&#x9;032c&lt;br&gt;&#xA;काशयश्चेदयश्चैव मत्स्याः सर्वे च सृञ्जयाः&#x9;033a&lt;br&gt;&#xA;विराटपुत्रो बभ्रुश्च पाञ्चालाश्च प्रभद्रकाः&#x9;033c&lt;br&gt;&#xA;येषामिन्द्रोऽप्यकामानां न हरेत्पृथिवीमिमाम्&#x9;034a&lt;br&gt;&#xA;वीराणां रणधीराणां ये भिन्द्युः पर्वतानपि&#x9;034c&lt;br&gt;&#xA;तान्सर्वान्गुणसम्पन्नानमनुष्यप्रतापिनः&#x9;035a&lt;br&gt;&#xA;क्रोशतो मम दुष्पुत्रो योद्धुमिच्छति सञ्जय&#x9;035c&lt;br&gt;&#xA;दुर्योधन उवाच&#x9;036&lt;br&gt;&#xA;उभौ स्व एकजातीयौ तथोभौ भूमिगोचरौ&#x9;036a&lt;br&gt;&#xA;अथ कस्मात्पाण्डवानामेकतो मन्यसे जयम्&#x9;036c&lt;br&gt;&#xA;पितामहं च द्रोणं च कृपं कर्णं च दुर्जयम्&#x9;037a&lt;br&gt;&#xA;जयद्रथं सोमदत्तमश्वत्थामानमेव च&#x9;037c&lt;br&gt;&#xA;सुचेतसो महेष्वासानिन्द्रोऽपि सहितोऽमरैः&#x9;038a&lt;br&gt;&#xA;अशक्तः समरे जेतुं किं पुनस्तात पाण्डवाः&#x9;038c&lt;br&gt;&#xA;सर्वा च पृथिवी सृष्टा मदर्थे तात पाण्डवान्&#x9;039a&lt;br&gt;&#xA;आर्यान्धृतिमतः शूरानग्निकल्पान्प्रबाधितुम्&#x9;039c&lt;br&gt;&#xA;न मामकान्पाण्डवास्ते समर्थाः प्रतिवीक्षितुम्&#x9;040a&lt;br&gt;&#xA;पराक्रान्तो ह्यहं पाण्डून्सपुत्रान्योद्धुमाहवे&#x9;040c&lt;br&gt;&#xA;मत्प्रियं पार्थिवाः सर्वे ये चिकीर्षन्ति भारत&#x9;041a&lt;br&gt;&#xA;ते तानावारयिष्यन्ति ऐणेयानिव तन्तुना&#x9;041c&lt;br&gt;&#xA;महता रथवंशेन शरजालैश्च मामकैः&#x9;042a&lt;br&gt;&#xA;अभिद्रुता भविष्यन्ति पाञ्चालाः पाण्डवैः सह&#x9;042c&lt;br&gt;&#xA;धृतराष्ट्र उवाच&#x9;043&lt;br&gt;&#xA;उन्मत्त इव मे पुत्रो विलपत्येष सञ्जय&#x9;043a&lt;br&gt;&#xA;न हि शक्तो युधा जेतुं धर्मराजं युधिष्ठिरम्&#x9;043c&lt;br&gt;&#xA;जानाति हि सदा भीष्मः पाण्डवानां यशस्विनाम्&#x9;044a&lt;br&gt;&#xA;बलवत्तां सपुत्राणां धर्मज्ञानां महात्मनाम्&#x9;044c&lt;br&gt;&#xA;यतो नारोचयमहं विग्रहं तैर्महात्मभिः&#x9;045a&lt;br&gt;&#xA;किं तु सञ्जय मे ब्रूहि पुनस्तेषां विचेष्टितम्&#x9;045c&lt;br&gt;&#xA;कस्तांस्तरस्विनो भूयः सन्दीपयति पाण्डवान्&#x9;046a&lt;br&gt;&#xA;अर्चिष्मतो महेष्वासान्हविषा पावकानिव&#x9;046c&lt;br&gt;&#xA;सञ्जय उवाच&#x9;047&lt;br&gt;&#xA;धृष्टद्युम्नः सदैवैतान्सन्दीपयति भारत&#x9;047a&lt;br&gt;&#xA;युध्यध्वमिति मा भैष्ट युद्धाद्भरतसत्तमाः&#x9;047c&lt;br&gt;&#xA;ये केचित्पार्थिवास्तत्र धार्तराष्ट्रेण संवृताः&#x9;048a&lt;br&gt;&#xA;युद्धे समागमिष्यन्ति तुमुले कवचह्रदे&#x9;048c&lt;br&gt;&#xA;तान्सर्वानाहवे क्रुद्धान्सानुबन्धान्समागतान्&#x9;049a&lt;br&gt;&#xA;अहमेकः समादास्ये तिमिर्मत्स्यानिवौदकान्&#x9;049c&lt;br&gt;&#xA;भीष्मं द्रोणं कृपं कर्णं द्रौणिं शल्यं सुयोधनम्&#x9;050a&lt;br&gt;&#xA;एतांश्चापि निरोत्स्यामि वेलेव मकरालयम्&#x9;050c&lt;br&gt;&#xA;तथा ब्रुवाणं धर्मात्मा प्राह राजा युधिष्ठिरः&#x9;051a&lt;br&gt;&#xA;तव धैर्यं च वीर्यं च पाञ्चालाः पाण्डवैः सह&#x9;051c&lt;br&gt;&#xA;सर्वे समधिरूढाः स्म सङ्ग्रामान्नः समुद्धर&#x9;051e&lt;br&gt;&#xA;जानामि त्वां महाबाहो क्षत्रधर्मे व्यवस्थितम्&#x9;052a&lt;br&gt;&#xA;समर्थमेकं पर्याप्तं कौरवाणां युयुत्सताम्&#x9;052c&lt;br&gt;&#xA;भवता यद्विधातव्यं तन्नः श्रेयः परन्तप&#x9;052e&lt;br&gt;&#xA;सङ्ग्रामादपयातानां भग्नानां शरणैषिणाम्&#x9;053a&lt;br&gt;&#xA;पौरुषं दर्शयञ्शूरो यस्तिष्ठेदग्रतः पुमान्&#x9;053c&lt;br&gt;&#xA;क्रीणीयात्तं सहस्रेण नीतिमन्नाम तत्पदम्&#x9;053e&lt;br&gt;&#xA;स त्वं शूरश्च वीरश्च विक्रान्तश्च नरर्षभ&#x9;054a&lt;br&gt;&#xA;भयार्तानां परित्राता संयुगेषु न संशयः&#x9;054c&lt;br&gt;&#xA;एवं ब्रुवति कौन्तेये धर्मात्मनि युधिष्ठिरे&#x9;055a&lt;br&gt;&#xA;धृष्टद्युम्न उवाचेदं मां वचो गतसाध्वसः&#x9;055c&lt;br&gt;&#xA;सर्वाञ्जनपदान्सूत योधा दुर्योधनस्य ये&#x9;056a&lt;br&gt;&#xA;सबाह्लीकान्कुरून्ब्रूयाः प्रातिपेयाञ्शरद्वतः&#x9;056c&lt;br&gt;&#xA;सूतपुत्रं तथा द्रोणं सहपुत्रं जयद्रथम्&#x9;057a&lt;br&gt;&#xA;दुःशासनं विकर्णं च तथा दुर्योधनं नृपम्&#x9;057c&lt;br&gt;&#xA;भीष्मं चैव ब्रूहि गत्वा त्वमाशु युधिष्ठिरं साधुनैवाभ्युपेत&#x9;058a&lt;br&gt;&#xA;मा वो वधीदर्जुनो देवगुप्तः क्षिप्रं याचध्वं पाण्डवं लोकवीरम्&#x9;058c&lt;br&gt;&#xA;नैतादृशो हि योधोऽस्ति पृथिव्यामिह कश्चन&#x9;059a&lt;br&gt;&#xA;यथाविधः सव्यसाची पाण्डवः शस्त्रवित्तमः&#x9;059c&lt;br&gt;&#xA;देवैर्हि सम्भृतो दिव्यो रथो गाण्डीवधन्वनः&#x9;060a&lt;br&gt;&#xA;न स जेयो मनुष्येण मा स्म कृध्वं मनो युधि&#x9;060c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/057/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/057/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;क्षत्रतेजा ब्रह्मचारी कौमारादपि पाण्डवः&#x9;001a&lt;br&gt;&#xA;तेन संयुगमेष्यन्ति मन्दा विलपतो मम&#x9;001c&lt;br&gt;&#xA;दुर्योधन निवर्तस्व युद्धाद्भरतसत्तम&#x9;002a&lt;br&gt;&#xA;न हि युद्धं प्रशंसन्ति सर्वावस्थमरिन्दम&#x9;002c&lt;br&gt;&#xA;अलमर्धं पृथिव्यास्ते सहामात्यस्य जीवितुम्&#x9;003a&lt;br&gt;&#xA;प्रयच्छ पाण्डुपुत्राणां यथोचितमरिन्दम&#x9;003c&lt;br&gt;&#xA;एतद्धि कुरवः सर्वे मन्यन्ते धर्मसंहितम्&#x9;004a&lt;br&gt;&#xA;यत्त्वं प्रशान्तिमिच्छेथाः पाण्डुपुत्रैर्महात्मभिः&#x9;004c&lt;br&gt;&#xA;अङ्गेमां समवेक्षस्व पुत्र स्वामेव वाहिनीम्&#x9;005a&lt;br&gt;&#xA;जात एव तव स्रावस्त्वं तु मोहान्न बुध्यसे&#x9;005c&lt;br&gt;&#xA;न ह्यहं युद्धमिच्छामि नैतदिच्छति बाह्लिकः&#x9;006a&lt;br&gt;&#xA;न च भीष्मो न च द्रोणो नाश्वत्थामा न सञ्जयः&#x9;006c&lt;br&gt;&#xA;न सोमदत्तो न शल्यो न कृपो युद्धमिच्छति&#x9;007a&lt;br&gt;&#xA;सत्यव्रतः पुरुमित्रो जयो भूरिश्रवास्तथा&#x9;007c&lt;br&gt;&#xA;येषु सम्प्रतितिष्ठेयुः कुरवः पीडिताः परैः&#x9;008a&lt;br&gt;&#xA;ते युद्धं नाभिनन्दन्ति तत्तुभ्यं तात रोचताम्&#x9;008c&lt;br&gt;&#xA;न त्वं करोषि कामेन कर्णः कारयिता तव&#x9;009a&lt;br&gt;&#xA;दुःशासनश्च पापात्मा शकुनिश्चापि सौबलः&#x9;009c&lt;br&gt;&#xA;दुर्योधन उवाच&#x9;010&lt;br&gt;&#xA;नाहं भवति न द्रोणे नाश्वत्थाम्नि न सञ्जये&#x9;010a&lt;br&gt;&#xA;न विकर्णे न काम्बोजे न कृपे न च बाह्लिके&#x9;010c&lt;br&gt;&#xA;सत्यव्रते पुरुमित्रे भूरिश्रवसि वा पुनः&#x9;011a&lt;br&gt;&#xA;अन्येषु वा तावकेषु भारं कृत्वा समाह्वये&#x9;011c&lt;br&gt;&#xA;अहं च तात कर्णश्च रणयज्ञं वितत्य वै&#x9;012a&lt;br&gt;&#xA;युधिष्ठिरं पशुं कृत्वा दीक्षितौ भरतर्षभ&#x9;012c&lt;br&gt;&#xA;रथो वेदी स्रुवः खड्गो गदा स्रुक्कवचं सदः&#x9;013a&lt;br&gt;&#xA;चातुर्होत्रं च धुर्या मे शरा दर्भा हविर्यशः&#x9;013c&lt;br&gt;&#xA;आत्मयज्ञेन नृपते इष्ट्वा वैवस्वतं रणे&#x9;014a&lt;br&gt;&#xA;विजित्य स्वयमेष्यावो हतामित्रौ श्रिया वृतौ&#x9;014c&lt;br&gt;&#xA;अहं च तात कर्णश्च भ्राता दुःशासनश्च मे&#x9;015a&lt;br&gt;&#xA;एते वयं हनिष्यामः पाण्डवान्समरे त्रयः&#x9;015c&lt;br&gt;&#xA;अहं हि पाण्डवान्हत्वा प्रशास्ता पृथिवीमिमाम्&#x9;016a&lt;br&gt;&#xA;मां वा हत्वा पाण्डुपुत्रा भोक्तारः पृथिवीमिमाम्&#x9;016c&lt;br&gt;&#xA;त्यक्तं मे जीवितं राजन्धनं राज्यं च पार्थिव&#x9;017a&lt;br&gt;&#xA;न जातु पाण्डवैः सार्धं वसेयमहमच्युत&#x9;017c&lt;br&gt;&#xA;यावद्धि सूच्यास्तीक्ष्णाया विध्येदग्रेण मारिष&#x9;018a&lt;br&gt;&#xA;तावदप्यपरित्याज्यं भूमेर्नः पाण्डवान्प्रति&#x9;018c&lt;br&gt;&#xA;धृतराष्ट्र उवाच&#x9;019&lt;br&gt;&#xA;सर्वान्वस्तात शोचामि त्यक्तो दुर्योधनो मया&#x9;019a&lt;br&gt;&#xA;ये मन्दमनुयास्यध्वं यान्तं वैवस्वतक्षयम्&#x9;019c&lt;br&gt;&#xA;रुरूणामिव यूथेषु व्याघ्राः प्रहरतां वराः&#x9;020a&lt;br&gt;&#xA;वरान्वरान्हनिष्यन्ति समेता युधि पाण्डवाः&#x9;020c&lt;br&gt;&#xA;प्रतीपमिव मे भाति युयुधानेन भारती&#x9;021a&lt;br&gt;&#xA;व्यस्ता सीमन्तिनी त्रस्ता प्रमृष्टा दीर्घबाहुना&#x9;021c&lt;br&gt;&#xA;सम्पूर्णं पूरयन्भूयो बलं पार्थस्य माधवः&#x9;022a&lt;br&gt;&#xA;शैनेयः समरे स्थाता बीजवत्प्रवपञ्शरान्&#x9;022c&lt;br&gt;&#xA;सेनामुखे प्रयुद्धानां भीमसेनो भविष्यति&#x9;023a&lt;br&gt;&#xA;तं सर्वे संश्रयिष्यन्ति प्राकारमकुतोभयम्&#x9;023c&lt;br&gt;&#xA;यदा द्रक्ष्यसि भीमेन कुञ्जरान्विनिपातितान्&#x9;024a&lt;br&gt;&#xA;विशीर्णदन्तान्गिर्याभान्भिन्नकुम्भान्सशोणितान्&#x9;024c&lt;br&gt;&#xA;तानभिप्रेक्ष्य सङ्ग्रामे विशीर्णानिव पर्वतान्&#x9;025a&lt;br&gt;&#xA;भीतो भीमस्य संस्पर्शात्स्मर्तासि वचनस्य मे&#x9;025c&lt;br&gt;&#xA;निर्दग्धं भीमसेनेन सैन्यं हतरथद्विपम्&#x9;026a&lt;br&gt;&#xA;गतिमग्नेरिव प्रेक्ष्य स्मर्तासि वचनस्य मे&#x9;026c&lt;br&gt;&#xA;महद्वो भयमागामि न चेच्छाम्यथ पाण्डवैः&#x9;027a&lt;br&gt;&#xA;गदया भीमसेनेन हताः शममुपैष्यथ&#x9;027c&lt;br&gt;&#xA;महावनमिव छिन्नं यदा द्रक्ष्यसि पातितम्&#x9;028a&lt;br&gt;&#xA;बलं कुरूणां सङ्ग्रामे तदा स्मर्तासि मे वचः&#x9;028c&lt;br&gt;&#xA;वैशम्पायन उवाच&#x9;029&lt;br&gt;&#xA;एतावदुक्त्वा राजा तु स सर्वान्पृथिवीपतीन्&#x9;029a&lt;br&gt;&#xA;अनुभाष्य महाराज पुनः पप्रच्छ सञ्जयम्&#x9;029c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/058/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/058/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;यदब्रूतां महात्मानौ वासुदेवधनञ्जयौ&#x9;001a&lt;br&gt;&#xA;तन्मे ब्रूहि महाप्राज्ञ शुश्रूषे वचनं तव&#x9;001c&lt;br&gt;&#xA;सञ्जय उवाच&#x9;002&lt;br&gt;&#xA;शृणु राजन्यथा दृष्टौ मया कृष्णधनञ्जयौ&#x9;002a&lt;br&gt;&#xA;ऊचतुश्चापि यद्वीरौ तत्ते वक्ष्यामि भारत&#x9;002c&lt;br&gt;&#xA;पादाङ्गुलीरभिप्रेक्षन्प्रयतोऽहं कृताञ्जलिः&#x9;003a&lt;br&gt;&#xA;शुद्धान्तं प्राविशं राजन्नाख्यातुं नरदेवयोः&#x9;003c&lt;br&gt;&#xA;नैवाभिमन्युर्न यमौ तं देशमभियान्ति वै&#x9;004a&lt;br&gt;&#xA;यत्र कृष्णौ च कृष्णा च सत्यभामा च भामिनी&#x9;004c&lt;br&gt;&#xA;उभौ मध्वासवक्षीबावुभौ चन्दनरूषितौ&#x9;005a&lt;br&gt;&#xA;स्रग्विणौ वरवस्त्रौ तौ दिव्याभरणभूषितौ&#x9;005c&lt;br&gt;&#xA;नैकरत्नविचित्रं तु काञ्चनं महदासनम्&#x9;006a&lt;br&gt;&#xA;विविधास्तरणास्तीर्णं यत्रासातामरिन्दमौ&#x9;006c&lt;br&gt;&#xA;अर्जुनोत्सङ्गगौ पादौ केशवस्योपलक्षये&#x9;007a&lt;br&gt;&#xA;अर्जुनस्य च कृष्णायां सत्यायां च महात्मनः&#x9;007c&lt;br&gt;&#xA;काञ्चनं पादपीठं तु पार्थो मे प्रादिशत्तदा&#x9;008a&lt;br&gt;&#xA;तदहं पाणिना स्पृष्ट्वा ततो भूमावुपाविशम्&#x9;008c&lt;br&gt;&#xA;ऊर्ध्वरेखतलौ पादौ पार्थस्य शुभलक्षणौ&#x9;009a&lt;br&gt;&#xA;पादपीठादपहृतौ तत्रापश्यमहं शुभौ&#x9;009c&lt;br&gt;&#xA;श्यामौ बृहन्तौ तरुणौ शालस्कन्धाविवोद्गतौ&#x9;010a&lt;br&gt;&#xA;एकासनगतौ दृष्ट्वा भयं मां महदाविशत्&#x9;010c&lt;br&gt;&#xA;इन्द्रविष्णुसमावेतौ मन्दात्मा नावबुध्यते&#x9;011a&lt;br&gt;&#xA;संश्रयाद्द्रोणभीष्माभ्यां कर्णस्य च विकत्थनात्&#x9;011c&lt;br&gt;&#xA;निदेशस्थाविमौ यस्य मानसस्तस्य सेत्स्यते&#x9;012a&lt;br&gt;&#xA;सङ्कल्पो धर्मराजस्य निश्चयो मे तदाभवत्&#x9;012c&lt;br&gt;&#xA;सत्कृतश्चान्नपानाभ्यामाच्छन्नो लब्धसत्क्रियः&#x9;013a&lt;br&gt;&#xA;अञ्जलिं मूर्ध्नि सन्धाय तौ सन्देशमचोदयम्&#x9;013c&lt;br&gt;&#xA;धनुर्बाणोचितेनैकपाणिना शुभलक्षणम्&#x9;014a&lt;br&gt;&#xA;पादमानमयन्पार्थः केशवं समचोदयत्&#x9;014c&lt;br&gt;&#xA;इन्द्रकेतुरिवोत्थाय सर्वाभरणभूषितः&#x9;015a&lt;br&gt;&#xA;इन्द्रवीर्योपमः कृष्णः संविष्टो माभ्यभाषत&#x9;015c&lt;br&gt;&#xA;वाचं स वदतां श्रेष्ठो ह्लादिनीं वचनक्षमाम्&#x9;016a&lt;br&gt;&#xA;त्रासनीं धार्तराष्ट्राणां मृदुपूर्वां सुदारुणाम्&#x9;016c&lt;br&gt;&#xA;वाचं तां वचनार्हस्य शिक्षाक्षरसमन्विताम्&#x9;017a&lt;br&gt;&#xA;अश्रौषमहमिष्टार्थां पश्चाद्धृदयशोषिणीम्&#x9;017c&lt;br&gt;&#xA;वासुदेव उवाच&#x9;018&lt;br&gt;&#xA;सञ्जयेदं वचो ब्रूया धृतराष्ट्रं मनीषिणम्&#x9;018a&lt;br&gt;&#xA;शृण्वतः कुरुमुख्यस्य द्रोणस्यापि च शृण्वतः&#x9;018c&lt;br&gt;&#xA;यजध्वं विपुलैर्यज्ञैर्विप्रेभ्यो दत्त दक्षिणाः&#x9;019a&lt;br&gt;&#xA;पुत्रैर्दारैश्च मोदध्वं महद्वो भयमागतम्&#x9;019c&lt;br&gt;&#xA;अर्थांस्त्यजत पात्रेभ्यः सुतान्प्राप्नुत कामजान्&#x9;020a&lt;br&gt;&#xA;प्रियं प्रियेभ्यश्चरत राजा हि त्वरते जये&#x9;020c&lt;br&gt;&#xA;ऋणमेतत्प्रवृद्धं मे हृदयान्नापसर्पति&#x9;021a&lt;br&gt;&#xA;यद्गोविन्देति चुक्रोश कृष्णा मां दूरवासिनम्&#x9;021c&lt;br&gt;&#xA;तेजोमयं दुराधर्षं गाण्डीवं यस्य कार्मुकम्&#x9;022a&lt;br&gt;&#xA;मद्द्वितीयेन तेनेह वैरं वः सव्यसाचिना&#x9;022c&lt;br&gt;&#xA;मद्द्वितीयं पुनः पार्थं कः प्रार्थयितुमिच्छति&#x9;023a&lt;br&gt;&#xA;यो न कालपरीतो वाप्यपि साक्षात्पुरन्दरः&#x9;023c&lt;br&gt;&#xA;बाहुभ्यामुद्वहेद्भूमिं दहेत्क्रुद्ध इमाः प्रजाः&#x9;024a&lt;br&gt;&#xA;पातयेत्त्रिदिवाद्देवान्योऽर्जुनं समरे जयेत्&#x9;024c&lt;br&gt;&#xA;देवासुरमनुष्येषु यक्षगन्धर्वभोगिषु&#x9;025a&lt;br&gt;&#xA;न तं पश्याम्यहं युद्धे पाण्डवं योऽभ्ययाद्रणे&#x9;025c&lt;br&gt;&#xA;यत्तद्विराटनगरे श्रूयते महदद्भुतम्&#x9;026a&lt;br&gt;&#xA;एकस्य च बहूनां च पर्याप्तं तन्निदर्शनम्&#x9;026c&lt;br&gt;&#xA;एकेन पाण्डुपुत्रेण विराटनगरे यदा&#x9;027a&lt;br&gt;&#xA;भग्नाः पलायन्त दिशः पर्याप्तं तन्निदर्शनम्&#x9;027c&lt;br&gt;&#xA;बलं वीर्यं च तेजश्च शीघ्रता लघुहस्तता&#x9;028a&lt;br&gt;&#xA;अविषादश्च धैर्यं च पार्थान्नान्यत्र विद्यते&#x9;028c&lt;br&gt;&#xA;सञ्जय उवाच&#x9;029&lt;br&gt;&#xA;इत्यब्रवीद्धृषीकेशः पार्थमुद्धर्षयन्गिरा&#x9;029a&lt;br&gt;&#xA;गर्जन्समयवर्षीव गगने पाकशासनः&#x9;029c&lt;br&gt;&#xA;केशवस्य वचः श्रुत्वा किरीटी श्वेतवाहनः&#x9;030a&lt;br&gt;&#xA;अर्जुनस्तन्महद्वाक्यमब्रवील्लोमहर्षणम्&#x9;030c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/059/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/059/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;सञ्जयस्य वचः श्रुत्वा प्रज्ञाचक्षुर्नरेश्वरः&#x9;001a&lt;br&gt;&#xA;ततः सङ्ख्यातुमारेभे तद्वचो गुणदोषतः&#x9;001c&lt;br&gt;&#xA;प्रसङ्ख्याय च सौक्ष्म्येण गुणदोषान्विचक्षणः&#x9;002a&lt;br&gt;&#xA;यथावन्मतितत्त्वेन जयकामः सुतान्प्रति&#x9;002c&lt;br&gt;&#xA;बलाबले विनिश्चित्य याथातथ्येन बुद्धिमान्&#x9;003a&lt;br&gt;&#xA;शक्तिं सङ्ख्यातुमारेभे तदा वै मनुजाधिपः&#x9;003c&lt;br&gt;&#xA;देवमानुषयोः शक्त्या तेजसा चैव पाण्डवान्&#x9;004a&lt;br&gt;&#xA;कुरूञ्शक्त्याल्पतरया दुर्योधनमथाब्रवीत्&#x9;004c&lt;br&gt;&#xA;दुर्योधनेयं चिन्ता मे शश्वन्नाप्युपशाम्यति&#x9;005a&lt;br&gt;&#xA;सत्यं ह्येतदहं मन्ये प्रत्यक्षं नानुमानतः&#x9;005c&lt;br&gt;&#xA;आत्मजेषु परं स्नेहं सर्वभूतानि कुर्वते&#x9;006a&lt;br&gt;&#xA;प्रियाणि चैषां कुर्वन्ति यथाशक्ति हितानि च&#x9;006c&lt;br&gt;&#xA;एवमेवोपकर्तॄणां प्रायशो लक्षयामहे&#x9;007a&lt;br&gt;&#xA;इच्छन्ति बहुलं सन्तः प्रतिकर्तुं महत्प्रियम्&#x9;007c&lt;br&gt;&#xA;अग्निः साचिव्यकर्ता स्यात्खाण्डवे तत्कृतं स्मरन्&#x9;008a&lt;br&gt;&#xA;अर्जुनस्यातिभीमेऽस्मिन्कुरुपाण्डुसमागमे&#x9;008c&lt;br&gt;&#xA;जातगृध्याभिपन्नाश्च पाण्डवानामनेकशः&#x9;009a&lt;br&gt;&#xA;धर्मादयो भविष्यन्ति समाहूता दिवौकसः&#x9;009c&lt;br&gt;&#xA;भीष्मद्रोणकृपादीनां भयादशनिसम्मितम्&#x9;010a&lt;br&gt;&#xA;रिरक्षिषन्तः संरम्भं गमिष्यन्तीति मे मतिः&#x9;010c&lt;br&gt;&#xA;ते देवसहिताः पार्था न शक्याः प्रतिवीक्षितुम्&#x9;011a&lt;br&gt;&#xA;मानुषेण नरव्याघ्रा वीर्यवन्तोऽस्त्रपारगाः&#x9;011c&lt;br&gt;&#xA;दुरासदं यस्य दिव्यं गाण्डीवं धनुरुत्तमम्&#x9;012a&lt;br&gt;&#xA;वारुणौ चाक्षयौ दिव्यौ शरपूर्णौ महेषुधी&#x9;012c&lt;br&gt;&#xA;वानरश्च ध्वजो दिव्यो निःसङ्गो धूमवद्गतिः&#x9;013a&lt;br&gt;&#xA;रथश्च चतुरन्तायां यस्य नास्ति समस्त्विषा&#x9;013c&lt;br&gt;&#xA;महामेघनिभश्चापि निर्घोषः श्रूयते जनैः&#x9;014a&lt;br&gt;&#xA;महाशनिसमः शब्दः शात्रवाणां भयङ्करः&#x9;014c&lt;br&gt;&#xA;यं चातिमानुषं वीर्ये कृत्स्नो लोको व्यवस्यति&#x9;015a&lt;br&gt;&#xA;देवानामपि जेतारं यं विदुः पार्थिवा रणे&#x9;015c&lt;br&gt;&#xA;शतानि पञ्च चैवेषूनुद्वपन्निव दृश्यते&#x9;016a&lt;br&gt;&#xA;निमेषान्तरमात्रेण मुञ्चन्दूरं च पातयन्&#x9;016c&lt;br&gt;&#xA;यमाह भीष्मो द्रोणश्च कृपो द्रौणिस्तथैव च&#x9;017a&lt;br&gt;&#xA;मद्रराजस्तथा शल्यो मध्यस्था ये च मानवाः&#x9;017c&lt;br&gt;&#xA;युद्धायावस्थितं पार्थं पार्थिवैरतिमानुषैः&#x9;018a&lt;br&gt;&#xA;अशक्यं रथशार्दूलं पराजेतुमरिन्दमम्&#x9;018c&lt;br&gt;&#xA;क्षिपत्येकेन वेगेन पञ्च बाणशतानि यः&#x9;019a&lt;br&gt;&#xA;सदृशं बाहुवीर्येण कार्तवीर्यस्य पाण्डवम्&#x9;019c&lt;br&gt;&#xA;तमर्जुनं महेष्वासं महेन्द्रोपेन्द्ररक्षितम्&#x9;020a&lt;br&gt;&#xA;निघ्नन्तमिव पश्यामि विमर्देऽस्मिन्महामृधे&#x9;020c&lt;br&gt;&#xA;इत्येवं चिन्तयन्कृत्स्नमहोरात्राणि भारत&#x9;021a&lt;br&gt;&#xA;अनिद्रो निःसुखश्चास्मि कुरूणां शमचिन्तया&#x9;021c&lt;br&gt;&#xA;क्षयोदयोऽयं सुमहान्कुरूणां प्रत्युपस्थितः&#x9;022a&lt;br&gt;&#xA;अस्य चेत्कलहस्यान्तः शमादन्यो न विद्यते&#x9;022c&lt;br&gt;&#xA;शमो मे रोचते नित्यं पार्थैस्तात न विग्रहः&#x9;023a&lt;br&gt;&#xA;कुरुभ्यो हि सदा मन्ये पाण्डवाञ्शक्तिमत्तरान्&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/060/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/060/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;पितुरेतद्वचः श्रुत्वा धार्तराष्ट्रोऽत्यमर्षणः&#x9;001a&lt;br&gt;&#xA;आधाय विपुलं क्रोधं पुनरेवेदमब्रवीत्&#x9;001c&lt;br&gt;&#xA;अशक्या देवसचिवाः पार्थाः स्युरिति यद्भवान्&#x9;002a&lt;br&gt;&#xA;मन्यते तद्भयं व्येतु भवतो राजसत्तम&#x9;002c&lt;br&gt;&#xA;अकामद्वेषसंयोगाद्द्रोहाल्लोभाच्च भारत&#x9;003a&lt;br&gt;&#xA;उपेक्षया च भावानां देवा देवत्वमाप्नुवन्&#x9;003c&lt;br&gt;&#xA;इति द्वैपायनो व्यासो नारदश्च महातपाः&#x9;004a&lt;br&gt;&#xA;जामदग्न्यश्च रामो नः कथामकथयत्पुरा&#x9;004c&lt;br&gt;&#xA;नैव मानुषवद्देवाः प्रवर्तन्ते कदाचन&#x9;005a&lt;br&gt;&#xA;कामाल्लोभादनुक्रोशाद्द्वेषाच्च भरतर्षभ&#x9;005c&lt;br&gt;&#xA;यदि ह्यग्निश्च वायुश्च धर्म इन्द्रोऽश्विनावपि&#x9;006a&lt;br&gt;&#xA;कामयोगात्प्रवर्तेरन्न पार्था दुःखमाप्नुयुः&#x9;006c&lt;br&gt;&#xA;तस्मान्न भवता चिन्ता कार्यैषा स्यात्कदाचन&#x9;007a&lt;br&gt;&#xA;दैवेष्वपेक्षका ह्येते शश्वद्भावेषु भारत&#x9;007c&lt;br&gt;&#xA;अथ चेत्कामसंयोगाद्द्वेषाल्लोभाच्च लक्ष्यते&#x9;008a&lt;br&gt;&#xA;देवेषु देवप्रामाण्यं नैव तद्विक्रमिष्यति&#x9;008c&lt;br&gt;&#xA;मयाभिमन्त्रितः शश्वज्जातवेदाः प्रशंसति&#x9;009a&lt;br&gt;&#xA;दिधक्षुः सकलाल्ँलोकान्परिक्षिप्य समन्ततः&#x9;009c&lt;br&gt;&#xA;यद्वा परमकं तेजो येन युक्ता दिवौकसः&#x9;010a&lt;br&gt;&#xA;ममाप्यनुपमं भूयो देवेभ्यो विद्धि भारत&#x9;010c&lt;br&gt;&#xA;प्रदीर्यमाणां वसुधां गिरीणां शिखराणि च&#x9;011a&lt;br&gt;&#xA;लोकस्य पश्यतो राजन्स्थापयाम्यभिमन्त्रणात्&#x9;011c&lt;br&gt;&#xA;चेतनाचेतनस्यास्य जङ्गमस्थावरस्य च&#x9;012a&lt;br&gt;&#xA;विनाशाय समुत्पन्नं महाघोरं महास्वनम्&#x9;012c&lt;br&gt;&#xA;अश्मवर्षं च वायुं च शमयामीह नित्यशः&#x9;013a&lt;br&gt;&#xA;जगतः पश्यतोऽभीक्ष्णं भूतानामनुकम्पया&#x9;013c&lt;br&gt;&#xA;स्तम्भितास्वप्सु गच्छन्ति मया रथपदातयः&#x9;014a&lt;br&gt;&#xA;देवासुराणां भावानामहमेकः प्रवर्तिता&#x9;014c&lt;br&gt;&#xA;अक्षौहिणीभिर्यान्देशान्यामि कार्येण केनचित्&#x9;015a&lt;br&gt;&#xA;तत्रापो मे प्रवर्तन्ते यत्र यत्राभिकामये&#x9;015c&lt;br&gt;&#xA;भयानि विषये राजन्व्यालादीनि न सन्ति मे&#x9;016a&lt;br&gt;&#xA;मत्तः सुप्तानि भूतानि न हिंसन्ति भयङ्कराः&#x9;016c&lt;br&gt;&#xA;निकामवर्षी पर्जन्यो राजन्विषयवासिनाम्&#x9;017a&lt;br&gt;&#xA;धर्मिष्ठाश्च प्रजाः सर्वा ईतयश्च न सन्ति मे&#x9;017c&lt;br&gt;&#xA;अश्विनावथ वाय्वग्नी मरुद्भिः सह वृत्रहा&#x9;018a&lt;br&gt;&#xA;धर्मश्चैव मया द्विष्टान्नोत्सहन्तेऽभिरक्षितुम्&#x9;018c&lt;br&gt;&#xA;यदि ह्येते समर्थाः स्युर्मद्द्विषस्त्रातुमोजसा&#x9;019a&lt;br&gt;&#xA;न स्म त्रयोदश समाः पार्था दुःखमवाप्नुयुः&#x9;019c&lt;br&gt;&#xA;नैव देवा न गन्धर्वा नासुरा न च राक्षसाः&#x9;020a&lt;br&gt;&#xA;शक्तास्त्रातुं मया द्विष्टं सत्यमेतद्ब्रवीमि ते&#x9;020c&lt;br&gt;&#xA;यदभिध्याम्यहं शश्वच्छुभं वा यदि वाशुभम्&#x9;021a&lt;br&gt;&#xA;नैतद्विपन्नपूर्वं मे मित्रेष्वरिषु चोभयोः&#x9;021c&lt;br&gt;&#xA;भविष्यतीदमिति वा यद्ब्रवीमि परन्तप&#x9;022a&lt;br&gt;&#xA;नान्यथा भूतपूर्वं तत्सत्यवागिति मां विदुः&#x9;022c&lt;br&gt;&#xA;लोकसाक्षिकमेतन्मे माहात्म्यं दिक्षु विश्रुतम्&#x9;023a&lt;br&gt;&#xA;आश्वासनार्थं भवतः प्रोक्तं न श्लाघया नृप&#x9;023c&lt;br&gt;&#xA;न ह्यहं श्लाघनो राजन्भूतपूर्वः कदाचन&#x9;024a&lt;br&gt;&#xA;असदाचरितं ह्येतद्यदात्मानं प्रशंसति&#x9;024c&lt;br&gt;&#xA;पाण्डवांश्चैव मत्स्यांश्च पाञ्चालान्केकयैः सह&#x9;025a&lt;br&gt;&#xA;सात्यकिं वासुदेवं च श्रोतासि विजितान्मया&#x9;025c&lt;br&gt;&#xA;सरितः सागरं प्राप्य यथा नश्यन्ति सर्वशः&#x9;026a&lt;br&gt;&#xA;तथैव ते विनङ्क्ष्यन्ति मामासाद्य सहान्वयाः&#x9;026c&lt;br&gt;&#xA;परा बुद्धिः परं तेजो वीर्यं च परमं मयि&#x9;027a&lt;br&gt;&#xA;परा विद्या परो योगो मम तेभ्यो विशिष्यते&#x9;027c&lt;br&gt;&#xA;पितामहश्च द्रोणश्च कृपः शल्यः शलस्तथा&#x9;028a&lt;br&gt;&#xA;अस्त्रेषु यत्प्रजानन्ति सर्वं तन्मयि विद्यते&#x9;028c&lt;br&gt;&#xA;इत्युक्त्वा सञ्जयं भूयः पर्यपृच्छत भारत&#x9;029a&lt;br&gt;&#xA;ज्ञात्वा युयुत्सुः कार्याणि प्राप्तकालमरिन्दम&#x9;029c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/061/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/061/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;तथा तु पृच्छन्तमतीव पार्थान्वैचित्रवीर्यं तमचिन्तयित्वा&#x9;001a&lt;br&gt;&#xA;उवाच कर्णो धृतराष्ट्रपुत्रं प्रहर्षयन्संसदि कौरवाणाम्&#x9;001c&lt;br&gt;&#xA;मिथ्या प्रतिज्ञाय मया यदस्त्रं रामाद्धृतं ब्रह्मपुरं पुरस्तात्&#x9;002a&lt;br&gt;&#xA;विज्ञाय तेनास्मि तदैवमुक्तस्तवान्तकालेऽप्रतिभास्यतीति&#x9;002c&lt;br&gt;&#xA;महापराधे ह्यपि सन्नतेन महर्षिणाहं गुरुणा च शप्तः&#x9;003a&lt;br&gt;&#xA;शक्तः प्रदग्धुं ह्यपि तिग्मतेजाः ससागरामप्यवनिं महर्षिः&#x9;003c&lt;br&gt;&#xA;प्रसादितं ह्यस्य मया मनोऽभूच्छुश्रूषया स्वेन च पौरुषेण&#x9;004a&lt;br&gt;&#xA;ततस्तदस्त्रं मम सावशेषं तस्मात्समर्थोऽस्मि ममैष भारः&#x9;004c&lt;br&gt;&#xA;निमेषमात्रं तमृषिप्रसादमवाप्य पाञ्चालकरूषमत्स्यान्&#x9;005a&lt;br&gt;&#xA;निहत्य पार्थांश्च सपुत्रपौत्राल्ँलोकानहं शस्त्रजितान्प्रपत्स्ये&#x9;005c&lt;br&gt;&#xA;पितामहस्तिष्ठतु ते समीपे द्रोणश्च सर्वे च नरेन्द्रमुख्याः&#x9;006a&lt;br&gt;&#xA;यथाप्रधानेन बलेन यात्वा पार्थान्हनिष्यामि ममैष भारः&#x9;006c&lt;br&gt;&#xA;एवं ब्रुवाणं तमुवाच भीष्मः किं कत्थसे कालपरीतबुद्धे&#x9;007a&lt;br&gt;&#xA;न कर्ण जानासि यथा प्रधाने हते हताः स्युर्धृतराष्ट्रपुत्राः&#x9;007c&lt;br&gt;&#xA;यत्खाण्डवं दाहयता कृतं हि कृष्णद्वितीयेन धनञ्जयेन&#x9;008a&lt;br&gt;&#xA;श्रुत्वैव तत्कर्म नियन्तुमात्मा शक्यस्त्वया वै सह बान्धवेन&#x9;008c&lt;br&gt;&#xA;यां चापि शक्तिं त्रिदशाधिपस्ते ददौ महात्मा भगवान्महेन्द्रः&#x9;009a&lt;br&gt;&#xA;भस्मीकृतां तां पतितां विशीर्णां चक्राहतां द्रक्ष्यसि केशवेन&#x9;009c&lt;br&gt;&#xA;यस्ते शरः सर्पमुखो विभाति सदाग्र्यमाल्यैर्महितः प्रयत्नात्&#x9;010a&lt;br&gt;&#xA;स पाण्डुपुत्राभिहतः शरौघैः सह त्वया यास्यति कर्ण नाशम्&#x9;010c&lt;br&gt;&#xA;बाणस्य भौमस्य च कर्ण हन्ता किरीटिनं रक्षति वासुदेवः&#x9;011a&lt;br&gt;&#xA;यस्त्वादृशानां च गरीयसां च हन्ता रिपूणां तुमुले प्रगाढे&#x9;011c&lt;br&gt;&#xA;कर्ण उवाच&#x9;012&lt;br&gt;&#xA;असंशयं वृष्णिपतिर्यथोक्तस्तथा च भूयश्च ततो महात्मा&#x9;012a&lt;br&gt;&#xA;अहं यदुक्तः परुषं तु किञ्चित्पितामहस्तस्य फलं शृणोतु&#x9;012c&lt;br&gt;&#xA;न्यस्यामि शस्त्राणि न जातु सङ्ख्ये पितामहो द्रक्ष्यति मां सभायाम्&#x9;013a&lt;br&gt;&#xA;त्वयि प्रशान्ते तु मम प्रभावं द्रक्ष्यन्ति सर्वे भुवि भूमिपालाः&#x9;013c&lt;br&gt;&#xA;वैशम्पायन उवाच&#x9;014&lt;br&gt;&#xA;इत्येवमुक्त्वा स महाधनुष्मान्हित्वा सभां स्वं भवनं जगाम&#x9;014a&lt;br&gt;&#xA;भीष्मस्तु दुर्योधनमेव राजन्मध्ये कुरूणां प्रहसन्नुवाच&#x9;014c&lt;br&gt;&#xA;सत्यप्रतिज्ञः किल सूतपुत्रस्तथा स भारं विषहेत कस्मात्&#x9;015a&lt;br&gt;&#xA;व्यूहं प्रतिव्यूह्य शिरांसि भित्त्वा लोकक्षयं पश्यत भीमसेनात्&#x9;015c&lt;br&gt;&#xA;आवन्त्यकालिङ्गजयद्रथेषु वेदिध्वजे तिष्ठति बाह्लिके च&#x9;016a&lt;br&gt;&#xA;अहं हनिष्यामि सदा परेषां सहस्रशश्चायुतशश्च योधान्&#x9;016c&lt;br&gt;&#xA;यदैव रामे भगवत्यनिन्द्ये ब्रह्म ब्रुवाणः कृतवांस्तदस्त्रम्&#x9;017a&lt;br&gt;&#xA;तदैव धर्मश्च तपश्च नष्टं वैकर्तनस्याधमपूरुषस्य&#x9;017c&lt;br&gt;&#xA;अथोक्तवाक्ये नृपतौ तु भीष्मे निक्षिप्य शस्त्राणि गते च कर्णे&#x9;018a&lt;br&gt;&#xA;वैचित्रवीर्यस्य सुतोऽल्पबुद्धिर्दुर्योधनः शान्तनवं बभाषे&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/062/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/062/</guid>
      <description>&lt;p&gt;दुर्योधन उवाच&#x9;001&lt;br&gt;&#xA;सदृशानां मनुष्येषु सर्वेषां तुल्यजन्मनाम्&#x9;001a&lt;br&gt;&#xA;कथमेकान्ततस्तेषां पार्थानां मन्यसे जयम्&#x9;001c&lt;br&gt;&#xA;सर्वे स्म समजातीयाः सर्वे मानुषयोनयः&#x9;002a&lt;br&gt;&#xA;पितामह विजानीषे पार्थेषु विजयं कथम्&#x9;002c&lt;br&gt;&#xA;नाहं भवति न द्रोणे न कृपे न च बाह्लिके&#x9;003a&lt;br&gt;&#xA;अन्येषु च नरेन्द्रेषु पराक्रम्य समारभे&#x9;003c&lt;br&gt;&#xA;अहं वैकर्तनः कर्णो भ्राता दुःशासनश्च मे&#x9;004a&lt;br&gt;&#xA;पाण्डवान्समरे पञ्च हनिष्यामः शितैः शरैः&#x9;004c&lt;br&gt;&#xA;ततो राजन्महायज्ञैर्विविधैर्भूरिदक्षिणैः&#x9;005a&lt;br&gt;&#xA;ब्राह्मणांस्तर्पयिष्यामि गोभिरश्वैर्धनेन च&#x9;005c&lt;br&gt;&#xA;विदुर उवाच&#x9;006&lt;br&gt;&#xA;शकुनीनामिहार्थाय पाशं भूमावयोजयत्&#x9;006a&lt;br&gt;&#xA;कश्चिच्छाकुनिकस्तात पूर्वेषामिति शुश्रुम&#x9;006c&lt;br&gt;&#xA;तस्मिन्द्वौ शकुनौ बद्धौ युगपत्समपौरुषौ&#x9;007a&lt;br&gt;&#xA;तावुपादाय तं पाशं जग्मतुः खचरावुभौ&#x9;007c&lt;br&gt;&#xA;तौ विहायसमाक्रान्तौ दृष्ट्वा शाकुनिकस्तदा&#x9;008a&lt;br&gt;&#xA;अन्वधावदनिर्विण्णो येन येन स्म गच्छतः&#x9;008c&lt;br&gt;&#xA;तथा तमनुधावन्तं मृगयुं शकुनार्थिनम्&#x9;009a&lt;br&gt;&#xA;आश्रमस्थो मुनिः कश्चिद्ददर्शाथ कृताह्निकः&#x9;009c&lt;br&gt;&#xA;तावन्तरिक्षगौ शीघ्रमनुयान्तं महीचरम्&#x9;010a&lt;br&gt;&#xA;श्लोकेनानेन कौरव्य पप्रच्छ स मुनिस्तदा&#x9;010c&lt;br&gt;&#xA;विचित्रमिदमाश्चर्यं मृगहन्प्रतिभाति मे&#x9;011a&lt;br&gt;&#xA;प्लवमानौ हि खचरौ पदातिरनुधावसि&#x9;011c&lt;br&gt;&#xA;शाकुनिक उवाच&#x9;012&lt;br&gt;&#xA;पाशमेकमुभावेतौ सहितौ हरतो मम&#x9;012a&lt;br&gt;&#xA;यत्र वै विवदिष्येते तत्र मे वशमेष्यतः&#x9;012c&lt;br&gt;&#xA;विदुर उवाच&#x9;013&lt;br&gt;&#xA;तौ विवादमनुप्राप्तौ शकुनौ मृत्युसन्धितौ&#x9;013a&lt;br&gt;&#xA;विगृह्य च सुदुर्बुद्धी पृथिव्यां सन्निपेततुः&#x9;013c&lt;br&gt;&#xA;तौ युध्यमानौ संरब्धौ मृत्युपाशवशानुगौ&#x9;014a&lt;br&gt;&#xA;उपसृत्यापरिज्ञातो जग्राह मृगयुस्तदा&#x9;014c&lt;br&gt;&#xA;एवं ये ज्ञातयोऽर्थेषु मिथो गच्छन्ति विग्रहम्&#x9;015a&lt;br&gt;&#xA;तेऽमित्रवशमायान्ति शकुनाविव विग्रहात्&#x9;015c&lt;br&gt;&#xA;सम्भोजनं सङ्कथनं सम्प्रश्नोऽथ समागमः&#x9;016a&lt;br&gt;&#xA;एतानि ज्ञातिकार्याणि न विरोधः कदाचन&#x9;016c&lt;br&gt;&#xA;यस्मिन्काले सुमनसः सर्वे वृद्धानुपासते&#x9;017a&lt;br&gt;&#xA;सिंहगुप्तमिवारण्यमप्रधृष्या भवन्ति ते&#x9;017c&lt;br&gt;&#xA;येऽर्थं सन्ततमासाद्य दीना इव समासते&#x9;018a&lt;br&gt;&#xA;श्रियं ते सम्प्रयच्छन्ति द्विषद्भ्यो भरतर्षभ&#x9;018c&lt;br&gt;&#xA;धूमायन्ते व्यपेतानि ज्वलन्ति सहितानि च&#x9;019a&lt;br&gt;&#xA;धृतराष्ट्रोल्मुकानीव ज्ञातयो भरतर्षभ&#x9;019c&lt;br&gt;&#xA;इदमन्यत्प्रवक्ष्यामि यथा दृष्टं गिरौ मया&#x9;020a&lt;br&gt;&#xA;श्रुत्वा तदपि कौरव्य यथा श्रेयस्तथा कुरु&#x9;020c&lt;br&gt;&#xA;वयं किरातैः सहिता गच्छामो गिरिमुत्तरम्&#x9;021a&lt;br&gt;&#xA;ब्राह्मणैर्देवकल्पैश्च विद्याजम्भकवातिकैः&#x9;021c&lt;br&gt;&#xA;कुञ्जभूतं गिरिं सर्वमभितो गन्धमादनम्&#x9;022a&lt;br&gt;&#xA;दीप्यमानौषधिगणं सिद्धगन्धर्वसेवितम्&#x9;022c&lt;br&gt;&#xA;तत्र पश्यामहे सर्वे मधु पीतममाक्षिकम्&#x9;023a&lt;br&gt;&#xA;मरुप्रपाते विषमे निविष्टं कुम्भसम्मितम्&#x9;023c&lt;br&gt;&#xA;आशीविषै रक्ष्यमाणं कुबेरदयितं भृशम्&#x9;024a&lt;br&gt;&#xA;यत्प्राश्य पुरुषो मर्त्यो अमरत्वं निगच्छति&#x9;024c&lt;br&gt;&#xA;अचक्षुर्लभते चक्षुर्वृद्धो भवति वै युवा&#x9;025a&lt;br&gt;&#xA;इति ते कथयन्ति स्म ब्राह्मणा जम्भसाधकाः&#x9;025c&lt;br&gt;&#xA;ततः किरातास्तद्दृष्ट्वा प्रार्थयन्तो महीपते&#x9;026a&lt;br&gt;&#xA;विनेशुर्विषमे तस्मिन्ससर्पे गिरिगह्वरे&#x9;026c&lt;br&gt;&#xA;तथैव तव पुत्रोऽयं पृथिवीमेक इच्छति&#x9;027a&lt;br&gt;&#xA;मधु पश्यति सम्मोहात्प्रपातं नानुपश्यति&#x9;027c&lt;br&gt;&#xA;दुर्योधनो योद्धुमनाः समरे सव्यसाचिना&#x9;028a&lt;br&gt;&#xA;न च पश्यामि तेजोऽस्य विक्रमं वा तथाविधम्&#x9;028c&lt;br&gt;&#xA;एकेन रथमास्थाय पृथिवी येन निर्जिता&#x9;029a&lt;br&gt;&#xA;प्रतीक्षमाणो यो वीरः क्षमते वीक्षितं तव&#x9;029c&lt;br&gt;&#xA;द्रुपदो मत्स्यराजश्च सङ्क्रुद्धश्च धनञ्जयः&#x9;030a&lt;br&gt;&#xA;न शेषयेयुः समरे वायुयुक्ता इवाग्नयः&#x9;030c&lt;br&gt;&#xA;अङ्के कुरुष्व राजानं धृतराष्ट्र युधिष्ठिरम्&#x9;031a&lt;br&gt;&#xA;युध्यतोर्हि द्वयोर्युद्धे नैकान्तेन भवेज्जयः&#x9;031c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/063/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/063/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;दुर्योधन विजानीहि यत्त्वां वक्ष्यामि पुत्रक&#x9;001a&lt;br&gt;&#xA;उत्पथं मन्यसे मार्गमनभिज्ञ इवाध्वगः&#x9;001c&lt;br&gt;&#xA;पञ्चानां पाण्डुपुत्राणां यत्तेजः प्रमिमीषसि&#x9;002a&lt;br&gt;&#xA;पञ्चानामिव भूतानां महतां सुमहात्मनाम्&#x9;002c&lt;br&gt;&#xA;युधिष्ठिरं हि कौन्तेयं परं धर्ममिहास्थितम्&#x9;003a&lt;br&gt;&#xA;परां गतिमसम्प्रेक्ष्य न त्वं वेत्तुमिहार्हसि&#x9;003c&lt;br&gt;&#xA;भीमसेनं च कौन्तेयं यस्य नास्ति समो बले&#x9;004a&lt;br&gt;&#xA;रणान्तकं तर्कयसे महावातमिव द्रुमः&#x9;004c&lt;br&gt;&#xA;सर्वशस्त्रभृतां श्रेष्ठं मेरुं शिखरिणामिव&#x9;005a&lt;br&gt;&#xA;युधि गाण्डीवधन्वानं को नु युध्येत बुद्धिमान्&#x9;005c&lt;br&gt;&#xA;धृष्टद्युम्नश्च पाञ्चाल्यः कमिवाद्य न शातयेत्&#x9;006a&lt;br&gt;&#xA;शत्रुमध्ये शरान्मुञ्चन्देवराडशनीमिव&#x9;006c&lt;br&gt;&#xA;सात्यकिश्चापि दुर्धर्षः सम्मतोऽन्धकवृष्णिषु&#x9;007a&lt;br&gt;&#xA;ध्वंसयिष्यति ते सेनां पाण्डवेयहिते रतः&#x9;007c&lt;br&gt;&#xA;यः पुनः प्रतिमानेन त्रील्ँलोकानतिरिच्यते&#x9;008a&lt;br&gt;&#xA;तं कृष्णं पुण्डरीकाक्षं को नु युध्येत बुद्धिमान्&#x9;008c&lt;br&gt;&#xA;एकतो ह्यस्य दाराश्च ज्ञातयश्च सबान्धवाः&#x9;009a&lt;br&gt;&#xA;आत्मा च पृथिवी चेयमेकतश्च धनञ्जयः&#x9;009c&lt;br&gt;&#xA;वासुदेवोऽपि दुर्धर्षो यतात्मा यत्र पाण्डवः&#x9;010a&lt;br&gt;&#xA;अविषह्यं पृथिव्यापि तद्बलं यत्र केशवः&#x9;010c&lt;br&gt;&#xA;तिष्ठ तात सतां वाक्ये सुहृदामर्थवादिनाम्&#x9;011a&lt;br&gt;&#xA;वृद्धं शान्तनवं भीष्मं तितिक्षस्व पितामहम्&#x9;011c&lt;br&gt;&#xA;मां च ब्रुवाणं शुश्रूष कुरूणामर्थवादिनम्&#x9;012a&lt;br&gt;&#xA;द्रोणं कृपं विकर्णं च महाराजं च बाह्लिकम्&#x9;012c&lt;br&gt;&#xA;एते ह्यपि यथैवाहं मन्तुमर्हसि तांस्तथा&#x9;013a&lt;br&gt;&#xA;सर्वे धर्मविदो ह्येते तुल्यस्नेहाश्च भारत&#x9;013c&lt;br&gt;&#xA;यत्तद्विराटनगरे सह भ्रातृभिरग्रतः&#x9;014a&lt;br&gt;&#xA;उत्सृज्य गाः सुसन्त्रस्तं बलं ते समशीर्यत&#x9;014c&lt;br&gt;&#xA;यच्चैव तस्मिन्नगरे श्रूयते महदद्भुतम्&#x9;015a&lt;br&gt;&#xA;एकस्य च बहूनां च पर्याप्तं तन्निदर्शनम्&#x9;015c&lt;br&gt;&#xA;अर्जुनस्तत्तथाकार्षीत्किं पुनः सर्व एव ते&#x9;016a&lt;br&gt;&#xA;सभ्रातॄनभिजानीहि वृत्त्या च प्रतिपादय&#x9;016c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/064/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/064/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;एवमुक्त्वा महाप्राज्ञो धृतराष्ट्रः सुयोधनम्&#x9;001a&lt;br&gt;&#xA;पुनरेव महाभागः सञ्जयं पर्यपृच्छत&#x9;001c&lt;br&gt;&#xA;ब्रूहि सञ्जय यच्छेषं वासुदेवादनन्तरम्&#x9;002a&lt;br&gt;&#xA;यदर्जुन उवाच त्वां परं कौतूहलं हि मे&#x9;002c&lt;br&gt;&#xA;सञ्जय उवाच&#x9;003&lt;br&gt;&#xA;वासुदेववचः श्रुत्वा कुन्तीपुत्रो धनञ्जयः&#x9;003a&lt;br&gt;&#xA;उवाच काले दुर्धर्षो वासुदेवस्य शृण्वतः&#x9;003c&lt;br&gt;&#xA;पितामहं शान्तनवं धृतराष्ट्रं च सञ्जय&#x9;004a&lt;br&gt;&#xA;द्रोणं कृपं च कर्णं च महाराजं च बाह्लिकम्&#x9;004c&lt;br&gt;&#xA;द्रौणिं च सोमदत्तं च शकुनिं चापि सौबलम्&#x9;005a&lt;br&gt;&#xA;दुःशासनं शलं चैव पुरुमित्रं विविंशतिम्&#x9;005c&lt;br&gt;&#xA;विकर्णं चित्रसेनं च जयत्सेनं च पार्थिवम्&#x9;006a&lt;br&gt;&#xA;विन्दानुविन्दावावन्त्यौ दुर्मुखं चापि कौरवम्&#x9;006c&lt;br&gt;&#xA;सैन्धवं दुःसहं चैव भूरिश्रवसमेव च&#x9;007a&lt;br&gt;&#xA;भगदत्तं च राजानं जलसन्धं च पार्थिवम्&#x9;007c&lt;br&gt;&#xA;ये चाप्यन्ये पार्थिवास्तत्र योद्धुं समागताः कौरवाणां प्रियार्थम्&#x9;008a&lt;br&gt;&#xA;मुमूर्षवः पाण्डवाग्नौ प्रदीप्ते समानीता धार्तराष्ट्रेण सूत&#x9;008c&lt;br&gt;&#xA;यथान्यायं कौशलं वन्दनं च समागता मद्वचनेन वाच्याः&#x9;009a&lt;br&gt;&#xA;इदं ब्रूयाः सञ्जय राजमध्ये सुयोधनं पापकृतां प्रधानम्&#x9;009c&lt;br&gt;&#xA;अमर्षणं दुर्मतिं राजपुत्रं पापात्मानं धार्तराष्ट्रं सुलुब्धम्&#x9;010a&lt;br&gt;&#xA;सर्वं ममैतद्वचनं समग्रं सहामात्यं सञ्जय श्रावयेथाः&#x9;010c&lt;br&gt;&#xA;एवं प्रतिष्ठाप्य धनञ्जयो मां ततोऽर्थवद्धर्मवच्चापि वाक्यम्&#x9;011a&lt;br&gt;&#xA;प्रोवाचेदं वासुदेवं समीक्ष्य पार्थो धीमाल्ँलोहितान्तायताक्षः&#x9;011c&lt;br&gt;&#xA;यथा श्रुतं ते वदतो महात्मनो मधुप्रवीरस्य वचः समाहितम्&#x9;012a&lt;br&gt;&#xA;तथैव वाच्यं भवता हि मद्वचः समागतेषु क्षितिपेषु सर्वशः&#x9;012c&lt;br&gt;&#xA;शराग्निधूमे रथनेमिनादिते धनुःस्रुवेणास्त्रबलापहारिणा&#x9;013a&lt;br&gt;&#xA;यथा न होमः क्रियते महामृधे तथा समेत्य प्रयतध्वमादृताः&#x9;013c&lt;br&gt;&#xA;न चेत्प्रयच्छध्वममित्रघातिनो युधिष्ठिरस्यांशमभीप्सितं स्वकम्&#x9;014a&lt;br&gt;&#xA;नयामि वः स्वाश्वपदातिकुञ्जरान्दिशं पितॄणामशिवां शितैः शरैः&#x9;014c&lt;br&gt;&#xA;ततोऽहमामन्त्र्य चतुर्भुजं हरिं धनञ्जयं चैव नमस्य सत्वरः&#x9;015a&lt;br&gt;&#xA;जवेन सम्प्राप्त इहामरद्युते तवान्तिकं प्रापयितुं वचो महत्&#x9;015c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/065/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/065/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;दुर्योधने धार्तराष्ट्रे तद्वचोऽप्रतिनन्दति&#x9;001a&lt;br&gt;&#xA;तूष्णीम्भूतेषु सर्वेषु समुत्तस्थुर्नरेश्वराः&#x9;001c&lt;br&gt;&#xA;उत्थितेषु महाराज पृथिव्यां सर्वराजसु&#x9;002a&lt;br&gt;&#xA;रहिते सञ्जयं राजा परिप्रष्टुं प्रचक्रमे&#x9;002c&lt;br&gt;&#xA;आशंसमानो विजयं तेषां पुत्रवशानुगः&#x9;003a&lt;br&gt;&#xA;आत्मनश्च परेषां च पाण्डवानां च निश्चयम्&#x9;003c&lt;br&gt;&#xA;धृतराष्ट्र उवाच&#x9;004&lt;br&gt;&#xA;गावल्गणे ब्रूहि नः सारफल्गु स्वसेनायां यावदिहास्ति किञ्चित्&#x9;004a&lt;br&gt;&#xA;त्वं पाण्डवानां निपुणं वेत्थ सर्वं किमेषां ज्यायः किमु तेषां कनीयः&#x9;004c&lt;br&gt;&#xA;त्वमेतयोः सारवित्सर्वदर्शी धर्मार्थयोर्निपुणो निश्चयज्ञः&#x9;005a&lt;br&gt;&#xA;स मे पृष्टः सञ्जय ब्रूहि सर्वं युध्यमानाः कतरेऽस्मिन्न सन्ति&#x9;005c&lt;br&gt;&#xA;सञ्जय उवाच&#x9;006&lt;br&gt;&#xA;न त्वां ब्रूयां रहिते जातु किं चिदसूया हि त्वां प्रसहेत राजन्&#x9;006a&lt;br&gt;&#xA;आनयस्व पितरं संशितव्रतं गान्धारीं च महिषीमाजमीढ&#x9;006c&lt;br&gt;&#xA;तौ तेऽसूयां विनयेतां नरेन्द्र धर्मज्ञौ तौ निपुणौ निश्चयज्ञौ&#x9;007a&lt;br&gt;&#xA;तयोस्तु त्वां सन्निधौ तद्वदेयं कृत्स्नं मतं वासुदेवार्जुनाभ्याम्&#x9;007c&lt;br&gt;&#xA;वैशम्पायन उवाच&#x9;008&lt;br&gt;&#xA;ततस्तन्मतमाज्ञाय सञ्जयस्यात्मजस्य च&#x9;008a&lt;br&gt;&#xA;अभ्युपेत्य महाप्राज्ञः कृष्णद्वैपायनोऽब्रवीत्&#x9;008c&lt;br&gt;&#xA;सम्पृच्छते धृतराष्ट्राय सञ्जय आचक्ष्व सर्वं यावदेषोऽनुयुङ्क्ते&#x9;009a&lt;br&gt;&#xA;सर्वं यावद्वेत्थ तस्मिन्यथावद्याथातथ्यं वासुदेवेऽर्जुने च&#x9;009c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/066/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/066/</guid>
      <description>&lt;p&gt;सञ्जय उवाच&#x9;001&lt;br&gt;&#xA;अर्जुनो वासुदेवश्च धन्विनौ परमार्चितौ&#x9;001a&lt;br&gt;&#xA;कामादन्यत्र सम्भूतौ सर्वाभावाय सम्मितौ&#x9;001c&lt;br&gt;&#xA;द्यामन्तरं समास्थाय यथायुक्तं मनस्विनः&#x9;002a&lt;br&gt;&#xA;चक्रं तद्वासुदेवस्य मायया वर्तते विभो&#x9;002c&lt;br&gt;&#xA;सापह्नवं पाण्डवेषु पाण्डवानां सुसम्मतम्&#x9;003a&lt;br&gt;&#xA;सारासारबलं ज्ञात्वा तत्समासेन मे शृणु&#x9;003c&lt;br&gt;&#xA;नरकं शम्बरं चैव कंसं चैद्यं च माधवः&#x9;004a&lt;br&gt;&#xA;जितवान्घोरसङ्काशान्क्रीडन्निव जनार्दनः&#x9;004c&lt;br&gt;&#xA;पृथिवीं चान्तरिक्षं च द्यां चैव पुरुषोत्तमः&#x9;005a&lt;br&gt;&#xA;मनसैव विशिष्टात्मा नयत्यात्मवशं वशी&#x9;005c&lt;br&gt;&#xA;भूयो भूयो हि यद्राजन्पृच्छसे पाण्डवान्प्रति&#x9;006a&lt;br&gt;&#xA;सारासारबलं ज्ञातुं तन्मे निगदतः शृणु&#x9;006c&lt;br&gt;&#xA;एकतो वा जगत्कृत्स्नमेकतो वा जनार्दनः&#x9;007a&lt;br&gt;&#xA;सारतो जगतः कृत्स्नादतिरिक्तो जनार्दनः&#x9;007c&lt;br&gt;&#xA;भस्म कुर्याज्जगदिदं मनसैव जनार्दनः&#x9;008a&lt;br&gt;&#xA;न तु कृत्स्नं जगच्छक्तं भस्म कर्तुं जनार्दनम्&#x9;008c&lt;br&gt;&#xA;यतः सत्यं यतो धर्मो यतो ह्रीरार्जवं यतः&#x9;009a&lt;br&gt;&#xA;ततो भवति गोविन्दो यतः कृष्णस्ततो जयः&#x9;009c&lt;br&gt;&#xA;पृथिवीं चान्तरिक्षं च दिवं च पुरुषोत्तमः&#x9;010a&lt;br&gt;&#xA;विचेष्टयति भूतात्मा क्रीडन्निव जनार्दनः&#x9;010c&lt;br&gt;&#xA;स कृत्वा पाण्डवान्सत्रं लोकं सम्मोहयन्निव&#x9;011a&lt;br&gt;&#xA;अधर्मनिरतान्मूढान्दग्धुमिच्छति ते सुतान्&#x9;011c&lt;br&gt;&#xA;कालचक्रं जगच्चक्रं युगचक्रं च केशवः&#x9;012a&lt;br&gt;&#xA;आत्मयोगेन भगवान्परिवर्तयतेऽनिशम्&#x9;012c&lt;br&gt;&#xA;कालस्य च हि मृत्योश्च जङ्गमस्थावरस्य च&#x9;013a&lt;br&gt;&#xA;ईशते भगवानेकः सत्यमेतद्ब्रवीमि ते&#x9;013c&lt;br&gt;&#xA;ईशन्नपि महायोगी सर्वस्य जगतो हरिः&#x9;014a&lt;br&gt;&#xA;कर्माण्यारभते कर्तुं कीनाश इव दुर्बलः&#x9;014c&lt;br&gt;&#xA;तेन वञ्चयते लोकान्मायायोगेन केशवः&#x9;015a&lt;br&gt;&#xA;ये तमेव प्रपद्यन्ते न ते मुह्यन्ति मानवाः&#x9;015c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/067/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/067/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;कथं त्वं माधवं वेत्थ सर्वलोकमहेश्वरम्&#x9;001a&lt;br&gt;&#xA;कथमेनं न वेदाहं तन्ममाचक्ष्व सञ्जय&#x9;001c&lt;br&gt;&#xA;सञ्जय उवाच&#x9;002&lt;br&gt;&#xA;विद्या राजन्न ते विद्या मम विद्या न हीयते&#x9;002a&lt;br&gt;&#xA;विद्याहीनस्तमोध्वस्तो नाभिजानाति केशवम्&#x9;002c&lt;br&gt;&#xA;विद्यया तात जानामि त्रियुगं मधुसूदनम्&#x9;003a&lt;br&gt;&#xA;कर्तारमकृतं देवं भूतानां प्रभवाप्ययम्&#x9;003c&lt;br&gt;&#xA;धृतराष्ट्र उवाच&#x9;004&lt;br&gt;&#xA;गावल्गणेऽत्र का भक्तिर्या ते नित्या जनार्दने&#x9;004a&lt;br&gt;&#xA;यया त्वमभिजानासि त्रियुगं मधुसूदनम्&#x9;004c&lt;br&gt;&#xA;सञ्जय उवाच&#x9;005&lt;br&gt;&#xA;मायां न सेवे भद्रं ते न वृथाधर्ममाचरे&#x9;005a&lt;br&gt;&#xA;शुद्धभावं गतो भक्त्या शास्त्राद्वेद्मि जनार्दनम्&#x9;005c&lt;br&gt;&#xA;धृतराष्ट्र उवाच&#x9;006&lt;br&gt;&#xA;दुर्योधन हृषीकेशं प्रपद्यस्व जनार्दनम्&#x9;006a&lt;br&gt;&#xA;आप्तो नः सञ्जयस्तात शरणं गच्छ केशवम्&#x9;006c&lt;br&gt;&#xA;दुर्योधन उवाच&#x9;007&lt;br&gt;&#xA;भगवान्देवकीपुत्रो लोकं चेन्निहनिष्यति&#x9;007a&lt;br&gt;&#xA;प्रवदन्नर्जुने सख्यं नाहं गच्छेऽद्य केशवम्&#x9;007c&lt;br&gt;&#xA;धृतराष्ट्र उवाच&#x9;008&lt;br&gt;&#xA;अवाग्गान्धारि पुत्रस्ते गच्छत्येष सुदुर्मतिः&#x9;008a&lt;br&gt;&#xA;ईर्ष्युर्दुरात्मा मानी च श्रेयसां वचनातिगः&#x9;008c&lt;br&gt;&#xA;गान्धार्युवाच&#x9;009&lt;br&gt;&#xA;ऐश्वर्यकाम दुष्टात्मन्वृद्धानां शासनातिग&#x9;009a&lt;br&gt;&#xA;ऐश्वर्यजीविते हित्वा पितरं मां च बालिश&#x9;009c&lt;br&gt;&#xA;वर्धयन्दुर्हृदां प्रीतिं मां च शोकेन वर्धयन्&#x9;010a&lt;br&gt;&#xA;निहतो भीमसेनेन स्मर्तासि वचनं पितुः&#x9;010c&lt;br&gt;&#xA;व्यास उवाच&#x9;011&lt;br&gt;&#xA;दयितोऽसि राजन्कृष्णस्य धृतराष्ट्र निबोध मे&#x9;011a&lt;br&gt;&#xA;यस्य ते सञ्जयो दूतो यस्त्वां श्रेयसि योक्ष्यते&#x9;011c&lt;br&gt;&#xA;जानात्येष हृषीकेशं पुराणं यच्च वै नवम्&#x9;012a&lt;br&gt;&#xA;शुश्रूषमाणमेकाग्रं मोक्ष्यते महतो भयात्&#x9;012c&lt;br&gt;&#xA;वैचित्रवीर्य पुरुषाः क्रोधहर्षतमोवृताः&#x9;013a&lt;br&gt;&#xA;सिता बहुविधैः पाशैर्ये न तुष्टाः स्वकैर्धनैः&#x9;013c&lt;br&gt;&#xA;यमस्य वशमायान्ति काममूढाः पुनः पुनः&#x9;014a&lt;br&gt;&#xA;अन्धनेत्रा यथैवान्धा नीयमानाः स्वकर्मभिः&#x9;014c&lt;br&gt;&#xA;एष एकायनः पन्था येन यान्ति मनीषिणः&#x9;015a&lt;br&gt;&#xA;तं दृष्ट्वा मृत्युमत्येति महांस्तत्र न सज्जते&#x9;015c&lt;br&gt;&#xA;धृतराष्ट्र उवाच&#x9;016&lt;br&gt;&#xA;अङ्ग सञ्जय मे शंस पन्थानमकुतोभयम्&#x9;016a&lt;br&gt;&#xA;येन गत्वा हृषीकेशं प्राप्नुयां शान्तिमुत्तमाम्&#x9;016c&lt;br&gt;&#xA;सञ्जय उवाच&#x9;017&lt;br&gt;&#xA;नाकृतात्मा कृतात्मानं जातु विद्याज्जनार्दनम्&#x9;017a&lt;br&gt;&#xA;आत्मनस्तु क्रियोपायो नान्यत्रेन्द्रियनिग्रहात्&#x9;017c&lt;br&gt;&#xA;इन्द्रियाणामुदीर्णानां कामत्यागोऽप्रमादतः&#x9;018a&lt;br&gt;&#xA;अप्रमादोऽविहिंसा च ज्ञानयोनिरसंशयम्&#x9;018c&lt;br&gt;&#xA;इन्द्रियाणां यमे यत्तो भव राजन्नतन्द्रितः&#x9;019a&lt;br&gt;&#xA;बुद्धिश्च मा ते च्यवतु नियच्छैतां यतस्ततः&#x9;019c&lt;br&gt;&#xA;एतज्ज्ञानं विदुर्विप्रा ध्रुवमिन्द्रियधारणम्&#x9;020a&lt;br&gt;&#xA;एतज्ज्ञानं च पन्थाश्च येन यान्ति मनीषिणः&#x9;020c&lt;br&gt;&#xA;अप्राप्यः केशवो राजन्निन्द्रियैरजितैर्नृभिः&#x9;021a&lt;br&gt;&#xA;आगमाधिगतो योगाद्वशी तत्त्वे प्रसीदति&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/068/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/068/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;भूयो मे पुण्डरीकाक्षं सञ्जयाचक्ष्व पृच्छते&#x9;001a&lt;br&gt;&#xA;नामकर्मार्थवित्तात प्राप्नुयां पुरुषोत्तमम्&#x9;001c&lt;br&gt;&#xA;सञ्जय उवाच&#x9;002&lt;br&gt;&#xA;श्रुतं मे तस्य देवस्य नामनिर्वचनं शुभम्&#x9;002a&lt;br&gt;&#xA;यावत्तत्राभिजानेऽहमप्रमेयो हि केशवः&#x9;002c&lt;br&gt;&#xA;वसनात्सर्वभूतानां वसुत्वाद्देवयोनितः&#x9;003a&lt;br&gt;&#xA;वासुदेवस्ततो वेद्यो वृषत्वाद्वृष्णिरुच्यते&#x9;003c&lt;br&gt;&#xA;मौनाद्ध्यानाच्च योगाच्च विद्धि भारत माधवम्&#x9;004a&lt;br&gt;&#xA;सर्वतत्त्वलयाच्चैव मधुहा मधुसूदनः&#x9;004c&lt;br&gt;&#xA;कृषिर्भूवाचकः शब्दो णश्च निर्वृतिवाचकः&#x9;005a&lt;br&gt;&#xA;कृष्णस्तद्भावयोगाच्च कृष्णो भवति शाश्वतः&#x9;005c&lt;br&gt;&#xA;पुण्डरीकं परं धाम नित्यमक्षयमक्षरम्&#x9;006a&lt;br&gt;&#xA;तद्भावात्पुण्डरीकाक्षो दस्युत्रासाज्जनार्दनः&#x9;006c&lt;br&gt;&#xA;यतः सत्त्वं न च्यवते यच्च सत्त्वान्न हीयते&#x9;007a&lt;br&gt;&#xA;सत्त्वतः सात्वतस्तस्मादार्षभाद्वृषभेक्षणः&#x9;007c&lt;br&gt;&#xA;न जायते जनित्र्यां यदजस्तस्मादनीकजित्&#x9;008a&lt;br&gt;&#xA;देवानां स्वप्रकाशत्वाद्दमाद्दामोदरं विदुः&#x9;008c&lt;br&gt;&#xA;हर्षात्सौख्यात्सुखैश्वर्याद्धृषीकेशत्वमश्नुते&#x9;009a&lt;br&gt;&#xA;बाहुभ्यां रोदसी बिभ्रन्महाबाहुरिति स्मृतः&#x9;009c&lt;br&gt;&#xA;अधो न क्षीयते जातु यस्मात्तस्मादधोक्षजः&#x9;010a&lt;br&gt;&#xA;नराणामयनाच्चापि तेन नारायणः स्मृतः&#x9;010c&lt;br&gt;&#xA;पूरणात्सदनाच्चैव ततोऽसौ पुरुषोत्तमः&#x9;010e&lt;br&gt;&#xA;असतश्च सतश्चैव सर्वस्य प्रभवाप्ययात्&#x9;011a&lt;br&gt;&#xA;सर्वस्य च सदा ज्ञानात्सर्वमेनं प्रचक्षते&#x9;011c&lt;br&gt;&#xA;सत्ये प्रतिष्ठितः कृष्णः सत्यमत्र प्रतिष्ठितम्&#x9;012a&lt;br&gt;&#xA;सत्यात्सत्यं च गोविन्दस्तस्मात्सत्योऽपि नामतः&#x9;012c&lt;br&gt;&#xA;विष्णुर्विक्रमणादेव जयनाज्जिष्णुरुच्यते&#x9;013a&lt;br&gt;&#xA;शाश्वतत्वादनन्तश्च गोविन्दो वेदनाद्गवाम्&#x9;013c&lt;br&gt;&#xA;अतत्त्वं कुरुते तत्त्वं तेन मोहयते प्रजाः&#x9;014a&lt;br&gt;&#xA;एवंविधो धर्मनित्यो भगवान्मुनिभिः सह&#x9;014c&lt;br&gt;&#xA;आगन्ता हि महाबाहुरानृशंस्यार्थमच्युतः&#x9;014e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/069/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/069/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;चक्षुष्मतां वै स्पृहयामि सञ्जय द्रक्ष्यन्ति ये वासुदेवं समीपे&#x9;001a&lt;br&gt;&#xA;विभ्राजमानं वपुषा परेण प्रकाशयन्तं प्रदिशो दिशश्च&#x9;001c&lt;br&gt;&#xA;ईरयन्तं भारतीं भारतानामभ्यर्चनीयां शङ्करीं सृञ्जयानाम्&#x9;002a&lt;br&gt;&#xA;बुभूषद्भिर्ग्रहणीयामनिन्द्यां परासूनामग्रहणीयरूपाम्&#x9;002c&lt;br&gt;&#xA;समुद्यन्तं सात्वतमेकवीरं प्रणेतारमृषभं यादवानाम्&#x9;003a&lt;br&gt;&#xA;निहन्तारं क्षोभणं शात्रवाणां मुष्णन्तं च द्विषतां वै यशांसि&#x9;003c&lt;br&gt;&#xA;द्रष्टारो हि कुरवस्तं समेता महात्मानं शत्रुहणं वरेण्यम्&#x9;004a&lt;br&gt;&#xA;ब्रुवन्तं वाचमनृशंसरूपां वृष्णिश्रेष्ठं मोहयन्तं मदीयान्&#x9;004c&lt;br&gt;&#xA;ऋषिं सनातनतमं विपश्चितं वाचः समुद्रं कलशं यतीनाम्&#x9;005a&lt;br&gt;&#xA;अरिष्टनेमिं गरुडं सुपर्णं पतिं प्रजानां भुवनस्य धाम&#x9;005c&lt;br&gt;&#xA;सहस्रशीर्षं पुरुषं पुराणमनादिमध्यान्तमनन्तकीर्तिम्&#x9;006a&lt;br&gt;&#xA;शुक्रस्य धातारमजं जनित्रं परं परेभ्यः शरणं प्रपद्ये&#x9;006c&lt;br&gt;&#xA;त्रैलोक्यनिर्माणकरं जनित्रं देवासुराणामथ नागरक्षसाम्&#x9;007a&lt;br&gt;&#xA;नराधिपानां विदुषां प्रधानमिन्द्रानुजं तं शरणं प्रपद्ये&#x9;007c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/070/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/070/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;सञ्जये प्रतियाते तु धर्मराजो युधिष्ठिरः&#x9;001a&lt;br&gt;&#xA;अभ्यभाषत दाशार्हमृषभं सर्वसात्वताम्&#x9;001c&lt;br&gt;&#xA;अयं स कालः सम्प्राप्तो मित्राणां मे जनार्दन&#x9;002a&lt;br&gt;&#xA;न च त्वदन्यं पश्यामि यो न आपत्सु तारयेत्&#x9;002c&lt;br&gt;&#xA;त्वां हि माधव संश्रित्य निर्भया मोहदर्पितम्&#x9;003a&lt;br&gt;&#xA;धार्तराष्ट्रं सहामात्यं स्वमंशमनुयुञ्ज्महे&#x9;003c&lt;br&gt;&#xA;यथा हि सर्वास्वापत्सु पासि वृष्णीनरिन्दम&#x9;004a&lt;br&gt;&#xA;तथा ते पाण्डवा रक्ष्याः पाह्यस्मान्महतो भयात्&#x9;004c&lt;br&gt;&#xA;भगवानुवाच&#x9;005&lt;br&gt;&#xA;अयमस्मि महाबाहो ब्रूहि यत्ते विवक्षितम्&#x9;005a&lt;br&gt;&#xA;करिष्यामि हि तत्सर्वं यत्त्वं वक्ष्यसि भारत&#x9;005c&lt;br&gt;&#xA;युधिष्ठिर उवाच&#x9;006&lt;br&gt;&#xA;श्रुतं ते धृतराष्ट्रस्य सपुत्रस्य चिकीर्षितम्&#x9;006a&lt;br&gt;&#xA;एतद्धि सकलं कृष्ण सञ्जयो मां यदब्रवीत्&#x9;006c&lt;br&gt;&#xA;तन्मतं धृतराष्ट्रस्य सोऽस्यात्मा विवृतान्तरः&#x9;007a&lt;br&gt;&#xA;यथोक्तं दूत आचष्टे वध्यः स्यादन्यथा ब्रुवन्&#x9;007c&lt;br&gt;&#xA;अप्रदानेन राज्यस्य शान्तिमस्मासु मार्गति&#x9;008a&lt;br&gt;&#xA;लुब्धः पापेन मनसा चरन्नसममात्मनः&#x9;008c&lt;br&gt;&#xA;यत्तद्द्वादश वर्षाणि वने निर्व्युषिता वयम्&#x9;009a&lt;br&gt;&#xA;छद्मना शरदं चैकां धृतराष्ट्रस्य शासनात्&#x9;009c&lt;br&gt;&#xA;स्थाता नः समये तस्मिन्धृतराष्ट्र इति प्रभो&#x9;010a&lt;br&gt;&#xA;नाहास्म समयं कृष्ण तद्धि नो ब्राह्मणा विदुः&#x9;010c&lt;br&gt;&#xA;वृद्धो राजा धृतराष्ट्रः स्वधर्मं नानुपश्यति&#x9;011a&lt;br&gt;&#xA;पश्यन्वा पुत्रगृद्धित्वान्मन्दस्यान्वेति शासनम्&#x9;011c&lt;br&gt;&#xA;सुयोधनमते तिष्ठन्राजास्मासु जनार्दन&#x9;012a&lt;br&gt;&#xA;मिथ्या चरति लुब्धः संश्चरन्प्रियमिवात्मनः&#x9;012c&lt;br&gt;&#xA;इतो दुःखतरं किं नु यत्राहं मातरं ततः&#x9;013a&lt;br&gt;&#xA;संविधातुं न शक्नोमि मित्राणां वा जनार्दन&#x9;013c&lt;br&gt;&#xA;काशिभिश्चेदिपाञ्चालैर्मत्स्यैश्च मधुसूदन&#x9;014a&lt;br&gt;&#xA;भवता चैव नाथेन पञ्च ग्रामा वृता मया&#x9;014c&lt;br&gt;&#xA;कुशस्थलं वृकस्थलमासन्दी वारणावतम्&#x9;015a&lt;br&gt;&#xA;अवसानं च गोविन्द किञ्चिदेवात्र पञ्चमम्&#x9;015c&lt;br&gt;&#xA;पञ्च नस्तात दीयन्तां ग्रामा वा नगराणि वा&#x9;016a&lt;br&gt;&#xA;वसेम सहिता येषु मा च नो भरता नशन्&#x9;016c&lt;br&gt;&#xA;न च तानपि दुष्टात्मा धार्तराष्ट्रोऽनुमन्यते&#x9;017a&lt;br&gt;&#xA;स्वाम्यमात्मनि मत्वासावतो दुःखतरं नु किम्&#x9;017c&lt;br&gt;&#xA;कुले जातस्य वृद्धस्य परवित्तेषु गृध्यतः&#x9;018a&lt;br&gt;&#xA;लोभः प्रज्ञानमाहन्ति प्रज्ञा हन्ति हता ह्रियम्&#x9;018c&lt;br&gt;&#xA;ह्रीर्हता बाधते धर्मं धर्मो हन्ति हतः श्रियम्&#x9;019a&lt;br&gt;&#xA;श्रीर्हता पुरुषं हन्ति पुरुषस्यास्वता वधः&#x9;019c&lt;br&gt;&#xA;अस्वतो हि निवर्तन्ते ज्ञातयः सुहृदर्त्विजः&#x9;020a&lt;br&gt;&#xA;अपुष्पादफलाद्वृक्षाद्यथा तात पतत्रिणः&#x9;020c&lt;br&gt;&#xA;एतच्च मरणं तात यदस्मात्पतितादिव&#x9;021a&lt;br&gt;&#xA;ज्ञातयो विनिवर्तन्ते प्रेतसत्त्वादिवासवः&#x9;021c&lt;br&gt;&#xA;नातः पापीयसीं काञ्चिदवस्थां शम्बरोऽब्रवीत्&#x9;022a&lt;br&gt;&#xA;यत्र नैवाद्य न प्रातर्भोजनं प्रतिदृश्यते&#x9;022c&lt;br&gt;&#xA;धनमाहुः परं धर्मं धने सर्वं प्रतिष्ठितम्&#x9;023a&lt;br&gt;&#xA;जीवन्ति धनिनो लोके मृता ये त्वधना नराः&#x9;023c&lt;br&gt;&#xA;ये धनादपकर्षन्ति नरं स्वबलमाश्रिताः&#x9;024a&lt;br&gt;&#xA;ते धर्ममर्थं कामं च प्रमथ्नन्ति नरं च तम्&#x9;024c&lt;br&gt;&#xA;एतामवस्थां प्राप्यैके मरणं वव्रिरे जनाः&#x9;025a&lt;br&gt;&#xA;ग्रामायैके वनायैके नाशायैके प्रवव्रजुः&#x9;025c&lt;br&gt;&#xA;उन्मादमेके पुष्यन्ति यान्त्यन्ये द्विषतां वशम्&#x9;026a&lt;br&gt;&#xA;दास्यमेके निगच्छन्ति परेषामर्थहेतुना&#x9;026c&lt;br&gt;&#xA;आपदेवास्य मरणात्पुरुषस्य गरीयसी&#x9;027a&lt;br&gt;&#xA;श्रियो विनाशस्तद्ध्यस्य निमित्तं धर्मकामयोः&#x9;027c&lt;br&gt;&#xA;यदस्य धर्म्यं मरणं शाश्वतं लोकवर्त्म तत्&#x9;028a&lt;br&gt;&#xA;समन्तात्सर्वभूतानां न तदत्येति कश्चन&#x9;028c&lt;br&gt;&#xA;न तथा बाध्यते कृष्ण प्रकृत्या निर्धनो जनः&#x9;029a&lt;br&gt;&#xA;यथा भद्रां श्रियं प्राप्य तया हीनः सुखैधितः&#x9;029c&lt;br&gt;&#xA;स तदात्मापराधेन सम्प्राप्तो व्यसनं महत्&#x9;030a&lt;br&gt;&#xA;सेन्द्रान्गर्हयते देवान्नात्मानं च कथञ्चन&#x9;030c&lt;br&gt;&#xA;न चास्मिन्सर्वशास्त्राणि प्रतरन्ति निगर्हणाम्&#x9;031a&lt;br&gt;&#xA;सोऽभिक्रुध्यति भृत्यानां सुहृदश्चाभ्यसूयति&#x9;031c&lt;br&gt;&#xA;तं तदा मन्युरेवैति स भूयः सम्प्रमुह्यति&#x9;032a&lt;br&gt;&#xA;स मोहवशमापन्नः क्रूरं कर्म निषेवते&#x9;032c&lt;br&gt;&#xA;पापकर्मात्ययायैव सङ्करं तेन पुष्यति&#x9;033a&lt;br&gt;&#xA;सङ्करो नरकायैव सा काष्ठा पापकर्मणाम्&#x9;033c&lt;br&gt;&#xA;न चेत्प्रबुध्यते कृष्ण नरकायैव गच्छति&#x9;034a&lt;br&gt;&#xA;तस्य प्रबोधः प्रज्ञैव प्रज्ञाचक्षुर्न रिष्यति&#x9;034c&lt;br&gt;&#xA;प्रज्ञालाभे हि पुरुषः शास्त्राण्येवान्ववेक्षते&#x9;035a&lt;br&gt;&#xA;शास्त्रनित्यः पुनर्धर्मं तस्य ह्रीरङ्गमुत्तमम्&#x9;035c&lt;br&gt;&#xA;ह्रीमान्हि पापं प्रद्वेष्टि तस्य श्रीरभिवर्धते&#x9;036a&lt;br&gt;&#xA;श्रीमान्स यावद्भवति तावद्भवति पूरुषः&#x9;036c&lt;br&gt;&#xA;धर्मनित्यः प्रशान्तात्मा कार्ययोगवहः सदा&#x9;037a&lt;br&gt;&#xA;नाधर्मे कुरुते बुद्धिं न च पापेषु वर्तते&#x9;037c&lt;br&gt;&#xA;अह्रीको वा विमूढो वा नैव स्त्री न पुनः पुमान्&#x9;038a&lt;br&gt;&#xA;नास्याधिकारो धर्मेऽस्ति यथा शूद्रस्तथैव सः&#x9;038c&lt;br&gt;&#xA;ह्रीमानवति देवांश्च पितॄनात्मानमेव च&#x9;039a&lt;br&gt;&#xA;तेनामृतत्वं व्रजति सा काष्ठा पुण्यकर्मणाम्&#x9;039c&lt;br&gt;&#xA;तदिदं मयि ते दृष्टं प्रत्यक्षं मधुसूदन&#x9;040a&lt;br&gt;&#xA;यथा राज्यात्परिभ्रष्टो वसामि वसतीरिमाः&#x9;040c&lt;br&gt;&#xA;ते वयं न श्रियं हातुमलं न्यायेन केनचित्&#x9;041a&lt;br&gt;&#xA;अत्र नो यतमानानां वधश्चेदपि साधु तत्&#x9;041c&lt;br&gt;&#xA;तत्र नः प्रथमः कल्पो यद्वयं ते च माधव&#x9;042a&lt;br&gt;&#xA;प्रशान्ताः समभूताश्च श्रियं तामश्नुवीमहि&#x9;042c&lt;br&gt;&#xA;तत्रैषा परमा काष्ठा रौद्रकर्मक्षयोदया&#x9;043a&lt;br&gt;&#xA;यद्वयं कौरवान्हत्वा तानि राष्ट्राण्यशीमहि&#x9;043c&lt;br&gt;&#xA;ये पुनः स्युरसम्बद्धा अनार्याः कृष्ण शत्रवः&#x9;044a&lt;br&gt;&#xA;तेषामप्यवधः कार्यः किं पुनर्ये स्युरीदृशाः&#x9;044c&lt;br&gt;&#xA;ज्ञातयश्च हि भूयिष्ठाः सहाया गुरवश्च नः&#x9;045a&lt;br&gt;&#xA;तेषां वधोऽतिपापीयान्किं नु युद्धेऽस्ति शोभनम्&#x9;045c&lt;br&gt;&#xA;पापः क्षत्रियधर्मोऽयं वयं च क्षत्रबान्धवाः&#x9;046a&lt;br&gt;&#xA;स नः स्वधर्मोऽधर्मो वा वृत्तिरन्या विगर्हिता&#x9;046c&lt;br&gt;&#xA;शूद्रः करोति शुश्रूषां वैश्या विपणिजीविनः&#x9;047a&lt;br&gt;&#xA;वयं वधेन जीवामः कपालं ब्राह्मणैर्वृतम्&#x9;047c&lt;br&gt;&#xA;क्षत्रियः क्षत्रियं हन्ति मत्स्यो मत्स्येन जीवति&#x9;048a&lt;br&gt;&#xA;श्वा श्वानं हन्ति दाशार्ह पश्य धर्मो यथागतः&#x9;048c&lt;br&gt;&#xA;युद्धे कृष्ण कलिर्नित्यं प्राणाः सीदन्ति संयुगे&#x9;049a&lt;br&gt;&#xA;बलं तु नीतिमात्राय हठे जयपराजयौ&#x9;049c&lt;br&gt;&#xA;नात्मच्छन्देन भूतानां जीवितं मरणं तथा&#x9;050a&lt;br&gt;&#xA;नाप्यकाले सुखं प्राप्यं दुःखं वापि यदूत्तम&#x9;050c&lt;br&gt;&#xA;एको ह्यपि बहून्हन्ति घ्नन्त्येकं बहवोऽप्युत&#x9;051a&lt;br&gt;&#xA;शूरं कापुरुषो हन्ति अयशस्वी यशस्विनम्&#x9;051c&lt;br&gt;&#xA;जयश्चैवोभयोर्दृष्ट उभयोश्च पराजयः&#x9;052a&lt;br&gt;&#xA;तथैवापचयो दृष्टो व्यपयाने क्षयव्ययौ&#x9;052c&lt;br&gt;&#xA;सर्वथा वृजिनं युद्धं को घ्नन्न प्रतिहन्यते&#x9;053a&lt;br&gt;&#xA;हतस्य च हृषीकेश समौ जयपराजयौ&#x9;053c&lt;br&gt;&#xA;पराजयश्च मरणान्मन्ये नैव विशिष्यते&#x9;054a&lt;br&gt;&#xA;यस्य स्याद्विजयः कृष्ण तस्याप्यपचयो ध्रुवम्&#x9;054c&lt;br&gt;&#xA;अन्ततो दयितं घ्नन्ति केचिदप्यपरे जनाः&#x9;055a&lt;br&gt;&#xA;तस्याङ्ग बलहीनस्य पुत्रान्भ्रातॄनपश्यतः&#x9;055c&lt;br&gt;&#xA;निर्वेदो जीविते कृष्ण सर्वतश्चोपजायते&#x9;055e&lt;br&gt;&#xA;ये ह्येव वीरा ह्रीमन्त आर्याः करुणवेदिनः&#x9;056a&lt;br&gt;&#xA;त एव युद्धे हन्यन्ते यवीयान्मुच्यते जनः&#x9;056c&lt;br&gt;&#xA;हत्वाप्यनुशयो नित्यं परानपि जनार्दन&#x9;057a&lt;br&gt;&#xA;अनुबन्धश्च पापोऽत्र शेषश्चाप्यवशिष्यते&#x9;057c&lt;br&gt;&#xA;शेषो हि बलमासाद्य न शेषमवशेषयेत्&#x9;058a&lt;br&gt;&#xA;सर्वोच्छेदे च यतते वैरस्यान्तविधित्सया&#x9;058c&lt;br&gt;&#xA;जयो वैरं प्रसृजति दुःखमास्ते पराजितः&#x9;059a&lt;br&gt;&#xA;सुखं प्रशान्तः स्वपिति हित्वा जयपराजयौ&#x9;059c&lt;br&gt;&#xA;जातवैरश्च पुरुषो दुःखं स्वपिति नित्यदा&#x9;060a&lt;br&gt;&#xA;अनिर्वृतेन मनसा ससर्प इव वेश्मनि&#x9;060c&lt;br&gt;&#xA;उत्सादयति यः सर्वं यशसा स वियुज्यते&#x9;061a&lt;br&gt;&#xA;अकीर्तिं सर्वभूतेषु शाश्वतीं स नियच्छति&#x9;061c&lt;br&gt;&#xA;न हि वैराणि शाम्यन्ति दीर्घकालकृतान्यपि&#x9;062a&lt;br&gt;&#xA;आख्यातारश्च विद्यन्ते पुमांश्चोत्पद्यते कुले&#x9;062c&lt;br&gt;&#xA;न चापि वैरं वैरेण केशव व्युपशाम्यति&#x9;063a&lt;br&gt;&#xA;हविषाग्निर्यथा कृष्ण भूय एवाभिवर्धते&#x9;063c&lt;br&gt;&#xA;अतोऽन्यथा नास्ति शान्तिर्नित्यमन्तरमन्ततः&#x9;064a&lt;br&gt;&#xA;अन्तरं लिप्समानानामयं दोषो निरन्तरः&#x9;064c&lt;br&gt;&#xA;पौरुषेयो हि बलवानाधिर्हृदयबाधनः&#x9;065a&lt;br&gt;&#xA;तस्य त्यागेन वा शान्तिर्निवृत्त्या मनसोऽपि वा&#x9;065c&lt;br&gt;&#xA;अथ वा मूलघातेन द्विषतां मधुसूदन&#x9;066a&lt;br&gt;&#xA;फलनिर्वृत्तिरिद्धा स्यात्तन्नृशंसतरं भवेत्&#x9;066c&lt;br&gt;&#xA;या तु त्यागेन शान्तिः स्यात्तदृते वध एव सः&#x9;067a&lt;br&gt;&#xA;संशयाच्च समुच्छेदाद्द्विषतामात्मनस्तथा&#x9;067c&lt;br&gt;&#xA;न च त्यक्तुं तदिच्छामो न चेच्छामः कुलक्षयम्&#x9;068a&lt;br&gt;&#xA;अत्र या प्रणिपातेन शान्तिः सैव गरीयसी&#x9;068c&lt;br&gt;&#xA;सर्वथा यतमानानामयुद्धमभिकाङ्क्षताम्&#x9;069a&lt;br&gt;&#xA;सान्त्वे प्रतिहते युद्धं प्रसिद्धमपराक्रमम्&#x9;069c&lt;br&gt;&#xA;प्रतिघातेन सान्त्वस्य दारुणं सम्प्रवर्तते&#x9;070a&lt;br&gt;&#xA;तच्छुनामिव गोपादे पण्डितैरुपलक्षितम्&#x9;070c&lt;br&gt;&#xA;लाङ्गूलचालनं क्ष्वेडः प्रतिरावो विवर्तनम्&#x9;071a&lt;br&gt;&#xA;दन्तदर्शनमारावस्ततो युद्धं प्रवर्तते&#x9;071c&lt;br&gt;&#xA;तत्र यो बलवान्कृष्ण जित्वा सोऽत्ति तदामिषम्&#x9;072a&lt;br&gt;&#xA;एवमेव मनुष्येषु विशेषो नास्ति कश्चन&#x9;072c&lt;br&gt;&#xA;सर्वथा त्वेतदुचितं दुर्बलेषु बलीयसाम्&#x9;073a&lt;br&gt;&#xA;अनादरो विरोधश्च प्रणिपाती हि दुर्बलः&#x9;073c&lt;br&gt;&#xA;पिता राजा च वृद्धश्च सर्वथा मानमर्हति&#x9;074a&lt;br&gt;&#xA;तस्मान्मान्यश्च पूज्यश्च धृतराष्ट्रो जनार्दन&#x9;074c&lt;br&gt;&#xA;पुत्रस्नेहस्तु बलवान्धृतराष्ट्रस्य माधव&#x9;075a&lt;br&gt;&#xA;स पुत्रवशमापन्नः प्रणिपातं प्रहास्यति&#x9;075c&lt;br&gt;&#xA;तत्र किं मन्यसे कृष्ण प्राप्तकालमनन्तरम्&#x9;076a&lt;br&gt;&#xA;कथमर्थाच्च धर्माच्च न हीयेमहि माधव&#x9;076c&lt;br&gt;&#xA;ईदृशे ह्यर्थकृच्छ्रेऽस्मिन्कमन्यं मधुसूदन&#x9;077a&lt;br&gt;&#xA;उपसम्प्रष्टुमर्हामि त्वामृते पुरुषोत्तम&#x9;077c&lt;br&gt;&#xA;प्रियश्च प्रियकामश्च गतिज्ञः सर्वकर्मणाम्&#x9;078a&lt;br&gt;&#xA;को हि कृष्णास्ति नस्त्वादृक्सर्वनिश्चयवित्सुहृत्&#x9;078c&lt;br&gt;&#xA;वैशम्पायन उवाच&#x9;079&lt;br&gt;&#xA;एवमुक्तः प्रत्युवाच धर्मराजं जनार्दनः&#x9;079a&lt;br&gt;&#xA;उभयोरेव वामर्थे यास्यामि कुरुसंसदम्&#x9;079c&lt;br&gt;&#xA;शमं तत्र लभेयं चेद्युष्मदर्थमहापयन्&#x9;080a&lt;br&gt;&#xA;पुण्यं मे सुमहद्राजंश्चरितं स्यान्महाफलम्&#x9;080c&lt;br&gt;&#xA;मोचयेयं मृत्युपाशात्संरब्धान्कुरुसृञ्जयान्&#x9;081a&lt;br&gt;&#xA;पाण्डवान्धार्तराष्ट्रांश्च सर्वां च पृथिवीमिमाम्&#x9;081c&lt;br&gt;&#xA;युधिष्ठिर उवाच&#x9;082&lt;br&gt;&#xA;न ममैतन्मतं कृष्ण यत्त्वं यायाः कुरून्प्रति&#x9;082a&lt;br&gt;&#xA;सुयोधनः सूक्तमपि न करिष्यति ते वचः&#x9;082c&lt;br&gt;&#xA;समेतं पार्थिवं क्षत्रं सुयोधनवशानुगम्&#x9;083a&lt;br&gt;&#xA;तेषां मध्यावतरणं तव कृष्ण न रोचये&#x9;083c&lt;br&gt;&#xA;न हि नः प्रीणयेद्द्रव्यं न देवत्वं कुतः सुखम्&#x9;084a&lt;br&gt;&#xA;न च सर्वामरैश्वर्यं तव रोधेन माधव&#x9;084c&lt;br&gt;&#xA;भगवानुवाच&#x9;085&lt;br&gt;&#xA;जानाम्येतां महाराज धार्तराष्ट्रस्य पापताम्&#x9;085a&lt;br&gt;&#xA;अवाच्यास्तु भविष्यामः सर्वलोके महीक्षिताम्&#x9;085c&lt;br&gt;&#xA;न चापि मम पर्याप्ताः सहिताः सर्वपार्थिवाः&#x9;086a&lt;br&gt;&#xA;क्रुद्धस्य प्रमुखे स्थातुं सिंहस्येवेतरे मृगाः&#x9;086c&lt;br&gt;&#xA;अथ चेत्ते प्रवर्तेरन्मयि किञ्चिदसाम्प्रतम्&#x9;087a&lt;br&gt;&#xA;निर्दहेयं कुरून्सर्वानिति मे धीयते मतिः&#x9;087c&lt;br&gt;&#xA;न जातु गमनं तत्र भवेत्पार्थ निरर्थकम्&#x9;088a&lt;br&gt;&#xA;अर्थप्राप्तिः कदाचित्स्यादन्ततो वाप्यवाच्यता&#x9;088c&lt;br&gt;&#xA;युधिष्ठिर उवाच&#x9;089&lt;br&gt;&#xA;यत्तुभ्यं रोचते कृष्ण स्वस्ति प्राप्नुहि कौरवान्&#x9;089a&lt;br&gt;&#xA;कृतार्थं स्वस्तिमन्तं त्वां द्रक्ष्यामि पुनरागतम्&#x9;089c&lt;br&gt;&#xA;विष्वक्सेन कुरून्गत्वा भारताञ्शमयेः प्रभो&#x9;090a&lt;br&gt;&#xA;यथा सर्वे सुमनसः सह स्यामः सुचेतसः&#x9;090c&lt;br&gt;&#xA;भ्राता चासि सखा चासि बीभत्सोर्मम च प्रियः&#x9;091a&lt;br&gt;&#xA;सौहृदेनाविशङ्क्योऽसि स्वस्ति प्राप्नुहि भूतये&#x9;091c&lt;br&gt;&#xA;अस्मान्वेत्थ परान्वेत्थ वेत्थार्थं वेत्थ भाषितम्&#x9;092a&lt;br&gt;&#xA;यद्यदस्मद्धितं कृष्ण तत्तद्वाच्यः सुयोधनः&#x9;092c&lt;br&gt;&#xA;यद्यद्धर्मेण संयुक्तमुपपद्येद्धितं वचः&#x9;093a&lt;br&gt;&#xA;तत्तत्केशव भाषेथाः सान्त्वं वा यदि वेतरत्&#x9;093c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/071/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/071/</guid>
      <description>&lt;p&gt;भगवानुवाच&#x9;001&lt;br&gt;&#xA;सञ्जयस्य श्रुतं वाक्यं भवतश्च श्रुतं मया&#x9;001a&lt;br&gt;&#xA;सर्वं जानाम्यभिप्रायं तेषां च भवतश्च यः&#x9;001c&lt;br&gt;&#xA;तव धर्माश्रिता बुद्धिस्तेषां वैराश्रिता मतिः&#x9;002a&lt;br&gt;&#xA;यदयुद्धेन लभ्येत तत्ते बहुमतं भवेत्&#x9;002c&lt;br&gt;&#xA;न च तन्नैष्ठिकं कर्म क्षत्रियस्य विशां पते&#x9;003a&lt;br&gt;&#xA;आहुराश्रमिणः सर्वे यद्भैक्षं क्षत्रियश्चरेत्&#x9;003c&lt;br&gt;&#xA;जयो वधो वा सङ्ग्रामे धात्रा दिष्टः सनातनः&#x9;004a&lt;br&gt;&#xA;स्वधर्मः क्षत्रियस्यैष कार्पण्यं न प्रशस्यते&#x9;004c&lt;br&gt;&#xA;न हि कार्पण्यमास्थाय शक्या वृत्तिर्युधिष्ठिर&#x9;005a&lt;br&gt;&#xA;विक्रमस्व महाबाहो जहि शत्रूनरिन्दम&#x9;005c&lt;br&gt;&#xA;अतिगृद्धाः कृतस्नेहा दीर्घकालं सहोषिताः&#x9;006a&lt;br&gt;&#xA;कृतमित्राः कृतबला धार्तराष्ट्राः परन्तप&#x9;006c&lt;br&gt;&#xA;न पर्यायोऽस्ति यत्साम्यं त्वयि कुर्युर्विशां पते&#x9;007a&lt;br&gt;&#xA;बलवत्तां हि मन्यन्ते भीष्मद्रोणकृपादिभिः&#x9;007c&lt;br&gt;&#xA;यावच्च मार्दवेनैतान्राजन्नुपचरिष्यसि&#x9;008a&lt;br&gt;&#xA;तावदेते हरिष्यन्ति तव राज्यमरिन्दम&#x9;008c&lt;br&gt;&#xA;नानुक्रोशान्न कार्पण्यान्न च धर्मार्थकारणात्&#x9;009a&lt;br&gt;&#xA;अलं कर्तुं धार्तराष्ट्रास्तव काममरिन्दम&#x9;009c&lt;br&gt;&#xA;एतदेव निमित्तं ते पाण्डवास्तु यथा त्वयि&#x9;010a&lt;br&gt;&#xA;नान्वतप्यन्त कौपीनं तावत्कृत्वापि दुष्करम्&#x9;010c&lt;br&gt;&#xA;पितामहस्य द्रोणस्य विदुरस्य च धीमतः&#x9;011a&lt;br&gt;&#xA;पश्यतां कुरुमुख्यानां सर्वेषामेव तत्त्वतः&#x9;011c&lt;br&gt;&#xA;दानशीलं मृदुं दान्तं धर्मकाममनुव्रतम्&#x9;012a&lt;br&gt;&#xA;यत्त्वामुपधिना राजन्द्यूतेनावञ्चयत्तदा&#x9;012c&lt;br&gt;&#xA;न चापत्रपते पापो नृशंसस्तेन कर्मणा&#x9;012e&lt;br&gt;&#xA;तथाशीलसमाचारे राजन्मा प्रणयं कृथाः&#x9;013a&lt;br&gt;&#xA;वध्यास्ते सर्वलोकस्य किं पुनस्तव भारत&#x9;013c&lt;br&gt;&#xA;वाग्भिस्त्वप्रतिरूपाभिरतुदत्सकनीयसम्&#x9;014a&lt;br&gt;&#xA;श्लाघमानः प्रहृष्टः सन्भाषते भ्रातृभिः सह&#x9;014c&lt;br&gt;&#xA;एतावत्पाण्डवानां हि नास्ति किञ्चिदिह स्वकम्&#x9;015a&lt;br&gt;&#xA;नामधेयं च गोत्रं च तदप्येषां न शिष्यते&#x9;015c&lt;br&gt;&#xA;कालेन महता चैषां भविष्यति पराभवः&#x9;016a&lt;br&gt;&#xA;प्रकृतिं ते भजिष्यन्ति नष्टप्रकृतयो जनाः&#x9;016c&lt;br&gt;&#xA;एताश्चान्याश्च परुषा वाचः स समुदीरयन्&#x9;017a&lt;br&gt;&#xA;श्लाघते ज्ञातिमध्ये स्म त्वयि प्रव्रजिते वनम्&#x9;017c&lt;br&gt;&#xA;ये तत्रासन्समानीतास्ते दृष्ट्वा त्वामनागसम्&#x9;018a&lt;br&gt;&#xA;अश्रुकण्ठा रुदन्तश्च सभायामासते तदा&#x9;018c&lt;br&gt;&#xA;न चैनमभ्यनन्दंस्ते राजानो ब्राह्मणैः सह&#x9;019a&lt;br&gt;&#xA;सर्वे दुर्योधनं तत्र निन्दन्ति स्म सभासदः&#x9;019c&lt;br&gt;&#xA;कुलीनस्य च या निन्दा वधश्चामित्रकर्शन&#x9;020a&lt;br&gt;&#xA;महागुणो वधो राजन्न तु निन्दा कुजीविका&#x9;020c&lt;br&gt;&#xA;तदैव निहतो राजन्यदैव निरपत्रपः&#x9;021a&lt;br&gt;&#xA;निन्दितश्च महाराज पृथिव्यां सर्वराजसु&#x9;021c&lt;br&gt;&#xA;ईषत्कार्यो वधस्तस्य यस्य चारित्रमीदृशम्&#x9;022a&lt;br&gt;&#xA;प्रस्कम्भनप्रतिस्तब्धश्छिन्नमूल इव द्रुमः&#x9;022c&lt;br&gt;&#xA;वध्यः सर्प इवानार्यः सर्वलोकस्य दुर्मतिः&#x9;023a&lt;br&gt;&#xA;जह्येनं त्वममित्रघ्न मा राजन्विचिकित्सिथाः&#x9;023c&lt;br&gt;&#xA;सर्वथा त्वत्क्षमं चैतद्रोचते च ममानघ&#x9;024a&lt;br&gt;&#xA;यत्त्वं पितरि भीष्मे च प्रणिपातं समाचरेः&#x9;024c&lt;br&gt;&#xA;अहं तु सर्वलोकस्य गत्वा छेत्स्यामि संशयम्&#x9;025a&lt;br&gt;&#xA;येषामस्ति द्विधाभावो राजन्दुर्योधनं प्रति&#x9;025c&lt;br&gt;&#xA;मध्ये राज्ञामहं तत्र प्रातिपौरुषिकान्गुणान्&#x9;026a&lt;br&gt;&#xA;तव सङ्कीर्तयिष्यामि ये च तस्य व्यतिक्रमाः&#x9;026c&lt;br&gt;&#xA;ब्रुवतस्तत्र मे वाक्यं धर्मार्थसहितं हितम्&#x9;027a&lt;br&gt;&#xA;निशम्य पार्थिवाः सर्वे नानाजनपदेश्वराः&#x9;027c&lt;br&gt;&#xA;त्वयि सम्प्रतिपत्स्यन्ते धर्मात्मा सत्यवागिति&#x9;028a&lt;br&gt;&#xA;तस्मिंश्चाधिगमिष्यन्ति यथा लोभादवर्तत&#x9;028c&lt;br&gt;&#xA;गर्हयिष्यामि चैवैनं पौरजानपदेष्वपि&#x9;029a&lt;br&gt;&#xA;वृद्धबालानुपादाय चातुर्वर्ण्यसमागमे&#x9;029c&lt;br&gt;&#xA;शमं चेद्याचमानस्त्वं न धर्मं तत्र लप्स्यसे&#x9;030a&lt;br&gt;&#xA;कुरून्विगर्हयिष्यन्ति धृतराष्ट्रं च पार्थिवाः&#x9;030c&lt;br&gt;&#xA;तस्मिल्ँलोकपरित्यक्ते किं कार्यमवशिष्यते&#x9;031a&lt;br&gt;&#xA;हते दुर्योधने राजन्यदन्यत्क्रियतामिति&#x9;031c&lt;br&gt;&#xA;यात्वा चाहं कुरून्सर्वान्युष्मदर्थमहापयन्&#x9;032a&lt;br&gt;&#xA;यतिष्ये प्रशमं कर्तुं लक्षयिष्ये च चेष्टितम्&#x9;032c&lt;br&gt;&#xA;कौरवाणां प्रवृत्तिं च गत्वा युद्धाधिकारिकाम्&#x9;033a&lt;br&gt;&#xA;निशाम्य विनिवर्तिष्ये जयाय तव भारत&#x9;033c&lt;br&gt;&#xA;सर्वथा युद्धमेवाहमाशंसामि परैः सह&#x9;034a&lt;br&gt;&#xA;निमित्तानि हि सर्वाणि तथा प्रादुर्भवन्ति मे&#x9;034c&lt;br&gt;&#xA;मृगाः शकुन्ताश्च वदन्ति घोरं हस्त्यश्वमुख्येषु निशामुखेषु&#x9;035a&lt;br&gt;&#xA;घोराणि रूपाणि तथैव चाग्निर्वर्णान्बहून्पुष्यति घोररूपान्&#x9;035c&lt;br&gt;&#xA;मनुष्यलोकक्षपणोऽथ घोरो नो चेदनुप्राप्त इहान्तकः स्यात्&#x9;035e&lt;br&gt;&#xA;शस्त्राणि पत्रं कवचान्रथांश्च नागान्ध्वजांश्च प्रतिपादयित्वा&#x9;036a&lt;br&gt;&#xA;योधाश्च सर्वे कृतनिश्रमास्ते भवन्तु हस्त्यश्वरथेषु यत्ताः&#x9;036c&lt;br&gt;&#xA;साङ्ग्रामिकं ते यदुपार्जनीयं सर्वं समग्रं कुरु तन्नरेन्द्र&#x9;036e&lt;br&gt;&#xA;दुर्योधनो न ह्यलमद्य दातुं जीवंस्तवैतन्नृपते कथञ्चित्&#x9;037a&lt;br&gt;&#xA;यत्ते पुरस्तादभवत्समृद्धं द्यूते हृतं पाण्डवमुख्य राज्यम्&#x9;037c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/072/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/072/</guid>
      <description>&lt;p&gt;भीमसेन उवाच&#x9;001&lt;br&gt;&#xA;यथा यथैव शान्तिः स्यात्कुरूणां मधुसूदन&#x9;001a&lt;br&gt;&#xA;तथा तथैव भाषेथा मा स्म युद्धेन भीषयेः&#x9;001c&lt;br&gt;&#xA;अमर्षी नित्यसंरब्धः श्रेयोद्वेषी महामनाः&#x9;002a&lt;br&gt;&#xA;नोग्रं दुर्योधनो वाच्यः साम्नैवैनं समाचरेः&#x9;002c&lt;br&gt;&#xA;प्रकृत्या पापसत्त्वश्च तुल्यचेताश्च दस्युभिः&#x9;003a&lt;br&gt;&#xA;ऐश्वर्यमदमत्तश्च कृतवैरश्च पाण्डवैः&#x9;003c&lt;br&gt;&#xA;अदीर्घदर्शी निष्ठूरी क्षेप्ता क्रूरपराक्रमः&#x9;004a&lt;br&gt;&#xA;दीर्घमन्युरनेयश्च पापात्मा निकृतिप्रियः&#x9;004c&lt;br&gt;&#xA;म्रियेतापि न भज्येत नैव जह्यात्स्वकं मतम्&#x9;005a&lt;br&gt;&#xA;तादृशेन शमं कृष्ण मन्ये परमदुष्करम्&#x9;005c&lt;br&gt;&#xA;सुहृदामप्यवाचीनस्त्यक्तधर्मः प्रियानृतः&#x9;006a&lt;br&gt;&#xA;प्रतिहन्त्येव सुहृदां वाचश्चैव मनांसि च&#x9;006c&lt;br&gt;&#xA;स मन्युवशमापन्नः स्वभावं दुष्टमास्थितः&#x9;007a&lt;br&gt;&#xA;स्वभावात्पापमन्वेति तृणैस्तुन्न इवोरगः&#x9;007c&lt;br&gt;&#xA;दुर्योधनो हि यत्सेनः सर्वथा विदितस्तव&#x9;008a&lt;br&gt;&#xA;यच्छीलो यत्स्वभावश्च यद्बलो यत्पराक्रमः&#x9;008c&lt;br&gt;&#xA;पुरा प्रसन्नाः कुरवः सहपुत्रास्तथा वयम्&#x9;009a&lt;br&gt;&#xA;इन्द्रज्येष्ठा इवाभूम मोदमानाः सबान्धवाः&#x9;009c&lt;br&gt;&#xA;दुर्योधनस्य क्रोधेन भारता मधुसूदन&#x9;010a&lt;br&gt;&#xA;धक्ष्यन्ते शिशिरापाये वनानीव हुताशनैः&#x9;010c&lt;br&gt;&#xA;अष्टादशेमे राजानः प्रख्याता मधुसूदन&#x9;011a&lt;br&gt;&#xA;ये समुच्चिच्छिदुर्ज्ञातीन्सुहृदश्च सबान्धवान्&#x9;011c&lt;br&gt;&#xA;असुराणां समृद्धानां ज्वलतामिव तेजसा&#x9;012a&lt;br&gt;&#xA;पर्यायकाले धर्मस्य प्राप्ते बलिरजायत&#x9;012c&lt;br&gt;&#xA;हैहयानामुदावर्तो नीपानां जनमेजयः&#x9;013a&lt;br&gt;&#xA;बहुलस्तालजङ्घानां कृमीणामुद्धतो वसुः&#x9;013c&lt;br&gt;&#xA;अजबिन्दुः सुवीराणां सुराष्ट्राणां कुशर्द्धिकः&#x9;014a&lt;br&gt;&#xA;अर्कजश्च बलीहानां चीनानां धौतमूलकः&#x9;014c&lt;br&gt;&#xA;हयग्रीवो विदेहानां वरप्रश्च महौजसाम्&#x9;015a&lt;br&gt;&#xA;बाहुः सुन्दरवेगानां दीप्ताक्षाणां पुरूरवाः&#x9;015c&lt;br&gt;&#xA;सहजश्चेदिमत्स्यानां प्रचेतानां बृहद्बलः&#x9;016a&lt;br&gt;&#xA;धारणश्चेन्द्रवत्सानां मुकुटानां विगाहनः&#x9;016c&lt;br&gt;&#xA;शमश्च नन्दिवेगानामित्येते कुलपांसनाः&#x9;017a&lt;br&gt;&#xA;युगान्ते कृष्ण सम्भूताः कुलेषु पुरुषाधमाः&#x9;017c&lt;br&gt;&#xA;अप्ययं नः कुरूणां स्याद्युगान्ते कालसम्भृतः&#x9;018a&lt;br&gt;&#xA;दुर्योधनः कुलाङ्गारो जघन्यः पापपूरुषः&#x9;018c&lt;br&gt;&#xA;तस्मान्मृदु शनैरेनं ब्रूया धर्मार्थसंहितम्&#x9;019a&lt;br&gt;&#xA;कामानुबन्धबहुलं नोग्रमुग्रपराक्रमम्&#x9;019c&lt;br&gt;&#xA;अपि दुर्योधनं कृष्ण सर्वे वयमधश्चराः&#x9;020a&lt;br&gt;&#xA;नीचैर्भूत्वानुयास्यामो मा स्म नो भरता नशन्&#x9;020c&lt;br&gt;&#xA;अप्युदासीनवृत्तिः स्याद्यथा नः कुरुभिः सह&#x9;021a&lt;br&gt;&#xA;वासुदेव तथा कार्यं न कुरूननयः स्पृशेत्&#x9;021c&lt;br&gt;&#xA;वाच्यः पितामहो वृद्धो ये च कृष्ण सभासदः&#x9;022a&lt;br&gt;&#xA;भ्रातॄणामस्तु सौभ्रात्रं धार्तराष्ट्रः प्रशाम्यताम्&#x9;022c&lt;br&gt;&#xA;अहमेतद्ब्रवीम्येवं राजा चैव प्रशंसति&#x9;023a&lt;br&gt;&#xA;अर्जुनो नैव युद्धार्थी भूयसी हि दयार्जुने&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/073/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/073/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;एतच्छ्रुत्वा महाबाहुः केशवः प्रहसन्निव&#x9;001a&lt;br&gt;&#xA;अभूतपूर्वं भीमस्य मार्दवोपगतं वचः&#x9;001c&lt;br&gt;&#xA;गिरेरिव लघुत्वं तच्छीतत्वमिव पावके&#x9;002a&lt;br&gt;&#xA;मत्वा रामानुजः शौरिः शार्ङ्गधन्वा वृकोदरम्&#x9;002c&lt;br&gt;&#xA;सन्तेजयंस्तदा वाग्भिर्मातरिश्वेव पावकम्&#x9;003a&lt;br&gt;&#xA;उवाच भीममासीनं कृपयाभिपरिप्लुतम्&#x9;003c&lt;br&gt;&#xA;त्वमन्यदा भीमसेन युद्धमेव प्रशंससि&#x9;004a&lt;br&gt;&#xA;वधाभिनन्दिनः क्रूरान्धार्तराष्ट्रान्मिमर्दिषुः&#x9;004c&lt;br&gt;&#xA;न च स्वपिषि जागर्षि न्युब्जः शेषे परन्तप&#x9;005a&lt;br&gt;&#xA;घोरामशान्तां रुशतीं सदा वाचं प्रभाषसे&#x9;005c&lt;br&gt;&#xA;निःश्वसन्नग्निवर्णेन सन्तप्तः स्वेन मन्युना&#x9;006a&lt;br&gt;&#xA;अप्रशान्तमना भीम सधूम इव पावकः&#x9;006c&lt;br&gt;&#xA;एकान्ते निष्टनञ्शेषे भारार्त इव दुर्बलः&#x9;007a&lt;br&gt;&#xA;अपि त्वां केचिदुन्मत्तं मन्यन्तेऽतद्विदो जनाः&#x9;007c&lt;br&gt;&#xA;आरुज्य वृक्षान्निर्मूलान्गजः परिभुजन्निव&#x9;008a&lt;br&gt;&#xA;निघ्नन्पद्भिः क्षितिं भीम निष्टनन्परिधावसि&#x9;008c&lt;br&gt;&#xA;नास्मिञ्जनेऽभिरमसे रहः क्षियसि पाण्डव&#x9;009a&lt;br&gt;&#xA;नान्यं निशि दिवा वापि कदाचिदभिनन्दसि&#x9;009c&lt;br&gt;&#xA;अकस्मात्स्मयमानश्च रहस्यास्से रुदन्निव&#x9;010a&lt;br&gt;&#xA;जान्वोर्मूर्धानमाधाय चिरमास्से प्रमीलितः&#x9;010c&lt;br&gt;&#xA;भ्रुकुटिं च पुनः कुर्वन्नोष्ठौ च विलिहन्निव&#x9;011a&lt;br&gt;&#xA;अभीक्ष्णं दृश्यसे भीम सर्वं तन्मन्युकारितम्&#x9;011c&lt;br&gt;&#xA;यथा पुरस्तात्सविता दृश्यते शुक्रमुच्चरन्&#x9;012a&lt;br&gt;&#xA;यथा च पश्चान्निर्मुक्तो ध्रुवं पर्येति रश्मिवान्&#x9;012c&lt;br&gt;&#xA;तथा सत्यं ब्रवीम्येतन्नास्ति तस्य व्यतिक्रमः&#x9;013a&lt;br&gt;&#xA;हन्ताहं गदयाभ्येत्य दुर्योधनममर्षणम्&#x9;013c&lt;br&gt;&#xA;इति स्म मध्ये भ्रातॄणां सत्येनालभसे गदाम्&#x9;014a&lt;br&gt;&#xA;तस्य ते प्रशमे बुद्धिर्धीयतेऽद्य परन्तप&#x9;014c&lt;br&gt;&#xA;अहो युद्धप्रतीपानि युद्धकाल उपस्थिते&#x9;015a&lt;br&gt;&#xA;पश्यसीवाप्रतीपानि किं त्वां भीर्भीम विन्दति&#x9;015c&lt;br&gt;&#xA;अहो पार्थ निमित्तानि विपरीतानि पश्यसि&#x9;016a&lt;br&gt;&#xA;स्वप्नान्ते जागरान्ते च तस्मात्प्रशममिच्छसि&#x9;016c&lt;br&gt;&#xA;अहो नाशंससे किञ्चित्पुंस्त्वं क्लीब इवात्मनि&#x9;017a&lt;br&gt;&#xA;कश्मलेनाभिपन्नोऽसि तेन ते विकृतं मनः&#x9;017c&lt;br&gt;&#xA;उद्वेपते ते हृदयं मनस्ते प्रविषीदति&#x9;018a&lt;br&gt;&#xA;ऊरुस्तम्भगृहीतोऽसि तस्मात्प्रशममिच्छसि&#x9;018c&lt;br&gt;&#xA;अनित्यं किल मर्त्यस्य चित्तं पार्थ चलाचलम्&#x9;019a&lt;br&gt;&#xA;वातवेगप्रचलिता अष्ठीला शाल्मलेरिव&#x9;019c&lt;br&gt;&#xA;तवैषा विकृता बुद्धिर्गवां वागिव मानुषी&#x9;020a&lt;br&gt;&#xA;मनांसि पाण्डुपुत्राणां मज्जयत्यप्लवानिव&#x9;020c&lt;br&gt;&#xA;इदं मे महदाश्चर्यं पर्वतस्येव सर्पणम्&#x9;021a&lt;br&gt;&#xA;यदीदृशं प्रभाषेथा भीमसेनासमं वचः&#x9;021c&lt;br&gt;&#xA;स दृष्ट्वा स्वानि कर्माणि कुले जन्म च भारत&#x9;022a&lt;br&gt;&#xA;उत्तिष्ठस्व विषादं मा कृथा वीर स्थिरो भव&#x9;022c&lt;br&gt;&#xA;न चैतदनुरूपं ते यत्ते ग्लानिररिन्दम&#x9;023a&lt;br&gt;&#xA;यदोजसा न लभते क्षत्रियो न तदश्नुते&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/074/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/074/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;तथोक्तो वासुदेवेन नित्यमन्युरमर्षणः&#x9;001a&lt;br&gt;&#xA;सदश्ववत्समाधावद्बभाषे तदनन्तरम्&#x9;001c&lt;br&gt;&#xA;अन्यथा मां चिकीर्षन्तमन्यथा मन्यसेऽच्युत&#x9;002a&lt;br&gt;&#xA;प्रणीतभावमत्यन्तं युधि सत्यपराक्रमम्&#x9;002c&lt;br&gt;&#xA;वेत्थ दाशार्ह सत्त्वं मे दीर्घकालं सहोषितः&#x9;003a&lt;br&gt;&#xA;उत वा मां न जानासि प्लवन्ह्रद इवाप्लवः&#x9;003c&lt;br&gt;&#xA;तस्मादप्रतिरूपाभिर्वाग्भिर्मां त्वं समर्छसि&#x9;003e&lt;br&gt;&#xA;कथं हि भीमसेनं मां जानन्कश्चन माधव&#x9;004a&lt;br&gt;&#xA;ब्रूयादप्रतिरूपाणि यथा मां वक्तुमर्हसि&#x9;004c&lt;br&gt;&#xA;तस्मादिदं प्रवक्ष्यामि वचनं वृष्णिनन्दन&#x9;005a&lt;br&gt;&#xA;आत्मनः पौरुषं चैव बलं च न समं परैः&#x9;005c&lt;br&gt;&#xA;सर्वथा नार्यकर्मैतत्प्रशंसा स्वयमात्मनः&#x9;006a&lt;br&gt;&#xA;अतिवादापविद्धस्तु वक्ष्यामि बलमात्मनः&#x9;006c&lt;br&gt;&#xA;पश्येमे रोदसी कृष्ण ययोरासन्निमाः प्रजाः&#x9;007a&lt;br&gt;&#xA;अचले चाप्यनन्ते च प्रतिष्ठे सर्वमातरौ&#x9;007c&lt;br&gt;&#xA;यदीमे सहसा क्रुद्धे समेयातां शिले इव&#x9;008a&lt;br&gt;&#xA;अहमेते निगृह्णीयां बाहुभ्यां सचराचरे&#x9;008c&lt;br&gt;&#xA;पश्यैतदन्तरं बाह्वोर्महापरिघयोरिव&#x9;009a&lt;br&gt;&#xA;य एतत्प्राप्य मुच्येत न तं पश्यामि पूरुषम्&#x9;009c&lt;br&gt;&#xA;हिमवांश्च समुद्रश्च वज्री च बलभित्स्वयम्&#x9;010a&lt;br&gt;&#xA;मयाभिपन्नं त्रायेरन्बलमास्थाय न त्रयः&#x9;010c&lt;br&gt;&#xA;युध्येयं क्षत्रियान्सर्वान्पाण्डवेष्वाततायिनः&#x9;011a&lt;br&gt;&#xA;अधः पादतलेनैतानधिष्ठास्यामि भूतले&#x9;011c&lt;br&gt;&#xA;न हि त्वं नाभिजानासि मम विक्रममच्युत&#x9;012a&lt;br&gt;&#xA;यथा मया विनिर्जित्य राजानो वशगाः कृताः&#x9;012c&lt;br&gt;&#xA;अथ चेन्मां न जानासि सूर्यस्येवोद्यतः प्रभाम्&#x9;013a&lt;br&gt;&#xA;विगाढे युधि सम्बाधे वेत्स्यसे मां जनार्दन&#x9;013c&lt;br&gt;&#xA;किं मात्यवाक्षीः परुषैर्व्रणं सूच्या इवानघ&#x9;014a&lt;br&gt;&#xA;यथामति ब्रवीम्येतद्विद्धि मामधिकं ततः&#x9;014c&lt;br&gt;&#xA;द्रष्टासि युधि सम्बाधे प्रवृत्ते वैशसेऽहनि&#x9;015a&lt;br&gt;&#xA;मया प्रणुन्नान्मातङ्गान्रथिनः सादिनस्तथा&#x9;015c&lt;br&gt;&#xA;तथा नरानभिक्रुद्धं निघ्नन्तं क्षत्रियर्षभान्&#x9;016a&lt;br&gt;&#xA;द्रष्टा मां त्वं च लोकश्च विकर्षन्तं वरान्वरान्&#x9;016c&lt;br&gt;&#xA;न मे सीदन्ति मज्जानो न ममोद्वेपते मनः&#x9;017a&lt;br&gt;&#xA;सर्वलोकादभिक्रुद्धान्न भयं विद्यते मम&#x9;017c&lt;br&gt;&#xA;किं तु सौहृदमेवैतत्कृपया मधुसूदन&#x9;018a&lt;br&gt;&#xA;सर्वांस्तितिक्षे सङ्क्लेशान्मा स्म नो भरता नशन्&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/075/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/075/</guid>
      <description>&lt;p&gt;भगवानुवाच&#x9;001&lt;br&gt;&#xA;भावं जिज्ञासमानोऽहं प्रणयादिदमब्रुवम्&#x9;001a&lt;br&gt;&#xA;न चाक्षेपान्न पाण्डित्यान्न क्रोधान्न विवक्षया&#x9;001c&lt;br&gt;&#xA;वेदाहं तव माहात्म्यमुत ते वेद यद्बलम्&#x9;002a&lt;br&gt;&#xA;उत ते वेद कर्माणि न त्वां परिभवाम्यहम्&#x9;002c&lt;br&gt;&#xA;यथा चात्मनि कल्याणं सम्भावयसि पाण्डव&#x9;003a&lt;br&gt;&#xA;सहस्रगुणमप्येतत्त्वयि सम्भावयाम्यहम्&#x9;003c&lt;br&gt;&#xA;यादृशे च कुले जन्म सर्वराजाभिपूजिते&#x9;004a&lt;br&gt;&#xA;बन्धुभिश्च सुहृद्भिश्च भीम त्वमसि तादृशः&#x9;004c&lt;br&gt;&#xA;जिज्ञासन्तो हि धर्मस्य सन्दिग्धस्य वृकोदर&#x9;005a&lt;br&gt;&#xA;पर्यायं न व्यवस्यन्ति दैवमानुषयोर्जनाः&#x9;005c&lt;br&gt;&#xA;स एव हेतुर्भूत्वा हि पुरुषस्यार्थसिद्धिषु&#x9;006a&lt;br&gt;&#xA;विनाशेऽपि स एवास्य सन्दिग्धं कर्म पौरुषम्&#x9;006c&lt;br&gt;&#xA;अन्यथा परिदृष्टानि कविभिर्दोषदर्शिभिः&#x9;007a&lt;br&gt;&#xA;अन्यथा परिवर्तन्ते वेगा इव नभस्वतः&#x9;007c&lt;br&gt;&#xA;सुमन्त्रितं सुनीतं च न्यायतश्चोपपादितम्&#x9;008a&lt;br&gt;&#xA;कृतं मानुष्यकं कर्म दैवेनापि विरुध्यते&#x9;008c&lt;br&gt;&#xA;दैवमप्यकृतं कर्म पौरुषेण विहन्यते&#x9;009a&lt;br&gt;&#xA;शीतमुष्णं तथा वर्षं क्षुत्पिपासे च भारत&#x9;009c&lt;br&gt;&#xA;यदन्यद्दिष्टभावस्य पुरुषस्य स्वयङ्कृतम्&#x9;010a&lt;br&gt;&#xA;तस्मादनवरोधश्च विद्यते तत्र लक्षणम्&#x9;010c&lt;br&gt;&#xA;लोकस्य नान्यतो वृत्तिः पाण्डवान्यत्र कर्मणः&#x9;011a&lt;br&gt;&#xA;एवम्बुद्धिः प्रवर्तेत फलं स्यादुभयान्वयात्&#x9;011c&lt;br&gt;&#xA;य एवं कृतबुद्धिः सन्कर्मस्वेव प्रवर्तते&#x9;012a&lt;br&gt;&#xA;नासिद्धौ व्यथते तस्य न सिद्धौ हर्षमश्नुते&#x9;012c&lt;br&gt;&#xA;तत्रेयमर्थमात्रा मे भीमसेन विवक्षिता&#x9;013a&lt;br&gt;&#xA;नैकान्तसिद्धिर्मन्तव्या कुरुभिः सह संयुगे&#x9;013c&lt;br&gt;&#xA;नातिप्रणीतरश्मिः स्यात्तथा भवति पर्यये&#x9;014a&lt;br&gt;&#xA;विषादमर्छेद्ग्लानिं वा एतदर्थं ब्रवीमि ते&#x9;014c&lt;br&gt;&#xA;श्वोभूते धृतराष्ट्रस्य समीपं प्राप्य पाण्डव&#x9;015a&lt;br&gt;&#xA;यतिष्ये प्रशमं कर्तुं युष्मदर्थमहापयन्&#x9;015c&lt;br&gt;&#xA;शमं चेत्ते करिष्यन्ति ततोऽनन्तं यशो मम&#x9;016a&lt;br&gt;&#xA;भवतां च कृतः कामस्तेषां च श्रेय उत्तमम्&#x9;016c&lt;br&gt;&#xA;ते चेदभिनिवेक्ष्यन्ति नाभ्युपैष्यन्ति मे वचः&#x9;017a&lt;br&gt;&#xA;कुरवो युद्धमेवात्र रौद्रं कर्म भविष्यति&#x9;017c&lt;br&gt;&#xA;अस्मिन्युद्धे भीमसेन त्वयि भारः समाहितः&#x9;018a&lt;br&gt;&#xA;धूरर्जुनेन धार्या स्याद्वोढव्य इतरो जनः&#x9;018c&lt;br&gt;&#xA;अहं हि यन्ता बीभत्सोर्भविता संयुगे सति&#x9;019a&lt;br&gt;&#xA;धनञ्जयस्यैष कामो न हि युद्धं न कामये&#x9;019c&lt;br&gt;&#xA;तस्मादाशङ्कमानोऽहं वृकोदर मतिं तव&#x9;020a&lt;br&gt;&#xA;तुदन्नक्लीबया वाचा तेजस्ते समदीपयम्&#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/076/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/076/</guid>
      <description>&lt;p&gt;अर्जुन उवाच ||&#x9;001 &lt;br&gt;&#xA;उक्तं युधिष्ठिरेणैव यावद्वाच्यं जनार्दन |&#x9;001a&lt;br&gt;&#xA;तव वाक्यं तु मे श्रुत्वा प्रतिभाति परन्तप ||&#x9;001c&lt;br&gt;&#xA;नैव प्रशममत्र त्वं मन्यसे सुकरं प्रभो |&#x9;002a&lt;br&gt;&#xA;लोभाद्वा धृतराष्ट्रस्य दैन्याद्वा समुपस्थितात् ||&#x9;002c&lt;br&gt;&#xA;अफलं मन्यसे चापि पुरुषस्य पराक्रमम् |&#x9;003a&lt;br&gt;&#xA;न चान्तरेण कर्माणि पौरुषेण फलोदयः ||&#x9;003c&lt;br&gt;&#xA;तदिदं भाषितं वाक्यं तथा च न तथैव च |&#x9;004a&lt;br&gt;&#xA;न चैतदेवं द्रष्टव्यमसाध्यमिति किञ्चन ||&#x9;004c&lt;br&gt;&#xA;किं चैतन्मन्यसे कृच्छ्रमस्माकं पापमादितः |&#x9;005a&lt;br&gt;&#xA;कुर्वन्ति तेषां कर्माणि येषां नास्ति फलोदयः ||&#x9;005c&lt;br&gt;&#xA;सम्पाद्यमानं सम्यक्च स्यात्कर्म सफलं प्रभो |&#x9;006a&lt;br&gt;&#xA;स तथा कृष्ण वर्तस्व यथा शर्म भवेत्परैः ||&#x9;006c&lt;br&gt;&#xA;पाण्डवानां कुरूणां च भवान्परमकः सुहृत् |&#x9;007a&lt;br&gt;&#xA;सुराणामसुराणां च यथा वीर प्रजापतिः ||&#x9;007c&lt;br&gt;&#xA;कुरूणां पाण्डवानां च प्रतिपत्स्व निरामयम् |&#x9;008a&lt;br&gt;&#xA;अस्मद्धितमनुष्ठातुं न मन्ये तव दुष्करम् ||&#x9;008c&lt;br&gt;&#xA;एवं चेत्कार्यतामेति कार्यं तव जनार्दन |&#x9;009a&lt;br&gt;&#xA;गमनादेवमेव त्वं करिष्यसि न संशयः ||&#x9;009c&lt;br&gt;&#xA;चिकीर्षितमथान्यत्ते तस्मिन्वीर दुरात्मनि |&#x9;010a&lt;br&gt;&#xA;भविष्यति तथा सर्वं यथा तव चिकीर्षितम् ||&#x9;010c&lt;br&gt;&#xA;शर्म तैः सह वा नोऽस्तु तव वा यच्चिकीर्षितम् |&#x9;011a&lt;br&gt;&#xA;विचार्यमाणो यः कामस्तव कृष्ण स नो गुरुः ||&#x9;011c&lt;br&gt;&#xA;न स नार्हति दुष्टात्मा वधं ससुतबान्धवः |&#x9;012a&lt;br&gt;&#xA;येन धर्मसुते दृष्ट्वा न सा श्रीरुपमर्षिता ||&#x9;012c&lt;br&gt;&#xA;यच्चाप्यपश्यतोपायं धर्मिष्ठं मधुसूदन |&#x9;013a&lt;br&gt;&#xA;उपायेन नृशंसेन हृता दुर्द्यूतदेविना ||&#x9;013c&lt;br&gt;&#xA;कथं हि पुरुषो जातः क्षत्रियेषु धनुर्धरः |&#x9;014a&lt;br&gt;&#xA;समाहूतो निवर्तेत प्राणत्यागेऽप्युपस्थिते ||&#x9;014c&lt;br&gt;&#xA;अधर्मेण जितान्दृष्ट्वा वने प्रव्रजितांस्तथा |&#x9;015a&lt;br&gt;&#xA;वध्यतां मम वार्ष्णेय निर्गतोऽसौ सुयोधनः ||&#x9;015c&lt;br&gt;&#xA;न चैतदद्भुतं कृष्ण मित्रार्थे यच्चिकीर्षसि |&#x9;016a&lt;br&gt;&#xA;क्रिया कथं नु मुख्या स्यान्मृदुना वेतरेण वा ||&#x9;016c&lt;br&gt;&#xA;अथ वा मन्यसे ज्यायान्वधस्तेषामनन्तरम् |&#x9;017a&lt;br&gt;&#xA;तदेव क्रियतामाशु न विचार्यमतस्त्वया ||&#x9;017c&lt;br&gt;&#xA;जानासि हि यथा तेन द्रौपदी पापबुद्धिना |&#x9;018a&lt;br&gt;&#xA;परिक्लिष्टा सभामध्ये तच्च तस्यापि मर्षितम् ||&#x9;018c&lt;br&gt;&#xA;स नाम सम्यग्वर्तेत पाण्डवेष्विति माधव |&#x9;019a&lt;br&gt;&#xA;न मे सञ्जायते बुद्धिर्बीजमुप्तमिवोषरे ||&#x9;019c&lt;br&gt;&#xA;तस्माद्यन्मन्यसे युक्तं पाण्डवानां च यद्धितम् |&#x9;020a&lt;br&gt;&#xA;तदाशु कुरु वार्ष्णेय यन्नः कार्यमनन्तरम् ||&#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/077/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/077/</guid>
      <description>&lt;p&gt;भगवानुवाच ||&#x9;001 &lt;br&gt;&#xA;एवमेतन्महाबाहो यथा वदसि पाण्डव |&#x9;001a&lt;br&gt;&#xA;सर्वं त्विदं समायत्तं बीभत्सो कर्मणोर्द्वयोः ||&#x9;001c&lt;br&gt;&#xA;क्षेत्रं हि रसवच्छुद्धं कर्षकेणोपपादितम् |&#x9;002a&lt;br&gt;&#xA;ऋते वर्षं न कौन्तेय जातु निर्वर्तयेत्फलम् ||&#x9;002c&lt;br&gt;&#xA;तत्र वै पौरुषं ब्रूयुरासेकं यत्नकारितम् |&#x9;003a&lt;br&gt;&#xA;तत्र चापि ध्रुवं पश्येच्छोषणं दैवकारितम् ||&#x9;003c&lt;br&gt;&#xA;तदिदं निश्चितं बुद्ध्या पूर्वैरपि महात्मभिः |&#x9;004a&lt;br&gt;&#xA;दैवे च मानुषे चैव संयुक्तं लोककारणम् ||&#x9;004c&lt;br&gt;&#xA;अहं हि तत्करिष्यामि परं पुरुषकारतः |&#x9;005a&lt;br&gt;&#xA;दैवं तु न मया शक्यं कर्म कर्तुं कथञ्चन ||&#x9;005c&lt;br&gt;&#xA;स हि धर्मं च सत्यं च त्यक्त्वा चरति दुर्मतिः |&#x9;006a&lt;br&gt;&#xA;न हि सन्तप्यते तेन तथारूपेण कर्मणा ||&#x9;006c&lt;br&gt;&#xA;तां चापि बुद्धिं पापिष्ठां वर्धयन्त्यस्य मन्त्रिणः |&#x9;007a&lt;br&gt;&#xA;शकुनिः सूतपुत्रश्च भ्राता दुःशासनस्तथा ||&#x9;007c&lt;br&gt;&#xA;स हि त्यागेन राज्यस्य न शमं समुपेष्यति |&#x9;008a&lt;br&gt;&#xA;अन्तरेण वधात्पार्थ सानुबन्धः सुयोधनः ||&#x9;008c&lt;br&gt;&#xA;न चापि प्रणिपातेन त्यक्तुमिच्छति धर्मराट् |&#x9;009a&lt;br&gt;&#xA;याच्यमानस्तु राज्यं स न प्रदास्यति दुर्मतिः ||&#x9;009c&lt;br&gt;&#xA;न तु मन्ये स तद्वाच्यो यद्युधिष्ठिरशासनम् |&#x9;010a&lt;br&gt;&#xA;उक्तं प्रयोजनं तत्र धर्मराजेन भारत ||&#x9;010c&lt;br&gt;&#xA;तथा पापस्तु तत्सर्वं न करिष्यति कौरवः |&#x9;011a&lt;br&gt;&#xA;तस्मिंश्चाक्रियमाणेऽसौ लोकवध्यो भविष्यति ||&#x9;011c&lt;br&gt;&#xA;मम चापि स वध्यो वै जगतश्चापि भारत |&#x9;012a&lt;br&gt;&#xA;येन कौमारके यूयं सर्वे विप्रकृतास्तथा ||&#x9;012c&lt;br&gt;&#xA;विप्रलुप्तं च वो राज्यं नृशंसेन दुरात्मना |&#x9;013a&lt;br&gt;&#xA;न चोपशाम्यते पापः श्रियं दृष्ट्वा युधिष्ठिरे ||&#x9;013c&lt;br&gt;&#xA;असकृच्चाप्यहं तेन त्वत्कृते पार्थ भेदितः |&#x9;014a&lt;br&gt;&#xA;न मया तद्गृहीतं च पापं तस्य चिकीर्षितम् ||&#x9;014c&lt;br&gt;&#xA;जानासि हि महाबाहो त्वमप्यस्य परं मतम् |&#x9;015a&lt;br&gt;&#xA;प्रियं चिकीर्षमाणं च धर्मराजस्य मामपि ||&#x9;015c&lt;br&gt;&#xA;स जानंस्तस्य चात्मानं मम चैव परं मतम् |&#x9;016a&lt;br&gt;&#xA;अजानन्निव चाकस्मादर्जुनाद्याभिशङ्कसे ||&#x9;016c&lt;br&gt;&#xA;यच्चापि परमं दिव्यं तच्चाप्यवगतं त्वया |&#x9;017a&lt;br&gt;&#xA;विधानविहितं पार्थ कथं शर्म भवेत्परैः ||&#x9;017c&lt;br&gt;&#xA;यत्तु वाचा मया शक्यं कर्मणा चापि पाण्डव |&#x9;018a&lt;br&gt;&#xA;करिष्ये तदहं पार्थ न त्वाशंसे शमं परैः ||&#x9;018c&lt;br&gt;&#xA;कथं गोहरणे ब्रूयादिच्छञ्शर्म तथाविधम् |&#x9;019a&lt;br&gt;&#xA;याच्यमानोऽपि भीष्मेण संवत्सरगतेऽध्वनि ||&#x9;019c&lt;br&gt;&#xA;तदैव ते पराभूता यदा सङ्कल्पितास्त्वया |&#x9;020a&lt;br&gt;&#xA;लवशः क्षणशश्चापि न च तुष्टः सुयोधनः ||&#x9;020c&lt;br&gt;&#xA;सर्वथा तु मया कार्यं धर्मराजस्य शासनम् |&#x9;021a&lt;br&gt;&#xA;विभाव्यं तस्य भूयश्च कर्म पापं दुरात्मनः ||&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/078/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/078/</guid>
      <description>&lt;p&gt;नकुल उवाच ||&#x9;001 &lt;br&gt;&#xA;उक्तं बहुविधं वाक्यं धर्मराजेन माधव |&#x9;001a&lt;br&gt;&#xA;धर्मज्ञेन वदान्येन धर्मयुक्तं च तत्त्वतः ||&#x9;001c&lt;br&gt;&#xA;मतमाज्ञाय राज्ञश्च भीमसेनेन माधव |&#x9;002a&lt;br&gt;&#xA;संशमो बाहुवीर्यं च ख्यापितं माधवात्मनः ||&#x9;002c&lt;br&gt;&#xA;तथैव फल्गुनेनापि यदुक्तं तत्त्वया श्रुतम् |&#x9;003a&lt;br&gt;&#xA;आत्मनश्च मतं वीर कथितं भवतासकृत् ||&#x9;003c&lt;br&gt;&#xA;सर्वमेतदतिक्रम्य श्रुत्वा परमतं भवान् |&#x9;004a&lt;br&gt;&#xA;यत्प्राप्तकालं मन्येथास्तत्कुर्याः पुरुषोत्तम ||&#x9;004c&lt;br&gt;&#xA;तस्मिंस्तस्मिन्निमित्ते हि मतं भवति केशव |&#x9;005a&lt;br&gt;&#xA;प्राप्तकालं मनुष्येण स्वयं कार्यमरिन्दम ||&#x9;005c&lt;br&gt;&#xA;अन्यथा चिन्तितो ह्यर्थः पुनर्भवति सोऽन्यथा |&#x9;006a&lt;br&gt;&#xA;अनित्यमतयो लोके नराः पुरुषसत्तम ||&#x9;006c&lt;br&gt;&#xA;अन्यथा बुद्धयो ह्यासन्नस्मासु वनवासिषु |&#x9;007a&lt;br&gt;&#xA;अदृश्येष्वन्यथा कृष्ण दृश्येषु पुनरन्यथा ||&#x9;007c&lt;br&gt;&#xA;अस्माकमपि वार्ष्णेय वने विचरतां तदा |&#x9;008a&lt;br&gt;&#xA;न तथा प्रणयो राज्ये यथा सम्प्रति वर्तते ||&#x9;008c&lt;br&gt;&#xA;निवृत्तवनवासान्नः श्रुत्वा वीर समागताः |&#x9;009a&lt;br&gt;&#xA;अक्षौहिण्यो हि सप्तेमास्त्वत्प्रसादाज्जनार्दन ||&#x9;009c&lt;br&gt;&#xA;इमान्हि पुरुषव्याघ्रानचिन्त्यबलपौरुषान् |&#x9;010a&lt;br&gt;&#xA;आत्तशस्त्रान्रणे दृष्ट्वा न व्यथेदिह कः पुमान् ||&#x9;010c&lt;br&gt;&#xA;स भवान्कुरुमध्ये तं सान्त्वपूर्वं भयान्वितम् |&#x9;011a&lt;br&gt;&#xA;ब्रूयाद्वाक्यं यथा मन्दो न व्यथेत सुयोधनः ||&#x9;011c&lt;br&gt;&#xA;युधिष्ठिरं भीमसेनं बीभत्सुं चापराजितम् |&#x9;012a&lt;br&gt;&#xA;सहदेवं च मां चैव त्वां च रामं च केशव ||&#x9;012c&lt;br&gt;&#xA;सात्यकिं च महावीर्यं विराटं च सहात्मजम् |&#x9;013a&lt;br&gt;&#xA;द्रुपदं च सहामात्यं धृष्टद्युम्नं च पार्षतम् ||&#x9;013c&lt;br&gt;&#xA;काशिराजं च विक्रान्तं धृष्टकेतुं च चेदिपम् |&#x9;014a&lt;br&gt;&#xA;मांसशोणितभृन्मर्त्यः प्रतियुध्येत को युधि ||&#x9;014c&lt;br&gt;&#xA;स भवान्गमनादेव साधयिष्यत्यसंशयम् |&#x9;015a&lt;br&gt;&#xA;इष्टमर्थं महाबाहो धर्मराजस्य केवलम् ||&#x9;015c&lt;br&gt;&#xA;विदुरश्चैव भीष्मश्च द्रोणश्च सहबाह्लिकः |&#x9;016a&lt;br&gt;&#xA;श्रेयः समर्था विज्ञातुमुच्यमानं त्वयानघ ||&#x9;016c&lt;br&gt;&#xA;ते चैनमनुनेष्यन्ति धृतराष्ट्रं जनाधिपम् |&#x9;017a&lt;br&gt;&#xA;तं च पापसमाचारं सहामात्यं सुयोधनम् ||&#x9;017c&lt;br&gt;&#xA;श्रोता चार्थस्य विदुरस्त्वं च वक्ता जनार्दन |&#x9;018a&lt;br&gt;&#xA;कमिवार्थं विवर्तन्तं स्थापयेतां न वर्त्मनि ||&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/079/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/079/</guid>
      <description>&lt;p&gt;सहदेव उवाच ||&#x9;001 &lt;br&gt;&#xA;यदेतत्कथितं राज्ञा धर्म एष सनातनः |&#x9;001a&lt;br&gt;&#xA;यथा तु युद्धमेव स्यात्तथा कार्यमरिन्दम ||&#x9;001c&lt;br&gt;&#xA;यदि प्रशममिच्छेयुः कुरवः पाण्डवैः सह |&#x9;002a&lt;br&gt;&#xA;तथापि युद्धं दाशार्ह योजयेथाः सहैव तैः ||&#x9;002c&lt;br&gt;&#xA;कथं नु दृष्ट्वा पाञ्चालीं तथा क्लिष्टां सभागताम् |&#x9;003a&lt;br&gt;&#xA;अवधेन प्रशाम्येत मम मन्युः सुयोधने ||&#x9;003c&lt;br&gt;&#xA;यदि भीमार्जुनौ कृष्ण धर्मराजश्च धार्मिकः |&#x9;004a&lt;br&gt;&#xA;धर्ममुत्सृज्य तेनाहं योद्धुमिच्छामि संयुगे ||&#x9;004c&lt;br&gt;&#xA;सात्यकिरुवाच ||&#x9;005 &lt;br&gt;&#xA;सत्यमाह महाबाहो सहदेवो महामतिः |&#x9;005a&lt;br&gt;&#xA;दुर्योधनवधे शान्तिस्तस्य कोपस्य मे भवेत् ||&#x9;005c&lt;br&gt;&#xA;जानासि हि यथा दृष्ट्वा चीराजिनधरान्वने |&#x9;006a&lt;br&gt;&#xA;तवापि मन्युरुद्भूतो दुःखितान्प्रेक्ष्य पाण्डवान् ||&#x9;006c&lt;br&gt;&#xA;तस्मान्माद्रीसुतः शूरो यदाह पुरुषर्षभः |&#x9;007a&lt;br&gt;&#xA;वचनं सर्वयोधानां तन्मतं पुरुषोत्तम ||&#x9;007c&lt;br&gt;&#xA;वैशम्पायन उवाच ||&#x9;008 &lt;br&gt;&#xA;एवं वदति वाक्यं तु युयुधाने महामतौ |&#x9;008a&lt;br&gt;&#xA;सुभीमः सिंहनादोऽभूद्योधानां तत्र सर्वशः ||&#x9;008c&lt;br&gt;&#xA;सर्वे हि सर्वतो वीरास्तद्वचः प्रत्यपूजयन् |&#x9;009a&lt;br&gt;&#xA;साधु साध्विति शैनेयं हर्षयन्तो युयुत्सवः ||&#x9;009c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/080/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/080/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;राज्ञस्तु वचनं श्रुत्वा धर्मार्थसहितं हितम् |&#x9;001a&lt;br&gt;&#xA;कृष्णा दाशार्हमासीनमब्रवीच्छोककर्षिता ||&#x9;001c&lt;br&gt;&#xA;सुता द्रुपदराजस्य स्वसितायतमूर्धजा |&#x9;002a&lt;br&gt;&#xA;सम्पूज्य सहदेवं च सात्यकिं च महारथम् ||&#x9;002c&lt;br&gt;&#xA;भीमसेनं च संशान्तं दृष्ट्वा परमदुर्मनाः |&#x9;003a&lt;br&gt;&#xA;अश्रुपूर्णेक्षणा वाक्यमुवाचेदं मनस्विनी ||&#x9;003c&lt;br&gt;&#xA;विदितं ते महाबाहो धर्मज्ञ मधुसूदन |&#x9;004a&lt;br&gt;&#xA;यथा निकृतिमास्थाय भ्रंशिताः पाण्डवाः सुखात् ||&#x9;004c&lt;br&gt;&#xA;धृतराष्ट्रस्य पुत्रेण सामात्येन जनार्दन |&#x9;005a&lt;br&gt;&#xA;यथा च सञ्जयो राज्ञा मन्त्रं रहसि श्रावितः ||&#x9;005c&lt;br&gt;&#xA;युधिष्ठिरेण दाशार्ह तच्चापि विदितं तव |&#x9;006a&lt;br&gt;&#xA;यथोक्तः सञ्जयश्चैव तच्च सर्वं श्रुतं त्वया ||&#x9;006c&lt;br&gt;&#xA;पञ्च नस्तात दीयन्तां ग्रामा इति महाद्युते |&#x9;007a&lt;br&gt;&#xA;कुशस्थलं वृकस्थलमासन्दी वारणावतम् ||&#x9;007c&lt;br&gt;&#xA;अवसानं महाबाहो किञ्चिदेव तु पञ्चमम् |&#x9;008a&lt;br&gt;&#xA;इति दुर्योधनो वाच्यः सुहृदश्चास्य केशव ||&#x9;008c&lt;br&gt;&#xA;तच्चापि नाकरोद्वाक्यं श्रुत्वा कृष्ण सुयोधनः |&#x9;009a&lt;br&gt;&#xA;युधिष्ठिरस्य दाशार्ह ह्रीमतः सन्धिमिच्छतः ||&#x9;009c&lt;br&gt;&#xA;अप्रदानेन राज्यस्य यदि कृष्ण सुयोधनः |&#x9;010a&lt;br&gt;&#xA;सन्धिमिच्छेन्न कर्तव्यस्तत्र गत्वा कथञ्चन ||&#x9;010c&lt;br&gt;&#xA;शक्ष्यन्ति हि महाबाहो पाण्डवाः सृञ्जयैः सह |&#x9;011a&lt;br&gt;&#xA;धार्तराष्ट्रबलं घोरं क्रुद्धं प्रतिसमासितुम् ||&#x9;011c&lt;br&gt;&#xA;न हि साम्ना न दानेन शक्योऽर्थस्तेषु कश्चन |&#x9;012a&lt;br&gt;&#xA;तस्मात्तेषु न कर्तव्या कृपा ते मधुसूदन ||&#x9;012c&lt;br&gt;&#xA;साम्ना दानेन वा कृष्ण ये न शाम्यन्ति शत्रवः |&#x9;013a&lt;br&gt;&#xA;मोक्तव्यस्तेषु दण्डः स्याज्जीवितं परिरक्षता ||&#x9;013c&lt;br&gt;&#xA;तस्मात्तेषु महादण्डः क्षेप्तव्यः क्षिप्रमच्युत |&#x9;014a&lt;br&gt;&#xA;त्वया चैव महाबाहो पाण्डवैः सह सृञ्जयैः ||&#x9;014c&lt;br&gt;&#xA;एतत्समर्थं पार्थानां तव चैव यशस्करम् |&#x9;015a&lt;br&gt;&#xA;क्रियमाणं भवेत्कृष्ण क्षत्रस्य च सुखावहम् ||&#x9;015c&lt;br&gt;&#xA;क्षत्रियेण हि हन्तव्यः क्षत्रियो लोभमास्थितः |&#x9;016a&lt;br&gt;&#xA;अक्षत्रियो वा दाशार्ह स्वधर्ममनुतिष्ठता ||&#x9;016c&lt;br&gt;&#xA;अन्यत्र ब्राह्मणात्तात सर्वपापेष्ववस्थितात् |&#x9;017a&lt;br&gt;&#xA;गुरुर्हि सर्ववर्णानां ब्राह्मणः प्रसृताग्रभुक् ||&#x9;017c&lt;br&gt;&#xA;यथावध्ये भवेद्दोषो वध्यमाने जनार्दन |&#x9;018a&lt;br&gt;&#xA;स वध्यस्यावधे दृष्ट इति धर्मविदो विदुः ||&#x9;018c&lt;br&gt;&#xA;यथा त्वां न स्पृशेदेष दोषः कृष्ण तथा कुरु |&#x9;019a&lt;br&gt;&#xA;पाण्डवैः सह दाशार्ह सृञ्जयैश्च ससैनिकैः ||&#x9;019c&lt;br&gt;&#xA;पुनरुक्तं च वक्ष्यामि विश्रम्भेण जनार्दन |&#x9;020a&lt;br&gt;&#xA;का नु सीमन्तिनी मादृक्पृथिव्यामस्ति केशव ||&#x9;020c&lt;br&gt;&#xA;सुता द्रुपदराजस्य वेदिमध्यात्समुत्थिता |&#x9;021a&lt;br&gt;&#xA;धृष्टद्युम्नस्य भगिनी तव कृष्ण प्रिया सखी ||&#x9;021c&lt;br&gt;&#xA;आजमीढकुलं प्राप्ता स्नुषा पाण्डोर्महात्मनः |&#x9;022a&lt;br&gt;&#xA;महिषी पाण्डुपुत्राणां पञ्चेन्द्रसमवर्चसाम् ||&#x9;022c&lt;br&gt;&#xA;सुता मे पञ्चभिर्वीरैः पञ्च जाता महारथाः |&#x9;023a&lt;br&gt;&#xA;अभिमन्युर्यथा कृष्ण तथा ते तव धर्मतः ||&#x9;023c&lt;br&gt;&#xA;साहं केशग्रहं प्राप्ता परिक्लिष्टा सभां गता |&#x9;024a&lt;br&gt;&#xA;पश्यतां पाण्डुपुत्राणां त्वयि जीवति केशव ||&#x9;024c&lt;br&gt;&#xA;जीवत्सु कौरवेयेषु पाञ्चालेष्वथ वृष्णिषु |&#x9;025a&lt;br&gt;&#xA;दासीभूतास्मि पापानां सभामध्ये व्यवस्थिता ||&#x9;025c&lt;br&gt;&#xA;निरामर्षेष्वचेष्टेषु प्रेक्षमाणेषु पाण्डुषु |&#x9;026a&lt;br&gt;&#xA;त्राहि मामिति गोविन्द मनसा काङ्क्षितोऽसि मे ||&#x9;026c&lt;br&gt;&#xA;यत्र मां भगवान्राजा श्वशुरो वाक्यमब्रवीत् |&#x9;027a&lt;br&gt;&#xA;वरं वृणीष्व पाञ्चालि वरार्हासि मतासि मे ||&#x9;027c&lt;br&gt;&#xA;अदासाः पाण्डवाः सन्तु सरथाः सायुधा इति |&#x9;028a&lt;br&gt;&#xA;मयोक्ते यत्र निर्मुक्ता वनवासाय केशव ||&#x9;028c&lt;br&gt;&#xA;एवंविधानां दुःखानामभिज्ञोऽसि जनार्दन |&#x9;029a&lt;br&gt;&#xA;त्राहि मां पुण्डरीकाक्ष सभर्तृज्ञातिबान्धवाम् ||&#x9;029c&lt;br&gt;&#xA;नन्वहं कृष्ण भीष्मस्य धृतराष्ट्रस्य चोभयोः |&#x9;030a&lt;br&gt;&#xA;स्नुषा भवामि धर्मेण साहं दासीकृताभवम् ||&#x9;030c&lt;br&gt;&#xA;धिग्बलं भीमसेनस्य धिक्पार्थस्य धनुष्मताम् |&#x9;031a&lt;br&gt;&#xA;यत्र दुर्योधनः कृष्ण मुहूर्तमपि जीवति ||&#x9;031c&lt;br&gt;&#xA;यदि तेऽहमनुग्राह्या यदि तेऽस्ति कृपा मयि |&#x9;032a&lt;br&gt;&#xA;धार्तराष्ट्रेषु वै कोपः सर्वः कृष्ण विधीयताम् ||&#x9;032c&lt;br&gt;&#xA;इत्युक्त्वा मृदुसंहारं वृजिनाग्रं सुदर्शनम् |&#x9;033a&lt;br&gt;&#xA;सुनीलमसितापाङ्गी पुण्यगन्धाधिवासितम् ||&#x9;033c&lt;br&gt;&#xA;सर्वलक्षणसम्पन्नं महाभुजगवर्चसम् |&#x9;034a&lt;br&gt;&#xA;केशपक्षं वरारोहा गृह्य सव्येन पाणिना ||&#x9;034c&lt;br&gt;&#xA;पद्माक्षी पुण्डरीकाक्षमुपेत्य गजगामिनी |&#x9;035a&lt;br&gt;&#xA;अश्रुपूर्णेक्षणा कृष्णा कृष्णं वचनमब्रवीत् ||&#x9;035c&lt;br&gt;&#xA;अयं ते पुण्डरीकाक्ष दुःशासनकरोद्धृतः |&#x9;036a&lt;br&gt;&#xA;स्मर्तव्यः सर्वकालेषु परेषां सन्धिमिच्छता ||&#x9;036c&lt;br&gt;&#xA;यदि भीमार्जुनौ कृष्ण कृपणौ सन्धिकामुकौ |&#x9;037a&lt;br&gt;&#xA;पिता मे योत्स्यते वृद्धः सह पुत्रैर्महारथैः ||&#x9;037c&lt;br&gt;&#xA;पञ्च चैव महावीर्याः पुत्रा मे मधुसूदन |&#x9;038a&lt;br&gt;&#xA;अभिमन्युं पुरस्कृत्य योत्स्यन्ति कुरुभिः सह ||&#x9;038c&lt;br&gt;&#xA;दुःशासनभुजं श्यामं सञ्छिन्नं पांसुगुण्ठितम् |&#x9;039a&lt;br&gt;&#xA;यद्यहं तं न पश्यामि का शान्तिर्हृदयस्य मे ||&#x9;039c&lt;br&gt;&#xA;त्रयोदश हि वर्षाणि प्रतीक्षन्त्या गतानि मे |&#x9;040a&lt;br&gt;&#xA;निधाय हृदये मन्युं प्रदीप्तमिव पावकम् ||&#x9;040c&lt;br&gt;&#xA;विदीर्यते मे हृदयं भीमवाक्शल्यपीडितम् |&#x9;041a&lt;br&gt;&#xA;योऽयमद्य महाबाहुर्धर्मं समनुपश्यति ||&#x9;041c&lt;br&gt;&#xA;इत्युक्त्वा बाष्पसन्नेन कण्ठेनायतलोचना |&#x9;042a&lt;br&gt;&#xA;रुरोद कृष्णा सोत्कम्पं सस्वरं बाष्पगद्गदम् ||&#x9;042c&lt;br&gt;&#xA;स्तनौ पीनायतश्रोणी सहितावभिवर्षती |&#x9;043a&lt;br&gt;&#xA;द्रवीभूतमिवात्युष्णमुत्सृजद्वारि नेत्रजम् ||&#x9;043c&lt;br&gt;&#xA;तामुवाच महाबाहुः केशवः परिसान्त्वयन् |&#x9;044a&lt;br&gt;&#xA;अचिराद्द्रक्ष्यसे कृष्णे रुदतीर्भरतस्त्रियः ||&#x9;044c&lt;br&gt;&#xA;एवं ता भीरु रोत्स्यन्ति निहतज्ञातिबान्धवाः |&#x9;045a&lt;br&gt;&#xA;हतमित्रा हतबला येषां क्रुद्धासि भामिनि ||&#x9;045c&lt;br&gt;&#xA;अहं च तत्करिष्यामि भीमार्जुनयमैः सह |&#x9;046a&lt;br&gt;&#xA;युधिष्ठिरनियोगेन दैवाच्च विधिनिर्मितात् ||&#x9;046c&lt;br&gt;&#xA;धार्तराष्ट्राः कालपक्वा न चेच्छृण्वन्ति मे वचः |&#x9;047a&lt;br&gt;&#xA;शेष्यन्ते निहता भूमौ श्वशृगालादनीकृताः ||&#x9;047c&lt;br&gt;&#xA;चलेद्धि हिमवाञ्शैलो मेदिनी शतधा भवेत् |&#x9;048a&lt;br&gt;&#xA;द्यौः पतेच्च सनक्षत्रा न मे मोघं वचो भवेत् ||&#x9;048c&lt;br&gt;&#xA;सत्यं ते प्रतिजानामि कृष्णे बाष्पो निगृह्यताम् |&#x9;049a&lt;br&gt;&#xA;हतामित्राञ्श्रिया युक्तानचिराद्द्रक्ष्यसे पतीन् ||&#x9;049c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/081/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/081/</guid>
      <description>&lt;p&gt;अर्जुन उवाच ||&#x9;001 &lt;br&gt;&#xA;कुरूणामद्य सर्वेषां भवान्सुहृदनुत्तमः  |&#x9;001a&lt;br&gt;&#xA;सम्बन्धी दयितो नित्यमुभयोः पक्षयोरपि ||&#x9;001c&lt;br&gt;&#xA;पाण्डवैर्धार्तराष्ट्राणां प्रतिपाद्यमनामयम् |&#x9;002a&lt;br&gt;&#xA;समर्थः प्रशमं चैषां कर्तुं त्वमसि केशव ||&#x9;002c&lt;br&gt;&#xA;त्वमितः पुण्डरीकाक्ष सुयोधनममर्षणम् |&#x9;003a&lt;br&gt;&#xA;शान्त्यर्थं भारतं ब्रूया यत्तद्वाच्यममित्रहन् ||&#x9;003c&lt;br&gt;&#xA;त्वया धर्मार्थयुक्तं चेदुक्तं शिवमनामयम् |&#x9;004a&lt;br&gt;&#xA;हितं नादास्यते बालो दिष्टस्य वशमेष्यति ||&#x9;004c&lt;br&gt;&#xA;भगवानुवाच ||&#x9;005 &lt;br&gt;&#xA;धर्म्यमस्मद्धितं चैव कुरूणां यदनामयम् |&#x9;005a&lt;br&gt;&#xA;एष यास्यामि राजानं धृतराष्ट्रमभीप्सया ||&#x9;005c&lt;br&gt;&#xA;वैशम्पायन उवाच ||&#x9;006 &lt;br&gt;&#xA;ततो व्यपेते तमसि सूर्ये विमल उद्गते |&#x9;006a&lt;br&gt;&#xA;मैत्रे मुहूर्ते सम्प्राप्ते मृद्वर्चिषि दिवाकरे ||&#x9;006c&lt;br&gt;&#xA;कौमुदे मासि रेवत्यां शरदन्ते हिमागमे |&#x9;007a&lt;br&gt;&#xA;स्फीतसस्यसुखे काले कल्यः सत्त्ववतां वरः ||&#x9;007c&lt;br&gt;&#xA;मङ्गल्याः पुण्यनिर्घोषा वाचः शृण्वंश्च सूनृताः |&#x9;008a&lt;br&gt;&#xA;ब्राह्मणानां प्रतीतानामृषीणामिव वासवः ||&#x9;008c&lt;br&gt;&#xA;कृत्वा पौर्वाह्णिकं कृत्यं स्नातः शुचिरलङ्कृतः |&#x9;009a&lt;br&gt;&#xA;उपतस्थे विवस्वन्तं पावकं च जनार्दनः ||&#x9;009c&lt;br&gt;&#xA;ऋषभं पृष्ठ आलभ्य ब्राह्मणानभिवाद्य च |&#x9;010a&lt;br&gt;&#xA;अग्निं प्रदक्षिणं कृत्वा पश्यन्कल्याणमग्रतः ||&#x9;010c&lt;br&gt;&#xA;तत्प्रतिज्ञाय वचनं पाण्डवस्य जनार्दनः |&#x9;011a&lt;br&gt;&#xA;शिनेर्नप्तारमासीनमभ्यभाषत सात्यकिम् ||&#x9;011c&lt;br&gt;&#xA;रथ आरोप्यतां शङ्खश्चक्रं च गदया सह |&#x9;012a&lt;br&gt;&#xA;उपासङ्गाश्च शक्त्यश्च सर्वप्रहरणानि च ||&#x9;012c&lt;br&gt;&#xA;दुर्योधनो हि दुष्टात्मा कर्णश्च सहसौबलः |&#x9;013a&lt;br&gt;&#xA;न च शत्रुरवज्ञेयः प्राकृतोऽपि बलीयसा ||&#x9;013c&lt;br&gt;&#xA;ततस्तन्मतमाज्ञाय केशवस्य पुरःसराः |&#x9;014a&lt;br&gt;&#xA;प्रसस्रुर्योजयिष्यन्तो रथं चक्रगदाभृतः ||&#x9;014c&lt;br&gt;&#xA;तं दीप्तमिव कालाग्निमाकाशगमिवाध्वगम् |&#x9;015a&lt;br&gt;&#xA;चन्द्रसूर्यप्रकाशाभ्यां चक्राभ्यां समलङ्कृतम् ||&#x9;015c&lt;br&gt;&#xA;अर्धचन्द्रैश्च चन्द्रैश्च मत्स्यैः समृगपक्षिभिः |&#x9;016a&lt;br&gt;&#xA;पुष्पैश्च विविधैश्चित्रं मणिरत्नैश्च सर्वशः ||&#x9;016c&lt;br&gt;&#xA;तरुणादित्यसङ्काशं बृहन्तं चारुदर्शनम् |&#x9;017a&lt;br&gt;&#xA;मणिहेमविचित्राङ्गं सुध्वजं सुपताकिनम् ||&#x9;017c&lt;br&gt;&#xA;सूपस्करमनाधृष्यं वैयाघ्रपरिवारणम् |&#x9;018a&lt;br&gt;&#xA;यशोघ्नं प्रत्यमित्राणां यदूनां नन्दिवर्धनम् ||&#x9;018c&lt;br&gt;&#xA;वाजिभिः सैन्यसुग्रीवमेघपुष्पबलाहकैः |&#x9;019a&lt;br&gt;&#xA;स्नातैः सम्पादयां चक्रुः सम्पन्नैः सर्वसम्पदा ||&#x9;019c&lt;br&gt;&#xA;महिमानं तु कृष्णस्य भूय एवाभिवर्धयन् |&#x9;020a&lt;br&gt;&#xA;सुघोषः पतगेन्द्रेण ध्वजेन युयुजे रथः ||&#x9;020c&lt;br&gt;&#xA;तं मेरुशिखरप्रख्यं मेघदुन्दुभिनिस्वनम् |&#x9;021a&lt;br&gt;&#xA;आरुरोह रथं शौरिर्विमानमिव पुण्यकृत् ||&#x9;021c&lt;br&gt;&#xA;ततः सात्यकिमारोप्य प्रययौ पुरुषोत्तमः |&#x9;022a&lt;br&gt;&#xA;पृथिवीं चान्तरिक्षं च रथघोषेण नादयन् ||&#x9;022c&lt;br&gt;&#xA;व्यपोढाभ्रघनः कालः क्षणेन समपद्यत |&#x9;023a&lt;br&gt;&#xA;शिवश्चानुववौ वायुः प्रशान्तमभवद्रजः ||&#x9;023c&lt;br&gt;&#xA;प्रदक्षिणानुलोमाश्च मङ्गल्या मृगपक्षिणः |&#x9;024a&lt;br&gt;&#xA;प्रयाणे वासुदेवस्य बभूवुरनुयायिनः ||&#x9;024c&lt;br&gt;&#xA;मङ्गल्यार्थपदैः शब्दैरन्ववर्तन्त सर्वशः |&#x9;025a&lt;br&gt;&#xA;सारसाः शतपत्राश्च हंसाश्च मधुसूदनम् ||&#x9;025c&lt;br&gt;&#xA;मन्त्राहुतिमहाहोमैर्हूयमानश्च पावकः |&#x9;026a&lt;br&gt;&#xA;प्रदक्षिणशिखो भूत्वा विधूमः समपद्यत ||&#x9;026c&lt;br&gt;&#xA;वसिष्ठो वामदेवश्च भूरिद्युम्नो गयः क्रथः |&#x9;027a&lt;br&gt;&#xA;शुक्रनारदवाल्मीका मरुतः कुशिको भृगुः ||&#x9;027c&lt;br&gt;&#xA;ब्रह्मदेवर्षयश्चैव कृष्णं यदुसुखावहम् |&#x9;028a&lt;br&gt;&#xA;प्रदक्षिणमवर्तन्त सहिता वासवानुजम् ||&#x9;028c&lt;br&gt;&#xA;एवमेतैर्महाभागैर्महर्षिगणसाधुभिः |&#x9;029a&lt;br&gt;&#xA;पूजितः प्रययौ कृष्णः कुरूणां सदनं प्रति ||&#x9;029c&lt;br&gt;&#xA;तं प्रयान्तमनुप्रायात्कुन्तीपुत्रो युधिष्ठिरः |&#x9;030a&lt;br&gt;&#xA;भीमसेनार्जुनौ चोभौ माद्रीपुत्रौ च पाण्डवौ ||&#x9;030c&lt;br&gt;&#xA;चेकितानश्च विक्रान्तो धृष्टकेतुश्च चेदिपः |&#x9;031a&lt;br&gt;&#xA;द्रुपदः काशिराजश्च शिखण्डी च महारथः ||&#x9;031c&lt;br&gt;&#xA;धृष्टद्युम्नः सपुत्रश्च विराटः केकयैः सह |&#x9;032a&lt;br&gt;&#xA;संसाधनार्थं प्रययुः क्षत्रियाः क्षत्रियर्षभम् ||&#x9;032c&lt;br&gt;&#xA;ततोऽनुव्रज्य गोविन्दं धर्मराजो युधिष्ठिरः |&#x9;033a&lt;br&gt;&#xA;राज्ञां सकाशे द्युतिमानुवाचेदं वचस्तदा ||&#x9;033c&lt;br&gt;&#xA;यो नैव कामान्न भयान्न लोभान्नार्थकारणात् |&#x9;034a&lt;br&gt;&#xA;अन्यायमनुवर्तेत स्थिरबुद्धिरलोलुपः ||&#x9;034c&lt;br&gt;&#xA;धर्मज्ञो धृतिमान्प्राज्ञः सर्वभूतेषु केशवः |&#x9;035a&lt;br&gt;&#xA;ईश्वरः सर्वभूतानां देवदेवः प्रतापवान् ||&#x9;035c&lt;br&gt;&#xA;तं सर्वगुणसम्पन्नं श्रीवत्सकृतलक्षणम् |&#x9;036a&lt;br&gt;&#xA;सम्परिष्वज्य कौन्तेयः सन्देष्टुमुपचक्रमे ||&#x9;036c&lt;br&gt;&#xA;या सा बाल्यात्प्रभृत्यस्मान्पर्यवर्धयताबला |&#x9;037a&lt;br&gt;&#xA;उपवासतपःशीला सदा स्वस्त्ययने रता ||&#x9;037c&lt;br&gt;&#xA;देवतातिथिपूजासु गुरुशुश्रूषणे रता |&#x9;038a&lt;br&gt;&#xA;वत्सला प्रियपुत्रा च प्रियास्माकं जनार्दन ||&#x9;038c&lt;br&gt;&#xA;सुयोधनभयाद्या नोऽत्रायतामित्रकर्शन |&#x9;039a&lt;br&gt;&#xA;महतो मृत्युसम्बाधादुत्तरन्नौरिवार्णवात् ||&#x9;039c&lt;br&gt;&#xA;अस्मत्कृते च सततं यया दुःखानि माधव |&#x9;040a&lt;br&gt;&#xA;अनुभूतान्यदुःखार्हा तां स्म पृच्छेरनामयम् ||&#x9;040c&lt;br&gt;&#xA;भृशमाश्वासयेश्चैनां पुत्रशोकपरिप्लुताम् |&#x9;041a&lt;br&gt;&#xA;अभिवाद्य स्वजेथाश्च पाण्डवान्परिकीर्तयन् ||&#x9;041c&lt;br&gt;&#xA;ऊढात्प्रभृति दुःखानि श्वशुराणामरिन्दम |&#x9;042a&lt;br&gt;&#xA;निकारानतदर्हा च पश्यन्ती दुःखमश्नुते ||&#x9;042c&lt;br&gt;&#xA;अपि जातु स कालः स्यात्कृष्ण दुःखविपर्ययः |&#x9;043a&lt;br&gt;&#xA;यदहं मातरं क्लिष्टां सुखे दध्यामरिन्दम |&#x9;043c&lt;br&gt;&#xA;प्रव्रजन्तोऽन्वधावत्सा कृपणा पुत्रगृद्धिनी |&#x9;044a&lt;br&gt;&#xA;रुदतीमपहायैनामुपगच्छाम यद्वनम् ||&#x9;044c&lt;br&gt;&#xA;न नूनं म्रियते दुःखैः सा चेज्जीवति केशव |&#x9;045a&lt;br&gt;&#xA;तथा पुत्राधिभिर्गाढमार्ता ह्यानर्तसत्कृता ||&#x9;045c&lt;br&gt;&#xA;अभिवाद्या तु सा कृष्ण त्वया मद्वचनाद्विभो |&#x9;046a&lt;br&gt;&#xA;धृतराष्ट्रश्च कौरव्यो राजानश्च वयोऽधिकाः ||&#x9;046c&lt;br&gt;&#xA;भीष्मं द्रोणं कृपं चैव महाराजं च बाह्लिकम् |&#x9;047a&lt;br&gt;&#xA;द्रौणिं च सोमदत्तं च सर्वांश्च भरतान्पृथक् ||&#x9;047c&lt;br&gt;&#xA;विदुरं च महाप्राज्ञं कुरूणां मन्त्रधारिणम् |&#x9;048a&lt;br&gt;&#xA;अगाधबुद्धिं धर्मज्ञं स्वजेथा मधुसूदन ||&#x9;048c&lt;br&gt;&#xA;इत्युक्त्वा केशवं तत्र राजमध्ये युधिष्ठिरः |&#x9;049a&lt;br&gt;&#xA;अनुज्ञातो निववृते कृष्णं कृत्वा प्रदक्षिणम् ||&#x9;049c&lt;br&gt;&#xA;व्रजन्नेव तु बीभत्सुः सखायं पुरुषर्षभम् |&#x9;050a&lt;br&gt;&#xA;अब्रवीत्परवीरघ्नं दाशार्हमपराजितम् ||&#x9;050c&lt;br&gt;&#xA;यदस्माकं विभो वृत्तं पुरा वै मन्त्रनिश्चये |&#x9;051a&lt;br&gt;&#xA;अर्धराज्यस्य गोविन्द विदितं सर्वराजसु ||&#x9;051c&lt;br&gt;&#xA;तच्चेद्दद्यादसङ्गेन सत्कृत्यानवमन्य च |&#x9;052a&lt;br&gt;&#xA;प्रियं मे स्यान्महाबाहो मुच्येरन्महतो भयात् ||&#x9;052c&lt;br&gt;&#xA;अतश्चेदन्यथा कर्ता धार्तराष्ट्रोऽनुपायवित् |&#x9;053a&lt;br&gt;&#xA;अन्तं नूनं करिष्यामि क्षत्रियाणां जनार्दन ||&#x9;053c&lt;br&gt;&#xA;एवमुक्ते पाण्डवेन पर्यहृष्यद्वृकोदरः |&#x9;054a&lt;br&gt;&#xA;मुहुर्मुहुः क्रोधवशात्प्रावेपत च पाण्डवः ||&#x9;054c&lt;br&gt;&#xA;वेपमानश्च कौन्तेयः प्राक्रोशन्महतो रवान् |&#x9;055a&lt;br&gt;&#xA;धनञ्जयवचः श्रुत्वा हर्षोत्सिक्तमना भृशम् ||&#x9;055c&lt;br&gt;&#xA;तस्य तं निनदं श्रुत्वा सम्प्रावेपन्त धन्विनः |&#x9;056a&lt;br&gt;&#xA;वाहनानि च सर्वाणि शकृन्मूत्रं प्रसुस्रुवुः ||&#x9;056c&lt;br&gt;&#xA;इत्युक्त्वा केशवं तत्र तथा चोक्त्वा विनिश्चयम् |&#x9;057a&lt;br&gt;&#xA;अनुज्ञातो निववृते परिष्वज्य जनार्दनम् ||&#x9;057c&lt;br&gt;&#xA;तेषु राजसु सर्वेषु निवृत्तेषु जनार्दनः |&#x9;058a&lt;br&gt;&#xA;तूर्णमभ्यपतद्धृष्टः सैन्यसुग्रीववाहनः ||&#x9;058c&lt;br&gt;&#xA;ते हया वासुदेवस्य दारुकेण प्रचोदिताः |&#x9;059a&lt;br&gt;&#xA;पन्थानमाचेमुरिव ग्रसमाना इवाम्बरम् ||&#x9;059c&lt;br&gt;&#xA;अथापश्यन्महाबाहुर्ॠषीनध्वनि केशवः |&#x9;060a&lt;br&gt;&#xA;ब्राह्म्या श्रिया दीप्यमानान्स्थितानुभयतः पथि ||&#x9;060c&lt;br&gt;&#xA;सोऽवतीर्य रथात्तूर्णमभिवाद्य जनार्दनः |&#x9;061a&lt;br&gt;&#xA;यथावत्तानृषीन्सर्वानभ्यभाषत पूजयन् ||&#x9;061c&lt;br&gt;&#xA;कच्चिल्लोकेषु कुशलं कच्चिद्धर्मः स्वनुष्ठितः |&#x9;062a&lt;br&gt;&#xA;ब्राह्मणानां त्रयो वर्णाः कच्चित्तिष्ठन्ति शासने ||&#x9;062c&lt;br&gt;&#xA;तेभ्यः प्रयुज्य तां पूजां प्रोवाच मधुसूदनः |&#x9;063a&lt;br&gt;&#xA;भगवन्तः क्व संसिद्धाः का वीथी भवतामिह ||&#x9;063c&lt;br&gt;&#xA;किं वा भगवतां कार्यमहं किं करवाणि वः |&#x9;064a&lt;br&gt;&#xA;केनार्थेनोपसम्प्राप्ता भगवन्तो महीतलम् ||&#x9;064c&lt;br&gt;&#xA;तमब्रवीज्जामदग्न्य उपेत्य मधुसूदनम् |&#x9;065a&lt;br&gt;&#xA;परिष्वज्य च गोविन्दं पुरा सुचरिते सखा ||&#x9;065c&lt;br&gt;&#xA;देवर्षयः पुण्यकृतो ब्राह्मणाश्च बहुश्रुताः |&#x9;066a&lt;br&gt;&#xA;राजर्षयश्च दाशार्ह मानयन्तस्तपस्विनः ||&#x9;066c&lt;br&gt;&#xA;देवासुरस्य द्रष्टारः पुराणस्य महाद्युते |&#x9;067a&lt;br&gt;&#xA;समेतं पार्थिवं क्षत्रं दिदृक्षन्तश्च सर्वतः ||&#x9;067c&lt;br&gt;&#xA;सभासदश्च राजानस्त्वां च सत्यं जनार्दन |&#x9;068a&lt;br&gt;&#xA;एतन्महत्प्रेक्षणीयं द्रष्टुं गच्छाम केशव ||&#x9;068c&lt;br&gt;&#xA;धर्मार्थसहिता वाचः श्रोतुमिच्छाम माधव |&#x9;069a&lt;br&gt;&#xA;त्वयोच्यमानाः कुरुषु राजमध्ये परन्तप ||&#x9;069c&lt;br&gt;&#xA;भीष्मद्रोणादयश्चैव विदुरश्च महामतिः |&#x9;070a&lt;br&gt;&#xA;त्वं च यादवशार्दूल सभायां वै समेष्यथ ||&#x9;070c&lt;br&gt;&#xA;तव वाक्यानि दिव्यानि तत्र तेषां च माधव |&#x9;071a&lt;br&gt;&#xA;श्रोतुमिच्छाम गोविन्द सत्यानि च शुभानि च ||&#x9;071c&lt;br&gt;&#xA;आपृष्टोऽसि महाबाहो पुनर्द्रक्ष्यामहे वयम् |&#x9;072a&lt;br&gt;&#xA;याह्यविघ्नेन वै वीर द्रक्ष्यामस्त्वां सभागतम् ||&#x9;072c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/082/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/082/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;प्रयान्तं देवकीपुत्रं परवीररुजो दश |&#x9;001a&lt;br&gt;&#xA;महारथा महाबाहुमन्वयुः शस्त्रपाणयः ||&#x9;001c&lt;br&gt;&#xA;पदातीनां सहस्रं च सादिनां च परन्तप |&#x9;002a&lt;br&gt;&#xA;भोज्यं च विपुलं राजन्प्रेष्याश्च शतशोऽपरे ||&#x9;002c&lt;br&gt;&#xA;जनमेजय उवाच ||&#x9;003 &lt;br&gt;&#xA;कथं प्रयातो दाशार्हो महात्मा मधुसूदनः |&#x9;003a&lt;br&gt;&#xA;कानि वा व्रजतस्तस्य निमित्तानि महौजसः ||&#x9;003c&lt;br&gt;&#xA;वैशम्पायन उवाच ||&#x9;004 &lt;br&gt;&#xA;तस्य प्रयाणे यान्यासन्नद्भुतानि महात्मनः |&#x9;004a&lt;br&gt;&#xA;तानि मे शृणु दिव्यानि दैवान्यौत्पातिकानि च ||&#x9;004c&lt;br&gt;&#xA;अनभ्रेऽशनिनिर्घोषः सविद्युत्समजायत |&#x9;005a&lt;br&gt;&#xA;अन्वगेव च पर्जन्यः प्रावर्षद्विघने भृशम् ||&#x9;005c&lt;br&gt;&#xA;प्रत्यगूहुर्महानद्यः प्राङ्मुखाः सिन्धुसत्तमाः|&#x9;006a&lt;br&gt;&#xA;विपरीता दिशः सर्वा न प्राज्ञायत किञ्चन ||&#x9;006c&lt;br&gt;&#xA;प्राज्वलन्नग्नयो राजन्पृथिवी समकम्पत |&#x9;007a&lt;br&gt;&#xA;उदपानाश्च कुम्भाश्च प्रासिञ्चञ्शतशो जलम् ||&#x9;007c&lt;br&gt;&#xA;तमःसंवृतमप्यासीत्सर्वं जगदिदं तदा |&#x9;008a&lt;br&gt;&#xA;न दिशो नादिशो राजन्प्रज्ञायन्ते स्म रेणुना ||&#x9;008c&lt;br&gt;&#xA;प्रादुरासीन्महाञ्शब्दः खे शरीरं न दृश्यते |&#x9;009a&lt;br&gt;&#xA;सर्वेषु राजन्देशेषु तदद्भुतमिवाभवत् ||&#x9;009c&lt;br&gt;&#xA;प्रामथ्नाद्धास्तिनपुरं वातो दक्षिणपश्चिमः |&#x9;010a&lt;br&gt;&#xA;आरुजन्गणशो वृक्षान्परुषो भीमनिस्वनः ||&#x9;010c&lt;br&gt;&#xA;यत्र यत्र तु वार्ष्णेयो वर्तते पथि भारत |&#x9;011a&lt;br&gt;&#xA;तत्र तत्र सुखो वायुः सर्वं चासीत्प्रदक्षिणम् ||&#x9;011c&lt;br&gt;&#xA;ववर्ष पुष्पवर्षं च कमलानि च भूरिशः |&#x9;012a&lt;br&gt;&#xA;समश्च पन्था निर्दुःखो व्यपेतकुशकण्टकः ||&#x9;012c&lt;br&gt;&#xA;स गच्छन्ब्राह्मणै राजंस्तत्र तत्र महाभुजः |&#x9;013a&lt;br&gt;&#xA;अर्च्यते मधुपर्कैश्च सुमनोभिर्वसुप्रदः ||&#x9;013c&lt;br&gt;&#xA;तं किरन्ति महात्मानं वन्यैः पुष्पैः सुगन्धिभिः |&#x9;014a&lt;br&gt;&#xA;स्त्रियः पथि समागम्य सर्वभूतहिते रतम् ||&#x9;014c&lt;br&gt;&#xA;स शालिभवनं रम्यं सर्वसस्यसमाचितम् |&#x9;015a&lt;br&gt;&#xA;सुखं परमधर्मिष्ठमत्यगाद्भरतर्षभ ||&#x9;015c&lt;br&gt;&#xA;पश्यन्बहुपशून्ग्रामान्रम्यान्हृदयतोषणान् |&#x9;016a&lt;br&gt;&#xA;पुराणि च व्यतिक्रामन्राष्ट्राणि विविधानि च ||&#x9;016c&lt;br&gt;&#xA;नित्यहृष्टाः सुमनसो भारतैरभिरक्षिताः |&#x9;017a&lt;br&gt;&#xA;नोद्विग्नाः परचक्राणामनयानामकोविदाः ||&#x9;017c&lt;br&gt;&#xA;उपप्लव्यादथायान्तं जनाः पुरनिवासिनः |&#x9;018a&lt;br&gt;&#xA;पथ्यतिष्ठन्त सहिता विष्वक्सेनदिदृक्षया ||&#x9;018c&lt;br&gt;&#xA;ते तु सर्वे सुनामानमग्निमिद्धमिव प्रभुम् |&#x9;019a&lt;br&gt;&#xA;अर्चयामासुरर्च्यं तं देशातिथिमुपस्थितम् ||&#x9;019c&lt;br&gt;&#xA;वृकस्थलं समासाद्य केशवः परवीरहा |&#x9;020a&lt;br&gt;&#xA;प्रकीर्णरश्मावादित्ये विमले लोहितायति ||&#x9;020c&lt;br&gt;&#xA;अवतीर्य रथात्तूर्णं कृत्वा शौचं यथाविधि |&#x9;021a&lt;br&gt;&#xA;रथमोचनमादिश्य सन्ध्यामुपविवेश ह ||&#x9;021c&lt;br&gt;&#xA;दारुकोऽपि हयान्मुक्त्वा परिचर्य च शास्त्रतः |&#x9;022a&lt;br&gt;&#xA;मुमोच सर्वं वर्माणि मुक्त्वा चैनानवासृजत् ||&#x9;022c&lt;br&gt;&#xA;अभ्यतीत्य तु तत्सर्वमुवाच मधुसूदनः |&#x9;023a&lt;br&gt;&#xA;युधिष्ठिरस्य कार्यार्थमिह वत्स्यामहे क्षपाम् ||&#x9;023c&lt;br&gt;&#xA;तस्य तन्मतमाज्ञाय चक्रुरावसथं नराः |&#x9;024a&lt;br&gt;&#xA;क्षणेन चान्नपानानि गुणवन्ति समार्जयन् ||&#x9;024c&lt;br&gt;&#xA;तस्मिन्ग्रामे प्रधानास्तु य आसन्ब्राह्मणा नृप |&#x9;025a&lt;br&gt;&#xA;आर्याः कुलीना ह्रीमन्तो ब्राह्मीं वृत्तिमनुष्ठिताः ||&#x9;025c&lt;br&gt;&#xA;तेऽभिगम्य महात्मानं हृषीकेशमरिन्दमम् |&#x9;026a&lt;br&gt;&#xA;पूजां चक्रुर्यथान्यायमाशीर्मङ्गलसंयुताम् ||&#x9;026c&lt;br&gt;&#xA;ते पूजयित्वा दाशार्हं सर्वलोकेषु पूजितम् |&#x9;027a&lt;br&gt;&#xA;न्यवेदयन्त वेश्मानि रत्नवन्ति महात्मने ||&#x9;027c&lt;br&gt;&#xA;तान्प्रभुः कृतमित्युक्त्वा सत्कृत्य च यथार्हतः |&#x9;028a&lt;br&gt;&#xA;अभ्येत्य तेषां वेश्मानि पुनरायात्सहैव तैः ||&#x9;028c&lt;br&gt;&#xA;सुमृष्टं भोजयित्वा च ब्राह्मणांस्तत्र केशवः |&#x9;029a&lt;br&gt;&#xA;भुक्त्वा च सह तैः सर्वैरवसत्तां क्षपां सुखम् ||&#x9;029c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/083/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/083/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;तथा दूतैः समाज्ञाय आयान्तं मधुसूदनम् |&#x9;001a&lt;br&gt;&#xA;धृतराष्ट्रोऽब्रवीद्भीष्ममर्चयित्वा महाभुजम् ||&#x9;001c&lt;br&gt;&#xA;द्रोणं च सञ्जयं चैव विदुरं च महामतिम् |&#x9;002a&lt;br&gt;&#xA;दुर्योधनं च सामात्यं हृष्टरोमाब्रवीदिदम् ||&#x9;002c&lt;br&gt;&#xA;अद्भुतं महदाश्चर्यं श्रूयते कुरुनन्दन |&#x9;003a&lt;br&gt;&#xA;स्त्रियो बालाश्च वृद्धाश्च कथयन्ति गृहे गृहे ||&#x9;003c&lt;br&gt;&#xA;सत्कृत्याचक्षते चान्ये तथैवान्ये समागताः |&#x9;004a&lt;br&gt;&#xA;पृथग्वादाश्च वर्तन्ते चत्वरेषु सभासु च ||&#x9;004c&lt;br&gt;&#xA;उपयास्यति दाशार्हः पाण्डवार्थे पराक्रमी |&#x9;005a&lt;br&gt;&#xA;स नो मान्यश्च पूज्यश्च सर्वथा मधुसूदनः ||&#x9;005c&lt;br&gt;&#xA;तस्मिन्हि यात्रा लोकस्य भूतानामीश्वरो हि सः |&#x9;006a&lt;br&gt;&#xA;तस्मिन्धृतिश्च वीर्यं च प्रज्ञा चौजश्च माधवे ||&#x9;006c&lt;br&gt;&#xA;स मान्यतां नरश्रेष्ठः स हि धर्मः सनातनः |&#x9;007a&lt;br&gt;&#xA;पूजितो हि सुखाय स्यादसुखः स्यादपूजितः ||&#x9;007c&lt;br&gt;&#xA;स चेत्तुष्यति दाशार्ह उपचारैररिन्दमः |&#x9;008a&lt;br&gt;&#xA;कृत्स्नान्सर्वानभिप्रायान्प्राप्स्यामः सर्वराजसु ||&#x9;008c&lt;br&gt;&#xA;तस्य पूजार्थमद्यैव संविधत्स्व परन्तप |&#x9;009a&lt;br&gt;&#xA;सभाः पथि विधीयन्तां सर्वकामसमाहिताः ||&#x9;009c&lt;br&gt;&#xA;यथा प्रीतिर्महाबाहो त्वयि जायेत तस्य वै |&#x9;010a&lt;br&gt;&#xA;तथा कुरुष्व गान्धारे कथं वा भीष्म मन्यसे ||&#x9;010c&lt;br&gt;&#xA;ततो भीष्मादयः सर्वे धृतराष्ट्रं जनाधिपम् |&#x9;011a&lt;br&gt;&#xA;ऊचुः परममित्येवं पूजयन्तोऽस्य तद्वचः ||&#x9;011c&lt;br&gt;&#xA;तेषामनुमतं ज्ञात्वा राजा दुर्योधनस्तदा |&#x9;012a&lt;br&gt;&#xA;सभावास्तूनि रम्याणि प्रदेष्टुमुपचक्रमे ||&#x9;012c&lt;br&gt;&#xA;ततो देशेषु देशेषु रमणीयेषु भागशः |&#x9;013a&lt;br&gt;&#xA;सर्वरत्नसमाकीर्णाः सभाश्चक्रुरनेकशः ||&#x9;013c&lt;br&gt;&#xA;आसनानि विचित्राणि युक्तानि विविधैर्गुणैः |&#x9;014a&lt;br&gt;&#xA;स्त्रियो गन्धानलङ्कारान्सूक्ष्माणि वसनानि च ||&#x9;014c&lt;br&gt;&#xA;गुणवन्त्यन्नपानानि भोज्यानि विविधानि च |&#x9;015a&lt;br&gt;&#xA;माल्यानि च सुगन्धीनि तानि राजा ददौ ततः ||&#x9;015c&lt;br&gt;&#xA;विशेषतश्च वासार्थं सभां ग्रामे वृकस्थले |&#x9;016a&lt;br&gt;&#xA;विदधे कौरवो राजा बहुरत्नां मनोरमाम् ||&#x9;016c&lt;br&gt;&#xA;एतद्विधाय वै सर्वं देवार्हमतिमानुषम् |&#x9;017a&lt;br&gt;&#xA;आचख्यौ धृतराष्ट्राय राजा दुर्योधनस्तदा ||&#x9;017c&lt;br&gt;&#xA;ताः सभाः केशवः सर्वा रत्नानि विविधानि च |&#x9;018a&lt;br&gt;&#xA;असमीक्ष्यैव दाशार्ह उपायात्कुरुसद्म तत् ||&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/084/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/084/</guid>
      <description>&lt;p&gt;धृतराष्ट्र उवाच ||&#x9;001 &lt;br&gt;&#xA;उपप्लव्यादिह क्षत्तरुपयातो जनार्दनः |&#x9;001a&lt;br&gt;&#xA;वृकस्थले निवसति स च प्रातरिहेष्यति ||&#x9;001c&lt;br&gt;&#xA;आहुकानामधिपतिः पुरोगः सर्वसात्वताम् |&#x9;002a&lt;br&gt;&#xA;महामना महावीर्यो महामात्रो जनार्दनः ||&#x9;002c&lt;br&gt;&#xA;स्फीतस्य वृष्णिवंशस्य भर्ता गोप्ता च माधवः |&#x9;003a&lt;br&gt;&#xA;त्रयाणामपि लोकानां भगवान्प्रपितामहः ||&#x9;003c&lt;br&gt;&#xA;वृष्ण्यन्धकाः सुमनसो यस्य प्रज्ञामुपासते |&#x9;004a&lt;br&gt;&#xA;आदित्या वसवो रुद्रा यथा बुद्धिं बृहस्पतेः ||&#x9;004c&lt;br&gt;&#xA;तस्मै पूजां प्रयोक्ष्यामि दाशार्हाय महात्मने |&#x9;005a&lt;br&gt;&#xA;प्रत्यक्षं तव धर्मज्ञ तन्मे कथयतः शृणु ||&#x9;005c&lt;br&gt;&#xA;एकवर्णैः सुकृष्णाङ्गैर्बाह्लिजातैर्हयोत्तमैः |&#x9;006a&lt;br&gt;&#xA;चतुर्युक्तान्रथांस्तस्मै रौक्मान्दास्यामि षोडश ||&#x9;006c&lt;br&gt;&#xA;नित्यप्रभिन्नान्मातङ्गानीषादन्तान्प्रहारिणः |&#x9;007a&lt;br&gt;&#xA;अष्टानुचरमेकैकमष्टौ दास्यामि केशवे ||&#x9;007c&lt;br&gt;&#xA;दासीनामप्रजातानां शुभानां रुक्मवर्चसाम् |&#x9;008a&lt;br&gt;&#xA;शतमस्मै प्रदास्यामि दासानामपि तावतः ||&#x9;008c&lt;br&gt;&#xA;आविकं बहु सुस्पर्शं पार्वतीयैरुपाहृतम् |&#x9;009a&lt;br&gt;&#xA;तदप्यस्मै प्रदास्यामि सहस्राणि दशाष्ट च ||&#x9;009c&lt;br&gt;&#xA;अजिनानां सहस्राणि चीनदेशोद्भवानि च |&#x9;010a&lt;br&gt;&#xA;तान्यप्यस्मै प्रदास्यामि यावदर्हति केशवः ||&#x9;010c&lt;br&gt;&#xA;दिवा रात्रौ च भात्येष सुतेजा विमलो मणिः |&#x9;011a&lt;br&gt;&#xA;तमप्यस्मै प्रदास्यामि तमप्यर्हति केशवः ||&#x9;011c&lt;br&gt;&#xA;एकेनापि पतत्यह्ना योजनानि चतुर्दश |&#x9;012a&lt;br&gt;&#xA;यानमश्वतरीयुक्तं दास्ये तस्मै तदप्यहम् ||&#x9;012c&lt;br&gt;&#xA;यावन्ति वाहनान्यस्य यावन्तः पुरुषाश्च ते |&#x9;013a&lt;br&gt;&#xA;ततोऽष्टगुणमप्यस्मै भोज्यं दास्याम्यहं सदा ||&#x9;013c&lt;br&gt;&#xA;मम पुत्राश्च पौत्राश्च सर्वे दुर्योधनादृते |&#x9;014a&lt;br&gt;&#xA;प्रत्युद्यास्यन्ति दाशार्हं रथैर्मृष्टैरलङ्कृताः ||&#x9;014c&lt;br&gt;&#xA;स्वलङ्कृताश्च कल्याण्यः पादैरेव सहस्रशः |&#x9;015a&lt;br&gt;&#xA;वारमुख्या महाभागं प्रत्युद्यास्यन्ति केशवम् ||&#x9;015c&lt;br&gt;&#xA;नगरादपि याः काश्चिद्गमिष्यन्ति जनार्दनम् |&#x9;016a&lt;br&gt;&#xA;द्रष्टुं कन्याश्च कल्याण्यस्ताश्च यास्यन्त्यनावृताः ||&#x9;016c&lt;br&gt;&#xA;सस्त्रीपुरुषबालं हि नगरं मधुसूदनम् |&#x9;017a&lt;br&gt;&#xA;उदीक्षते महात्मानं भानुमन्तमिव प्रजाः ||&#x9;017c&lt;br&gt;&#xA;महाध्वजपताकाश्च क्रियन्तां सर्वतोदिशम् |&#x9;018a&lt;br&gt;&#xA;जलावसिक्तो विरजाः पन्थास्तस्येति चान्वशात् ||&#x9;018c&lt;br&gt;&#xA;दुःशासनस्य च गृहं दुर्योधनगृहाद्वरम् |&#x9;019a&lt;br&gt;&#xA;तदस्य क्रियतां क्षिप्रं सुसम्मृष्टमलङ्कृतम् ||&#x9;019c&lt;br&gt;&#xA;एतद्धि रुचिराकारैः प्रासादैरुपशोभितम् |&#x9;020a&lt;br&gt;&#xA;शिवं च रमणीयं च सर्वर्तु सुमहाधनम् ||&#x9;020c&lt;br&gt;&#xA;सर्वमस्मिन्गृहे रत्नं मम दुर्योधनस्य च |&#x9;021a&lt;br&gt;&#xA;यद्यदर्हेत्स वार्ष्णेयस्तत्तद्देयमसंशयम् ||&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/085/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/085/</guid>
      <description>&lt;p&gt;विदुर उवाच ||&#x9;001 &lt;br&gt;&#xA;राजन्बहुमतश्चासि त्रैलोक्यस्यापि सत्तमः |&#x9;001a&lt;br&gt;&#xA;सम्भावितश्च लोकस्य सम्मतश्चासि भारत ||&#x9;001c&lt;br&gt;&#xA;यत्त्वमेवङ्गते ब्रूयाः पश्चिमे वयसि स्थितः |&#x9;002a&lt;br&gt;&#xA;शास्त्राद्वा सुप्रतर्काद्वा सुस्थिरः स्थविरो ह्यसि ||&#x9;002c&lt;br&gt;&#xA;लेखाश्मनीव भाः सूर्ये महोर्मिरिव सागरे |&#x9;003a&lt;br&gt;&#xA;धर्मस्त्वयि महान्राजन्निति व्यवसिताः प्रजाः ||&#x9;003c&lt;br&gt;&#xA;सदैव भावितो लोको गुणौघैस्तव पार्थिव |&#x9;004a&lt;br&gt;&#xA;गुणानां रक्षणे नित्यं प्रयतस्व सबान्धवः ||&#x9;004c&lt;br&gt;&#xA;आर्जवं प्रतिपद्यस्व मा बाल्याद्बहुधा नशीः |&#x9;005a&lt;br&gt;&#xA;राज्यं पुत्रांश्च पौत्रांश्च सुहृदश्चापि सुप्रियान् ||&#x9;005c&lt;br&gt;&#xA;यत्त्वं दित्ससि कृष्णाय राजन्नतिथये बहु |&#x9;006a&lt;br&gt;&#xA;एतदन्यच्च दाशार्हः पृथिवीमपि चार्हति ||&#x9;006c&lt;br&gt;&#xA;न तु त्वं धर्ममुद्दिश्य तस्य वा प्रियकारणात् |&#x9;007a&lt;br&gt;&#xA;एतदिच्छसि कृष्णाय सत्येनात्मानमालभे ||&#x9;007c&lt;br&gt;&#xA;मायैषातत्त्वमेवैतच्छद्मैतद्भूरिदक्षिण |&#x9;008a&lt;br&gt;&#xA;जानामि ते मतं राजन्गूढं बाह्येन कर्मणा ||&#x9;008c&lt;br&gt;&#xA;पञ्च पञ्चैव लिप्सन्ति ग्रामकान्पाण्डवा नृप |&#x9;009a&lt;br&gt;&#xA;न च दित्ससि तेभ्यस्तांस्तच्छमं कः करिष्यति ||&#x9;009c&lt;br&gt;&#xA;अर्थेन तु महाबाहुं वार्ष्णेयं त्वं जिहीर्षसि |&#x9;010a&lt;br&gt;&#xA;अनेनैवाभ्युपायेन पाण्डवेभ्यो बिभित्ससि ||&#x9;010c&lt;br&gt;&#xA;न च वित्तेन शक्योऽसौ नोद्यमेन न गर्हया |&#x9;011a&lt;br&gt;&#xA;अन्यो धनञ्जयात्कर्तुमेतत्तत्त्वं ब्रवीमि ते ||&#x9;011c&lt;br&gt;&#xA;वेद कृष्णस्य माहात्म्यं वेदास्य दृढभक्तिताम् |&#x9;012a&lt;br&gt;&#xA;अत्याज्यमस्य जानामि प्राणैस्तुल्यं धनञ्जयम् ||&#x9;012c&lt;br&gt;&#xA;अन्यत्कुम्भादपां पूर्णादन्यत्पादावसेचनात् |&#x9;013a&lt;br&gt;&#xA;अन्यत्कुशलसम्प्रश्नान्नैषिष्यति जनार्दनः ||&#x9;013c&lt;br&gt;&#xA;यत्त्वस्य प्रियमातिथ्यं मानार्हस्य महात्मनः |&#x9;014a&lt;br&gt;&#xA;तदस्मै क्रियतां राजन्मानार्हो हि जनार्दनः ||&#x9;014c&lt;br&gt;&#xA;आशंसमानः कल्याणं कुरूनभ्येति केशवः |&#x9;015a&lt;br&gt;&#xA;येनैव राजन्नर्थेन तदेवास्मा उपाकुरु ||&#x9;015c&lt;br&gt;&#xA;शममिच्छति दाशार्हस्तव दुर्योधनस्य च |&#x9;016a&lt;br&gt;&#xA;पाण्डवानां च राजेन्द्र तदस्य वचनं कुरु ||&#x9;016c&lt;br&gt;&#xA;पितासि राजन्पुत्रास्ते वृद्धस्त्वं शिशवः परे |&#x9;017a&lt;br&gt;&#xA;वर्तस्व पितृवत्तेषु वर्तन्ते ते हि पुत्रवत् ||&#x9;017c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/086/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/086/</guid>
      <description>&lt;p&gt;दुर्योधन उवाच ||&#x9;001 &lt;br&gt;&#xA;यदाह विदुरः कृष्णे सर्वं तत्सत्यमुच्यते |&#x9;001a&lt;br&gt;&#xA;अनुरक्तो ह्यसंहार्यः पार्थान्प्रति जनार्दनः ||&#x9;001c&lt;br&gt;&#xA;यत्तु सत्कारसंयुक्तं देयं वसु जनार्दने |&#x9;002a&lt;br&gt;&#xA;अनेकरूपं राजेन्द्र न तद्देयं कदाचन ||&#x9;002c&lt;br&gt;&#xA;देशः कालस्तथायुक्तो न हि नार्हति केशवः |&#x9;003a&lt;br&gt;&#xA;मंस्यत्यधोक्षजो राजन्भयादर्चति मामिति ||&#x9;003c&lt;br&gt;&#xA;अवमानश्च यत्र स्यात्क्षत्रियस्य विशां पते |&#x9;004a&lt;br&gt;&#xA;न तत्कुर्याद्बुधः कार्यमिति मे निश्चिता मतिः ||&#x9;004c&lt;br&gt;&#xA;स हि पूज्यतमो देवः कृष्णः कमललोचनः |&#x9;005a&lt;br&gt;&#xA;त्रयाणामपि लोकानां विदितं मम सर्वथा ||&#x9;005c&lt;br&gt;&#xA;न तु तस्मिन्प्रदेयं स्यात्तथा कार्यगतिः प्रभो |&#x9;006a&lt;br&gt;&#xA;विग्रहः समुपारब्धो न हि शाम्यत्यविग्रहात् ||&#x9;006c&lt;br&gt;&#xA;वैशम्पायन उवाच ||&#x9;007 &lt;br&gt;&#xA;तस्य तद्वचनं श्रुत्वा भीष्मः कुरुपितामहः |&#x9;007a&lt;br&gt;&#xA;वैचित्रवीर्यं राजानमिदं वचनमब्रवीत् ||&#x9;007c&lt;br&gt;&#xA;सत्कृतोऽसत्कृतो वापि न क्रुध्येत जनार्दनः |&#x9;008a&lt;br&gt;&#xA;नालमन्यमवज्ञातुमवज्ञातोऽपि केशवः ||&#x9;008c&lt;br&gt;&#xA;यत्तु कार्यं महाबाहो मनसा कार्यतां गतम् |&#x9;009a&lt;br&gt;&#xA;सर्वोपायैर्न तच्छक्यं केनचित्कर्तुमन्यथा ||&#x9;009c&lt;br&gt;&#xA;स यद्ब्रूयान्महाबाहुस्तत्कार्यमविशङ्कया |&#x9;010a&lt;br&gt;&#xA;वासुदेवेन तीर्थेन क्षिप्रं संशाम्य पाण्डवैः ||&#x9;010c&lt;br&gt;&#xA;धर्म्यमर्थ्यं स धर्मात्मा ध्रुवं वक्ता जनार्दनः |&#x9;011a&lt;br&gt;&#xA;तस्मिन्वाच्याः प्रिया वाचो भवता बान्धवैः सह ||&#x9;011c&lt;br&gt;&#xA;दुर्योधन उवाच ||&#x9;012 &lt;br&gt;&#xA;न पर्यायोऽस्ति यद्राजञ्श्रियं निष्केवलामहम् |&#x9;012a&lt;br&gt;&#xA;तैः सहेमामुपाश्नीयां जीवञ्जीवैः पितामह ||&#x9;012c&lt;br&gt;&#xA;इदं तु सुमहत्कार्यं शृणु मे यत्समर्थितम् |&#x9;013a&lt;br&gt;&#xA;परायणं पाण्डवानां नियंस्यामि जनार्दनम् ||&#x9;013c&lt;br&gt;&#xA;तस्मिन्बद्धे भविष्यन्ति वृष्णयः पृथिवी तथा |&#x9;014a&lt;br&gt;&#xA;पाण्डवाश्च विधेया मे स च प्रातरिहेष्यति ||&#x9;014c&lt;br&gt;&#xA;अत्रोपायं यथा सम्यङ्न बुध्येत जनार्दनः |&#x9;015a&lt;br&gt;&#xA;न चापायो भवेत्कश्चित्तद्भवान्प्रब्रवीतु मे ||&#x9;015c&lt;br&gt;&#xA;वैशम्पायन उवाच || &#x9;016 &lt;br&gt;&#xA;तस्य तद्वचनं श्रुत्वा घोरं कृष्णाभिसंहितम् |&#x9;016a&lt;br&gt;&#xA;धृतराष्ट्रः सहामात्यो व्यथितो विमनाभवत् ||&#x9;016c&lt;br&gt;&#xA;ततो दुर्योधनमिदं धृतराष्ट्रोऽब्रवीद्वचः |&#x9;017a&lt;br&gt;&#xA;मैवं वोचः प्रजापाल नैष धर्मः सनातनः ||&#x9;017c&lt;br&gt;&#xA;दूतश्च हि हृषीकेशः सम्बन्धी च प्रियश्च नः |&#x9;018a&lt;br&gt;&#xA;अपापः कौरवेयेषु कथं बन्धनमर्हति ||&#x9;018c&lt;br&gt;&#xA;भीष्म उवाच ||&#x9;019 &lt;br&gt;&#xA;परीतो धृतराष्ट्रायं तव पुत्रः सुमन्दधीः |&#x9;019a&lt;br&gt;&#xA;वृणोत्यनर्थं न त्वर्थं याच्यमानः सुहृद्गणैः ||&#x9;019c&lt;br&gt;&#xA;इममुत्पथि वर्तन्तं पापं पापानुबन्धिनम् |&#x9;020a&lt;br&gt;&#xA;वाक्यानि सुहृदां हित्वा त्वमप्यस्यानुवर्तसे ||&#x9;020c&lt;br&gt;&#xA;कृष्णमक्लिष्टकर्माणमासाद्यायं सुदुर्मतिः |&#x9;021a&lt;br&gt;&#xA;तव पुत्रः सहामात्यः क्षणेन न भविष्यति ||&#x9;021c&lt;br&gt;&#xA;पापस्यास्य नृशंसस्य त्यक्तधर्मस्य दुर्मतेः |&#x9;022a&lt;br&gt;&#xA;नोत्सहेऽनर्थसंयुक्तां वाचं श्रोतुं कथञ्चन ||&#x9;022c&lt;br&gt;&#xA;वैशम्पायन उवाच ||&#x9;023 &lt;br&gt;&#xA;इत्युक्त्वा भरतश्रेष्ठो वृद्धः परममन्युमान् |&#x9;023a&lt;br&gt;&#xA;उत्थाय तस्मात्प्रातिष्ठद्भीष्मः सत्यपराक्रमः ||&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/087/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/087/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;प्रातरुत्थाय कृष्णस्तु कृतवान्सर्वमाह्निकम् |&#x9;001a&lt;br&gt;&#xA;ब्राह्मणैरभ्यनुज्ञातः प्रययौ नगरं प्रति ||&#x9;001c&lt;br&gt;&#xA;तं प्रयान्तं महाबाहुमनुज्ञाप्य ततो नृप |&#x9;002a&lt;br&gt;&#xA;पर्यवर्तन्त ते सर्वे वृकस्थलनिवासिनः ||&#x9;002c&lt;br&gt;&#xA;धार्तराष्ट्रास्तमायान्तं प्रत्युज्जग्मुः स्वलङ्कृताः |&#x9;003a&lt;br&gt;&#xA;दुर्योधनमृते सर्वे भीष्मद्रोणकृपादयः ||&#x9;003c&lt;br&gt;&#xA;पौराश्च बहुला राजन्हृषीकेशं दिदृक्षवः |&#x9;004a&lt;br&gt;&#xA;यानैर्बहुविधैरन्ये पद्भिरेव तथापरे ||&#x9;004c&lt;br&gt;&#xA;स वै पथि समागम्य भीष्मेणाक्लिष्टकर्मणा |&#x9;005a&lt;br&gt;&#xA;द्रोणेन धार्तराष्ट्रैश्च तैर्वृतो नगरं ययौ ||&#x9;005c&lt;br&gt;&#xA;कृष्णसम्माननार्थं च नगरं समलङ्कृतम् |&#x9;006a&lt;br&gt;&#xA;बभूवू राजमार्गाश्च बहुरत्नसमाचिताः ||&#x9;006c&lt;br&gt;&#xA;न स्म कश्चिद्गृहे राजंस्तदासीद्भरतर्षभ |&#x9;007a&lt;br&gt;&#xA;न स्त्री न वृद्धो न शिशुर्वासुदेवदिदृक्षया ||&#x9;007c&lt;br&gt;&#xA;राजमार्गे नरा न स्म सम्भवन्त्यवनिं गताः |&#x9;008a&lt;br&gt;&#xA;तथा हि सुमहद्राजन्हृषीकेशप्रवेशने ||&#x9;008c&lt;br&gt;&#xA;आवृतानि वरस्त्रीभिर्गृहाणि सुमहान्त्यपि |&#x9;009a&lt;br&gt;&#xA;प्रचलन्तीव भारेण दृश्यन्ते स्म महीतले ||&#x9;009c&lt;br&gt;&#xA;तथा च गतिमन्तस्ते वासुदेवस्य वाजिनः |&#x9;010a&lt;br&gt;&#xA;प्रनष्टगतयोऽभूवन्राजमार्गे नरैर्वृते ||&#x9;010c&lt;br&gt;&#xA;स गृहं धृतराष्ट्रस्य प्राविशच्छत्रुकर्शनः |&#x9;011a&lt;br&gt;&#xA;पाण्डुरं पुण्डरीकाक्षः प्रासादैरुपशोभितम् ||&#x9;011c&lt;br&gt;&#xA;तिस्रः कक्ष्या व्यतिक्रम्य केशवो राजवेश्मनः |&#x9;012a&lt;br&gt;&#xA;वैचित्रवीर्यं राजानमभ्यगच्छदरिन्दमः ||&#x9;012c&lt;br&gt;&#xA;अभ्यागच्छति दाशार्हे प्रज्ञाचक्षुर्नरेश्वरः |&#x9;013a&lt;br&gt;&#xA;सहैव द्रोणभीष्माभ्यामुदतिष्ठन्महायशाः ||&#x9;013c&lt;br&gt;&#xA;कृपश्च सोमदत्तश्च महाराजश्च बाह्लिकः |&#x9;014a&lt;br&gt;&#xA;आसनेभ्योऽचलन्सर्वे पूजयन्तो जनार्दनम् ||&#x9;014c&lt;br&gt;&#xA;ततो राजानमासाद्य धृतराष्ट्रं यशस्विनम् |&#x9;015a&lt;br&gt;&#xA;स भीष्मं पूजयामास वार्ष्णेयो वाग्भिरञ्जसा ||&#x9;015c&lt;br&gt;&#xA;तेषु धर्मानुपूर्वीं तां प्रयुज्य मधुसूदनः |&#x9;016a&lt;br&gt;&#xA;यथावयः समीयाय राजभिस्तत्र माधवः ||&#x9;016c&lt;br&gt;&#xA;अथ द्रोणं सपुत्रं स बाह्लीकं च यशस्विनम् |&#x9;017a&lt;br&gt;&#xA;कृपं च सोमदत्तं च समीयाय जनार्दनः ||&#x9;017c&lt;br&gt;&#xA;तत्रासीदूर्जितं मृष्टं काञ्चनं महदासनम् |&#x9;018a&lt;br&gt;&#xA;शासनाद्धृतराष्ट्रस्य तत्रोपाविशदच्युतः ||&#x9;018c&lt;br&gt;&#xA;अथ गां मधुपर्कं चाप्युदकं च जनार्दने |&#x9;019a&lt;br&gt;&#xA;उपजह्रुर्यथान्यायं धृतराष्ट्रपुरोहिताः ||&#x9;019c&lt;br&gt;&#xA;कृतातिथ्यस्तु गोविन्दः सर्वान्परिहसन्कुरून् |&#x9;020a&lt;br&gt;&#xA;आस्ते सम्बन्धकं कुर्वन्कुरुभिः परिवारितः ||&#x9;020c&lt;br&gt;&#xA;सोऽर्चितो धृतराष्ट्रेण पूजितश्च महायशाः |&#x9;021a&lt;br&gt;&#xA;राजानं समनुज्ञाप्य निराक्रामदरिन्दमः ||&#x9;021c&lt;br&gt;&#xA;तैः समेत्य यथान्यायं कुरुभिः कुरुसंसदि |&#x9;022a&lt;br&gt;&#xA;विदुरावसथं रम्यमुपातिष्ठत माधवः ||&#x9;022c&lt;br&gt;&#xA;विदुरः सर्वकल्याणैरभिगम्य जनार्दनम् |&#x9;023a&lt;br&gt;&#xA;अर्चयामास दाशार्हं सर्वकामैरुपस्थितम् ||&#x9;023c&lt;br&gt;&#xA;कृतातिथ्यं तु गोविन्दं विदुरः सर्वधर्मवित् |&#x9;024a&lt;br&gt;&#xA;कुशलं पाण्डुपुत्राणामपृच्छन्मधुसूदनम् ||&#x9;024c&lt;br&gt;&#xA;प्रीयमाणस्य सुहृदो विदुषो बुद्धिसत्तमः |&#x9;025a&lt;br&gt;&#xA;धर्मनित्यस्य च तदा गतदोषस्य धीमतः ||&#x9;025c&lt;br&gt;&#xA;तस्य सर्वं सविस्तारं पाण्डवानां विचेष्टितम् |&#x9;026a&lt;br&gt;&#xA;क्षत्तुराचष्ट दाशार्हः सर्वप्रत्यक्षदर्शिवान् ||&#x9;026c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/088/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/088/</guid>
      <description>&lt;p&gt;वैशम्पायन उवाच ||&#x9;01 &lt;br&gt;&#xA;अथोपगम्य विदुरमपराह्णे जनार्दनः |&#x9;01a&lt;br&gt;&#xA;पितृष्वसारं गोविन्दः सोऽभ्यगच्छदरिन्दमः ||&#x9;01c&lt;br&gt;&#xA;सा दृष्ट्वा कृष्णमायान्तं प्रसन्नादित्यवर्चसम् |&#x9;02a&lt;br&gt;&#xA;कण्ठे गृहीत्वा प्राक्रोशत्पृथा पार्थाननुस्मरन् ||&#x9;02c&lt;br&gt;&#xA;तेषां सत्त्ववतां मध्ये गोविन्दं सहचारिणम् |&#x9;03a&lt;br&gt;&#xA;चिरस्य दृष्ट्वा वार्ष्णेयं बाष्पमाहारयत्पृथा ||&#x9;03c&lt;br&gt;&#xA;साब्रवीत्कृष्णमासीनं कृतातिथ्यं युधां पतिम् |&#x9;04a&lt;br&gt;&#xA;बाष्पगद्गदपूर्णेन मुखेन परिशुष्यता ||&#x9;04c&lt;br&gt;&#xA;ये ते बाल्यात्प्रभृत्येव गुरुशुश्रूषणे रताः |&#x9;05a&lt;br&gt;&#xA;परस्परस्य सुहृदः सम्मताः समचेतसः ||&#x9;05c&lt;br&gt;&#xA;निकृत्या भ्रंशिता राज्याज्जनार्हा निर्जनं गताः |&#x9;06a&lt;br&gt;&#xA;विनीतक्रोधहर्षाश्च ब्रह्मण्याः सत्यवादिनः ||&#x9;06c&lt;br&gt;&#xA;त्यक्त्वा प्रियसुखे पार्था रुदन्तीमपहाय माम् |&#x9;07a&lt;br&gt;&#xA;अहार्षुश्च वनं यान्तः समूलं हृदयं मम ||&#x9;07c&lt;br&gt;&#xA;अतदर्हा महात्मानः कथं केशव पाण्डवाः |&#x9;08a&lt;br&gt;&#xA;ऊषुर्महावने तात सिंहव्याघ्रगजाकुले ||&#x9;08c&lt;br&gt;&#xA;बाला विहीनाः पित्रा ते मया सततलालिताः |&#x9;09a&lt;br&gt;&#xA;अपश्यन्तः स्वपितरौ कथमूषुर्महावने ||&#x9;09c&lt;br&gt;&#xA;शङ्खदुन्दुभिनिर्घोषैर्मृदङ्गैर्वैणवैरपि |&#x9;10a&lt;br&gt;&#xA;पाण्डवाः समबोध्यन्त बाल्यात्प्रभृति केशव ||&#x9;10c&lt;br&gt;&#xA;ये स्म वारणशब्देन हयानां हेषितेन च |&#x9;11a&lt;br&gt;&#xA;रथनेमिनिनादैश्च व्यबोध्यन्त सदा गृहे ||&#x9;11c&lt;br&gt;&#xA;शङ्खभेरीनिनादेन वेणुवीणानुनादिना |&#x9;12a&lt;br&gt;&#xA;पुण्याहघोषमिश्रेण पूज्यमाना द्विजातिभिः ||&#x9;12c&lt;br&gt;&#xA;वस्त्रै रत्नैरलङ्कारैः पूजयन्तो द्विजन्मनः |&#x9;13a&lt;br&gt;&#xA;गीर्भिर्मङ्गलयुक्ताभिर्ब्राह्मणानां महात्मनाम् ||&#x9;13c&lt;br&gt;&#xA;अर्चितैरर्चनार्हैश्च स्तुवद्भिरभिनन्दिताः |&#x9;14a&lt;br&gt;&#xA;प्रासादाग्रेष्वबोध्यन्त राङ्कवाजिनशायिनः ||&#x9;14c&lt;br&gt;&#xA;ते नूनं निनदं श्रुत्वा श्वापदानां महावने |&#x9;15a&lt;br&gt;&#xA;न स्मोपयान्ति निद्रां वै अतदर्हा जनार्दन ||&#x9;15c&lt;br&gt;&#xA;भेरीमृदङ्गनिनदैः शङ्खवैणवनिस्वनैः |&#x9;16a&lt;br&gt;&#xA;स्त्रीणां गीतनिनादैश्च मधुरैर्मधुसूदन ||&#x9;16c&lt;br&gt;&#xA;बन्दिमागधसूतैश्च स्तुवद्भिर्बोधिताः कथम् |&#x9;17a&lt;br&gt;&#xA;महावने व्यबोध्यन्त श्वापदानां रुतेन ते ||&#x9;17c&lt;br&gt;&#xA;ह्रीमान्सत्यधृतिर्दान्तो भूतानामनुकम्पिता |&#x9;18a&lt;br&gt;&#xA;कामद्वेषौ वशे कृत्वा सतां वर्त्मानुवर्तते ||&#x9;18c&lt;br&gt;&#xA;अम्बरीषस्य मान्धातुर्ययातेर्नहुषस्य च |&#x9;19a&lt;br&gt;&#xA;भरतस्य दिलीपस्य शिबेरौशीनरस्य च ||&#x9;19c&lt;br&gt;&#xA;राजर्षीणां पुराणानां धुरं धत्ते दुरुद्वहाम् |&#x9;20a&lt;br&gt;&#xA;शीलवृत्तोपसम्पन्नो धर्मज्ञः सत्यसङ्गरः ||&#x9;20c&lt;br&gt;&#xA;राजा सर्वगुणोपेतस्त्रैलोक्यस्यापि यो भवेत् |&#x9;21a&lt;br&gt;&#xA;अजातशत्रुर्धर्मात्मा शुद्धजाम्बूनदप्रभः ||&#x9;21c&lt;br&gt;&#xA;श्रेष्ठः कुरुषु सर्वेषु धर्मतः श्रुतवृत्ततः |&#x9;22a&lt;br&gt;&#xA;प्रियदर्शनो दीर्घभुजः कथं कृष्ण युधिष्ठिरः ||&#x9;22c&lt;br&gt;&#xA;यः स नागायुतप्राणो वातरंहा वृकोदरः |&#x9;23a&lt;br&gt;&#xA;अमर्षी पाण्डवो नित्यं प्रियो भ्रातुः प्रियङ्करः ||&#x9;23c&lt;br&gt;&#xA;कीचकस्य च सज्ञातेर्यो हन्ता मधुसूदन |&#x9;24a&lt;br&gt;&#xA;शूरः क्रोधवशानां च हिडिम्बस्य बकस्य च ||&#x9;24c&lt;br&gt;&#xA;पराक्रमे शक्रसमो वायुवेगसमो जवे |&#x9;25a&lt;br&gt;&#xA;महेश्वरसमः क्रोधे भीमः प्रहरतां वरः ||&#x9;25c&lt;br&gt;&#xA;क्रोधं बलममर्षं च यो निधाय परन्तपः |&#x9;26a&lt;br&gt;&#xA;जितात्मा पाण्डवोऽमर्षी भ्रातुस्तिष्ठति शासने ||&#x9;26c&lt;br&gt;&#xA;तेजोराशिं महात्मानं बलौघममितौजसम् |&#x9;27a&lt;br&gt;&#xA;भीमं प्रदर्शनेनापि भीमसेनं जनार्दन |&#x9;27c&lt;br&gt;&#xA;तं ममाचक्ष्व वार्ष्णेय कथमद्य वृकोदरः ||&#x9;27e&lt;br&gt;&#xA;आस्ते परिघबाहुः स मध्यमः पाण्डवोऽच्युत |&#x9;28a&lt;br&gt;&#xA;अर्जुनेनार्जुनो यः स कृष्ण बाहुसहस्रिणा |&#x9;28c&lt;br&gt;&#xA;द्विबाहुः स्पर्धते नित्यमतीतेनापि केशव ||&#x9;28e&lt;br&gt;&#xA;क्षिपत्येकेन वेगेन पञ्च बाणशतानि यः |&#x9;29a&lt;br&gt;&#xA;इष्वस्त्रे सदृशो राज्ञः कार्तवीर्यस्य पाण्डवः ||&#x9;29c&lt;br&gt;&#xA;तेजसादित्यसदृशो महर्षिप्रतिमो दमे |&#x9;30a&lt;br&gt;&#xA;क्षमया पृथिवीतुल्यो महेन्द्रसमविक्रमः ||&#x9;30c&lt;br&gt;&#xA;आधिराज्यं महद्दीप्तं प्रथितं मधुसूदन |&#x9;31a&lt;br&gt;&#xA;आहृतं येन वीर्येण कुरूणां सर्वराजसु ||&#x9;31c&lt;br&gt;&#xA;यस्य बाहुबलं घोरं कौरवाः पर्युपासते |&#x9;32a&lt;br&gt;&#xA;स सर्वरथिनां श्रेष्ठः पाण्डवः सत्यविक्रमः ||&#x9;32c&lt;br&gt;&#xA;योऽपाश्रयः पाण्डवानां देवानामिव वासवः |&#x9;33a&lt;br&gt;&#xA;स ते भ्राता सखा चैव कथमद्य धनञ्जयः ||&#x9;33c&lt;br&gt;&#xA;दयावान्सर्वभूतेषु ह्रीनिषेधो महास्त्रवित् |&#x9;34a&lt;br&gt;&#xA;मृदुश्च सुकुमारश्च धार्मिकश्च प्रियश्च मे ||&#x9;34c&lt;br&gt;&#xA;सहदेवो महेष्वासः शूरः समितिशोभनः |&#x9;35a&lt;br&gt;&#xA;भ्रातॄणां कृष्ण शुश्रूषुर्धर्मार्थकुशलो युवा ||&#x9;35c&lt;br&gt;&#xA;सदैव सहदेवस्य भ्रातरो मधुसूदन |&#x9;36a&lt;br&gt;&#xA;वृत्तं कल्याणवृत्तस्य पूजयन्ति महात्मनः ||&#x9;36c&lt;br&gt;&#xA;ज्येष्ठापचायिनं वीरं सहदेवं युधां पतिम् |&#x9;37a&lt;br&gt;&#xA;शुश्रूषुं मम वार्ष्णेय माद्रीपुत्रं प्रचक्ष्व मे ||&#x9;37c&lt;br&gt;&#xA;सुकुमारो युवा शूरो दर्शनीयश्च पाण्डवः |&#x9;38a&lt;br&gt;&#xA;भ्रातॄणां कृष्ण सर्वेषां प्रियः प्राणो बहिश्चरः ||&#x9;38c&lt;br&gt;&#xA;चित्रयोधी च नकुलो महेष्वासो महाबलः |&#x9;39a&lt;br&gt;&#xA;कच्चित्स कुशली कृष्ण वत्सो मम सुखैधितः ||&#x9;39c&lt;br&gt;&#xA;सुखोचितमदुःखार्हं सुकुमारं महारथम् |&#x9;40a&lt;br&gt;&#xA;अपि जातु महाबाहो पश्येयं नकुलं पुनः ||&#x9;40c&lt;br&gt;&#xA;पक्ष्मसम्पातजे काले नकुलेन विनाकृता |&#x9;41a&lt;br&gt;&#xA;न लभामि सुखं वीर साद्य जीवामि पश्य माम् ||&#x9;41c&lt;br&gt;&#xA;सर्वैः पुत्रैः प्रियतमा द्रौपदी मे जनार्दन |&#x9;42a&lt;br&gt;&#xA;कुलीना शीलसम्पन्ना सर्वैः समुदिता गुणैः ||&#x9;42c&lt;br&gt;&#xA;पुत्रलोकात्पतिलोकान्वृण्वाना सत्यवादिनी |&#x9;43a&lt;br&gt;&#xA;प्रियान्पुत्रान्परित्यज्य पाण्डवानन्वपद्यत ||&#x9;43c&lt;br&gt;&#xA;महाभिजनसम्पन्ना सर्वकामैः सुपूजिता |&#x9;44a&lt;br&gt;&#xA;ईश्वरी सर्वकल्याणी द्रौपदी कथमच्युत ||&#x9;44c&lt;br&gt;&#xA;पतिभिः पञ्चभिः शूरैरग्निकल्पैः प्रहारिभिः |&#x9;45a&lt;br&gt;&#xA;उपपन्ना महेष्वासैर्द्रौपदी दुःखभागिनी ||&#x9;45c&lt;br&gt;&#xA;चतुर्दशमिमं वर्षं यन्नापश्यमरिन्दम |&#x9;46a&lt;br&gt;&#xA;पुत्राधिभिः परिद्यूनां द्रौपदीं सत्यवादिनीम् ||&#x9;46c&lt;br&gt;&#xA;न नूनं कर्मभिः पुण्यैरश्नुते पुरुषः सुखम् |&#x9;47a&lt;br&gt;&#xA;द्रौपदी चेत्तथावृत्ता नाश्नुते सुखमव्ययम् ||&#x9;47c&lt;br&gt;&#xA;न प्रियो मम कृष्णाय बीभत्सुर्न युधिष्ठिरः |&#x9;48a&lt;br&gt;&#xA;भीमसेनो यमौ वापि यदपश्यं सभागताम् ||&#x9;48c&lt;br&gt;&#xA;न मे दुःखतरं किञ्चिद्भूतपूर्वं ततोऽधिकम् |&#x9;49a&lt;br&gt;&#xA;यद्द्रौपदीं निवातस्थां श्वशुराणां समीपगाम् ||&#x9;49c&lt;br&gt;&#xA;आनायितामनार्येण क्रोधलोभानुवर्तिना |&#x9;50a&lt;br&gt;&#xA;सर्वे प्रैक्षन्त कुरव एकवस्त्रां सभागताम् ||&#x9;50c&lt;br&gt;&#xA;तत्रैव धृतराष्ट्रश्च महाराजश्च बाह्लिकः |&#x9;51a&lt;br&gt;&#xA;कृपश्च सोमदत्तश्च निर्विण्णाः कुरवस्तथा ||&#x9;51c&lt;br&gt;&#xA;तस्यां संसदि सर्वस्यां क्षत्तारं पूजयाम्यहम् |&#x9;52a&lt;br&gt;&#xA;वृत्तेन हि भवत्यार्यो न धनेन न विद्यया ||&#x9;52c&lt;br&gt;&#xA;तस्य कृष्ण महाबुद्धेर्गम्भीरस्य महात्मनः |&#x9;53a&lt;br&gt;&#xA;क्षत्तुः शीलमलङ्कारो लोकान्विष्टभ्य तिष्ठति ||&#x9;53c&lt;br&gt;&#xA;सा शोकार्ता च हृष्टा च दृष्ट्वा गोविन्दमागतम् |&#x9;54a&lt;br&gt;&#xA;नानाविधानि दुःखानि सर्वाण्येवान्वकीर्तयत् ||&#x9;54c&lt;br&gt;&#xA;पूर्वैराचरितं यत्तत्कुराजभिररिन्दम |&#x9;55a&lt;br&gt;&#xA;अक्षद्यूतं मृगवधः कच्चिदेषां सुखावहम् ||&#x9;55c&lt;br&gt;&#xA;तन्मां दहति यत्कृष्णा सभायां कुरुसन्निधौ |&#x9;56a&lt;br&gt;&#xA;धार्तराष्ट्रैः परिक्लिष्टा यथा नकुशलं तथा ||&#x9;56c&lt;br&gt;&#xA;निर्वासनं च नगरात्प्रव्रज्या च परन्तप |&#x9;57a&lt;br&gt;&#xA;नानाविधानां दुःखानामावासोऽस्मि जनार्दन |&#x9;57c&lt;br&gt;&#xA;अज्ञातचर्या बालानामवरोधश्च केशव ||&#x9;57e&lt;br&gt;&#xA;न स्म क्लेशतमं मे स्यात्पुत्रैः सह परन्तप |&#x9;58a&lt;br&gt;&#xA;दुर्योधनेन निकृता वर्षमद्य चतुर्दशम् ||&#x9;58c&lt;br&gt;&#xA;दुःखादपि सुखं न स्याद्यदि पुण्यफलक्षयः |&#x9;59a&lt;br&gt;&#xA;न मे विशेषो जात्वासीद्धार्तराष्ट्रेषु पाण्डवैः ||&#x9;59c&lt;br&gt;&#xA;तेन सत्येन कृष्ण त्वां हतामित्रं श्रिया वृतम् |&#x9;60a&lt;br&gt;&#xA;अस्माद्विमुक्तं सङ्ग्रामात्पश्येयं पाण्डवैः सह |&#x9;60c&lt;br&gt;&#xA;नैव शक्याः पराजेतुं सत्त्वं ह्येषां तथागतम् ||&#x9;60e&lt;br&gt;&#xA;पितरं त्वेव गर्हेयं नात्मानं न सुयोधनम् |&#x9;61a&lt;br&gt;&#xA;येनाहं कुन्तिभोजाय धनं धूर्तैरिवार्पिता ||&#x9;61c&lt;br&gt;&#xA;बालां मामार्यकस्तुभ्यं क्रीडन्तीं कन्दुहस्तकाम् |&#x9;62a&lt;br&gt;&#xA;अददात्कुन्तिभोजाय सखा सख्ये महात्मने ||&#x9;62c&lt;br&gt;&#xA;साहं पित्रा च निकृता श्वशुरैश्च परन्तप |&#x9;63a&lt;br&gt;&#xA;अत्यन्तदुःखिता कृष्ण किं जीवितफलं मम ||&#x9;63c&lt;br&gt;&#xA;यन्मा वागब्रवीन्नक्तं सूतके सव्यसाचिनः |&#x9;64a&lt;br&gt;&#xA;पुत्रस्ते पृथिवीं जेता यशश्चास्य दिवं स्पृशेत् ||&#x9;64c&lt;br&gt;&#xA;हत्वा कुरून्ग्रामजन्ये राज्यं प्राप्य धनञ्जयः |&#x9;65a&lt;br&gt;&#xA;भ्रातृभिः सह कौन्तेयस्त्रीन्मेधानाहरिष्यति ||&#x9;65c&lt;br&gt;&#xA;नाहं तामभ्यसूयामि नमो धर्माय वेधसे |&#x9;66a&lt;br&gt;&#xA;कृष्णाय महते नित्यं धर्मो धारयति प्रजाः ||&#x9;66c&lt;br&gt;&#xA;धर्मश्चेदस्ति वार्ष्णेय तथा सत्यं भविष्यति |&#x9;67a&lt;br&gt;&#xA;त्वं चापि तत्तथा कृष्ण सर्वं सम्पादयिष्यसि ||&#x9;67c&lt;br&gt;&#xA;न मां माधव वैधव्यं नार्थनाशो न वैरिता |&#x9;68a&lt;br&gt;&#xA;तथा शोकाय भवति यथा पुत्रैर्विनाभवः ||&#x9;68c&lt;br&gt;&#xA;याहं गाण्डीवधन्वानं सर्वशस्त्रभृतां वरम् |&#x9;69a&lt;br&gt;&#xA;धनञ्जयं न पश्यामि का शान्तिर्हृदयस्य मे ||&#x9;69c&lt;br&gt;&#xA;इदं चतुर्दशं वर्षं यन्नापश्यं युधिष्ठिरम् |&#x9;70a&lt;br&gt;&#xA;धनञ्जयं च गोविन्द यमौ तं च वृकोदरम् ||&#x9;70c&lt;br&gt;&#xA;जीवनाशं प्रनष्टानां श्राद्धं कुर्वन्ति मानवाः |&#x9;71a&lt;br&gt;&#xA;अर्थतस्ते मम मृतास्तेषां चाहं जनार्दन ||&#x9;71c&lt;br&gt;&#xA;ब्रूया माधव राजानं धर्मात्मानं युधिष्ठिरम् |&#x9;72a&lt;br&gt;&#xA;भूयांस्ते हीयते धर्मो मा पुत्रक वृथा कृथाः ||&#x9;72c&lt;br&gt;&#xA;पराश्रया वासुदेव या जीवामि धिगस्तु माम् |&#x9;73a&lt;br&gt;&#xA;वृत्तेः कृपणलब्धाया अप्रतिष्ठैव ज्यायसी ||&#x9;73c&lt;br&gt;&#xA;अथो धनञ्जयं ब्रूया नित्योद्युक्तं वृकोदरम् |&#x9;74a&lt;br&gt;&#xA;यदर्थं क्षत्रिया सूते तस्य कालोऽयमागतः ||&#x9;74c&lt;br&gt;&#xA;अस्मिंश्चेदागते काले कालो वोऽतिक्रमिष्यति |&#x9;75a&lt;br&gt;&#xA;लोकसम्भाविताः सन्तः सुनृशंसं करिष्यथ ||&#x9;75c&lt;br&gt;&#xA;नृशंसेन च वो युक्तांस्त्यजेयं शाश्वतीः समाः |&#x9;76a&lt;br&gt;&#xA;काले हि समनुप्राप्ते त्यक्तव्यमपि जीवितम् ||&#x9;76c&lt;br&gt;&#xA;माद्रीपुत्रौ च वक्तव्यौ क्षत्रधर्मरतौ सदा |&#x9;77a&lt;br&gt;&#xA;विक्रमेणार्जितान्भोगान्वृणीतं जीवितादपि ||&#x9;77c&lt;br&gt;&#xA;विक्रमाधिगता ह्यर्थाः क्षत्रधर्मेण जीवतः |&#x9;78a&lt;br&gt;&#xA;मनो मनुष्यस्य सदा प्रीणन्ति पुरुषोत्तम ||&#x9;78c&lt;br&gt;&#xA;गत्वा ब्रूहि महाबाहो सर्वशस्त्रभृतां वरम् |&#x9;79a&lt;br&gt;&#xA;अर्जुनं पाण्डवं वीरं द्रौपद्याः पदवीं चर ||&#x9;79c&lt;br&gt;&#xA;विदितौ हि तवात्यन्तं क्रुद्धाविव यथान्तकौ |&#x9;80a&lt;br&gt;&#xA;भीमार्जुनौ नयेतां हि देवानपि परां गतिम् ||&#x9;80c&lt;br&gt;&#xA;तयोश्चैतदवज्ञानं यत्सा कृष्णा सभां गता |&#x9;81a&lt;br&gt;&#xA;दुःशासनश्च कर्णश्च परुषाण्यभ्यभाषताम् ||&#x9;81c&lt;br&gt;&#xA;दुर्योधनो भीमसेनमभ्यगच्छन्मनस्विनम्|&#x9;82a&lt;br&gt;&#xA;पश्यतां कुरुमुख्यानां तस्य द्रक्ष्यति यत्फलम् ||&#x9;82c&lt;br&gt;&#xA;न हि वैरं समासाद्य प्रशाम्यति वृकोदरः |&#x9;83a&lt;br&gt;&#xA;सुचिरादपि भीमस्य न हि वैरं प्रशाम्यति |&#x9;83c&lt;br&gt;&#xA;यावदन्तं न नयति शात्रवाञ्शत्रुकर्शनः ||&#x9;83e&lt;br&gt;&#xA;न दुःखं राज्यहरणं न च द्यूते पराजयः |&#x9;84a&lt;br&gt;&#xA;प्रव्राजनं च पुत्राणां न मे तद्दुःखकारणम् ||&#x9;84c&lt;br&gt;&#xA;यत्तु सा बृहती श्यामा एकवस्त्रा सभां गता |&#x9;85a&lt;br&gt;&#xA;अशृणोत्परुषा वाचस्ततो दुःखतरं नु किम् ||&#x9;85c&lt;br&gt;&#xA;स्त्रीधर्मिणी वरारोहा क्षत्रधर्मरता सदा |&#x9;86a&lt;br&gt;&#xA;नाध्यगच्छत्तथा नाथं कृष्णा नाथवती सती ||&#x9;86c&lt;br&gt;&#xA;यस्या मम सपुत्रायास्त्वं नाथो मधुसूद |&#x9;87a&lt;br&gt;&#xA;रामश्च बलिनां श्रेष्ठः प्रद्युम्नश्च महारथः ||&#x9;87c&lt;br&gt;&#xA;साहमेवंविधं दुःखं सहेऽद्य पुरुषोत्तम |&#x9;88a&lt;br&gt;&#xA;भीमे जीवति दुर्धर्षे विजये चापलायिनि ||&#x9;88c&lt;br&gt;&#xA;तत आश्वासयामास पुत्राधिभिरभिप्लुताम् |&#x9;89a&lt;br&gt;&#xA;पितृष्वसारं शोचन्तीं शौरिः पार्थसखः पृथाम् ||&#x9;89c&lt;br&gt;&#xA;का नु सीमन्तिनी त्वादृग्लोकेष्वस्ति पितृष्वसः |&#x9;90a&lt;br&gt;&#xA;शूरस्य राज्ञो दुहिता आजमीढकुलं गता ||&#x9;90c&lt;br&gt;&#xA;महाकुलीना भवती ह्रदाद्ध्रदमिवागता |&#x9;91a&lt;br&gt;&#xA;ईश्वरी सर्वकल्याणी भर्त्रा परमपूजिता ||&#x9;91c&lt;br&gt;&#xA;वीरसूर्वीरपत्नी च सर्वैः समुदिता गुणैः |&#x9;92a&lt;br&gt;&#xA;सुखदुःखे महाप्राज्ञे त्वादृशी सोढुमर्हति ||&#x9;92c&lt;br&gt;&#xA;निद्रातन्द्री क्रोधहर्षौ क्षुत्पिपासे हिमातपौ |&#x9;93a&lt;br&gt;&#xA;एतानि पार्था निर्जित्य नित्यं वीराः सुखे रताः ||&#x9;93c&lt;br&gt;&#xA;त्यक्तग्राम्यसुखाः पार्था नित्यं वीरसुखप्रियाः |&#x9;94a&lt;br&gt;&#xA;न ते स्वल्पेन तुष्येयुर्महोत्साहा महाबलाः ||&#x9;94c&lt;br&gt;&#xA;अन्तं धीरा निषेवन्ते मध्यं ग्राम्यसुखप्रियाः |&#x9;95a&lt;br&gt;&#xA;उत्तमांश्च परिक्लेशान्भोगांश्चातीव मानुषान् ||&#x9;95c&lt;br&gt;&#xA;अन्तेषु रेमिरे धीरा न ते मध्येषु रेमिरे |&#x9;96a&lt;br&gt;&#xA;अन्तप्राप्तिं सुखामाहुर्दुःखमन्तरमन्तयोः ||&#x9;96c&lt;br&gt;&#xA;अभिवादयन्ति भवतीं पाण्डवाः सह कृष्णया |&#x9;97a&lt;br&gt;&#xA;आत्मानं च कुशलिनं निवेद्याहुरनामयम् ||&#x9;97c&lt;br&gt;&#xA;अरोगान्सर्वसिद्धार्थान्क्षिप्रं द्रक्ष्यसि पाण्डवान् |&#x9;98a&lt;br&gt;&#xA;ईश्वरान्सर्वलोकस्य हतामित्राञ्श्रिया वृतान् ||&#x9;BR-5-07-088-98c&lt;br&gt;&#xA;एवमाश्वासिता कुन्ती प्रत्युवाच जनार्दनम् |&#x9;99a&lt;br&gt;&#xA;पुत्राधिभिरभिध्वस्ता निगृह्याबुद्धिजं तमः ||&#x9;99c&lt;br&gt;&#xA;यद्यत्तेषां महाबाहो पथ्यं स्यान्मधुसूदन |&#x9;100a&lt;br&gt;&#xA;यथा यथा त्वं मन्येथाः कुर्याः कृष्ण तथा तथा ||&#x9;100c&lt;br&gt;&#xA;अविलोपेन धर्मस्य अनिकृत्या परन्तप |&#x9;101a&lt;br&gt;&#xA;प्रभावज्ञास्मि ते कृष्ण सत्यस्याभिजनस्य च ||&#x9;101c&lt;br&gt;&#xA;व्यवस्थायां च मित्रेषु बुद्धिविक्रमयोस्तथा |&#x9;102a&lt;br&gt;&#xA;त्वमेव नः कुले धर्मस्त्वं सत्यं त्वं तपो महत् ||&#x9;102c&lt;br&gt;&#xA;त्वं त्राता त्वं महद्ब्रह्म त्वयि सर्वं प्रतिष्ठितम् |&#x9;103a&lt;br&gt;&#xA;यथैवात्थ तथैवैतत्त्वयि सत्यं भविष्यति ||&#x9;103c&lt;br&gt;&#xA;तामामन्त्र्य च गोविन्दः कृत्वा चाभिप्रदक्षिणम् |&#x9;104a&lt;br&gt;&#xA;प्रातिष्ठत महाबाहुर्दुर्योधनगृहान्प्रति ||&#x9;104c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/089/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/089/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;पृथामामन्त्र्य गोविन्दः कृत्वा चापि प्रदक्षिणम् |&#x9;001a&lt;br&gt;&#xA;दुर्योधनगृहं शौरिरभ्यगच्छदरिन्दमः ||&#x9;001c&lt;br&gt;&#xA;लक्ष्म्या परमया युक्तं पुरन्दरगृहोपमम् |&#x9;002a&lt;br&gt;&#xA;तस्य कक्ष्या व्यतिक्रम्य तिस्रो द्वाःस्थैरवारितः ||&#x9;002c&lt;br&gt;&#xA;ततोऽभ्रघनसङ्काशं गिरिकूटमिवोच्छ्रितम् |&#x9;003a&lt;br&gt;&#xA;श्रिया ज्वलन्तं प्रासादमारुरोह महायशाः ||&#x9;003c&lt;br&gt;&#xA;तत्र राजसहस्रैश्च कुरुभिश्चाभिसंवृतम् |&#x9;004a&lt;br&gt;&#xA;धार्तराष्ट्रं महाबाहुं ददर्शासीनमासने ||&#x9;004c&lt;br&gt;&#xA;दुःशासनं च कर्णं च शकुनिं चापि सौबलम् |&#x9;005a&lt;br&gt;&#xA;दुर्योधनसमीपे तानासनस्थान्ददर्श सः ||&#x9;005c&lt;br&gt;&#xA;अभ्यागच्छति दाशार्हे धार्तराष्ट्रो महायशाः |&#x9;006a&lt;br&gt;&#xA;उदतिष्ठत्सहामात्यः पूजयन्मधुसूदनम् ||&#x9;006c&lt;br&gt;&#xA;समेत्य धार्तराष्ट्रेण सहामात्येन केशवः |&#x9;007a&lt;br&gt;&#xA;राजभिस्तत्र वार्ष्णेयः समागच्छद्यथावयः ||&#x9;007c&lt;br&gt;&#xA;तत्र जाम्बूनदमयं पर्यङ्कं सुपरिष्कृतम् |&#x9;008a&lt;br&gt;&#xA;विविधास्तरणास्तीर्णमभ्युपाविशदच्युतः ||&#x9;008c&lt;br&gt;&#xA;तस्मिन्गां मधुपर्कं च उपहृत्य जनार्दने |&#x9;009a&lt;br&gt;&#xA;निवेदयामास तदा गृहान्राज्यं च कौरवः ||&#x9;009c&lt;br&gt;&#xA;तत्र गोविन्दमासीनं प्रसन्नादित्यवर्चसम् |&#x9;010a&lt;br&gt;&#xA;उपासां चक्रिरे सर्वे कुरवो राजभिः सह ||&#x9;010c&lt;br&gt;&#xA;ततो दुर्योधनो राजा वार्ष्णेयं जयतां वरम् |&#x9;011a&lt;br&gt;&#xA;न्यमन्त्रयद्भोजनेन नाभ्यनन्दच्च केशवः ||&#x9;011c&lt;br&gt;&#xA;ततो दुर्योधनः कृष्णमब्रवीद्राजसंसदि |&#x9;012a&lt;br&gt;&#xA;मृदुपूर्वं शठोदर्कं कर्णमाभाष्य कौरवः ||&#x9;012c&lt;br&gt;&#xA;कस्मादन्नानि पानानि वासांसि शयनानि च |&#x9;013a&lt;br&gt;&#xA;त्वदर्थमुपनीतानि नाग्रहीस्त्वं जनार्दन ||&#x9;013c&lt;br&gt;&#xA;उभयोश्चाददः साह्यमुभयोश्च हिते रतः |&#x9;014a&lt;br&gt;&#xA;सम्बन्धी दयितश्चासि धृतराष्ट्रस्य माधव ||&#x9;014c&lt;br&gt;&#xA;त्वं हि गोविन्द धर्मार्थौ वेत्थ तत्त्वेन सर्वशः |&#x9;015a&lt;br&gt;&#xA;तत्र कारणमिच्छामि श्रोतुं चक्रगदाधर ||&#x9;015c&lt;br&gt;&#xA;स एवमुक्तो गोविन्दः प्रत्युवाच महामनाः |&#x9;016a&lt;br&gt;&#xA;ओघमेघस्वनः काले प्रगृह्य विपुलं भुजम् ||&#x9;016c&lt;br&gt;&#xA;अनम्बूकृतमग्रस्तमनिरस्तमसङ्कुलम् |&#x9;017a&lt;br&gt;&#xA;राजीवनेत्रो राजानं हेतुमद्वाक्यमुत्तमम् ||&#x9;017c&lt;br&gt;&#xA;कृतार्था भुञ्जते दूताः पूजां गृह्णन्ति चैव हि |&#x9;018a&lt;br&gt;&#xA;कृतार्थं मां सहामात्यस्त्वमर्चिष्यसि भारत ||&#x9;018c&lt;br&gt;&#xA;एवमुक्तः प्रत्युवाच धार्तराष्ट्रो जनार्दनम् |&#x9;019a&lt;br&gt;&#xA;न युक्तं भवतास्मासु प्रतिपत्तुमसाम्प्रतम् ||&#x9;019c&lt;br&gt;&#xA;कृतार्थं चाकृतार्थं च त्वां वयं मधुसूदन |&#x9;020a&lt;br&gt;&#xA;यतामहे पूजयितुं गोविन्द न च शक्नुमः ||&#x9;020c&lt;br&gt;&#xA;न च तत्कारणं विद्मो यस्मिन्नो मधुसूदन |&#x9;021a&lt;br&gt;&#xA;पूजां कृतां प्रीयमाणैर्नामंस्थाः पुरुषोत्तम ||&#x9;021c&lt;br&gt;&#xA;वैरं नो नास्ति भवता गोविन्द न च विग्रहः |&#x9;022a&lt;br&gt;&#xA;स भवान्प्रसमीक्ष्यैतन्नेदृशं वक्तुमर्हति ||&#x9;022c&lt;br&gt;&#xA;एवमुक्तः प्रत्युवाच धार्तराष्ट्रं जनार्दनः |&#x9;023a&lt;br&gt;&#xA;अभिवीक्ष्य सहामात्यं दाशार्हः प्रहसन्निव ||&#x9;023c&lt;br&gt;&#xA;नाहं कामान्न संरम्भान्न द्वेषान्नार्थकारणात् |&#x9;024a&lt;br&gt;&#xA;न हेतुवादाल्लोभाद्वा धर्मं जह्यां कथञ्चन ||&#x9;024c&lt;br&gt;&#xA;सम्प्रीतिभोज्यान्यन्नानि आपद्भोज्यानि वा पुनः |&#x9;025a&lt;br&gt;&#xA;न च सम्प्रीयसे राजन्न चाप्यापद्गता वयम् ||&#x9;025c&lt;br&gt;&#xA;अकस्माद्द्विषसे राजञ्जन्मप्रभृति पाण्डवान् |&#x9;026a&lt;br&gt;&#xA;प्रियानुवर्तिनो भ्रातॄन्सर्वैः समुदितान्गुणैः ||&#x9;026c&lt;br&gt;&#xA;अकस्माच्चैव पार्थानां द्वेषणं नोपपद्यते |&#x9;027a&lt;br&gt;&#xA;धर्मे स्थिताः पाण्डवेयाः कस्तान्किं वक्तुमर्हति ||&#x9;027c&lt;br&gt;&#xA;यस्तान्द्वेष्टि स मां द्वेष्टि यस्ताननु स मामनु |&#x9;028a&lt;br&gt;&#xA;ऐकात्म्यं मां गतं विद्धि पाण्डवैर्धर्मचारिभिः ||&#x9;028c&lt;br&gt;&#xA;कामक्रोधानुवर्ती हि यो मोहाद्विरुरुत्सते |&#x9;029a&lt;br&gt;&#xA;गुणवन्तं च यो द्वेष्टि तमाहुः पुरुषाधमम् ||&#x9;029c&lt;br&gt;&#xA;यः कल्याणगुणाञ्ज्ञातीन्मोहाल्लोभाद्दिदृक्षते |&#x9;030a&lt;br&gt;&#xA;सोऽजितात्माजितक्रोधो न चिरं तिष्ठति श्रियम् ||&#x9;030c&lt;br&gt;&#xA;अथ यो गुणसम्पन्नान्हृदयस्याप्रियानपि |&#x9;031a&lt;br&gt;&#xA;प्रियेण कुरुते वश्यांश्चिरं यशसि तिष्ठति ||&#x9;031c&lt;br&gt;&#xA;सर्वमेतदभोक्तव्यमन्नं दुष्टाभिसंहितम् |&#x9;032a&lt;br&gt;&#xA;क्षत्तुरेकस्य भोक्तव्यमिति मे धीयते मतिः ||&#x9;032c&lt;br&gt;&#xA;एवमुक्त्वा महाबाहुर्दुर्योधनममर्षणम् |&#x9;033a&lt;br&gt;&#xA;निश्चक्राम ततः शुभ्राद्धार्तराष्ट्रनिवेशनात् ||&#x9;033c&lt;br&gt;&#xA;निर्याय च महाबाहुर्वासुदेवो महामनाः |&#x9;034a&lt;br&gt;&#xA;निवेशाय ययौ वेश्म विदुरस्य महात्मनः ||&#x9;034c&lt;br&gt;&#xA;तमभ्यगच्छद्द्रोणश्च कृपो भीष्मोऽथ बाह्लिकः |&#x9;035a&lt;br&gt;&#xA;कुरवश्च महाबाहुं विदुरस्य गृहे स्थितम् ||&#x9;035c&lt;br&gt;&#xA;तेऽभिगम्याब्रुवंस्तत्र कुरवो मधुसूदनम् |&#x9;036a&lt;br&gt;&#xA;निवेदयामो वार्ष्णेय सरत्नांस्ते गृहान्वयम् ||&#x9;036c&lt;br&gt;&#xA;तानुवाच महातेजाः कौरवान्मधुसूदनः |&#x9;037a&lt;br&gt;&#xA;सर्वे भवन्तो गच्छन्तु सर्वा मेऽपचितिः कृता ||&#x9;037c&lt;br&gt;&#xA;यातेषु कुरुषु क्षत्ता दाशार्हमपराजितम् |&#x9;038a&lt;br&gt;&#xA;अभ्यर्चयामास तदा सर्वकामैः प्रयत्नवान् ||&#x9;038c&lt;br&gt;&#xA;ततः क्षत्तान्नपानानि शुचीनि गुणवन्ति च |&#x9;039a&lt;br&gt;&#xA;उपाहरदनेकानि केशवाय महात्मने ||&#x9;039c&lt;br&gt;&#xA;तैर्तर्पयित्वा प्रथमं ब्राह्मणान्मधुसूदनः |&#x9;040a&lt;br&gt;&#xA;वेदविद्भ्यो ददौ कृष्णः परमद्रविणान्यपि ||&#x9;040c&lt;br&gt;&#xA;ततोऽनुयायिभिः सार्धं मरुद्भिरिव वासवः |&#x9;041a&lt;br&gt;&#xA;विदुरान्नानि बुभुजे शुचीनि गुणवन्ति च ||&#x9;041c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/090/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/090/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;तं भुक्तवन्तमाश्वस्तं निशायां विदुरोऽब्रवीत् |&#x9;001a&lt;br&gt;&#xA;नेदं सम्यग्व्यवसितं केशवागमनं तव ||&#x9;001c&lt;br&gt;&#xA;अर्थधर्मातिगो मूढः संरम्भी च जनार्दन |&#x9;002a&lt;br&gt;&#xA;मानघ्नो मानकामश्च वृद्धानां शासनातिगः ||&#x9;002c&lt;br&gt;&#xA;धर्मशास्त्रातिगो मन्दो दुरात्मा प्रग्रहं गतः |&#x9;003a&lt;br&gt;&#xA;अनेयः श्रेयसां पापो धार्तराष्ट्रो जनार्दन ||&#x9;003c&lt;br&gt;&#xA;कामात्मा प्राज्ञमानी च मित्रध्रुक्सर्वशङ्कितः |&#x9;004a&lt;br&gt;&#xA;अकर्ता चाकृतज्ञश्च त्यक्तधर्मः प्रियानृतः ||&#x9;004c&lt;br&gt;&#xA;एतैश्चान्यैश्च बहुभिर्दोषैरेष समन्वितः |&#x9;005a&lt;br&gt;&#xA;त्वयोच्यमानः श्रेयोऽपि संरम्भान्न ग्रहीष्यति ||&#x9;005c&lt;br&gt;&#xA;सेनासमुदयं दृष्ट्वा पार्थिवं मधुसूदन |&#x9;006a&lt;br&gt;&#xA;कृतार्थं मन्यते बाल आत्मानमविचक्षणः ||&#x9;006c&lt;br&gt;&#xA;एकः कर्णः पराञ्जेतुं समर्थ इति निश्चितम् |&#x9;007a&lt;br&gt;&#xA;धार्तराष्ट्रस्य दुर्बुद्धेः स शमं नोपयास्यति ||&#x9;007c&lt;br&gt;&#xA;भीष्मे द्रोणे कृपे कर्णे द्रोणपुत्रे जयद्रथे |&#x9;008a&lt;br&gt;&#xA;भूयसीं वर्तते वृत्तिं न शमे कुरुते मनः ||&#x9;008c&lt;br&gt;&#xA;निश्चितं धार्तराष्ट्राणां सकर्णानां जनार्दन |&#x9;009a&lt;br&gt;&#xA;भीष्मद्रोणकृपान्पार्था न शक्ताः प्रतिवीक्षितुम् ||&#x9;009c&lt;br&gt;&#xA;संविच्च धार्तराष्ट्राणां सर्वेषामेव केशव |&#x9;010a&lt;br&gt;&#xA;शमे प्रयतमानस्य तव सौभ्रात्रकाङ्क्षिणः ||&#x9;010c&lt;br&gt;&#xA;न पाण्डवानामस्माभिः प्रतिदेयं यथोचितम् |&#x9;011a&lt;br&gt;&#xA;इति व्यवसितास्तेषु वचनं स्यान्निरर्थकम् ||&#x9;011c&lt;br&gt;&#xA;यत्र सूक्तं दुरुक्तं च समं स्यान्मधुसूदन  |&#x9;012a&lt;br&gt;&#xA;न तत्र प्रलपेत्प्राज्ञो बधिरेष्विव गायनः ||&#x9;012c&lt;br&gt;&#xA;अविजानत्सु मूढेषु निर्मर्यादेषु माधव |&#x9;013a&lt;br&gt;&#xA;न त्वं वाक्यं ब्रुवन्युक्तश्चाण्डालेषु द्विजो यथा ||&#x9;013c&lt;br&gt;&#xA;सोऽयं बलस्थो मूढश्च न करिष्यति ते वचः |&#x9;014a&lt;br&gt;&#xA;तस्मिन्निरर्थकं वाक्यमुक्तं सम्पत्स्यते तव ||&#x9;014c&lt;br&gt;&#xA;तेषां समुपविष्टानां सर्वेषां पापचेतसाम् |&#x9;015a&lt;br&gt;&#xA;तव मध्यावतरणं मम कृष्ण न रोचते ||&#x9;015c&lt;br&gt;&#xA;दुर्बुद्धीनामशिष्टानां बहूनां पापचेतसाम् |&#x9;016a&lt;br&gt;&#xA;प्रतीपं वचनं मध्ये तव कृष्ण न रोचते ||&#x9;016c&lt;br&gt;&#xA;अनुपासितवृद्धत्वाच्छ्रिया मोहाच्च दर्पितः |&#x9;017a&lt;br&gt;&#xA;वयोदर्पादमर्षाच्च न ते श्रेयो ग्रहीष्यति ||&#x9;017c&lt;br&gt;&#xA;बलं बलवदप्यस्य यदि वक्ष्यसि माधव |&#x9;018a&lt;br&gt;&#xA;त्वय्यस्य महती शङ्का न करिष्यति ते वचः ||&#x9;018c&lt;br&gt;&#xA;नेदमद्य युधा शक्यमिन्द्रेणापि सहामरैः |&#x9;019a&lt;br&gt;&#xA;इति व्यवसिताः सर्वे धार्तराष्ट्रा जनार्दन ||&#x9;019c&lt;br&gt;&#xA;तेष्वेवमुपपन्नेषु कामक्रोधानुवर्तिषु |&#x9;020a&lt;br&gt;&#xA;समर्थमपि ते वाक्यमसमर्थं भविष्यति ||&#x9;020c&lt;br&gt;&#xA;मध्ये तिष्ठन्हस्त्यनीकस्य मन्दो रथाश्वयुक्तस्य बलस्य मूढः |&#x9;021a&lt;br&gt;&#xA;दुर्योधनो मन्यते वीतमन्युः कृत्स्ना मयेयं पृथिवी जितेति ||&#x9;021c&lt;br&gt;&#xA;आशंसते धृतराष्ट्रस्य पुत्रो महाराज्यमसपत्नं पृथिव्याम् |&#x9;022a&lt;br&gt;&#xA;तस्मिञ्शमः केवलो नोपलभ्यो बद्धं सन्तमागतं मन्यतेऽर्थम् ||&#x9;022c&lt;br&gt;&#xA;पर्यस्तेयं पृथिवी कालपक्वा दुर्योधनार्थे पाण्डवान्योद्धुकामाः |&#x9;023a&lt;br&gt;&#xA;समागताः सर्वयोधाः पृथिव्यां राजानश्च क्षितिपालैः समेताः ||&#x9;023c&lt;br&gt;&#xA;सर्वे चैते कृतवैराः पुरस्तात्त्वया राजानो हृतसाराश्च कृष्ण |&#x9;024a&lt;br&gt;&#xA;तवोद्वेगात्संश्रिता धार्तराष्ट्रान्सुसंहताः सह कर्णेन वीराः ||&#x9;024c&lt;br&gt;&#xA;त्यक्तात्मानः सह दुर्योधनेन सृष्टा योद्धुं पाण्डवान्सर्वयोधाः |&#x9;025a&lt;br&gt;&#xA;तेषां मध्ये प्रविशेथा यदि त्वं न तन्मतं मम दाशार्ह वीर ||&#x9;025c&lt;br&gt;&#xA;तेषां समुपविष्टानां बहूनां दुष्टचेतसाम् |&#x9;026a&lt;br&gt;&#xA;कथं मध्यं प्रपद्येथाः शत्रूणां शत्रुकर्शन ||&#x9;026c&lt;br&gt;&#xA;सर्वथा त्वं महाबाहो देवैरपि दुरुत्सहः |&#x9;027a&lt;br&gt;&#xA;प्रभावं पौरुषं बुद्धिं जानामि तव शत्रुहन् ||&#x9;027c&lt;br&gt;&#xA;या मे प्रीतिः पाण्डवेषु भूयः सा त्वयि माधव |&#x9;028a&lt;br&gt;&#xA;प्रेम्णा च बहुमानाच्च सौहृदाच्च ब्रवीम्यहम् ||&#x9;028c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/091/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/091/</guid>
      <description>&lt;p&gt;भगवानुवाच ||&#x9;001 &lt;br&gt;&#xA;यथा ब्रूयान्महाप्राज्ञो यथा ब्रूयाद्विचक्षणः |&#x9;001a&lt;br&gt;&#xA;यथा वाच्यस्त्वद्विधेन सुहृदा मद्विधः सुहृत् ||&#x9;001c&lt;br&gt;&#xA;धर्मार्थयुक्तं तथ्यं च यथा त्वय्युपपद्यते |&#x9;002a&lt;br&gt;&#xA;तथा वचनमुक्तोऽस्मि त्वयैतत्पितृमातृवत् ||&#x9;002c&lt;br&gt;&#xA;सत्यं प्राप्तं च युक्तं चाप्येवमेव यथात्थ माम् |&#x9;003a&lt;br&gt;&#xA;शृणुष्वागमने हेतुं विदुरावहितो भव ||&#x9;003c&lt;br&gt;&#xA;दौरात्म्यं धार्तराष्ट्रस्य क्षत्रियाणां च वैरिताम् |&#x9;004a&lt;br&gt;&#xA;सर्वमेतदहं जानन्क्षत्तः प्राप्तोऽद्य कौरवान् ||&#x9;004c&lt;br&gt;&#xA;पर्यस्तां पृथिवीं सर्वां साश्वां सरथकुञ्जराम् |&#x9;005a&lt;br&gt;&#xA;यो मोचयेन्मृत्युपाशात्प्राप्नुयाद्धर्ममुत्तमम् ||&#x9;005c&lt;br&gt;&#xA;धर्मकार्यं यतञ्शक्त्या न चेच्छक्नोति मानवः |&#x9;006a&lt;br&gt;&#xA;प्राप्तो भवति तत्पुण्यमत्र मे नास्ति संशयः ||&#x9;006c&lt;br&gt;&#xA;मनसा चिन्तयन्पापं कर्मणा नाभिरोचयन् |&#x9;007a&lt;br&gt;&#xA;न प्राप्नोति फलं तस्य एवं धर्मविदो विदुः ||&#x9;007c&lt;br&gt;&#xA;सोऽहं यतिष्ये प्रशमं क्षत्तः कर्तुममायया |&#x9;008a&lt;br&gt;&#xA;कुरूणां सृञ्जयानां च सङ्ग्रामे विनशिष्यताम् ||&#x9;008c&lt;br&gt;&#xA;सेयमापन्महाघोरा कुरुष्वेव समुत्थिता |&#x9;009a&lt;br&gt;&#xA;कर्णदुर्योधनकृता सर्वे ह्येते तदन्वयाः ||&#x9;009c&lt;br&gt;&#xA;व्यसनैः क्लिश्यमानं हि यो मित्रं नाभिपद्यते |&#x9;010a&lt;br&gt;&#xA;अनुनीय यथाशक्ति तं नृशंसं विदुर्बुधाः ||&#x9;010c&lt;br&gt;&#xA;आ केशग्रहणान्मित्रमकार्यात्सन्निवर्तयन् |&#x9;011a&lt;br&gt;&#xA;अवाच्यः कस्यचिद्भवति कृतयत्नो यथाबलम् ||&#x9;011c&lt;br&gt;&#xA;तत्समर्थं शुभं वाक्यं धर्मार्थसहितं हितम् |&#x9;012a&lt;br&gt;&#xA;धार्तराष्ट्रः सहामात्यो ग्रहीतुं विदुरार्हति ||&#x9;012c&lt;br&gt;&#xA;हितं हि धार्तराष्ट्राणां पाण्डवानां तथैव च |&#x9;013a&lt;br&gt;&#xA;पृथिव्यां क्षत्रियाणां च यतिष्येऽहममायया ||&#x9;013c&lt;br&gt;&#xA;हिते प्रयतमानं मां शङ्केद्दुर्योधनो यदि |&#x9;014a&lt;br&gt;&#xA;हृदयस्य च मे प्रीतिरानृण्यं च भविष्यति ||&#x9;014c&lt;br&gt;&#xA;ज्ञातीनां हि मिथो भेदे यन्मित्रं नाभिपद्यते |&#x9;015a&lt;br&gt;&#xA;सर्वयत्नेन मध्यस्थं न तन्मित्रं विदुर्बुधाः ||&#x9;015c&lt;br&gt;&#xA;न मां ब्रूयुरधर्मज्ञा मूढा असुहृदस्तथा |&#x9;016a&lt;br&gt;&#xA;शक्तो नावारयत्कृष्णः संरब्धान्कुरुपाण्डवान् ||&#x9;016c&lt;br&gt;&#xA;उभयोः साधयन्नर्थमहमागत इत्युत |&#x9;017a&lt;br&gt;&#xA;तत्र यत्नमहं कृत्वा गच्छेयं नृष्ववाच्यताम् ||&#x9;017c&lt;br&gt;&#xA;मम धर्मार्थयुक्तं हि श्रुत्वा वाक्यमनामयम्&#x9;018a&lt;br&gt;&#xA;न चेदादास्यते बालो दिष्टस्य वशमेष्यति&#x9;018c&lt;br&gt;&#xA;अहापयन्पाण्डवार्थं यथावच्छमं कुरूणां यदि चाचरेयम्&#x9;019a&lt;br&gt;&#xA;पुण्यं च मे स्याच्चरितं महार्थं मुच्येरंश्च कुरवो मृत्युपाशात् |&#x9;019c&lt;br&gt;&#xA;अपि वाचं भाषमाणस्य काव्यां धर्मारामामर्थवतीमहिंस्राम् |&#x9;020a&lt;br&gt;&#xA;अवेक्षेरन्धार्तराष्ट्राः समर्थां मां च प्राप्तं कुरवः पूजयेयुः |&#x9;020c&lt;br&gt;&#xA;न चापि मम पर्याप्ताः सहिताः सर्वपार्थिवाः |&#x9;021a&lt;br&gt;&#xA;क्रुद्धस्य प्रमुखे स्थातुं सिंहस्येवेतरे मृगाः ||&#x9;021c&lt;br&gt;&#xA;वैशम्पायन उवाच ||&#x9;022 &lt;br&gt;&#xA;इत्येवमुक्त्वा वचनं वृष्णीनामृषभस्तदा |&#x9;022a&lt;br&gt;&#xA;शयने सुखसंस्पर्शे शिश्ये यदुसुखावहः ||&#x9;022c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/092/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/092/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;तथा कथयतोरेव तयोर्बुद्धिमतोस्तदा |&#x9;001a&lt;br&gt;&#xA;शिवा नक्षत्रसम्पन्ना सा व्यतीयाय शर्वरी ||&#x9;001c&lt;br&gt;&#xA;धर्मार्थकामयुक्ताश्च विचित्रार्थपदाक्षराः |&#x9;002a&lt;br&gt;&#xA;शृण्वतो विविधा वाचो विदुरस्य महात्मनः ||&#x9;002c&lt;br&gt;&#xA;कथाभिरनुरूपाभिः कृष्णस्यामिततेजसः |&#x9;003a&lt;br&gt;&#xA;अकामस्येव कृष्णस्य सा व्यतीयाय शर्वरी ||&#x9;003c&lt;br&gt;&#xA;ततस्तु स्वरसम्पन्ना बहवः सूतमागधाः |&#x9;004a&lt;br&gt;&#xA;शङ्खदुन्दुभिनिर्घोषैः केशवं प्रत्यबोधयन् ||&#x9;004c&lt;br&gt;&#xA;तत उत्थाय दाशार्ह ऋषभः सर्वसात्वताम् |&#x9;005a&lt;br&gt;&#xA;सर्वमावश्यकं चक्रे प्रातःकार्यं जनार्दनः ||&#x9;005c&lt;br&gt;&#xA;कृतोदकार्यजप्यः स हुताग्निः समलङ्कृतः |&#x9;006a&lt;br&gt;&#xA;तत आदित्यमुद्यन्तमुपातिष्ठत माधवः ||&#x9;006c&lt;br&gt;&#xA;अथ दुर्योधनः कृष्णं शकुनिश्चापि सौबलः |&#x9;007a&lt;br&gt;&#xA;सन्ध्यां तिष्ठन्तमभ्येत्य दाशार्हमपराजितम् ||&#x9;007c&lt;br&gt;&#xA;आचक्षेतां तु कृष्णस्य धृतराष्ट्रं सभागतम् |&#x9;008a&lt;br&gt;&#xA;कुरूंश्च भीष्मप्रमुखान्राज्ञः सर्वांश्च पार्थिवान् ||&#x9;008c&lt;br&gt;&#xA;त्वामर्थयन्ते गोविन्द दिवि शक्रमिवामराः |&#x9;009a&lt;br&gt;&#xA;तावभ्यनन्दद्गोविन्दः साम्ना परमवल्गुना ||&#x9;009c&lt;br&gt;&#xA;ततो विमल आदित्ये ब्राह्मणेभ्यो जनार्दनः |&#x9;010a&lt;br&gt;&#xA;ददौ हिरण्यं वासांसि गाश्चाश्वांश्च परन्तपः ||&#x9;010c&lt;br&gt;&#xA;विसृष्टवन्तं रत्नानि दाशार्हमपराजितम् |&#x9;011a&lt;br&gt;&#xA;तिष्ठन्तमुपसङ्गम्य ववन्दे सारथिस्तदा ||&#x9;011c&lt;br&gt;&#xA;तमुपस्थितमाज्ञाय रथं दिव्यं महामनाः |&#x9;012a&lt;br&gt;&#xA;महाभ्रघननिर्घोषं सर्वरत्नविभूषितम् ||&#x9;012c&lt;br&gt;&#xA;अग्निं प्रदक्षिणं कृत्वा ब्राह्मणांश्च जनार्दनः |&#x9;013a&lt;br&gt;&#xA;कौस्तुभं मणिमामुच्य श्रिया परमया ज्वलन् ||&#x9;013c&lt;br&gt;&#xA;कुरुभिः संवृतः कृष्णो वृष्णिभिश्चाभिरक्षितः |&#x9;014a&lt;br&gt;&#xA;आतिष्ठत रथं शौरिः सर्वयादवनन्दनः ||&#x9;014c&lt;br&gt;&#xA;अन्वारुरोह दाशार्हं विदुरः सर्वधर्मवित् |&#x9;015a&lt;br&gt;&#xA;सर्वप्राणभृतां श्रेष्ठं सर्वधर्मभृतां वरम् ||&#x9;015c&lt;br&gt;&#xA;ततो दुर्योधनः कृष्णं शकुनिश्चापि सौबलः |&#x9;016a&lt;br&gt;&#xA;द्वितीयेन रथेनैनमन्वयातां परन्तपम् ||&#x9;016c&lt;br&gt;&#xA;सात्यकिः कृतवर्मा च वृष्णीनां च महारथाः |&#x9;017a&lt;br&gt;&#xA;पृष्ठतोऽनुययुः कृष्णं रथैरश्वैर्गजैरपि ||&#x9;017c&lt;br&gt;&#xA;तेषां हेमपरिष्कारा युक्ताः परमवाजिभिः |&#x9;018a&lt;br&gt;&#xA;गच्छतां घोषिणश्चित्राश्चारु बभ्राजिरे रथाः ||&#x9;018c&lt;br&gt;&#xA;सम्मृष्टसंसिक्तरजः प्रतिपेदे महापथम् |&#x9;019a&lt;br&gt;&#xA;राजर्षिचरितं काले कृष्णो धीमाञ्श्रिया ज्वलन् ||&#x9;019c&lt;br&gt;&#xA;ततः प्रयाते दाशार्हे प्रावाद्यन्तैकपुष्कराः |&#x9;020a&lt;br&gt;&#xA;शङ्खाश्च दध्मिरे तत्र वाद्यान्यन्यानि यानि च ||&#x9;020c&lt;br&gt;&#xA;प्रवीराः सर्वलोकस्य युवानः सिंहविक्रमाः |&#x9;021a&lt;br&gt;&#xA;परिवार्य रथं शौरेरगच्छन्त परन्तपाः ||&#x9;021c&lt;br&gt;&#xA;ततोऽन्ये बहुसाहस्रा विचित्राद्भुतवाससः |&#x9;022a&lt;br&gt;&#xA;असिप्रासायुधधराः कृष्णस्यासन्पुरःसराः ||&#x9;022c&lt;br&gt;&#xA;गजाः परःशतास्तत्र वराश्चाश्वाः सहस्रशः |&#x9;023a&lt;br&gt;&#xA;प्रयान्तमन्वयुर्वीरं दाशार्हमपराजितम् ||&#x9;023c&lt;br&gt;&#xA;पुरं कुरूणां संवृत्तं द्रष्टुकामं जनार्दनम् |&#x9;024a&lt;br&gt;&#xA;सवृद्धबालं सस्त्रीकं रथ्यागतमरिन्दमम् ||&#x9;024c&lt;br&gt;&#xA;वेदिकापाश्रिताभिश्च समाक्रान्तान्यनेकशः |&#x9;025a&lt;br&gt;&#xA;प्रचलन्तीव भारेण योषिद्भिर्भवनान्युत ||&#x9;025c&lt;br&gt;&#xA;सम्पूज्यमानः कुरुभिः संशृण्वन्विविधाः कथाः |&#x9;026a&lt;br&gt;&#xA;यथार्हं प्रतिसत्कुर्वन्प्रेक्षमाणः शनैर्ययौ ||&#x9;026c&lt;br&gt;&#xA;ततः सभां समासाद्य केशवस्यानुयायिनः |&#x9;027a&lt;br&gt;&#xA;सशङ्खैर्वेणुनिर्घोषैर्दिशः सर्वा व्यनादयन् ||&#x9;027c&lt;br&gt;&#xA;ततः सा समितिः सर्वा राज्ञाममिततेजसाम् |&#x9;028a&lt;br&gt;&#xA;सम्प्राकम्पत हर्षेण कृष्णागमनकाङ्क्षया ||&#x9;028c&lt;br&gt;&#xA;ततोऽभ्याशगते कृष्णे समहृष्यन्नराधिपाः |&#x9;029a&lt;br&gt;&#xA;श्रुत्वा तं रथनिर्घोषं पर्जन्यनिनदोपमम् ||&#x9;029c&lt;br&gt;&#xA;आसाद्य तु सभाद्वारमृषभः सर्वसात्वताम् |&#x9;030a&lt;br&gt;&#xA;अवतीर्य रथाच्छौरिः कैलासशिखरोपमात् ||&#x9;030c&lt;br&gt;&#xA;नगमेघप्रतीकाशां ज्वलन्तीमिव तेजसा |&#x9;031a&lt;br&gt;&#xA;महेन्द्रसदनप्रख्यां प्रविवेश सभां ततः ||&#x9;031c&lt;br&gt;&#xA;पाणौ गृहीत्वा विदुरं सात्यकिं च महायशाः |&#x9;032a&lt;br&gt;&#xA;ज्योतींष्यादित्यवद्राजन्कुरून्प्रच्छादयञ्श्रिया ||&#x9;032c&lt;br&gt;&#xA;अग्रतो वासुदेवस्य कर्णदुर्योधनावुभौ |&#x9;033a&lt;br&gt;&#xA;वृष्णयः कृतवर्मा च आसन्कृष्णस्य पृष्ठतः ||&#x9;033c&lt;br&gt;&#xA;धृतराष्ट्रं पुरस्कृत्य भीष्मद्रोणादयस्ततः |&#x9;034a&lt;br&gt;&#xA;आसनेभ्योऽचलन्सर्वे पूजयन्तो जनार्दनम् ||&#x9;034c&lt;br&gt;&#xA;अभ्यागच्छति दाशार्हे प्रज्ञाचक्षुर्महामनाः |&#x9;035a&lt;br&gt;&#xA;सहैव भीष्मद्रोणाभ्यामुदतिष्ठन्महायशाः ||&#x9;035c&lt;br&gt;&#xA;उत्तिष्ठति महाराजे धृतराष्ट्रे जनेश्वरे |&#x9;036a&lt;br&gt;&#xA;तानि राजसहस्राणि समुत्तस्थुः समन्ततः ||&#x9;036c&lt;br&gt;&#xA;आसनं सर्वतोभद्रं जाम्बूनदपरिष्कृतम् |&#x9;037a&lt;br&gt;&#xA;कृष्णार्थे कल्पितं तत्र धृतराष्ट्रस्य शासनात् ||&#x9;037c&lt;br&gt;&#xA;स्मयमानस्तु राजानं भीष्मद्रोणौ च माधवः |&#x9;038a&lt;br&gt;&#xA;अभ्यभाषत धर्मात्मा राज्ञश्चान्यान्यथावयः ||&#x9;038c&lt;br&gt;&#xA;तत्र केशवमानर्चुः सम्यगभ्यागतं सभाम् |&#x9;039a&lt;br&gt;&#xA;राजानः पार्थिवाः सर्वे कुरवश्च जनार्दनम् ||&#x9;039c&lt;br&gt;&#xA;तत्र तिष्ठन्स दाशार्हो राजमध्ये परन्तपः |&#x9;040a&lt;br&gt;&#xA;अपश्यदन्तरिक्षस्थानृषीन्परपुरञ्जयः ||&#x9;040c&lt;br&gt;&#xA;ततस्तानभिसम्प्रेक्ष्य नारदप्रमुखानृषीन् |&#x9;041a&lt;br&gt;&#xA;अभ्यभाषत दाशार्हो भीष्मं शान्तनवं शनैः ||&#x9;041c&lt;br&gt;&#xA;पार्थिवीं समितिं द्रष्टुमृषयोऽभ्यागता नृप |&#x9;042a&lt;br&gt;&#xA;निमन्त्र्यन्तामासनैश्च सत्कारेण च भूयसा ||&#x9;042c&lt;br&gt;&#xA;नैतेष्वनुपविष्टेषु शक्यं केनचिदासितुम् |&#x9;043a&lt;br&gt;&#xA;पूजा प्रयुज्यतामाशु मुनीनां भावितात्मनाम् ||&#x9;043c&lt;br&gt;&#xA;ऋषीञ्शान्तनवो दृष्ट्वा सभाद्वारमुपस्थितान् |&#x9;044a&lt;br&gt;&#xA;त्वरमाणस्ततो भृत्यानासनानीत्यचोदयत् ||&#x9;044c&lt;br&gt;&#xA;आसनान्यथ मृष्टानि महान्ति विपुलानि च |&#x9;045a&lt;br&gt;&#xA;मणिकाञ्चनचित्राणि समाजह्रुस्ततस्ततः ||&#x9;045c&lt;br&gt;&#xA;तेषु तत्रोपविष्टेषु गृहीतार्घेषु भारत |&#x9;046a&lt;br&gt;&#xA;निषसादासने कृष्णो राजानश्च यथासनम् ||&#x9;046c&lt;br&gt;&#xA;दुःशासनः सात्यकये ददावासनमुत्तमम् |&#x9;047a&lt;br&gt;&#xA;विविंशतिर्ददौ पीठं काञ्चनं कृतवर्मणे ||&#x9;047c&lt;br&gt;&#xA;अविदूरेऽथ कृष्णस्य कर्णदुर्योधनावुभौ |&#x9;048a&lt;br&gt;&#xA;एकासने महात्मानौ निषीदतुरमर्षणौ ||&#x9;048c&lt;br&gt;&#xA;गान्धारराजः शकुनिर्गान्धारैरभिरक्षितः |&#x9;049a&lt;br&gt;&#xA;निषसादासने राजा सहपुत्रो विशां पते ||&#x9;049c&lt;br&gt;&#xA;विदुरो मणिपीठे तु शुक्लस्पर्ध्याजिनोत्तरे |&#x9;050a&lt;br&gt;&#xA;संस्पृशन्नासनं शौरेर्महामतिरुपाविशत् ||&#x9;050c&lt;br&gt;&#xA;चिरस्य दृष्ट्वा दाशार्हं राजानः सर्वपार्थिवाः |&#x9;051a&lt;br&gt;&#xA;अमृतस्येव नातृप्यन्प्रेक्षमाणा जनार्दनम् ||&#x9;051c&lt;br&gt;&#xA;अतसीपुष्पसङ्काशः पीतवासा जनार्दनः |&#x9;052a&lt;br&gt;&#xA;व्यभ्राजत सभामध्ये हेम्नीवोपहितो मणिः ||&#x9;052c&lt;br&gt;&#xA;ततस्तूष्णीं सर्वमासीद्गोविन्दगतमानसम् |&#x9;053a&lt;br&gt;&#xA;न तत्र कश्चित्किञ्चिद्धि व्याजहार पुमान्क्वचित् ||&#x9;053c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/093/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/093/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;तेष्वासीनेषु सर्वेषु तूष्णीम्भूतेषु राजसु |&#x9;001a&lt;br&gt;&#xA;वाक्यमभ्याददे कृष्णः सुदंष्ट्रो दुन्दुभिस्वनः ||&#x9;001c&lt;br&gt;&#xA;जीमूत इव घर्मान्ते सर्वां संश्रावयन्सभाम् |&#x9;002a&lt;br&gt;&#xA;धृतराष्ट्रमभिप्रेक्ष्य समभाषत माधवः ||&#x9;002c&lt;br&gt;&#xA;कुरूणां पाण्डवानां च शमः स्यादिति भारत |&#x9;003a&lt;br&gt;&#xA;अप्रयत्नेन वीराणामेतद्यतितुमागतः ||&#x9;003c&lt;br&gt;&#xA;राजन्नान्यत्प्रवक्तव्यं तव निःश्रेयसं वचः |&#x9;004a&lt;br&gt;&#xA;विदितं ह्येव ते सर्वं वेदितव्यमरिन्दम ||&#x9;004c&lt;br&gt;&#xA;इदमद्य कुलं श्रेष्ठं सर्वराजसु पार्थिव |&#x9;005a&lt;br&gt;&#xA;श्रुतवृत्तोपसम्पन्नं सर्वैः समुदितं गुणैः ||&#x9;005c&lt;br&gt;&#xA;कृपानुकम्पा कारुण्यमानृशंस्यं च भारत |&#x9;006a&lt;br&gt;&#xA;तथार्जवं क्षमा सत्यं कुरुष्वेतद्विशिष्यते ||&#x9;006c&lt;br&gt;&#xA;तस्मिन्नेवंविधे राजन्कुले महति तिष्ठति |&#x9;007a&lt;br&gt;&#xA;त्वन्निमित्तं विशेषेण नेह युक्तमसाम्प्रतम् ||&#x9;007c&lt;br&gt;&#xA;त्वं हि वारयिता श्रेष्ठः कुरूणां कुरुसत्तम |&#x9;008a&lt;br&gt;&#xA;मिथ्या प्रचरतां तात बाह्येष्वाभ्यन्तरेषु च ||&#x9;008c&lt;br&gt;&#xA;ते पुत्रास्तव कौरव्य दुर्योधनपुरोगमाः |&#x9;009a&lt;br&gt;&#xA;धर्मार्थौ पृष्ठतः कृत्वा प्रचरन्ति नृशंसवत् ||&#x9;009c&lt;br&gt;&#xA;अशिष्टा गतमर्यादा लोभेन हृतचेतसः |&#x9;010a&lt;br&gt;&#xA;स्वेषु बन्धुषु मुख्येषु तद्वेत्थ भरतर्षभ ||&#x9;010c&lt;br&gt;&#xA;सेयमापन्महाघोरा कुरुष्वेव समुत्थिता |&#x9;011a&lt;br&gt;&#xA;उपेक्ष्यमाणा कौरव्य पृथिवीं घातयिष्यति ||&#x9;011c&lt;br&gt;&#xA;शक्या चेयं शमयितुं त्वं चेदिच्छसि भारत |&#x9;012a&lt;br&gt;&#xA;न दुष्करो ह्यत्र शमो मतो मे भरतर्षभ ||&#x9;012c&lt;br&gt;&#xA;त्वय्यधीनः शमो राजन्मयि चैव विशां पते |&#x9;013a&lt;br&gt;&#xA;पुत्रान्स्थापय कौरव्य स्थापयिष्याम्यहं परान् ||&#x9;013c&lt;br&gt;&#xA;आज्ञा तव हि राजेन्द्र कार्या पुत्रैः सहान्वयैः |&#x9;014a&lt;br&gt;&#xA;हितं बलवदप्येषां तिष्ठतां तव शासने ||&#x9;014c&lt;br&gt;&#xA;तव चैव हितं राजन्पाण्डवानामथो हितम् |&#x9;015a&lt;br&gt;&#xA;शमे प्रयतमानस्य मम शासनकाङ्क्षिणाम् ||&#x9;015c&lt;br&gt;&#xA;स्वयं निष्कलमालक्ष्य संविधत्स्व विशां पते |&#x9;016a&lt;br&gt;&#xA;सहभूतास्तु भरतास्तवैव स्युर्जनेश्वर ||&#x9;016c&lt;br&gt;&#xA;धर्मार्थयोस्तिष्ठ राजन्पाण्डवैरभिरक्षितः |&#x9;017a&lt;br&gt;&#xA;न हि शक्यास्तथाभूता यत्नादपि नराधिप ||&#x9;017c&lt;br&gt;&#xA;न हि त्वां पाण्डवैर्जेतुं रक्ष्यमाणं महात्मभिः |&#x9;018a&lt;br&gt;&#xA;इन्द्रोऽपि देवैः सहितः प्रसहेत कुतो नृपाः ||&#x9;018c&lt;br&gt;&#xA;यत्र भीष्मश्च द्रोणश्च कृपः कर्णो विविंशतिः |&#x9;019a&lt;br&gt;&#xA;अश्वत्थामा विकर्णश्च सोमदत्तोऽथ बाह्लिकः ||&#x9;019c&lt;br&gt;&#xA;सैन्धवश्च कलिङ्गश्च काम्बोजश्च सुदक्षिणः |&#x9;020a&lt;br&gt;&#xA;युधिष्ठिरो भीमसेनः सव्यसाची यमौ तथा ||&#x9;020c&lt;br&gt;&#xA;सात्यकिश्च महातेजा युयुत्सुश्च महारथः |&#x9;021a&lt;br&gt;&#xA;को नु तान्विपरीतात्मा युध्येत भरतर्षभ ||&#x9;021c&lt;br&gt;&#xA;लोकस्येश्वरतां भूयः शत्रुभिश्चाप्रधृष्यताम् |&#x9;022a&lt;br&gt;&#xA;प्राप्स्यसि त्वममित्रघ्न सहितः कुरुपाण्डवैः ||&#x9;022c&lt;br&gt;&#xA;तस्य ते पृथिवीपालास्त्वत्समाः पृथिवीपते |&#x9;023a&lt;br&gt;&#xA;श्रेयांसश्चैव राजानः सन्धास्यन्ते परन्तप ||&#x9;023c&lt;br&gt;&#xA;स त्वं पुत्रैश्च पौत्रैश्च भ्रातृभिः पितृभिस्तथा |&#x9;024a&lt;br&gt;&#xA;सुहृद्भिः सर्वतो गुप्तः सुखं शक्ष्यसि जीवितुम् ||&#x9;024c&lt;br&gt;&#xA;एतानेव पुरोधाय सत्कृत्य च यथा पुरा |&#x9;025a&lt;br&gt;&#xA;अखिलां भोक्ष्यसे सर्वां पृथिवीं पृथिवीपते ||&#x9;025c&lt;br&gt;&#xA;एतैर्हि सहितः सर्वैः पाण्डवैः स्वैश्च भारत |&#x9;026a&lt;br&gt;&#xA;अन्यान्विजेष्यसे शत्रूनेष स्वार्थस्तवाखिलः ||&#x9;026c&lt;br&gt;&#xA;तैरेवोपार्जितां भूमिं भोक्ष्यसे च परन्तप |&#x9;027a&lt;br&gt;&#xA;यदि सम्पत्स्यसे पुत्रैः सहामात्यैर्नराधिप ||&#x9;027c&lt;br&gt;&#xA;संयुगे वै महाराज दृश्यते सुमहान्क्षयः |&#x9;028a&lt;br&gt;&#xA;क्षये चोभयतो राजन्कं धर्ममनुपश्यसि ||&#x9;028c&lt;br&gt;&#xA;पाण्डवैर्निहतैः सङ्ख्ये पुत्रैर्वापि महाबलैः |&#x9;029a&lt;br&gt;&#xA;यद्विन्देथाः सुखं राजंस्तद्ब्रूहि भरतर्षभ ||&#x9;029c&lt;br&gt;&#xA;शूराश्च हि कृतास्त्राश्च सर्वे युद्धाभिकाङ्क्षिणः |&#x9;030a&lt;br&gt;&#xA;पाण्डवास्तावकाश्चैव तान्रक्ष महतो भयात् ||&#x9;030c&lt;br&gt;&#xA;न पश्येम कुरून्सर्वान्पाण्डवांश्चैव संयुगे |&#x9;031a&lt;br&gt;&#xA;क्षीणानुभयतः शूरान्रथेभ्यो रथिभिर्हतान् ||&#x9;031c&lt;br&gt;&#xA;समवेताः पृथिव्यां हि राजानो राजसत्तम |&#x9;032a&lt;br&gt;&#xA;अमर्षवशमापन्ना नाशयेयुरिमाः प्रजाः ||&#x9;032c&lt;br&gt;&#xA;त्राहि राजन्निमं लोकं न नश्येयुरिमाः प्रजाः |&#x9;033a&lt;br&gt;&#xA;त्वयि प्रकृतिमापन्ने शेषं स्यात्कुरुनन्दन ||&#x9;033c&lt;br&gt;&#xA;शुक्ला वदान्या ह्रीमन्त आर्याः पुण्याभिजातयः |&#x9;034a&lt;br&gt;&#xA;अन्योन्यसचिवा राजंस्तान्पाहि महतो भयात् ||&#x9;034c&lt;br&gt;&#xA;शिवेनेमे भूमिपालाः समागम्य परस्परम् |&#x9;035a&lt;br&gt;&#xA;सह भुक्त्वा च पीत्वा च प्रतियान्तु यथागृहम् ||&#x9;035c&lt;br&gt;&#xA;सुवाससः स्रग्विणश्च सत्कृत्य भरतर्षभ |&#x9;036a&lt;br&gt;&#xA;अमर्षांश्च निराकृत्य वैराणि च परन्तप ||&#x9;036c&lt;br&gt;&#xA;हार्दं यत्पाण्डवेष्वासीत्प्राप्तेऽस्मिन्नायुषः क्षये |&#x9;037a&lt;br&gt;&#xA;तदेव ते भवत्वद्य शश्वच्च भरतर्षभ ||&#x9;037c&lt;br&gt;&#xA;बाला विहीनाः पित्रा ते त्वयैव परिवर्धिताः |&#x9;038a&lt;br&gt;&#xA;तान्पालय यथान्यायं पुत्रांश्च भरतर्षभ ||&#x9;038c&lt;br&gt;&#xA;भवतैव हि रक्ष्यास्ते व्यसनेषु विशेषतः|&#x9;039a&lt;br&gt;&#xA;मा ते धर्मस्तथैवार्थो नश्येत भरतर्षभ ||&#x9;039c&lt;br&gt;&#xA;आहुस्त्वां पाण्डवा राजन्नभिवाद्य प्रसाद्य च |&#x9;040a&lt;br&gt;&#xA;भवतः शासनाद्दुःखमनुभूतं सहानुगैः ||&#x9;040c&lt;br&gt;&#xA;द्वादशेमानि वर्षाणि वने निर्व्युषितानि नः |&#x9;041a&lt;br&gt;&#xA;त्रयोदशं तथाज्ञातैः सजने परिवत्सरम् ||&#x9;041c&lt;br&gt;&#xA;स्थाता नः समये तस्मिन्पितेति कृतनिश्चयाः |&#x9;042a&lt;br&gt;&#xA;नाहास्म समयं तात तच्च नो ब्राह्मणा विदुः ||&#x9;042c&lt;br&gt;&#xA;तस्मिन्नः समये तिष्ठ स्थितानां भरतर्षभ |&#x9;043a&lt;br&gt;&#xA;नित्यं सङ्क्लेशिता राजन्स्वराज्यांशं लभेमहि ||&#x9;043c&lt;br&gt;&#xA;त्वं धर्ममर्थं युञ्जानः सम्यङ्नस्त्रातुमर्हसि |&#x9;044a&lt;br&gt;&#xA;गुरुत्वं भवति प्रेक्ष्य बहून्क्लेशांस्तितिक्ष्महे ||&#x9;044c&lt;br&gt;&#xA;स भवान्मातृपितृवदस्मासु प्रतिपद्यताम् |&#x9;045a&lt;br&gt;&#xA;गुरोर्गरीयसी वृत्तिर्या च शिष्यस्य भारत ||&#x9;045c&lt;br&gt;&#xA;पित्रा स्थापयितव्या हि वयमुत्पथमास्थिताः |&#x9;046a&lt;br&gt;&#xA;संस्थापय पथिष्वस्मांस्तिष्ठ राजन्स्ववर्त्मनि ||&#x9;046c&lt;br&gt;&#xA;आहुश्चेमां परिषदं पुत्रास्ते भरतर्षभ |&#x9;047a&lt;br&gt;&#xA;धर्मज्ञेषु सभासत्सु नेह युक्तमसाम्प्रतम् ||&#x9;047c&lt;br&gt;&#xA;यत्र धर्मो ह्यधर्मेण सत्यं यत्रानृतेन च |&#x9;048a&lt;br&gt;&#xA;हन्यते प्रेक्षमाणानां हतास्तत्र सभासदः ||&#x9;048c&lt;br&gt;&#xA;विद्धो धर्मो ह्यधर्मेण सभां यत्र प्रपद्यते |&#x9;049a&lt;br&gt;&#xA;न चास्य शल्यं कृन्तन्ति विद्धास्तत्र सभासदः |&#x9;049c&lt;br&gt;&#xA;धर्म एतानारुजति यथा नद्यनुकूलजान् ||&#x9;049e&lt;br&gt;&#xA;ये धर्ममनुपश्यन्तस्तूष्णीं ध्यायन्त आसते |&#x9;050a&lt;br&gt;&#xA;ते सत्यमाहुर्धर्मं च न्याय्यं च भरतर्षभ ||&#x9;050c&lt;br&gt;&#xA;शक्यं किमन्यद्वक्तुं ते दानादन्यज्जनेश्वर |&#x9;051a&lt;br&gt;&#xA;ब्रुवन्तु वा महीपालाः सभायां ये समासते |&#x9;051c&lt;br&gt;&#xA;धर्मार्थौ सम्प्रधार्यैव यदि सत्यं ब्रवीम्यहम् ||&#x9;051e&lt;br&gt;&#xA;प्रमुञ्चेमान्मृत्युपाशात्क्षत्रियान्क्षत्रियर्षभ |&#x9;052a&lt;br&gt;&#xA;प्रशाम्य भरतश्रेष्ठ मा मन्युवशमन्वगाः ||&#x9;052c&lt;br&gt;&#xA;पित्र्यं तेभ्यः प्रदायांशं पाण्डवेभ्यो यथोचितम् |&#x9;053a&lt;br&gt;&#xA;ततः सपुत्रः सिद्धार्थो भुङ्क्ष्व भोगान्परन्तप ||&#x9;053c&lt;br&gt;&#xA;अजातशत्रुं जानीषे स्थितं धर्मे सतां सदा |&#x9;054a&lt;br&gt;&#xA;सपुत्रे त्वयि वृत्तिं च वर्तते यां नराधिप ||&#x9;054c&lt;br&gt;&#xA;दाहितश्च निरस्तश्च त्वामेवोपाश्रितः पुनः |&#x9;055a&lt;br&gt;&#xA;इन्द्रप्रस्थं त्वयैवासौ सपुत्रेण विवासितः ||&#x9;055c&lt;br&gt;&#xA;स तत्र निवसन्सर्वान्वशमानीय पार्थिवान् |&#x9;056a&lt;br&gt;&#xA;त्वन्मुखानकरोद्राजन्न च त्वामत्यवर्तत ||&#x9;056c&lt;br&gt;&#xA;तस्यैवं वर्तमानस्य सौबलेन जिहीर्षता |&#x9;057a&lt;br&gt;&#xA;राष्ट्राणि धनधान्यं च प्रयुक्तः परमोपधिः ||&#x9;057c&lt;br&gt;&#xA;स तामवस्थां सम्प्राप्य कृष्णां प्रेक्ष्य सभागताम् |&#x9;058a&lt;br&gt;&#xA;क्षत्रधर्मादमेयात्मा नाकम्पत युधिष्ठिरः ||&#x9;058c&lt;br&gt;&#xA;अहं तु तव तेषां च श्रेय इच्छामि भारत |&#x9;059a&lt;br&gt;&#xA;धर्मादर्थात्सुखाच्चैव मा राजन्नीनशः प्रजाः ||&#x9;059c&lt;br&gt;&#xA;अनर्थमर्थं मन्वाना अर्थं वानर्थमात्मनः |&#x9;060a&lt;br&gt;&#xA;लोभेऽतिप्रसृतान्पुत्रान्निगृह्णीष्व विशां पते ||&#x9;060c&lt;br&gt;&#xA;स्थिताः शुश्रूषितुं पार्थाः स्थिता योद्धुमरिन्दमाः |&#x9;061a&lt;br&gt;&#xA;यत्ते पथ्यतमं राजंस्तस्मिंस्तिष्ठ परन्तप ||&#x9;061c&lt;br&gt;&#xA;तद्वाक्यं पार्थिवाः सर्वे हृदयैः समपूजयन् |&#x9;062a&lt;br&gt;&#xA;न तत्र कश्चिद्वक्तुं हि वाचं प्राक्रामदग्रतः ||&#x9;062c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/094/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/094/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;तस्मिन्नभिहिते वाक्ये केशवेन महात्मना |&#x9;001a&lt;br&gt;&#xA;स्तिमिता हृष्टरोमाण आसन्सर्वे सभासदः ||&#x9;001c&lt;br&gt;&#xA;कः स्विदुत्तरमेतस्माद्वक्तुमुत्सहते पुमान् |&#x9;002a&lt;br&gt;&#xA;इति सर्वे मनोभिस्ते चिन्तयन्ति स्म पार्थिवाः ||&#x9;002c&lt;br&gt;&#xA;तथा तेषु च सर्वेषु तूष्णीम्भूतेषु राजसु |&#x9;003a&lt;br&gt;&#xA;जामदग्न्य इदं वाक्यमब्रवीत्कुरुसंसदि ||&#x9;003c&lt;br&gt;&#xA;इमामेकोपमां राजञ्शृणु सत्यामशङ्कितः |&#x9;004a&lt;br&gt;&#xA;तां श्रुत्वा श्रेय आदत्स्व यदि साध्विति मन्यसे ||&#x9;004c&lt;br&gt;&#xA;राजा दम्भोद्भवो नाम सार्वभौमः पुराभवत् |&#x9;005a&lt;br&gt;&#xA;अखिलां बुभुजे सर्वां पृथिवीमिति नः श्रुतम् ||&#x9;005c&lt;br&gt;&#xA;स स्म नित्यं निशापाये प्रातरुत्थाय वीर्यवान् |&#x9;006a&lt;br&gt;&#xA;ब्राह्मणान्क्षत्रियांश्चैव पृच्छन्नास्ते महारथः ||&#x9;006c&lt;br&gt;&#xA;अस्ति कश्चिद्विशिष्टो वा मद्विधो वा भवेद्युधि |&#x9;007a&lt;br&gt;&#xA;शूद्रो वैश्यः क्षत्रियो वा ब्राह्मणो वापि शस्त्रभृत् ||&#x9;007c&lt;br&gt;&#xA;इति ब्रुवन्नन्वचरत्स राजा पृथिवीमिमाम् |&#x9;008a&lt;br&gt;&#xA;दर्पेण महता मत्तः कञ्चिदन्यमचिन्तयन् ||&#x9;008c&lt;br&gt;&#xA;तं स्म वैद्या अकृपणा ब्राह्मणाः सर्वतोऽभयाः |&#x9;009a&lt;br&gt;&#xA;प्रत्यषेधन्त राजानं श्लाघमानं पुनः पुन ||&#x9;009c&lt;br&gt;&#xA;प्रतिषिध्यमानोऽप्यसकृत्पृच्छत्येव स वै द्विजान् |&#x9;010a&lt;br&gt;&#xA;अभिमानी श्रिया मत्तस्तमूचुर्ब्राह्मणास्तदा ||&#x9;010c&lt;br&gt;&#xA;तपस्विनो महात्मानो वेदव्रतसमन्विताः |&#x9;011a&lt;br&gt;&#xA;उदीर्यमाणं राजानं क्रोधदीप्ता द्विजातयः ||&#x9;011c&lt;br&gt;&#xA;अनेकजननं सख्यं ययोः पुरुषसिंहयोः |&#x9;012a&lt;br&gt;&#xA;तयोस्त्वं न समो राजन्भवितासि कदाचन ||&#x9;012c&lt;br&gt;&#xA;एवमुक्तः स राजा तु पुनः पप्रच्छ तान्द्विजान् |&#x9;013a&lt;br&gt;&#xA;क्व तौ वीरौ क्वजन्मानौ किङ्कर्माणौ च कौ च तौ ||&#x9;013c&lt;br&gt;&#xA;ब्राह्मणा ऊचुः ||&#x9;014 &lt;br&gt;&#xA;नरो नारायणश्चैव तापसाविति नः श्रुतम् |&#x9;014a&lt;br&gt;&#xA;आयातौ मानुषे लोके ताभ्यां युध्यस्व पार्थिव ||&#x9;014c&lt;br&gt;&#xA;श्रूयते तौ महात्मानौ नरनारायणावुभौ |&#x9;015a&lt;br&gt;&#xA;तपो घोरमनिर्देश्यं तप्येते गन्धमादने ||&#x9;015c&lt;br&gt;&#xA;राम उवाच ||&#x9;016 &lt;br&gt;&#xA;स राजा महतीं सेनां योजयित्वा षडङ्गिनीम् |&#x9;016a&lt;br&gt;&#xA;अमृष्यमाणः सम्प्रायाद्यत्र तावपराजितौ ||&#x9;016c&lt;br&gt;&#xA;स गत्वा विषमं घोरं पर्वतं गन्धमादनम् |&#x9;017a&lt;br&gt;&#xA;मृगयाणोऽन्वगच्छत्तौ तापसावपराजितौ ||&#x9;017c&lt;br&gt;&#xA;तौ दृष्ट्वा क्षुत्पिपासाभ्यां कृशौ धमनिसन्ततौ |&#x9;018a&lt;br&gt;&#xA;शीतवातातपैश्चैव कर्शितौ पुरुषोत्तमौ |&#x9;018c&lt;br&gt;&#xA;अभिगम्योपसङ्गृह्य पर्यपृच्छदनामयम् ||&#x9;018e&lt;br&gt;&#xA;तमर्चित्वा मूलफलैरासनेनोदकेन च |&#x9;019a&lt;br&gt;&#xA;न्यमन्त्रयेतां राजानं किं कार्यं क्रियतामिति ||&#x9;019c&lt;br&gt;&#xA;दम्भोद्भव उवाच ||&#x9;020 &lt;br&gt;&#xA;बाहुभ्यां मे जिता भूमिर्निहताः सर्वशत्रवः |&#x9;020a&lt;br&gt;&#xA;भवद्भ्यां युद्धमाकाङ्क्षन्नुपयातोऽस्मि पर्वतम् |&#x9;020c&lt;br&gt;&#xA;आतिथ्यं दीयतामेतत्काङ्क्षितं मे चिरं प्रति ||&#x9;020e&lt;br&gt;&#xA;नरनारायणावूचतुः ||&#x9;021 &lt;br&gt;&#xA;अपेतक्रोधलोभोऽयमाश्रमो राजसत्तम |&#x9;021a&lt;br&gt;&#xA;न ह्यस्मिन्नाश्रमे युद्धं कुतः शस्त्रं कुतोऽनृजुः |&#x9;021c&lt;br&gt;&#xA;अन्यत्र युद्धमाकाङ्क्ष्व बहवः क्षत्रियाः क्षितौ ||&#x9;021e&lt;br&gt;&#xA;राम उवाच ||&#x9;022 &lt;br&gt;&#xA;उच्यमानस्तथापि स्म भूय एवाभ्यभाषत |&#x9;022a&lt;br&gt;&#xA;पुनः पुनः क्षम्यमाणः सान्त्व्यमानश्च भारत |&#x9;022c&lt;br&gt;&#xA;दम्भोद्भवो युद्धमिच्छन्नाह्वयत्येव तापसौ ||&#x9;022e&lt;br&gt;&#xA;ततो नरस्त्विषीकाणां मुष्टिमादाय कौरव |&#x9;023a&lt;br&gt;&#xA;अब्रवीदेहि युध्यस्व युद्धकामुक क्षत्रिय ||&#x9;023c&lt;br&gt;&#xA;सर्वशस्त्राणि चादत्स्व योजयस्व च वाहिनीम् |&#x9;024a&lt;br&gt;&#xA;अहं हि ते विनेष्यामि युद्धश्रद्धामितः परम् ||&#x9;024c&lt;br&gt;&#xA;दम्भोद्भव उवाच ||&#x9;025 &lt;br&gt;&#xA;यद्येतदस्त्रमस्मासु युक्तं तापस मन्यसे |&#x9;025a&lt;br&gt;&#xA;एतेनापि त्वया योत्स्ये युद्धार्थी ह्यहमागतः ||&#x9;025c&lt;br&gt;&#xA;राम उवाच ||&#x9;026 &lt;br&gt;&#xA;इत्युक्त्वा शरवर्षेण सर्वतः समवाकिरत् |&#x9;026a&lt;br&gt;&#xA;दम्भोद्भवस्तापसं तं जिघांसुः सहसैनिकः ||&#x9;026c&lt;br&gt;&#xA;तस्य तानस्यतो घोरानिषून्परतनुच्छिदः |&#x9;027a&lt;br&gt;&#xA;कदर्थीकृत्य स मुनिरिषीकाभिरपानुदत् ||&#x9;027c&lt;br&gt;&#xA;ततोऽस्मै प्रासृजद्घोरमैषीकमपराजितः |&#x9;028a&lt;br&gt;&#xA;अस्त्रमप्रतिसन्धेयं तदद्भुतमिवाभवत् ||&#x9;028c&lt;br&gt;&#xA;तेषामक्षीणि कर्णांश्च नस्तकांश्चैव मायया |&#x9;029a&lt;br&gt;&#xA;निमित्तवेधी स मुनिरिषीकाभिः समर्पयत्  ||&#x9;029c&lt;br&gt;&#xA;स दृष्ट्वा श्वेतमाकाशमिषीकाभिः समाचितम् |&#x9;030a&lt;br&gt;&#xA;पादयोर्न्यपतद्राजा स्वस्ति मेऽस्त्विति चाब्रवीत् ||&#x9;030c&lt;br&gt;&#xA;तमब्रवीन्नरो राजञ्शरण्यः शरणैषिणाम् |&#x9;031a&lt;br&gt;&#xA;ब्रह्मण्यो भव धर्मात्मा मा च स्मैवं पुनः कृथाः ||&#x9;031c&lt;br&gt;&#xA;मा च दर्पसमाविष्टः क्षेप्सीः कांश्चित्कदाचन |&#x9;032a&lt;br&gt;&#xA;अल्पीयांसं विशिष्टं वा तत्ते राजन्परं हितम् ||&#x9;032c&lt;br&gt;&#xA;कृतप्रज्ञो वीतलोभो निरहङ्कार आत्मवान् |&#x9;033a&lt;br&gt;&#xA;दान्तः क्षान्तो मृदुः क्षेमः प्रजाः पालय पार्थिव ||&#x9;033c&lt;br&gt;&#xA;अनुज्ञातः स्वस्ति गच्छ मैवं भूयः समाचरेः |&#x9;034a&lt;br&gt;&#xA;कुशलं ब्राह्मणान्पृच्छेरावयोर्वचनाद्भृशम् ||&#x9;034c&lt;br&gt;&#xA;ततो राजा तयोः पादावभिवाद्य महात्मनोः |&#x9;035a&lt;br&gt;&#xA;प्रत्याजगाम स्वपुरं धर्मं चैवाचिनोद्भृशम् ||&#x9;035c&lt;br&gt;&#xA;सुमहच्चापि तत्कर्म यन्नरेण कृतं पुरा |&#x9;036a&lt;br&gt;&#xA;ततो गुणैः सुबहुभिः श्रेष्ठो नारायणोऽभवत् ||&#x9;036c&lt;br&gt;&#xA;तस्माद्यावद्धनुःश्रेष्ठे गाण्डीवेऽस्त्रं न युज्यते |&#x9;037a&lt;br&gt;&#xA;तावत्त्वं मानमुत्सृज्य गच्छ राजन्धनञ्जयम् ||&#x9;037c&lt;br&gt;&#xA;काकुदीकं शुकं नाकमक्षिसन्तर्जनं तथा |&#x9;038a&lt;br&gt;&#xA;सन्तानं नर्तनं घोरमास्यमोदकमष्टमम् ||&#x9;038c&lt;br&gt;&#xA;एतैर्विद्धाः सर्व एव मरणं यान्ति मानवाः |&#x9;039a&lt;br&gt;&#xA;उन्मत्ताश्च विचेष्टन्ते नष्टसञ्ज्ञा विचेतसः ||&#x9;039c&lt;br&gt;&#xA;स्वपन्ते च प्लवन्ते च छर्दयन्ति च मानवाः |&#x9;040a&lt;br&gt;&#xA;मूत्रयन्ते च सततं रुदन्ति च हसन्ति च ||&#x9;040c&lt;br&gt;&#xA;असङ्ख्येया गुणाः पार्थे तद्विशिष्टो जनार्दनः |&#x9;041a&lt;br&gt;&#xA;त्वमेव भूयो जानासि कुन्तीपुत्रं धनञ्जयम् ||&#x9;041c&lt;br&gt;&#xA;नरनारायणौ यौ तौ तावेवार्जुनकेशवौ |&#x9;042a&lt;br&gt;&#xA;विजानीहि महाराज प्रवीरौ पुरुषर्षभौ ||&#x9;042c&lt;br&gt;&#xA;यद्येतदेवं जानासि न च मामतिशङ्कसे |&#x9;043a&lt;br&gt;&#xA;आर्यां मतिं समास्थाय शाम्य भारत पाण्डवैः ||&#x9;043c&lt;br&gt;&#xA;अथ चेन्मन्यसे श्रेयो न मे भेदो भवेदिति |&#x9;044a&lt;br&gt;&#xA;प्रशाम्य भरतश्रेष्ठ मा च युद्धे मनः कृथाः ||&#x9;044c&lt;br&gt;&#xA;भवतां च कुरुश्रेष्ठ कुलं बहुमतं भुवि |&#x9;045a&lt;br&gt;&#xA;तत्तथैवास्तु भद्रं ते स्वार्थमेवानुचिन्तय ||&#x9;045c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/095/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/095/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;जामदग्न्यवचः श्रुत्वा कण्वोऽपि भगवानृषिः |&#x9;001a&lt;br&gt;&#xA;दुर्योधनमिदं वाक्यमब्रवीत्कुरुसंसदि ||&#x9;001c&lt;br&gt;&#xA;अक्षयश्चाव्ययश्चैव ब्रह्मा लोकपितामहः |&#x9;002a&lt;br&gt;&#xA;तथैव भगवन्तौ तौ नरनारायणावृषी ||&#x9;002c&lt;br&gt;&#xA;आदित्यानां हि सर्वेषां विष्णुरेकः सनातनः |&#x9;003a&lt;br&gt;&#xA;अजय्यश्चाव्ययश्चैव शाश्वतः प्रभुरीश्वरः ||&#x9;003c&lt;br&gt;&#xA;निमित्तमरणास्त्वन्ये चन्द्रसूर्यौ मही जलम् |&#x9;004a&lt;br&gt;&#xA;वायुरग्निस्तथाकाशं ग्रहास्तारागणास्तथा ||&#x9;004c&lt;br&gt;&#xA;ते च क्षयान्ते जगतो हित्वा लोकत्रयं सदा |&#x9;005a&lt;br&gt;&#xA;क्षयं गच्छन्ति वै सर्वे सृज्यन्ते च पुनः पुनः ||&#x9;005c&lt;br&gt;&#xA;मुहूर्तमरणास्त्वन्ये मानुषा मृगपक्षिणः |&#x9;006a&lt;br&gt;&#xA;तिर्यग्योन्यश्च ये चान्ये जीवलोकचराः स्मृताः ||&#x9;006c&lt;br&gt;&#xA;भूयिष्ठेन तु राजानः श्रियं भुक्त्वायुषः क्षये |&#x9;007a&lt;br&gt;&#xA;मरणं प्रतिगच्छन्ति भोक्तुं सुकृतदुष्कृतम् ||&#x9;007c&lt;br&gt;&#xA;स भवान्धर्मपुत्रेण शमं कर्तुमिहार्हति |&#x9;008a&lt;br&gt;&#xA;पाण्डवाः कुरवश्चैव पालयन्तु वसुन्धराम् ||&#x9;008c&lt;br&gt;&#xA;बलवानहमित्येव न मन्तव्यं सुयोधन |&#x9;009a&lt;br&gt;&#xA;बलवन्तो हि बलिभिर्दृश्यन्ते पुरुषर्षभ ||&#x9;009c&lt;br&gt;&#xA;न बलं बलिनां मध्ये बलं भवति कौरव |&#x9;010a&lt;br&gt;&#xA;बलवन्तो हि ते सर्वे पाण्डवा देवविक्रमाः ||&#x9;010c&lt;br&gt;&#xA;अत्राप्युदाहरन्तीममितिहासं पुरातनम् |&#x9;011a&lt;br&gt;&#xA;मातलेर्दातुकामस्य कन्यां मृगयतो वरम् ||&#x9;011c&lt;br&gt;&#xA;मतस्त्रैलोक्यराजस्य मातलिर्नाम सारथिः |&#x9;012a&lt;br&gt;&#xA;तस्यैकैव कुले कन्या रूपतो लोकविश्रुता ||&#x9;012c&lt;br&gt;&#xA;गुणकेशीति विख्याता नाम्ना सा देवरूपिणी |&#x9;013a&lt;br&gt;&#xA;श्रिया च वपुषा चैव स्त्रियोऽन्याः सातिरिच्यते ||&#x9;013c&lt;br&gt;&#xA;तस्याः प्रदानसमयं मातलिः सह भार्यया |&#x9;014a&lt;br&gt;&#xA;ज्ञात्वा विममृशे राजंस्तत्परः परिचिन्तयन् ||&#x9;014c&lt;br&gt;&#xA;धिक्खल्वलघुशीलानामुच्छ्रितानां यशस्विनाम् |&#x9;015a&lt;br&gt;&#xA;नराणामृद्धसत्त्वानां कुले कन्याप्ररोहणम् ||&#x9;015c&lt;br&gt;&#xA;मातुः कुलं पितृकुलं यत्र चैव प्रदीयते |&#x9;016a&lt;br&gt;&#xA;कुलत्रयं संशयितं कुरुते कन्यका सताम् ||&#x9;016c&lt;br&gt;&#xA;देवमानुषलोकौ द्वौ मानसेनैव चक्षुषा |&#x9;017a&lt;br&gt;&#xA;अवगाह्यैव विचितौ न च मे रोचते वरः ||&#x9;017c&lt;br&gt;&#xA;न देवान्नैव दितिजान्न गन्धर्वान्न मानुषान् |&#x9;018a&lt;br&gt;&#xA;अरोचयं वरकृते तथैव बहुलानृषीन् ||&#x9;018c&lt;br&gt;&#xA;भार्यया तु स सम्मन्त्र्य सह रात्रौ सुधर्मया |&#x9;019a&lt;br&gt;&#xA;मातलिर्नागलोकाय चकार गमने मतिम् ||&#x9;019c&lt;br&gt;&#xA;न मे देवमनुष्येषु गुणकेश्याः समो वरः |&#x9;020a&lt;br&gt;&#xA;रूपतो दृश्यते कश्चिन्नागेषु भविता ध्रुवम् ||&#x9;020c&lt;br&gt;&#xA;इत्यामन्त्र्य सुधर्मां स कृत्वा चाभिप्रदक्षिणम् |&#x9;021a&lt;br&gt;&#xA;कन्यां शिरस्युपाघ्राय प्रविवेश महीतलम् ||&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/096/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/096/</guid>
      <description>&lt;p&gt;001  कण्व उवाच ||&#xA;001a मातलिस्तु व्रजन्मार्गे नारदेन महर्षिणा |&#xA;001c वरुणं गच्छता द्रष्टुं समागच्छद्यदृच्छया ||&#xA;002a नारदोऽथाब्रवीदेनं क्व भवान्गन्तुमुद्यतः |&#xA;002c स्वेन वा सूत कार्येण शासनाद्वा शतक्रतोः ||&#xA;003a मातलिर्नारदेनैवं सम्पृष्टः पथि गच्छता |&#xA;003c यथावत्सर्वमाचष्ट स्वकार्यं वरुणं प्रति ||&#xA;004a तमुवाचाथ स मुनिर्गच्छावः सहिताविति |&#xA;004c सलिलेशदिदृक्षार्थमहमप्युद्यतो दिवः ||&#xA;005a अहं ते सर्वमाख्यास्ये दर्शयन्वसुधातलम् |&#xA;005c दृष्ट्वा तत्र वरं कञ्चिद्रोचयिष्याव मातले ||&#xA;006a अवगाह्य ततो भूमिमुभौ मातलिनारदौ |&#xA;006c ददृशाते महात्मानौ लोकपालमपां पतिम् ||&#xA;007a तत्र देवर्षिसदृशीं पूजां प्राप स नारदः |&#xA;007c महेन्द्रसदृशीं चैव मातलिः प्रत्यपद्यत ||&#xA;008a तावुभौ प्रीतमनसौ कार्यवत्तां निवेद्य ह |&#xA;008c वरुणेनाभ्यनुज्ञातौ नागलोकं विचेरतुः ||&#xA;009a नारदः सर्वभूतानामन्तर्भूमिनिवासिनाम् |&#xA;009c जानंश्चकार व्याख्यानं यन्तुः सर्वमशेषतः ||&#xA;010  नारद उवाच ||&#xA;010a दृष्टस्ते वरुणस्तात पुत्रपौत्रसमावृतः |&#xA;010c पश्योदकपतेः स्थानं सर्वतोभद्रमृद्धिमत् ||&#xA;011a एष पुत्रो महाप्राज्ञो वरुणस्येह गोपतेः |&#xA;011c एष तं शीलवृत्तेन शौचेन च विशिष्यते ||&#xA;012a एषोऽस्य पुत्रोऽभिमतः पुष्करः पुष्करेक्षणः |&#xA;012c रूपवान्दर्शनीयश्च सोमपुत्र्या वृतः पतिः ||&#xA;013a ज्योत्स्नाकालीति यामाहुर्द्वितीयां रूपतः श्रियम् |&#xA;013c आदित्यस्यैव गोः पुत्रो ज्येष्ठः पुत्रः कृतः स्मृतः ||&#xA;014a भवनं पश्य वारुण्या यदेतत्सर्वकाञ्चनम् |&#xA;014c यां प्राप्य सुरतां प्राप्ताः सुराः सुरपतेः सखे ||&#xA;015a एतानि हृतराज्यानां दैतेयानां स्म मातले |&#xA;015c दीप्यमानानि दृश्यन्ते सर्वप्रहरणान्युत ||&#xA;016a अक्षयाणि किलैतानि विवर्तन्ते स्म मातले |&#xA;016c अनुभावप्रयुक्तानि सुरैरवजितानि ह ||&#xA;017a अत्र राक्षसजात्यश्च भूतजात्यश्च मातले |&#xA;017c दिव्यप्रहरणाश्चासन्पूर्वदैवतनिर्मिताः ||&#xA;018a अग्निरेष महार्चिष्माञ्जागर्ति वरुणह्रदे |&#xA;018c वैष्णवं चक्रमाविद्धं विधूमेन हविष्मता ||&#xA;019a एष गाण्डीमयश्चापो लोकसंहारसम्भृतः |&#xA;019c रक्ष्यते दैवतैर्नित्यं यतस्तद्गाण्डिवं धनुः ||&#xA;020a एष कृत्ये समुत्पन्ने तत्तद्धारयते बलम् |&#xA;020c सहस्रशतसङ्ख्येन प्राणेन सततं ध्रुवम् ||&#xA;021a अशास्यानपि शास्त्येष रक्षोबन्धुषु राजसु |&#xA;021c सृष्टः प्रथमजो दण्डो ब्रह्मणा ब्रह्मवादिना ||&#xA;022a एतच्छत्रं नरेन्द्राणां महच्छक्रेण भाषितम् |&#xA;022c पुत्राः सलिलराजस्य धारयन्ति महोदयम् ||&#xA;023a एतत्सलिलराजस्य छत्रं छत्रगृहे स्थितम् |&#xA;023c सर्वतः सलिलं शीतं जीमूत इव वर्षति ||&#xA;024a एतच्छत्रात्परिभ्रष्टं सलिलं सोमनिर्मलम् |&#xA;024c तमसा मूर्छितं याति येन नार्छति दर्शनम् ||&#xA;025a बहून्यद्भुतरूपाणि द्रष्टव्यानीह मातले |&#xA;025c तव कार्योपरोधस्तु तस्माद्गच्छाव माचिरम् ||&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/097/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/097/</guid>
      <description>&lt;p&gt;नारद उवाच ||&#x9;001 &lt;br&gt;&#xA;एतत्तु नागलोकस्य नाभिस्थाने स्थितं पुरम् |&#x9;001a&lt;br&gt;&#xA;पातालमिति विख्यातं दैत्यदानवसेवितम् ||&#x9;001c&lt;br&gt;&#xA;इदमद्भिः समं प्राप्ता ये केचिद्ध्रुवजङ्गमाः |&#x9;002a&lt;br&gt;&#xA;प्रविशन्तो महानादं नदन्ति भयपीडिताः ||&#x9;002c&lt;br&gt;&#xA;अत्रासुरोऽग्निः सततं दीप्यते वारिभोजनः |&#x9;003a&lt;br&gt;&#xA;व्यापारेण धृतात्मानं निबद्धं समबुध्यत ||&#x9;003c&lt;br&gt;&#xA;अत्रामृतं सुरैः पीत्वा निहितं निहतारिभिः |&#x9;004a&lt;br&gt;&#xA;अतः सोमस्य हानिश्च वृद्धिश्चैव प्रदृश्यते ||&#x9;004c&lt;br&gt;&#xA;अत्र दिव्यं हयशिरः काले पर्वणि पर्वणि |&#x9;005a&lt;br&gt;&#xA;उत्तिष्ठति सुवर्णाभं वार्भिरापूरयञ्जगत् ||&#x9;005c&lt;br&gt;&#xA;यस्मादत्र समग्रास्ताः पतन्ति जलमूर्तयः |&#x9;006a&lt;br&gt;&#xA;तस्मात्पातालमित्येतत्ख्यायते पुरमुत्तमम् ||&#x9;006c&lt;br&gt;&#xA;ऐरावतोऽस्मात्सलिलं गृहीत्वा जगतो हितः |&#x9;007a&lt;br&gt;&#xA;मेघेष्वामुञ्चते शीतं यन्महेन्द्रः प्रवर्षति ||&#x9;007c&lt;br&gt;&#xA;अत्र नानाविधाकारास्तिमयो नैकरूपिणः |&#x9;008a&lt;br&gt;&#xA;अप्सु सोमप्रभां पीत्वा वसन्ति जलचारिणः ||&#x9;008c&lt;br&gt;&#xA;अत्र सूर्यांशुभिर्भिन्नाः पातालतलमाश्रिताः |&#x9;009a&lt;br&gt;&#xA;मृता दिवसतः सूत पुनर्जीवन्ति ते निशि ||&#x9;009c&lt;br&gt;&#xA;उदये नित्यशश्चात्र चन्द्रमा रश्मिभिर्वृतः |&#x9;010a&lt;br&gt;&#xA;अमृतं स्पृश्य संस्पर्शात्सञ्जीवयति देहिनः ||&#x9;010c&lt;br&gt;&#xA;अत्र तेऽधर्मनिरता बद्धाः कालेन पीडिताः |&#x9;011a&lt;br&gt;&#xA;दैतेया निवसन्ति स्म वासवेन हृतश्रियः ||&#x9;011c&lt;br&gt;&#xA;अत्र भूतपतिर्नाम सर्वभूतमहेश्वरः |&#x9;012a&lt;br&gt;&#xA;भूतये सर्वभूतानामचरत्तप उत्तमम् ||&#x9;012c&lt;br&gt;&#xA;अत्र गोव्रतिनो विप्राः स्वाध्यायाम्नायकर्शिताः |&#x9;013a&lt;br&gt;&#xA;त्यक्तप्राणा जितस्वर्गा निवसन्ति महर्षयः ||&#x9;013c&lt;br&gt;&#xA;यत्रतत्रशयो नित्यं येनकेनचिदाशितः |&#x9;014a&lt;br&gt;&#xA;येनकेनचिदाच्छन्नः स गोव्रत इहोच्यते ||&#x9;014c&lt;br&gt;&#xA;ऐरावतो नागराजो वामनः कुमुदोऽञ्जनः |&#x9;015a&lt;br&gt;&#xA;प्रसूताः सुप्रतीकस्य वंशे वारणसत्तमाः ||&#x9;015c&lt;br&gt;&#xA;पश्य यद्यत्र ते कश्चिद्रोचते गुणतो वरः |&#x9;016a&lt;br&gt;&#xA;वरयिष्याव तं गत्वा यत्नमास्थाय मातले ||&#x9;016c&lt;br&gt;&#xA;अण्डमेतज्जले न्यस्तं दीप्यमानमिव श्रिया |&#x9;017a&lt;br&gt;&#xA;आ प्रजानां निसर्गाद्वै नोद्भिद्यति न सर्पति ||&#x9;017c&lt;br&gt;&#xA;नास्य जातिं निसर्गं वा कथ्यमानं शृणोमि वै |&#x9;018a&lt;br&gt;&#xA;पितरं मातरं वापि नास्य जानाति कश्चन ||&#x9;018c&lt;br&gt;&#xA;अतः किल महानग्निरन्तकाले समुत्थितः |&#x9;019a&lt;br&gt;&#xA;धक्ष्यते मातले सर्वं त्रैलोक्यं सचराचरम् ||&#x9;019c&lt;br&gt;&#xA;कण्व उवाच ||&#x9;020 &lt;br&gt;&#xA;मातलिस्त्वब्रवीच्छ्रुत्वा नारदस्याथ भाषितम |&#x9;020a&lt;br&gt;&#xA;न मेऽत्र रोचते कश्चिदन्यतो व्रज माचिरम् ||&#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/098/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/098/</guid>
      <description>&lt;p&gt;नारद उवाच ||&#x9;001 &lt;br&gt;&#xA;हिरण्यपुरमित्येतत्ख्यातं पुरवरं महत् |&#x9;001a&lt;br&gt;&#xA;दैत्यानां दानवानां च मायाशतविचारिणाम् ||&#x9;001c&lt;br&gt;&#xA;अनल्पेन प्रयत्नेन निर्मितं विश्वकर्मणा |&#x9;002a&lt;br&gt;&#xA;मयेन मनसा सृष्टं पातालतलमाश्रितम् ||&#x9;002c&lt;br&gt;&#xA;अत्र मायासहस्राणि विकुर्वाणा महौजसः |&#x9;003a&lt;br&gt;&#xA;दानवा निवसन्ति स्म शूरा दत्तवराः पुरा ||&#x9;003c&lt;br&gt;&#xA;नैते शक्रेण नान्येन वरुणेन यमेन वा |&#x9;004a&lt;br&gt;&#xA;शक्यन्ते वशमानेतुं तथैव धनदेन च ||&#x9;004c&lt;br&gt;&#xA;असुराः कालखञ्जाश्च तथा विष्णुपदोद्भवाः |&#x9;005a&lt;br&gt;&#xA;नैॠृता यातुधानाश्च ब्रह्मवेदोद्भवाश्च ये ||&#x9;005c&lt;br&gt;&#xA;दंष्ट्रिणो भीमरूपाश्च निवसन्त्यात्मरक्षिणः |&#x9;006a&lt;br&gt;&#xA;मायावीर्योपसम्पन्ना निवसन्त्यात्मरक्षिणः ||&#x9;006c&lt;br&gt;&#xA;निवातकवचा नाम दानवा युद्धदुर्मदाः |&#x9;007a&lt;br&gt;&#xA;जानासि च यथा शक्रो नैताञ्शक्नोति बाधितुम् ||&#x9;007c&lt;br&gt;&#xA;बहुशो मातले त्वं च तव पुत्रश्च गोमुखः |&#x9;008a&lt;br&gt;&#xA;निर्भग्नो देवराजश्च सहपुत्रः शचीपतिः ||&#x9;008c&lt;br&gt;&#xA;पश्य वेश्मानि रौक्माणि मातले राजतानि च |&#x9;009a&lt;br&gt;&#xA;कर्मणा विधियुक्तेन युक्तान्युपगतानि च ||&#x9;009c&lt;br&gt;&#xA;वैडूर्यहरितानीव प्रवालरुचिराणि च |&#x9;010a&lt;br&gt;&#xA;अर्कस्फटिकशुभ्राणि वज्रसारोज्ज्वलानि च ||&#x9;010c&lt;br&gt;&#xA;पार्थिवानीव चाभान्ति पुनर्नगमयानि च |&#x9;011a&lt;br&gt;&#xA;शैलानीव च दृश्यन्ते तारकाणीव चाप्युत ||&#x9;011c&lt;br&gt;&#xA;सूर्यरूपाणि चाभान्ति दीप्ताग्निसदृशानि च |&#x9;012a&lt;br&gt;&#xA;मणिजालविचित्राणि प्रांशूनि निबिडानि च ||&#x9;012c&lt;br&gt;&#xA;नैतानि शक्यं निर्देष्टुं रूपतो द्रव्यतस्तथा |&#x9;013a&lt;br&gt;&#xA;गुणतश्चैव सिद्धानि प्रमाणगुणवन्ति च ||&#x9;013c&lt;br&gt;&#xA;आक्रीडान्पश्य दैत्यानां तथैव शयनान्युत |&#x9;014a&lt;br&gt;&#xA;रत्नवन्ति महार्हाणि भाजनान्यासनानि च ||&#x9;014c&lt;br&gt;&#xA;जलदाभांस्तथा शैलांस्तोयप्रस्रवणान्वितान् |&#x9;015a&lt;br&gt;&#xA;कामपुष्पफलांश्चैव पादपान्कामचारिणः ||&#x9;015c&lt;br&gt;&#xA;मातले कश्चिदत्रापि रुचितस्ते वरो भवेत् |&#x9;016a&lt;br&gt;&#xA;अथ वान्यां दिशं भूमेर्गच्छाव यदि मन्यसे ||&#x9;016c&lt;br&gt;&#xA;कण्व उवाच ||&#x9;017 &lt;br&gt;&#xA;मातलिस्त्वब्रवीदेनं भाषमाणं तथाविधम् |&#x9;017a&lt;br&gt;&#xA;देवर्षे नैव मे कार्यं विप्रियं त्रिदिवौकसाम् ||&#x9;017c&lt;br&gt;&#xA;नित्यानुषक्तवैरा हि भ्रातरो देवदानवाः |&#x9;018a&lt;br&gt;&#xA;अरिपक्षेण सम्बन्धं रोचयिष्याम्यहं कथम् ||&#x9;018c&lt;br&gt;&#xA;अन्यत्र साधु गच्छावो द्रष्टुं नार्हामि दानवान् |&#x9;019a&lt;br&gt;&#xA;जानामि तु तथात्मानं दित्सात्मकमलं यथा ||&#x9;019c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/099/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/099/</guid>
      <description>&lt;p&gt;नारद उवाच ||&#x9;001 &lt;br&gt;&#xA;अयं लोकः सुपर्णानां पक्षिणां पन्नगाशिनाम् |&#x9;001a&lt;br&gt;&#xA;विक्रमे गमने भारे नैषामस्ति परिश्रमः ||&#x9;001c&lt;br&gt;&#xA;वैनतेयसुतैः सूत षड्भिस्ततमिदं कुलम् |&#x9;002a&lt;br&gt;&#xA;सुमुखेन सुनाम्ना च सुनेत्रेण सुवर्चसा ||&#x9;002c&lt;br&gt;&#xA;सुरूपपक्षिराजेन सुबलेन च मातले |&#x9;003a&lt;br&gt;&#xA;वर्धितानि प्रसूत्या वै विनताकुलकर्तृभिः ||&#x9;003c&lt;br&gt;&#xA;पक्षिराजाभिजात्यानां सहस्राणि शतानि च |&#x9;004a&lt;br&gt;&#xA;कश्यपस्य ततो वंशे जातैर्भूतिविवर्धनैः ||&#x9;004c&lt;br&gt;&#xA;सर्वे ह्येते श्रिया युक्ताः सर्वे श्रीवत्सलक्षणाः |&#x9;005a&lt;br&gt;&#xA;सर्वे श्रियमभीप्सन्तो धारयन्ति बलान्युत ||&#x9;005c&lt;br&gt;&#xA;कर्मणा क्षत्रियाश्चैते निर्घृणा भोगिभोजिनः |&#x9;006a&lt;br&gt;&#xA;ज्ञातिसङ्क्षयकर्तृत्वाद्ब्राह्मण्यं न लभन्ति वै ||&#x9;006c&lt;br&gt;&#xA;नामानि चैषां वक्ष्यामि यथा प्राधान्यतः शृणु |&#x9;007a&lt;br&gt;&#xA;मातले श्लाघ्यमेतद्धि कुलं विष्णुपरिग्रहम् ||&#x9;007c&lt;br&gt;&#xA;दैवतं विष्णुरेतेषां विष्णुरेव परायणम् |&#x9;008a&lt;br&gt;&#xA;हृदि चैषां सदा विष्णुर्विष्णुरेव गतिः सदा ||&#x9;008c&lt;br&gt;&#xA;सुवर्णचूडो नागाशी दारुणश्चण्डतुण्डकः |&#x9;009a&lt;br&gt;&#xA;अनलश्चानिलश्चैव विशालाक्षोऽथ कुण्डली ||&#x9;009c&lt;br&gt;&#xA;काश्यपिर्ध्वजविष्कम्भो वैनतेयोऽथ वामनः |&#x9;010a&lt;br&gt;&#xA;वातवेगो दिशाचक्षुर्निमेषो निमिषस्तथा ||&#x9;010c&lt;br&gt;&#xA;त्रिवारः सप्तवारश्च वाल्मीकिर्द्वीपकस्तथा |&#x9;011a&lt;br&gt;&#xA;दैत्यद्वीपः सरिद्द्वीपः सारसः पद्मकेसरः ||&#x9;011c&lt;br&gt;&#xA;सुमुखः सुखकेतुश्च चित्रबर्हस्तथानघः |&#x9;012a&lt;br&gt;&#xA;मेघकृत्कुमुदो दक्षः सर्पान्तः सोमभोजनः ||&#x9;012c&lt;br&gt;&#xA;गुरुभारः कपोतश्च सूर्यनेत्रश्चिरान्तकः |&#x9;013a&lt;br&gt;&#xA;विष्णुधन्वा कुमारश्च परिबर्हो हरिस्तथा ||&#x9;013c&lt;br&gt;&#xA;सुस्वरो मधुपर्कश्च हेमवर्णस्तथैव च |&#x9;014a&lt;br&gt;&#xA;मलयो मातरिश्वा च निशाकरदिवाकरौ ||&#x9;014c&lt;br&gt;&#xA;एते प्रदेशमात्रेण मयोक्ता गरुडात्मजाः |&#x9;015a&lt;br&gt;&#xA;प्राधान्यतोऽथ यशसा कीर्तिताः प्राणतश्च ते ||&#x9;015c&lt;br&gt;&#xA;यद्यत्र न रुचिः काचिदेहि गच्छाव मातले |&#x9;016a&lt;br&gt;&#xA;तं नयिष्यामि देशं त्वां रुचिं यत्रोपलप्स्यसे ||&#x9;016c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/100/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/100/</guid>
      <description>&lt;p&gt;नारद उवाच ||&#x9;001 &lt;br&gt;&#xA;इदं रसातलं नाम सप्तमं पृथिवीतलम् |&#x9;001a&lt;br&gt;&#xA;यत्रास्ते सुरभिर्माता गवाममृतसम्भवा ||&#x9;001c&lt;br&gt;&#xA;क्षरन्ती सततं क्षीरं पृथिवीसारसम्भवम् |&#x9;002a&lt;br&gt;&#xA;षण्णां रसानां सारेण रसमेकमनुत्तमम् ||&#x9;002c&lt;br&gt;&#xA;अमृतेनाभितृप्तस्य सारमुद्गिरतः पुरा |&#x9;003a&lt;br&gt;&#xA;पितामहस्य वदनादुदतिष्ठदनिन्दिता ||&#x9;003c&lt;br&gt;&#xA;यस्याः क्षीरस्य धाराया निपतन्त्या महीतले |&#x9;004a&lt;br&gt;&#xA;ह्रदः कृतः क्षीरनिधिः पवित्रं परमुत्तमम् ||&#x9;004c&lt;br&gt;&#xA;पुष्पितस्येव फेनस्य पर्यन्तमनुवेष्टितम् |&#x9;005a&lt;br&gt;&#xA;पिबन्तो निवसन्त्यत्र फेनपा मुनिसत्तमाः ||&#x9;005c&lt;br&gt;&#xA;फेनपा नाम नाम्ना ते फेनाहाराश्च मातले |&#x9;006a&lt;br&gt;&#xA;उग्रे तपसि वर्तन्ते येषां बिभ्यति देवताः ||&#x9;006c&lt;br&gt;&#xA;अस्याश्चतस्रो धेन्वोऽन्या दिक्षु सर्वासु मातले |&#x9;007a&lt;br&gt;&#xA;निवसन्ति दिशापाल्यो धारयन्त्यो दिशः स्मृताः ||&#x9;007c&lt;br&gt;&#xA;पूर्वां दिशं धारयते सुरूपा नाम सौरभी |&#x9;008a&lt;br&gt;&#xA;दक्षिणां हंसका नाम धारयत्यपरां दिशम् ||&#x9;008c&lt;br&gt;&#xA;पश्चिमा वारुणी दिक्च धार्यते वै सुभद्रया |&#x9;009a&lt;br&gt;&#xA;महानुभावया नित्यं मातले विश्वरूपया ||&#x9;009c&lt;br&gt;&#xA;सर्वकामदुघा नाम धेनुर्धारयते दिशम् |&#x9;010a&lt;br&gt;&#xA;उत्तरां मातले धर्म्यां तथैलविलसञ्ज्ञिताम् ||&#x9;010c&lt;br&gt;&#xA;आसां तु पयसा मिश्रं पयो निर्मथ्य सागरे |&#x9;011a&lt;br&gt;&#xA;मन्थानं मन्दरं कृत्वा देवैरसुरसंहितैः ||&#x9;011c&lt;br&gt;&#xA;उद्धृता वारुणी लक्ष्मीरमृतं चापि मातले |&#x9;012a&lt;br&gt;&#xA;उच्चैःश्रवाश्चाश्वराजो मणिरत्नं च कौस्तुभम् ||&#x9;012c&lt;br&gt;&#xA;सुधाहारेषु च सुधां स्वधाभोजिषु च स्वधाम् |&#x9;013a&lt;br&gt;&#xA;अमृतं चामृताशेषु सुरभिः क्षरते पयः ||&#x9;013c&lt;br&gt;&#xA;अत्र गाथा पुरा गीता रसातलनिवासिभिः |&#x9;014a&lt;br&gt;&#xA;पौराणी श्रूयते लोके गीयते या मनीषिभिः ||&#x9;014c&lt;br&gt;&#xA;न नागलोके न स्वर्गे न विमाने त्रिविष्टपे |&#x9;015a&lt;br&gt;&#xA;परिवासः सुखस्तादृग्रसातलतले यथा ||&#x9;015c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/101/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/101/</guid>
      <description>&lt;p&gt;नारद उवाच ||&#x9;001 &lt;br&gt;&#xA;इयं भोगवती नाम पुरी वासुकिपालिता |&#x9;001a&lt;br&gt;&#xA;यादृशी देवराजस्य पुरीवर्यामरावती ||&#x9;001c&lt;br&gt;&#xA;एष शेषः स्थितो नागो येनेयं धार्यते सदा |&#x9;002a&lt;br&gt;&#xA;तपसा लोकमुख्येन प्रभावमहता मही ||&#x9;002c&lt;br&gt;&#xA;श्वेतोच्चयनिभाकारो नानाविधविभूषणः |&#x9;003a&lt;br&gt;&#xA;सहस्रं धारयन्मूर्ध्नां ज्वालाजिह्वो महाबलः ||&#x9;003c&lt;br&gt;&#xA;इह नानाविधाकारा नानाविधविभूषणाः |&#x9;004a&lt;br&gt;&#xA;सुरसायाः सुता नागा निवसन्ति गतव्यथाः ||&#x9;004c&lt;br&gt;&#xA;मणिस्वस्तिकचक्राङ्काः कमण्डलुकलक्षणाः |&#x9;005a&lt;br&gt;&#xA;सहस्रसङ्ख्या बलिनः सर्वे रौद्राः स्वभावतः ||&#x9;005c&lt;br&gt;&#xA;सहस्रशिरसः केचित्केचित्पञ्चशताननाः |&#x9;006a&lt;br&gt;&#xA;शतशीर्षास्तथा केचित्केचित्त्रिशिरसोऽपि च ||&#x9;006c&lt;br&gt;&#xA;द्विपञ्चशिरसः केचित्केचित्सप्तमुखास्तथा |&#x9;007a&lt;br&gt;&#xA;महाभोगा महाकायाः पर्वताभोगभोगिनः ||&#x9;007c&lt;br&gt;&#xA;बहूनीह सहस्राणि प्रयुतान्यर्बुदानि च |&#x9;008a&lt;br&gt;&#xA;नागानामेकवंशानां यथाश्रेष्ठांस्तु मे शृणु ||&#x9;008c&lt;br&gt;&#xA;वासुकिस्तक्षकश्चैव कर्कोटकधनञ्जयौ |&#x9;009a&lt;br&gt;&#xA;कालीयो नहुषश्चैव कम्बलाश्वतरावुभौ ||&#x9;009c&lt;br&gt;&#xA;बाह्यकुण्डो मणिर्नागस्तथैवापूरणः खगः |&#x9;010a&lt;br&gt;&#xA;वामनश्चैलपत्रश्च कुकुरः कुकुणस्तथा ||&#x9;010c&lt;br&gt;&#xA;आर्यको नन्दकश्चैव तथा कलशपोतकौ  |&#x9;011a&lt;br&gt;&#xA;कैलासकः पिञ्जरको नागश्चैरावतस्तथा ||&#x9;011c&lt;br&gt;&#xA;सुमनोमुखो दधिमुखः शङ्खो नन्दोपनन्दकौ |&#x9;012a&lt;br&gt;&#xA;आप्तः कोटनकश्चैव शिखी निष्ठूरिकस्तथा ||&#x9;012c&lt;br&gt;&#xA;तित्तिरिर्हस्तिभद्रश्च कुमुदो माल्यपिण्डकः |&#x9;013a&lt;br&gt;&#xA;द्वौ पद्मौ पुण्डरीकश्च पुष्पो मुद्गरपर्णकः ||&#x9;013c&lt;br&gt;&#xA;करवीरः पीठरकः संवृत्तो वृत्त एव च |&#x9;014a&lt;br&gt;&#xA;पिण्डारो बिल्वपत्रश्च मूषिकादः शिरीषकः ||&#x9;014c&lt;br&gt;&#xA;दिलीपः शङ्खशीर्षश्च ज्योतिष्कोऽथापराजितः |&#x9;015a&lt;br&gt;&#xA;कौरव्यो धृतराष्ट्रश्च कुमारः कुशकस्तथा ||&#x9;015c&lt;br&gt;&#xA;विरजा धारणश्चैव सुबाहुर्मुखरो जयः |&#x9;016a&lt;br&gt;&#xA;बधिरान्धौ विकुण्डश्च विरसः सुरसस्तथा ||&#x9;016c&lt;br&gt;&#xA;एते चान्ये च बहवः कश्यपस्यात्मजाः स्मृताः |&#x9;017a&lt;br&gt;&#xA;मातले पश्य यद्यत्र कश्चित्ते रोचते वरः ||&#x9;017c&lt;br&gt;&#xA;कण्व उवाच ||&#x9;018 &lt;br&gt;&#xA;मातलिस्त्वेकमव्यग्रः सततं सन्निरीक्ष्य वै |&#x9;018a&lt;br&gt;&#xA;पप्रच्छ नारदं तत्र प्रीतिमानिव चाभवत् ||&#x9;018c&lt;br&gt;&#xA;स्थितो य एष पुरतः कौरव्यस्यार्यकस्य च |&#x9;019a&lt;br&gt;&#xA;द्युतिमान्दर्शनीयश्च कस्यैष कुलनन्दनः ||&#x9;019c&lt;br&gt;&#xA;कः पिता जननी चास्य कतमस्यैष भोगिनः |&#x9;020a&lt;br&gt;&#xA;वंशस्य कस्यैष महान्केतुभूत इव स्थितः ||&#x9;020c&lt;br&gt;&#xA;प्रणिधानेन धैर्येण रूपेण वयसा च मे |&#x9;021a&lt;br&gt;&#xA;मनः प्रविष्टो देवर्षे गुणकेश्याः पतिर्वरः ||&#x9;021c&lt;br&gt;&#xA;मातलिं प्रीतिमनसं दृष्ट्वा सुमुखदर्शनात् |&#x9;022a&lt;br&gt;&#xA;निवेदयामास तदा माहात्म्यं जन्म कर्म च ||&#x9;022c&lt;br&gt;&#xA;ऐरावतकुले जातः सुमुखो नाम नागराट् |&#x9;023a&lt;br&gt;&#xA;आर्यकस्य मतः पौत्रो दौहित्रो वामनस्य च ||&#x9;023c&lt;br&gt;&#xA;एतस्य हि पिता नागश्चिकुरो नाम मातले |&#x9;024a&lt;br&gt;&#xA;नचिराद्वैनतेयेन पञ्चत्वमुपपादितः ||&#x9;024c&lt;br&gt;&#xA;ततोऽब्रवीत्प्रीतमना मातलिर्नारदं वचः |&#x9;025a&lt;br&gt;&#xA;एष मे रुचितस्तात जामाता भुजगोत्तमः ||&#x9;025c&lt;br&gt;&#xA;क्रियतामत्र यत्नो हि प्रीतिमानस्म्यनेन वै |&#x9;026a&lt;br&gt;&#xA;अस्य नागपतेर्दातुं प्रियां दुहितरं मुने ||&#x9;026c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/102/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/102/</guid>
      <description>&lt;p&gt;नारद उवाच ||&#x9;001 &lt;br&gt;&#xA;सूतोऽयं मातलिर्नाम शक्रस्य दयितः सुहृत् |&#x9;001a&lt;br&gt;&#xA;शुचिः शीलगुणोपेतस्तेजस्वी वीर्यवान्बली ||&#x9;001c&lt;br&gt;&#xA;शक्रस्यायं सखा चैव मन्त्री सारथिरेव च |&#x9;002a&lt;br&gt;&#xA;अल्पान्तरप्रभावश्च वासवेन रणे रणे ||&#x9;002c&lt;br&gt;&#xA;अयं हरिसहस्रेण युक्तं जैत्रं रथोत्तमम् |&#x9;003a&lt;br&gt;&#xA;देवासुरेषु युद्धेषु मनसैव नियच्छति ||&#x9;003c&lt;br&gt;&#xA;अनेन विजितानश्वैर्दोर्भ्यां जयति वासवः |&#x9;004a&lt;br&gt;&#xA;अनेन प्रहृते पूर्वं बलभित्प्रहरत्युत ||&#x9;004c&lt;br&gt;&#xA;अस्य कन्या वरारोहा रूपेणासदृशी भुवि |&#x9;005a&lt;br&gt;&#xA;सत्त्वशीलगुणोपेता गुणकेशीति विश्रुता ||&#x9;005c&lt;br&gt;&#xA;तस्यास्य यत्नाच्चरतस्त्रैलोक्यममरद्युते |&#x9;006a&lt;br&gt;&#xA;सुमुखो भवतः पौत्रो रोचते दुहितुः पतिः ||&#x9;006c&lt;br&gt;&#xA;यदि ते रोचते सौम्य भुजगोत्तम माचिरम् |&#x9;007a&lt;br&gt;&#xA;क्रियतामार्यक क्षिप्रं बुद्धिः कन्याप्रतिग्रहे ||&#x9;007c&lt;br&gt;&#xA;यथा विष्णुकुले लक्ष्मीर्यथा स्वाहा विभावसोः |&#x9;008a&lt;br&gt;&#xA;कुले तव तथैवास्तु गुणकेशी सुमध्यमा ||&#x9;008c&lt;br&gt;&#xA;पौत्रस्यार्थे भवांस्तस्माद्गुणकेशीं प्रतीच्छतु |&#x9;009a&lt;br&gt;&#xA;सदृशीं प्रतिरूपस्य वासवस्य शचीमिव ||&#x9;009c&lt;br&gt;&#xA;पितृहीनमपि ह्येनं गुणतो वरयामहे |&#x9;010a&lt;br&gt;&#xA;बहुमानाच्च भवतस्तथैवैरावतस्य च |&#x9;010c&lt;br&gt;&#xA;सुमुखस्य गुणैश्चैव शीलशौचदमादिभिः ||&#x9;010e&lt;br&gt;&#xA;अभिगम्य स्वयं कन्यामयं दातुं समुद्यतः |&#x9;011a&lt;br&gt;&#xA;मातलेस्तस्य सम्मानं कर्तुमर्हो भवानपि ||&#x9;011c&lt;br&gt;&#xA;कण्व उवाच ||&#x9;012 &lt;br&gt;&#xA;स तु दीनः प्रहृष्टश्च प्राह नारदमार्यकः |&#x9;012a&lt;br&gt;&#xA;व्रियमाणे तथा पौत्रे पुत्रे च निधनं गते ||&#x9;012c&lt;br&gt;&#xA;न मे नैतद्बहुमतं देवर्षे वचनं तव |&#x9;013a&lt;br&gt;&#xA;सखा शक्रस्य संयुक्तः कस्यायं नेप्सितो भवेत् ||&#x9;013c&lt;br&gt;&#xA;कारणस्य तु दौर्बल्याच्चिन्तयामि महामुने |&#x9;014a&lt;br&gt;&#xA;अस्य देहकरस्तात मम पुत्रो महाद्युते |&#x9;014c&lt;br&gt;&#xA;भक्षितो वैनतेयेन दुःखार्तास्तेन वै वयम् ||&#x9;014e&lt;br&gt;&#xA;पुनरेव च तेनोक्तं वैनतेयेन गच्छता |&#x9;015a&lt;br&gt;&#xA;मासेनान्येन सुमुखं भक्षयिष्य इति प्रभो ||&#x9;015c&lt;br&gt;&#xA;ध्रुवं तथा तद्भविता जानीमस्तस्य निश्चयम् |&#x9;016a&lt;br&gt;&#xA;तेन हर्षः प्रनष्टो मे सुपर्णवचनेन वै ||&#x9;016c&lt;br&gt;&#xA;मातलिस्त्वब्रवीदेनं बुद्धिरत्र कृता मया |&#x9;017a&lt;br&gt;&#xA;जामातृभावेन वृतः सुमुखस्तव पुत्रजः ||&#x9;017c&lt;br&gt;&#xA;सोऽयं मया च सहितो नारदेन च पन्नगः |&#x9;018a&lt;br&gt;&#xA;त्रिलोकेशं सुरपतिं गत्वा पश्यतु वासवम् ||&#x9;018c&lt;br&gt;&#xA;शेषेणैवास्य कार्येण प्रज्ञास्याम्यहमायुषः |&#x9;019a&lt;br&gt;&#xA;सुपर्णस्य विघाते च प्रयतिष्यामि सत्तम ||&#x9;019c&lt;br&gt;&#xA;सुमुखश्च मया सार्धं देवेशमभिगच्छतु |&#x9;020a&lt;br&gt;&#xA;कार्यसंसाधनार्थाय स्वस्ति तेऽस्तु भुजङ्गम ||&#x9;020c&lt;br&gt;&#xA;ततस्ते सुमुखं गृह्य सर्व एव महौजसः |&#x9;021a&lt;br&gt;&#xA;ददृशुः शक्रमासीनं देवराजं महाद्युतिम् ||&#x9;021c&lt;br&gt;&#xA;सङ्गत्या तत्र भगवान्विष्णुरासीच्चतुर्भुजः |&#x9;022a&lt;br&gt;&#xA;ततस्तत्सर्वमाचख्यौ नारदो मातलिं प्रति ||&#x9;022c&lt;br&gt;&#xA;ततः पुरन्दरं विष्णुरुवाच भुवनेश्वरम् |&#x9;023a&lt;br&gt;&#xA;अमृतं दीयतामस्मै क्रियताममरैः समः ||&#x9;023c&lt;br&gt;&#xA;मातलिर्नारदश्चैव सुमुखश्चैव वासव |&#x9;024a&lt;br&gt;&#xA;लभन्तां भवतः कामात्काममेतं यथेप्सितम् ||&#x9;024c&lt;br&gt;&#xA;पुरन्दरोऽथ सञ्चिन्त्य वैनतेयपराक्रमम् |&#x9;025a&lt;br&gt;&#xA;विष्णुमेवाब्रवीदेनं भवानेव ददात्विति ||&#x9;025c&lt;br&gt;&#xA;विष्णुरुवाच ||&#x9;026 &lt;br&gt;&#xA;ईशस्त्वमसि लोकानां चराणामचराश्च ये |&#x9;026a&lt;br&gt;&#xA;त्वया दत्तमदत्तं कः कर्तुमुत्सहते विभो ||&#x9;026c&lt;br&gt;&#xA;कण्व उवाच ||&#x9;027 &lt;br&gt;&#xA;प्रादाच्छक्रस्ततस्तस्मै पन्नगायायुरुत्तमम् |&#x9;027a&lt;br&gt;&#xA;न त्वेनममृतप्राशं चकार बलवृत्रहा ||&#x9;027c&lt;br&gt;&#xA;लब्ध्वा वरं तु सुमुखः सुमुखः सम्बभूव ह |&#x9;028a&lt;br&gt;&#xA;कृतदारो यथाकामं जगाम च गृहान्प्रति ||&#x9;028c&lt;br&gt;&#xA;नारदस्त्वार्यकश्चैव कृतकार्यौ मुदा युतौ |&#x9;029a&lt;br&gt;&#xA;प्रतिजग्मतुरभ्यर्च्य देवराजं महाद्युतिम् ||&#x9;029c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/103/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/103/</guid>
      <description>&lt;p&gt;कण्व उवाच ||&#x9;001 &lt;br&gt;&#xA;गरुडस्तत्तु शुश्राव यथावृत्तं महाबलः |&#x9;001a&lt;br&gt;&#xA;आयुःप्रदानं शक्रेण कृतं नागस्य भारत ||&#x9;001c&lt;br&gt;&#xA;पक्षवातेन महता रुद्ध्वा त्रिभुवनं खगः |&#x9;002a&lt;br&gt;&#xA;सुपर्णः परमक्रुद्धो वासवं समुपाद्रवत् ||&#x9;002c&lt;br&gt;&#xA;गरुड उवाच ||&#x9;003 &lt;br&gt;&#xA;भगवन्किमवज्ञानात्क्षुधां प्रति भये मम |&#x9;003a&lt;br&gt;&#xA;कामकारवरं दत्त्वा पुनश्चलितवानसि ||&#x9;003c&lt;br&gt;&#xA;निसर्गात्सर्वभूतानां सर्वभूतेश्वरेण मे |&#x9;004a&lt;br&gt;&#xA;आहारो विहितो धात्रा किमर्थं वार्यते त्वया ||&#x9;004c&lt;br&gt;&#xA;वृतश्चैष महानागः स्थापितः समयश्च मे |&#x9;005a&lt;br&gt;&#xA;अनेन च मया देव भर्तव्यः प्रसवो महान् ||&#x9;005c&lt;br&gt;&#xA;एतस्मिंस्त्वन्यथाभूते नान्यं हिंसितुमुत्सहे |&#x9;006a&lt;br&gt;&#xA;क्रीडसे कामकारेण देवराज यथेच्छकम् ||&#x9;006c&lt;br&gt;&#xA;सोऽहं प्राणान्विमोक्ष्यामि तथा परिजनो मम |&#x9;007a&lt;br&gt;&#xA;ये च भृत्या मम गृहे प्रीतिमान्भव वासव ||&#x9;007c&lt;br&gt;&#xA;एतच्चैवाहमर्हामि भूयश्च बलवृत्रहन् |&#x9;008a&lt;br&gt;&#xA;त्रैलोक्यस्येश्वरो योऽहं परभृत्यत्वमागतः ||&#x9;008c&lt;br&gt;&#xA;त्वयि तिष्ठति देवेश न विष्णुः कारणं मम |&#x9;009a&lt;br&gt;&#xA;त्रैलोक्यराज राज्यं हि त्वयि वासव शाश्वतम् ||&#x9;009c&lt;br&gt;&#xA;ममापि दक्षस्य सुता जननी कश्यपः पिता |&#x9;010a&lt;br&gt;&#xA;अहमप्युत्सहे लोकान्समस्तान्वोढुमञ्जसा ||&#x9;010c&lt;br&gt;&#xA;असह्यं सर्वभूतानां ममापि विपुलं बलम् |&#x9;011a&lt;br&gt;&#xA;मयापि सुमहत्कर्म कृतं दैतेयविग्रहे ||&#x9;011c&lt;br&gt;&#xA;श्रुतश्रीः श्रुतसेनश्च विवस्वान्रोचनामुखः |&#x9;012a&lt;br&gt;&#xA;प्रसभः कालकाक्षश्च मयापि दितिजा हताः ||&#x9;012c&lt;br&gt;&#xA;यत्तु ध्वजस्थानगतो यत्नात्परिचराम्यहम् |&#x9;013a&lt;br&gt;&#xA;वहामि चैवानुजं ते तेन मामवमन्यसे ||&#x9;013c&lt;br&gt;&#xA;कोऽन्यो भारसहो ह्यस्ति कोऽन्योऽस्ति बलवत्तरः |&#x9;014a&lt;br&gt;&#xA;मया योऽहं विशिष्टः सन्वहामीमं सबान्धवम् ||&#x9;014c&lt;br&gt;&#xA;अवज्ञाय तु यत्तेऽहं भोजनाद्व्यपरोपितः |&#x9;015a&lt;br&gt;&#xA;तेन मे गौरवं नष्टं त्वत्तश्चास्माच्च वासव ||&#x9;015c&lt;br&gt;&#xA;अदित्यां य इमे जाता बलविक्रमशालिनः |&#x9;016a&lt;br&gt;&#xA;त्वमेषां किल सर्वेषां विशेषाद्बलवत्तरः ||&#x9;016c&lt;br&gt;&#xA;सोऽहं पक्षैकदेशेन वहामि त्वां गतक्लमः |&#x9;017a&lt;br&gt;&#xA;विमृश त्वं शनैस्तात को न्वत्र बलवानिति ||&#x9;017c&lt;br&gt;&#xA;कण्व उवाच ||&#x9;018 &lt;br&gt;&#xA;तस्य तद्वचनं श्रुत्वा खगस्योदर्कदारुणम् |&#x9;018a&lt;br&gt;&#xA;अक्षोभ्यं क्षोभयंस्तार्क्ष्यमुवाच रथचक्रभृत् ||&#x9;018c&lt;br&gt;&#xA;गरुत्मन्मन्यसेऽऽत्मानं बलवन्तं सुदुर्बलम् |&#x9;019a&lt;br&gt;&#xA;अलमस्मत्समक्षं ते स्तोतुमात्मानमण्डज ||&#x9;019c&lt;br&gt;&#xA;त्रैलोक्यमपि मे कृत्स्नमशक्तं देहधारणे |&#x9;020a&lt;br&gt;&#xA;अहमेवात्मनात्मानं वहामि त्वां च धारये ||&#x9;020c&lt;br&gt;&#xA;इमं तावन्ममैकं त्वं बाहुं सव्येतरं वह |&#x9;021a&lt;br&gt;&#xA;यद्येनं धारयस्येकं सफलं ते विकत्थितम् ||&#x9;021c&lt;br&gt;&#xA;ततः स भगवांस्तस्य स्कन्धे बाहुं समासजत् |&#x9;022a&lt;br&gt;&#xA;निपपात स भारार्तो विह्वलो नष्टचेतनः ||&#x9;022c&lt;br&gt;&#xA;यावान्हि भारः कृत्स्नायाः पृथिव्याः पर्वतैः सह |&#x9;023a&lt;br&gt;&#xA;एकस्या देहशाखायास्तावद्भारममन्यत ||&#x9;023c&lt;br&gt;&#xA;न त्वेनं पीडयामास बलेन बलवत्तरः |&#x9;024a&lt;br&gt;&#xA;ततो हि जीवितं तस्य न व्यनीनशदच्युतः ||&#x9;024c&lt;br&gt;&#xA;विपक्षः स्रस्तकायश्च विचेता विह्वलः खगः |&#x9;025a&lt;br&gt;&#xA;मुमोच पत्राणि तदा गुरुभारप्रपीडितः ||&#x9;025c&lt;br&gt;&#xA;स विष्णुं शिरसा पक्षी प्रणम्य विनतासुतः |&#x9;026a&lt;br&gt;&#xA;विचेता विह्वलो दीनः किञ्चिद्वचनमब्रवीत् ||&#x9;026c&lt;br&gt;&#xA;भगवल्ँलोकसारस्य सदृशेन वपुष्मता |&#x9;027a&lt;br&gt;&#xA;भुजेन स्वैरमुक्तेन निष्पिष्टोऽस्मि महीतले ||&#x9;027c&lt;br&gt;&#xA;क्षन्तुमर्हसि मे देव विह्वलस्याल्पचेतसः ||&#x9;028a&lt;br&gt;&#xA;बलदाहविदग्धस्य पक्षिणो ध्वजवासिनः ||&#x9;028c&lt;br&gt;&#xA;न विज्ञातं बलं देव मया ते परमं विभो |&#x9;029a&lt;br&gt;&#xA;तेन मन्याम्यहं वीर्यमात्मनोऽसदृशं परैः ||&#x9;029c&lt;br&gt;&#xA;ततश्चक्रे स भगवान्प्रसादं वै गरुत्मतः |&#x9;030a&lt;br&gt;&#xA;मैवं भूय इति स्नेहात्तदा चैनमुवाच ह ||&#x9;030c&lt;br&gt;&#xA;तथा त्वमपि गान्धारे यावत्पाण्डुसुतान्रणे |&#x9;031a&lt;br&gt;&#xA;नासादयसि तान्वीरांस्तावज्जीवसि पुत्रक ||&#x9;031c&lt;br&gt;&#xA;भीमः प्रहरतां श्रेष्ठो वायुपुत्रो महाबलः |&#x9;032a&lt;br&gt;&#xA;धनञ्जयश्चेन्द्रसुतो न हन्यातां तु कं रणे ||&#x9;032c&lt;br&gt;&#xA;विष्णुर्वायुश्च शक्रश्च धर्मस्तौ चाश्विनावुभौ |&#x9;033a&lt;br&gt;&#xA;एते देवास्त्वया केन हेतुना शक्यमीक्षितुम् ||&#x9;033c&lt;br&gt;&#xA;तदलं ते विरोधेन शमं गच्छ नृपात्मज |&#x9;034a&lt;br&gt;&#xA;वासुदेवेन तीर्थेन कुलं रक्षितुमर्हसि ||&#x9;034c&lt;br&gt;&#xA;प्रत्यक्षो ह्यस्य सर्वस्य नारदोऽयं महातपाः |&#x9;035a&lt;br&gt;&#xA;माहात्म्यं यत्तदा विष्णोर्योऽयं चक्रगदाधरः ||&#x9;035c&lt;br&gt;&#xA;वैशम्पायन उवाच ||&#x9;036 &lt;br&gt;&#xA;दुर्योधनस्तु तच्छ्रुत्वा निःश्वसन्भृकुटीमुखः |&#x9;036a&lt;br&gt;&#xA;राधेयमभिसम्प्रेक्ष्य जहास स्वनवत्तदा ||&#x9;036c&lt;br&gt;&#xA;कदर्थीकृत्य तद्वाक्यमृषेः कण्वस्य दुर्मतिः |&#x9;037a&lt;br&gt;&#xA;ऊरुं गजकराकारं ताडयन्निदमब्रवीत् ||&#x9;037c&lt;br&gt;&#xA;यथैवेश्वरसृष्टोऽस्मि यद्भावि या च मे गतिः |&#x9;038a&lt;br&gt;&#xA;तथा महर्षे वर्तामि किं प्रलापः करिष्यति ||&#x9;038c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/104/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/104/</guid>
      <description>&lt;p&gt;जनमेजय उवाच ||&#x9;001 &lt;br&gt;&#xA;अनर्थे जातनिर्बन्धं परार्थे लोभमोहितम् |&#x9;001a&lt;br&gt;&#xA;अनार्यकेष्वभिरतं मरणे कृतनिश्चयम् ||&#x9;001c&lt;br&gt;&#xA;ज्ञातीनां दुःखकर्तारं बन्धूनां शोकवर्धनम् |&#x9;002a&lt;br&gt;&#xA;सुहृदां क्लेशदातारं द्विषतां हर्षवर्धनम् ||&#x9;002c&lt;br&gt;&#xA;कथं नैनं विमार्गस्थं वारयन्तीह बान्धवाः |&#x9;003a&lt;br&gt;&#xA;सौहृदाद्वा सुहृत्स्निग्धो भगवान्वा पितामहः ||&#x9;003c&lt;br&gt;&#xA;वैशम्पायन उवाच || &#x9;004 &lt;br&gt;&#xA;उक्तं भगवता वाक्यमुक्तं भीष्मेण यत्क्षमम् |&#x9;004a&lt;br&gt;&#xA;उक्तं बहुविधं चैव नारदेनापि तच्छृणु ||&#x9;004c&lt;br&gt;&#xA;नारद उवाच ||&#x9;005 &lt;br&gt;&#xA;दुर्लभो वै सुहृच्छ्रोता दुर्लभश्च हितः सुहृत् |&#x9;005a&lt;br&gt;&#xA;तिष्ठते हि सुहृद्यत्र न बन्धुस्तत्र तिष्ठति ||&#x9;005c&lt;br&gt;&#xA;श्रोतव्यमपि पश्यामि सुहृदां कुरुनन्दन |&#x9;006a&lt;br&gt;&#xA;न कर्तव्यश्च निर्बन्धो निर्बन्धो हि सुदारुणः ||&#x9;006c&lt;br&gt;&#xA;अत्राप्युदाहरन्तीममितिहासं पुरातनम् |&#x9;007a&lt;br&gt;&#xA;यथा निर्बन्धतः प्राप्तो गालवेन पराजयः ||&#x9;007c&lt;br&gt;&#xA;विश्वामित्रं तपस्यन्तं धर्मो जिज्ञासया पुरा |&#x9;008a&lt;br&gt;&#xA;अभ्यगच्छत्स्वयं भूत्वा वसिष्ठो भगवानृषिः ||&#x9;008c&lt;br&gt;&#xA;सप्तर्षीणामन्यतमं वेषमास्थाय भारत |&#x9;009a&lt;br&gt;&#xA;बुभुक्षुः क्षुधितो राजन्नाश्रमं कौशिकस्य ह ||&#x9;009c&lt;br&gt;&#xA;विश्वामित्रोऽथ सम्भ्रान्तः श्रपयामास वै चरुम् |&#x9;010a&lt;br&gt;&#xA;परमान्नस्य यत्नेन न च स प्रत्यपालयत् ||&#x9;010c&lt;br&gt;&#xA;अन्नं तेन यदा भुक्तमन्यैर्दत्तं तपस्विभिः |&#x9;011a&lt;br&gt;&#xA;अथ गृह्यान्नमत्युष्णं विश्वामित्रोऽभ्युपागमत् ||&#x9;011c&lt;br&gt;&#xA;भुक्तं मे तिष्ठ तावत्त्वमित्युक्त्वा भगवान्ययौ |&#x9;012a&lt;br&gt;&#xA;विश्वामित्रस्ततो राजन्स्थित एव महाद्युतिः ||&#x9;012c&lt;br&gt;&#xA;भक्तं प्रगृह्य मूर्ध्ना तद्बाहुभ्यां पार्श्वतोऽगमत् |&#x9;013a&lt;br&gt;&#xA;स्थितः स्थाणुरिवाभ्याशे निश्चेष्टो मारुताशनः ||&#x9;013c&lt;br&gt;&#xA;तस्य शुश्रूषणे यत्नमकरोद्गालवो मुनिः |&#x9;014a&lt;br&gt;&#xA;गौरवाद्बहुमानाच्च हार्देन प्रियकाम्यया ||&#x9;014c&lt;br&gt;&#xA;अथ वर्षशते पूर्णे धर्मः पुनरुपागमत् |&#x9;015a&lt;br&gt;&#xA;वासिष्ठं वेषमास्थाय कौशिकं भोजनेप्सया ||&#x9;015c&lt;br&gt;&#xA;स दृष्ट्वा शिरसा भक्तं ध्रियमाणं महर्षिणा |&#x9;016a&lt;br&gt;&#xA;तिष्ठता वायुभक्षेण विश्वामित्रेण धीमता ||&#x9;016c&lt;br&gt;&#xA;प्रतिगृह्य ततो धर्मस्तथैवोष्णं तथा नवम् |&#x9;017a&lt;br&gt;&#xA;भुक्त्वा प्रीतोऽस्मि विप्रर्षे तमुक्त्वा स मुनिर्गतः ||&#x9;017c&lt;br&gt;&#xA;क्षत्रभावादपगतो ब्राह्मणत्वमुपागतः |&#x9;018a&lt;br&gt;&#xA;धर्मस्य वचनात्प्रीतो विश्वामित्रस्तदाभवत् ||&#x9;018c&lt;br&gt;&#xA;विश्वामित्रस्तु शिष्यस्य गालवस्य तपस्विनः |&#x9;019a&lt;br&gt;&#xA;शुश्रूषया च भक्त्या च प्रीतिमानित्युवाच तम् ||&#x9;019c&lt;br&gt;&#xA;अनुज्ञातो मया वत्स यथेष्टं गच्छ गालव ||&#x9;019e&lt;br&gt;&#xA;इत्युक्तः प्रत्युवाचेदं गालवो मुनिसत्तमम् |&#x9;020a&lt;br&gt;&#xA;प्रीतो मधुरया वाचा विश्वामित्रं महाद्युतिम् ||&#x9;020c&lt;br&gt;&#xA;दक्षिणां कां प्रयच्छामि भवते गुरुकर्मणि |&#x9;021a&lt;br&gt;&#xA;दक्षिणाभिरुपेतं हि कर्म सिध्यति मानवम् ||&#x9;021c&lt;br&gt;&#xA;दक्षिणानां हि सृष्टानामपवर्गेण भुज्यते |&#x9;022a&lt;br&gt;&#xA;स्वर्गे क्रतुफलं सद्भिर्दक्षिणा शान्तिरुच्यते |&#x9;022c&lt;br&gt;&#xA;किमाहरामि गुर्वर्थं ब्रवीतु भगवानिति ||&#x9;022e&lt;br&gt;&#xA;जानमानस्तु भगवाञ्जितः शुश्रूषणेन च |&#x9;023a&lt;br&gt;&#xA;विश्वामित्रस्तमसकृद्गच्छ गच्छेत्यचोदयत् ||&#x9;023c&lt;br&gt;&#xA;असकृद्गच्छ गच्छेति विश्वामित्रेण भाषितः |&#x9;024a&lt;br&gt;&#xA;किं ददानीति बहुशो गालवः प्रत्यभाषत ||&#x9;024c&lt;br&gt;&#xA;निर्बन्धतस्तु बहुशो गालवस्य तपस्विनः |&#x9;025a&lt;br&gt;&#xA;किञ्चिदागतसंरम्भो विश्वामित्रोऽब्रवीदिदम् ||&#x9;025c&lt;br&gt;&#xA;एकतःश्यामकर्णानां शतान्यष्टौ ददस्व मे |&#x9;026a&lt;br&gt;&#xA;हयानां चन्द्रशुभ्राणां गच्छ गालव माचिरम् ||&#x9;026c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/105/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/105/</guid>
      <description>&lt;p&gt;नारद उवाच ||&#x9;001 &lt;br&gt;&#xA;एवमुक्तस्तदा तेन विश्वामित्रेण धीमता |&#x9;001a&lt;br&gt;&#xA;नास्ते न शेते नाहारं कुरुते गालवस्तदा ||&#x9;001c&lt;br&gt;&#xA;त्वगस्थिभूतो हरिणश्चिन्ताशोकपरायणः |&#x9;002a&lt;br&gt;&#xA;शोचमानोऽतिमात्रं स दह्यमानश्च मन्युना ||&#x9;002c&lt;br&gt;&#xA;कुतः पुष्टानि मित्राणि कुतोऽर्थाः सञ्चयः कुतः |&#x9;003a&lt;br&gt;&#xA;हयानां चन्द्रशुभ्राणां शतान्यष्टौ कुतो मम ||&#x9;003c&lt;br&gt;&#xA;कुतो मे भोजनश्रद्धा सुखश्रद्धा कुतश्च मे |&#x9;004a&lt;br&gt;&#xA;श्रद्धा मे जीवितस्यापि छिन्ना किं जीवितेन मे ||&#x9;004c&lt;br&gt;&#xA;अहं पारं समुद्रस्य पृथिव्या वा परं परात् |&#x9;005a&lt;br&gt;&#xA;गत्वात्मानं विमुञ्चामि किं फलं जीवितेन मे ||&#x9;005c&lt;br&gt;&#xA;अधनस्याकृतार्थस्य त्यक्तस्य विविधैः फलैः |&#x9;006a&lt;br&gt;&#xA;ऋणं धारयमाणस्य कुतः सुखमनीहया ||&#x9;006c&lt;br&gt;&#xA;सुहृदां हि धनं भुक्त्वा कृत्वा प्रणयमीप्सितम् |&#x9;007a&lt;br&gt;&#xA;प्रतिकर्तुमशक्तस्य जीवितान्मरणं वरम् ||&#x9;007c&lt;br&gt;&#xA;प्रतिश्रुत्य करिष्येति कर्तव्यं तदकुर्वतः |&#x9;008a&lt;br&gt;&#xA;मिथ्यावचनदग्धस्य इष्टापूर्तं प्रणश्यति ||&#x9;008c&lt;br&gt;&#xA;न रूपमनृतस्यास्ति नानृतस्यास्ति सन्ततिः |&#x9;009a&lt;br&gt;&#xA;नानृतस्याधिपत्यं च कुत एव गतिः शुभा ||&#x9;009c&lt;br&gt;&#xA;कुतः कृतघ्नस्य यशः कुतः स्थानं कुतः सुखम् |&#x9;010a&lt;br&gt;&#xA;अश्रद्धेयः कृतघ्नो हि कृतघ्ने नास्ति निष्कृतिः ||&#x9;010c&lt;br&gt;&#xA;न जीवत्यधनः पापः कुतः पापस्य तन्त्रणम् |&#x9;011a&lt;br&gt;&#xA;पापो ध्रुवमवाप्नोति विनाशं नाशयन्कृतम् ||&#x9;011c&lt;br&gt;&#xA;सोऽहं पापः कृतघ्नश्च कृपणश्चानृतोऽपि च |&#x9;012a&lt;br&gt;&#xA;गुरोर्यः कृतकार्यः संस्तत्करोमि न भाषितम् |&#x9;012c&lt;br&gt;&#xA;सोऽहं प्राणान्विमोक्ष्यामि कृत्वा यत्नमनुत्तमम् ||&#x9;012e&lt;br&gt;&#xA;अर्थना न मया काचित्कृतपूर्वा दिवौकसाम् |&#x9;013a&lt;br&gt;&#xA;मानयन्ति च मां सर्वे त्रिदशा यज्ञसंस्तरे ||&#x9;013c&lt;br&gt;&#xA;अहं तु विबुधश्रेष्ठं देवं त्रिभुवनेश्वरम् |&#x9;014a&lt;br&gt;&#xA;विष्णुं गच्छाम्यहं कृष्णं गतिं गतिमतां वरम् ||&#x9;014c&lt;br&gt;&#xA;भोगा यस्मात्प्रतिष्ठन्ते व्याप्य सर्वान्सुरासुरान् |&#x9;015a&lt;br&gt;&#xA;प्रयतो द्रष्टुमिच्छामि महायोगिनमव्ययम् ||&#x9;015c&lt;br&gt;&#xA;एवमुक्ते सखा तस्य गरुडो विनतात्मजः |&#x9;016a&lt;br&gt;&#xA;दर्शयामास तं प्राह संहृष्टः प्रियकाम्यया ||&#x9;016c&lt;br&gt;&#xA;सुहृद्भवान्मम मतः सुहृदां च मतः सुहृत् |&#x9;017a&lt;br&gt;&#xA;ईप्सितेनाभिलाषेण योक्तव्यो विभवे सति ||&#x9;017c&lt;br&gt;&#xA;विभवश्चास्ति मे विप्र वासवावरजो द्विज |&#x9;018a&lt;br&gt;&#xA;पूर्वमुक्तस्त्वदर्थं च कृतः कामश्च तेन मे ||&#x9;018c&lt;br&gt;&#xA;स भवानेतु गच्छाव नयिष्ये त्वां यथासुखम् |&#x9;019a&lt;br&gt;&#xA;देशं पारं पृथिव्या वा गच्छ गालव माचिरम् ||&#x9;019c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/106/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/106/</guid>
      <description>&lt;p&gt;सुपर्ण उवाच ||&#x9;001 &lt;br&gt;&#xA;अनुशिष्टोऽस्मि देवेन गालवाज्ञातयोनिना |&#x9;001a&lt;br&gt;&#xA;ब्रूहि कामनुसंयामि द्रष्टुं प्रथमतो दिशम् ||&#x9;001c&lt;br&gt;&#xA;पूर्वां वा दक्षिणां वाहमथ वा पश्चिमां दिशम् |&#x9;002a&lt;br&gt;&#xA;उत्तरां वा द्विजश्रेष्ठ कुतो गच्छामि गालव ||&#x9;002c&lt;br&gt;&#xA;यस्यामुदयते पूर्वं सर्वलोकप्रभावनः |&#x9;003a&lt;br&gt;&#xA;सविता यत्र सन्ध्यायां साध्यानां वर्तते तपः ||&#x9;003c&lt;br&gt;&#xA;यस्यां पूर्वं मतिर्जाता यया व्याप्तमिदं जगत् |&#x9;004a&lt;br&gt;&#xA;चक्षुषी यत्र धर्मस्य यत्र चैष प्रतिष्ठितः ||&#x9;004c&lt;br&gt;&#xA;हुतं यतोमुखैर्हव्यं सर्पते सर्वतोदिशम् |&#x9;005a&lt;br&gt;&#xA;एतद्द्वारं द्विजश्रेष्ठ दिवसस्य तथाध्वनः ||&#x9;005c&lt;br&gt;&#xA;यत्र पूर्वं प्रसूता वै दाक्षायण्यः प्रजाः स्त्रियः |&#x9;006a&lt;br&gt;&#xA;यस्यां दिशि प्रवृद्धाश्च कश्यपस्यात्मसम्भवाः ||&#x9;006c&lt;br&gt;&#xA;यतोमूला सुराणां श्रीर्यत्र शक्रोऽभ्यषिच्यत |&#x9;007a&lt;br&gt;&#xA;सुरराज्येन विप्रर्षे देवैश्चात्र तपश्चितम् ||&#x9;007c&lt;br&gt;&#xA;एतस्मात्कारणाद्ब्रह्मन्पूर्वेत्येषा दिगुच्यते |&#x9;008a&lt;br&gt;&#xA;यस्मात्पूर्वतरे काले पूर्वमेषावृता सुरैः ||&#x9;008c&lt;br&gt;&#xA;अत एव च पूर्वेषां पूर्वामाशामवेक्षताम् |&#x9;009a&lt;br&gt;&#xA;पूर्वकार्याणि कार्याणि दैवानि सुखमीप्सता ||&#x9;009c&lt;br&gt;&#xA;अत्र वेदाञ्जगौ पूर्वं भगवाल्ँलोकभावनः |&#x9;010a&lt;br&gt;&#xA;अत्रैवोक्ता सवित्रासीत्सावित्री ब्रह्मवादिषु ||&#x9;010c&lt;br&gt;&#xA;अत्र दत्तानि सूर्येण यजूंषि द्विजसत्तम |&#x9;011a&lt;br&gt;&#xA;अत्र लब्धवरैः सोमः सुरैः क्रतुषु पीयते ||&#x9;011c&lt;br&gt;&#xA;अत्र तृप्ता हुतवहाः स्वां योनिमुपभुञ्जते |&#x9;012a&lt;br&gt;&#xA;अत्र पातालमाश्रित्य वरुणः श्रियमाप च ||&#x9;012c&lt;br&gt;&#xA;अत्र पूर्वं वसिष्ठस्य पौराणस्य द्विजर्षभ |&#x9;013a&lt;br&gt;&#xA;सूतिश्चैव प्रतिष्ठा च निधनं च प्रकाशते ||&#x9;013c&lt;br&gt;&#xA;ओङ्कारस्यात्र जायन्ते सूतयो दशतीर्दश |&#x9;014a&lt;br&gt;&#xA;पिबन्ति मुनयो यत्र हविर्धाने स्म सोमपाः ||&#x9;014c&lt;br&gt;&#xA;प्रोक्षिता यत्र बहवो वराहाद्या मृगा वने |&#x9;015a&lt;br&gt;&#xA;शक्रेण यत्र भागार्थे दैवतेषु प्रकल्पिताः ||&#x9;015c&lt;br&gt;&#xA;अत्राहिताः कृतघ्नाश्च मानुषाश्चासुराश्च ये |&#x9;016a&lt;br&gt;&#xA;उदयंस्तान्हि सर्वान्वै क्रोधाद्धन्ति विभावसुः ||&#x9;016c&lt;br&gt;&#xA;एतद्द्वारं त्रिलोकस्य स्वर्गस्य च सुखस्य च |&#x9;017a&lt;br&gt;&#xA;एष पूर्वो दिशाभागो विशावैनं यदीच्छसि ||&#x9;017c&lt;br&gt;&#xA;प्रियं कार्यं हि मे तस्य यस्यास्मि वचने स्थितः |&#x9;018a&lt;br&gt;&#xA;ब्रूहि गालव यास्यामि शृणु चाप्यपरां दिशम् ||&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/107/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/107/</guid>
      <description>&lt;p&gt;सुपर्ण उवाच ||&#x9;001 &lt;br&gt;&#xA;इयं विवस्वता पूर्वं श्रौतेन विधिना किल |&#x9;001a&lt;br&gt;&#xA;गुरवे दक्षिणा दत्ता दक्षिणेत्युच्यतेऽथ दिक् ||&#x9;001c&lt;br&gt;&#xA;अत्र लोकत्रयस्यास्य पितृपक्षः प्रतिष्ठितः |&#x9;002a&lt;br&gt;&#xA;अत्रोष्मपानां देवानां निवासः श्रूयते द्विज ||&#x9;002c&lt;br&gt;&#xA;अत्र विश्वे सदा देवाः पितृभिः सार्धमासते |&#x9;003a&lt;br&gt;&#xA;इज्यमानाः स्म लोकेषु सम्प्राप्तास्तुल्यभागताम् ||&#x9;003c&lt;br&gt;&#xA;एतद्द्वितीयं धर्मस्य द्वारमाचक्षते द्विज |&#x9;004a&lt;br&gt;&#xA;त्रुटिशो लवशश्चात्र गण्यते कालनिश्चयः ||&#x9;004c&lt;br&gt;&#xA;अत्र देवर्षयो नित्यं पितृलोकर्षयस्तथा |&#x9;005a&lt;br&gt;&#xA;तथा राजर्षयः सर्वे निवसन्ति गतव्यथाः ||&#x9;005c&lt;br&gt;&#xA;अत्र धर्मश्च सत्यं च कर्म चात्र निशाम्यते |&#x9;006a&lt;br&gt;&#xA;गतिरेषा द्विजश्रेष्ठ कर्मणात्मावसादिनः ||&#x9;006c&lt;br&gt;&#xA;एषा दिक्सा द्विजश्रेष्ठ यां सर्वः प्रतिपद्यते |&#x9;007a&lt;br&gt;&#xA;वृता त्वनवबोधेन सुखं तेन न गम्यते ||&#x9;007c&lt;br&gt;&#xA;नैर्ॠतानां सहस्राणि बहून्यत्र द्विजर्षभ |&#x9;008a&lt;br&gt;&#xA;सृष्टानि प्रतिकूलानि द्रष्टव्यान्यकृतात्मभिः ||&#x9;008c&lt;br&gt;&#xA;अत्र मन्दरकुञ्जेषु विप्रर्षिसदनेषु च |&#x9;009a&lt;br&gt;&#xA;गन्धर्वा गान्ति गाथा वै चित्तबुद्धिहरा द्विज ||&#x9;009c&lt;br&gt;&#xA;अत्र सामानि गाथाभिः श्रुत्वा गीतानि रैवतः |&#x9;010a&lt;br&gt;&#xA;गतदारो गतामात्यो गतराज्यो वनं गतः ||&#x9;010c&lt;br&gt;&#xA;अत्र सावर्णिना चैव यवक्रीतात्मजेन च |&#x9;011a&lt;br&gt;&#xA;मर्यादा स्थापिता ब्रह्मन्यां सूर्यो नातिवर्तते ||&#x9;011c&lt;br&gt;&#xA;अत्र राक्षसराजेन पौलस्त्येन महात्मना |&#x9;012a&lt;br&gt;&#xA;रावणेन तपश्चीर्त्वा सुरेभ्योऽमरता वृता ||&#x9;012c&lt;br&gt;&#xA;अत्र वृत्तेन वृत्रोऽपि शक्रशत्रुत्वमीयिवान् |&#x9;013a&lt;br&gt;&#xA;अत्र सर्वासवः प्राप्ताः पुनर्गच्छन्ति पञ्चधा ||&#x9;013c&lt;br&gt;&#xA;अत्र दुष्कृतकर्माणो नराः पच्यन्ति गालव |&#x9;014a&lt;br&gt;&#xA;अत्र वैतरणी नाम नदी वितरणैर्वृता |&#x9;014c&lt;br&gt;&#xA;अत्र गत्वा सुखस्यान्तं दुःखस्यान्तं प्रपद्यते ||&#x9;014e&lt;br&gt;&#xA;अत्रावृत्तो दिनकरः क्षरते सुरसं पयः |&#x9;015a&lt;br&gt;&#xA;काष्ठां चासाद्य धानिष्ठां हिममुत्सृजते पुनः ||&#x9;015c&lt;br&gt;&#xA;अत्राहं गालव पुरा क्षुधार्तः परिचिन्तयन् |&#x9;016a&lt;br&gt;&#xA;लब्धवान्युध्यमानौ द्वौ बृहन्तौ गजकच्छपौ ||&#x9;016c&lt;br&gt;&#xA;अत्र शक्रधनुर्नाम सूर्याज्जातो महानृषिः |&#x9;017a&lt;br&gt;&#xA;विदुर्यं कपिलं देवं येनात्ताः सगरात्मजाः ||&#x9;017c&lt;br&gt;&#xA;अत्र सिद्धाः शिवा नाम ब्राह्मणा वेदपारगाः |&#x9;018a&lt;br&gt;&#xA;अधीत्य सखिलान्वेदानालभन्ते यमक्षयम् ||&#x9;018c&lt;br&gt;&#xA;अत्र भोगवती नाम पुरी वासुकिपालिता |&#x9;019a&lt;br&gt;&#xA;तक्षकेण च नागेन तथैवैरावतेन च ||&#x9;019c&lt;br&gt;&#xA;अत्र निर्याणकालेषु तमः सम्प्राप्यते महत् |&#x9;020a&lt;br&gt;&#xA;अभेद्यं भास्करेणापि स्वयं वा कृष्णवर्त्मना ||&#x9;020c&lt;br&gt;&#xA;एष तस्यापि ते मार्गः परितापस्य गालव |&#x9;021a&lt;br&gt;&#xA;ब्रूहि मे यदि गन्तव्यं प्रतीचीं शृणु वा मम ||&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/108/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/108/</guid>
      <description>&lt;p&gt;सुपर्ण उवाच ||&#x9;001 &lt;br&gt;&#xA;इयं दिग्दयिता राज्ञो वरुणस्य तु गोपतेः |&#x9;001a&lt;br&gt;&#xA;सदा सलिलराजस्य प्रतिष्ठा चादिरेव च ||&#x9;001c&lt;br&gt;&#xA;अत्र पश्चादहः सूर्यो विसर्जयति भाः स्वयम् |&#x9;002a&lt;br&gt;&#xA;पश्चिमेत्यभिविख्याता दिगियं द्विजसत्तम ||&#x9;002c&lt;br&gt;&#xA;यादसामत्र राज्येन सलिलस्य च गुप्तये |&#x9;003a&lt;br&gt;&#xA;कश्यपो भगवान्देवो वरुणं स्माभ्यषेचयत् ||&#x9;003c&lt;br&gt;&#xA;अत्र पीत्वा समस्तान्वै वरुणस्य रसांस्तु षट् |&#x9;004a&lt;br&gt;&#xA;जायते तरुणः सोमः शुक्लस्यादौ तमिस्रहा ||&#x9;004c&lt;br&gt;&#xA;अत्र पश्चात्कृता दैत्या वायुना संयतास्तदा |&#x9;005a&lt;br&gt;&#xA;निःश्वसन्तो महानागैरर्दिताः सुषुपुर्द्विज ||&#x9;005c&lt;br&gt;&#xA;अत्र सूर्यं प्रणयिनं प्रतिगृह्णाति पर्वतः |&#x9;006a&lt;br&gt;&#xA;अस्तो नाम यतः सन्ध्या पश्चिमा प्रतिसर्पति ||&#x9;006c&lt;br&gt;&#xA;अतो रात्रिश्च निद्रा च निर्गता दिवसक्षये |&#x9;007a&lt;br&gt;&#xA;जायते जीवलोकस्य हर्तुमर्धमिवायुषः ||&#x9;007c&lt;br&gt;&#xA;अत्र देवीं दितिं सुप्तामात्मप्रसवधारिणीम् |&#x9;008a&lt;br&gt;&#xA;विगर्भामकरोच्छक्रो यत्र जातो मरुद्गणः ||&#x9;008c&lt;br&gt;&#xA;अत्र मूलं हिमवतो मन्दरं याति शाश्वतम् |&#x9;009a&lt;br&gt;&#xA;अपि वर्षसहस्रेण न चास्यान्तोऽधिगम्यते ||&#x9;009c&lt;br&gt;&#xA;अत्र काञ्चनशैलस्य काञ्चनाम्बुवहस्य च |&#x9;010a&lt;br&gt;&#xA;उदधेस्तीरमासाद्य सुरभिः क्षरते पयः ||&#x9;010c&lt;br&gt;&#xA;अत्र मध्ये समुद्रस्य कबन्धः प्रतिदृश्यते |&#x9;011a&lt;br&gt;&#xA;स्वर्भानोः सूर्यकल्पस्य सोमसूर्यौ जिघांसतः ||&#x9;011c&lt;br&gt;&#xA;सुवर्णशिरसोऽप्यत्र हरिरोम्णः प्रगायतः |&#x9;012a&lt;br&gt;&#xA;अदृश्यस्याप्रमेयस्य श्रूयते विपुलो ध्वनिः ||&#x9;012c&lt;br&gt;&#xA;अत्र ध्वजवती नाम कुमारी हरिमेधसः |&#x9;013a&lt;br&gt;&#xA;आकाशे तिष्ठ तिष्ठेति तस्थौ सूर्यस्य शासनात् ||&#x9;013c&lt;br&gt;&#xA;अत्र वायुस्तथा वह्निरापः खं चैव गालव |&#x9;014a&lt;br&gt;&#xA;आह्निकं चैव नैशं च दुःखस्पर्शं विमुञ्चति |&#x9;014c&lt;br&gt;&#xA;अतः प्रभृति सूर्यस्य तिर्यगावर्तते गतिः ||&#x9;014e&lt;br&gt;&#xA;अत्र ज्योतींषि सर्वाणि विशन्त्यादित्यमण्डलम् |&#x9;015a&lt;br&gt;&#xA;अष्टाविंशतिरात्रं च चङ्क्रम्य सह भानुना |&#x9;015c&lt;br&gt;&#xA;निष्पतन्ति पुनः सूर्यात्सोमसंयोगयोगतः ||&#x9;015e&lt;br&gt;&#xA;अत्र नित्यं स्रवन्तीनां प्रभवः सागरोदयः |&#x9;016a&lt;br&gt;&#xA;अत्र लोकत्रयस्यापस्तिष्ठन्ति वरुणाश्रयाः ||&#x9;016c&lt;br&gt;&#xA;अत्र पन्नगराजस्याप्यनन्तस्य निवेशनम् |&#x9;017a&lt;br&gt;&#xA;अनादिनिधनस्यात्र विष्णोः स्थानमनुत्तमम् ||&#x9;017c&lt;br&gt;&#xA;अत्रानलसखस्यापि पवनस्य निवेशनम् |&#x9;018a&lt;br&gt;&#xA;महर्षेः कश्यपस्यात्र मारीचस्य निवेशनम् ||&#x9;018c&lt;br&gt;&#xA;एष ते पश्चिमो मार्गो दिग्द्वारेण प्रकीर्तितः |&#x9;019a&lt;br&gt;&#xA;ब्रूहि गालव गच्छावो बुद्धिः का द्विजसत्तम ||&#x9;019c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/109/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/109/</guid>
      <description>&lt;p&gt;सुपर्ण उवाच ||&#x9;001 &lt;br&gt;&#xA;यस्मादुत्तार्यते पापाद्यस्मान्निःश्रेयसोऽश्नुते |&#x9;001a&lt;br&gt;&#xA;तस्मादुत्तारणफलादुत्तरेत्युच्यते बुधैः ||&#x9;001c&lt;br&gt;&#xA;उत्तरस्य हिरण्यस्य परिवापस्य गालव |&#x9;002a&lt;br&gt;&#xA;मार्गः पश्चिमपूर्वाभ्यां दिग्भ्यां वै मध्यमः स्मृतः ||&#x9;002c&lt;br&gt;&#xA;अस्यां दिशि वरिष्ठायामुत्तरायां द्विजर्षभ |&#x9;003a&lt;br&gt;&#xA;नासौम्यो नाविधेयात्मा नाधर्म्यो वसते जनः ||&#x9;003c&lt;br&gt;&#xA;अत्र नारायणः कृष्णो जिष्णुश्चैव नरोत्तमः |&#x9;004a&lt;br&gt;&#xA;बदर्यामाश्रमपदे तथा ब्रह्मा च शाश्वतः ||&#x9;004c&lt;br&gt;&#xA;अत्र वै हिमवत्पृष्ठे नित्यमास्ते महेश्वरः |&#x9;005a&lt;br&gt;&#xA;अत्र राज्येन विप्राणां चन्द्रमाश्चाभ्यषिच्यत ||&#x9;005c&lt;br&gt;&#xA;अत्र गङ्गां महादेवः पतन्तीं गगनाच्च्युताम् |&#x9;006a&lt;br&gt;&#xA;प्रतिगृह्य ददौ लोके मानुषे ब्रह्मवित्तम ||&#x9;006c&lt;br&gt;&#xA;अत्र देव्या तपस्तप्तं महेश्वरपरीप्सया |&#x9;007a&lt;br&gt;&#xA;अत्र कामश्च रोषश्च शैलश्चोमा च सम्बभुः ||&#x9;007c&lt;br&gt;&#xA;अत्र राक्षसयक्षाणां गन्धर्वाणां च गालव |&#x9;008a&lt;br&gt;&#xA;आधिपत्येन कैलासे धनदोऽप्यभिषेचितः ||&#x9;008c&lt;br&gt;&#xA;अत्र चैत्ररथं रम्यमत्र वैखानसाश्रमः |&#x9;009a&lt;br&gt;&#xA;अत्र मन्दाकिनी चैव मन्दरश्च द्विजर्षभ ||&#x9;009c&lt;br&gt;&#xA;अत्र सौगन्धिकवनं नैर्ॠतैरभिरक्ष्यते |&#x9;010a&lt;br&gt;&#xA;शाड्वलं कदलीस्कन्धमत्र सन्तानका नगाः ||&#x9;010c&lt;br&gt;&#xA;अत्र संयमनित्यानां सिद्धानां स्वैरचारिणाम् |&#x9;011a&lt;br&gt;&#xA;विमानान्यनुरूपाणि कामभोग्यानि गालव ||&#x9;011c&lt;br&gt;&#xA;अत्र ते ऋषयः सप्त देवी चारुन्धती तथा |&#x9;012a&lt;br&gt;&#xA;अत्र तिष्ठति वै स्वातिरत्रास्या उदयः स्मृतः ||&#x9;012c&lt;br&gt;&#xA;अत्र यज्ञं समारुह्य ध्रुवं स्थाता पितामहः |&#x9;013a&lt;br&gt;&#xA;ज्योतींषि चन्द्रसूर्यौ च परिवर्तन्ति नित्यशः ||&#x9;013c&lt;br&gt;&#xA;अत्र गायन्तिकाद्वारं रक्षन्ति द्विजसत्तमाः |&#x9;014a&lt;br&gt;&#xA;धामा नाम महात्मानो मुनयः सत्यवादिनः ||&#x9;014c&lt;br&gt;&#xA;न तेषां ज्ञायते सूतिर्नाकृतिर्न तपश्चितम् |&#x9;015a&lt;br&gt;&#xA;परिवर्तसहस्राणि कामभोग्यानि गालव ||&#x9;015c&lt;br&gt;&#xA;यथा यथा प्रविशति तस्मात्परतरं नरः |&#x9;016a&lt;br&gt;&#xA;तथा तथा द्विजश्रेष्ठ प्रविलीयति गालव ||&#x9;016c&lt;br&gt;&#xA;न तत्केनचिदन्येन गतपूर्वं द्विजर्षभ |&#x9;017a&lt;br&gt;&#xA;ॠते नारायणं देवं नरं वा जिष्णुमव्ययम् ||&#x9;017c&lt;br&gt;&#xA;अत्र कैलासमित्युक्तं स्थानमैलविलस्य तत् |&#x9;018a&lt;br&gt;&#xA;अत्र विद्युत्प्रभा नाम जज्ञिरेऽप्सरसो दश ||&#x9;018c&lt;br&gt;&#xA;अत्र विष्णुपदं नाम क्रमता विष्णुना कृतम् |&#x9;019a&lt;br&gt;&#xA;त्रिलोकविक्रमे ब्रह्मन्नुत्तरां दिशमाश्रितम् ||&#x9;019c&lt;br&gt;&#xA;अत्र राज्ञा मरुत्तेन यज्ञेनेष्टं द्विजोत्तम |&#x9;020a&lt;br&gt;&#xA;उशीरबीजे विप्रर्षे यत्र जाम्बूनदं सरः ||&#x9;020c&lt;br&gt;&#xA;जीमूतस्यात्र विप्रर्षेरुपतस्थे महात्मनः |&#x9;021a&lt;br&gt;&#xA;साक्षाद्धैमवतः पुण्यो विमलः कमलाकरः ||&#x9;021c&lt;br&gt;&#xA;ब्राह्मणेषु च यत्कृत्स्नं स्वन्तं कृत्वा धनं महत् |&#x9;022a&lt;br&gt;&#xA;वव्रे वनं महर्षिः स जैमूतं तद्वनं ततः ||&#x9;022c&lt;br&gt;&#xA;अत्र नित्यं दिशापालाः सायं प्रातर्द्विजर्षभ |&#x9;023a&lt;br&gt;&#xA;कस्य कार्यं किमिति वै परिक्रोशन्ति गालव ||&#x9;023c&lt;br&gt;&#xA;एवमेषा द्विजश्रेष्ठ गुणैरन्यैर्दिगुत्तरा |&#x9;024a&lt;br&gt;&#xA;उत्तरेति परिख्याता सर्वकर्मसु चोत्तरा ||&#x9;024c&lt;br&gt;&#xA;एता विस्तरशस्तात तव सङ्कीर्तिता दिशः |&#x9;025a&lt;br&gt;&#xA;चतस्रः क्रमयोगेन कामाशां गन्तुमिच्छसि ||&#x9;025c&lt;br&gt;&#xA;उद्यतोऽहं द्विजश्रेष्ठ तव दर्शयितुं दिशः |&#x9;026a&lt;br&gt;&#xA;पृथिवीं चाखिलां ब्रह्मंस्तस्मादारोह मां द्विज ||&#x9;026c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/110/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/110/</guid>
      <description>&lt;p&gt;001  गालव उवाच ||&#xA;001a गरुत्मन्भुजगेन्द्रारे सुपर्ण विनतात्मज |&#xA;001c नय मां तार्क्ष्य पूर्वेण यत्र धर्मस्य चक्षुषी ||&#xA;002a पूर्वमेतां दिशं गच्छ या पूर्वं परिकीर्तिता |&#xA;002c दैवतानां हि सान्निध्यमत्र कीर्तितवानसि ||&#xA;003a अत्र सत्यं च धर्मश्च त्वया सम्यक्प्रकीर्तितः |&#xA;003c इच्छेयं तु समागन्तुं समस्तैर्दैवतैरहम् |&#xA;003e भूयश्च तान्सुरान्द्रष्टुमिच्छेयमरुणानुज ||&#xA;004  नारद उवाच ||&#xA;004a तमाह विनतासूनुरारोहस्वेति वै द्विजम् |&#xA;004c आरुरोहाथ स मुनिर्गरुडं गालवस्तदा ||&#xA;005  गालव उवाच ||&#xA;005a क्रममाणस्य ते रूपं दृश्यते पन्नगाशन |&#xA;005c भास्करस्येव पूर्वाह्णे सहस्रांशोर्विवस्वतः ||&#xA;006a पक्षवातप्रणुन्नानां वृक्षाणामनुगामिनाम् |&#xA;006c प्रस्थितानामिव समं पश्यामीह गतिं खग ||&#xA;007a ससागरवनामुर्वीं सशैलवनकाननाम् |&#xA;007c आकर्षन्निव चाभासि पक्षवातेन खेचर ||&#xA;008a समीननागनक्रं च खमिवारोप्यते जलम् |&#xA;008c वायुना चैव महता पक्षवातेन चानिशम् ||&#xA;009a तुल्यरूपाननान्मत्स्यांस्तिमिमत्स्यांस्तिमिङ्गिलान् |&#xA;009c नागांश्च नरवक्त्रांश्च पश्याम्युन्मथितानिव ||&#xA;010a महार्णवस्य च रवैः श्रोत्रे मे बधिरीकृते |&#xA;010c न शृणोमि न पश्यामि नात्मनो वेद्मि कारणम् ||&#xA;011a शनैः साधु भवान्यातु ब्रह्महत्यामनुस्मरन् |&#xA;011c न दृश्यते रविस्तात न दिशो न च खं खग ||&#xA;012a तम एव तु पश्यामि शरीरं ते न लक्षये |&#xA;012c मणीव जात्यौ पश्यामि चक्षुषी तेऽहमण्डज ||&#xA;013a शरीरे तु न पश्यामि तव चैवात्मनश्च ह |&#xA;013c पदे पदे तु पश्यामि सलिलादग्निमुत्थितम् ||&#xA;014a स मे निर्वाप्य सहसा चक्षुषी शाम्यते पुनः |&#xA;014c तन्निवर्त महान्कालो गच्छतो विनतात्मज ||&#xA;015a न मे प्रयोजनं किञ्चिद्गमने पन्नगाशन |&#xA;015c सन्निवर्त महावेग न वेगं विषहामि ते ||&#xA;016a गुरवे संश्रुतानीह शतान्यष्टौ हि वाजिनाम् |&#xA;016c एकतःश्यामकर्णानां शुभ्राणां चन्द्रवर्चसाम् ||&#xA;017a तेषां चैवापवर्गाय मार्गं पश्यामि नाण्डज |&#xA;017c ततोऽयं जीवितत्यागे दृष्टो मार्गो मयात्मनः ||&#xA;018a नैव मेऽस्ति धनं किञ्चिन्न धनेनान्वितः सुहृत् |&#xA;018c न चार्थेनापि महता शक्यमेतद्व्यपोहितुम् ||&#xA;019  नारद उवाच ||&#xA;019a एवं बहु च दीनं च ब्रुवाणं गालवं तदा |&#xA;019c प्रत्युवाच व्रजन्नेव प्रहसन्विनतात्मजः ||&#xA;020a नातिप्रज्ञोऽसि विप्रर्षे योऽऽत्मानं त्यक्तुमिच्छसि |&#xA;020c न चापि कृत्रिमः कालः कालो हि परमेश्वरः ||&#xA;021a किमहं पूर्वमेवेह भवता नाभिचोदितः |&#xA;021c उपायोऽत्र महानस्ति येनैतदुपपद्यते ||&#xA;022a तदेष ॠषभो नाम पर्वतः सागरोरसि |&#xA;022c अत्र विश्रम्य भुक्त्वा च निवर्तिष्याव गालव ||&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/111/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/111/</guid>
      <description>&lt;p&gt;नारद उवाच ||&#x9;001 &lt;br&gt;&#xA;ऋषभस्य ततः शृङ्गे निपत्य द्विजपक्षिणौ |&#x9;001a&lt;br&gt;&#xA;शाण्डिलीं ब्राह्मणीं तत्र ददृशाते तपोन्विताम् ||&#x9;001c&lt;br&gt;&#xA;अभिवाद्य सुपर्णस्तु गालवश्चाभिपूज्य ताम् |&#x9;002a&lt;br&gt;&#xA;तया च स्वागतेनोक्तौ विष्टरे सन्निषीदतुः ||&#x9;002c&lt;br&gt;&#xA;सिद्धमन्नं तया क्षिप्रं बलिमन्त्रोपबृंहितम् |&#x9;003a&lt;br&gt;&#xA;भुक्त्वा तृप्तावुभौ भूमौ सुप्तौ तावन्नमोहितौ ||&#x9;003c&lt;br&gt;&#xA;मुहूर्तात्प्रतिबुद्धस्तु सुपर्णो गमनेप्सया |&#x9;004a&lt;br&gt;&#xA;अथ भ्रष्टतनूजाङ्गमात्मानं ददृशे खगः ||&#x9;004c&lt;br&gt;&#xA;मांसपिण्डोपमोऽभूत्स मुखपादान्वितः खगः |&#x9;005a&lt;br&gt;&#xA;गालवस्तं तथा दृष्ट्वा विषण्णः पर्यपृच्छत ||&#x9;005c&lt;br&gt;&#xA;किमिदं भवता प्राप्तमिहागमनजं फलम् |&#x9;006a&lt;br&gt;&#xA;वासोऽयमिह कालं तु कियन्तं नौ भविष्यति ||&#x9;006c&lt;br&gt;&#xA;किं नु ते मनसा ध्यातमशुभं धर्मदूषणम् |&#x9;007a&lt;br&gt;&#xA;न ह्ययं भवतः स्वल्पो व्यभिचारो भविष्यति ||&#x9;007c&lt;br&gt;&#xA;सुपर्णोऽथाब्रवीद्विप्रं प्रध्यातं वै मया द्विज |&#x9;008a&lt;br&gt;&#xA;इमां सिद्धामितो नेतुं तत्र यत्र प्रजापतिः ||&#x9;008c&lt;br&gt;&#xA;यत्र देवो महादेवो यत्र विष्णुः सनातनः |&#x9;009a&lt;br&gt;&#xA;यत्र धर्मश्च यज्ञश्च तत्रेयं निवसेदिति ||&#x9;009c&lt;br&gt;&#xA;सोऽहं भगवतीं याचे प्रणतः प्रियकाम्यया |&#x9;010a&lt;br&gt;&#xA;मयैतन्नाम प्रध्यातं मनसा शोचता किल ||&#x9;010c&lt;br&gt;&#xA;तदेवं बहुमानात्ते मयेहानीप्सितं कृतम् |&#x9;011a&lt;br&gt;&#xA;सुकृतं दुष्कृतं वा त्वं माहात्म्यात्क्षन्तुमर्हसि ||&#x9;011c&lt;br&gt;&#xA;सा तौ तदाब्रवीत्तुष्टा पतगेन्द्रद्विजर्षभौ |&#x9;012a&lt;br&gt;&#xA;न भेतव्यं सुपर्णोऽसि सुपर्ण त्यज सम्भ्रमम् ||&#x9;012c&lt;br&gt;&#xA;निन्दितास्मि त्वया वत्स न च निन्दां क्षमाम्यहम् |&#x9;013a&lt;br&gt;&#xA;लोकेभ्यः स परिभ्रश्येद्यो मां निन्देत पापकृत् ||&#x9;013c&lt;br&gt;&#xA;हीनयालक्षणैः सर्वैस्तथानिन्दितया मया |&#x9;014a&lt;br&gt;&#xA;आचारं प्रतिगृह्णन्त्या सिद्धिः प्राप्तेयमुत्तमा ||&#x9;014c&lt;br&gt;&#xA;आचाराल्लभते धर्ममाचाराल्लभते धनम् |&#x9;015a&lt;br&gt;&#xA;आचाराच्छ्रियमाप्नोति आचारो हन्त्यलक्षणम् ||&#x9;015c&lt;br&gt;&#xA;तदायुष्मन्खगपते यथेष्टं गम्यतामितः |&#x9;016a&lt;br&gt;&#xA;न च ते गर्हणीयापि गर्हितव्याः स्त्रियः क्वचित् ||&#x9;016c&lt;br&gt;&#xA;भवितासि यथापूर्वं बलवीर्यसमन्वितः |&#x9;017a&lt;br&gt;&#xA;बभूवतुस्ततस्तस्य पक्षौ द्रविणवत्तरौ ||&#x9;017c&lt;br&gt;&#xA;अनुज्ञातश्च शाण्डिल्या यथागतमुपागमत् |&#x9;018a&lt;br&gt;&#xA;नैव चासादयामास तथारूपांस्तुरङ्गमान् ||&#x9;018c&lt;br&gt;&#xA;विश्वामित्रोऽथ तं दृष्ट्वा गालवं चाध्वनि स्थितम् |&#x9;019a&lt;br&gt;&#xA;उवाच वदतां श्रेष्ठो वैनतेयस्य सन्निधौ ||&#x9;019c&lt;br&gt;&#xA;यस्त्वया स्वयमेवार्थः प्रतिज्ञातो मम द्विज |&#x9;020a&lt;br&gt;&#xA;तस्य कालोऽपवर्गस्य यथा वा मन्यते भवान् ||&#x9;020c&lt;br&gt;&#xA;प्रतीक्षिष्याम्यहं कालमेतावन्तं तथा परम् |&#x9;021a&lt;br&gt;&#xA;यथा संसिध्यते विप्र स मार्गस्तु निशम्यताम् ||&#x9;021c&lt;br&gt;&#xA;सुपर्णोऽथाब्रवीद्दीनं गालवं भृशदुःखितम् |&#x9;022a&lt;br&gt;&#xA;प्रत्यक्षं खल्विदानीं मे विश्वामित्रो यदुक्तवान् ||&#x9;022c&lt;br&gt;&#xA;तदागच्छ द्विजश्रेष्ठ मन्त्रयिष्याव गालव |&#x9;023a&lt;br&gt;&#xA;नादत्त्वा गुरवे शक्यं कृत्स्नमर्थं त्वयासितुम् ||&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/112/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/112/</guid>
      <description>&lt;p&gt;नारद उवाच ||&#x9;001 &lt;br&gt;&#xA;अथाह गालवं दीनं सुपर्णः पततां वरः |&#x9;001a&lt;br&gt;&#xA;निर्मितं वह्निना भूमौ वायुना वैधितं तथा |&#x9;001c&lt;br&gt;&#xA;यस्माद्धिरण्मयं सर्वं हिरण्यं तेन चोच्यते ||&#x9;001e&lt;br&gt;&#xA;धत्ते धारयते चेदमेतस्मात्कारणाद्धनम् |&#x9;002a&lt;br&gt;&#xA;तदेतत्त्रिषु लोकेषु धनं तिष्ठति शाश्वतम् ||&#x9;002c&lt;br&gt;&#xA;नित्यं प्रोष्ठपदाभ्यां च शुक्रे धनपतौ तथा |&#x9;003a&lt;br&gt;&#xA;मनुष्येभ्यः समादत्ते शुक्रश्चित्तार्जितं धनम् ||&#x9;003c&lt;br&gt;&#xA;अजैकपादहिर्बुध्न्यै रक्ष्यते धनदेन च |&#x9;004a&lt;br&gt;&#xA;एवं न शक्यते लब्धुमलब्धव्यं द्विजर्षभ ||&#x9;004c&lt;br&gt;&#xA;ॠते च धनमश्वानां नावाप्तिर्विद्यते तव |&#x9;005a&lt;br&gt;&#xA;अर्थं याचात्र राजानं कञ्चिद्राजर्षिवंशजम् |&#x9;005c&lt;br&gt;&#xA;अपीड्य राजा पौरान्हि यो नौ कुर्यात्कृतार्थिनौ ||&#x9;005e&lt;br&gt;&#xA;अस्ति सोमान्ववाये मे जातः कश्चिन्नृपः सखा |&#x9;006a&lt;br&gt;&#xA;अभिगच्छावहे तं वै तस्यास्ति विभवो भुवि ||&#x9;006c&lt;br&gt;&#xA;ययातिर्नाम राजर्षिर्नाहुषः सत्यविक्रमः |&#x9;007a&lt;br&gt;&#xA;स दास्यति मया चोक्तो भवता चार्थितः स्वयम् ||&#x9;007c&lt;br&gt;&#xA;विभवश्चास्य सुमहानासीद्धनपतेरिव |&#x9;008a&lt;br&gt;&#xA;एवं स तु धनं विद्वान्दानेनैव व्यशोधयत् ||&#x9;008c&lt;br&gt;&#xA;तथा तौ कथयन्तौ च चिन्तयन्तौ च यत्क्षमम् |&#x9;009a&lt;br&gt;&#xA;प्रतिष्ठाने नरपतिं ययातिं प्रत्युपस्थितौ ||&#x9;009c&lt;br&gt;&#xA;प्रतिगृह्य च सत्कारमर्घादिं भोजनं वरम् |&#x9;010a&lt;br&gt;&#xA;पृष्टश्चागमने हेतुमुवाच विनतासुतः ||&#x9;010c&lt;br&gt;&#xA;अयं मे नाहुष सखा गालवस्तपसो निधिः |&#x9;011a&lt;br&gt;&#xA;विश्वामित्रस्य शिष्योऽभूद्वर्षाण्ययुतशो नृप ||&#x9;011c&lt;br&gt;&#xA;सोऽयं तेनाभ्यनुज्ञात उपकारेप्सया द्विजः |&#x9;012a&lt;br&gt;&#xA;तमाह भगवान्कां ते ददानि गुरुदक्षिणाम् ||&#x9;012c&lt;br&gt;&#xA;असकृत्तेन चोक्तेन किञ्चिदागतमन्युना |&#x9;013a&lt;br&gt;&#xA;अयमुक्तः प्रयच्छेति जानता विभवं लघु ||&#x9;013c&lt;br&gt;&#xA;एकतःश्यामकर्णानां शुभ्राणां शुद्धजन्मनाम् |&#x9;014a&lt;br&gt;&#xA;अष्टौ शतानि मे देहि हयानां चन्द्रवर्चसाम् ||&#x9;014c&lt;br&gt;&#xA;गुर्वर्थो दीयतामेष यदि गालव मन्यसे |&#x9;015a&lt;br&gt;&#xA;इत्येवमाह सक्रोधो विश्वामित्रस्तपोधनः ||&#x9;015c&lt;br&gt;&#xA;सोऽयं शोकेन महता तप्यमानो द्विजर्षभः |&#x9;016a&lt;br&gt;&#xA;अशक्तः प्रतिकर्तुं तद्भवन्तं शरणं गतः ||&#x9;016c&lt;br&gt;&#xA;प्रतिगृह्य नरव्याघ्र त्वत्तो भिक्षां गतव्यथः |&#x9;017a&lt;br&gt;&#xA;कृत्वापवर्गं गुरवे चरिष्यति महत्तपः ||&#x9;017c&lt;br&gt;&#xA;तपसः संविभागेन भवन्तमपि योक्ष्यते |&#x9;018a&lt;br&gt;&#xA;स्वेन राजर्षितपसा पूर्णं त्वां पूरयिष्यति ||&#x9;018c&lt;br&gt;&#xA;यावन्ति रोमाणि हये भवन्ति हि नरेश्वर |&#x9;019a&lt;br&gt;&#xA;तावतो वाजिदा लोकान्प्राप्नुवन्ति महीपते ||&#x9;019c&lt;br&gt;&#xA;पात्रं प्रतिग्रहस्यायं दातुं पात्रं तथा भवान् |&#x9;020a&lt;br&gt;&#xA;शङ्खे क्षीरमिवासक्तं भवत्वेतत्तथोपमम् ||&#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/113/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/113/</guid>
      <description>&lt;p&gt;नारद उवाच ||&#x9;001 &lt;br&gt;&#xA;एवमुक्तः सुपर्णेन तथ्यं वचनमुत्तमम् |&#x9;001a&lt;br&gt;&#xA;विमृश्यावहितो राजा निश्चित्य च पुनः पुनः ||&#x9;001c&lt;br&gt;&#xA;यष्टा क्रतुसहस्राणां दाता दानपतिः प्रभुः |&#x9;002a&lt;br&gt;&#xA;ययातिर्वत्सकाशीश इदं वचनमब्रवीत् ||&#x9;002c&lt;br&gt;&#xA;दृष्ट्वा प्रियसखं तार्क्ष्यं गालवं च द्विजर्षभम् |&#x9;003a&lt;br&gt;&#xA;निदर्शनं च तपसो भिक्षां श्लाघ्यां च कीर्तिताम् ||&#x9;003c&lt;br&gt;&#xA;अतीत्य च नृपानन्यानादित्यकुलसम्भवान् |&#x9;004a&lt;br&gt;&#xA;मत्सकाशमनुप्राप्तावेतौ बुद्धिमवेक्ष्य च ||&#x9;004c&lt;br&gt;&#xA;अद्य मे सफलं जन्म तारितं चाद्य मे कुलम् |&#x9;005a&lt;br&gt;&#xA;अद्यायं तारितो देशो मम तार्क्ष्य त्वयानघ ||&#x9;005c&lt;br&gt;&#xA;वक्तुमिच्छामि तु सखे यथा जानासि मां पुरा |&#x9;006a&lt;br&gt;&#xA;न तथा वित्तवानस्मि क्षीणं वित्तं हि मे सखे ||&#x9;006c&lt;br&gt;&#xA;न च शक्तोऽस्मि ते कर्तुं मोघमागमनं खग |&#x9;007a&lt;br&gt;&#xA;न चाशामस्य विप्रर्षेर्वितथां कर्तुमुत्सहे ||&#x9;007c&lt;br&gt;&#xA;तत्तु दास्यामि यत्कार्यमिदं सम्पादयिष्यति |&#x9;008a&lt;br&gt;&#xA;अभिगम्य हताशो हि निवृत्तो दहते कुलम् ||&#x9;008c&lt;br&gt;&#xA;नातः परं वैनतेय किञ्चित्पापिष्ठमुच्यते |&#x9;009a&lt;br&gt;&#xA;यथाशानाशनं लोके देहि नास्तीति वा वचः ||&#x9;009c&lt;br&gt;&#xA;हताशो ह्यकृतार्थः सन्हतः सम्भावितो नरः |&#x9;010a&lt;br&gt;&#xA;हिनस्ति तस्य पुत्रांश्च पौत्रांश्चाकुर्वतोऽर्थिनाम् ||&#x9;010c&lt;br&gt;&#xA;तस्माच्चतुर्णां वंशानां स्थापयित्री सुता मम |&#x9;011a&lt;br&gt;&#xA;इयं सुरसुतप्रख्या सर्वधर्मोपचायिनी ||&#x9;011c&lt;br&gt;&#xA;सदा देवमनुष्याणामसुराणां च गालव |&#x9;012a&lt;br&gt;&#xA;काङ्क्षिता रूपतो बाला सुता मे प्रतिगृह्यताम् ||&#x9;012c&lt;br&gt;&#xA;अस्याः शुल्कं प्रदास्यन्ति नृपा राज्यमपि ध्रुवम् |&#x9;013a&lt;br&gt;&#xA;किं पुनः श्यामकर्णानां हयानां द्वे चतुःशते ||&#x9;013c&lt;br&gt;&#xA;स भवान्प्रतिगृह्णातु ममेमां माधवीं सुताम् |&#x9;014a&lt;br&gt;&#xA;अहं दौहित्रवान्स्यां वै वर एष मम प्रभो ||&#x9;014c&lt;br&gt;&#xA;प्रतिगृह्य च तां कन्यां गालवः सह पक्षिणा |&#x9;015a&lt;br&gt;&#xA;पुनर्द्रक्ष्याव इत्युक्त्वा प्रतस्थे सह कन्यया ||&#x9;015c&lt;br&gt;&#xA;उपलब्धमिदं द्वारमश्वानामिति चाण्डजः |&#x9;016a&lt;br&gt;&#xA;उक्त्वा गालवमापृच्छ्य जगाम भवनं स्वकम् ||&#x9;016c&lt;br&gt;&#xA;गते पतगराजे तु गालवः सह कन्यया |&#x9;017a&lt;br&gt;&#xA;चिन्तयानः क्षमं दाने राज्ञां वै शुल्कतोऽगमत् ||&#x9;017c&lt;br&gt;&#xA;सोऽगच्छन्मनसेक्ष्वाकुं हर्यश्वं राजसत्तमम् |&#x9;018a&lt;br&gt;&#xA;अयोध्यायां महावीर्यं चतुरङ्गबलान्वितम् ||&#x9;018c&lt;br&gt;&#xA;कोशधान्यबलोपेतं प्रियपौरं द्विजप्रियम् |&#x9;019a&lt;br&gt;&#xA;प्रजाभिकामं शाम्यन्तं कुर्वाणं तप उत्तमम् ||&#x9;019c&lt;br&gt;&#xA;तमुपागम्य विप्रः स हर्यश्वं गालवोऽब्रवीत् |&#x9;020a&lt;br&gt;&#xA;कन्येयं मम राजेन्द्र प्रसवैः कुलवर्धिनी ||&#x9;020c&lt;br&gt;&#xA;इयं शुल्केन भार्यार्थे हर्यश्व प्रतिगृह्यताम् |&#x9;021a&lt;br&gt;&#xA;शुल्कं ते कीर्तयिष्यामि तच्छ्रुत्वा सम्प्रधार्यताम् ||&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/114/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/114/</guid>
      <description>&lt;p&gt;नारद उवाच ||&#x9;001 &lt;br&gt;&#xA;हर्यश्वस्त्वब्रवीद्राजा विचिन्त्य बहुधा ततः |&#x9;001a&lt;br&gt;&#xA;दीर्घमुष्णं च निःश्वस्य प्रजाहेतोर्नृपोत्तमः ||&#x9;001c&lt;br&gt;&#xA;उन्नतेषून्नता षट्सु सूक्ष्मा सूक्ष्मेषु सप्तसु |&#x9;002a&lt;br&gt;&#xA;गम्भीरा त्रिषु गम्भीरेष्वियं रक्ता च पञ्चसु ||&#x9;002c&lt;br&gt;&#xA;बहुदेवासुरालोका बहुगन्धर्वदर्शना |&#x9;003a&lt;br&gt;&#xA;बहुलक्षणसम्पन्ना बहुप्रसवधारिणी ||&#x9;003c&lt;br&gt;&#xA;समर्थेयं जनयितुं चक्रवर्तिनमात्मजम् |&#x9;004a&lt;br&gt;&#xA;ब्रूहि शुल्कं द्विजश्रेष्ठ समीक्ष्य विभवं मम ||&#x9;004c&lt;br&gt;&#xA;गालव उवाच ||&#x9;005 &lt;br&gt;&#xA;एकतःश्यामकर्णानां शतान्यष्टौ ददस्व मे |&#x9;005a&lt;br&gt;&#xA;हयानां चन्द्रशुभ्राणां देशजानां वपुष्मताम् ||&#x9;005c&lt;br&gt;&#xA;ततस्तव भवित्रीयं पुत्राणां जननी शुभा |&#x9;006a&lt;br&gt;&#xA;अरणीव हुताशानां योनिरायतलोचना ||&#x9;006c&lt;br&gt;&#xA;नारद उवाच ||&#x9;007 &lt;br&gt;&#xA;एतच्छ्रुत्वा वचो राजा हर्यश्वः काममोहितः |&#x9;007a&lt;br&gt;&#xA;उवाच गालवं दीनो राजर्षिर्ॠषिसत्तमम् ||&#x9;007c&lt;br&gt;&#xA;द्वे मे शते सन्निहिते हयानां यद्विधास्तव |&#x9;008a&lt;br&gt;&#xA;एष्टव्याः शतशस्त्वन्ये चरन्ति मम वाजिनः ||&#x9;008c&lt;br&gt;&#xA;सोऽहमेकमपत्यं वै जनयिष्यामि गालव |&#x9;009a&lt;br&gt;&#xA;अस्यामेतं भवान्कामं सम्पादयतु मे वरम् ||&#x9;009c&lt;br&gt;&#xA;एतच्छ्रुत्वा तु सा कन्या गालवं वाक्यमब्रवीत् |&#x9;010a&lt;br&gt;&#xA;मम दत्तो वरः कश्चित्केनचिद्ब्रह्मवादिना ||&#x9;010c&lt;br&gt;&#xA;प्रसूत्यन्ते प्रसूत्यन्ते कन्यैव त्वं भविष्यसि |&#x9;011a&lt;br&gt;&#xA;स त्वं ददस्व मां राज्ञे प्रतिगृह्य हयोत्तमान् ||&#x9;011c&lt;br&gt;&#xA;नृपेभ्यो हि चतुर्भ्यस्ते पूर्णान्यष्टौ शतानि वै |&#x9;012a&lt;br&gt;&#xA;भविष्यन्ति तथा पुत्रा मम चत्वार एव च ||&#x9;012c&lt;br&gt;&#xA;क्रियतां मम संहारो गुर्वर्थं द्विजसत्तम |&#x9;013a&lt;br&gt;&#xA;एषा तावन्मम प्रज्ञा यथा वा मन्यसे द्विज ||&#x9;013c&lt;br&gt;&#xA;एवमुक्तस्तु स मुनिः कन्यया गालवस्तदा |&#x9;014a&lt;br&gt;&#xA;हर्यश्वं पृथिवीपालमिदं वचनमब्रवीत् ||&#x9;014c&lt;br&gt;&#xA;इयं कन्या नरश्रेष्ठ हर्यश्व प्रतिगृह्यताम् |&#x9;015a&lt;br&gt;&#xA;चतुर्भागेन शुल्कस्य जनयस्वैकमात्मजम् ||&#x9;015c&lt;br&gt;&#xA;प्रतिगृह्य स तां कन्यां गालवं प्रतिनन्द्य च |&#x9;016a&lt;br&gt;&#xA;समये देशकाले च लब्धवान्सुतमीप्सितम् ||&#x9;016c&lt;br&gt;&#xA;ततो वसुमना नाम वसुभ्यो वसुमत्तरः |&#x9;017a&lt;br&gt;&#xA;वसुप्रख्यो नरपतिः स बभूव वसुप्रदः ||&#x9;017c&lt;br&gt;&#xA;अथ काले पुनर्धीमान्गालवः प्रत्युपस्थितः |&#x9;018a&lt;br&gt;&#xA;उपसङ्गम्य चोवाच हर्यश्वं प्रीतिमानसम् ||&#x9;018c&lt;br&gt;&#xA;जातो नृप सुतस्तेऽयं बालभास्करसन्निभः |&#x9;019a&lt;br&gt;&#xA;कालो गन्तुं नरश्रेष्ठ भिक्षार्थमपरं नृपम् ||&#x9;019c&lt;br&gt;&#xA;हर्यश्वः सत्यवचने स्थितः स्थित्वा च पौरुषे |&#x9;020a&lt;br&gt;&#xA;दुर्लभत्वाद्धयानां च प्रददौ माधवीं पुनः ||&#x9;020c&lt;br&gt;&#xA;माधवी च पुनर्दीप्तां परित्यज्य नृपश्रियम् |&#x9;021a&lt;br&gt;&#xA;कुमारी कामतो भूत्वा गालवं पृष्ठतोऽन्वगात् ||&#x9;021c&lt;br&gt;&#xA;त्वय्येव तावत्तिष्ठन्तु हया इत्युक्तवान्द्विजः |&#x9;022a&lt;br&gt;&#xA;प्रययौ कन्यया सार्धं दिवोदासं प्रजेश्वरम् ||&#x9;022c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/115/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/115/</guid>
      <description>&lt;p&gt;गालव उवाच ||&#x9;001 &lt;br&gt;&#xA;महावीर्यो महीपालः काशीनामीश्वरः प्रभुः |&#x9;001a&lt;br&gt;&#xA;दिवोदास इति ख्यातो भैमसेनिर्नराधिपः ||&#x9;001c&lt;br&gt;&#xA;तत्र गच्छावहे भद्रे शनैरागच्छ मा शुचः |&#x9;002a&lt;br&gt;&#xA;धार्मिकः संयमे युक्तः सत्यश्चैव जनेश्वरः ||&#x9;002c&lt;br&gt;&#xA;नारद उवाच ||&#x9;003 &lt;br&gt;&#xA;तमुपागम्य स मुनिर्न्यायतस्तेन सत्कृतः |&#x9;003a&lt;br&gt;&#xA;गालवः प्रसवस्यार्थे तं नृपं प्रत्यचोदयत् ||&#x9;003c&lt;br&gt;&#xA;दिवोदास उवाच ||&#x9;004 &lt;br&gt;&#xA;श्रुतमेतन्मया पूर्वं किमुक्त्वा विस्तरं द्विज |&#x9;004a&lt;br&gt;&#xA;काङ्क्षितो हि मयैषोऽर्थः श्रुत्वैतद्द्विजसत्तम ||&#x9;004c&lt;br&gt;&#xA;एतच्च मे बहुमतं यदुत्सृज्य नराधिपान् |&#x9;005a&lt;br&gt;&#xA;मामेवमुपयातोऽसि भावि चैतदसंशयम् ||&#x9;005c&lt;br&gt;&#xA;स एव विभवोऽस्माकमश्वानामपि गालव |&#x9;006a&lt;br&gt;&#xA;अहमप्येकमेवास्यां जनयिष्यामि पार्थिवम् ||&#x9;006c&lt;br&gt;&#xA;नारद उवाच ||&#x9;007 &lt;br&gt;&#xA;तथेत्युक्त्वा द्विजश्रेष्ठः प्रादात्कन्यां महीपतेः |&#x9;007a&lt;br&gt;&#xA;विधिपूर्वं च तां राजा कन्यां प्रतिगृहीतवान् ||&#x9;007c&lt;br&gt;&#xA;रेमे स तस्यां राजर्षिः प्रभावत्यां यथा रविः |&#x9;008a&lt;br&gt;&#xA;स्वाहायां च यथा वह्निर्यथा शच्यां स वासवः ||&#x9;008c&lt;br&gt;&#xA;यथा चन्द्रश्च रोहिण्यां यथा धूमोर्णया यमः |&#x9;009a&lt;br&gt;&#xA;वरुणश्च यथा गौर्यां यथा चर्द्ध्यां धनेश्वरः ||&#x9;009c&lt;br&gt;&#xA;यथा नारायणो लक्ष्म्यां जाह्नव्यां च यथोदधिः |&#x9;010a&lt;br&gt;&#xA;यथा रुद्रश्च रुद्राण्यां यथा वेद्यां पितामहः ||&#x9;010c&lt;br&gt;&#xA;अदृश्यन्त्यां च वासिष्ठो वसिष्ठश्चाक्षमालया |&#x9;011a&lt;br&gt;&#xA;च्यवनश्च सुकन्यायां पुलस्त्यः सन्ध्यया यथा ||&#x9;011c&lt;br&gt;&#xA;अगस्त्यश्चापि वैदर्भ्यां सावित्र्यां सत्यवान्यथा |&#x9;012a&lt;br&gt;&#xA;यथा भृगुः पुलोमायामदित्यां कश्यपो यथा ||&#x9;012c&lt;br&gt;&#xA;रेणुकायां यथार्चीको हैमवत्यां च कौशिकः |&#x9;013a&lt;br&gt;&#xA;बृहस्पतिश्च तारायां शुक्रश्च शतपर्वया ||&#x9;013c&lt;br&gt;&#xA;यथा भूम्यां भूमिपतिरुर्वश्यां च पुरूरवाः |&#x9;014a&lt;br&gt;&#xA;ॠचीकः सत्यवत्यां च सरस्वत्यां यथा मनुः ||&#x9;014c&lt;br&gt;&#xA;तथा तु रममाणस्य दिवोदासस्य भूपतेः |&#x9;015a&lt;br&gt;&#xA;माधवी जनयामास पुत्रमेकं प्रतर्दनम् ||&#x9;015c&lt;br&gt;&#xA;अथाजगाम भगवान्दिवोदासं स गालवः |&#x9;016a&lt;br&gt;&#xA;समये समनुप्राप्ते वचनं चेदमब्रवीत् ||&#x9;016c&lt;br&gt;&#xA;निर्यातयतु मे कन्यां भवांस्तिष्ठन्तु वाजिनः |&#x9;017a&lt;br&gt;&#xA;यावदन्यत्र गच्छामि शुल्कार्थं पृथिवीपते ||&#x9;017c&lt;br&gt;&#xA;दिवोदासोऽथ धर्मात्मा समये गालवस्य ताम् |&#x9;018a&lt;br&gt;&#xA;कन्यां निर्यातयामास स्थितः सत्ये महीपतिः ||&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/116/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/116/</guid>
      <description>&lt;p&gt;नारद उवाच ||&#x9;001 &lt;br&gt;&#xA;तथैव सा श्रियं त्यक्त्वा कन्या भूत्वा यशस्विनी |&#x9;001a&lt;br&gt;&#xA;माधवी गालवं विप्रमन्वयात्सत्यसङ्गरा ||&#x9;001c&lt;br&gt;&#xA;गालवो विमृशन्नेव स्वकार्यगतमानसः |&#x9;002a&lt;br&gt;&#xA;जगाम भोजनगरं द्रष्टुमौशीनरं नृपम् ||&#x9;002c&lt;br&gt;&#xA;तमुवाचाथ गत्वा स नृपतिं सत्यविक्रमम् |&#x9;003a&lt;br&gt;&#xA;इयं कन्या सुतौ द्वौ ते जनयिष्यति पार्थिवौ ||&#x9;003c&lt;br&gt;&#xA;अस्यां भवानवाप्तार्थो भविता प्रेत्य चेह च |&#x9;004a&lt;br&gt;&#xA;सोमार्कप्रतिसङ्काशौ जनयित्वा सुतौ नृप ||&#x9;004c&lt;br&gt;&#xA;शुल्कं तु सर्वधर्मज्ञ हयानां चन्द्रवर्चसाम् |&#x9;005a&lt;br&gt;&#xA;एकतःश्यामकर्णानां देयं मह्यं चतुःशतम् ||&#x9;005c&lt;br&gt;&#xA;गुर्वर्थोऽयं समारम्भो न हयैः कृत्यमस्ति मे |&#x9;006a&lt;br&gt;&#xA;यदि शक्यं महाराज क्रियतां मा विचार्यताम् ||&#x9;006c&lt;br&gt;&#xA;अनपत्योऽसि राजर्षे पुत्रौ जनय पार्थिव |&#x9;007a&lt;br&gt;&#xA;पितॄन्पुत्रप्लवेन त्वमात्मानं चैव तारय ||&#x9;007c&lt;br&gt;&#xA;न पुत्रफलभोक्ता हि राजर्षे पात्यते दिवः |&#x9;008a&lt;br&gt;&#xA;न याति नरकं घोरं यत्र गच्छन्त्यनात्मजाः ||&#x9;008c&lt;br&gt;&#xA;एतच्चान्यच्च विविधं श्रुत्वा गालवभाषितम् |&#x9;009a&lt;br&gt;&#xA;उशीनरः प्रतिवचो ददौ तस्य नराधिपः ||&#x9;009c&lt;br&gt;&#xA;श्रुतवानस्मि ते वाक्यं यथा वदसि गालव |&#x9;010a&lt;br&gt;&#xA;विधिस्तु बलवान्ब्रह्मन्प्रवणं हि मनो मम ||&#x9;010c&lt;br&gt;&#xA;शते द्वे तु ममाश्वानामीदृशानां द्विजोत्तम |&#x9;011a&lt;br&gt;&#xA;इतरेषां सहस्राणि सुबहूनि चरन्ति मे ||&#x9;011c&lt;br&gt;&#xA;अहमप्येकमेवास्यां जनयिष्यामि गालव |&#x9;012a&lt;br&gt;&#xA;पुत्रं द्विज गतं मार्गं गमिष्यामि परैरहम् ||&#x9;012c&lt;br&gt;&#xA;मूल्येनापि समं कुर्यां तवाहं द्विजसत्तम |&#x9;013a&lt;br&gt;&#xA;पौरजानपदार्थं तु ममार्थो नात्मभोगतः ||&#x9;013c&lt;br&gt;&#xA;कामतो हि धनं राजा पारक्यं यः प्रयच्छति |&#x9;014a&lt;br&gt;&#xA;न स धर्मेण धर्मात्मन्युज्यते यशसा न च ||&#x9;014c&lt;br&gt;&#xA;सोऽहं प्रतिग्रहीष्यामि ददात्वेतां भवान्मम |&#x9;015a&lt;br&gt;&#xA;कुमारीं देवगर्भाभामेकपुत्रभवाय मे ||&#x9;015c&lt;br&gt;&#xA;तथा तु बहुकल्याणमुक्तवन्तं नराधिपम् |&#x9;016a&lt;br&gt;&#xA;उशीनरं द्विजश्रेष्ठो गालवः प्रत्यपूजयत् ||&#x9;016c&lt;br&gt;&#xA;उशीनरं प्रतिग्राह्य गालवः प्रययौ वनम् |&#x9;017a&lt;br&gt;&#xA;रेमे स तां समासाद्य कृतपुण्य इव श्रियम् ||&#x9;017c&lt;br&gt;&#xA;कन्दरेषु च शैलानां नदीनां निर्झरेषु च |&#x9;018a&lt;br&gt;&#xA;उद्यानेषु विचित्रेषु वनेषूपवनेषु च ||&#x9;018c&lt;br&gt;&#xA;हर्म्येषु रमणीयेषु प्रासादशिखरेषु च |&#x9;019a&lt;br&gt;&#xA;वातायनविमानेषु तथा गर्भगृहेषु च ||&#x9;019c&lt;br&gt;&#xA;ततोऽस्य समये जज्ञे पुत्रो बालरविप्रभः |&#x9;020a&lt;br&gt;&#xA;शिबिर्नाम्नाभिविख्यातो यः स पार्थिवसत्तमः ||&#x9;020c&lt;br&gt;&#xA;उपस्थाय स तं विप्रो गालवः प्रतिगृह्य च |&#x9;021a&lt;br&gt;&#xA;कन्यां प्रयातस्तां राजन्दृष्टवान्विनतात्मजम् ||&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/117/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/117/</guid>
      <description>&lt;p&gt;नारद उवाच ||&#x9;001 &lt;br&gt;&#xA;गालवं वैनतेयोऽथ प्रहसन्निदमब्रवीत् |&#x9;001a&lt;br&gt;&#xA;दिष्ट्या कृतार्थं पश्यामि भवन्तमिह वै द्विज ||&#x9;001c&lt;br&gt;&#xA;गालवस्तु वचः श्रुत्वा वैनतेयेन भाषितम् |&#x9;002a&lt;br&gt;&#xA;चतुर्भागावशिष्टं तदाचख्यौ कार्यमस्य हि ||&#x9;002c&lt;br&gt;&#xA;सुपर्णस्त्वब्रवीदेनं गालवं पततां वरः |&#x9;003a&lt;br&gt;&#xA;प्रयत्नस्ते न कर्तव्यो नैष सम्पत्स्यते तव ||&#x9;003c&lt;br&gt;&#xA;पुरा हि कन्यकुब्जे वै गाधेः सत्यवतीं सुताम् |&#x9;004a&lt;br&gt;&#xA;भार्यार्थेऽवरयत्कन्यामृचीकस्तेन भाषितः ||&#x9;004c&lt;br&gt;&#xA;एकतःश्यामकर्णानां हयानां चन्द्रवर्चसाम् |&#x9;005a&lt;br&gt;&#xA;भगवन्दीयतां मह्यं सहस्रमिति गालव ||&#x9;005c&lt;br&gt;&#xA;ॠचीकस्तु तथेत्युक्त्वा वरुणस्यालयं गतः |&#x9;006a&lt;br&gt;&#xA;अश्वतीर्थे हयाल्ँलब्ध्वा दत्तवान्पार्थिवाय वै ||&#x9;006c&lt;br&gt;&#xA;इष्ट्वा ते पुण्डरीकेण दत्ता राज्ञा द्विजातिषु |&#x9;007a&lt;br&gt;&#xA;तेभ्यो द्वे द्वे शते क्रीत्वा प्राप्तास्ते पार्थिवैस्तदा ||&#x9;007c&lt;br&gt;&#xA;अपराण्यपि चत्वारि शतानि द्विजसत्तम |&#x9;008a&lt;br&gt;&#xA;नीयमानानि सन्तारे हृतान्यासन्वितस्तया |&#x9;008c&lt;br&gt;&#xA;एवं न शक्यमप्राप्यं प्राप्तुं गालव कर्हिचित् ||&#x9;008e&lt;br&gt;&#xA;इमामश्वशताभ्यां वै द्वाभ्यां तस्मै निवेदय |&#x9;009a&lt;br&gt;&#xA;विश्वामित्राय धर्मात्मन्षड्भिरश्वशतैः सह |&#x9;009c&lt;br&gt;&#xA;ततोऽसि गतसम्मोहः कृतकृत्यो द्विजर्षभ ||&#x9;009e&lt;br&gt;&#xA;गालवस्तं तथेत्युक्त्वा सुपर्णसहितस्ततः |&#x9;010a&lt;br&gt;&#xA;आदायाश्वांश्च कन्यां च विश्वामित्रमुपागमत् ||&#x9;010c&lt;br&gt;&#xA;गालव उवाच ||&#x9;011 &lt;br&gt;&#xA;अश्वानां काङ्क्षितार्थानां षडिमानि शतानि वै |&#x9;011a&lt;br&gt;&#xA;शतद्वयेन कन्येयं भवता प्रतिगृह्यताम् |&#x9;011c&lt;br&gt;&#xA;अस्यां राजर्षिभिः पुत्रा जाता वै धार्मिकास्त्रयः |&#x9;012a&lt;br&gt;&#xA;चतुर्थं जनयत्वेकं भवानपि नरोत्तम ||&#x9;012c&lt;br&gt;&#xA;पूर्णान्येवं शतान्यष्टौ तुरगाणां भवन्तु ते |&#x9;013a&lt;br&gt;&#xA;भवतो ह्यनृणो भूत्वा तपः कुर्यां यथासुखम् ||&#x9;013c&lt;br&gt;&#xA;नारद उवाच ||&#x9;014 &lt;br&gt;&#xA;विश्वामित्रस्तु तं दृष्ट्वा गालवं सह पक्षिणा |&#x9;014a&lt;br&gt;&#xA;कन्यां च तां वरारोहामिदमित्यब्रवीद्वचः ||&#x9;014c&lt;br&gt;&#xA;किमियं पूर्वमेवेह न दत्ता मम गालव |&#x9;015a&lt;br&gt;&#xA;पुत्रा ममैव चत्वारो भवेयुः कुलभावनाः ||&#x9;015c&lt;br&gt;&#xA;प्रतिगृह्णामि ते कन्यामेकपुत्रफलाय वै |&#x9;016a&lt;br&gt;&#xA;अश्वाश्चाश्रममासाद्य तिष्ठन्तु मम सर्वशः ||&#x9;016c&lt;br&gt;&#xA;स तया रममाणोऽथ विश्वामित्रो महाद्युतिः |&#x9;017a&lt;br&gt;&#xA;आत्मजं जनयामास माधवीपुत्रमष्टकम् ||&#x9;017c&lt;br&gt;&#xA;जातमात्रं सुतं तं च विश्वामित्रो महाद्युतिः |&#x9;018a&lt;br&gt;&#xA;संयोज्यार्थैस्तथा धर्मैरश्वैस्तैः समयोजयत् ||&#x9;018c&lt;br&gt;&#xA;अथाष्टकः पुरं प्रायात्तदा सोमपुरप्रभम् |&#x9;019a&lt;br&gt;&#xA;निर्यात्य कन्यां शिष्याय कौशिकोऽपि वनं ययौ ||&#x9;019c&lt;br&gt;&#xA;गालवोऽपि सुपर्णेन सह निर्यात्य दक्षिणाम् |&#x9;020a&lt;br&gt;&#xA;मनसाभिप्रतीतेन कन्यामिदमुवाच ह ||&#x9;020c&lt;br&gt;&#xA;जातो दानपतिः पुत्रस्त्वया शूरस्तथापरः |&#x9;021a&lt;br&gt;&#xA;सत्यधर्मरतश्चान्यो यज्वा चापि तथापरः ||&#x9;021c&lt;br&gt;&#xA;तदागच्छ वरारोहे तारितस्ते पिता सुतैः |&#x9;022a&lt;br&gt;&#xA;चत्वारश्चैव राजानस्तथाहं च सुमध्यमे ||&#x9;022c&lt;br&gt;&#xA;गालवस्त्वभ्यनुज्ञाय सुपर्णं पन्नगाशनम् |&#x9;023a&lt;br&gt;&#xA;पितुर्निर्यात्य तां कन्यां प्रययौ वनमेव ह ||&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/118/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/118/</guid>
      <description>&lt;p&gt;नारद उवाच ||&#x9;001 &lt;br&gt;&#xA;स तु राजा पुनस्तस्याः कर्तुकामः स्वयंवरम् |&#x9;001a&lt;br&gt;&#xA;उपगम्याश्रमपदं गङ्गायमुनसङ्गमे ||&#x9;001c&lt;br&gt;&#xA;गृहीतमाल्यदामां तां रथमारोप्य माधवीम् |&#x9;002a&lt;br&gt;&#xA;पूरुर्यदुश्च भगिनीमाश्रमे पर्यधावताम् ||&#x9;002c&lt;br&gt;&#xA;नागयक्षमनुष्याणां पतत्रिमृगपक्षिणाम् |&#x9;003a&lt;br&gt;&#xA;शैलद्रुमवनौकानामासीत्तत्र समागमः ||&#x9;003c&lt;br&gt;&#xA;नानापुरुषदेशानामीश्वरैश्च समाकुलम् |&#x9;004a&lt;br&gt;&#xA;ऋषिभिर्ब्रह्मकल्पैश्च समन्तादावृतं वनम् ||&#x9;004c&lt;br&gt;&#xA;निर्दिश्यमानेषु तु सा वरेषु वरवर्णिनी |&#x9;005a&lt;br&gt;&#xA;वरानुत्क्रम्य सर्वांस्तान्वनं वृतवती वरम् ||&#x9;005c&lt;br&gt;&#xA;अवतीर्य रथात्कन्या नमस्कृत्वा च बन्धुषु |&#x9;006a&lt;br&gt;&#xA;उपगम्य वनं पुण्यं तपस्तेपे ययातिजा ||&#x9;006c&lt;br&gt;&#xA;उपवासैश्च विविधैर्दीक्षाभिर्नियमैस्तथा |&#x9;007a&lt;br&gt;&#xA;आत्मनो लघुतां कृत्वा बभूव मृगचारिणी ||&#x9;007c&lt;br&gt;&#xA;वैडूर्याङ्कुरकल्पानि मृदूनि हरितानि च |&#x9;008a&lt;br&gt;&#xA;चरन्ती शष्पमुख्यानि तिक्तानि मधुराणि च ||&#x9;008c&lt;br&gt;&#xA;स्रवन्तीनां च पुण्यानां सुरसानि शुचीनि च |&#x9;009a&lt;br&gt;&#xA;पिबन्ती वारिमुख्यानि शीतानि विमलानि च ||&#x9;009c&lt;br&gt;&#xA;वनेषु मृगराजेषु सिंहविप्रोषितेषु च |&#x9;010a&lt;br&gt;&#xA;दावाग्निविप्रमुक्तेषु शून्येषु गहनेषु च ||&#x9;010c&lt;br&gt;&#xA;चरन्ती हरिणैः सार्धं मृगीव वनचारिणी |&#x9;011a&lt;br&gt;&#xA;चचार विपुलं धर्मं ब्रह्मचर्येण संवृता ||&#x9;011c&lt;br&gt;&#xA;ययातिरपि पूर्वेषां राज्ञां वृत्तमनुष्ठितः |&#x9;012a&lt;br&gt;&#xA;बहुवर्षसहस्रायुरयुजत्कालधर्मणा ||&#x9;012c&lt;br&gt;&#xA;पूरुर्यदुश्च द्वौ वंशौ वर्धमानौ नरोत्तमौ |&#x9;013a&lt;br&gt;&#xA;ताभ्यां प्रतिष्ठितो लोके परलोके च नाहुषः ||&#x9;013c&lt;br&gt;&#xA;महीयते नरपतिर्ययातिः स्वर्गमास्थितः |&#x9;014a&lt;br&gt;&#xA;महर्षिकल्पो नृपतिः स्वर्गाग्र्यफलभुग्विभुः ||&#x9;014c&lt;br&gt;&#xA;बहुवर्षसहस्राख्ये काले बहुगुणे गते |&#x9;015a&lt;br&gt;&#xA;राजर्षिषु निषण्णेषु महीयःसु महर्षिषु ||&#x9;015c&lt;br&gt;&#xA;अवमेने नरान्सर्वान्देवानृषिगणांस्तथा |&#x9;016a&lt;br&gt;&#xA;ययातिर्मूढविज्ञानो विस्मयाविष्टचेतनः ||&#x9;016c&lt;br&gt;&#xA;ततस्तं बुबुधे देवः शक्रो बलनिषूदनः |&#x9;017a&lt;br&gt;&#xA;ते च राजर्षयः सर्वे धिग्धिगित्येवमब्रुवन् ||&#x9;017c&lt;br&gt;&#xA;विचारश्च समुत्पन्नो निरीक्ष्य नहुषात्मजम् |&#x9;018a&lt;br&gt;&#xA;को न्वयं कस्य वा राज्ञः कथं वा स्वर्गमागतः ||&#x9;018c&lt;br&gt;&#xA;कर्मणा केन सिद्धोऽयं क्व वानेन तपश्चितम् |&#x9;019a&lt;br&gt;&#xA;कथं वा ज्ञायते स्वर्गे केन वा ज्ञायतेऽप्युत ||&#x9;019c&lt;br&gt;&#xA;एवं विचारयन्तस्ते राजानः स्वर्गवासिनः |&#x9;020a&lt;br&gt;&#xA;दृष्ट्वा पप्रच्छुरन्योन्यं ययातिं नृपतिं प्रति ||&#x9;020c&lt;br&gt;&#xA;विमानपालाः शतशः स्वर्गद्वाराभिरक्षिणः |&#x9;021a&lt;br&gt;&#xA;पृष्टा आसनपालाश्च न जानीमेत्यथाब्रुवन् ||&#x9;021c&lt;br&gt;&#xA;सर्वे ते ह्यावृतज्ञाना नाभ्यजानन्त तं नृपम् |&#x9;022a&lt;br&gt;&#xA;स मुहूर्तादथ नृपो हतौजा अभवत्तदा ||&#x9;022c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/119/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/119/</guid>
      <description>&lt;p&gt;नारद उवाच ||&#x9;001 &lt;br&gt;&#xA;अथ प्रचलितः स्थानादासनाच्च परिच्युतः |&#x9;001a&lt;br&gt;&#xA;कम्पितेनैव मनसा धर्षितः शोकवह्निना ||&#x9;001c&lt;br&gt;&#xA;म्लानस्रग्भ्रष्टविज्ञानः प्रभ्रष्टमुकुटाङ्गदः |&#x9;002a&lt;br&gt;&#xA;विघूर्णन्स्रस्तसर्वाङ्गः प्रभ्रष्टाभरणाम्बरः ||&#x9;002c&lt;br&gt;&#xA;अदृश्यमानस्तान्पश्यन्नपश्यंश्च पुनः पुनः |&#x9;003a&lt;br&gt;&#xA;शून्यः शून्येन मनसा प्रपतिष्यन्महीतलम् ||&#x9;003c&lt;br&gt;&#xA;किं मया मनसा ध्यातमशुभं धर्मदूषणम् |&#x9;004a&lt;br&gt;&#xA;येनाहं चलितः स्थानादिति राजा व्यचिन्तयत् ||&#x9;004c&lt;br&gt;&#xA;ते तु तत्रैव राजानः सिद्धाश्चाप्सरसस्तथा |&#x9;005a&lt;br&gt;&#xA;अपश्यन्त निरालम्बं ययातिं तं परिच्युतम् ||&#x9;005c&lt;br&gt;&#xA;अथैत्य पुरुषः कश्चित्क्षीणपुण्यनिपातकः |&#x9;006a&lt;br&gt;&#xA;ययातिमब्रवीद्राजन्देवराजस्य शासनात् ||&#x9;006c&lt;br&gt;&#xA;अतीव मदमत्तस्त्वं न कञ्चिन्नावमन्यसे |&#x9;007a&lt;br&gt;&#xA;मानेन भ्रष्टः स्वर्गस्ते नार्हस्त्वं पार्थिवात्मज |&#x9;007c&lt;br&gt;&#xA;न च प्रज्ञायसे गच्छ पतस्वेति तमब्रवीत् ||&#x9;007e&lt;br&gt;&#xA;पतेयं सत्स्विति वचस्त्रिरुक्त्वा नहुषात्मजः |&#x9;008a&lt;br&gt;&#xA;पतिष्यंश्चिन्तयामास गतिं गतिमतां वरः ||&#x9;008c&lt;br&gt;&#xA;एतस्मिन्नेव काले तु नैमिषे पार्थिवर्षभान् |&#x9;009a&lt;br&gt;&#xA;चतुरोऽपश्यत नृपस्तेषां मध्ये पपात सः ||&#x9;009c&lt;br&gt;&#xA;प्रतर्दनो वसुमनाः शिबिरौशीनरोऽष्टकः |&#x9;010a&lt;br&gt;&#xA;वाजपेयेन यज्ञेन तर्पयन्ति सुरेश्वरम् ||&#x9;010c&lt;br&gt;&#xA;तेषामध्वरजं धूमं स्वर्गद्वारमुपस्थितम् |&#x9;011a&lt;br&gt;&#xA;ययातिरुपजिघ्रन्वै निपपात महीं प्रति ||&#x9;011c&lt;br&gt;&#xA;भूमौ स्वर्गे च सम्बद्धां नदीं धूममयीं नृपः |&#x9;012a&lt;br&gt;&#xA;स गङ्गामिव गच्छन्तीमालम्ब्य जगतीपतिः ||&#x9;012c&lt;br&gt;&#xA;श्रीमत्स्ववभृथाग्र्येषु चतुर्षु प्रतिबन्धुषु |&#x9;013a&lt;br&gt;&#xA;मध्ये निपतितो राजा लोकपालोपमेषु च ||&#x9;013c&lt;br&gt;&#xA;चतुर्षु हुतकल्पेषु राजसिंहमहाग्निषु |&#x9;014a&lt;br&gt;&#xA;पपात मध्ये राजर्षिर्ययातिः पुण्यसङ्क्षये ||&#x9;014c&lt;br&gt;&#xA;तमाहुः पार्थिवाः सर्वे प्रतिमानमिव श्रियः |&#x9;015a&lt;br&gt;&#xA;को भवान्कस्य वा बन्धुर्देशस्य नगरस्य वा ||&#x9;015c&lt;br&gt;&#xA;यक्षो वाप्यथ वा देवो गन्धर्वो राक्षसोऽपि वा |&#x9;016a&lt;br&gt;&#xA;न हि मानुषरूपोऽसि को वार्थः काङ्क्षितस्त्वया ||&#x9;016c&lt;br&gt;&#xA;ययातिरुवाच ||&#x9;017 &lt;br&gt;&#xA;ययातिरस्मि राजर्षिः क्षीणपुण्यश्च्युतो दिवः |&#x9;017a&lt;br&gt;&#xA;पतेयं सत्स्विति ध्यायन्भवत्सु पतितस्ततः ||&#x9;017c&lt;br&gt;&#xA;राजान ऊचुः ||&#x9;018 &lt;br&gt;&#xA;सत्यमेतद्भवतु ते काङ्क्षितं पुरुषर्षभ |&#x9;018a&lt;br&gt;&#xA;सर्वेषां नः क्रतुफलं धर्मश्च प्रतिगृह्यताम् ||&#x9;018c&lt;br&gt;&#xA;ययातिरुवाच ||&#x9;019 &lt;br&gt;&#xA;नाहं प्रतिग्रहधनो ब्राह्मणः क्षत्रियो ह्यहम् |&#x9;019a&lt;br&gt;&#xA;न च मे प्रवणा बुद्धिः परपुण्यविनाशने ||&#x9;019c&lt;br&gt;&#xA;नारद उवाच ||&#x9;020 &lt;br&gt;&#xA;एतस्मिन्नेव काले तु मृगचर्याक्रमागताम् |&#x9;020a&lt;br&gt;&#xA;माधवीं प्रेक्ष्य राजानस्तेऽभिवाद्येदमब्रुवन् ||&#x9;020c&lt;br&gt;&#xA;किमागमनकृत्यं ते किं कुर्मः शासनं तव |&#x9;021a&lt;br&gt;&#xA;आज्ञाप्या हि वयं सर्वे तव पुत्रास्तपोधने ||&#x9;021c&lt;br&gt;&#xA;तेषां तद्भाषितं श्रुत्वा माधवी परया मुदा |&#x9;022a&lt;br&gt;&#xA;पितरं समुपागच्छद्ययातिं सा ववन्द च ||&#x9;022c&lt;br&gt;&#xA;दृष्ट्वा मूर्ध्ना नतान्पुत्रांस्तापसी वाक्यमब्रवीत् |&#x9;023a&lt;br&gt;&#xA;दौहित्रास्तव राजेन्द्र मम पुत्रा न ते पराः |&#x9;023c&lt;br&gt;&#xA;इमे त्वां तारयिष्यन्ति दिष्टमेतत्पुरातनम् ||&#x9;023e&lt;br&gt;&#xA;अहं ते दुहिता राजन्माधवी मृगचारिणी |&#x9;024a&lt;br&gt;&#xA;मयाप्युपचितो धर्मस्ततोऽर्धं प्रतिगृह्यताम् ||&#x9;024c&lt;br&gt;&#xA;यस्माद्राजन्नराः सर्वे अपत्यफलभागिनः |&#x9;025a&lt;br&gt;&#xA;तस्मादिच्छन्ति दौहित्रान्यथा त्वं वसुधाधिप ||&#x9;025c&lt;br&gt;&#xA;ततस्ते पार्थिवाः सर्वे शिरसा जननीं तदा |&#x9;026a&lt;br&gt;&#xA;अभिवाद्य नमस्कृत्य मातामहमथाब्रुवन् ||&#x9;026c&lt;br&gt;&#xA;उच्चैरनुपमैः स्निग्धैः स्वरैरापूर्य मेदिनीम् |&#x9;027a&lt;br&gt;&#xA;मातामहं नृपतयस्तारयन्तो दिवश्च्युतम् ||&#x9;027c&lt;br&gt;&#xA;अथ तस्मादुपगतो गालवोऽप्याह पार्थिवम् |&#x9;028a&lt;br&gt;&#xA;तपसो मेऽष्टभागेन स्वर्गमारोहतां भवान् ||&#x9;028c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/120/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/120/</guid>
      <description>&lt;p&gt;नारद उवाच ||&#x9;001 &lt;br&gt;&#xA;प्रत्यभिज्ञातमात्रोऽथ सद्भिस्तैर्नरपुङ्गवः |&#x9;001a&lt;br&gt;&#xA;ययातिर्दिव्यसंस्थानो बभूव विगतज्वरः ||&#x9;001c&lt;br&gt;&#xA;दिव्यमाल्याम्बरधरो दिव्याभरणभूषितः |&#x9;002a&lt;br&gt;&#xA;दिव्यगन्धगुणोपेतो न पृथ्वीमस्पृशत्पदा ||&#x9;002c&lt;br&gt;&#xA;ततो वसुमनाः पूर्वमुच्चैरुच्चारयन्वचः |&#x9;003a&lt;br&gt;&#xA;ख्यातो दानपतिर्लोके व्याजहार नृपं तदा ||&#x9;003c&lt;br&gt;&#xA;प्राप्तवानस्मि यल्लोके सर्ववर्णेष्वगर्हया |&#x9;004a&lt;br&gt;&#xA;तदप्यथ च दास्यामि तेन संयुज्यतां भवान् ||&#x9;004c&lt;br&gt;&#xA;यत्फलं दानशीलस्य क्षमाशीलस्य यत्फलम् |&#x9;005a&lt;br&gt;&#xA;यच्च मे फलमाधाने तेन संयुज्यतां भवान् ||&#x9;005c&lt;br&gt;&#xA;ततः प्रतर्दनोऽप्याह वाक्यं क्षत्रियपुङ्गवः |&#x9;006a&lt;br&gt;&#xA;यथा धर्मरतिर्नित्यं नित्यं युद्धपरायणः ||&#x9;006c&lt;br&gt;&#xA;प्राप्तवानस्मि यल्लोके क्षत्रधर्मोद्भवं यशः |&#x9;007a&lt;br&gt;&#xA;वीरशब्दफलं चैव तेन संयुज्यतां भवान् ||&#x9;007c&lt;br&gt;&#xA;शिबिरौशीनरो धीमानुवाच मधुरां गिरम् |&#x9;008a&lt;br&gt;&#xA;यथा बालेषु नारीषु वैहार्येषु तथैव च ||&#x9;008c&lt;br&gt;&#xA;सङ्गरेषु निपातेषु तथापद्व्यसनेषु च |&#x9;009a&lt;br&gt;&#xA;अनृतं नोक्तपूर्वं मे तेन सत्येन खं व्रज ||&#x9;009c&lt;br&gt;&#xA;यथा प्राणांश्च राज्यं च राजन्कर्म सुखानि च |&#x9;010a&lt;br&gt;&#xA;त्यजेयं न पुनः सत्यं तेन सत्येन खं व्रज ||&#x9;010c&lt;br&gt;&#xA;यथा सत्येन मे धर्मो यथा सत्येन पावकः |&#x9;011a&lt;br&gt;&#xA;प्रीतः शक्रश्च सत्येन तेन सत्येन खं व्रज ||&#x9;011c&lt;br&gt;&#xA;अष्टकस्त्वथ राजर्षिः कौशिको माधवीसुतः |&#x9;012a&lt;br&gt;&#xA;अनेकशतयज्वानं वचनं प्राह धर्मवित् ||&#x9;012c&lt;br&gt;&#xA;शतशः पुण्डरीका मे गोसवाश्च चिताः प्रभो |&#x9;013a&lt;br&gt;&#xA;क्रतवो वाजपेयाश्च तेषां फलमवाप्नुहि ||&#x9;013c&lt;br&gt;&#xA;न मे रत्नानि न धनं न तथान्ये परिच्छदाः |&#x9;014a&lt;br&gt;&#xA;क्रतुष्वनुपयुक्तानि तेन सत्येन खं व्रज ||&#x9;014c&lt;br&gt;&#xA;यथा यथा हि जल्पन्ति दौहित्रास्तं नराधिपम् |&#x9;015a&lt;br&gt;&#xA;तथा तथा वसुमतीं त्यक्त्वा राजा दिवं ययौ ||&#x9;015c&lt;br&gt;&#xA;एवं सर्वे समस्तास्ते राजानः सुकृतैस्तदा |&#x9;016a&lt;br&gt;&#xA;ययातिं स्वर्गतो भ्रष्टं तारयामासुरञ्जसा ||&#x9;016c&lt;br&gt;&#xA;दौहित्राः स्वेन धर्मेण यज्ञदानकृतेन वै ||&#x9;017a&lt;br&gt;&#xA;चतुर्षु राजवंशेषु सम्भूताः कुलवर्धनाः |&#x9;017c&lt;br&gt;&#xA;मातामहं महाप्राज्ञं दिवमारोपयन्ति ते ||&#x9;017e&lt;br&gt;&#xA;राजान ऊचुः ||&#x9;018 &lt;br&gt;&#xA;राजधर्मगुणोपेताः सर्वधर्मगुणान्विताः |&#x9;018a&lt;br&gt;&#xA;दौहित्रास्ते वयं राजन्दिवमारोह पार्थिवः ||&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/121/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/121/</guid>
      <description>&lt;p&gt;नारद उवाच ||&#x9;001 &lt;br&gt;&#xA;सद्भिरारोपितः स्वर्गं पार्थिवैर्भूरिदक्षिणैः |&#x9;001a&lt;br&gt;&#xA;अभ्यनुज्ञाय दौहित्रान्ययातिर्दिवमास्थितः ||&#x9;001c&lt;br&gt;&#xA;अभिवृष्टश्च वर्षेण नानापुष्पसुगन्धिना |&#x9;002a&lt;br&gt;&#xA;परिष्वक्तश्च पुण्येन वायुना पुण्यगन्धिना ||&#x9;002c&lt;br&gt;&#xA;अचलं स्थानमारुह्य दौहित्रफलनिर्जितम् |&#x9;003a&lt;br&gt;&#xA;कर्मभिः स्वैरुपचितो जज्वाल परया श्रिया ||&#x9;003c&lt;br&gt;&#xA;उपगीतोपनृत्तश्च गन्धर्वाप्सरसां गणैः |&#x9;004a&lt;br&gt;&#xA;प्रीत्या प्रतिगृहीतश्च स्वर्गे दुन्दुभिनिस्वनैः ||&#x9;004c&lt;br&gt;&#xA;अभिष्टुतश्च विविधैर्देवराजर्षिचारणैः |&#x9;005a&lt;br&gt;&#xA;अर्चितश्चोत्तमार्घेण दैवतैरभिनन्दितः ||&#x9;005c&lt;br&gt;&#xA;प्राप्तः स्वर्गफलं चैव तमुवाच पितामहः |&#x9;006a&lt;br&gt;&#xA;निर्वृतं शान्तमनसं वचोभिस्तर्पयन्निव ||&#x9;006c&lt;br&gt;&#xA;चतुष्पादस्त्वया धर्मश्चितो लोक्येन कर्मणा |&#x9;007a&lt;br&gt;&#xA;अक्षयस्तव लोकोऽयं कीर्तिश्चैवाक्षया दिवि |&#x9;007c&lt;br&gt;&#xA;पुनस्तवाद्य राजर्षे सुकृतेनेह कर्मणा ||&#x9;007e&lt;br&gt;&#xA;आवृतं तमसा चेतः सर्वेषां स्वर्गवासिनाम् |&#x9;008a&lt;br&gt;&#xA;येन त्वां नाभिजानन्ति ततोऽज्ञात्वासि पातितः ||&#x9;008c&lt;br&gt;&#xA;प्रीत्यैव चासि दौहित्रैस्तारितस्त्वमिहागतः |&#x9;009a&lt;br&gt;&#xA;स्थानं च प्रतिपन्नोऽसि कर्मणा स्वेन निर्जितम् |&#x9;009c&lt;br&gt;&#xA;अचलं शाश्वतं पुण्यमुत्तमं ध्रुवमव्ययम् ||&#x9;009e&lt;br&gt;&#xA;ययातिरुवाच ||&#x9;010 &lt;br&gt;&#xA;भगवन्संशयो मेऽस्ति कश्चित्तं छेत्तुमर्हसि |&#x9;010a&lt;br&gt;&#xA;न ह्यन्यमहमर्हामि प्रष्टुं लोकपितामह ||&#x9;010c&lt;br&gt;&#xA;बहुवर्षसहस्रान्तं प्रजापालनवर्धितम् |&#x9;011a&lt;br&gt;&#xA;अनेकक्रतुदानौघैरर्जितं मे महत्फलम् ||&#x9;011c&lt;br&gt;&#xA;कथं तदल्पकालेन क्षीणं येनास्मि पातितः |&#x9;012a&lt;br&gt;&#xA;भगवन्वेत्थ लोकांश्च शाश्वतान्मम निर्जितान् ||&#x9;012c&lt;br&gt;&#xA;पितामह उवाच ||&#x9;013 &lt;br&gt;&#xA;बहुवर्षसहस्रान्तं प्रजापालनवर्धितम् |&#x9;013a&lt;br&gt;&#xA;अनेकक्रतुदानौघैर्यत्त्वयोपार्जितं फलम् ||&#x9;013c&lt;br&gt;&#xA;तदनेनैव दोषेण क्षीणं येनासि पातितः |&#x9;014a&lt;br&gt;&#xA;अभिमानेन राजेन्द्र धिक्कृतः स्वर्गवासिभिः ||&#x9;014c&lt;br&gt;&#xA;नायं मानेन राजर्षे न बलेन न हिंसया |&#x9;015a&lt;br&gt;&#xA;न शाठ्येन न मायाभिर्लोको भवति शाश्वतः ||&#x9;015c&lt;br&gt;&#xA;नावमान्यास्त्वया राजन्नवरोत्कृष्टमध्यमाः |&#x9;016a&lt;br&gt;&#xA;न हि मानप्रदग्धानां कश्चिदस्ति समः क्वचित् ||&#x9;016c&lt;br&gt;&#xA;पतनारोहणमिदं कथयिष्यन्ति ये नराः |&#x9;017a&lt;br&gt;&#xA;विषमाण्यपि ते प्राप्तास्तरिष्यन्ति न संशयः ||&#x9;017c&lt;br&gt;&#xA;नारद उवाच ||&#x9;018 &lt;br&gt;&#xA;एष दोषोऽभिमानेन पुरा प्राप्तो ययातिना |&#x9;018a&lt;br&gt;&#xA;निर्बन्धतश्चातिमात्रं गालवेन महीपते ||&#x9;018c&lt;br&gt;&#xA;श्रोतव्यं हितकामानां सुहृदां भूतिमिच्छताम् |&#x9;019a&lt;br&gt;&#xA;न कर्तव्यो हि निर्बन्धो निर्बन्धो हि क्षयोदयः ||&#x9;019c&lt;br&gt;&#xA;तस्मात्त्वमपि गान्धारे मानं क्रोधं च वर्जय |&#x9;020a&lt;br&gt;&#xA;सन्धत्स्व पाण्डवैर्वीर संरम्भं त्यज पार्थिव ||&#x9;020c&lt;br&gt;&#xA;ददाति यत्पार्थिव यत्करोति यद्वा तपस्तप्यति यज्जुहोति |&#x9;021a&lt;br&gt;&#xA;न तस्य नाशोऽस्ति न चापकर्षो नान्यस्तदश्नाति स एव कर्ता ||&#x9;021c&lt;br&gt;&#xA;इदं महाख्यानमनुत्तमं मतं बहुश्रुतानां गतरोषरागिणाम् |&#x9;022a&lt;br&gt;&#xA;समीक्ष्य लोके बहुधा प्रधाविता त्रिवर्गदृष्टिः पृथिवीमुपाश्नुते ||&#x9;022c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/122/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/122/</guid>
      <description>&lt;p&gt;धृतराष्ट्र उवाच ||&#x9;001 &lt;br&gt;&#xA;भगवन्नेवमेवैतद्यथा वदसि नारद |&#x9;001a&lt;br&gt;&#xA;इच्छामि चाहमप्येवं न त्वीशो भगवन्नहम् ||&#x9;001c&lt;br&gt;&#xA;वैशम्पायन उवाच ||&#x9;002 &lt;br&gt;&#xA;एवमुक्त्वा ततः कृष्णमभ्यभाषत भारत |&#x9;002a&lt;br&gt;&#xA;स्वर्ग्यं लोक्यं च मामात्थ धर्म्यं न्याय्यं च केशव ||&#x9;002c&lt;br&gt;&#xA;न त्वहं स्ववशस्तात क्रियमाणं न मे प्रियम् |&#x9;003a&lt;br&gt;&#xA;अङ्ग दुर्योधनं कृष्ण मन्दं शास्त्रातिगं मम ||&#x9;003c&lt;br&gt;&#xA;अनुनेतुं महाबाहो यतस्व पुरुषोत्तम |&#x9;004a&lt;br&gt;&#xA;सुहृत्कार्यं तु सुमहत्कृतं ते स्याज्जनार्दन ||&#x9;004c&lt;br&gt;&#xA;ततोऽभ्यावृत्य वार्ष्णेयो दुर्योधनममर्षणम् |&#x9;005a&lt;br&gt;&#xA;अब्रवीन्मधुरां वाचं सर्वधर्मार्थतत्त्ववित् ||&#x9;005c&lt;br&gt;&#xA;दुर्योधन निबोधेदं मद्वाक्यं कुरुसत्तम |&#x9;006a&lt;br&gt;&#xA;समर्थं ते विशेषेण सानुबन्धस्य भारत ||&#x9;006c&lt;br&gt;&#xA;महाप्राज्ञ कुले जातः साध्वेतत्कर्तुमर्हसि |&#x9;007a&lt;br&gt;&#xA;श्रुतवृत्तोपसम्पन्नः सर्वैः समुदितो गुणैः ||&#x9;007c&lt;br&gt;&#xA;दौष्कुलेया दुरात्मानो नृशंसा निरपत्रपाः |&#x9;008a&lt;br&gt;&#xA;त एतदीदृशं कुर्युर्यथा त्वं तात मन्यसे ||&#x9;008c&lt;br&gt;&#xA;धर्मार्थयुक्ता लोकेऽस्मिन्प्रवृत्तिर्लक्ष्यते सताम् |&#x9;009a&lt;br&gt;&#xA;असतां विपरीता तु लक्ष्यते भरतर्षभ ||&#x9;009c&lt;br&gt;&#xA;विपरीता त्वियं वृत्तिरसकृल्लक्ष्यते त्वयि |&#x9;010a&lt;br&gt;&#xA;अधर्मश्चानुबन्धोऽत्र घोरः प्राणहरो महान् ||&#x9;010c&lt;br&gt;&#xA;अनेकशस्त्वन्निमित्तमयशस्यं च भारत |&#x9;011a&lt;br&gt;&#xA;तमनर्थं परिहरन्नात्मश्रेयः करिष्यसि ||&#x9;011c&lt;br&gt;&#xA;भ्रातॄणामथ भृत्यानां मित्राणां च परन्तप |&#x9;012a&lt;br&gt;&#xA;अधर्म्यादयशस्याच्च कर्मणस्त्वं प्रमोक्ष्यसे ||&#x9;012c&lt;br&gt;&#xA;प्राज्ञैः शूरैर्महोत्साहैरात्मवद्भिर्बहुश्रुतैः |&#x9;013a&lt;br&gt;&#xA;सन्धत्स्व पुरुषव्याघ्र पाण्डवैर्भरतर्षभ ||&#x9;013c&lt;br&gt;&#xA;तद्धितं च प्रियं चैव धृतराष्ट्रस्य धीमतः |&#x9;014a&lt;br&gt;&#xA;पितामहस्य द्रोणस्य विदुरस्य महामतेः ||&#x9;014c&lt;br&gt;&#xA;कृपस्य सोमदत्तस्य बाह्लीकस्य च धीमतः |&#x9;015a&lt;br&gt;&#xA;अश्वत्थाम्नो विकर्णस्य सञ्जयस्य विशां पते ||&#x9;015c&lt;br&gt;&#xA;ज्ञातीनां चैव भूयिष्ठं मित्राणां च परन्तप |&#x9;016a&lt;br&gt;&#xA;शमे शर्म भवेत्तात सर्वस्य जगतस्तथा ||&#x9;016c&lt;br&gt;&#xA;ह्रीमानसि कुले जातः श्रुतवाननृशंसवान् |&#x9;017a&lt;br&gt;&#xA;तिष्ठ तात पितुः शास्त्रे मातुश्च भरतर्षभ ||&#x9;017c&lt;br&gt;&#xA;एतच्छ्रेयो हि मन्यन्ते पिता यच्छास्ति भारत |&#x9;018a&lt;br&gt;&#xA;उत्तमापद्गतः सर्वः पितुः स्मरति शासनम् ||&#x9;018c&lt;br&gt;&#xA;रोचते ते पितुस्तात पाण्डवैः सह सङ्गमः |&#x9;019a&lt;br&gt;&#xA;सामात्यस्य कुरुश्रेष्ठ तत्तुभ्यं तात रोचताम् ||&#x9;019c&lt;br&gt;&#xA;श्रुत्वा यः सुहृदां शास्त्रं मर्त्यो न प्रतिपद्यते |&#x9;020a&lt;br&gt;&#xA;विपाकान्ते दहत्येनं किम्पाकमिव भक्षितम् ||&#x9;020c&lt;br&gt;&#xA;यस्तु निःश्रेयसं वाक्यं मोहान्न प्रतिपद्यते |&#x9;021a&lt;br&gt;&#xA;स दीर्घसूत्रो हीनार्थः पश्चात्तापेन युज्यते ||&#x9;021c&lt;br&gt;&#xA;यस्तु निःश्रेयसं श्रुत्वा प्राप्तमेवाभिपद्यते |&#x9;022a&lt;br&gt;&#xA;आत्मनो मतमुत्सृज्य स लोके सुखमेधते ||&#x9;022c&lt;br&gt;&#xA;योऽर्थकामस्य वचनं प्रातिकूल्यान्न मृष्यते |&#x9;023a&lt;br&gt;&#xA;शृणोति प्रतिकूलानि द्विषतां वशमेति सः ||&#x9;023c&lt;br&gt;&#xA;सतां मतमतिक्रम्य योऽसतां वर्तते मते |&#x9;024a&lt;br&gt;&#xA;शोचन्ते व्यसने तस्य सुहृदो नचिरादिव ||&#x9;024c&lt;br&gt;&#xA;मुख्यानमात्यानुत्सृज्य यो निहीनान्निषेवते |&#x9;025a&lt;br&gt;&#xA;स घोरामापदं प्राप्य नोत्तारमधिगच्छति ||&#x9;025c&lt;br&gt;&#xA;योऽसत्सेवी वृथाचारो न श्रोता सुहृदां सदा |&#x9;026a&lt;br&gt;&#xA;परान्वृणीते स्वान्द्वेष्टि तं गौः शपति भारत ||&#x9;026c&lt;br&gt;&#xA;स त्वं विरुध्य तैर्वीरैरन्येभ्यस्त्राणमिच्छसि |&#x9;027a&lt;br&gt;&#xA;अशिष्टेभ्योऽसमर्थेभ्यो मूढेभ्यो भरतर्षभ ||&#x9;027c&lt;br&gt;&#xA;को हि शक्रसमाञ्ज्ञातीनतिक्रम्य महारथान् |&#x9;028a&lt;br&gt;&#xA;अन्येभ्यस्त्राणमाशंसेत्त्वदन्यो भुवि मानवः ||&#x9;028c&lt;br&gt;&#xA;जन्मप्रभृति कौन्तेया नित्यं विनिकृतास्त्वया |&#x9;029a&lt;br&gt;&#xA;न च ते जातु कुप्यन्ति धर्मात्मानो हि पाण्डवाः ||&#x9;029c&lt;br&gt;&#xA;मिथ्याप्रचरितास्तात जन्मप्रभृति पाण्डवाः |&#x9;030a&lt;br&gt;&#xA;त्वयि सम्यङ्महाबाहो प्रतिपन्ना यशस्विनः ||&#x9;030c&lt;br&gt;&#xA;त्वयापि प्रतिपत्तव्यं तथैव भरतर्षभ |&#x9;031a&lt;br&gt;&#xA;स्वेषु बन्धुषु मुख्येषु मा मन्युवशमन्वगाः ||&#x9;031c&lt;br&gt;&#xA;त्रिवर्गयुक्ता प्राज्ञानामारम्भा भरतर्षभ |&#x9;032a&lt;br&gt;&#xA;धर्मार्थावनुरुध्यन्ते त्रिवर्गासम्भवे नराः ||&#x9;032c&lt;br&gt;&#xA;पृथक्तु विनिविष्टानां धर्मं धीरोऽनुरुध्यते |&#x9;033a&lt;br&gt;&#xA;मध्यमोऽर्थं कलिं बालः काममेवानुरुध्यते ||&#x9;033c&lt;br&gt;&#xA;इन्द्रियैः प्रसृतो लोभाद्धर्मं विप्रजहाति यः |&#x9;034a&lt;br&gt;&#xA;कामार्थावनुपायेन लिप्समानो विनश्यति ||&#x9;034c&lt;br&gt;&#xA;कामार्थौ लिप्समानस्तु धर्ममेवादितश्चरेत् |&#x9;035a&lt;br&gt;&#xA;न हि धर्मादपैत्यर्थः कामो वापि कदाचन ||&#x9;035c&lt;br&gt;&#xA;उपायं धर्ममेवाहुस्त्रिवर्गस्य विशां पते |&#x9;036a&lt;br&gt;&#xA;लिप्समानो हि तेनाशु कक्षेऽग्निरिव वर्धते ||&#x9;036c&lt;br&gt;&#xA;स त्वं तातानुपायेन लिप्ससे भरतर्षभ |&#x9;037a&lt;br&gt;&#xA;आधिराज्यं महद्दीप्तं प्रथितं सर्वराजसु ||&#x9;037c&lt;br&gt;&#xA;आत्मानं तक्षति ह्येष वनं परशुना यथा |&#x9;038a&lt;br&gt;&#xA;यः सम्यग्वर्तमानेषु मिथ्या राजन्प्रवर्तते ||&#x9;038c&lt;br&gt;&#xA;न तस्य हि मतिं छिन्द्याद्यस्य नेच्छेत्पराभवम् |&#x9;039a&lt;br&gt;&#xA;अविच्छिन्नस्य धीरस्य कल्याणे धीयते मतिः ||&#x9;039c&lt;br&gt;&#xA;त्यक्तात्मानं न बाधेत त्रिषु लोकेषु भारत |&#x9;040a&lt;br&gt;&#xA;अप्यन्यं प्राकृतं किञ्चित्किमु तान्पाण्डवर्षभान् ||&#x9;040c&lt;br&gt;&#xA;अमर्षवशमापन्नो न किञ्चिद्बुध्यते नरः |&#x9;041a&lt;br&gt;&#xA;छिद्यते ह्याततं सर्वं प्रमाणं पश्य भारत |&#x9;041c&lt;br&gt;&#xA;श्रेयस्ते दुर्जनात्तात पाण्डवैः सह सङ्गमः |&#x9;042a&lt;br&gt;&#xA;तैर्हि सम्प्रीयमाणस्त्वं सर्वान्कामानवाप्स्यसि ||&#x9;042c&lt;br&gt;&#xA;पाण्डवैर्निर्जितां भूमिं भुञ्जानो राजसत्तम |&#x9;043a&lt;br&gt;&#xA;पाण्डवान्पृष्ठतः कृत्वा त्राणमाशंससेऽन्यतः ||&#x9;043c&lt;br&gt;&#xA;दुःशासने दुर्विषहे कर्णे चापि ससौबले |&#x9;044a&lt;br&gt;&#xA;एतेष्वैश्वर्यमाधाय भूतिमिच्छसि भारत ||&#x9;044c&lt;br&gt;&#xA;न चैते तव पर्याप्ता ज्ञाने धर्मार्थयोस्तथा |&#x9;045a&lt;br&gt;&#xA;विक्रमे चाप्यपर्याप्ताः पाण्डवान्प्रति भारत ||&#x9;045c&lt;br&gt;&#xA;न हीमे सर्वराजानः पर्याप्ताः सहितास्त्वया |&#x9;046a&lt;br&gt;&#xA;क्रुद्धस्य भीमसेनस्य प्रेक्षितुं मुखमाहवे ||&#x9;046c&lt;br&gt;&#xA;इदं सन्निहितं तात समग्रं पार्थिवं बलम् |&#x9;047a&lt;br&gt;&#xA;अयं भीष्मस्तथा द्रोणः कर्णश्चायं तथा कृपः ||&#x9;047c&lt;br&gt;&#xA;भूरिश्रवाः सौमदत्तिरश्वत्थामा जयद्रथः |&#x9;048a&lt;br&gt;&#xA;अशक्ताः सर्व एवैते प्रतियोद्धुं धनञ्जयम् ||&#x9;048c&lt;br&gt;&#xA;अजेयो ह्यर्जुनः क्रुद्धः सर्वैरपि सुरासुरैः |&#x9;049a&lt;br&gt;&#xA;मानुषैरपि गन्धर्वैर्मा युद्धे चेत आधिथाः ||&#x9;049c&lt;br&gt;&#xA;दृश्यतां वा पुमान्कश्चित्समग्रे पार्थिवे बले |&#x9;050a&lt;br&gt;&#xA;योऽर्जुनं समरे प्राप्य स्वस्तिमानाव्रजेद्गृहान् ||&#x9;050c&lt;br&gt;&#xA;किं ते जनक्षयेणेह कृतेन भरतर्षभ |&#x9;051a&lt;br&gt;&#xA;यस्मिञ्जिते जितं ते स्यात्पुमानेकः स दृश्यताम् ||&#x9;051c&lt;br&gt;&#xA;यः स देवान्सगन्धर्वान्सयक्षासुरपन्नगान् |&#x9;052a&lt;br&gt;&#xA;अजयत्खाण्डवप्रस्थे कस्तं युध्येत मानवः ||&#x9;052c&lt;br&gt;&#xA;तथा विराटनगरे श्रूयते महदद्भुतम् |&#x9;053a&lt;br&gt;&#xA;एकस्य च बहूनां च पर्याप्तं तन्निदर्शनम् ||&#x9;053c&lt;br&gt;&#xA;तमजेयमनाधृष्यं विजेतुं जिष्णुमच्युतम् |&#x9;054a&lt;br&gt;&#xA;आशंससीह समरे वीरमर्जुनमूर्जितम् ||&#x9;054c&lt;br&gt;&#xA;मद्द्वितीयं पुनः पार्थं कः प्रार्थयितुमर्हति |&#x9;055a&lt;br&gt;&#xA;युद्धे प्रतीपमायान्तमपि साक्षात्पुरन्दरः ||&#x9;055c&lt;br&gt;&#xA;बाहुभ्यामुद्धरेद्भूमिं दहेत्क्रुद्ध इमाः प्रजाः |&#x9;056a&lt;br&gt;&#xA;पातयेत्त्रिदिवाद्देवान्योऽर्जुनं समरे जयेत् ||&#x9;056c&lt;br&gt;&#xA;पश्य पुत्रांस्तथा भ्रातॄञ्ज्ञातीन्सम्बन्धिनस्तथा |&#x9;057a&lt;br&gt;&#xA;त्वत्कृते न विनश्येयुरेते भरतसत्तम ||&#x9;057c&lt;br&gt;&#xA;अस्तु शेषं कौरवाणां मा पराभूदिदं कुलम् |&#x9;058a&lt;br&gt;&#xA;कुलघ्न इति नोच्येथा नष्टकीर्तिर्नराधिप ||&#x9;058c&lt;br&gt;&#xA;त्वामेव स्थापयिष्यन्ति यौवराज्ये महारथाः |&#x9;059a&lt;br&gt;&#xA;महाराज्ये च पितरं धृतराष्ट्रं जनेश्वरम् ||&#x9;059c&lt;br&gt;&#xA;मा तात श्रियमायान्तीमवमंस्थाः समुद्यताम् |&#x9;060a&lt;br&gt;&#xA;अर्धं प्रदाय पार्थेभ्यो महतीं श्रियमाप्स्यसि ||&#x9;060c&lt;br&gt;&#xA;पाण्डवैः संशमं कृत्वा कृत्वा च सुहृदां वचः |&#x9;061a&lt;br&gt;&#xA;सम्प्रीयमाणो मित्रैश्च चिरं भद्राण्यवाप्स्यसि ||&#x9;061c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/123/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/123/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;ततः शान्तनवो भीष्मो दुर्योधनममर्षणम् |&#x9;001a&lt;br&gt;&#xA;केशवस्य वचः श्रुत्वा प्रोवाच भरतर्षभ ||&#x9;001c&lt;br&gt;&#xA;कृष्णेन वाक्यमुक्तोऽसि सुहृदां शममिच्छता |&#x9;002a&lt;br&gt;&#xA;अनुपश्यस्व तत्तात मा मन्युवशमन्वगाः ||&#x9;002c&lt;br&gt;&#xA;अकृत्वा वचनं तात केशवस्य महात्मनः |&#x9;003a&lt;br&gt;&#xA;श्रेयो न जातु न सुखं न कल्याणमवाप्स्यसि ||&#x9;003c&lt;br&gt;&#xA;धर्म्यमर्थं महाबाहुराह त्वां तात केशवः |&#x9;004a&lt;br&gt;&#xA;तमर्थमभिपद्यस्व मा राजन्नीनशः प्रजाः ||&#x9;004c&lt;br&gt;&#xA;इमां श्रियं प्रज्वलितां भारतीं सर्वराजसु |&#x9;005a&lt;br&gt;&#xA;जीवतो धृतराष्ट्रस्य दौरात्म्याद्भ्रंशयिष्यसि ||&#x9;005c&lt;br&gt;&#xA;आत्मानं च सहामात्यं सपुत्रपशुबान्धवम् |&#x9;006a&lt;br&gt;&#xA;सहमित्रमसद्बुद्ध्या जीविताद्भ्रंशयिष्यसि ||&#x9;006c&lt;br&gt;&#xA;अतिक्रामन्केशवस्य तथ्यं वचनमर्थवत् |&#x9;007a&lt;br&gt;&#xA;पितुश्च भरतश्रेष्ठ विदुरस्य च धीमतः ||&#x9;007c&lt;br&gt;&#xA;मा कुलघ्नोऽन्तपुरुषो दुर्मतिः कापथं गमः |&#x9;008a&lt;br&gt;&#xA;पितरं मातरं चैव वृद्धौ शोकाय मा ददः ||&#x9;008c&lt;br&gt;&#xA;अथ द्रोणोऽब्रवीत्तत्र दुर्योधनमिदं वचः |&#x9;009a&lt;br&gt;&#xA;अमर्षवशमापन्नं निःश्वसन्तं पुनः पुनः ||&#x9;009c&lt;br&gt;&#xA;धर्मार्थयुक्तं वचनमाह त्वां तात केशवः |&#x9;010a&lt;br&gt;&#xA;तथा भीष्मः शान्तनवस्तज्जुषस्व नराधिप ||&#x9;010c&lt;br&gt;&#xA;प्राज्ञौ मेधाविनौ दान्तावर्थकामौ बहुश्रुतौ |&#x9;011a&lt;br&gt;&#xA;आहतुस्त्वां हितं वाक्यं तदादत्स्व परन्तप ||&#x9;011c&lt;br&gt;&#xA;अनुतिष्ठ महाप्राज्ञ कृष्णभीष्मौ यदूचतुः |&#x9;012a&lt;br&gt;&#xA;मा वचो लघुबुद्धीनां समास्थास्त्वं परन्तप ||&#x9;012c&lt;br&gt;&#xA;ये त्वां प्रोत्साहयन्त्येते नैते कृत्याय कर्हिचित् |&#x9;013a&lt;br&gt;&#xA;वैरं परेषां ग्रीवायां प्रतिमोक्ष्यन्ति संयुगे ||&#x9;013c&lt;br&gt;&#xA;मा कुरूञ्जीघनः सर्वान्पुत्रान्भ्रातॄंस्तथैव च |&#x9;014a&lt;br&gt;&#xA;वासुदेवार्जुनौ यत्र विद्ध्यजेयं बलं हि तत् ||&#x9;014c&lt;br&gt;&#xA;एतच्चैव मतं सत्यं सुहृदोः कृष्णभीष्मयोः |&#x9;015a&lt;br&gt;&#xA;यदि नादास्यसे तात पश्चात्तप्स्यसि भारत ||&#x9;015c&lt;br&gt;&#xA;यथोक्तं जामदग्न्येन भूयानेव ततोऽर्जुनः |&#x9;016a&lt;br&gt;&#xA;कृष्णो हि देवकीपुत्रो देवैरपि दुरुत्सहः ||&#x9;016c&lt;br&gt;&#xA;किं ते सुखप्रियेणेह प्रोक्तेन भरतर्षभ |&#x9;017a&lt;br&gt;&#xA;एतत्ते सर्वमाख्यातं यथेच्छसि तथा कुरु |&#x9;017c&lt;br&gt;&#xA;न हि त्वामुत्सहे वक्तुं भूयो भरतसत्तम ||&#x9;017e&lt;br&gt;&#xA;तस्मिन्वाक्यान्तरे वाक्यं क्षत्तापि विदुरोऽब्रवीत् |&#x9;018a&lt;br&gt;&#xA;दुर्योधनमभिप्रेक्ष्य धार्तराष्ट्रममर्षणम् ||&#x9;018c&lt;br&gt;&#xA;दुर्योधन न शोचामि त्वामहं भरतर्षभ |&#x9;019a&lt;br&gt;&#xA;इमौ तु वृद्धौ शोचामि गान्धारीं पितरं च ते ||&#x9;019c&lt;br&gt;&#xA;यावनाथौ चरिष्येते त्वया नाथेन दुर्हृदा |&#x9;020a&lt;br&gt;&#xA;हतमित्रौ हतामात्यौ लूनपक्षाविव द्विजौ ||&#x9;020c&lt;br&gt;&#xA;भिक्षुकौ विचरिष्येते शोचन्तौ पृथिवीमिमाम् |&#x9;021a&lt;br&gt;&#xA;कुलघ्नमीदृशं पापं जनयित्वा कुपूरुषम् ||&#x9;021c&lt;br&gt;&#xA;अथ दुर्योधनं राजा धृतराष्ट्रोऽभ्यभाषत |&#x9;022a&lt;br&gt;&#xA;आसीनं भ्रातृभिः सार्धं राजभिः परिवारितम् ||&#x9;022c&lt;br&gt;&#xA;दुर्योधन निबोधेदं शौरिणोक्तं महात्मना |&#x9;023a&lt;br&gt;&#xA;आदत्स्व शिवमत्यन्तं योगक्षेमवदव्ययम् ||&#x9;023c&lt;br&gt;&#xA;अनेन हि सहायेन कृष्णेनाक्लिष्टकर्मणा |&#x9;024a&lt;br&gt;&#xA;इष्टान्सर्वानभिप्रायान्प्राप्स्यामः सर्वराजसु ||&#x9;024c&lt;br&gt;&#xA;सुसंहितः केशवेन गच्छ तात युधिष्ठिरम् |&#x9;025a&lt;br&gt;&#xA;चर स्वस्त्ययनं कृत्स्नं भारतानामनामयम् ||&#x9;025c&lt;br&gt;&#xA;वासुदेवेन तीर्थेन तात गच्छस्व सङ्गमम् |&#x9;026a&lt;br&gt;&#xA;कालप्राप्तमिदं मन्ये मा त्वं दुर्योधनातिगाः ||&#x9;026c&lt;br&gt;&#xA;शमं चेद्याचमानं त्वं प्रत्याख्यास्यसि केशवम् |&#x9;027a&lt;br&gt;&#xA;त्वदर्थमभिजल्पन्तं न तवास्त्यपराभवः ||&#x9;027c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/124/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/124/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;धृतराष्ट्रवचः श्रुत्वा भीष्मद्रोणौ समर्थ्य तौ |&#x9;001a&lt;br&gt;&#xA;दुर्योधनमिदं वाक्यमूचतुः शासनातिगम् ||&#x9;001c&lt;br&gt;&#xA;यावत्कृष्णावसन्नद्धौ यावत्तिष्ठति गाण्डिवम् |&#x9;002a&lt;br&gt;&#xA;यावद्धौम्यो न सेनाग्नौ जुहोतीह द्विषद्बलम् ||&#x9;002c&lt;br&gt;&#xA;यावन्न प्रेक्षते क्रुद्धः सेनां तव युधिष्ठिरः |&#x9;003a&lt;br&gt;&#xA;ह्रीनिषेधो महेष्वासस्तावच्छाम्यतु वैशसम् ||&#x9;003c&lt;br&gt;&#xA;यावन्न दृश्यते पार्थः स्वेष्वनीकेष्ववस्थितः |&#x9;004a&lt;br&gt;&#xA;भीमसेनो महेष्वासस्तावच्छाम्यतु वैशसम् ||&#x9;004c&lt;br&gt;&#xA;यावन्न चरते मार्गान्पृतनामभिहर्षयन् |&#x9;005a&lt;br&gt;&#xA;यावन्न शातयत्याजौ शिरांसि गजयोधिनाम् ||&#x9;005c&lt;br&gt;&#xA;गदया वीरघातिन्या फलानीव वनस्पतेः |&#x9;006a&lt;br&gt;&#xA;कालेन परिपक्वानि तावच्छाम्यतु वैशसम् ||&#x9;006c&lt;br&gt;&#xA;नकुलः सहदेवश्च धृष्टद्युम्नश्च पार्षतः |&#x9;007a&lt;br&gt;&#xA;विराटश्च शिखण्डी च शैशुपालिश्च दंशिताः ||&#x9;007c&lt;br&gt;&#xA;यावन्न प्रविशन्त्येते नक्रा इव महार्णवम् |&#x9;008a&lt;br&gt;&#xA;कृतास्त्राः क्षिप्रमस्यन्तस्तावच्छाम्यतु वैशसम् ||&#x9;008c&lt;br&gt;&#xA;यावन्न सुकुमारेषु शरीरेषु महीक्षिताम् |&#x9;009a&lt;br&gt;&#xA;गार्ध्रपत्राः पतन्त्युग्रास्तावच्छाम्यतु वैशसम् ||&#x9;009c&lt;br&gt;&#xA;चन्दनागरुदिग्धेषु हारनिष्कधरेषु च |&#x9;010a&lt;br&gt;&#xA;नोरःसु यावद्योधानां महेष्वासैर्महेषवः ||&#x9;010c&lt;br&gt;&#xA;कृतास्त्रैः क्षिप्रमस्यद्भिर्दूरपातिभिरायसाः |&#x9;011a&lt;br&gt;&#xA;अभिलक्ष्यैर्निपात्यन्ते तावच्छाम्यतु वैशसम् ||&#x9;011c&lt;br&gt;&#xA;अभिवादयमानं त्वां शिरसा राजकुञ्जरः |&#x9;012a&lt;br&gt;&#xA;पाणिभ्यां प्रतिगृह्णातु धर्मराजो युधिष्ठिरः ||&#x9;012c&lt;br&gt;&#xA;ध्वजाङ्कुशपताकाङ्कं दक्षिणं ते सुदक्षिणः |&#x9;013a&lt;br&gt;&#xA;स्कन्धे निक्षिपतां बाहुं शान्तये भरतर्षभ ||&#x9;013c&lt;br&gt;&#xA;रत्नौषधिसमेतेन रत्नाङ्गुलितलेन च |&#x9;014a&lt;br&gt;&#xA;उपविष्टस्य पृष्ठं ते पाणिना परिमार्जतु ||&#x9;014c&lt;br&gt;&#xA;शालस्कन्धो महाबाहुस्त्वां स्वजानो वृकोदरः |&#x9;015a&lt;br&gt;&#xA;साम्नाभिवदतां चापि शान्तये भरतर्षभ ||&#x9;015c&lt;br&gt;&#xA;अर्जुनेन यमाभ्यां च त्रिभिस्तैरभिवादितः |&#x9;016a&lt;br&gt;&#xA;मूर्ध्नि तान्समुपाघ्राय प्रेम्णाभिवद पार्थिव ||&#x9;016c&lt;br&gt;&#xA;दृष्ट्वा त्वां पाण्डवैर्वीरैर्भ्रातृभिः सह सङ्गतम् |&#x9;017a&lt;br&gt;&#xA;यावदानन्दजाश्रूणि प्रमुञ्चन्तु नराधिपाः ||&#x9;017c&lt;br&gt;&#xA;घुष्यतां राजधानीषु सर्वसम्पन्महीक्षिताम् |&#x9;018a&lt;br&gt;&#xA;पृथिवी भ्रातृभावेन भुज्यतां विज्वरो भव ||&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/125/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/125/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;श्रुत्वा दुर्योधनो वाक्यमप्रियं कुरुसंसदि |&#x9;001a&lt;br&gt;&#xA;प्रत्युवाच महाबाहुं वासुदेवं यशस्विनम् ||&#x9;001c&lt;br&gt;&#xA;प्रसमीक्ष्य भवानेतद्वक्तुमर्हति केशव |&#x9;002a&lt;br&gt;&#xA;मामेव हि विशेषेण विभाष्य परिगर्हसे ||&#x9;002c&lt;br&gt;&#xA;भक्तिवादेन पार्थानामकस्मान्मधुसूदन |&#x9;003a&lt;br&gt;&#xA;भवान्गर्हयते नित्यं किं समीक्ष्य बलाबलम् ||&#x9;003c&lt;br&gt;&#xA;भवान्क्षत्ता च राजा च आचार्यो वा पितामहः |&#x9;004a&lt;br&gt;&#xA;मामेव परिगर्हन्ते नान्यं कञ्चन पार्थिवम् ||&#x9;004c&lt;br&gt;&#xA;न चाहं लक्षये कञ्चिद्व्यभिचारमिहात्मनः |&#x9;005a&lt;br&gt;&#xA;अथ सर्वे भवन्तो मां विद्विषन्ति सराजकाः ||&#x9;005c&lt;br&gt;&#xA;न चाहं कञ्चिदत्यर्थमपराधमरिन्दम |&#x9;006a&lt;br&gt;&#xA;विचिन्तयन्प्रपश्यामि सुसूक्ष्ममपि केशव ||&#x9;006c&lt;br&gt;&#xA;प्रियाभ्युपगते द्यूते पाण्डवा मधुसूदन |&#x9;007a&lt;br&gt;&#xA;जिताः शकुनिना राज्यं तत्र किं मम दुष्कृतम् ||&#x9;007c&lt;br&gt;&#xA;यत्पुनर्द्रविणं किञ्चित्तत्राजीयन्त पाण्डवाः |&#x9;008a&lt;br&gt;&#xA;तेभ्य एवाभ्यनुज्ञातं तत्तदा मधुसूदन ||&#x9;008c&lt;br&gt;&#xA;अपराधो न चास्माकं यत्ते ह्यक्षपराजिताः |&#x9;009a&lt;br&gt;&#xA;अजेया जयतां श्रेष्ठ पार्थाः प्रव्राजिता वनम् ||&#x9;009c&lt;br&gt;&#xA;केन चाप्यपवादेन विरुध्यन्तेऽरिभिः सह |&#x9;010a&lt;br&gt;&#xA;अशक्ताः पाण्डवाः कृष्ण प्रहृष्टाः प्रत्यमित्रवत् ||&#x9;010c&lt;br&gt;&#xA;किमस्माभिः कृतं तेषां कस्मिन्वा पुनरागसि |&#x9;011a&lt;br&gt;&#xA;धार्तराष्ट्राञ्जिघांसन्ति पाण्डवाः सृञ्जयैः सह ||&#x9;011c&lt;br&gt;&#xA;न चापि वयमुग्रेण कर्मणा वचनेन वा |&#x9;012a&lt;br&gt;&#xA;वित्रस्ताः प्रणमामेह भयादपि शतक्रतोः ||&#x9;012c&lt;br&gt;&#xA;न च तं कृष्ण पश्यामि क्षत्रधर्ममनुष्ठितम् |&#x9;013a&lt;br&gt;&#xA;उत्सहेत युधा जेतुं यो नः शत्रुनिबर्हण ||&#x9;013c&lt;br&gt;&#xA;न हि भीष्मकृपद्रोणाः सगणा मधुसूदन |&#x9;014a&lt;br&gt;&#xA;देवैरपि युधा जेतुं शक्याः किमुत पाण्डवैः ||&#x9;014c&lt;br&gt;&#xA;स्वधर्ममनुतिष्ठन्तो यदि माधव संयुगे |&#x9;015a&lt;br&gt;&#xA;शस्त्रेण निधनं काले प्राप्स्यामः स्वर्गमेव तत् ||&#x9;015c&lt;br&gt;&#xA;मुख्यश्चैवैष नो धर्मः क्षत्रियाणां जनार्दन |&#x9;016a&lt;br&gt;&#xA;यच्छयीमहि सङ्ग्रामे शरतल्पगता वयम् ||&#x9;016c&lt;br&gt;&#xA;ते वयं वीरशयनं प्राप्स्यामो यदि संयुगे |&#x9;017a&lt;br&gt;&#xA;अप्रणम्यैव शत्रूणां न नस्तप्स्यति माधव ||&#x9;017c&lt;br&gt;&#xA;कश्च जातु कुले जातः क्षत्रधर्मेण वर्तयन् |&#x9;018a&lt;br&gt;&#xA;भयाद्वृत्तिं समीक्ष्यैवं प्रणमेदिह कस्यचित् ||&#x9;018c&lt;br&gt;&#xA;उद्यच्छेदेव न नमेदुद्यमो ह्येव पौरुषम् |&#x9;019a&lt;br&gt;&#xA;अप्यपर्वणि भज्येत न नमेदिह कस्यचित् ||&#x9;019c&lt;br&gt;&#xA;इति मातङ्गवचनं परीप्सन्ति हितेप्सवः |&#x9;020a&lt;br&gt;&#xA;धर्माय चैव प्रणमेद्ब्राह्मणेभ्यश्च मद्विधः ||&#x9;020c&lt;br&gt;&#xA;अचिन्तयन्कञ्चिदन्यं यावज्जीवं तथाचरेत् |&#x9;021a&lt;br&gt;&#xA;एष धर्मः क्षत्रियाणां मतमेतच्च मे सदा ||&#x9;021c&lt;br&gt;&#xA;राज्यांशश्चाभ्यनुज्ञातो यो मे पित्रा पुराभवत् |&#x9;022a&lt;br&gt;&#xA;न स लभ्यः पुनर्जातु मयि जीवति केशव ||&#x9;022c&lt;br&gt;&#xA;यावच्च राजा ध्रियते धृतराष्ट्रो जनार्दन |&#x9;023a&lt;br&gt;&#xA;न्यस्तशस्त्रा वयं ते वाप्युपजीवाम माधव ||&#x9;023c&lt;br&gt;&#xA;यद्यदेयं पुरा दत्तं राज्यं परवतो मम |&#x9;024a&lt;br&gt;&#xA;अज्ञानाद्वा भयाद्वापि मयि बाले जनार्दन ||&#x9;024c&lt;br&gt;&#xA;न तदद्य पुनर्लभ्यं पाण्डवैर्वृष्णिनन्दन |&#x9;025a&lt;br&gt;&#xA;ध्रियमाणे महाबाहो मयि सम्प्रति केशव ||&#x9;025c&lt;br&gt;&#xA;यावद्धि सूच्यास्तीक्ष्णाया विध्येदग्रेण माधव |&#x9;026a&lt;br&gt;&#xA;तावदप्यपरित्याज्यं भूमेर्नः पाण्डवान्प्रति ||&#x9;026c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/126/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/126/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;ततः प्रहस्य दाशार्हः क्रोधपर्याकुलेक्षणः |&#x9;001a&lt;br&gt;&#xA;दुर्योधनमिदं वाक्यमब्रवीत्कुरुसंसदि ||&#x9;001c&lt;br&gt;&#xA;लप्स्यसे वीरशयनं काममेतदवाप्स्यसि |&#x9;002a&lt;br&gt;&#xA;स्थिरो भव सहामात्यो विमर्दो भविता महान् ||&#x9;002c&lt;br&gt;&#xA;यच्चैवं मन्यसे मूढ न मे कश्चिद्व्यतिक्रमः |&#x9;003a&lt;br&gt;&#xA;पाण्डवेष्विति तत्सर्वं निबोधत नराधिपाः ||&#x9;003c&lt;br&gt;&#xA;श्रिया सन्तप्यमानेन पाण्डवानां महात्मनाम् |&#x9;004a&lt;br&gt;&#xA;त्वया दुर्मन्त्रितं द्यूतं सौबलेन च भारत ||&#x9;004c&lt;br&gt;&#xA;कथं च ज्ञातयस्तात श्रेयांसः साधुसम्मताः |&#x9;005a&lt;br&gt;&#xA;तथान्याय्यमुपस्थातुं जिह्मेनाजिह्मचारिणः ||&#x9;005c&lt;br&gt;&#xA;अक्षद्यूतं महाप्राज्ञ सतामरतिनाशनम् |&#x9;006a&lt;br&gt;&#xA;असतां तत्र जायन्ते भेदाश्च व्यसनानि च ||&#x9;006c&lt;br&gt;&#xA;तदिदं व्यसनं घोरं त्वया द्यूतमुखं कृतम् |&#x9;007a&lt;br&gt;&#xA;असमीक्ष्य सदाचारैः सार्धं पापानुबन्धनैः ||&#x9;007c&lt;br&gt;&#xA;कश्चान्यो ज्ञातिभार्यां वै विप्रकर्तुं तथार्हति |&#x9;008a&lt;br&gt;&#xA;आनीय च सभां वक्तुं यथोक्ता द्रौपदी त्वया ||&#x9;008c&lt;br&gt;&#xA;कुलीना शीलसम्पन्ना प्राणेभ्योऽपि गरीयसी |&#x9;009a&lt;br&gt;&#xA;महिषी पाण्डुपुत्राणां तथा विनिकृता त्वया ||&#x9;009c&lt;br&gt;&#xA;जानन्ति कुरवः सर्वे यथोक्ताः कुरुसंसदि |&#x9;010a&lt;br&gt;&#xA;दुःशासनेन कौन्तेयाः प्रव्रजन्तः परन्तपाः ||&#x9;010c&lt;br&gt;&#xA;सम्यग्वृत्तेष्वलुब्धेषु सततं धर्मचारिषु |&#x9;011a&lt;br&gt;&#xA;स्वेषु बन्धुषु कः साधुश्चरेदेवमसाम्प्रतम् ||&#x9;011c&lt;br&gt;&#xA;नृशंसानामनार्याणां परुषाणां च भाषणम् |&#x9;012a&lt;br&gt;&#xA;कर्णदुःशासनाभ्यां च त्वया च बहुशः कृतम् ||&#x9;012c&lt;br&gt;&#xA;सह मात्रा प्रदग्धुं तान्बालकान्वारणावते |&#x9;013a&lt;br&gt;&#xA;आस्थितः परमं यत्नं न समृद्धं च तत्तव ||&#x9;013c&lt;br&gt;&#xA;ऊषुश्च सुचिरं कालं प्रच्छन्नाः पाण्डवास्तदा |&#x9;014a&lt;br&gt;&#xA;मात्रा सहैकचक्रायां ब्राह्मणस्य निवेशने ||&#x9;014c&lt;br&gt;&#xA;विषेण सर्पबन्धैश्च यतिताः पाण्डवास्त्वया |&#x9;015a&lt;br&gt;&#xA;सर्वोपायैर्विनाशाय न समृद्धं च तत्तव ||&#x9;015c&lt;br&gt;&#xA;एवम्बुद्धिः पाण्डवेषु मिथ्यावृत्तिः सदा भवान् |&#x9;016a&lt;br&gt;&#xA;कथं ते नापराधोऽस्ति पाण्डवेषु महात्मसु ||&#x9;016c&lt;br&gt;&#xA;कृत्वा बहून्यकार्याणि पाण्डवेषु नृशंसवत् |&#x9;017a&lt;br&gt;&#xA;मिथ्यावृत्तिरनार्यः सन्नद्य विप्रतिपद्यसे ||&#x9;017c&lt;br&gt;&#xA;मातापितृभ्यां भीष्मेण द्रोणेन विदुरेण च |&#x9;018a&lt;br&gt;&#xA;शाम्येति मुहुरुक्तोऽसि न च शाम्यसि पार्थिव ||&#x9;018c&lt;br&gt;&#xA;शमे हि सुमहानर्थस्तव पार्थस्य चोभयोः |&#x9;019a&lt;br&gt;&#xA;न च रोचयसे राजन्किमन्यद्बुद्धिलाघवात् ||&#x9;019c&lt;br&gt;&#xA;न शर्म प्राप्स्यसे राजन्नुत्क्रम्य सुहृदां वचः |&#x9;020a&lt;br&gt;&#xA;अधर्म्यमयशस्यं च क्रियते पार्थिव त्वया ||&#x9;020c&lt;br&gt;&#xA;एवं ब्रुवति दाशार्हे दुर्योधनममर्षणम् |&#x9;021a&lt;br&gt;&#xA;दुःशासन इदं वाक्यमब्रवीत्कुरुसंसदि ||&#x9;021c&lt;br&gt;&#xA;न चेत्सन्धास्यसे राजन्स्वेन कामेन पाण्डवैः |&#x9;022a&lt;br&gt;&#xA;बद्ध्वा किल त्वां दास्यन्ति कुन्तीपुत्राय कौरवाः ||&#x9;022c&lt;br&gt;&#xA;वैकर्तनं त्वां च मां च त्रीनेतान्मनुजर्षभ |&#x9;023a&lt;br&gt;&#xA;पाण्डवेभ्यः प्रदास्यन्ति भीष्मो द्रोणः पिता च ते ||&#x9;023c&lt;br&gt;&#xA;भ्रातुरेतद्वचः श्रुत्वा धार्तराष्ट्रः सुयोधनः |&#x9;024a&lt;br&gt;&#xA;क्रुद्धः प्रातिष्ठतोत्थाय महानाग इव श्वसन् ||&#x9;024c&lt;br&gt;&#xA;विदुरं धृतराष्ट्रं च महाराजं च बाह्लिकम् |&#x9;025a&lt;br&gt;&#xA;कृपं च सोमदत्तं च भीष्मं द्रोणं जनार्दनम् ||&#x9;025c&lt;br&gt;&#xA;सर्वानेताननादृत्य दुर्मतिर्निरपत्रपः |&#x9;026a&lt;br&gt;&#xA;अशिष्टवदमर्यादो मानी मान्यावमानिता ||&#x9;026c&lt;br&gt;&#xA;तं प्रस्थितमभिप्रेक्ष्य भ्रातरो मनुजर्षभम् |&#x9;027a&lt;br&gt;&#xA;अनुजग्मुः सहामात्या राजानश्चापि सर्वशः ||&#x9;027c&lt;br&gt;&#xA;सभायामुत्थितं क्रुद्धं प्रस्थितं भ्रातृभिः सह |&#x9;028a&lt;br&gt;&#xA;दुर्योधनमभिप्रेक्ष्य भीष्मः शान्तनवोऽब्रवीत् ||&#x9;028c&lt;br&gt;&#xA;धर्मार्थावभिसन्त्यज्य संरम्भं योऽनुमन्यते |&#x9;029a&lt;br&gt;&#xA;हसन्ति व्यसने तस्य दुर्हृदो नचिरादिव ||&#x9;029c&lt;br&gt;&#xA;दुरात्मा राजपुत्रोऽयं धार्तराष्ट्रोऽनुपायवित् |&#x9;030a&lt;br&gt;&#xA;मिथ्याभिमानी राज्यस्य क्रोधलोभवशानुगः ||&#x9;030c&lt;br&gt;&#xA;कालपक्वमिदं मन्ये सर्वक्षत्रं जनार्दन |&#x9;031a&lt;br&gt;&#xA;सर्वे ह्यनुसृता मोहात्पार्थिवाः सह मन्त्रिभिः ||&#x9;031c&lt;br&gt;&#xA;भीष्मस्याथ वचः श्रुत्वा दाशार्हः पुष्करेक्षणः |&#x9;032a&lt;br&gt;&#xA;भीष्मद्रोणमुखान्सर्वानभ्यभाषत वीर्यवान् ||&#x9;032c&lt;br&gt;&#xA;सर्वेषां कुरुवृद्धानां महानयमतिक्रमः |&#x9;033a&lt;br&gt;&#xA;प्रसह्य मन्दमैश्वर्ये न नियच्छत यन्नृपम् ||&#x9;033c&lt;br&gt;&#xA;तत्र कार्यमहं मन्ये प्राप्तकालमरिन्दमाः |&#x9;034a&lt;br&gt;&#xA;क्रियमाणे भवेच्छ्रेयस्तत्सर्वं शृणुतानघाः ||&#x9;034c&lt;br&gt;&#xA;प्रत्यक्षमेतद्भवतां यद्वक्ष्यामि हितं वचः |&#x9;035a&lt;br&gt;&#xA;भवतामानुकूल्येन यदि रोचेत भारताः ||&#x9;035c&lt;br&gt;&#xA;भोजराजस्य वृद्धस्य दुराचारो ह्यनात्मवान् |&#x9;036a&lt;br&gt;&#xA;जीवतः पितुरैश्वर्यं हृत्वा मन्युवशं गतः ||&#x9;036c&lt;br&gt;&#xA;उग्रसेनसुतः कंसः परित्यक्तः स बान्धवैः |&#x9;037a&lt;br&gt;&#xA;ज्ञातीनां हितकामेन मया शस्तो महामृधे ||&#x9;037c&lt;br&gt;&#xA;आहुकः पुनरस्माभिर्ज्ञातिभिश्चापि सत्कृतः |&#x9;038a&lt;br&gt;&#xA;उग्रसेनः कृतो राजा भोजराजन्यवर्धनः ||&#x9;038c&lt;br&gt;&#xA;कंसमेकं परित्यज्य कुलार्थे सर्वयादवाः |&#x9;039a&lt;br&gt;&#xA;सम्भूय सुखमेधन्ते भारतान्धकवृष्णयः ||&#x9;039c&lt;br&gt;&#xA;अपि चाप्यवदद्राजन्परमेष्ठी प्रजापतिः |&#x9;040a&lt;br&gt;&#xA;व्यूढे देवासुरे युद्धेऽभ्युद्यतेष्वायुधेषु च ||&#x9;040c&lt;br&gt;&#xA;द्वैधीभूतेषु लोकेषु विनश्यत्सु च भारत |&#x9;041a&lt;br&gt;&#xA;अब्रवीत्सृष्टिमान्देवो भगवाल्ँलोकभावनः ||&#x9;041c&lt;br&gt;&#xA;पराभविष्यन्त्यसुरा दैतेया दानवैः सह |&#x9;042a&lt;br&gt;&#xA;आदित्या वसवो रुद्रा भविष्यन्ति दिवौकसः ||&#x9;042c&lt;br&gt;&#xA;देवासुरमनुष्याश्च गन्धर्वोरगराक्षसाः |&#x9;043a&lt;br&gt;&#xA;अस्मिन्युद्धे सुसंयत्ता हनिष्यन्ति परस्परम् ||&#x9;043c&lt;br&gt;&#xA;इति मत्वाब्रवीद्धर्मं परमेष्ठी प्रजापतिः |&#x9;044a&lt;br&gt;&#xA;वरुणाय प्रयच्छैतान्बद्ध्वा दैतेयदानवान् ||&#x9;044c&lt;br&gt;&#xA;एवमुक्तस्ततो धर्मो नियोगात्परमेष्ठिनः |&#x9;045a&lt;br&gt;&#xA;वरुणाय ददौ सर्वान्बद्ध्वा दैतेयदानवान् ||&#x9;045c&lt;br&gt;&#xA;तान्बद्ध्वा धर्मपाशैश्च स्वैश्च पाशैर्जलेश्वरः |&#x9;046a&lt;br&gt;&#xA;वरुणः सागरे यत्तो नित्यं रक्षति दानवान् ||&#x9;046c&lt;br&gt;&#xA;तथा दुर्योधनं कर्णं शकुनिं चापि सौबलम् |&#x9;047a&lt;br&gt;&#xA;बद्ध्वा दुःशासनं चापि पाण्डवेभ्यः प्रयच्छत ||&#x9;047c&lt;br&gt;&#xA;त्यजेत्कुलार्थे पुरुषं ग्रामस्यार्थे कुलं त्यजेत् |&#x9;048a&lt;br&gt;&#xA;ग्रामं जनपदस्यार्थे आत्मार्थे पृथिवीं त्यजेत् ||&#x9;048c&lt;br&gt;&#xA;राजन्दुर्योधनं बद्ध्वा ततः संशाम्य पाण्डवैः |&#x9;049a&lt;br&gt;&#xA;त्वत्कृते न विनश्येयुः क्षत्रियाः क्षत्रियर्षभ ||&#x9;049c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/127/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/127/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;कृष्णस्य वचनं श्रुत्वा धृतराष्ट्रो जनेश्वरः |&#x9;001a&lt;br&gt;&#xA;विदुरं सर्वधर्मज्ञं त्वरमाणोऽभ्यभाषत ||&#x9;001c&lt;br&gt;&#xA;गच्छ तात महाप्राज्ञां गान्धारीं दीर्घदर्शिनीम् |&#x9;002a&lt;br&gt;&#xA;आनयेह तया सार्धमनुनेष्यामि दुर्मतिम् ||&#x9;002c&lt;br&gt;&#xA;यदि सापि दुरात्मानं शमयेद्दुष्टचेतसम् |&#x9;003a&lt;br&gt;&#xA;अपि कृष्णस्य सुहृदस्तिष्ठेम वचने वयम् ||&#x9;003c&lt;br&gt;&#xA;अपि लोभाभिभूतस्य पन्थानमनुदर्शयेत् |&#x9;004a&lt;br&gt;&#xA;दुर्बुद्धेर्दुःसहायस्य समर्थं ब्रुवती वचः ||&#x9;004c&lt;br&gt;&#xA;अपि नो व्यसनं घोरं दुर्योधनकृतं महत् |&#x9;005a&lt;br&gt;&#xA;शमयेच्चिररात्राय योगक्षेमवदव्ययम् ||&#x9;005c&lt;br&gt;&#xA;राज्ञस्तु वचनं श्रुत्वा विदुरो दीर्घदर्शिनीम् |&#x9;006a&lt;br&gt;&#xA;आनयामास गान्धारीं धृतराष्ट्रस्य शासनात् ||&#x9;006c&lt;br&gt;&#xA;धृतराष्ट्र उवाच ||&#x9;007 &lt;br&gt;&#xA;एष गान्धारि पुत्रस्ते दुरात्मा शासनातिगः |&#x9;007a&lt;br&gt;&#xA;ऐश्वर्यलोभादैश्वर्यं जीवितं च प्रहास्यति ||&#x9;007c&lt;br&gt;&#xA;अशिष्टवदमर्यादः पापैः सह दुरात्मभिः |&#x9;008a&lt;br&gt;&#xA;सभाया निर्गतो मूढो व्यतिक्रम्य सुहृद्वचः ||&#x9;008c&lt;br&gt;&#xA;वैशम्पायन उवाच ||&#x9;009 &lt;br&gt;&#xA;सा भर्तुर्वचनं श्रुत्वा राजपुत्री यशस्विनी |&#x9;009a&lt;br&gt;&#xA;अन्विच्छन्ती महच्छ्रेयो गान्धारी वाक्यमब्रवीत् ||&#x9;009c&lt;br&gt;&#xA;आनयेह सुतं क्षिप्रं राज्यकामुकमातुरम् |&#x9;010a&lt;br&gt;&#xA;न हि राज्यमशिष्टेन शक्यं धर्मार्थलोपिना ||&#x9;010c&lt;br&gt;&#xA;त्वं ह्येवात्र भृशं गर्ह्यो धृतराष्ट्र सुतप्रियः |&#x9;011a&lt;br&gt;&#xA;यो जानन्पापतामस्य तत्प्रज्ञामनुवर्तसे ||&#x9;011c&lt;br&gt;&#xA;स एष काममन्युभ्यां प्रलब्धो मोहमास्थितः |&#x9;012a&lt;br&gt;&#xA;अशक्योऽद्य त्वया राजन्विनिवर्तयितुं बलात् ||&#x9;012c&lt;br&gt;&#xA;राज्यप्रदाने मूढस्य बालिशस्य दुरात्मनः |&#x9;013a&lt;br&gt;&#xA;दुःसहायस्य लुब्धस्य धृतराष्ट्रोऽश्नुते फलम् ||&#x9;013c&lt;br&gt;&#xA;कथं हि स्वजने भेदमुपेक्षेत महामतिः |&#x9;014a&lt;br&gt;&#xA;भिन्नं हि स्वजनेन त्वां प्रसहिष्यन्ति शत्रवः ||&#x9;014c&lt;br&gt;&#xA;या हि शक्या महाराज साम्ना दानेन वा पुनः |&#x9;015a&lt;br&gt;&#xA;निस्तर्तुमापदः स्वेषु दण्डं कस्तत्र पातयेत् ||&#x9;015c&lt;br&gt;&#xA;शासनाद्धृतराष्ट्रस्य दुर्योधनममर्षणम् |&#x9;016a&lt;br&gt;&#xA;मातुश्च वचनात्क्षत्ता सभां प्रावेशयत्पुनः ||&#x9;016c&lt;br&gt;&#xA;स मातुर्वचनाकाङ्क्षी प्रविवेश सभां पुनः |&#x9;017a&lt;br&gt;&#xA;अभिताम्रेक्षणः क्रोधान्निःश्वसन्निव पन्नगः ||&#x9;017c&lt;br&gt;&#xA;तं प्रविष्टमभिप्रेक्ष्य पुत्रमुत्पथमास्थितम् |&#x9;018a&lt;br&gt;&#xA;विगर्हमाणा गान्धारी समर्थं वाक्यमब्रवीत् ||&#x9;018c&lt;br&gt;&#xA;दुर्योधन निबोधेदं वचनं मम पुत्रक |&#x9;019a&lt;br&gt;&#xA;हितं ते सानुबन्धस्य तथायत्यां सुखोदयम् ||&#x9;019c&lt;br&gt;&#xA;भीष्मस्य तु पितुश्चैव मम चापचितिः कृता |&#x9;020a&lt;br&gt;&#xA;भवेद्द्रोणमुखानां च सुहृदां शाम्यता त्वया ||&#x9;020c&lt;br&gt;&#xA;न हि राज्यं महाप्राज्ञ स्वेन कामेन शक्यते |&#x9;021a&lt;br&gt;&#xA;अवाप्तुं रक्षितुं वापि भोक्तुं वा भरतर्षभ ||&#x9;021c&lt;br&gt;&#xA;न ह्यवश्येन्द्रियो राज्यमश्नीयाद्दीर्घमन्तरम् |&#x9;022a&lt;br&gt;&#xA;विजितात्मा तु मेधावी स राज्यमभिपालयेत् ||&#x9;022c&lt;br&gt;&#xA;कामक्रोधौ हि पुरुषमर्थेभ्यो व्यपकर्षतः |&#x9;023a&lt;br&gt;&#xA;तौ तु शत्रू विनिर्जित्य राजा विजयते महीम् ||&#x9;023c&lt;br&gt;&#xA;लोकेश्वरप्रभुत्वं हि महदेतद्दुरात्मभिः |&#x9;024a&lt;br&gt;&#xA;राज्यं नामेप्सितं स्थानं न शक्यमभिरक्षितुम् ||&#x9;024c&lt;br&gt;&#xA;इन्द्रियाणि महत्प्रेप्सुर्नियच्छेदर्थधर्मयोः |&#x9;025a&lt;br&gt;&#xA;इन्द्रियैर्नियतैर्बुद्धिर्वर्धतेऽग्निरिवेन्धनैः ||&#x9;025c&lt;br&gt;&#xA;अविध्येयानि हीमानि व्यापादयितुमप्यलम् |&#x9;026a&lt;br&gt;&#xA;अविधेया इवादान्ता हयाः पथि कुसारथिम् ||&#x9;026c&lt;br&gt;&#xA;अविजित्य य आत्मानममात्यान्विजिगीषते |&#x9;027a&lt;br&gt;&#xA;अजितात्माजितामात्यः सोऽवशः परिहीयते ||&#x9;027c&lt;br&gt;&#xA;आत्मानमेव प्रथमं देशरूपेण यो जयेत् |&#x9;028a&lt;br&gt;&#xA;ततोऽमात्यानमित्रांश्च न मोघं विजिगीषते ||&#x9;028c&lt;br&gt;&#xA;वश्येन्द्रियं जितामात्यं धृतदण्डं विकारिषु |&#x9;029a&lt;br&gt;&#xA;परीक्ष्यकारिणं धीरमत्यन्तं श्रीर्निषेवते ||&#x9;029c&lt;br&gt;&#xA;क्षुद्राक्षेणेव जालेन झषावपिहितावुभौ |&#x9;030a&lt;br&gt;&#xA;कामक्रोधौ शरीरस्थौ प्रज्ञानं तौ विलुम्पतः ||&#x9;030c&lt;br&gt;&#xA;याभ्यां हि देवाः स्वर्यातुः स्वर्गस्यापिदधुर्मुखम् |&#x9;031a&lt;br&gt;&#xA;बिभ्यतोऽनुपरागस्य कामक्रोधौ स्म वर्धितौ ||&#x9;031c&lt;br&gt;&#xA;कामं क्रोधं च लोभं च दम्भं दर्पं च भूमिपः |&#x9;032a&lt;br&gt;&#xA;सम्यग्विजेतुं यो वेद स महीमभिजायते ||&#x9;032c&lt;br&gt;&#xA;सततं निग्रहे युक्त इन्द्रियाणां भवेन्नृपः |&#x9;033a&lt;br&gt;&#xA;ईप्सन्नर्थं च धर्मं च द्विषतां च पराभवम् ||&#x9;033c&lt;br&gt;&#xA;कामाभिभूतः क्रोधाद्वा यो मिथ्या प्रतिपद्यते |&#x9;034a&lt;br&gt;&#xA;स्वेषु चान्येषु वा तस्य न सहाया भवन्त्युत ||&#x9;034c&lt;br&gt;&#xA;एकीभूतैर्महाप्राज्ञैः शूरैररिनिबर्हणैः |&#x9;035a&lt;br&gt;&#xA;पाण्डवैः पृथिवीं तात भोक्ष्यसे सहितः सुखी ||&#x9;035c&lt;br&gt;&#xA;यथा भीष्मः शान्तनवो द्रोणश्चापि महारथः |&#x9;036a&lt;br&gt;&#xA;आहतुस्तात तत्सत्यमजेयौ कृष्णपाण्डवौ ||&#x9;036c&lt;br&gt;&#xA;प्रपद्यस्व महाबाहुं कृष्णमक्लिष्टकारिणम् |&#x9;037a&lt;br&gt;&#xA;प्रसन्नो हि सुखाय स्यादुभयोरेव केशवः ||&#x9;037c&lt;br&gt;&#xA;सुहृदामर्थकामानां यो न तिष्ठति शासने |&#x9;038a&lt;br&gt;&#xA;प्राज्ञानां कृतविद्यानां स नरः शत्रुनन्दनः ||&#x9;038c&lt;br&gt;&#xA;न युद्धे तात कल्याणं न धर्मार्थौ कुतः सुखम् |&#x9;039a&lt;br&gt;&#xA;न चापि विजयो नित्यं मा युद्धे चेत आधिथाः ||&#x9;039c&lt;br&gt;&#xA;भीष्मेण हि महाप्राज्ञ पित्रा ते बाह्लिकेन च |&#x9;040a&lt;br&gt;&#xA;दत्तोंऽशः पाण्डुपुत्राणां भेदाद्भीतैररिन्दम ||&#x9;040c&lt;br&gt;&#xA;तस्य चैतत्प्रदानस्य फलमद्यानुपश्यसि |&#x9;041a&lt;br&gt;&#xA;यद्भुङ्क्षे पृथिवीं सर्वां शूरैर्निहतकण्टकाम् ||&#x9;041c&lt;br&gt;&#xA;प्रयच्छ पाण्डुपुत्राणां यथोचितमरिन्दम |&#x9;042a&lt;br&gt;&#xA;यदीच्छसि सहामात्यो भोक्तुमर्धं महीक्षिताम् ||&#x9;042c&lt;br&gt;&#xA;अलमर्धं पृथिव्यास्ते सहामात्यस्य जीवनम् |&#x9;043a&lt;br&gt;&#xA;सुहृदां वचने तिष्ठन्यशः प्राप्स्यसि भारत ||&#x9;043c&lt;br&gt;&#xA;श्रीमद्भिरात्मवद्भिर्हि बुद्धिमद्भिर्जितेन्द्रियैः |&#x9;044a&lt;br&gt;&#xA;पाण्डवैर्विग्रहस्तात भ्रंशयेन्महतः सुखात् ||&#x9;044c&lt;br&gt;&#xA;निगृह्य सुहृदां मन्युं शाधि राज्यं यथोचितम् |&#x9;045a&lt;br&gt;&#xA;स्वमंशं पाण्डुपुत्रेभ्यः प्रदाय भरतर्षभ ||&#x9;045c&lt;br&gt;&#xA;अलमह्ना निकारोऽयं त्रयोदश समाः कृतः |&#x9;046a&lt;br&gt;&#xA;शमयैनं महाप्राज्ञ कामक्रोधसमेधितम् ||&#x9;046c&lt;br&gt;&#xA;न चैष शक्तः पार्थानां यस्त्वदर्थमभीप्सति |&#x9;047a&lt;br&gt;&#xA;सूतपुत्रो दृढक्रोधो भ्राता दुःशासनश्च ते ||&#x9;047c&lt;br&gt;&#xA;भीष्मे द्रोणे कृपे कर्णे भीमसेने धनञ्जये |&#x9;048a&lt;br&gt;&#xA;धृष्टद्युम्ने च सङ्क्रुद्धे न स्युः सर्वाः प्रजा ध्रुवम् ||&#x9;048c&lt;br&gt;&#xA;अमर्षवशमापन्नो मा कुरूंस्तात जीघनः |&#x9;049a&lt;br&gt;&#xA;सर्वा हि पृथिवी स्पृष्टा त्वत्पाण्डवकृते वधम् ||&#x9;049c&lt;br&gt;&#xA;यच्च त्वं मन्यसे मूढ भीष्मद्रोणकृपादयः |&#x9;050a&lt;br&gt;&#xA;योत्स्यन्ते सर्वशक्त्येति नैतदद्योपपद्यते ||&#x9;050c&lt;br&gt;&#xA;समं हि राज्यं प्रीतिश्च स्थानं च विजितात्मनाम् |&#x9;051a&lt;br&gt;&#xA;पाण्डवेष्वथ युष्मासु धर्मस्त्वभ्यधिकस्ततः ||&#x9;051c&lt;br&gt;&#xA;राजपिण्डभयादेते यदि हास्यन्ति जीवितम् |&#x9;052a&lt;br&gt;&#xA;न हि शक्ष्यन्ति राजानं युधिष्ठिरमुदीक्षितुम् ||&#x9;052c&lt;br&gt;&#xA;न लोभादर्थसम्पत्तिर्नराणामिह दृश्यते |&#x9;053a&lt;br&gt;&#xA;तदलं तात लोभेन प्रशाम्य भरतर्षभ ||&#x9;053c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/128/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/128/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;तत्तु वाक्यमनादृत्य सोऽर्थवन्मातृभाषितम् |&#x9;001a&lt;br&gt;&#xA;पुनः प्रतस्थे संरम्भात्सकाशमकृतात्मनाम् ||&#x9;001c&lt;br&gt;&#xA;ततः सभाया निर्गम्य मन्त्रयामास कौरवः |&#x9;002a&lt;br&gt;&#xA;सौबलेन मताक्षेण राज्ञा शकुनिना सह ||&#x9;002c&lt;br&gt;&#xA;दुर्योधनस्य कर्णस्य शकुनेः सौबलस्य च |&#x9;003a&lt;br&gt;&#xA;दुःशासनचतुर्थानामिदमासीद्विचेष्टितम् ||&#x9;003c&lt;br&gt;&#xA;पुरायमस्मान्गृह्णाति क्षिप्रकारी जनार्दनः |&#x9;004a&lt;br&gt;&#xA;सहितो धृतराष्ट्रेण राज्ञा शान्तनवेन च ||&#x9;004c&lt;br&gt;&#xA;वयमेव हृषीकेशं निगृह्णीम बलादिव |&#x9;005a&lt;br&gt;&#xA;प्रसह्य पुरुषव्याघ्रमिन्द्रो वैरोचनिं यथा ||&#x9;005c&lt;br&gt;&#xA;श्रुत्वा गृहीतं वार्ष्णेयं पाण्डवा हतचेतसः |&#x9;006a&lt;br&gt;&#xA;निरुत्साहा भविष्यन्ति भग्नदंष्ट्रा इवोरगाः ||&#x9;006c&lt;br&gt;&#xA;अयं ह्येषां महाबाहुः सर्वेषां शर्म वर्म च |&#x9;007a&lt;br&gt;&#xA;अस्मिन्गृहीते वरदे ऋषभे सर्वसात्वताम् |&#x9;007c&lt;br&gt;&#xA;निरुद्यमा भविष्यन्ति पाण्डवाः सोमकैः सह ||&#x9;007e&lt;br&gt;&#xA;तस्माद्वयमिहैवैनं केशवं क्षिप्रकारिणम् |&#x9;008a&lt;br&gt;&#xA;क्रोशतो धृतराष्ट्रस्य बद्ध्वा योत्स्यामहे रिपून् ||&#x9;008c&lt;br&gt;&#xA;तेषां पापमभिप्रायं पापानां दुष्टचेतसाम् |&#x9;009a&lt;br&gt;&#xA;इङ्गितज्ञः कविः क्षिप्रमन्वबुध्यत सात्यकिः ||&#x9;009c&lt;br&gt;&#xA;तदर्थमभिनिष्क्रम्य हार्दिक्येन सहास्थितः |&#x9;010a&lt;br&gt;&#xA;अब्रवीत्कृतवर्माणं क्षिप्रं योजय वाहिनीम् ||&#x9;010c&lt;br&gt;&#xA;व्यूढानीकः सभाद्वारमुपतिष्ठस्व दंशितः |&#x9;011a&lt;br&gt;&#xA;यावदाख्याम्यहं चैतत्कृष्णायाक्लिष्टकर्मणे ||&#x9;011c&lt;br&gt;&#xA;स प्रविश्य सभां वीरः सिंहो गिरिगुहामिव |&#x9;012a&lt;br&gt;&#xA;आचष्ट तमभिप्रायं केशवाय महात्मने ||&#x9;012c&lt;br&gt;&#xA;धृतराष्ट्रं ततश्चैव विदुरं चान्वभाषत |&#x9;013a&lt;br&gt;&#xA;तेषामेतमभिप्रायमाचचक्षे स्मयन्निव ||&#x9;013c&lt;br&gt;&#xA;धर्मादपेतमर्थाच्च कर्म साधुविगर्हितम् |&#x9;014a&lt;br&gt;&#xA;मन्दाः कर्तुमिहेच्छन्ति न चावाप्यं कथञ्चन ||&#x9;014c&lt;br&gt;&#xA;पुरा विकुर्वते मूढाः पापात्मानः समागताः |&#x9;015a&lt;br&gt;&#xA;धर्षिताः काममन्युभ्यां क्रोधलोभवशानुगाः ||&#x9;015c&lt;br&gt;&#xA;इमं हि पुण्डरीकाक्षं जिघृक्षन्त्यल्पचेतसः |&#x9;016a&lt;br&gt;&#xA;पटेनाग्निं प्रज्वलितं यथा बाला यथा जडाः ||&#x9;016c&lt;br&gt;&#xA;सात्यकेस्तद्वचः श्रुत्वा विदुरो दीर्घदर्शिवान् |&#x9;017a&lt;br&gt;&#xA;धृतराष्ट्रं महाबाहुमब्रवीत्कुरुसंसदि ||&#x9;017c&lt;br&gt;&#xA;राजन्परीतकालास्ते पुत्राः सर्वे परन्तप |&#x9;018a&lt;br&gt;&#xA;अयशस्यमशक्यं च कर्म कर्तुं समुद्यताः ||&#x9;018c&lt;br&gt;&#xA;इमं हि पुण्डरीकाक्षमभिभूय प्रसह्य च |&#x9;019a&lt;br&gt;&#xA;निग्रहीतुं किलेच्छन्ति सहिता वासवानुजम् ||&#x9;019c&lt;br&gt;&#xA;इमं पुरुषशार्दूलमप्रधृष्यं दुरासदम् |&#x9;020a&lt;br&gt;&#xA;आसाद्य न भविष्यन्ति पतङ्गा इव पावकम् ||&#x9;020c&lt;br&gt;&#xA;अयमिच्छन्हि तान्सर्वान्यतमानाञ्जनार्दनः |&#x9;021a&lt;br&gt;&#xA;सिंहो मृगानिव क्रुद्धो गमयेद्यमसादनम् ||&#x9;021c&lt;br&gt;&#xA;न त्वयं निन्दितं कर्म कुर्यात्कृष्णः कथञ्चन |&#x9;022a&lt;br&gt;&#xA;न च धर्मादपक्रामेदच्युतः पुरुषोत्तमः ||&#x9;022c&lt;br&gt;&#xA;विदुरेणैवमुक्ते तु केशवो वाक्यमब्रवीत् |&#x9;023a&lt;br&gt;&#xA;धृतराष्ट्रमभिप्रेक्ष्य सुहृदां शृण्वतां मिथः ||&#x9;023c&lt;br&gt;&#xA;राजन्नेते यदि क्रुद्धा मां निगृह्णीयुरोजसा |&#x9;024a&lt;br&gt;&#xA;एते वा मामहं वैनाननुजानीहि पार्थिव ||&#x9;024c&lt;br&gt;&#xA;एतान्हि सर्वान्संरब्धान्नियन्तुमहमुत्सहे |&#x9;025a&lt;br&gt;&#xA;न त्वहं निन्दितं कर्म कुर्यां पापं कथञ्चन ||&#x9;025c&lt;br&gt;&#xA;पाण्डवार्थे हि लुभ्यन्तः स्वार्थाद्धास्यन्ति ते सुताः |&#x9;026a&lt;br&gt;&#xA;एते चेदेवमिच्छन्ति कृतकार्यो युधिष्ठिरः ||&#x9;026c&lt;br&gt;&#xA;अद्यैव ह्यहमेतांश्च ये चैताननु भारत |&#x9;027a&lt;br&gt;&#xA;निगृह्य राजन्पार्थेभ्यो दद्यां किं दुष्कृतं भवेत् ||&#x9;027c&lt;br&gt;&#xA;इदं तु न प्रवर्तेयं निन्दितं कर्म भारत |&#x9;028a&lt;br&gt;&#xA;सन्निधौ ते महाराज क्रोधजं पापबुद्धिजम् ||&#x9;028c&lt;br&gt;&#xA;एष दुर्योधनो राजन्यथेच्छति तथास्तु तत् |&#x9;029a&lt;br&gt;&#xA;अहं तु सर्वान्समयाननुजानामि भारत ||&#x9;029c&lt;br&gt;&#xA;एतच्छ्रुत्वा तु विदुरं धृतराष्ट्रोऽभ्यभाषत |&#x9;030a&lt;br&gt;&#xA;क्षिप्रमानय तं पापं राज्यलुब्धं सुयोधनम् ||&#x9;030c&lt;br&gt;&#xA;सहमित्रं सहामात्यं ससोदर्यं सहानुगम् |&#x9;031a&lt;br&gt;&#xA;शक्नुयां यदि पन्थानमवतारयितुं पुनः ||&#x9;031c&lt;br&gt;&#xA;ततो दुर्योधनं क्षत्ता पुनः प्रावेशयत्सभाम् |&#x9;032a&lt;br&gt;&#xA;अकामं भ्रातृभिः सार्धं राजभिः परिवारितम् ||&#x9;032c&lt;br&gt;&#xA;अथ दुर्योधनं राजा धृतराष्ट्रोऽभ्यभाषत |&#x9;033a&lt;br&gt;&#xA;कर्णदुःशासनाभ्यां च राजभिश्चाभिसंवृतम् ||&#x9;033c&lt;br&gt;&#xA;नृशंस पापभूयिष्ठ क्षुद्रकर्मसहायवान् |&#x9;034a&lt;br&gt;&#xA;पापैः सहायैः संहत्य पापं कर्म चिकीर्षसि ||&#x9;034c&lt;br&gt;&#xA;अशक्यमयशस्यं च सद्भिश्चापि विगर्हितम् |&#x9;035a&lt;br&gt;&#xA;यथा त्वादृशको मूढो व्यवस्येत्कुलपांसनः ||&#x9;035c&lt;br&gt;&#xA;त्वमिमं पुण्डरीकाक्षमप्रधृष्यं दुरासदम् |&#x9;036a&lt;br&gt;&#xA;पापैः सहायैः संहत्य निग्रहीतुं किलेच्छसि ||&#x9;036c&lt;br&gt;&#xA;यो न शक्यो बलात्कर्तुं देवैरपि सवासवैः |&#x9;037a&lt;br&gt;&#xA;तं त्वं प्रार्थयसे मन्द बालश्चन्द्रमसं यथा ||&#x9;037c&lt;br&gt;&#xA;देवैर्मनुष्यैर्गन्धर्वैरसुरैरुरगैश्च यः |&#x9;038a&lt;br&gt;&#xA;न सोढुं समरे शक्यस्तं न बुध्यसि केशवम् ||&#x9;038c&lt;br&gt;&#xA;दुर्ग्रहः पाणिना वायुर्दुःस्पर्शः पाणिना शशी |&#x9;039a&lt;br&gt;&#xA;दुर्धरा पृथिवी मूर्ध्ना दुर्ग्रहः केशवो बलात् ||&#x9;039c&lt;br&gt;&#xA;इत्युक्ते धृतराष्ट्रेण क्षत्तापि विदुरोऽब्रवीत् |&#x9;040a&lt;br&gt;&#xA;दुर्योधनमभिप्रेक्ष्य धार्तराष्ट्रममर्षणम् ||&#x9;040c&lt;br&gt;&#xA;सौभद्वारे वानरेन्द्रो द्विविदो नाम नामतः |&#x9;041a&lt;br&gt;&#xA;शिलावर्षेण महता छादयामास केशवम् ||&#x9;041c&lt;br&gt;&#xA;ग्रहीतुकामो विक्रम्य सर्वयत्नेन माधवम् |&#x9;042a&lt;br&gt;&#xA;ग्रहीतुं नाशकत्तत्र तं त्वं प्रार्थयसे बलात् ||&#x9;042c&lt;br&gt;&#xA;निर्मोचने षट्सहस्राः पाशैर्बद्ध्वा महासुराः |&#x9;043a&lt;br&gt;&#xA;ग्रहीतुं नाशकंश्चैनं तं त्वं प्रार्थयसे बलात् ||&#x9;043c&lt;br&gt;&#xA;प्राग्ज्योतिषगतं शौरिं नरकः सह दानवैः |&#x9;044a&lt;br&gt;&#xA;ग्रहीतुं नाशकत्तत्र तं त्वं प्रार्थयसे बलात् ||&#x9;044c&lt;br&gt;&#xA;अनेन हि हता बाल्ये पूतना शिशुना तथा |&#x9;045a&lt;br&gt;&#xA;गोवर्धनो धारितश्च गवार्थे भरतर्षभ ||&#x9;045c&lt;br&gt;&#xA;अरिष्टो धेनुकश्चैव चाणूरश्च महाबलः |&#x9;046a&lt;br&gt;&#xA;अश्वराजश्च निहतः कंसश्चारिष्टमाचरन् ||&#x9;046c&lt;br&gt;&#xA;जरासन्धश्च वक्रश्च शिशुपालश्च वीर्यवान् |&#x9;047a&lt;br&gt;&#xA;बाणश्च निहतः सङ्ख्ये राजानश्च निषूदिताः ||&#x9;047c&lt;br&gt;&#xA;वरुणो निर्जितो राजा पावकश्चामितौजसा |&#x9;048a&lt;br&gt;&#xA;पारिजातं च हरता जितः साक्षाच्छचीपतिः ||&#x9;048c&lt;br&gt;&#xA;एकार्णवे शयानेन हतौ तौ मधुकैटभौ |&#x9;049a&lt;br&gt;&#xA;जन्मान्तरमुपागम्य हयग्रीवस्तथा हतः ||&#x9;049c&lt;br&gt;&#xA;अयं कर्ता न क्रियते कारणं चापि पौरुषे |&#x9;050a&lt;br&gt;&#xA;यद्यदिच्छेदयं शौरिस्तत्तत्कुर्यादयत्नतः ||&#x9;050c&lt;br&gt;&#xA;तं न बुध्यसि गोविन्दं घोरविक्रममच्युतम् |&#x9;051a&lt;br&gt;&#xA;आशीविषमिव क्रुद्धं तेजोराशिमनिर्जितम् ||&#x9;051c&lt;br&gt;&#xA;प्रधर्षयन्महाबाहुं कृष्णमक्लिष्टकारिणम् |&#x9;052a&lt;br&gt;&#xA;पतङ्गोऽग्निमिवासाद्य सामात्यो न भविष्यसि ||&#x9;052c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/129/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/129/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;विदुरेणैवमुक्ते तु केशवः शत्रुपूगहा |&#x9;001a&lt;br&gt;&#xA;दुर्योधनं धार्तराष्ट्रमभ्यभाषत वीर्यवान् ||&#x9;001c&lt;br&gt;&#xA;एकोऽहमिति यन्मोहान्मन्यसे मां सुयोधन |&#x9;002a&lt;br&gt;&#xA;परिभूय च दुर्बुद्धे ग्रहीतुं मां चिकीर्षसि ||&#x9;002c&lt;br&gt;&#xA;इहैव पाण्डवाः सर्वे तथैवान्धकवृष्णयः |&#x9;003a&lt;br&gt;&#xA;इहादित्याश्च रुद्राश्च वसवश्च महर्षिभिः ||&#x9;003c&lt;br&gt;&#xA;एवमुक्त्वा जहासोच्चैः केशवः परवीरहा |&#x9;004a&lt;br&gt;&#xA;तस्य संस्मयतः शौरेर्विद्युद्रूपा महात्मनः |&#x9;004c&lt;br&gt;&#xA;अङ्गुष्ठमात्रास्त्रिदशा मुमुचुः पावकार्चिषः ||&#x9;004e&lt;br&gt;&#xA;तस्य ब्रह्मा ललाटस्थो रुद्रो वक्षसि चाभवत् |&#x9;005a&lt;br&gt;&#xA;लोकपाला भुजेष्वासन्नग्निरास्यादजायत ||&#x9;005c&lt;br&gt;&#xA;आदित्याश्चैव साध्याश्च वसवोऽथाश्विनावपि |&#x9;006a&lt;br&gt;&#xA;मरुतश्च सहेन्द्रेण विश्वेदेवास्तथैव च |&#x9;006c&lt;br&gt;&#xA;बभूवुश्चैव रूपाणि यक्षगन्धर्वरक्षसाम् ||&#x9;006e&lt;br&gt;&#xA;प्रादुरास्तां तथा दोर्भ्यां सङ्कर्षणधनञ्जयौ |&#x9;007a&lt;br&gt;&#xA;दक्षिणेऽथार्जुनो धन्वी हली रामश्च सव्यतः ||&#x9;007c&lt;br&gt;&#xA;भीमो युधिष्ठिरश्चैव माद्रीपुत्रौ च पृष्ठतः |&#x9;008a&lt;br&gt;&#xA;अन्धका वृष्णयश्चैव प्रद्युम्नप्रमुखास्ततः ||&#x9;008c&lt;br&gt;&#xA;अग्रे बभूवुः कृष्णस्य समुद्यतमहायुधाः |&#x9;009a&lt;br&gt;&#xA;शङ्खचक्रगदाशक्तिशार्ङ्गलाङ्गलनन्दकाः ||&#x9;009c&lt;br&gt;&#xA;अदृश्यन्तोद्यतान्येव सर्वप्रहरणानि च |&#x9;010a&lt;br&gt;&#xA;नानाबाहुषु कृष्णस्य दीप्यमानानि सर्वशः ||&#x9;010c&lt;br&gt;&#xA;नेत्राभ्यां नस्ततश्चैव श्रोत्राभ्यां च समन्ततः |&#x9;011a&lt;br&gt;&#xA;प्रादुरासन्महारौद्राः सधूमाः पावकार्चिषः |&#x9;011c&lt;br&gt;&#xA;रोमकूपेषु च तथा सूर्यस्येव मरीचयः ||&#x9;011e&lt;br&gt;&#xA;तं दृष्ट्वा घोरमात्मानं केशवस्य महात्मनः |&#x9;012a&lt;br&gt;&#xA;न्यमीलयन्त नेत्राणि राजानस्त्रस्तचेतसः ||&#x9;012c&lt;br&gt;&#xA;ॠते द्रोणं च भीष्मं च विदुरं च महामतिम् |&#x9;013a&lt;br&gt;&#xA;सञ्जयं च महाभागमृषींश्चैव तपोधनान् |&#x9;013c&lt;br&gt;&#xA;प्रादात्तेषां स भगवान्दिव्यं चक्षुर्जनार्दनः ||&#x9;013e&lt;br&gt;&#xA;तद्दृष्ट्वा महदाश्चर्यं माधवस्य सभातले |&#x9;014a&lt;br&gt;&#xA;देवदुन्दुभयो नेदुः पुष्पवर्षं पपात च ||&#x9;014c&lt;br&gt;&#xA;चचाल च मही कृत्स्ना सागरश्चापि चुक्षुभे |&#x9;015a&lt;br&gt;&#xA;विस्मयं परमं जग्मुः पार्थिवा भरतर्षभ ||&#x9;015c&lt;br&gt;&#xA;ततः स पुरुषव्याघ्रः सञ्जहार वपुः स्वकम् |&#x9;016a&lt;br&gt;&#xA;तां दिव्यामद्भुतां चित्रामृद्धिमत्तामरिन्दमः ||&#x9;016c&lt;br&gt;&#xA;ततः सात्यकिमादाय पाणौ हार्दिक्यमेव च |&#x9;017a&lt;br&gt;&#xA;ॠषिभिस्तैरनुज्ञातो निर्ययौ मधुसूदनः ||&#x9;017c&lt;br&gt;&#xA;ॠषयोऽन्तर्हिता जग्मुस्ततस्ते नारदादयः |&#x9;018a&lt;br&gt;&#xA;तस्मिन्कोलाहले वृत्ते तदद्भुतमभूत्तदा ||&#x9;018c&lt;br&gt;&#xA;तं प्रस्थितमभिप्रेक्ष्य कौरवाः सह राजभिः |&#x9;019a&lt;br&gt;&#xA;अनुजग्मुर्नरव्याघ्रं देवा इव शतक्रतुम् ||&#x9;019c&lt;br&gt;&#xA;अचिन्तयन्नमेयात्मा सर्वं तद्राजमण्डलम् |&#x9;020a&lt;br&gt;&#xA;निश्चक्राम ततः शौरिः सधूम इव पावकः ||&#x9;020c&lt;br&gt;&#xA;ततो रथेन शुभ्रेण महता किङ्किणीकिना |&#x9;021a&lt;br&gt;&#xA;हेमजालविचित्रेण लघुना मेघनादिना ||&#x9;021c&lt;br&gt;&#xA;सूपस्करेण शुभ्रेण वैयाघ्रेण वरूथिना |&#x9;022a&lt;br&gt;&#xA;सैन्यसुग्रीवयुक्तेन प्रत्यदृश्यत दारुकः ||&#x9;022c&lt;br&gt;&#xA;तथैव रथमास्थाय कृतवर्मा महारथः |&#x9;023a&lt;br&gt;&#xA;वृष्णीनां सम्मतो वीरो हार्दिक्यः प्रत्यदृश्यत ||&#x9;023c&lt;br&gt;&#xA;उपस्थितरथं शौरिं प्रयास्यन्तमरिन्दमम् |&#x9;024a&lt;br&gt;&#xA;धृतराष्ट्रो महाराजः पुनरेवाभ्यभाषत ||&#x9;024c&lt;br&gt;&#xA;यावद्बलं मे पुत्रेषु पश्यस्येतज्जनार्दन |&#x9;025a&lt;br&gt;&#xA;प्रत्यक्षं ते न ते किञ्चित्परोक्षं शत्रुकर्शन ||&#x9;025c&lt;br&gt;&#xA;कुरूणां शममिच्छन्तं यतमानं च केशव |&#x9;026a&lt;br&gt;&#xA;विदित्वैतामवस्थां मे नातिशङ्कितुमर्हसि ||&#x9;026c&lt;br&gt;&#xA;न मे पापोऽस्त्यभिप्रायः पाण्डवान्प्रति केशव |&#x9;027a&lt;br&gt;&#xA;ज्ञातमेव हि ते वाक्यं यन्मयोक्तः सुयोधनः ||&#x9;027c&lt;br&gt;&#xA;जानन्ति कुरवः सर्वे राजानश्चैव पार्थिवाः |&#x9;028a&lt;br&gt;&#xA;शमे प्रयतमानं मां सर्वयत्नेन माधव ||&#x9;028c&lt;br&gt;&#xA;ततोऽब्रवीन्महाबाहुर्धृतराष्ट्रं जनेश्वरम् |&#x9;029a&lt;br&gt;&#xA;द्रोणं पितामहं भीष्मं क्षत्तारं बाह्लिकं कृपम् ||&#x9;029c&lt;br&gt;&#xA;प्रत्यक्षमेतद्भवतां यद्वृत्तं कुरुसंसदि |&#x9;030a&lt;br&gt;&#xA;यथा चाशिष्टवन्मन्दो रोषादसकृदुत्थितः ||&#x9;030c&lt;br&gt;&#xA;वदत्यनीशमात्मानं धृतराष्ट्रो महीपतिः |&#x9;031a&lt;br&gt;&#xA;आपृच्छे भवतः सर्वान्गमिष्यामि युधिष्ठिरम् ||&#x9;031c&lt;br&gt;&#xA;आमन्त्र्य प्रस्थितं शौरिं रथस्थं पुरुषर्षभम् |&#x9;032a&lt;br&gt;&#xA;अनुजग्मुर्महेष्वासाः प्रवीरा भरतर्षभाः ||&#x9;032c&lt;br&gt;&#xA;भीष्मो द्रोणः कृपः क्षत्ता धृतराष्ट्रोऽथ बाह्लिकः |&#x9;033a&lt;br&gt;&#xA;अश्वत्थामा विकर्णश्च युयुत्सुश्च महारथः ||&#x9;033c&lt;br&gt;&#xA;ततो रथेन शुभ्रेण महता किङ्किणीकिना |&#x9;034a&lt;br&gt;&#xA;कुरूणां पश्यतां प्रायात्पृथां द्रष्टुं पितृष्वसाम् ||&#x9;034c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/130/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/130/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;प्रविश्याथ गृहं तस्याश्चरणावभिवाद्य च |&#x9;001a&lt;br&gt;&#xA;आचख्यौ तत्समासेन यद्वृत्तं कुरुसंसदि ||&#x9;001c&lt;br&gt;&#xA;वासुदेव उवाच ||&#x9;002 &lt;br&gt;&#xA;उक्तं बहुविधं वाक्यं ग्रहणीयं सहेतुकम् |&#x9;002a&lt;br&gt;&#xA;ॠषिभिश्च मया चैव न चासौ तद्गृहीतवान् ||&#x9;002c&lt;br&gt;&#xA;कालपक्वमिदं सर्वं दुर्योधनवशानुगम् |&#x9;003a&lt;br&gt;&#xA;आपृच्छे भवतीं शीघ्रं प्रयास्ये पाण्डवान्प्रति ||&#x9;003c&lt;br&gt;&#xA;किं वाच्याः पाण्डवेयास्ते भवत्या वचनान्मया |&#x9;004a&lt;br&gt;&#xA;तद्ब्रूहि त्वं महाप्राज्ञे शुश्रूषे वचनं तव ||&#x9;004c&lt;br&gt;&#xA;कुन्त्युवाच ||&#x9;005 &lt;br&gt;&#xA;ब्रूयाः केशव राजानं धर्मात्मानं युधिष्ठिरम् |&#x9;005a&lt;br&gt;&#xA;भूयांस्ते हीयते धर्मो मा पुत्रक वृथा कृथाः ||&#x9;005c&lt;br&gt;&#xA;श्रोत्रियस्येव ते राजन्मन्दकस्याविपश्चितः |&#x9;006a&lt;br&gt;&#xA;अनुवाकहता बुद्धिर्धर्ममेवैकमीक्षते ||&#x9;006c&lt;br&gt;&#xA;अङ्गावेक्षस्व धर्मं त्वं यथा सृष्टः स्वयम्भुवा |&#x9;007a&lt;br&gt;&#xA;उरस्तः क्षत्रियः सृष्टो बाहुवीर्योपजीविता |&#x9;007c&lt;br&gt;&#xA;क्रूराय कर्मणे नित्यं प्रजानां परिपालने ||&#x9;007e&lt;br&gt;&#xA;शृणु चात्रोपमामेकां या वृद्धेभ्यः श्रुता मया |&#x9;008a&lt;br&gt;&#xA;मुचुकुन्दस्य राजर्षेरददात्पृथिवीमिमाम् |&#x9;008c&lt;br&gt;&#xA;पुरा वैश्रवणः प्रीतो न चासौ तां गृहीतवान् ||&#x9;008e&lt;br&gt;&#xA;बाहुवीर्यार्जितं राज्यमश्नीयामिति कामये |&#x9;009a&lt;br&gt;&#xA;ततो वैश्रवणः प्रीतो विस्मितः समपद्यत ||&#x9;009c&lt;br&gt;&#xA;मुचुकुन्दस्ततो राजा सोऽन्वशासद्वसुन्धराम् |&#x9;010a&lt;br&gt;&#xA;बाहुवीर्यार्जितां सम्यक्क्षत्रधर्ममनुव्रतः ||&#x9;010c&lt;br&gt;&#xA;यं हि धर्मं चरन्तीह प्रजा राज्ञा सुरक्षिताः |&#x9;011a&lt;br&gt;&#xA;चतुर्थं तस्य धर्मस्य राजा भारत विन्दति ||&#x9;011c&lt;br&gt;&#xA;राजा चरति चेद्धर्मं देवत्वायैव कल्पते |&#x9;012a&lt;br&gt;&#xA;स चेदधर्मं चरति नरकायैव गच्छति ||&#x9;012c&lt;br&gt;&#xA;दण्डनीतिः स्वधर्मेण चातुर्वर्ण्यं नियच्छति |&#x9;013a&lt;br&gt;&#xA;प्रयुक्ता स्वामिना सम्यगधर्मेभ्यश्च यच्छति ||&#x9;013c&lt;br&gt;&#xA;दण्डनीत्यां यदा राजा सम्यक्कार्त्स्न्येन वर्तते |&#x9;014a&lt;br&gt;&#xA;तदा कृतयुगं नाम कालः श्रेष्ठः प्रवर्तते ||&#x9;014c&lt;br&gt;&#xA;कालो वा कारणं राज्ञो राजा वा कालकारणम् |&#x9;015a&lt;br&gt;&#xA;इति ते संशयो मा भूद्राजा कालस्य कारणम् ||&#x9;015c&lt;br&gt;&#xA;राजा कृतयुगस्रष्टा त्रेताया द्वापरस्य च |&#x9;016a&lt;br&gt;&#xA;युगस्य च चतुर्थस्य राजा भवति कारणम् ||&#x9;016c&lt;br&gt;&#xA;कृतस्य कारणाद्राजा स्वर्गमत्यन्तमश्नुते |&#x9;017a&lt;br&gt;&#xA;त्रेतायाः कारणाद्राजा स्वर्गं नात्यन्तमश्नुते |&#x9;017c&lt;br&gt;&#xA;प्रवर्तनाद्द्वापरस्य यथाभागमुपाश्नुते ||&#x9;017e&lt;br&gt;&#xA;ततो वसति दुष्कर्मा नरके शाश्वतीः समाः |&#x9;018a&lt;br&gt;&#xA;राजदोषेण हि जगत्स्पृश्यते जगतः स च ||&#x9;018c&lt;br&gt;&#xA;राजधर्मानवेक्षस्व पितृपैतामहोचितान् |&#x9;019a&lt;br&gt;&#xA;नैतद्राजर्षिवृत्तं हि यत्र त्वं स्थातुमिच्छसि ||&#x9;019c&lt;br&gt;&#xA;न हि वैक्लव्यसंसृष्ट आनृशंस्ये व्यवस्थितः |&#x9;020a&lt;br&gt;&#xA;प्रजापालनसम्भूतं किञ्चित्प्राप फलं नृपः ||&#x9;020c&lt;br&gt;&#xA;न ह्येतामाशिषं पाण्डुर्न चाहं न पितामहः |&#x9;021a&lt;br&gt;&#xA;प्रयुक्तवन्तः पूर्वं ते यया चरसि मेधया ||&#x9;021c&lt;br&gt;&#xA;यज्ञो दानं तपः शौर्यं प्रजासन्तानमेव च |&#x9;022a&lt;br&gt;&#xA;माहात्म्यं बलमोजश्च नित्यमाशंसितं मया ||&#x9;022c&lt;br&gt;&#xA;नित्यं स्वाहा स्वधा नित्यं ददुर्मानुषदेवताः |&#x9;023a&lt;br&gt;&#xA;दीर्घमायुर्धनं पुत्रान्सम्यगाराधिताः शुभाः ||&#x9;023c&lt;br&gt;&#xA;पुत्रेष्वाशासते नित्यं पितरो दैवतानि च |&#x9;024a&lt;br&gt;&#xA;दानमध्ययनं यज्ञं प्रजानां परिपालनम् ||&#x9;024c&lt;br&gt;&#xA;एतद्धर्ममधर्मं वा जन्मनैवाभ्यजायथाः |&#x9;025a&lt;br&gt;&#xA;ते स्थ वैद्याः कुले जाता अवृत्त्या तात पीडिताः ||&#x9;025c&lt;br&gt;&#xA;यत्तु दानपतिं शूरं क्षुधिताः पृथिवीचराः |&#x9;026a&lt;br&gt;&#xA;प्राप्य तृप्ताः प्रतिष्ठन्ते धर्मः कोऽभ्यधिकस्ततः ||&#x9;026c&lt;br&gt;&#xA;दानेनान्यं बलेनान्यं तथा सूनृतयापरम् |&#x9;027a&lt;br&gt;&#xA;सर्वतः प्रतिगृह्णीयाद्राज्यं प्राप्येह धार्मिकः ||&#x9;027c&lt;br&gt;&#xA;ब्राह्मणः प्रचरेद्भैक्षं क्षत्रियः परिपालयेत् |&#x9;028a&lt;br&gt;&#xA;वैश्यो धनार्जनं कुर्याच्छूद्रः परिचरेच्च तान् ||&#x9;028c&lt;br&gt;&#xA;भैक्षं विप्रतिषिद्धं ते कृषिर्नैवोपपद्यते |&#x9;029a&lt;br&gt;&#xA;क्षत्रियोऽसि क्षतात्त्राता बाहुवीर्योपजीविता ||&#x9;029c&lt;br&gt;&#xA;पित्र्यमंशं महाबाहो निमग्नं पुनरुद्धर |&#x9;030a&lt;br&gt;&#xA;साम्ना दानेन भेदेन दण्डेनाथ नयेन च ||&#x9;030c&lt;br&gt;&#xA;इतो दुःखतरं किं नु यदहं हीनबान्धवा |&#x9;031a&lt;br&gt;&#xA;परपिण्डमुदीक्षामि त्वां सूत्वामित्रनन्दन ||&#x9;031c&lt;br&gt;&#xA;युध्यस्व राजधर्मेण मा निमज्जीः पितामहान् |&#x9;032a&lt;br&gt;&#xA;मा गमः क्षीणपुण्यस्त्वं सानुजः पापिकां गतिम् ||&#x9;032c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/131/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/131/</guid>
      <description>&lt;p&gt;कुन्त्युवाच ||&#x9;001 &lt;br&gt;&#xA;अत्राप्युदाहरन्तीममितिहासं पुरातनम् |&#x9;001a&lt;br&gt;&#xA;विदुरायाश्च संवादं पुत्रस्य च परन्तप ||&#x9;001c&lt;br&gt;&#xA;अत्र श्रेयश्च भूयश्च यथा सा वक्तुमर्हति |&#x9;002a&lt;br&gt;&#xA;यशस्विनी मन्युमती कुले जाता विभावरी ||&#x9;002c&lt;br&gt;&#xA;क्षत्रधर्मरता धन्या विदुरा दीर्घदर्शिनी |&#x9;003a&lt;br&gt;&#xA;विश्रुता राजसंसत्सु श्रुतवाक्या बहुश्रुता ||&#x9;003c&lt;br&gt;&#xA;विदुरा नाम वै सत्या जगर्हे पुत्रमौरसम् |&#x9;004a&lt;br&gt;&#xA;निर्जितं सिन्धुराजेन शयानं दीनचेतसम् |&#x9;004c&lt;br&gt;&#xA;अनन्दनमधर्मज्ञं द्विषतां हर्षवर्धनम् ||&#x9;004e&lt;br&gt;&#xA;न मया त्वं न पित्रासि जातः क्वाभ्यागतो ह्यसि |&#x9;005a&lt;br&gt;&#xA;निर्मन्युरुपशाखीयः पुरुषः क्लीबसाधनः ||&#x9;005c&lt;br&gt;&#xA;यावज्जीवं निराशोऽसि कल्याणाय धुरं वह |&#x9;006a&lt;br&gt;&#xA;मात्मानमवमन्यस्व मैनमल्पेन बीभरः |&#x9;006c&lt;br&gt;&#xA;मनः कृत्वा सुकल्याणं मा भैस्त्वं प्रतिसंस्तभ ||&#x9;006e&lt;br&gt;&#xA;उत्तिष्ठ हे कापुरुष मा शेष्वैवं पराजितः |&#x9;007a&lt;br&gt;&#xA;अमित्रान्नन्दयन्सर्वान्निर्मानो बन्धुशोकदः ||&#x9;007c&lt;br&gt;&#xA;सुपूरा वै कुनदिका सुपूरो मूषिकाञ्जलिः |&#x9;008a&lt;br&gt;&#xA;सुसन्तोषः कापुरुषः स्वल्पकेनापि तुष्यति ||&#x9;008c&lt;br&gt;&#xA;अप्यरेरारुजन्दंष्ट्रामाश्वेव निधनं व्रज |&#x9;009a&lt;br&gt;&#xA;अपि वा संशयं प्राप्य जीवितेऽपि पराक्रम ||&#x9;009c&lt;br&gt;&#xA;अप्यरेः श्येनवच्छिद्रं पश्येस्त्वं विपरिक्रमन् |&#x9;010a&lt;br&gt;&#xA;विनदन्वाथ वा तूष्णीं व्योम्नि वापरिशङ्कितः ||&#x9;010c&lt;br&gt;&#xA;त्वमेवं प्रेतवच्छेषे कस्माद्वज्रहतो यथा |&#x9;011a&lt;br&gt;&#xA;उत्तिष्ठ हे कापुरुष मा शेष्वैवं पराजितः ||&#x9;011c&lt;br&gt;&#xA;मास्तं गमस्त्वं कृपणो विश्रूयस्व स्वकर्मणा |&#x9;012a&lt;br&gt;&#xA;मा मध्ये मा जघन्ये त्वं माधो भूस्तिष्ठ चोर्जितः ||&#x9;012c&lt;br&gt;&#xA;अलातं तिन्दुकस्येव मुहूर्तमपि विज्वल |&#x9;013a&lt;br&gt;&#xA;मा तुषाग्निरिवानर्चिः काकरङ्खा जिजीविषुः |&#x9;013c&lt;br&gt;&#xA;मुहूर्तं ज्वलितं श्रेयो न तु धूमायितं चिरम् ||&#x9;013e&lt;br&gt;&#xA;मा ह स्म कस्यचिद्गेहे जनी राज्ञः खरीमृदुः |&#x9;014a&lt;br&gt;&#xA;कृत्वा मानुष्यकं कर्म सृत्वाजिं यावदुत्तमम् |&#x9;014c&lt;br&gt;&#xA;धर्मस्यानृण्यमाप्नोति न चात्मानं विगर्हते ||&#x9;014e&lt;br&gt;&#xA;अलब्ध्वा यदि वा लब्ध्वा नानुशोचन्ति पण्डिताः |&#x9;015a&lt;br&gt;&#xA;आनन्तर्यं चारभते न प्राणानां धनायते ||&#x9;015c&lt;br&gt;&#xA;उद्भावयस्व वीर्यं वा तां वा गच्छ ध्रुवां गतिम् |&#x9;016a&lt;br&gt;&#xA;धर्मं पुत्राग्रतः कृत्वा किन्निमित्तं हि जीवसि ||&#x9;016c&lt;br&gt;&#xA;इष्टापूर्तं हि ते क्लीब कीर्तिश्च सकला हता |&#x9;017a&lt;br&gt;&#xA;विच्छिन्नं भोगमूलं ते किन्निमित्तं हि जीवसि ||&#x9;017c&lt;br&gt;&#xA;शत्रुर्निमज्जता ग्राह्यो जङ्घायां प्रपतिष्यता |&#x9;018a&lt;br&gt;&#xA;विपरिच्छिन्नमूलोऽपि न विषीदेत्कथञ्चन |&#x9;018c&lt;br&gt;&#xA;उद्यम्य धुरमुत्कर्षेदाजानेयकृतं स्मरन् ||&#x9;018e&lt;br&gt;&#xA;कुरु सत्त्वं च मानं च विद्धि पौरुषमात्मनः |&#x9;019a&lt;br&gt;&#xA;उद्भावय कुलं मग्नं त्वत्कृते स्वयमेव हि ||&#x9;019c&lt;br&gt;&#xA;यस्य वृत्तं न जल्पन्ति मानवा महदद्भुतम् |&#x9;020a&lt;br&gt;&#xA;राशिवर्धनमात्रं स नैव स्त्री न पुनः पुमान् ||&#x9;020c&lt;br&gt;&#xA;दाने तपसि शौर्ये च यस्य न प्रथितं यशः |&#x9;021a&lt;br&gt;&#xA;विद्यायामर्थलाभे वा मातुरुच्चार एव सः ||&#x9;021c&lt;br&gt;&#xA;श्रुतेन तपसा वापि श्रिया वा विक्रमेण वा |&#x9;022a&lt;br&gt;&#xA;जनान्योऽभिभवत्यन्यान्कर्मणा हि स वै पुमान् ||&#x9;022c&lt;br&gt;&#xA;न त्वेव जाल्मीं कापालीं वृत्तिमेषितुमर्हसि |&#x9;023a&lt;br&gt;&#xA;नृशंस्यामयशस्यां च दुःखां कापुरुषोचिताम् ||&#x9;023c&lt;br&gt;&#xA;यमेनमभिनन्देयुरमित्राः पुरुषं कृशम् |&#x9;024a&lt;br&gt;&#xA;लोकस्य समवज्ञातं निहीनाशनवाससम् ||&#x9;024c&lt;br&gt;&#xA;अहोलाभकरं दीनमल्पजीवनमल्पकम् |&#x9;025a&lt;br&gt;&#xA;नेदृशं बन्धुमासाद्य बान्धवः सुखमेधते ||&#x9;025c&lt;br&gt;&#xA;अवृत्त्यैव विपत्स्यामो वयं राष्ट्रात्प्रवासिताः |&#x9;026a&lt;br&gt;&#xA;सर्वकामरसैर्हीनाः स्थानभ्रष्टा अकिञ्चनाः ||&#x9;026c&lt;br&gt;&#xA;अवर्णकारिणं सत्सु कुलवंशस्य नाशनम् |&#x9;027a&lt;br&gt;&#xA;कलिं पुत्रप्रवादेन सञ्जय त्वामजीजनम् ||&#x9;027c&lt;br&gt;&#xA;निरमर्षं निरुत्साहं निर्वीर्यमरिनन्दनम् |&#x9;028a&lt;br&gt;&#xA;मा स्म सीमन्तिनी काचिज्जनयेत्पुत्रमीदृशम् ||&#x9;028c&lt;br&gt;&#xA;मा धूमाय ज्वलात्यन्तमाक्रम्य जहि शात्रवान् |&#x9;029a&lt;br&gt;&#xA;ज्वल मूर्धन्यमित्राणां मुहूर्तमपि वा क्षणम् ||&#x9;029c&lt;br&gt;&#xA;एतावानेव पुरुषो यदमर्षी यदक्षमी |&#x9;030a&lt;br&gt;&#xA;क्षमावान्निरमर्षश्च नैव स्त्री न पुनः पुमान् ||&#x9;030c&lt;br&gt;&#xA;सन्तोषो वै श्रियं हन्ति तथानुक्रोश एव च |&#x9;031a&lt;br&gt;&#xA;अनुत्थानभये चोभे निरीहो नाश्नुते महत् ||&#x9;031c&lt;br&gt;&#xA;एभ्यो निकृतिपापेभ्यः प्रमुञ्चात्मानमात्मना |&#x9;032a&lt;br&gt;&#xA;आयसं हृदयं कृत्वा मृगयस्व पुनः स्वकम् ||&#x9;032c&lt;br&gt;&#xA;पुरं विषहते यस्मात्तस्मात्पुरुष उच्यते |&#x9;033a&lt;br&gt;&#xA;तमाहुर्व्यर्थनामानं स्त्रीवद्य इह जीवति ||&#x9;033c&lt;br&gt;&#xA;शूरस्योर्जितसत्त्वस्य सिंहविक्रान्तगामिनः |&#x9;034a&lt;br&gt;&#xA;दिष्टभावं गतस्यापि विघसे मोदते प्रजा ||&#x9;034c&lt;br&gt;&#xA;य आत्मनः प्रियसुखे हित्वा मृगयते श्रियम् |&#x9;035a&lt;br&gt;&#xA;अमात्यानामथो हर्षमादधात्यचिरेण सः ||&#x9;035c&lt;br&gt;&#xA;पुत्र उवाच ||&#x9;036 &lt;br&gt;&#xA;किं नु ते मामपश्यन्त्याः पृथिव्या अपि सर्वया |&#x9;036a&lt;br&gt;&#xA;किमाभरणकृत्यं ते किं भोगैर्जीवितेन वा ||&#x9;036c&lt;br&gt;&#xA;मातोवाच ||&#x9;037 &lt;br&gt;&#xA;किमद्यकानां ये लोका द्विषन्तस्तानवाप्नुयुः |&#x9;037a&lt;br&gt;&#xA;ये त्वादृतात्मनां लोकाः सुहृदस्तान्व्रजन्तु नः ||&#x9;037c&lt;br&gt;&#xA;भृत्यैर्विहीयमानानां परपिण्डोपजीविनाम् |&#x9;038a&lt;br&gt;&#xA;कृपणानामसत्त्वानां मा वृत्तिमनुवर्तिथाः ||&#x9;038c&lt;br&gt;&#xA;अनु त्वां तात जीवन्तु ब्राह्मणाः सुहृदस्तथा |&#x9;039a&lt;br&gt;&#xA;पर्जन्यमिव भूतानि देवा इव शतक्रतुम् ||&#x9;039c&lt;br&gt;&#xA;यमाजीवन्ति पुरुषं सर्वभूतानि सञ्जय |&#x9;040a&lt;br&gt;&#xA;पक्वं द्रुममिवासाद्य तस्य जीवितमर्थवत् ||&#x9;040c&lt;br&gt;&#xA;यस्य शूरस्य विक्रान्तैरेधन्ते बान्धवाः सुखम् |&#x9;041a&lt;br&gt;&#xA;त्रिदशा इव शक्रस्य साधु तस्येह जीवितम् ||&#x9;041c&lt;br&gt;&#xA;स्वबाहुबलमाश्रित्य योऽभ्युज्जीवति मानवः |&#x9;042a&lt;br&gt;&#xA;स लोके लभते कीर्तिं परत्र च शुभां गतिम् ||&#x9;042c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/132/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/132/</guid>
      <description>&lt;p&gt;विदुरोवाच ||&#x9;001 &lt;br&gt;&#xA;अथैतस्यामवस्थायां पौरुषं हातुमिच्छसि |&#x9;001a&lt;br&gt;&#xA;निहीनसेवितं मार्गं गमिष्यस्यचिरादिव ||&#x9;001c&lt;br&gt;&#xA;यो हि तेजो यथाशक्ति न दर्शयति विक्रमात् |&#x9;002a&lt;br&gt;&#xA;क्षत्रियो जीविताकाङ्क्षी स्तेन इत्येव तं विदुः ||&#x9;002c&lt;br&gt;&#xA;अर्थवन्त्युपपन्नानि वाक्यानि गुणवन्ति च |&#x9;003a&lt;br&gt;&#xA;नैव सम्प्राप्नुवन्ति त्वां मुमूर्षुमिव भेषजम् ||&#x9;003c&lt;br&gt;&#xA;सन्ति वै सिन्धुराजस्य सन्तुष्टा बहवो जनाः |&#x9;004a&lt;br&gt;&#xA;दौर्बल्यादासते मूढा व्यसनौघप्रतीक्षिणः ||&#x9;004c&lt;br&gt;&#xA;सहायोपचयं कृत्वा व्यवसाय्य ततस्ततः |&#x9;005a&lt;br&gt;&#xA;अनुदुष्येयुरपरे पश्यन्तस्तव पौरुषम् ||&#x9;005c&lt;br&gt;&#xA;तैः कृत्वा सह सङ्घातं गिरिदुर्गालयांश्चर |&#x9;006a&lt;br&gt;&#xA;काले व्यसनमाकाङ्क्षन्नैवायमजरामरः ||&#x9;006c&lt;br&gt;&#xA;सञ्जयो नामतश्च त्वं न च पश्यामि तत्त्वयि |&#x9;007a&lt;br&gt;&#xA;अन्वर्थनामा भव मे पुत्र मा व्यर्थनामकः ||&#x9;007c&lt;br&gt;&#xA;सम्यग्दृष्टिर्महाप्राज्ञो बालं त्वां ब्राह्मणोऽब्रवीत् |&#x9;008a&lt;br&gt;&#xA;अयं प्राप्य महत्कृच्छ्रं पुनर्वृद्धिं गमिष्यति ||&#x9;008c&lt;br&gt;&#xA;तस्य स्मरन्ती वचनमाशंसे विजयं तव |&#x9;009a&lt;br&gt;&#xA;तस्मात्तात ब्रवीमि त्वां वक्ष्यामि च पुनः पुनः ||&#x9;009c&lt;br&gt;&#xA;यस्य ह्यर्थाभिनिर्वृत्तौ भवन्त्याप्यायिताः परे |&#x9;010a&lt;br&gt;&#xA;तस्यार्थसिद्धिर्नियता नयेष्वर्थानुसारिणः ||&#x9;010c&lt;br&gt;&#xA;समृद्धिरसमृद्धिर्वा पूर्वेषां मम सञ्जय |&#x9;011a&lt;br&gt;&#xA;एवं विद्वान्युद्धमना भव मा प्रत्युपाहर ||&#x9;011c&lt;br&gt;&#xA;नातः पापीयसीं काञ्चिदवस्थां शम्बरोऽब्रवीत् |&#x9;012a&lt;br&gt;&#xA;यत्र नैवाद्य न प्रातर्भोजनं प्रतिदृश्यते ||&#x9;012c&lt;br&gt;&#xA;पतिपुत्रवधादेतत्परमं दुःखमब्रवीत् |&#x9;013a&lt;br&gt;&#xA;दारिद्र्यमिति यत्प्रोक्तं पर्यायमरणं हि तत् ||&#x9;013c&lt;br&gt;&#xA;अहं महाकुले जाता ह्रदाद्ध्रदमिवागता |&#x9;014a&lt;br&gt;&#xA;ईश्वरी सर्वकल्याणैर्भर्त्रा परमपूजिता ||&#x9;014c&lt;br&gt;&#xA;महार्हमाल्याभरणां सुमृष्टाम्बरवाससम् |&#x9;015a&lt;br&gt;&#xA;पुरा दृष्ट्वा सुहृद्वर्गो मामपश्यत्सुदुर्गताम् ||&#x9;015c&lt;br&gt;&#xA;यदा मां चैव भार्यां च द्रष्टासि भृशदुर्बले |&#x9;016a&lt;br&gt;&#xA;न तदा जीवितेनार्थो भविता तव सञ्जय ||&#x9;016c&lt;br&gt;&#xA;दासकर्मकरान्भृत्यानाचार्यर्त्विक्पुरोहितान् |&#x9;017a&lt;br&gt;&#xA;अवृत्त्यास्मान्प्रजहतो दृष्ट्वा किं जीवितेन ते ||&#x9;017c&lt;br&gt;&#xA;यदि कृत्यं न पश्यामि तवाद्येह यथा पुरा |&#x9;018a&lt;br&gt;&#xA;श्लाघनीयं यशस्यं च का शान्तिर्हृदयस्य मे ||&#x9;018c&lt;br&gt;&#xA;नेति चेद्ब्राह्मणान्ब्रूयां दीर्यते हृदयं मम |&#x9;019a&lt;br&gt;&#xA;न ह्यहं न च मे भर्ता नेति ब्राह्मणमुक्तवान् ||&#x9;019c&lt;br&gt;&#xA;वयमाश्रयणीयाः स्म नाश्रितारः परस्य च |&#x9;020a&lt;br&gt;&#xA;सान्यानाश्रित्य जीवन्ती परित्यक्ष्यामि जीवितम् ||&#x9;020c&lt;br&gt;&#xA;अपारे भव नः पारमप्लवे भव नः प्लवः |&#x9;021a&lt;br&gt;&#xA;कुरुष्व स्थानमस्थाने मृतान्सञ्जीवयस्व नः ||&#x9;021c&lt;br&gt;&#xA;सर्वे ते शत्रवः सह्या न चेज्जीवितुमिच्छसि |&#x9;022a&lt;br&gt;&#xA;अथ चेदीदृशीं वृत्तिं क्लीबामभ्युपपद्यसे ||&#x9;022c&lt;br&gt;&#xA;निर्विण्णात्मा हतमना मुञ्चैतां पापजीविकाम् |&#x9;023a&lt;br&gt;&#xA;एकशत्रुवधेनैव शूरो गच्छति विश्रुतिम् ||&#x9;023c&lt;br&gt;&#xA;इन्द्रो वृत्रवधेनैव महेन्द्रः समपद्यत |&#x9;024a&lt;br&gt;&#xA;माहेन्द्रं च ग्रहं लेभे लोकानां चेश्वरोऽभवत् ||&#x9;024c&lt;br&gt;&#xA;नाम विश्राव्य वा सङ्ख्ये शत्रूनाहूय दंशितान् |&#x9;025a&lt;br&gt;&#xA;सेनाग्रं वापि विद्राव्य हत्वा वा पुरुषं वरम् ||&#x9;025c&lt;br&gt;&#xA;यदैव लभते वीरः सुयुद्धेन महद्यशः |&#x9;026a&lt;br&gt;&#xA;तदैव प्रव्यथन्तेऽस्य शत्रवो विनमन्ति च ||&#x9;026c&lt;br&gt;&#xA;त्यक्त्वात्मानं रणे दक्षं शूरं कापुरुषा जनाः |&#x9;027a&lt;br&gt;&#xA;अवशाः पूरयन्ति स्म सर्वकामसमृद्धिभिः ||&#x9;027c&lt;br&gt;&#xA;राज्यं वाप्युग्रविभ्रंशं संशयो जीवितस्य वा |&#x9;028a&lt;br&gt;&#xA;प्रलब्धस्य हि शत्रोर्वै शेषं कुर्वन्ति साधवः ||&#x9;028c&lt;br&gt;&#xA;स्वर्गद्वारोपमं राज्यमथ वाप्यमृतोपमम् |&#x9;029a&lt;br&gt;&#xA;रुद्धमेकायने मत्वा पतोल्मुक इवारिषु ||&#x9;029c&lt;br&gt;&#xA;जहि शत्रून्रणे राजन्स्वधर्ममनुपालय |&#x9;030a&lt;br&gt;&#xA;मा त्वा पश्येत्सुकृपणं शत्रुः श्रीमान्कदाचन ||&#x9;030c&lt;br&gt;&#xA;अस्मदीयैश्च शोचद्भिर्नदद्भिश्च परैर्वृतम् |&#x9;031a&lt;br&gt;&#xA;अपि त्वां नानुपश्येयं दीना दीनमवस्थितम् ||&#x9;031c&lt;br&gt;&#xA;उष्य सौवीरकन्याभिः श्लाघस्वार्थैर्यथा पुरा |&#x9;032a&lt;br&gt;&#xA;मा च सैन्धवकन्यानामवसन्नो वशं गमः ||&#x9;032c&lt;br&gt;&#xA;युवा रूपेण सम्पन्नो विद्ययाभिजनेन च |&#x9;033a&lt;br&gt;&#xA;यस्त्वादृशो विकुर्वीत यशस्वी लोकविश्रुतः |&#x9;033c&lt;br&gt;&#xA;वोढव्ये धुर्यनडुवन्मन्ये मरणमेव तत् ||&#x9;033e&lt;br&gt;&#xA;यदि त्वामनुपश्यामि परस्य प्रियवादिनम् |&#x9;034a&lt;br&gt;&#xA;पृष्ठतोऽनुव्रजन्तं वा का शान्तिर्हृदयस्य मे ||&#x9;034c&lt;br&gt;&#xA;नास्मिञ्जातु कुले जातो गच्छेद्योऽन्यस्य पृष्ठतः |&#x9;035a&lt;br&gt;&#xA;न त्वं परस्यानुधुरं तात जीवितुमर्हसि ||&#x9;035c&lt;br&gt;&#xA;अहं हि क्षत्रहृदयं वेद यत्परिशाश्वतम् |&#x9;036a&lt;br&gt;&#xA;पूर्वैः पूर्वतरैः प्रोक्तं परैः परतरैरपि ||&#x9;036c&lt;br&gt;&#xA;यो वै कश्चिदिहाजातः क्षत्रियः क्षत्रधर्मवित् |&#x9;037a&lt;br&gt;&#xA;भयाद्वृत्तिसमीक्षो वा न नमेदिह कस्यचित् ||&#x9;037c&lt;br&gt;&#xA;उद्यच्छेदेव न नमेदुद्यमो ह्येव पौरुषम् |&#x9;038a&lt;br&gt;&#xA;अप्यपर्वणि भज्येत न नमेदिह कस्यचित् ||&#x9;038c&lt;br&gt;&#xA;मातङ्गो मत्त इव च परीयात्सुमहामनाः |&#x9;039a&lt;br&gt;&#xA;ब्राह्मणेभ्यो नमेन्नित्यं धर्मायैव च सञ्जय ||&#x9;039c&lt;br&gt;&#xA;नियच्छन्नितरान्वर्णान्विनिघ्नन्सर्वदुष्कृतः |&#x9;040a&lt;br&gt;&#xA;ससहायोऽसहायो वा यावज्जीवं तथा भवेत् ||&#x9;040c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/133/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/133/</guid>
      <description>&lt;p&gt;पुत्र उवाच ||&#x9;001&lt;br&gt;&#xA;कृष्णायसस्येव च ते संहत्य हृदयं कृतम् |&#x9;001a&lt;br&gt;&#xA;मम मातस्त्वकरुणे वैरप्रज्ञे ह्यमर्षणे ||&#x9;001c&lt;br&gt;&#xA;अहो क्षत्रसमाचारो यत्र मामपरं यथा |&#x9;002a&lt;br&gt;&#xA;ईदृशं वचनं ब्रूयाद्भवती पुत्रमेकजम् ||&#x9;002c&lt;br&gt;&#xA;किं नु ते मामपश्यन्त्याः पृथिव्या अपि सर्वया |&#x9;003a&lt;br&gt;&#xA;किमाभरणकृत्यं ते किं भोगैर्जीवितेन वा ||&#x9;003c&lt;br&gt;&#xA;मातोवाच ||&#x9;004 &lt;br&gt;&#xA;सर्वारम्भा हि विदुषां तात धर्मार्थकारणात् |&#x9;004a&lt;br&gt;&#xA;तानेवाभिसमीक्ष्याहं सञ्जय त्वामचूचुदम् ||&#x9;004c&lt;br&gt;&#xA;स समीक्ष्यक्रमोपेतो मुख्यः कालोऽयमागतः |&#x9;005a&lt;br&gt;&#xA;अस्मिंश्चेदागते काले कार्यं न प्रतिपद्यसे |&#x9;005c&lt;br&gt;&#xA;असम्भावितरूपस्त्वं सुनृशंसं करिष्यसि ||&#x9;005e&lt;br&gt;&#xA;तं त्वामयशसा स्पृष्टं न ब्रूयां यदि सञ्जय |&#x9;006a&lt;br&gt;&#xA;खरीवात्सल्यमाहुस्तन्निःसामर्थ्यमहेतुकम् ||&#x9;006c&lt;br&gt;&#xA;सद्भिर्विगर्हितं मार्गं त्यज मूर्खनिषेवितम् |&#x9;007a&lt;br&gt;&#xA;अविद्या वै महत्यस्ति यामिमां संश्रिताः प्रजाः ||&#x9;007c&lt;br&gt;&#xA;तव स्याद्यदि सद्वृत्तं तेन मे त्वं प्रियो भवेः |&#x9;008a&lt;br&gt;&#xA;धर्मार्थगुणयुक्तेन नेतरेण कथञ्चन |&#x9;008c&lt;br&gt;&#xA;दैवमानुषयुक्तेन सद्भिराचरितेन च ||&#x9;008e&lt;br&gt;&#xA;यो ह्येवमविनीतेन रमते पुत्रनप्तृणा |&#x9;009a&lt;br&gt;&#xA;अनुत्थानवता चापि मोघं तस्य प्रजाफलम् ||&#x9;009c&lt;br&gt;&#xA;अकुर्वन्तो हि कर्माणि कुर्वन्तो निन्दितानि च |&#x9;010a&lt;br&gt;&#xA;सुखं नैवेह नामुत्र लभन्ते पुरुषाधमाः ||&#x9;010c&lt;br&gt;&#xA;युद्धाय क्षत्रियः सृष्टः सञ्जयेह जयाय च |&#x9;011a&lt;br&gt;&#xA;क्रूराय कर्मणे नित्यं प्रजानां परिपालने |&#x9;011c&lt;br&gt;&#xA;जयन्वा वध्यमानो वा प्राप्नोतीन्द्रसलोकताम् ||&#x9;011e&lt;br&gt;&#xA;न शक्रभवने पुण्ये दिवि तद्विद्यते सुखम् |&#x9;012a&lt;br&gt;&#xA;यदमित्रान्वशे कृत्वा क्षत्रियः सुखमश्नुते ||&#x9;012c&lt;br&gt;&#xA;मन्युना दह्यमानेन पुरुषेण मनस्विना |&#x9;013a&lt;br&gt;&#xA;निकृतेनेह बहुशः शत्रून्प्रतिजिगीषया ||&#x9;013c&lt;br&gt;&#xA;आत्मानं वा परित्यज्य शत्रून्वा विनिपात्य वै |&#x9;014a&lt;br&gt;&#xA;अतोऽन्येन प्रकारेण शान्तिरस्य कुतो भवेत् ||&#x9;014c&lt;br&gt;&#xA;इह प्राज्ञो हि पुरुषः स्वल्पमप्रियमिच्छति |&#x9;015a&lt;br&gt;&#xA;यस्य स्वल्पं प्रियं लोके ध्रुवं तस्याल्पमप्रियम् ||&#x9;015c&lt;br&gt;&#xA;प्रियाभावाच्च पुरुषो नैव प्राप्नोति शोभनम् |&#x9;016a&lt;br&gt;&#xA;ध्रुवं चाभावमभ्येति गत्वा गङ्गेव सागरम् ||&#x9;016c&lt;br&gt;&#xA;पुत्र उवाच ||&#x9;017 &lt;br&gt;&#xA;नेयं मतिस्त्वया वाच्या मातः पुत्रे विशेषतः |&#x9;017a&lt;br&gt;&#xA;कारुण्यमेवात्र पश्य भूत्वेह जडमूकवत् ||&#x9;017c&lt;br&gt;&#xA;मातोवाच ||&#x9;018 &lt;br&gt;&#xA;अतो मे भूयसी नन्दिर्यदेवमनुपश्यसि |&#x9;018a&lt;br&gt;&#xA;चोद्यं मां चोदयस्येतद्भृशं वै चोदयामि ते ||&#x9;018c&lt;br&gt;&#xA;अथ त्वां पूजयिष्यामि हत्वा वै सर्वसैन्धवान् |&#x9;019a&lt;br&gt;&#xA;अहं पश्यामि विजयं कृत्स्नं भाविनमेव ते ||&#x9;019c&lt;br&gt;&#xA;पुत्र उवाच ||&#x9;020 &lt;br&gt;&#xA;अकोशस्यासहायस्य कुतः स्विद्विजयो मम |&#x9;020a&lt;br&gt;&#xA;इत्यवस्थां विदित्वेमामात्मनात्मनि दारुणाम् |&#x9;020c&lt;br&gt;&#xA;राज्याद्भावो निवृत्तो मे त्रिदिवादिव दुष्कृतेः ||&#x9;020e&lt;br&gt;&#xA;ईदृशं भवती कञ्चिदुपायमनुपश्यति |&#x9;021a&lt;br&gt;&#xA;तन्मे परिणतप्रज्ञे सम्यक्प्रब्रूहि पृच्छते |&#x9;021c&lt;br&gt;&#xA;करिष्यामि हि तत्सर्वं यथावदनुशासनम् ||&#x9;021e&lt;br&gt;&#xA;मातोवाच ||&#x9;022 &lt;br&gt;&#xA;पुत्रात्मा नावमन्तव्यः पूर्वाभिरसमृद्धिभिः |&#x9;022a&lt;br&gt;&#xA;अभूत्वा हि भवन्त्यर्था भूत्वा नश्यन्ति चापरे ||&#x9;022c&lt;br&gt;&#xA;अमर्षेणैव चाप्यर्था नारब्धव्याः सुबालिशैः |&#x9;023a&lt;br&gt;&#xA;सर्वेषां कर्मणां तात फले नित्यमनित्यता ||&#x9;023c&lt;br&gt;&#xA;अनित्यमिति जानन्तो न भवन्ति भवन्ति च |&#x9;024a&lt;br&gt;&#xA;अथ ये नैव कुर्वन्ति नैव जातु भवन्ति ते ||&#x9;024c&lt;br&gt;&#xA;ऐकगुण्यमनीहायामभावः कर्मणां फलम् |&#x9;025a&lt;br&gt;&#xA;अथ द्वैगुण्यमीहायां फलं भवति वा न वा ||&#x9;025c&lt;br&gt;&#xA;यस्य प्रागेव विदिता सर्वार्थानामनित्यता |&#x9;026a&lt;br&gt;&#xA;नुदेद्वृद्धिसमृद्धी स प्रतिकूले नृपात्मज ||&#x9;026c&lt;br&gt;&#xA;उत्थातव्यं जागृतव्यं योक्तव्यं भूतिकर्मसु |&#x9;027a&lt;br&gt;&#xA;भविष्यतीत्येव मनः कृत्वा सततमव्यथैः |&#x9;027c&lt;br&gt;&#xA;मङ्गलानि पुरस्कृत्य ब्राह्मणैश्चेश्वरैः सह ||&#x9;027e&lt;br&gt;&#xA;प्राज्ञस्य नृपतेराशु वृद्धिर्भवति पुत्रक |&#x9;028a&lt;br&gt;&#xA;अभिवर्तति लक्ष्मीस्तं प्राचीमिव दिवाकरः ||&#x9;028c&lt;br&gt;&#xA;निदर्शनान्युपायांश्च बहून्युद्धर्षणानि च |&#x9;029a&lt;br&gt;&#xA;अनुदर्शितरूपोऽसि पश्यामि कुरु पौरुषम् |&#x9;029c&lt;br&gt;&#xA;पुरुषार्थमभिप्रेतं समाहर्तुमिहार्हसि ||&#x9;029e&lt;br&gt;&#xA;क्रुद्धाल्ँलुब्धान्परिक्षीणानवक्षिप्तान्विमानितान् |&#x9;030a&lt;br&gt;&#xA;स्पर्धिनश्चैव ये केचित्तान्युक्त उपधारय ||&#x9;030c&lt;br&gt;&#xA;एतेन त्वं प्रकारेण महतो भेत्स्यसे गणान् |&#x9;031a&lt;br&gt;&#xA;महावेग इवोद्धूतो मातरिश्वा बलाहकान् ||&#x9;031c&lt;br&gt;&#xA;तेषामग्रप्रदायी स्याः कल्योत्थायी प्रियंवदः |&#x9;032a&lt;br&gt;&#xA;ते त्वां प्रियं करिष्यन्ति पुरो धास्यन्ति च ध्रुवम् ||&#x9;032c&lt;br&gt;&#xA;यदैव शत्रुर्जानीयात्सपत्नं त्यक्तजीवितम् |&#x9;033a&lt;br&gt;&#xA;तदैवास्मादुद्विजते सर्पाद्वेश्मगतादिव ||&#x9;033c&lt;br&gt;&#xA;तं विदित्वा पराक्रान्तं वशे न कुरुते यदि |&#x9;034a&lt;br&gt;&#xA;निर्वादैर्निर्वदेदेनमन्ततस्तद्भविष्यति ||&#x9;034c&lt;br&gt;&#xA;निर्वादादास्पदं लब्ध्वा धनवृद्धिर्भविष्यति |&#x9;035a&lt;br&gt;&#xA;धनवन्तं हि मित्राणि भजन्ते चाश्रयन्ति च ||&#x9;035c&lt;br&gt;&#xA;स्खलितार्थं पुनस्तात सन्त्यजन्त्यपि बान्धवाः |&#x9;036a&lt;br&gt;&#xA;अप्यस्मिन्नाश्रयन्ते च जुगुप्सन्ति च तादृशम् ||&#x9;036c&lt;br&gt;&#xA;शत्रुं कृत्वा यः सहायं विश्वासमुपगच्छति |&#x9;037a&lt;br&gt;&#xA;अतः सम्भाव्यमेवैतद्यद्राज्यं प्राप्नुयादिति ||&#x9;037c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/134/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/134/</guid>
      <description>&lt;p&gt;मातोवाच ||&#x9;001 &lt;br&gt;&#xA;नैव राज्ञा दरः कार्यो जातु कस्याञ्चिदापदि |&#x9;001a&lt;br&gt;&#xA;अथ चेदपि दीर्णः स्यान्नैव वर्तेत दीर्णवत् ||&#x9;001c&lt;br&gt;&#xA;दीर्णं हि दृष्ट्वा राजानं सर्वमेवानुदीर्यते |&#x9;002a&lt;br&gt;&#xA;राष्ट्रं बलममात्याश्च पृथक्कुर्वन्ति ते मतिम् ||&#x9;002c&lt;br&gt;&#xA;शत्रूनेके प्रपद्यन्ते प्रजहत्यपरे पुनः |&#x9;003a&lt;br&gt;&#xA;अन्वेके प्रजिहीर्षन्ति ये पुरस्ताद्विमानिताः ||&#x9;003c&lt;br&gt;&#xA;य एवात्यन्तसुहृदस्त एनं पर्युपासते |&#x9;004a&lt;br&gt;&#xA;अशक्तयः स्वस्तिकामा बद्धवत्सा इडा इव |&#x9;004c&lt;br&gt;&#xA;शोचन्तमनुशोचन्ति प्रतीतानिव बान्धवान् ||&#x9;004e&lt;br&gt;&#xA;अपि ते पूजिताः पूर्वमपि ते सुहृदो मताः |&#x9;005a&lt;br&gt;&#xA;ये राष्ट्रमभिमन्यन्ते राज्ञो व्यसनमीयुषः |&#x9;005c&lt;br&gt;&#xA;मा दीदरस्त्वं सुहृदो मा त्वां दीर्णं प्रहासिषुः ||&#x9;005e&lt;br&gt;&#xA;प्रभावं पौरुषं बुद्धिं जिज्ञासन्त्या मया तव |&#x9;006a&lt;br&gt;&#xA;उल्लपन्त्या समाश्वासं बलवानिव दुर्बलम् ||&#x9;006c&lt;br&gt;&#xA;यद्येतत्संविजानासि यदि सम्यग्ब्रवीम्यहम् |&#x9;007a&lt;br&gt;&#xA;कृत्वासौम्यमिवात्मानं जयायोत्तिष्ठ सञ्जय ||&#x9;007c&lt;br&gt;&#xA;अस्ति नः कोशनिचयो महानविदितस्तव |&#x9;008a&lt;br&gt;&#xA;तमहं वेद नान्यस्तमुपसम्पादयामि ते ||&#x9;008c&lt;br&gt;&#xA;सन्ति नैकशता भूयः सुहृदस्तव सञ्जय |&#x9;009a&lt;br&gt;&#xA;सुखदुःखसहा वीर शतार्हा अनिवर्तिनः ||&#x9;009c&lt;br&gt;&#xA;तादृशा हि सहाया वै पुरुषस्य बुभूषतः |&#x9;010a&lt;br&gt;&#xA;ईषदुज्जिहतः किञ्चित्सचिवाः शत्रुकर्शनाः ||&#x9;010c&lt;br&gt;&#xA;पुत्र उवाच ||&#x9;011 &lt;br&gt;&#xA;कस्य त्वीदृशकं वाक्यं श्रुत्वापि स्वल्पचेतसः |&#x9;011a&lt;br&gt;&#xA;तमो न व्यपहन्येत सुचित्रार्थपदाक्षरम् ||&#x9;011c&lt;br&gt;&#xA;उदके धूरियं धार्या सर्तव्यं प्रवणे मया |&#x9;012a&lt;br&gt;&#xA;यस्य मे भवती नेत्री भविष्यद्भूतदर्शिनी ||&#x9;012c&lt;br&gt;&#xA;अहं हि वचनं त्वत्तः शुश्रूषुरपरापरम् |&#x9;013a&lt;br&gt;&#xA;किञ्चित्किञ्चित्प्रतिवदंस्तूष्णीमासं मुहुर्मुहुः ||&#x9;013c&lt;br&gt;&#xA;अतृप्यन्नमृतस्येव कृच्छ्राल्लब्धस्य बान्धवात् |&#x9;014a&lt;br&gt;&#xA;उद्यच्छाम्येष शत्रूणां नियमाय जयाय च ||&#x9;014c&lt;br&gt;&#xA;कुन्त्युवाच ||&#x9;015 &lt;br&gt;&#xA;सदश्व इव स क्षिप्तः प्रणुन्नो वाक्यसायकैः |&#x9;015a&lt;br&gt;&#xA;तच्चकार तथा सर्वं यथावदनुशासनम् ||&#x9;015c&lt;br&gt;&#xA;इदमुद्धर्षणं भीमं तेजोवर्धनमुत्तमम् |&#x9;016a&lt;br&gt;&#xA;राजानं श्रावयेन्मन्त्री सीदन्तं शत्रुपीडितम् ||&#x9;016c&lt;br&gt;&#xA;जयो नामेतिहासोऽयं श्रोतव्यो विजिगीषुणा |&#x9;017a&lt;br&gt;&#xA;महीं विजयते क्षिप्रं श्रुत्वा शत्रूंश्च मर्दति ||&#x9;017c&lt;br&gt;&#xA;इदं पुंसवनं चैव वीराजननमेव च |&#x9;018a&lt;br&gt;&#xA;अभीक्ष्णं गर्भिणी श्रुत्वा ध्रुवं वीरं प्रजायते ||&#x9;018c&lt;br&gt;&#xA;विद्याशूरं तपःशूरं दमशूरं तपस्विनम् |&#x9;019a&lt;br&gt;&#xA;ब्राह्म्या श्रिया दीप्यमानं साधुवादेन सम्मतम् ||&#x9;019c&lt;br&gt;&#xA;अर्चिष्मन्तं बलोपेतं महाभागं महारथम् |&#x9;020a&lt;br&gt;&#xA;धृष्टवन्तमनाधृष्यं जेतारमपराजितम् ||&#x9;020c&lt;br&gt;&#xA;नियन्तारमसाधूनां गोप्तारं धर्मचारिणाम् |&#x9;021a&lt;br&gt;&#xA;तदर्थं क्षत्रिया सूते वीरं सत्यपराक्रमम् ||&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/135/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/135/</guid>
      <description>&lt;p&gt;कुन्त्युवाच ||&#x9;001 &lt;br&gt;&#xA;अर्जुनं केशव ब्रूयास्त्वयि जाते स्म सूतके |&#x9;001a&lt;br&gt;&#xA;उपोपविष्टा नारीभिराश्रमे परिवारिता ||&#x9;001c&lt;br&gt;&#xA;अथान्तरिक्षे वागासीद्दिव्यरूपा मनोरमा |&#x9;002a&lt;br&gt;&#xA;सहस्राक्षसमः कुन्ति भविष्यत्येष ते सुतः ||&#x9;002c&lt;br&gt;&#xA;एष जेष्यति सङ्ग्रामे कुरून्सर्वान्समागतान् |&#x9;003a&lt;br&gt;&#xA;भीमसेनद्वितीयश्च लोकमुद्वर्तयिष्यति ||&#x9;003c&lt;br&gt;&#xA;पुत्रस्ते पृथिवीं जेता यशश्चास्य दिवस्पृशम् |&#x9;004a&lt;br&gt;&#xA;हत्वा कुरून्ग्रामजन्ये वासुदेवसहायवान् ||&#x9;004c&lt;br&gt;&#xA;पित्र्यमंशं प्रनष्टं च पुनरप्युद्धरिष्यति |&#x9;005a&lt;br&gt;&#xA;भ्रातृभिः सहितः श्रीमांस्त्रीन्मेधानाहरिष्यति ||&#x9;005c&lt;br&gt;&#xA;तं सत्यसन्धं बीभत्सुं सव्यसाचिनमच्युत |&#x9;006a&lt;br&gt;&#xA;यथाहमेवं जानामि बलवन्तं दुरासदम् |&#x9;006c&lt;br&gt;&#xA;तथा तदस्तु दाशार्ह यथा वागभ्यभाषत ||&#x9;006e&lt;br&gt;&#xA;धर्मश्चेदस्ति वार्ष्णेय तथा सत्यं भविष्यति |&#x9;007a&lt;br&gt;&#xA;त्वं चापि तत्तथा कृष्ण सर्वं सम्पादयिष्यसि ||&#x9;007c&lt;br&gt;&#xA;नाहं तदभ्यसूयामि यथा वागभ्यभाषत |&#x9;008a&lt;br&gt;&#xA;नमो धर्माय महते धर्मो धारयति प्रजाः ||&#x9;008c&lt;br&gt;&#xA;एतद्धनञ्जयो वाच्यो नित्योद्युक्तो वृकोदरः |&#x9;009a&lt;br&gt;&#xA;यदर्थं क्षत्रिया सूते तस्य कालोऽयमागतः |&#x9;009c&lt;br&gt;&#xA;न हि वैरं समासाद्य सीदन्ति पुरुषर्षभाः ||&#x9;009e&lt;br&gt;&#xA;विदिता ते सदा बुद्धिर्भीमस्य न स शाम्यति |&#x9;010a&lt;br&gt;&#xA;यावदन्तं न कुरुते शत्रूणां शत्रुकर्शनः ||&#x9;010c&lt;br&gt;&#xA;सर्वधर्मविशेषज्ञां स्नुषां पाण्डोर्महात्मनः |&#x9;011a&lt;br&gt;&#xA;ब्रूया माधव कल्याणीं कृष्णां कृष्ण यशस्विनीम् ||&#x9;011c&lt;br&gt;&#xA;युक्तमेतन्महाभागे कुले जाते यशस्विनि |&#x9;012a&lt;br&gt;&#xA;यन्मे पुत्रेषु सर्वेषु यथावत्त्वमवर्तिथाः ||&#x9;012c&lt;br&gt;&#xA;माद्रीपुत्रौ च वक्तव्यौ क्षत्रधर्मरतावुभौ |&#x9;013a&lt;br&gt;&#xA;विक्रमेणार्जितान्भोगान्वृणीतं जीवितादपि ||&#x9;013c&lt;br&gt;&#xA;विक्रमाधिगता ह्यर्थाः क्षत्रधर्मेण जीवतः |&#x9;014a&lt;br&gt;&#xA;मनो मनुष्यस्य सदा प्रीणन्ति पुरुषोत्तम ||&#x9;014c&lt;br&gt;&#xA;यच्च वः प्रेक्षमाणानां सर्वधर्मोपचायिनी |&#x9;015a&lt;br&gt;&#xA;पाञ्चाली परुषाण्युक्ता को नु तत्क्षन्तुमर्हति ||&#x9;015c&lt;br&gt;&#xA;न राज्यहरणं दुःखं द्यूते चापि पराजयः |&#x9;016a&lt;br&gt;&#xA;प्रव्राजनं सुतानां वा न मे तद्दुःखकारणम् ||&#x9;016c&lt;br&gt;&#xA;यत्तु सा बृहती श्यामा सभायां रुदती तदा |&#x9;017a&lt;br&gt;&#xA;अश्रौषीत्परुषा वाचस्तन्मे दुःखतरं मतम् ||&#x9;017c&lt;br&gt;&#xA;स्त्रीधर्मिणी वरारोहा क्षत्रधर्मरता सदा |&#x9;018a&lt;br&gt;&#xA;नाध्यगच्छत्तदा नाथं कृष्णा नाथवती सती ||&#x9;018c&lt;br&gt;&#xA;तं वै ब्रूहि महाबाहो सर्वशस्त्रभृतां वरम् |&#x9;019a&lt;br&gt;&#xA;अर्जुनं पुरुषव्याघ्रं द्रौपद्याः पदवीं चर ||&#x9;019c&lt;br&gt;&#xA;विदितौ हि तवात्यन्तं क्रुद्धाविव यमान्तकौ |&#x9;020a&lt;br&gt;&#xA;भीमार्जुनौ नयेतां हि देवानपि परां गतिम्  ||&#x9;020c&lt;br&gt;&#xA;तयोश्चैतदवज्ञानं यत्सा कृष्णा सभागता |&#x9;021a&lt;br&gt;&#xA;दुःशासनश्च यद्भीमं कटुकान्यभ्यभाषत |&#x9;021c&lt;br&gt;&#xA;पश्यतां कुरुवीराणां तच्च संस्मारयेः पुनः ||&#x9;021e&lt;br&gt;&#xA;पाण्डवान्कुशलं पृच्छेः सपुत्रान्कृष्णया सह |&#x9;022a&lt;br&gt;&#xA;मां च कुशलिनीं ब्रूयास्तेषु भूयो जनार्दन |&#x9;022c&lt;br&gt;&#xA;अरिष्टं गच्छ पन्थानं पुत्रान्मे परिपालय ||&#x9;022e&lt;br&gt;&#xA;वैशम्पायन उवाच ||&#x9;023 &lt;br&gt;&#xA;अभिवाद्याथ तां कृष्णः कृत्वा चाभिप्रदक्षिणम् |&#x9;023a&lt;br&gt;&#xA;निश्चक्राम महाबाहुः सिंहखेलगतिस्ततः ||&#x9;023c&lt;br&gt;&#xA;ततो विसर्जयामास भीष्मादीन्कुरुपुङ्गवान् |&#x9;024a&lt;br&gt;&#xA;आरोप्य च रथे कर्णं प्रायात्सात्यकिना सह ||&#x9;024c&lt;br&gt;&#xA;ततः प्रयाते दाशार्हे कुरवः सङ्गता मिथः |&#x9;025a&lt;br&gt;&#xA;जजल्पुर्महदाश्चर्यं केशवे परमाद्भुतम् ||&#x9;025c&lt;br&gt;&#xA;प्रमूढा पृथिवी सर्वा मृत्युपाशसिता कृता |&#x9;026a&lt;br&gt;&#xA;दुर्योधनस्य बालिश्यान्नैतदस्तीति चाब्रुवन् ||&#x9;026c&lt;br&gt;&#xA;ततो निर्याय नगरात्प्रययौ पुरुषोत्तमः |&#x9;027a&lt;br&gt;&#xA;मन्त्रयामास च तदा कर्णेन सुचिरं सह ||&#x9;027c&lt;br&gt;&#xA;विसर्जयित्वा राधेयं सर्वयादवनन्दनः |&#x9;028a&lt;br&gt;&#xA;ततो जवेन महता तूर्णमश्वानचोदयत् ||&#x9;028c&lt;br&gt;&#xA;ते पिबन्त इवाकाशं दारुकेण प्रचोदिताः |&#x9;029a&lt;br&gt;&#xA;हया जग्मुर्महावेगा मनोमारुतरंहसः ||&#x9;029c&lt;br&gt;&#xA;ते व्यतीत्य तमध्वानं क्षिप्रं श्येना इवाशुगाः |&#x9;030a&lt;br&gt;&#xA;उच्चैः सूर्यमुपप्लव्यं शार्ङ्गधन्वानमावहन् ||&#x9;030c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/136/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/136/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;कुन्त्यास्तु वचनं श्रुत्वा भीष्मद्रोणौ महारथौ |&#x9;001a&lt;br&gt;&#xA;दुर्योधनमिदं वाक्यमूचतुः शासनातिगम्  ||&#x9;001c&lt;br&gt;&#xA;श्रुतं ते पुरुषव्याघ्र कुन्त्याः कृष्णस्य सन्निधौ |&#x9;002a&lt;br&gt;&#xA;वाक्यमर्थवदव्यग्रमुक्तं धर्म्यमनुत्तमम् ||&#x9;002c&lt;br&gt;&#xA;तत्करिष्यन्ति कौन्तेया वासुदेवस्य सम्मतम् |&#x9;003a&lt;br&gt;&#xA;न हि ते जातु शाम्येरन्नृते राज्येन कौरव ||&#x9;003c&lt;br&gt;&#xA;क्लेशिता हि त्वया पार्था धर्मपाशसितास्तदा |&#x9;004a&lt;br&gt;&#xA;सभायां द्रौपदी चैव तैश्च तन्मर्षितं तव ||&#x9;004c&lt;br&gt;&#xA;कृतास्त्रं ह्यर्जुनं प्राप्य भीमं च कृतनिश्रमम् |&#x9;005a&lt;br&gt;&#xA;गाण्डीवं चेषुधी चैव रथं च ध्वजमेव च |&#x9;005c&lt;br&gt;&#xA;सहायं वासुदेवं च न क्षंस्यति युधिष्ठिरः ||&#x9;005e&lt;br&gt;&#xA;प्रत्यक्षं ते महाबाहो यथा पार्थेन धीमता |&#x9;006a&lt;br&gt;&#xA;विराटनगरे पूर्वं सर्वे स्म युधि निर्जिताः ||&#x9;006c&lt;br&gt;&#xA;दानवान्घोरकर्माणो निवातकवचान्युधि |&#x9;007a&lt;br&gt;&#xA;रौद्रमस्त्रं समाधाय दग्धवानस्त्रवह्निना ||&#x9;007c&lt;br&gt;&#xA;कर्णप्रभृतयश्चेमे त्वं चापि कवची रथी |&#x9;008a&lt;br&gt;&#xA;मोक्षिता घोषयात्रायां पर्याप्तं तन्निदर्शनम् ||&#x9;008c&lt;br&gt;&#xA;प्रशाम्य भरतश्रेष्ठ भ्रातृभिः सह पाण्डवैः |&#x9;009a&lt;br&gt;&#xA;रक्षेमां पृथिवीं सर्वां मृत्योर्दंष्ट्रान्तरं गताम् ||&#x9;009c&lt;br&gt;&#xA;ज्येष्ठो भ्राता धर्मशीलो वत्सलः श्लक्ष्णवाक्शुचिः |&#x9;010a&lt;br&gt;&#xA;तं गच्छ पुरुषव्याघ्रं व्यपनीयेह किल्बिषम् ||&#x9;010c&lt;br&gt;&#xA;दृष्टश्चेत्त्वं पाण्डवेन व्यपनीतशरासनः |&#x9;011a&lt;br&gt;&#xA;प्रसन्नभ्रुकुटिः श्रीमान्कृता शान्तिः कुलस्य नः ||&#x9;011c&lt;br&gt;&#xA;तमभ्येत्य सहामात्यः परिष्वज्य नृपात्मजम् |&#x9;012a&lt;br&gt;&#xA;अभिवादय राजानं यथापूर्वमरिन्दम ||&#x9;012c&lt;br&gt;&#xA;अभिवादयमानं त्वां पाणिभ्यां भीमपूर्वजः |&#x9;013a&lt;br&gt;&#xA;प्रतिगृह्णातु सौहार्दात्कुन्तीपुत्रो युधिष्ठिरः ||&#x9;013c&lt;br&gt;&#xA;सिंहस्कन्धोरुबाहुस्त्वां वृत्तायतमहाभुजः |&#x9;014a&lt;br&gt;&#xA;परिष्वजतु बाहुभ्यां भीमः प्रहरतां वरः ||&#x9;014c&lt;br&gt;&#xA;सिंहग्रीवो गुडाकेशस्ततस्त्वां पुष्करेक्षणः |&#x9;015a&lt;br&gt;&#xA;अभिवादयतां पार्थः कुन्तीपुत्रो धनञ्जयः ||&#x9;015c&lt;br&gt;&#xA;आश्विनेयौ नरव्याघ्रौ रूपेणाप्रतिमौ भुवि |&#x9;016a&lt;br&gt;&#xA;तौ च त्वां गुरुवत्प्रेम्णा पूजया प्रत्युदीयताम् ||&#x9;016c&lt;br&gt;&#xA;मुञ्चन्त्वानन्दजाश्रूणि दाशार्हप्रमुखा नृपा |&#x9;017a&lt;br&gt;&#xA;सङ्गच्छ भ्रातृभिः सार्धं मानं सन्त्यज्य पार्थिव || &#x9;017c&lt;br&gt;&#xA;प्रशाधि पृथिवीं कृत्स्नां ततस्तं भ्रातृभिः सह |&#x9;018a&lt;br&gt;&#xA;समालिङ्ग्य च हर्षेण नृपा यान्तु परस्परम् ||&#x9;018c&lt;br&gt;&#xA;अलं युद्धेन राजेन्द्र सुहृदां शृणु कारणम् |&#x9;019a&lt;br&gt;&#xA;ध्रुवं विनाशो युद्धे हि क्षत्रियाणां प्रदृश्यते ||&#x9;019c&lt;br&gt;&#xA;ज्योतींषि प्रतिकूलानि दारुणा मृगपक्षिणः |&#x9;020a&lt;br&gt;&#xA;उत्पाता विविधा वीर दृश्यन्ते क्षत्रनाशनाः ||&#x9;020c&lt;br&gt;&#xA;विशेषत इहास्माकं निमित्तानि विनाशने |&#x9;021a&lt;br&gt;&#xA;उल्काभिर्हि प्रदीप्ताभिर्वध्यते पृतना तव ||&#x9;021c&lt;br&gt;&#xA;वाहनान्यप्रहृष्टानि रुदन्तीव विशां पते |&#x9;022a&lt;br&gt;&#xA;गृध्रास्ते पर्युपासन्ते सैन्यानि च समन्ततः ||&#x9;022c&lt;br&gt;&#xA;नगरं न यथापूर्वं तथा राजनिवेशनम् |&#x9;023a&lt;br&gt;&#xA;शिवाश्चाशिवनिर्घोषा दीप्तां सेवन्ति वै दिशम् ||&#x9;023c&lt;br&gt;&#xA;कुरु वाक्यं पितुर्मातुरस्माकं च हितैषिणाम् |&#x9;024a&lt;br&gt;&#xA;त्वय्यायत्तो महाबाहो शमो व्यायाम एव च ||&#x9;024c&lt;br&gt;&#xA;न चेत्करिष्यसि वचः सुहृदामरिकर्शन |&#x9;025a&lt;br&gt;&#xA;तप्स्यसे वाहिनीं दृष्ट्वा पार्थबाणप्रपीडिताम् ||&#x9;025c&lt;br&gt;&#xA;भीमस्य च महानादं नदतः शुष्मिणो रणे |&#x9;026a&lt;br&gt;&#xA;श्रुत्वा स्मर्तासि मे वाक्यं गाण्डीवस्य च निस्वनम् |&#x9;026c&lt;br&gt;&#xA;यद्येतदपसव्यं ते भविष्यति वचो मम ||&#x9;026e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/137/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/137/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;एवमुक्तस्तु विमनास्तिर्यग्दृष्टिरधोमुखः |&#x9;001c&lt;br&gt;&#xA;संहत्य च भ्रुवोर्मध्यं न किञ्चिद्व्याजहार ह||&#x9;001c&lt;br&gt;&#xA;तं वै विमनसं दृष्ट्वा सम्प्रेक्ष्यान्योन्यमन्तिकात् |&#x9;002c&lt;br&gt;&#xA;पुनरेवोत्तरं वाक्यमुक्तवन्तौ नरर्षभौ ||&#x9;002c&lt;br&gt;&#xA;भीष्म उवाच ||&#x9;003 &lt;br&gt;&#xA;शुश्रूषुमनसूयं च ब्रह्मण्यं सत्यसङ्गरम् |&#x9;003c&lt;br&gt;&#xA;प्रतियोत्स्यामहे पार्थमतो दुःखतरं नु किम् ||&#x9;003c&lt;br&gt;&#xA;द्रोण उवाच ||&#x9;004 &lt;br&gt;&#xA;अश्वत्थाम्नि यथा पुत्रे भूयो मम धनञ्जये |&#x9;004c&lt;br&gt;&#xA;बहुमानः परो राजन्सन्नतिश्च कपिध्वजे ||&#x9;004c&lt;br&gt;&#xA;तं चेत्पुत्रात्प्रियतरं प्रतियोत्स्ये धनञ्जयम् |&#x9;005c&lt;br&gt;&#xA;क्षत्रधर्ममनुष्ठाय धिगस्तु क्षत्रजीविकाम् ||&#x9;005c&lt;br&gt;&#xA;यस्य लोके समो नास्ति कश्चिदन्यो धनुर्धरः |&#x9;006c&lt;br&gt;&#xA;मत्प्रसादात्स बीभत्सुः श्रेयानन्यैर्धनुर्धरैः ||&#x9;006c&lt;br&gt;&#xA;मित्रध्रुग्दुष्टभावश्च नास्तिकोऽथानृजुः शठः |&#x9;007c&lt;br&gt;&#xA;न सत्सु लभते पूजां यज्ञे मूर्ख इवागतः ||&#x9;007c&lt;br&gt;&#xA;वार्यमाणोऽपि पापेभ्यः पापात्मा पापमिच्छति |&#x9;008c&lt;br&gt;&#xA;चोद्यमानोऽपि पापेन शुभात्मा शुभमिच्छति ||&#x9;008c&lt;br&gt;&#xA;मिथ्योपचरिता ह्येते वर्तमाना ह्यनु प्रिये |&#x9;009c&lt;br&gt;&#xA;अहितत्वाय कल्पन्ते दोषा भरतसत्तम ||&#x9;009c&lt;br&gt;&#xA;त्वमुक्तः कुरुवृद्धेन मया च विदुरेण च |&#x9;010c&lt;br&gt;&#xA;वासुदेवेन च तथा श्रेयो नैवाभिपद्यसे ||&#x9;010c&lt;br&gt;&#xA;अस्ति मे बलमित्येव सहसा त्वं तितीर्षसि |&#x9;011c&lt;br&gt;&#xA;सग्राहनक्रमकरं गङ्गावेगमिवोष्णगे ||&#x9;011c&lt;br&gt;&#xA;वास एव यथा हि त्वं प्रावृण्वानोऽद्य मन्यसे |&#x9;012c&lt;br&gt;&#xA;स्रजं त्यक्तामिव प्राप्य लोभाद्यौधिष्ठिरीं श्रियम् ||&#x9;012c&lt;br&gt;&#xA;द्रौपदीसहितं पार्थं सायुधैर्भ्रातृभिर्वृतम् |&#x9;013c&lt;br&gt;&#xA;वनस्थमपि राज्यस्थः पाण्डवं कोऽतिजीवति ||&#x9;013c&lt;br&gt;&#xA;निदेशे यस्य राजानः सर्वे तिष्ठन्ति किङ्कराः |&#x9;014c&lt;br&gt;&#xA;तमैलविलमासाद्य धर्मराजो व्यराजत ||&#x9;014c&lt;br&gt;&#xA;कुबेरसदनं प्राप्य ततो रत्नान्यवाप्य च |&#x9;015c&lt;br&gt;&#xA;स्फीतमाक्रम्य ते राष्ट्रं राज्यमिच्छन्ति पाण्डवाः ||&#x9;015c&lt;br&gt;&#xA;दत्तं हुतमधीतं च ब्राह्मणास्तर्पिता धनैः |&#x9;016c&lt;br&gt;&#xA;आवयोर्गतमायुश्च कृतकृत्यौ च विद्धि नौ ||&#x9;016c&lt;br&gt;&#xA;त्वं तु हित्वा सुखं राज्यं मित्राणि च धनानि च |&#x9;017c&lt;br&gt;&#xA;विग्रहं पाण्डवैः कृत्वा महद्व्यसनमाप्स्यसि ||&#x9;017c&lt;br&gt;&#xA;द्रौपदी यस्य चाशास्ते विजयं सत्यवादिनी |&#x9;018c&lt;br&gt;&#xA;तपोघोरव्रता देवी न त्वं जेष्यसि पाण्डवम् ||&#x9;018c&lt;br&gt;&#xA;मन्त्री जनार्दनो यस्य भ्राता यस्य धनञ्जयः |&#x9;019c&lt;br&gt;&#xA;सर्वशस्त्रभृतां श्रेष्ठं कथं जेष्यसि पाण्डवम् ||&#x9;019c&lt;br&gt;&#xA;सहाया ब्राह्मणा यस्य धृतिमन्तो जितेन्द्रियाः |&#x9;020c&lt;br&gt;&#xA;तमुग्रतपसं वीरं कथं जेष्यसि पाण्डवम् ||&#x9;020c&lt;br&gt;&#xA;पुनरुक्तं च वक्ष्यामि यत्कार्यं भूतिमिच्छता |&#x9;021c&lt;br&gt;&#xA;सुहृदा मज्जमानेषु सुहृत्सु व्यसनार्णवे ||&#x9;021c&lt;br&gt;&#xA;अलं युद्धेन तैर्वीरैः शाम्य त्वं कुरुवृद्धये |&#x9;022c&lt;br&gt;&#xA;मा गमः ससुतामात्यः सबलश्च पराभवम् ||&#x9;022c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/138/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/138/</guid>
      <description>&lt;p&gt;धृतराष्ट्र उवाच ||&#x9;001 &lt;br&gt;&#xA;राजपुत्रैः परिवृतस्तथामात्यैश्च सञ्जय |&#x9;001a&lt;br&gt;&#xA;उपारोप्य रथे कर्णं निर्यातो मधुसूदनः ||&#x9;001c&lt;br&gt;&#xA;किमब्रवीद्रथोपस्थे राधेयं परवीरहा |&#x9;002a&lt;br&gt;&#xA;कानि सान्त्वानि गोविन्दः सूतपुत्रे प्रयुक्तवान् ||&#x9;002c&lt;br&gt;&#xA;ओघमेघस्वनः काले यत्कृष्णः कर्णमब्रवीत् |&#x9;003a&lt;br&gt;&#xA;मृदु वा यदि वा तीक्ष्णं तन्ममाचक्ष्व सञ्जय ||&#x9;003c&lt;br&gt;&#xA;सञ्जय उवाच ||&#x9;004 &lt;br&gt;&#xA;आनुपूर्व्येण वाक्यानि श्लक्ष्णानि च मृदूनि च |&#x9;004a&lt;br&gt;&#xA;प्रियाणि धर्मयुक्तानि सत्यानि च हितानि च ||&#x9;004c&lt;br&gt;&#xA;हृदयग्रहणीयानि राधेयं मधुसूदनः |&#x9;005a&lt;br&gt;&#xA;यान्यब्रवीदमेयात्मा तानि मे शृणु भारत ||&#x9;005c&lt;br&gt;&#xA;वासुदेव उवाच ||&#x9;006 &lt;br&gt;&#xA;उपासितास्ते राधेय ब्राह्मणा वेदपारगाः |&#x9;006a&lt;br&gt;&#xA;तत्त्वार्थं परिपृष्टाश्च नियतेनानसूयया ||&#x9;006c&lt;br&gt;&#xA;त्वमेव कर्ण जानासि वेदवादान्सनातनान् |&#x9;007a&lt;br&gt;&#xA;त्वं ह्येव धर्मशास्त्रेषु सूक्ष्मेषु परिनिष्ठितः ||&#x9;007c&lt;br&gt;&#xA;कानीनश्च सहोढश्च कन्यायां यश्च जायते |&#x9;008a&lt;br&gt;&#xA;वोढारं पितरं तस्य प्राहुः शास्त्रविदो जनाः ||&#x9;008c&lt;br&gt;&#xA;सोऽसि कर्ण तथा जातः पाण्डोः पुत्रोऽसि धर्मतः |&#x9;009a&lt;br&gt;&#xA;निग्रहाद्धर्मशास्त्राणामेहि राजा भविष्यसि ||&#x9;009c&lt;br&gt;&#xA;पितृपक्षे हि ते पार्था मातृपक्षे च वृष्णयः |&#x9;010a&lt;br&gt;&#xA;द्वौ पक्षावभिजानीहि त्वमेतौ पुरुषर्षभ ||&#x9;010c&lt;br&gt;&#xA;मया सार्धमितो यातमद्य त्वां तात पाण्डवाः |&#x9;011a&lt;br&gt;&#xA;अभिजानन्तु कौन्तेयं पूर्वजातं युधिष्ठिरात् ||&#x9;011c&lt;br&gt;&#xA;पादौ तव ग्रहीष्यन्ति भ्रातरः पञ्च पाण्डवाः |&#x9;012a&lt;br&gt;&#xA;द्रौपदेयास्तथा पञ्च सौभद्रश्चापराजितः ||&#x9;012c&lt;br&gt;&#xA;राजानो राजपुत्राश्च पाण्डवार्थे समागताः |&#x9;013a&lt;br&gt;&#xA;पादौ तव ग्रहीष्यन्ति सर्वे चान्धकवृष्णयः ||&#x9;013c&lt;br&gt;&#xA;हिरण्मयांश्च ते कुम्भान्राजतान्पार्थिवांस्तथा |&#x9;014a&lt;br&gt;&#xA;ओषध्यः सर्वबीजानि सर्वरत्नानि वीरुधः ||&#x9;014c&lt;br&gt;&#xA;राजन्या राजकन्याश्चाप्यानयन्त्वभिषेचनम् |&#x9;015a&lt;br&gt;&#xA;षष्ठे च त्वां तथा काले द्रौपद्युपगमिष्यति ||&#x9;015c&lt;br&gt;&#xA;अद्य त्वामभिषिञ्चन्तु चातुर्वैद्या द्विजातयः |&#x9;016a&lt;br&gt;&#xA;पुरोहितः पाण्डवानां व्याघ्रचर्मण्यवस्थितम् ||&#x9;016c&lt;br&gt;&#xA;तथैव भ्रातरः पञ्च पाण्डवाः पुरुषर्षभाः |&#x9;017a&lt;br&gt;&#xA;द्रौपदेयास्तथा पञ्च पाञ्चालाश्चेदयस्तथा ||&#x9;017c&lt;br&gt;&#xA;अहं च त्वाभिषेक्ष्यामि राजानं पृथिवीपतिम् |&#x9;018a&lt;br&gt;&#xA;युवराजोऽस्तु ते राजा कुन्तीपुत्रो युधिष्ठिरः ||&#x9;018c&lt;br&gt;&#xA;गृहीत्वा व्यजनं श्वेतं धर्मात्मा संशितव्रतः |&#x9;019a&lt;br&gt;&#xA;उपान्वारोहतु रथं कुन्तीपुत्रो युधिष्ठिरः ||&#x9;019c&lt;br&gt;&#xA;छत्रं च ते महच्छ्वेतं भीमसेनो महाबलः |&#x9;020a&lt;br&gt;&#xA;अभिषिक्तस्य कौन्तेय कौन्तेयो धारयिष्यति ||&#x9;020c&lt;br&gt;&#xA;किङ्किणीशतनिर्घोषं वैयाघ्रपरिवारणम् |&#x9;021a&lt;br&gt;&#xA;रथं श्वेतहयैर्युक्तमर्जुनो वाहयिष्यति ||&#x9;021c&lt;br&gt;&#xA;अभिमन्युश्च ते नित्यं प्रत्यासन्नो भविष्यति |&#x9;022a&lt;br&gt;&#xA;नकुलः सहदेवश्च द्रौपदेयाश्च पञ्च ये ||&#x9;022c&lt;br&gt;&#xA;पाञ्चालास्त्वानुयास्यन्ति शिखण्डी च महारथः |&#x9;023a&lt;br&gt;&#xA;अहं च त्वानुयास्यामि सर्वे चान्धकवृष्णयः |&#x9;023c&lt;br&gt;&#xA;दाशार्हाः परिवारास्ते दाशार्णाश्च विशां पते ||&#x9;023e&lt;br&gt;&#xA;भुङ्क्ष्व राज्यं महाबाहो भ्रातृभिः सह पाण्डवैः |&#x9;024a&lt;br&gt;&#xA;जपैर्होमैश्च संयुक्तो मङ्गलैश्च पृथग्विधैः ||&#x9;024c&lt;br&gt;&#xA;पुरोगमाश्च ते सन्तु द्रविडाः सह कुन्तलैः |&#x9;025a&lt;br&gt;&#xA;आन्ध्रास्तालचराश्चैव चूचुपा वेणुपास्तथा ||&#x9;025c&lt;br&gt;&#xA;स्तुवन्तु त्वाद्य बहुशः स्तुतिभिः सूतमागधाः |&#x9;026a&lt;br&gt;&#xA;विजयं वसुषेणस्य घोषयन्तु च पाण्डवाः ||&#x9;026c&lt;br&gt;&#xA;स त्वं परिवृतः पार्थैर्नक्षत्रैरिव चन्द्रमाः |&#x9;027a&lt;br&gt;&#xA;प्रशाधि राज्यं कौन्तेय कुन्तीं च प्रतिनन्दय ||&#x9;027c&lt;br&gt;&#xA;मित्राणि ते प्रहृष्यन्तु व्यथन्तु रिपवस्तथा |&#x9;028a&lt;br&gt;&#xA;सौभ्रात्रं चैव तेऽद्यास्तु भ्रातृभिः सह पाण्डवैः ||&#x9;028c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/139/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/139/</guid>
      <description>&lt;p&gt;कर्ण उवाच&#x9;01 &lt;br&gt;&#xA;असंशयं सौहृदान्मे प्रणयाच्चात्थ केशव |&#x9;01a&lt;br&gt;&#xA;सख्येन चैव वार्ष्णेय श्रेयस्कामतयैव च ||&#x9;01c&lt;br&gt;&#xA;सर्वं चैवाभिजानामि पाण्डोः पुत्रोऽस्मि धर्मतः |&#x9;02a&lt;br&gt;&#xA;निग्रहाद्धर्मशास्त्राणां यथा त्वं कृष्ण मन्यसे ||&#x9;02c&lt;br&gt;&#xA;कन्या गर्भं समाधत्त भास्करान्मां जनार्दन |&#x9;03a&lt;br&gt;&#xA;आदित्यवचनाच्चैव जातं मां सा व्यसर्जयत् ||&#x9;03c&lt;br&gt;&#xA;सोऽस्मि कृष्ण तथा जातः पाण्डोः पुत्रोऽस्मि धर्मतः |&#x9;04a&lt;br&gt;&#xA;कुन्त्या त्वहमपाकीर्णो यथा न कुशलं तथा ||&#x9;04c&lt;br&gt;&#xA;सूतो हि मामधिरथो दृष्ट्वैव अनयद्गृहान् |&#x9;05a&lt;br&gt;&#xA;राधायाश्चैव मां प्रादात्सौहार्दान्मधुसूदन ||&#x9;05c&lt;br&gt;&#xA;मत्स्नेहाच्चैव राधायाः सद्यः क्षीरमवातरत् |&#x9;06a&lt;br&gt;&#xA;सा मे मूत्रं पुरीषं च प्रतिजग्राह माधव ||&#x9;06c&lt;br&gt;&#xA;तस्याः पिण्डव्यपनयं कुर्यादस्मद्विधः कथम् |&#x9;07a&lt;br&gt;&#xA;धर्मविद्धर्मशास्त्राणां श्रवणे सततं रतः ||&#x9;07c&lt;br&gt;&#xA;तथा मामभिजानाति सूतश्चाधिरथः सुतम् |&#x9;08a&lt;br&gt;&#xA;पितरं चाभिजानामि तमहं सौहृदात्सदा ||&#x9;08c&lt;br&gt;&#xA;स हि मे जातकर्मादि कारयामास माधव |&#x9;09a&lt;br&gt;&#xA;शास्त्रदृष्टेन विधिना पुत्रप्रीत्या जनार्दन ||&#x9;09c&lt;br&gt;&#xA;नाम मे वसुषेणेति कारयामास वै द्विजैः |&#x9;10a&lt;br&gt;&#xA;भार्याश्चोढा मम प्राप्ते यौवने तेन केशव ||&#x9;10c&lt;br&gt;&#xA;तासु पुत्राश्च पौत्राश्च मम जाता जनार्दन |&#x9;11a&lt;br&gt;&#xA;तासु मे हृदयं कृष्ण सञ्जातं कामबन्धनम् ||&#x9;11c&lt;br&gt;&#xA;न पृथिव्या सकलया न सुवर्णस्य राशिभिः |&#x9;12a&lt;br&gt;&#xA;हर्षाद्भयाद्वा गोविन्द अनृतं वक्तुमुत्सहे ||&#x9;12c&lt;br&gt;&#xA;धृतराष्ट्रकुले कृष्ण दुर्योधनसमाश्रयात् |&#x9;13a&lt;br&gt;&#xA;मया त्रयोदश समा भुक्तं राज्यमकण्टकम् ||&#x9;13c&lt;br&gt;&#xA;इष्टं च बहुभिर्यज्ञैः सह सूतैर्मयासकृत् |&#x9;14a&lt;br&gt;&#xA;आवाहाश्च विवाहाश्च सह सूतैः कृता मया ||&#x9;14c&lt;br&gt;&#xA;मां च कृष्ण समाश्रित्य कृतः शस्त्रसमुद्यमः |&#x9;15a&lt;br&gt;&#xA;दुर्योधनेन वार्ष्णेय विग्रहश्चापि पाण्डवैः ||&#x9;15c&lt;br&gt;&#xA;तस्माद्रणे द्वैरथे मां प्रत्युद्यातारमच्युत |&#x9;16a&lt;br&gt;&#xA;वृतवान्परमं हृष्टः प्रतीपं सव्यसाचिनः ||&#x9;16c&lt;br&gt;&#xA;वधाद्बन्धाद्भयाद्वापि लोभाद्वापि जनार्दन |&#x9;17a&lt;br&gt;&#xA;अनृतं नोत्सहे कर्तुं धार्तराष्ट्रस्य धीमतः ||&#x9;17c&lt;br&gt;&#xA;यदि ह्यद्य न गच्छेयं द्वैरथं सव्यसाचिना |&#x9;18a&lt;br&gt;&#xA;अकीर्तिः स्याद्धृषीकेश मम पार्थस्य चोभयोः ||&#x9;18c&lt;br&gt;&#xA;असंशयं हितार्थाय ब्रूयास्त्वं मधुसूदन |&#x9;19a&lt;br&gt;&#xA;सर्वं च पाण्डवाः कुर्युस्त्वद्वशित्वान्न संशयः ||&#x9;19c&lt;br&gt;&#xA;मन्त्रस्य नियमं कुर्यास्त्वमत्र पुरुषोत्तम |&#x9;20a&lt;br&gt;&#xA;एतदत्र हितं मन्ये सर्वयादवनन्दन ||&#x9;20c&lt;br&gt;&#xA;यदि जानाति मां राजा धर्मात्मा संशितव्रतः |&#x9;21a&lt;br&gt;&#xA;कुन्त्याः प्रथमजं पुत्रं न स राज्यं ग्रहीष्यति ||&#x9;21c&lt;br&gt;&#xA;प्राप्य चापि महद्राज्यं तदहं मधुसूदन |&#x9;22a&lt;br&gt;&#xA;स्फीतं दुर्योधनायैव सम्प्रदद्यामरिन्दम ||&#x9;22c&lt;br&gt;&#xA;स एव राजा धर्मात्मा शाश्वतोऽस्तु युधिष्ठिरः |&#x9;23a&lt;br&gt;&#xA;नेता यस्य हृषीकेशो योद्धा यस्य धनञ्जयः ||&#x9;23c&lt;br&gt;&#xA;पृथिवी तस्य राष्ट्रं च यस्य भीमो महारथः |&#x9;24a&lt;br&gt;&#xA;नकुलः सहदेवश्च द्रौपदेयाश्च माधव ||&#x9;24c&lt;br&gt;&#xA;उत्तमौजा युधामन्युः सत्यधर्मा च सोमकिः |&#x9;25a&lt;br&gt;&#xA;चैद्यश्च चेकितानश्च शिखण्डी चापराजितः ||&#x9;25c&lt;br&gt;&#xA;इन्द्रगोपकवर्णाश्च केकया भ्रातरस्तथा |&#x9;26a&lt;br&gt;&#xA;इन्द्रायुधसवर्णश्च कुन्तिभोजो महारथः ||&#x9;26c&lt;br&gt;&#xA;मातुलो भीमसेनस्य सेनजिच्च महारथः |&#x9;27a&lt;br&gt;&#xA;शङ्खः पुत्रो विराटस्य निधिस्त्वं च जनार्दन ||&#x9;27c&lt;br&gt;&#xA;महानयं कृष्ण कृतः क्षत्रस्य समुदानयः |&#x9;28a&lt;br&gt;&#xA;राज्यं प्राप्तमिदं दीप्तं प्रथितं सर्वराजसु ||&#x9;28c&lt;br&gt;&#xA;धार्तराष्ट्रस्य वार्ष्णेय शस्त्रयज्ञो भविष्यति |&#x9;29a&lt;br&gt;&#xA;अस्य यज्ञस्य वेत्ता त्वं भविष्यसि जनार्दन |&#x9;29c&lt;br&gt;&#xA;आध्वर्यवं च ते कृष्ण क्रतावस्मिन्भविष्यति ||&#x9;29e&lt;br&gt;&#xA;होता चैवात्र बीभत्सुः सन्नद्धः स कपिध्वजः |&#x9;30a&lt;br&gt;&#xA;गाण्डीवं स्रुक्तथाज्यं च वीर्यं पुंसां भविष्यति ||&#x9;30c&lt;br&gt;&#xA;ऐन्द्रं पाशुपतं ब्राह्मं स्थूणाकर्णं च माधव |&#x9;31a&lt;br&gt;&#xA;मन्त्रास्तत्र भविष्यन्ति प्रयुक्ताः सव्यसाचिना ||&#x9;31c&lt;br&gt;&#xA;अनुयातश्च पितरमधिको वा पराक्रमे |&#x9;32a&lt;br&gt;&#xA;ग्रावस्तोत्रं स सौभद्रः सम्यक्तत्र करिष्यति ||&#x9;32c&lt;br&gt;&#xA;उद्गातात्र पुनर्भीमः प्रस्तोता सुमहाबलः |&#x9;33a&lt;br&gt;&#xA;विनदन्स नरव्याघ्रो नागानीकान्तकृद्रणे ||&#x9;33c&lt;br&gt;&#xA;स चैव तत्र धर्मात्मा शश्वद्राजा युधिष्ठिरः |&#x9;34a&lt;br&gt;&#xA;जपैर्होमैश्च संयुक्तो ब्रह्मत्वं कारयिष्यति ||&#x9;34c&lt;br&gt;&#xA;शङ्खशब्दाः समुरजा भेर्यश्च मधुसूदन |&#x9;35a&lt;br&gt;&#xA;उत्कृष्टसिंहनादाश्च सुब्रह्मण्यो भविष्यति ||&#x9;35c&lt;br&gt;&#xA;नकुलः सहदेवश्च माद्रीपुत्रौ यशस्विनौ |&#x9;36a&lt;br&gt;&#xA;शामित्रं तौ महावीर्यौ सम्यक्तत्र करिष्यतः ||&#x9;36c&lt;br&gt;&#xA;कल्माषदण्डा गोविन्द विमला रथशक्तयः |&#x9;37a&lt;br&gt;&#xA;यूपाः समुपकल्पन्तामस्मिन्यज्ञे जनार्दन ||&#x9;37c&lt;br&gt;&#xA;कर्णिनालीकनाराचा वत्सदन्तोपबृंहणाः |&#x9;38a&lt;br&gt;&#xA;तोमराः सोमकलशाः पवित्राणि धनूंषि च ||&#x9;38c&lt;br&gt;&#xA;असयोऽत्र कपालानि पुरोडाशाः शिरांसि च |&#x9;39a&lt;br&gt;&#xA;हविस्तु रुधिरं कृष्ण अस्मिन्यज्ञे भविष्यति ||&#x9;39c&lt;br&gt;&#xA;इध्माः परिधयश्चैव शक्त्योऽथ विमला गदाः |&#x9;40a&lt;br&gt;&#xA;सदस्या द्रोणशिष्याश्च कृपस्य च शरद्वतः ||&#x9;40c&lt;br&gt;&#xA;इषवोऽत्र परिस्तोमा मुक्ता गाण्डीवधन्वना |&#x9;41a&lt;br&gt;&#xA;महारथप्रयुक्ताश्च द्रोणद्रौणिप्रचोदिताः ||&#x9;41c&lt;br&gt;&#xA;प्रातिप्रस्थानिकं कर्म सात्यकिः स करिष्यति |&#x9;42a&lt;br&gt;&#xA;दीक्षितो धार्तराष्ट्रोऽत्र पत्नी चास्य महाचमूः ||&#x9;42c&lt;br&gt;&#xA;घटोत्कचोऽत्र शामित्रं करिष्यति महाबलः |&#x9;43a&lt;br&gt;&#xA;अतिरात्रे महाबाहो वितते यज्ञकर्मणि ||&#x9;43c&lt;br&gt;&#xA;दक्षिणा त्वस्य यज्ञस्य धृष्टद्युम्नः प्रतापवान् |&#x9;44a&lt;br&gt;&#xA;वैताने कर्मणि तते जातो यः कृष्ण पावकात् ||&#x9;44c&lt;br&gt;&#xA;यदब्रुवमहं कृष्ण कटुकानि स्म पाण्डवान् |&#x9;45a&lt;br&gt;&#xA;प्रियार्थं धार्तराष्ट्रस्य तेन तप्येऽद्य कर्मणा ||&#x9;45c&lt;br&gt;&#xA;यदा द्रक्ष्यसि मां कृष्ण निहतं सव्यसाचिना |&#x9;46a&lt;br&gt;&#xA;पुनश्चितिस्तदा चास्य यज्ञस्याथ भविष्यति ||&#x9;46c&lt;br&gt;&#xA;दुःशासनस्य रुधिरं यदा पास्यति पाण्डवः |&#x9;47a&lt;br&gt;&#xA;आनर्दं नर्दतः सम्यक्तदा सुत्यं भविष्यति ||&#x9;47c&lt;br&gt;&#xA;यदा द्रोणं च भीष्मं च पाञ्चाल्यौ पातयिष्यतः |&#x9;48a&lt;br&gt;&#xA;तदा यज्ञावसानं तद्भविष्यति जनार्दन ||&#x9;48c&lt;br&gt;&#xA;दुर्योधनं यदा हन्ता भीमसेनो महाबलः |&#x9;49a&lt;br&gt;&#xA;तदा समाप्स्यते यज्ञो धार्तराष्ट्रस्य माधव ||&#x9;49c&lt;br&gt;&#xA;स्नुषाश्च प्रस्नुषाश्चैव धृतराष्ट्रस्य सङ्गताः |&#x9;50a&lt;br&gt;&#xA;हतेश्वरा हतसुता हतनाथाश्च केशव ||&#x9;50c&lt;br&gt;&#xA;गान्धार्या सह रोदन्त्यः श्वगृध्रकुरराकुले |&#x9;51a&lt;br&gt;&#xA;स यज्ञेऽस्मिन्नवभृथो भविष्यति जनार्दन ||&#x9;51c&lt;br&gt;&#xA;विद्यावृद्धा वयोवृद्धाः क्षत्रियाः क्षत्रियर्षभ |&#x9;52a&lt;br&gt;&#xA;वृथामृत्युं न कुर्वीरंस्त्वत्कृते मधुसूदन ||&#x9;52c&lt;br&gt;&#xA;शस्त्रेण निधनं गच्छेत्समृद्धं क्षत्रमण्डलम् |&#x9;53a&lt;br&gt;&#xA;कुरुक्षेत्रे पुण्यतमे त्रैलोक्यस्यापि केशव ||&#x9;53c&lt;br&gt;&#xA;तदत्र पुण्डरीकाक्ष विधत्स्व यदभीप्सितम् |&#x9;54a&lt;br&gt;&#xA;यथा कार्त्स्न्येन वार्ष्णेय क्षत्रं स्वर्गमवाप्नुयात् ||&#x9;54c&lt;br&gt;&#xA;यावत्स्थास्यन्ति गिरयः सरितश्च जनार्दन |&#x9;55a&lt;br&gt;&#xA;तावत्कीर्तिभवः शब्दः शाश्वतोऽयं भविष्यति ||&#x9;55c&lt;br&gt;&#xA;ब्राह्मणाः कथयिष्यन्ति महाभारतमाहवम् |&#x9;56a&lt;br&gt;&#xA;समागमेषु वार्ष्णेय क्षत्रियाणां यशोधरम् ||&#x9;56c&lt;br&gt;&#xA;समुपानय कौन्तेयं युद्धाय मम केशव |&#x9;57a&lt;br&gt;&#xA;मन्त्रसंवरणं कुर्वन्नित्यमेव परन्तप ||&#x9;57c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/140/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/140/</guid>
      <description>&lt;p&gt;सञ्जय उवाच ||&#x9;001 &lt;br&gt;&#xA;कर्णस्य वचनं श्रुत्वा केशवः परवीरहा |&#x9;001a&lt;br&gt;&#xA;उवाच प्रहसन्वाक्यं स्मितपूर्वमिदं तदा ||&#x9;001c&lt;br&gt;&#xA;अपि त्वां न तपेत्कर्ण राज्यलाभोपपादना |&#x9;002a&lt;br&gt;&#xA;मया दत्तां हि पृथिवीं न प्रशासितुमिच्छसि ||&#x9;002c&lt;br&gt;&#xA;ध्रुवो जयः पाण्डवानामितीदं न संशयः कश्चन विद्यतेऽत्र |&#x9;003a&lt;br&gt;&#xA;जयध्वजो दृश्यते पाण्डवस्य समुच्छ्रितो वानरराज उग्रः ||&#x9;003c&lt;br&gt;&#xA;दिव्या माया विहिता भौवनेन समुच्छ्रिता इन्द्रकेतुप्रकाशा |&#x9;004a&lt;br&gt;&#xA;दिव्यानि भूतानि भयावहानि दृश्यन्ति चैवात्र भयानकानि ||&#x9;004c&lt;br&gt;&#xA;न सज्जते शैलवनस्पतिभ्य ऊर्ध्वं तिर्यग्योजनमात्ररूपः |&#x9;005a&lt;br&gt;&#xA;श्रीमान्ध्वजः कर्ण धनञ्जयस्य समुच्छ्रितः पावकतुल्यरूपः ||&#x9;005c&lt;br&gt;&#xA;यदा द्रक्ष्यसि सड्ग्रामे श्वेताश्वं कृष्णसारथिम् |&#x9;006a&lt;br&gt;&#xA;ऐन्द्रमस्त्रं विकुर्वाणमुभे चैवाग्निमारुते ||&#x9;006c&lt;br&gt;&#xA;गाण्डीवस्य च निर्घोषं विस्फूर्जितमिवाशनेः |&#x9;007a&lt;br&gt;&#xA;न तदा भविता त्रेता न कृतं द्वापरं न च ||&#x9;007c&lt;br&gt;&#xA;यदा द्रक्ष्यसि सङ्ग्रामे कुन्तीपुत्रं युधिष्ठिरम् |&#x9;008a&lt;br&gt;&#xA;जपहोमसमायुक्तं स्वां रक्षन्तं महाचमूम्  ||&#x9;008c&lt;br&gt;&#xA;आदित्यमिव दुर्धर्षं तपन्तं शत्रुवाहिनीम् |&#x9;009a&lt;br&gt;&#xA;न तदा भविता त्रेता न कृतं द्वापरं न च ||&#x9;009c&lt;br&gt;&#xA;यदा द्रक्ष्यसि सङ्ग्रामे भीमसेनं महाबलम् |&#x9;010a&lt;br&gt;&#xA;दुःशासनस्य रुधिरं पीत्वा नृत्यन्तमाहवे ||&#x9;010c&lt;br&gt;&#xA;प्रभिन्नमिव मातङ्गं प्रतिद्विरदघातिनम् |&#x9;011a&lt;br&gt;&#xA;न तदा भविता त्रेता न कृतं द्वापरं न च ||&#x9;011c&lt;br&gt;&#xA;यदा द्रक्ष्यसि सङ्ग्रामे माद्रीपुत्रौ महारथौ |&#x9;012a&lt;br&gt;&#xA;वाहिनीं धार्तराष्ट्राणां क्षोभयन्तौ गजाविव ||&#x9;012c&lt;br&gt;&#xA;विगाढे शस्त्रसम्पाते परवीररथारुजौ |&#x9;013a&lt;br&gt;&#xA;न तदा भविता त्रेता न कृतं द्वापरं न च ||&#x9;013c&lt;br&gt;&#xA;यदा द्रक्ष्यसि सङ्ग्रामे द्रोणं शान्तनवं कृपम् |&#x9;014a&lt;br&gt;&#xA;सुयोधनं च राजानं सैन्धवं च जयद्रथम् ||&#x9;014c&lt;br&gt;&#xA;युद्धायापततस्तूर्णं वारितान्सव्यसाचिना |&#x9;015a&lt;br&gt;&#xA;न तदा भविता त्रेता न कृतं द्वापरं न च ||&#x9;015c&lt;br&gt;&#xA;ब्रूयाः कर्ण इतो गत्वा द्रोणं शान्तनवं कृपम् |&#x9;016a&lt;br&gt;&#xA;सौम्योऽयं वर्तते मासः सुप्रापयवसेन्धनः ||&#x9;016c&lt;br&gt;&#xA;पक्वौषधिवनस्फीतः फलवानल्पमक्षिकः  |&#x9;017a&lt;br&gt;&#xA;निष्पङ्को रसवत्तोयो नात्युष्णशिशिरः सुखः ||&#x9;017c&lt;br&gt;&#xA;सप्तमाच्चापि दिवसादमावास्या भविष्यति |&#x9;018a&lt;br&gt;&#xA;सङ्ग्रामं योजयेत्तत्र तां ह्याहुः शक्रदेवताम् ||&#x9;018c&lt;br&gt;&#xA;तथा राज्ञो वदेः सर्वान्ये युद्धायाभ्युपागताः |&#x9;019a&lt;br&gt;&#xA;यद्वो मनीषितं तद्वै सर्वं सम्पादयामि वः ||&#x9;019c&lt;br&gt;&#xA;राजानो राजपुत्राश्च दुर्योधनवशानुगाः |&#x9;020a&lt;br&gt;&#xA;प्राप्य शस्त्रेण निधनं प्राप्स्यन्ति गतिमुत्तमाम् ||&#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/141/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/141/</guid>
      <description>&lt;p&gt;सञ्जय उवाच ||&#x9;001 &lt;br&gt;&#xA;केशवस्य तु तद्वाक्यं कर्णः श्रुत्वा हितं शुभम् |&#x9;001a&lt;br&gt;&#xA;अब्रवीदभिसम्पूज्य कृष्णं मधुनिषूदनम् |&#x9;001c&lt;br&gt;&#xA;जानन्मां किं महाबाहो सम्मोहयितुमिच्छसि ||&#x9;001e&lt;br&gt;&#xA;योऽयं पृथिव्याः कार्त्स्न्येन विनाशः समुपस्थितः |&#x9;002a&lt;br&gt;&#xA;निमित्तं तत्र शकुनिरहं दुःशासनस्तथा |&#x9;002c&lt;br&gt;&#xA;दुर्योधनश्च नृपतिर्धृतराष्ट्रसुतोऽभवत् ||&#x9;002e&lt;br&gt;&#xA;असंशयमिदं कृष्ण महद्युद्धमुपस्थितम् |&#x9;003a&lt;br&gt;&#xA;पाण्डवानां कुरूणां च घोरं रुधिरकर्दमम् ||&#x9;003c&lt;br&gt;&#xA;राजानो राजपुत्राश्च दुर्योधनवशानुगाः |&#x9;004a&lt;br&gt;&#xA;रणे शस्त्राग्निना दग्धाः प्राप्स्यन्ति यमसादनम् ||&#x9;004c&lt;br&gt;&#xA;स्वप्ना हि बहवो घोरा दृश्यन्ते मधुसूदन |&#x9;005a&lt;br&gt;&#xA;निमित्तानि च घोराणि तथोत्पाताः सुदारुणाः ||&#x9;005c&lt;br&gt;&#xA;पराजयं धार्तराष्ट्रे विजयं च युधिष्ठिरे |&#x9;006a&lt;br&gt;&#xA;शंसन्त इव वार्ष्णेय विविधा लोमहर्षणाः ||&#x9;006c&lt;br&gt;&#xA;प्राजापत्यं हि नक्षत्रं ग्रहस्तीक्ष्णो महाद्युतिः |&#x9;007a&lt;br&gt;&#xA;शनैश्चरः पीडयति पीडयन्प्राणिनोऽधिकम् ||&#x9;007c&lt;br&gt;&#xA;कृत्वा चाङ्गारको वक्रं ज्येष्ठायां मधुसूदन |&#x9;008a&lt;br&gt;&#xA;अनुराधां प्रार्थयते मैत्रं संशमयन्निव ||&#x9;008c&lt;br&gt;&#xA;नूनं महद्भयं कृष्ण कुरूणां समुपस्थितम् |&#x9;009a&lt;br&gt;&#xA;विशेषेण हि वार्ष्णेय चित्रां पीडयते ग्रहः ||&#x9;009c&lt;br&gt;&#xA;सोमस्य लक्ष्म व्यावृत्तं राहुरर्कमुपेष्यति |&#x9;010a&lt;br&gt;&#xA;दिवश्चोल्काः पतन्त्येताः सनिर्घाताः सकम्पनाः ||&#x9;010c&lt;br&gt;&#xA;निष्टनन्ति च मातङ्गा मुञ्चन्त्यश्रूणि वाजिनः |&#x9;011a&lt;br&gt;&#xA;पानीयं यवसं चापि नाभिनन्दन्ति माधव ||&#x9;011c&lt;br&gt;&#xA;प्रादुर्भूतेषु चैतेषु भयमाहुरुपस्थितम् |&#x9;012a&lt;br&gt;&#xA;निमित्तेषु महाबाहो दारुणं प्राणिनाशनम् ||&#x9;012c&lt;br&gt;&#xA;अल्पे भुक्ते पुरीषं च प्रभूतमिह दृश्यते |&#x9;013a&lt;br&gt;&#xA;वाजिनां वारणानां च मनुष्याणां च केशव ||&#x9;013c&lt;br&gt;&#xA;धार्तराष्ट्रस्य सैन्येषु सर्वेषु मधुसूदन |&#x9;014a&lt;br&gt;&#xA;पराभवस्य तल्लिङ्गमिति प्राहुर्मनीषिणः ||&#x9;014c&lt;br&gt;&#xA;प्रहृष्टं वाहनं कृष्ण पाण्डवानां प्रचक्षते |&#x9;015a&lt;br&gt;&#xA;प्रदक्षिणा मृगाश्चैव तत्तेषां जयलक्षणम् ||&#x9;015c&lt;br&gt;&#xA;अपसव्या मृगाः सर्वे धार्तराष्ट्रस्य केशव |&#x9;016a&lt;br&gt;&#xA;वाचश्चाप्यशरीरिण्यस्तत्पराभवलक्षणम् ||&#x9;016c&lt;br&gt;&#xA;मयूराः पुष्पशकुना हंसाः सारसचातकाः |&#x9;017a&lt;br&gt;&#xA;जीवं जीवकसङ्घाश्चाप्यनुगच्छन्ति पाण्डवान् ||&#x9;017c&lt;br&gt;&#xA;गृध्राः काका बडाः श्येना यातुधानाः शलावृकाः |&#x9;018a&lt;br&gt;&#xA;मक्षिकाणां च सङ्घाता अनुगच्छन्ति कौरवान् ||&#x9;018c&lt;br&gt;&#xA;धार्तराष्ट्रस्य सैन्येषु भेरीणां नास्ति निस्वनः |&#x9;019a&lt;br&gt;&#xA;अनाहताः पाण्डवानां नदन्ति पटहाः किल ||&#x9;019c&lt;br&gt;&#xA;उदपानाश्च नर्दन्ति यथा गोवृषभास्तथा |&#x9;020a&lt;br&gt;&#xA;धार्तराष्ट्रस्य सैन्येषु तत्पराभवलक्षणम् ||&#x9;020c&lt;br&gt;&#xA;मांसशोणितवर्षं च वृष्टं देवेन माधव |&#x9;021a&lt;br&gt;&#xA;तथा गन्धर्वनगरं भानुमन्तमुपस्थितम् |&#x9;021c&lt;br&gt;&#xA;सप्राकारं सपरिखं सवप्रं चारुतोरणम् ||&#x9;021e&lt;br&gt;&#xA;कृष्णश्च परिघस्तत्र भानुमावृत्य तिष्ठति |&#x9;022a&lt;br&gt;&#xA;उदयास्तमये सन्ध्ये वेदयानो महद्भयम् |&#x9;022c&lt;br&gt;&#xA;एका सृग्वाशते घोरं तत्पराभवलक्षणम् ||&#x9;022e&lt;br&gt;&#xA;कृष्णग्रीवाश्च शकुना लम्बमाना भयानकाः |&#x9;023a&lt;br&gt;&#xA;सन्ध्यामभिमुखा यान्ति तत्पराभवलक्षणम् ||&#x9;023c&lt;br&gt;&#xA;ब्राह्मणान्प्रथमं द्वेष्टि गुरूंश्च मधुसूदन | &#x9;024a&lt;br&gt;&#xA;भृत्यान्भक्तिमतश्चापि तत्पराभवलक्षणम ||&#x9;024c&lt;br&gt;&#xA;पूर्वा दिग्लोहिताकारा शस्त्रवर्णा च दक्षिणा |&#x9;025a&lt;br&gt;&#xA;आमपात्रप्रतीकाशा पश्चिमा मधुसूदन ||&#x9;025c&lt;br&gt;&#xA;प्रदीप्ताश्च दिशः सर्वा धार्तराष्ट्रस्य माधव |&#x9;026a&lt;br&gt;&#xA;महद्भयं वेदयन्ति तस्मिन्नुत्पातलक्षणे ||&#x9;026c&lt;br&gt;&#xA;सहस्रपादं प्रासादं स्वप्नान्ते स्म युधिष्ठिरः |&#x9;027a&lt;br&gt;&#xA;अधिरोहन्मया दृष्टः सह भ्रातृभिरच्युत ||&#x9;027c&lt;br&gt;&#xA;श्वेतोष्णीषाश्च दृश्यन्ते सर्वे ते शुक्लवाससः |&#x9;028a&lt;br&gt;&#xA;आसनानि च शुभ्राणि सर्वेषामुपलक्षये ||&#x9;028c&lt;br&gt;&#xA;तव चापि मया कृष्ण स्वप्नान्ते रुधिराविला |&#x9;029a&lt;br&gt;&#xA;आन्त्रेण पृथिवी दृष्टा परिक्षिप्ता जनार्दन ||&#x9;029c&lt;br&gt;&#xA;अस्थिसञ्चयमारूढश्चामितौजा युधिष्ठिरः |&#x9;030a&lt;br&gt;&#xA;सुवर्णपात्र्यां संहृष्टो भुक्तवान्घृतपायसम् ||&#x9;030c&lt;br&gt;&#xA;युधिष्ठिरो मया दृष्टो ग्रसमानो वसुन्धराम् |&#x9;031a&lt;br&gt;&#xA;त्वया दत्तामिमां व्यक्तं भोक्ष्यते स वसुन्धराम् ||&#x9;031c&lt;br&gt;&#xA;उच्चं पर्वतमारूढो भीमकर्मा वृकोदरः |&#x9;032a&lt;br&gt;&#xA;गदापाणिर्नरव्याघ्रो वीक्षन्निव महीमिमाम् ||&#x9;032c&lt;br&gt;&#xA;क्षपयिष्यति नः सर्वान्स सुव्यक्तं महारणे |&#x9;033a&lt;br&gt;&#xA;विदितं मे हृषीकेश यतो धर्मस्ततो जयः ||&#x9;033c&lt;br&gt;&#xA;पाण्डुरं गजमारूढो गाण्डीवी स धनञ्जयः | &#x9;034a&lt;br&gt;&#xA;त्वया सार्धं हृषीकेश श्रिया परमया ज्वलन् ||&#x9;034c&lt;br&gt;&#xA;यूयं सर्वान्वधिष्यध्वं तत्र मे नास्ति संशयः |&#x9;035a&lt;br&gt;&#xA;पार्थिवान्समरे कृष्ण दुर्योधनपुरोगमान् ||&#x9;035c&lt;br&gt;&#xA;नकुलः सहदेवश्च सात्यकिश्च महारथः |&#x9;036a&lt;br&gt;&#xA;शुद्धकेयूरकण्ठत्राः शुक्लमाल्याम्बरावृताः ||&#x9;036c&lt;br&gt;&#xA;अधिरूढा नरव्याघ्रा नरवाहनमुत्तमम् |&#x9;037a&lt;br&gt;&#xA;त्रय एते महामात्राः पाण्डुरच्छत्रवाससः ||&#x9;037c&lt;br&gt;&#xA;श्वेतोष्णीषाश्च दृश्यन्ते त्रय एव जनार्दन |&#x9;038a&lt;br&gt;&#xA;धार्तराष्ट्रस्य सैन्येषु तान्विजानीहि केशव ||&#x9;038c&lt;br&gt;&#xA;अश्वत्थामा कृपश्चैव कृतवर्मा च सात्वतः |&#x9;039a&lt;br&gt;&#xA;रक्तोष्णीषाश्च दृश्यन्ते सर्वे माधव पार्थिवाः ||&#x9;039c&lt;br&gt;&#xA;उष्ट्रयुक्तं समारूढौ भीष्मद्रोणौ जनार्दन |&#x9;040a&lt;br&gt;&#xA;मया सार्धं महाबाहो धार्तराष्ट्रेण चाभिभो ||&#x9;040c&lt;br&gt;&#xA;अगस्त्यशास्तां च दिशं प्रयाताः स्म जनार्दन |&#x9;041a&lt;br&gt;&#xA;अचिरेणैव कालेन प्राप्स्यामो यमसादनम् ||&#x9;041c&lt;br&gt;&#xA;अहं चान्ये च राजानो यच्च तत्क्षत्रमण्डलम् |&#x9;042a&lt;br&gt;&#xA;गाण्डीवाग्निं प्रवेक्ष्याम इति मे नास्ति संशयः ||&#x9;042c&lt;br&gt;&#xA;कृष्ण उवाच ||&#x9;043 &lt;br&gt;&#xA;उपस्थितविनाशेयं नूनमद्य वसुन्धरा |&#x9;043a&lt;br&gt;&#xA;तथा हि मे वचः कर्ण नोपैति हृदयं तव ||&#x9;043c&lt;br&gt;&#xA;सर्वेषां तात भूतानां विनाशे समुपस्थिते |&#x9;044a&lt;br&gt;&#xA;अनयो नयसङ्काशो हृदयान्नापसर्पति ||&#x9;044c&lt;br&gt;&#xA;कर्ण उवाच ||&#x9;045 &lt;br&gt;&#xA;अपि त्वा कृष्ण पश्याम जीवन्तोऽस्मान्महारणात् |&#x9;045a&lt;br&gt;&#xA;समुत्तीर्णा महाबाहो वीरक्षयविनाशनात् ||&#x9;045c&lt;br&gt;&#xA;अथ वा सङ्गमः कृष्ण स्वर्गे नो भविता ध्रुवम् |&#x9;046a&lt;br&gt;&#xA;तत्रेदानीं समेष्यामः पुनः सार्धं त्वयानघ ||&#x9;046c&lt;br&gt;&#xA;सञ्जय उवाच ||&#x9;047 &lt;br&gt;&#xA;इत्युक्त्वा माधवं कर्णः परिष्वज्य च पीडितम् |&#x9;047a&lt;br&gt;&#xA;विसर्जितः केशवेन रथोपस्थादवातरत् ||&#x9;047c&lt;br&gt;&#xA;ततः स्वरथमास्थाय जाम्बूनदविभूषितम् |&#x9;048a&lt;br&gt;&#xA;सहास्माभिर्निववृते राधेयो दीनमानसः ||&#x9;048c&lt;br&gt;&#xA;ततः शीघ्रतरं प्रायात्केशवः सहसात्यकिः |&#x9;049a&lt;br&gt;&#xA;पुनरुच्चारयन्वाणीं याहि याहीति सारथिम् ||&#x9;049c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/142/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/142/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;असिद्धानुनये कृष्णे कुरुभ्यः पाण्डवान्गते |&#x9;001a&lt;br&gt;&#xA;अभिगम्य पृथां क्षत्ता शनैः शोचन्निवाब्रवीत् ||&#x9;001c&lt;br&gt;&#xA;जानासि मे जीवपुत्रे भावं नित्यमनुग्रहे |&#x9;002a&lt;br&gt;&#xA;क्रोशतो न च गृह्णीते वचनं मे सुयोधनः ||&#x9;002c&lt;br&gt;&#xA;उपपन्नो ह्यसौ राजा चेदिपाञ्चालकेकयैः |&#x9;003a&lt;br&gt;&#xA;भीमार्जुनाभ्यां कृष्णेन युयुधानयमैरपि ||&#x9;003c&lt;br&gt;&#xA;उपप्लव्ये निविष्टोऽपि धर्ममेव युधिष्ठिरः |&#x9;004a&lt;br&gt;&#xA;काङ्क्षते ज्ञातिसौहार्दाद्बलवान्दुर्बलो यथा ||&#x9;004c&lt;br&gt;&#xA;राजा तु धृतराष्ट्रोऽयं वयोवृद्धो न शाम्यति |&#x9;005a&lt;br&gt;&#xA;मत्तः पुत्रमदेनैव विधर्मे पथि वर्तते ||&#x9;005c&lt;br&gt;&#xA;जयद्रथस्य कर्णस्य तथा दुःशासनस्य च |&#x9;006a&lt;br&gt;&#xA;सौबलस्य च दुर्बुद्ध्या मिथोभेदः प्रवर्तते ||&#x9;006c&lt;br&gt;&#xA;अधर्मेण हि धर्मिष्ठं हृतं वै राज्यमीदृशम् |&#x9;007a&lt;br&gt;&#xA;येषां तेषामयं धर्मः सानुबन्धो भविष्यति ||&#x9;007c&lt;br&gt;&#xA;ह्रियमाणे बलाद्धर्मे कुरुभिः को न सञ्ज्वरेत् |&#x9;008a&lt;br&gt;&#xA;असाम्ना केशवे याते समुद्योक्ष्यन्ति पाण्डवाः ||&#x9;008c&lt;br&gt;&#xA;ततः कुरूणामनयो भविता वीरनाशनः |&#x9;009a&lt;br&gt;&#xA;चिन्तयन्न लभे निद्रामहःसु च निशासु च ||&#x9;009c&lt;br&gt;&#xA;श्रुत्वा तु कुन्ती तद्वाक्यमर्थकामेन भाषितम् |&#x9;010a&lt;br&gt;&#xA;अनिष्टनन्ती दुःखार्ता मनसा विममर्श ह ||&#x9;010c&lt;br&gt;&#xA;धिगस्त्वर्थं यत्कृतेऽयं महाञ्ज्ञातिवधे क्षयः |&#x9;011a&lt;br&gt;&#xA;वर्त्स्यते सुहृदां ह्येषां युद्धेऽस्मिन्वै पराभवः ||&#x9;011c&lt;br&gt;&#xA;पाण्डवाश्चेदिपाञ्चाला यादवाश्च समागताः |&#x9;012a&lt;br&gt;&#xA;भारतैर्यदि योत्स्यन्ति किं नु दुःखमतः परम् ||&#x9;012c&lt;br&gt;&#xA;पश्ये दोषं ध्रुवं युद्धे तथा युद्धे पराभवम् |&#x9;013a&lt;br&gt;&#xA;अधनस्य मृतं श्रेयो न हि ज्ञातिक्षये जयः ||&#x9;013c&lt;br&gt;&#xA;पितामहः शान्तनव आचार्यश्च युधां पतिः |&#x9;014a&lt;br&gt;&#xA;कर्णश्च धार्तराष्ट्रार्थं वर्धयन्ति भयं मम ||&#x9;014c&lt;br&gt;&#xA;नाचार्यः कामवाञ्शिष्यैर्द्रोणो युध्येत जातु चित् |&#x9;015a&lt;br&gt;&#xA;पाण्डवेषु कथं हार्दं कुर्यान्न च पितामहः ||&#x9;015c&lt;br&gt;&#xA;अयं त्वेको वृथादृष्टिर्धार्तराष्ट्रस्य दुर्मतेः |&#x9;016a&lt;br&gt;&#xA;मोहानुवर्ती सततं पापो द्वेष्टि च पाण्डवान् ||&#x9;016c&lt;br&gt;&#xA;महत्यनर्थे निर्बन्धी बलवांश्च विशेषतः |&#x9;017a&lt;br&gt;&#xA;कर्णः सदा पाण्डवानां तन्मे दहति साम्प्रतम् ||&#x9;017c&lt;br&gt;&#xA;आशंसे त्वद्य कर्णस्य मनोऽहं पाण्डवान्प्रति |&#x9;018a&lt;br&gt;&#xA;प्रसादयितुमासाद्य दर्शयन्ती यथातथम् ||&#x9;018c&lt;br&gt;&#xA;तोषितो भगवान्यत्र दुर्वासा मे वरं ददौ |&#x9;019a&lt;br&gt;&#xA;आह्वानं देवसंयुक्तं वसन्त्याः पितृवेश्मनि ||&#x9;019c&lt;br&gt;&#xA;साहमन्तःपुरे राज्ञः कुन्तिभोजपुरस्कृता |&#x9;020a&lt;br&gt;&#xA;चिन्तयन्ती बहुविधं हृदयेन विदूयता ||&#x9;020c&lt;br&gt;&#xA;बलाबलं च मन्त्राणां ब्राह्मणस्य च वाग्बलम् |&#x9;021a&lt;br&gt;&#xA;स्त्रीभावाद्बालभावाच्च चिन्तयन्ती पुनः पुनः ||&#x9;021c&lt;br&gt;&#xA;धात्र्या विश्रब्धया गुप्ता सखीजनवृता तदा |&#x9;022a&lt;br&gt;&#xA;दोषं परिहरन्ती च पितुश्चारित्ररक्षिणी ||&#x9;022c&lt;br&gt;&#xA;कथं नु सुकृतं मे स्यान्नापराधवती कथम् |&#x9;023a&lt;br&gt;&#xA;भवेयमिति सञ्चिन्त्य ब्राह्मणं तं नमस्य च ||&#x9;023c&lt;br&gt;&#xA;कौतूहलात्तु तं लब्ध्वा बालिश्यादाचरं तदा |&#x9;024a&lt;br&gt;&#xA;कन्या सती देवमर्कमासादयमहं ततः ||&#x9;024c&lt;br&gt;&#xA;योऽसौ कानीनगर्भो मे पुत्रवत्परिवर्तितः |&#x9;025a&lt;br&gt;&#xA;कस्मान्न कुर्याद्वचनं पथ्यं भ्रातृहितं तथा ||&#x9;025c&lt;br&gt;&#xA;इति कुन्ती विनिश्चित्य कार्यं निश्चितमुत्तमम् |&#x9;026a&lt;br&gt;&#xA;कार्यार्थमभिनिर्याय ययौ भागीरथीं प्रति ||&#x9;026c&lt;br&gt;&#xA;आत्मजस्य ततस्तस्य घृणिनः सत्यसङ्गिनः |&#x9;027a&lt;br&gt;&#xA;गङ्गातीरे पृथाशृण्वदुपाध्ययननिस्वनम् ||&#x9;027c&lt;br&gt;&#xA;प्राङ्मुखस्योर्ध्वबाहोः सा पर्यतिष्ठत पृष्ठतः |&#x9;028a&lt;br&gt;&#xA;जप्यावसानं कार्यार्थं प्रतीक्षन्ती तपस्विनी ||&#x9;028c&lt;br&gt;&#xA;अतिष्ठत्सूर्यतापार्ता कर्णस्योत्तरवाससि |&#x9;029a&lt;br&gt;&#xA;कौरव्यपत्नी वार्ष्णेयी पद्ममालेव शुष्यती ||&#x9;029c&lt;br&gt;&#xA;आ पृष्ठतापाज्जप्त्वा स परिवृत्य यतव्रतः |&#x9;030a&lt;br&gt;&#xA;दृष्ट्वा कुन्तीमुपातिष्ठदभिवाद्य कृताञ्जलिः |&#x9;030c&lt;br&gt;&#xA;यथान्यायं महातेजा मानी धर्मभृतां वरः ||&#x9;030e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/143/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/143/</guid>
      <description>&lt;p&gt;कर्ण उवाच ||&#x9;001 &lt;br&gt;&#xA;राधेयोऽहमाधिरथिः कर्णस्त्वामभिवादये |&#x9;001a&lt;br&gt;&#xA;प्राप्ता किमर्थं भवती ब्रूहि किं करवाणि ते ||&#x9;001c&lt;br&gt;&#xA;कुन्त्युवाच ||&#x9;002 &lt;br&gt;&#xA;कौन्तेयस्त्वं न राधेयो न तवाधिरथः पिता |&#x9;002a&lt;br&gt;&#xA;नासि सूतकुले जातः कर्ण तद्विद्धि मे वचः ||&#x9;002c&lt;br&gt;&#xA;कानीनस्त्वं मया जातः पूर्वजः कुक्षिणा धृतः |&#x9;003a&lt;br&gt;&#xA;कुन्तिभोजस्य भवने पार्थस्त्वमसि पुत्रक ||&#x9;003c&lt;br&gt;&#xA;प्रकाशकर्मा तपनो योऽयं देवो विरोचनः |&#x9;004a&lt;br&gt;&#xA;अजीजनत्त्वां मय्येष कर्ण शस्त्रभृतां वरम् ||&#x9;004c&lt;br&gt;&#xA;कुण्डली बद्धकवचो देवगर्भः श्रिया वृतः |&#x9;005a&lt;br&gt;&#xA;जातस्त्वमसि दुर्धर्ष मया पुत्र पितुर्गृहे ||&#x9;005c&lt;br&gt;&#xA;स त्वं भ्रातॄनसम्बुद्ध्वा मोहाद्यदुपसेवसे |&#x9;006a&lt;br&gt;&#xA;धार्तराष्ट्रान्न तद्युक्तं त्वयि पुत्र विशेषतः ||&#x9;006c&lt;br&gt;&#xA;एतद्धर्मफलं पुत्र नराणां धर्मनिश्चये |&#x9;007a&lt;br&gt;&#xA;यत्तुष्यन्त्यस्य पितरो माता चाप्येकदर्शिनी ||&#x9;007c&lt;br&gt;&#xA;अर्जुनेनार्जितां पूर्वं हृतां लोभादसाधुभिः |&#x9;008a&lt;br&gt;&#xA;आच्छिद्य धार्तराष्ट्रेभ्यो भुङ्क्ष्व यौधिष्ठिरीं श्रियम् ||&#x9;008c&lt;br&gt;&#xA;अद्य पश्यन्तु कुरवः कर्णार्जुनसमागमम् |&#x9;009a&lt;br&gt;&#xA;सौभ्रात्रेण तदालक्ष्य सन्नमन्तामसाधवः ||&#x9;009c&lt;br&gt;&#xA;कर्णार्जुनौ वै भवतां यथा रामजनार्दनौ |&#x9;010a&lt;br&gt;&#xA;असाध्यं किं नु लोके स्याद्युवयोः सहितात्मनोः ||&#x9;010c&lt;br&gt;&#xA;कर्ण शोभिष्यसे नूनं पञ्चभिर्भ्रातृभिर्वृतः |&#x9;011a&lt;br&gt;&#xA;वेदैः परिवृतो ब्रह्मा यथा वेदाङ्गपञ्चमैः ||&#x9;011c&lt;br&gt;&#xA;उपपन्नो गुणैः श्रेष्ठो ज्येष्ठः श्रेष्ठेषु बन्धुषु |&#x9;012a&lt;br&gt;&#xA;सूतपुत्रेति मा शब्दः पार्थस्त्वमसि वीर्यवान् ||&#x9;012c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/144/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/144/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;ततः सूर्यान्निश्चरितां कर्णः शुश्राव भारतीम् |&#x9;001a&lt;br&gt;&#xA;दुरत्ययां प्रणयिनीं पितृवद्भास्करेरिताम् ||&#x9;001c&lt;br&gt;&#xA;सत्यमाह पृथा वाक्यं कर्ण मातृवचः कुरु |&#x9;002a&lt;br&gt;&#xA;श्रेयस्ते स्यान्नरव्याघ्र सर्वमाचरतस्तथा ||&#x9;002c&lt;br&gt;&#xA;एवमुक्तस्य मात्रा च स्वयं पित्रा च भानुना |&#x9;003a&lt;br&gt;&#xA;चचाल नैव कर्णस्य मतिः सत्यधृतेस्तदा ||&#x9;003c&lt;br&gt;&#xA;कर्ण उवाच ||&#x9;004 &lt;br&gt;&#xA;न ते न श्रद्दधे वाक्यं क्षत्रिये भाषितं त्वया |&#x9;004a&lt;br&gt;&#xA;धर्मद्वारं ममैतत्स्यान्नियोगकरणं तव ||&#x9;004c&lt;br&gt;&#xA;अकरोन्मयि यत्पापं भवती सुमहात्ययम् |&#x9;005a&lt;br&gt;&#xA;अवकीर्णोऽस्मि ते तेन तद्यशःकीर्तिनाशनम् ||&#x9;005c&lt;br&gt;&#xA;अहं च क्षत्रियो जातो न प्राप्तः क्षत्रसत्क्रियाम् |&#x9;006a&lt;br&gt;&#xA;त्वत्कृते किं नु पापीयः शत्रुः कुर्यान्ममाहितम् ||&#x9;006c&lt;br&gt;&#xA;क्रियाकाले त्वनुक्रोशमकृत्वा त्वमिमं मम |&#x9;007a&lt;br&gt;&#xA;हीनसंस्कारसमयमद्य मां समचूचुदः ||&#x9;007c&lt;br&gt;&#xA;न वै मम हितं पूर्वं मातृवच्चेष्टितं त्वया |&#x9;008a&lt;br&gt;&#xA;सा मां सम्बोधयस्यद्य केवलात्महितैषिणी ||&#x9;008c&lt;br&gt;&#xA;कृष्णेन सहितात्को वै न व्यथेत धनञ्जयात् |&#x9;009a&lt;br&gt;&#xA;कोऽद्य भीतं न मां विद्यात्पार्थानां समितिं गतम् ||&#x9;009c&lt;br&gt;&#xA;अभ्राता विदितः पूर्वं युद्धकाले प्रकाशितः |&#x9;010a&lt;br&gt;&#xA;पाण्डवान्यदि गच्छामि किं मां क्षत्रं वदिष्यति ||&#x9;010c&lt;br&gt;&#xA;सर्वकामैः संविभक्तः पूजितश्च सदा भृशम् |&#x9;011a&lt;br&gt;&#xA;अहं वै धार्तराष्ट्राणां कुर्यां तदफलं कथम् ||&#x9;011c&lt;br&gt;&#xA;उपनह्य परैर्वैरं ये मां नित्यमुपासते |&#x9;012a&lt;br&gt;&#xA;नमस्कुर्वन्ति च सदा वसवो वासवं यथा ||&#x9;012c&lt;br&gt;&#xA;मम प्राणेन ये शत्रूञ्शक्ताः प्रतिसमासितुम् |&#x9;013a&lt;br&gt;&#xA;मन्यन्तेऽद्य कथं तेषामहं भिन्द्यां मनोरथम् ||&#x9;013c&lt;br&gt;&#xA;मया प्लवेन सङ्ग्रामं तितीर्षन्ति दुरत्ययम् |&#x9;014a&lt;br&gt;&#xA;अपारे पारकामा ये त्यजेयं तानहं कथम् ||&#x9;014c&lt;br&gt;&#xA;अयं हि कालः सम्प्राप्तो धार्तराष्ट्रोपजीविनाम् |&#x9;015a&lt;br&gt;&#xA;निर्वेष्टव्यं मया तत्र प्राणानपरिरक्षता ||&#x9;015c&lt;br&gt;&#xA;कृतार्थाः सुभृता ये हि कृत्यकाल उपस्थिते |&#x9;016a&lt;br&gt;&#xA;अनवेक्ष्य कृतं पापा विकुर्वन्त्यनवस्थिताः ||&#x9;016c&lt;br&gt;&#xA;राजकिल्बिषिणां तेषां भर्तृपिण्डापहारिणाम् |&#x9;017a&lt;br&gt;&#xA;नैवायं न परो लोको विद्यते पापकर्मणाम् ||&#x9;017c&lt;br&gt;&#xA;धृतराष्ट्रस्य पुत्राणामर्थे योत्स्यामि ते सुतैः |&#x9;018a&lt;br&gt;&#xA;बलं च शक्तिं चास्थाय न वै त्वय्यनृतं वदे ||&#x9;018c&lt;br&gt;&#xA;आनृशंस्यमथो वृत्तं रक्षन्सत्पुरुषोचितम् |&#x9;019a&lt;br&gt;&#xA;अतोऽर्थकरमप्येतन्न करोम्यद्य ते वचः ||&#x9;019c&lt;br&gt;&#xA;न तु तेऽयं समारम्भो मयि मोघो भविष्यति |&#x9;020a&lt;br&gt;&#xA;वध्यान्विषह्यान्सङ्ग्रामे न हनिष्यामि ते सुतान् |&#x9;020c&lt;br&gt;&#xA;युधिष्ठिरं च भीमं च यमौ चैवार्जुनादृते ||&#x9;020e&lt;br&gt;&#xA;अर्जुनेन समं युद्धं मम यौधिष्ठिरे बले |&#x9;021a&lt;br&gt;&#xA;अर्जुनं हि निहत्याजौ सम्प्राप्तं स्यात्फलं मया |&#x9;021c&lt;br&gt;&#xA;यशसा चापि युज्येयं निहतः सव्यसाचिना ||&#x9;021e&lt;br&gt;&#xA;न ते जातु नशिष्यन्ति पुत्राः पञ्च यशस्विनि |&#x9;022a&lt;br&gt;&#xA;निरर्जुनाः सकर्णा वा सार्जुना वा हते मयि ||&#x9;022c&lt;br&gt;&#xA;वैशम्पायन उवाच ||&#x9;023 &lt;br&gt;&#xA;इति कर्णवचः श्रुत्वा कुन्ती दुःखात्प्रवेपती |&#x9;023a&lt;br&gt;&#xA;उवाच पुत्रमाश्लिष्य कर्णं धैर्यादकम्पितम् ||&#x9;023c&lt;br&gt;&#xA;एवं वै भाव्यमेतेन क्षयं यास्यन्ति कौरवाः |&#x9;024a&lt;br&gt;&#xA;यथा त्वं भाषसे कर्ण दैवं तु बलवत्तरम् ||&#x9;024c&lt;br&gt;&#xA;त्वया चतुर्णां भ्रातॄणामभयं शत्रुकर्शन |&#x9;025a&lt;br&gt;&#xA;दत्तं तत्प्रतिजानीहि सङ्गरप्रतिमोचनम् ||&#x9;025c&lt;br&gt;&#xA;अनामयं स्वस्ति चेति पृथाथो कर्णमब्रवीत् |&#x9;026a&lt;br&gt;&#xA;तां कर्णोऽभ्यवदत्प्रीतस्ततस्तौ जग्मतुः पृथक् ||&#x9;026c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/145/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/145/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;आगम्य हास्तिनपुरादुपप्लव्यमरिन्दमः |&#x9;001a&lt;br&gt;&#xA;पाण्डवानां यथावृत्तं केशवः सर्वमुक्तवान् ||&#x9;001c&lt;br&gt;&#xA;सम्भाष्य सुचिरं कालं मन्त्रयित्वा पुनः पुनः |&#x9;002a&lt;br&gt;&#xA;स्वमेवावसथं शौरिर्विश्रामार्थं जगाम ह ||&#x9;002c&lt;br&gt;&#xA;विसृज्य सर्वान्नृपतीन्विराटप्रमुखांस्तदा |&#x9;003a&lt;br&gt;&#xA;पाण्डवा भ्रातरः पञ्च भानावस्तङ्गते सति ||&#x9;003c&lt;br&gt;&#xA;सन्ध्यामुपास्य ध्यायन्तस्तमेव गतमानसाः |&#x9;004a&lt;br&gt;&#xA;आनाय्य कृष्णं दाशार्हं पुनर्मन्त्रममन्त्रयन् ||&#x9;004c&lt;br&gt;&#xA;युधिष्ठिर उवाच ||&#x9;005 &lt;br&gt;&#xA;त्वया नागपुरं गत्वा सभायां धृतराष्ट्रजः |&#x9;005a&lt;br&gt;&#xA;किमुक्तः पुण्डरीकाक्ष तन्नः शंसितुमर्हसि ||&#x9;005c&lt;br&gt;&#xA;वासुदेव उवाच ||&#x9;006 &lt;br&gt;&#xA;मया नागपुरं गत्वा सभायां धृतराष्ट्रजः |&#x9;006a&lt;br&gt;&#xA;तथ्यं पथ्यं हितं चोक्तो न च गृह्णाति दुर्मतिः ||&#x9;006c&lt;br&gt;&#xA;युधिष्ठिर उवाच ||&#x9;007 &lt;br&gt;&#xA;तस्मिन्नुत्पथमापन्ने कुरुवृद्धः पितामहः |&#x9;007a&lt;br&gt;&#xA;किमुक्तवान्हृषीकेश दुर्योधनममर्षणम् |&#x9;007c&lt;br&gt;&#xA;आचार्यो वा महाबाहो भारद्वाजः किमब्रवीत् ||&#x9;007e&lt;br&gt;&#xA;पिता यवीयानस्माकं क्षत्ता धर्मभृतां वरः |&#x9;008a&lt;br&gt;&#xA;पुत्रशोकाभिसन्तप्तः किमाह धृतराष्ट्रजम्  ||&#x9;008c&lt;br&gt;&#xA;किं च सर्वे नृपतयः सभायां ये समासते |&#x9;009a&lt;br&gt;&#xA;उक्तवन्तो यथातत्त्वं तद्ब्रूहि त्वं जनार्दन ||&#x9;009c&lt;br&gt;&#xA;उक्तवान्हि भवान्सर्वं वचनं कुरुमुख्ययोः |&#x9;010a&lt;br&gt;&#xA;कामलोभाभिभूतस्य मन्दस्य प्राज्ञमानिनः ||&#x9;010c&lt;br&gt;&#xA;अप्रियं हृदये मह्यं तन्न तिष्ठति केशव |&#x9;011a&lt;br&gt;&#xA;तेषां वाक्यानि गोविन्द श्रोतुमिच्छाम्यहं विभो ||&#x9;011c&lt;br&gt;&#xA;यथा च नाभिपद्येत कालस्तात तथा कुरु |&#x9;012a&lt;br&gt;&#xA;भवान्हि नो गतिः कृष्ण भवान्नाथो भवान्गुरुः ||&#x9;012c&lt;br&gt;&#xA;वासुदेव उवाच ||&#x9;013 &lt;br&gt;&#xA;शृणु राजन्यथा वाक्यमुक्तो राजा सुयोधनः |&#x9;013a&lt;br&gt;&#xA;मध्ये कुरूणां राजेन्द्र सभायां तन्निबोध मे ||&#x9;013c&lt;br&gt;&#xA;मया वै श्राविते वाक्ये जहास धृतराष्ट्रजः |&#x9;014a&lt;br&gt;&#xA;अथ भीष्मः सुसङ्क्रुद्ध इदं वचनमब्रवीत् ||&#x9;014c&lt;br&gt;&#xA;दुर्योधन निबोधेदं कुलार्थे यद्ब्रवीमि ते |&#x9;015a&lt;br&gt;&#xA;तच्छ्रुत्वा राजशार्दूल स्वकुलस्य हितं कुरु ||&#x9;015c&lt;br&gt;&#xA;मम तात पिता राजञ्शन्तनुर्लोकविश्रुतः |&#x9;016a&lt;br&gt;&#xA;तस्याहमेक एवासं पुत्रः पुत्रवतां वरः ||&#x9;016c&lt;br&gt;&#xA;तस्य बुद्धिः समुत्पन्ना द्वितीयः स्यात्कथं सुतः |&#x9;017a&lt;br&gt;&#xA;एकपुत्रमपुत्रं वै प्रवदन्ति मनीषिणः ||&#x9;017c&lt;br&gt;&#xA;न चोच्छेदं कुलं यायाद्विस्तीर्येत कथं यशः |&#x9;018a&lt;br&gt;&#xA;तस्याहमीप्सितं बुद्ध्वा कालीं मातरमावहम् ||&#x9;018c&lt;br&gt;&#xA;प्रतिज्ञां दुष्करां कृत्वा पितुरर्थे कुलस्य च |&#x9;019a&lt;br&gt;&#xA;अराजा चोर्ध्वरेताश्च यथा सुविदितं तव |&#x9;019c&lt;br&gt;&#xA;प्रतीतो निवसाम्येष प्रतिज्ञामनुपालयन् ||&#x9;019e&lt;br&gt;&#xA;तस्यां जज्ञे महाबाहुः श्रीमान्कुरुकुलोद्वहः |&#x9;020a&lt;br&gt;&#xA;विचित्रवीर्यो धर्मात्मा कनीयान्मम पार्थिवः ||&#x9;020c&lt;br&gt;&#xA;स्वर्यातेऽहं पितरि तं स्वराज्ये सन्न्यवेशयम् |&#x9;021a&lt;br&gt;&#xA;विचित्रवीर्यं राजानं भृत्यो भूत्वा ह्यधश्चरः ||&#x9;021c&lt;br&gt;&#xA;तस्याहं सदृशान्दारान्राजेन्द्र समुदावहम् |&#x9;022a&lt;br&gt;&#xA;जित्वा पार्थिवसङ्घातमपि ते बहुशः श्रुतम् ||&#x9;022c&lt;br&gt;&#xA;ततो रामेण समरे द्वन्द्वयुद्धमुपागमम् |&#x9;023a&lt;br&gt;&#xA;स हि रामभयादेभिर्नागरैर्विप्रवासितः |&#x9;023c&lt;br&gt;&#xA;दारेष्वतिप्रसक्तश्च यक्ष्माणं समपद्यत ||&#x9;023e&lt;br&gt;&#xA;यदा त्वराजके राष्ट्रे न ववर्ष सुरेश्वरः |&#x9;024a&lt;br&gt;&#xA;तदाभ्यधावन्मामेव प्रजाः क्षुद्भयपीडिताः ||&#x9;024c&lt;br&gt;&#xA;प्रजा ऊचुः ||&#x9;025 &lt;br&gt;&#xA;उपक्षीणाः प्रजाः सर्वा राजा भव भवाय नः |&#x9;025a&lt;br&gt;&#xA;ईतयो नुद भद्रं ते शन्तनोः कुलवर्धन ||&#x9;025c&lt;br&gt;&#xA;पीड्यन्ते ते प्रजाः सर्वा व्याधिभिर्भृशदारुणैः |&#x9;026a&lt;br&gt;&#xA;अल्पावशिष्टा गाङ्गेय ताः परित्रातुमर्हसि ||&#x9;026c&lt;br&gt;&#xA;व्याधीन्प्रणुद्य वीर त्वं प्रजा धर्मेण पालय |&#x9;027a&lt;br&gt;&#xA;त्वयि जीवति मा राष्ट्रं विनाशमुपगच्छतु ||&#x9;027c&lt;br&gt;&#xA;भीष्म उवाच ||&#x9;028 &lt;br&gt;&#xA;प्रजानां क्रोशतीनां वै नैवाक्षुभ्यत मे मनः |&#x9;028a&lt;br&gt;&#xA;प्रतिज्ञां रक्षमाणस्य सद्वृत्तं स्मरतस्तथा ||&#x9;028c&lt;br&gt;&#xA;ततः पौरा महाराज माता काली च मे शुभा |&#x9;029a&lt;br&gt;&#xA;भृत्याः पुरोहिताचार्या ब्राह्मणाश्च बहुश्रुताः |&#x9;029c&lt;br&gt;&#xA;मामूचुर्भृशसन्तप्ता भव राजेति सन्ततम् ||&#x9;029e&lt;br&gt;&#xA;प्रतीपरक्षितं राष्ट्रं त्वां प्राप्य विनशिष्यति |&#x9;030a&lt;br&gt;&#xA;स त्वमस्मद्धितार्थं वै राजा भव महामते ||&#x9;030c&lt;br&gt;&#xA;इत्युक्तः प्राञ्जलिर्भूत्वा दुःखितो भृशमातुरः |&#x9;031a&lt;br&gt;&#xA;तेभ्यो न्यवेदयं पुत्र प्रतिज्ञां पितृगौरवात् |&#x9;031c&lt;br&gt;&#xA;ऊर्ध्वरेता ह्यराजा च कुलस्यार्थे पुनः पुनः ||&#x9;031e&lt;br&gt;&#xA;ततोऽहं प्राञ्जलिर्भूत्वा मातरं सम्प्रसादयम् ||&#x9;032a&lt;br&gt;&#xA;नाम्ब शन्तनुना जातः कौरवं वंशमुद्वहन् |&#x9;032c&lt;br&gt;&#xA;प्रतिज्ञां वितथां कुर्यामिति राजन्पुनः पुनः ||&#x9;032e&lt;br&gt;&#xA;विशेषतस्त्वदर्थं च धुरि मा मां नियोजय |&#x9;033a&lt;br&gt;&#xA;अहं प्रेष्यश्च दासश्च तवाम्ब सुतवत्सले ||&#x9;033c&lt;br&gt;&#xA;एवं तामनुनीयाहं मातरं जनमेव च |&#x9;034a&lt;br&gt;&#xA;अयाचं भ्रातृदारेषु तदा व्यासं महामुनिम् ||&#x9;034c&lt;br&gt;&#xA;सह मात्रा महाराज प्रसाद्य तमृषिं तदा |&#x9;035a&lt;br&gt;&#xA;अपत्यार्थमयाचं वै प्रसादं कृतवांश्च सः ||&#x9;035c&lt;br&gt;&#xA;त्रीन्स पुत्रानजनयत्तदा भरतसत्तम |&#x9;035e&lt;br&gt;&#xA;अन्धः करणहीनेति न वै राजा पिता तव ||&#x9;036a&lt;br&gt;&#xA;राजा तु पाण्डुरभवन्महात्मा लोकविश्रुतः |&#x9;036c&lt;br&gt;&#xA;स राजा तस्य ते पुत्राः पितुर्दायाद्यहारिणः ||&#x9;037a&lt;br&gt;&#xA;मा तात कलहं कार्षी राज्यस्यार्धं प्रदीयताम् |&#x9;037c&lt;br&gt;&#xA;मयि जीवति राज्यं कः सम्प्रशासेत्पुमानिह ||&#x9;038a&lt;br&gt;&#xA;मावमंस्था वचो मह्यं शममिच्छामि वः सदा |&#x9;038c&lt;br&gt;&#xA;न विशेषोऽस्ति मे पुत्र त्वयि तेषु च पार्थिव ||&#x9;039a&lt;br&gt;&#xA;मतमेतत्पितुस्तुभ्यं गान्धार्या विदुरस्य च ||&#x9;039c&lt;br&gt;&#xA;श्रोतव्यं यदि वृद्धानां मातिशङ्कीर्वचो मम |&#x9;040a&lt;br&gt;&#xA;नाशयिष्यसि मा सर्वमात्मानं पृथिवीं तथा ||&#x9;040c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/146/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/146/</guid>
      <description>&lt;p&gt;वासुदेव उवाच ||&#x9;001 &lt;br&gt;&#xA;भीष्मेणोक्ते ततो द्रोणो दुर्योधनमभाषत |&#x9;001a&lt;br&gt;&#xA;मध्ये नृपाणां भद्रं ते वचनं वचनक्षमः ||&#x9;001c&lt;br&gt;&#xA;प्रातीपः शन्तनुस्तात कुलस्यार्थे यथोत्थितः |&#x9;002a&lt;br&gt;&#xA;तथा देवव्रतो भीष्मः कुलस्यार्थे स्थितोऽभवत् ||&#x9;002c&lt;br&gt;&#xA;ततः पाण्डुर्नरपतिः सत्यसन्धो जितेन्द्रियः |&#x9;003a&lt;br&gt;&#xA;राजा कुरूणां धर्मात्मा सुव्रतः सुसमाहितः ||&#x9;003c&lt;br&gt;&#xA;ज्येष्ठाय राज्यमददाद्धृतराष्ट्राय धीमते |&#x9;004a&lt;br&gt;&#xA;यवीयसस्तथा क्षत्तुः कुरुवंशविवर्धनः ||&#x9;004c&lt;br&gt;&#xA;ततः सिंहासने राजन्स्थापयित्वैनमच्युतम् |&#x9;005a&lt;br&gt;&#xA;वनं जगाम कौरव्यो भार्याभ्यां सहितोऽनघ ||&#x9;005c&lt;br&gt;&#xA;नीचैः स्थित्वा तु विदुर उपास्ते स्म विनीतवत् |&#x9;006a&lt;br&gt;&#xA;प्रेष्यवत्पुरुषव्याघ्रो वालव्यजनमुत्क्षिपन् ||&#x9;006c&lt;br&gt;&#xA;ततः सर्वाः प्रजास्तात धृतराष्ट्रं जनेश्वरम् |&#x9;007a&lt;br&gt;&#xA;अन्वपद्यन्त विधिवद्यथा पाण्डुं नराधिपम् ||&#x9;007c&lt;br&gt;&#xA;विसृज्य धृतराष्ट्राय राज्यं स विदुराय च |&#x9;008a&lt;br&gt;&#xA;चचार पृथिवीं पाण्डुः सर्वां परपुरञ्जयः ||&#x9;008c&lt;br&gt;&#xA;कोशसञ्जनने दाने भृत्यानां चान्ववेक्षणे |&#x9;009a&lt;br&gt;&#xA;भरणे चैव सर्वस्य विदुरः सत्यसङ्गरः ||&#x9;009c&lt;br&gt;&#xA;सन्धिविग्रहसंयुक्तो राज्ञः संवाहनक्रियाः |&#x9;010a&lt;br&gt;&#xA;अवैक्षत महातेजा भीष्मः परपुरञ्जयः ||&#x9;010c&lt;br&gt;&#xA;सिंहासनस्थो नृपतिर्धृतराष्ट्रो महाबलः |&#x9;011a&lt;br&gt;&#xA;अन्वास्यमानः सततं विदुरेण महात्मना ||&#x9;011c&lt;br&gt;&#xA;कथं तस्य कुले जातः कुलभेदं व्यवस्यसि |&#x9;012a&lt;br&gt;&#xA;सम्भूय भ्रातृभिः सार्धं भुङ्क्ष्व भोगाञ्जनाधिप ||&#x9;012c&lt;br&gt;&#xA;ब्रवीम्यहं न कार्पण्यान्नार्थहेतोः कथञ्चन |&#x9;013a&lt;br&gt;&#xA;भीष्मेण दत्तमश्नामि न त्वया राजसत्तम ||&#x9;013c&lt;br&gt;&#xA;नाहं त्वत्तोऽभिकाङ्क्षिष्ये वृत्त्युपायं जनाधिप |&#x9;014a&lt;br&gt;&#xA;यतो भीष्मस्ततो द्रोणो यद्भीष्मस्त्वाह तत्कुरु ||&#x9;014c&lt;br&gt;&#xA;दीयतां पाण्डुपुत्रेभ्यो राज्यार्धमरिकर्शन |&#x9;015a&lt;br&gt;&#xA;सममाचार्यकं तात तव तेषां च मे सदा ||&#x9;015c&lt;br&gt;&#xA;अश्वत्थामा यथा मह्यं तथा श्वेतहयो मम |&#x9;016a&lt;br&gt;&#xA;बहुना किं प्रलापेन यतो धर्मस्ततो जयः ||&#x9;016c&lt;br&gt;&#xA;एवमुक्ते महाराज द्रोणेनामिततेजसा |&#x9;017a&lt;br&gt;&#xA;व्याजहार ततो वाक्यं विदुरः सत्यसङ्गरः |&#x9;017c&lt;br&gt;&#xA;पितुर्वदनमन्वीक्ष्य परिवृत्य च धर्मवित् ||&#x9;017e&lt;br&gt;&#xA;देवव्रत निबोधेदं वचनं मम भाषतः |&#x9;018a&lt;br&gt;&#xA;प्रनष्टः कौरवो वंशस्त्वयायं पुनरुद्धृतः ||&#x9;018c&lt;br&gt;&#xA;तन्मे विलपमानस्य वचनं समुपेक्षसे |&#x9;019a&lt;br&gt;&#xA;कोऽयं दुर्योधनो नाम कुलेऽस्मिन्कुलपांसनः ||&#x9;019c&lt;br&gt;&#xA;यस्य लोभाभिभूतस्य मतिं समनुवर्तसे |&#x9;020a&lt;br&gt;&#xA;अनार्यस्याकृतज्ञस्य लोभोपहतचेतसः |&#x9;020c&lt;br&gt;&#xA;अतिक्रामति यः शास्त्रं पितुर्धर्मार्थदर्शिनः ||&#x9;020e&lt;br&gt;&#xA;एते नश्यन्ति कुरवो दुर्योधनकृतेन वै |&#x9;021a&lt;br&gt;&#xA;यथा ते न प्रणश्येयुर्महाराज तथा कुरु ||&#x9;021c&lt;br&gt;&#xA;मां चैव धृतराष्ट्रं च पूर्वमेव महाद्युते |&#x9;022a&lt;br&gt;&#xA;चित्रकार इवालेख्यं कृत्वा मा स्म विनाशय |&#x9;022c&lt;br&gt;&#xA;प्रजापतिः प्रजाः सृष्ट्वा यथा संहरते तथा ||&#x9;022e&lt;br&gt;&#xA;नोपेक्षस्व महाबाहो पश्यमानः कुलक्षयम् |&#x9;023a&lt;br&gt;&#xA;अथ तेऽद्य मतिर्नष्टा विनाशे प्रत्युपस्थिते |&#x9;023c&lt;br&gt;&#xA;वनं गच्छ मया सार्धं धृतराष्ट्रेण चैव ह ||&#x9;023e&lt;br&gt;&#xA;बद्ध्वा वा निकृतिप्रज्ञं धार्तराष्ट्रं सुदुर्मतिम् |&#x9;024a&lt;br&gt;&#xA;साध्विदं राज्यमद्यास्तु पाण्डवैरभिरक्षितम् ||&#x9;024c&lt;br&gt;&#xA;प्रसीद राजशार्दूल विनाशो दृश्यते महान् |&#x9;025a&lt;br&gt;&#xA;पाण्डवानां कुरूणां च राज्ञां चामिततेजसाम् ||&#x9;025c&lt;br&gt;&#xA;विररामैवमुक्त्वा तु विदुरो दीनमानसः |&#x9;026a&lt;br&gt;&#xA;प्रध्यायमानः स तदा निःश्वसंश्च पुनः पुनः ||&#x9;026c&lt;br&gt;&#xA;ततोऽथ राज्ञः सुबलस्य पुत्री धर्मार्थयुक्तं कुलनाशभीता |&#x9;027a&lt;br&gt;&#xA;दुर्योधनं पापमतिं नृशंसं राज्ञां समक्षं सुतमाह कोपात् ||&#x9;027c&lt;br&gt;&#xA;ये पार्थिवा राजसभां प्रविष्टा ब्रह्मर्षयो ये च सभासदोऽन्ये |&#x9;028a&lt;br&gt;&#xA;शृण्वन्तु वक्ष्यामि तवापराधं पापस्य सामात्यपरिच्छदस्य ||&#x9;028c&lt;br&gt;&#xA;राज्यं कुरूणामनुपूर्वभोग्यं क्रमागतो नः कुलधर्म एषः |&#x9;029a&lt;br&gt;&#xA;त्वं पापबुद्धेऽतिनृशंसकर्मन्राज्यं कुरूणामनयाद्विहंसि ||&#x9;029c&lt;br&gt;&#xA;राज्ये स्थितो धृतराष्ट्रो मनीषी तस्यानुजो विदुरो दीर्घदर्शी |&#x9;030a&lt;br&gt;&#xA;एतावतिक्रम्य कथं नृपत्वं दुर्योधन प्रार्थयसेऽद्य मोहात् ||&#x9;030c&lt;br&gt;&#xA;राजा च क्षत्ता च महानुभावौ भीष्मे स्थिते परवन्तौ भवेताम् |&#x9;031a&lt;br&gt;&#xA;अयं तु धर्मज्ञतया महात्मा न राज्यकामो नृवरो नदीजः ||&#x9;031c&lt;br&gt;&#xA;राज्यं तु पाण्डोरिदमप्रधृष्यं तस्याद्य पुत्राः प्रभवन्ति नान्ये |&#x9;032a&lt;br&gt;&#xA;राज्यं तदेतन्निखिलं पाण्डवानां पैतामहं पुत्रपौत्रानुगामि ||&#x9;032c&lt;br&gt;&#xA;यद्वै ब्रूते कुरुमुख्यो महात्मा देवव्रतः सत्यसन्धो मनीषी |&#x9;033a&lt;br&gt;&#xA;सर्वं तदस्माभिरहत्य धर्मं ग्राह्यं स्वधर्मं परिपालयद्भिः ||&#x9;033c&lt;br&gt;&#xA;अनुज्ञया चाथ महाव्रतस्य ब्रूयान्नृपो यद्विदुरस्तथैव |&#x9;034a&lt;br&gt;&#xA;कार्यं भवेत्तत्सुहृद्भिर्नियुज्य धर्मं पुरस्कृत्य सुदीर्घकालम् ||&#x9;034c&lt;br&gt;&#xA;न्यायागतं राज्यमिदं कुरूणां युधिष्ठिरः शास्तु वै धर्मपुत्रः |&#x9;035a&lt;br&gt;&#xA;प्रचोदितो धृतराष्ट्रेण राज्ञा पुरस्कृतः शान्तनवेन चैव ||&#x9;035c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/147/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/147/</guid>
      <description>&lt;p&gt;वासुदेव उवाच ||&#x9;001 &lt;br&gt;&#xA;एवमुक्ते तु गान्धार्या धृतराष्ट्रो जनेश्वरः |&#x9;001a&lt;br&gt;&#xA;दुर्योधनमुवाचेदं नृपमध्ये जनाधिप ||&#x9;001c&lt;br&gt;&#xA;दुर्योधन निबोधेदं यत्त्वां वक्ष्यामि पुत्रक |&#x9;002a&lt;br&gt;&#xA;तथा तत्कुरु भद्रं ते यद्यस्ति पितृगौरवम् ||&#x9;002c&lt;br&gt;&#xA;सोमः प्रजापतिः पूर्वं कुरूणां वंशवर्धनः |&#x9;003a&lt;br&gt;&#xA;सोमाद्बभूव षष्ठो वै ययातिर्नहुषात्मजः ||&#x9;003c&lt;br&gt;&#xA;तस्य पुत्रा बभूवुश्च पञ्च राजर्षिसत्तमाः |&#x9;004a&lt;br&gt;&#xA;तेषां यदुर्महातेजा ज्येष्ठः समभवत्प्रभुः ||&#x9;004c&lt;br&gt;&#xA;पूरुर्यवीयांश्च ततो योऽस्माकं वंशवर्धनः |&#x9;005a&lt;br&gt;&#xA;शर्मिष्ठायाः सम्प्रसूतो दुहितुर्वृषपर्वणः ||&#x9;005c&lt;br&gt;&#xA;यदुश्च भरतश्रेष्ठ देवयान्याः सुतोऽभवत् |&#x9;006a&lt;br&gt;&#xA;दौहित्रस्तात शुक्रस्य काव्यस्यामिततेजसः ||&#x9;006c&lt;br&gt;&#xA;यादवानां कुलकरो बलवान्वीर्यसम्मतः |&#x9;007a&lt;br&gt;&#xA;अवमेने स तु क्षत्रं दर्पपूर्णः सुमन्दधीः ||&#x9;007c&lt;br&gt;&#xA;न चातिष्ठत्पितुः शास्त्रे बलदर्पविमोहितः |&#x9;008a&lt;br&gt;&#xA;अवमेने च पितरं भ्रातॄंश्चाप्यपराजितः ||&#x9;008c&lt;br&gt;&#xA;पृथिव्यां चतुरन्तायां यदुरेवाभवद्बली |&#x9;009a&lt;br&gt;&#xA;वशे कृत्वा स नृपतीनवसन्नागसाह्वये ||&#x9;009c&lt;br&gt;&#xA;तं पिता परमक्रुद्धो ययातिर्नहुषात्मजः |&#x9;010a&lt;br&gt;&#xA;शशाप पुत्रं गान्धारे राज्याच्च व्यपरोपयत् ||&#x9;010c&lt;br&gt;&#xA;य चैनमन्ववर्तन्त भ्रातरो बलदर्पितम् |&#x9;011a&lt;br&gt;&#xA;शशाप तानपि क्रुद्धो ययातिस्तनयानथ ||&#x9;011c&lt;br&gt;&#xA;यवीयांसं ततः पूरुं पुत्रं स्ववशवर्तिनम् |&#x9;012a&lt;br&gt;&#xA;राज्ये निवेशयामास विधेयं नृपसत्तमः ||&#x9;012c&lt;br&gt;&#xA;एवं ज्येष्ठोऽप्यथोत्सिक्तो न राज्यमभिजायते |&#x9;013a&lt;br&gt;&#xA;यवीयांसोऽभिजायन्ते राज्यं वृद्धोपसेवया ||&#x9;013c&lt;br&gt;&#xA;तथैव सर्वधर्मज्ञः पितुर्मम पितामहः |&#x9;014a&lt;br&gt;&#xA;प्रतीपः पृथिवीपालस्त्रिषु लोकेषु विश्रुतः ||&#x9;014c&lt;br&gt;&#xA;तस्य पार्थिवसिंहस्य राज्यं धर्मेण शासतः |&#x9;015a&lt;br&gt;&#xA;त्रयः प्रजज्ञिरे पुत्रा देवकल्पा यशस्विनः ||&#x9;015c&lt;br&gt;&#xA;देवापिरभवज्ज्येष्ठो बाह्लीकस्तदनन्तरम् |&#x9;016a&lt;br&gt;&#xA;तृतीयः शन्तनुस्तात धृतिमान्मे पितामहः ||&#x9;016c&lt;br&gt;&#xA;देवापिस्तु महातेजास्त्वग्दोषी राजसत्तमः |&#x9;017a&lt;br&gt;&#xA;धार्मिकः सत्यवादी च पितुः शुश्रूषणे रतः ||&#x9;017c&lt;br&gt;&#xA;पौरजानपदानां च सम्मतः साधुसत्कृतः |&#x9;018a&lt;br&gt;&#xA;सर्वेषां बालवृद्धानां देवापिर्हृदयङ्गमः ||&#x9;018c&lt;br&gt;&#xA;प्राज्ञश्च सत्यसन्धश्च सर्वभूतहिते रतः |&#x9;019a&lt;br&gt;&#xA;वर्तमानः पितुः शास्त्रे ब्राह्मणानां तथैव च ||&#x9;019c&lt;br&gt;&#xA;बाह्लीकस्य प्रियो भ्राता शन्तनोश्च महात्मनः |&#x9;020a&lt;br&gt;&#xA;सौभ्रात्रं च परं तेषां सहितानां महात्मनाम् ||&#x9;020c&lt;br&gt;&#xA;अथ कालस्य पर्याये वृद्धो नृपतिसत्तमः |&#x9;021a&lt;br&gt;&#xA;सम्भारानभिषेकार्थं कारयामास शास्त्रतः |&#x9;021c&lt;br&gt;&#xA;मङ्गलानि च सर्वाणि कारयामास चाभिभूः ||&#x9;021e&lt;br&gt;&#xA;तं ब्राह्मणाश्च वृद्धाश्च पौरजानपदैः सह |&#x9;022a&lt;br&gt;&#xA;सर्वे निवारयामासुर्देवापेरभिषेचनम् ||&#x9;022c&lt;br&gt;&#xA;स तच्छ्रुत्वा तु नृपतिरभिषेकनिवारणम् |&#x9;023a&lt;br&gt;&#xA;अश्रुकण्ठोऽभवद्राजा पर्यशोचत चात्मजम् ||&#x9;023c&lt;br&gt;&#xA;एवं वदान्यो धर्मज्ञः सत्यसन्धश्च सोऽभवत् |&#x9;024a&lt;br&gt;&#xA;प्रियः प्रजानामपि संस्त्वग्दोषेण प्रदूषितः ||&#x9;024c&lt;br&gt;&#xA;हीनाङ्गं पृथिवीपालं नाभिनन्दन्ति देवताः |&#x9;025a&lt;br&gt;&#xA;इति कृत्वा नृपश्रेष्ठं प्रत्यषेधन्द्विजर्षभाः ||&#x9;025c&lt;br&gt;&#xA;ततः प्रव्यथितात्मासौ पुत्रशोकसमन्वितः |&#x9;026a&lt;br&gt;&#xA;ममार तं मृतं दृष्ट्वा देवापिः संश्रितो वनम् ||&#x9;026c&lt;br&gt;&#xA;बाह्लीको मातुलकुले त्यक्त्वा राज्यं व्यवस्थितः |&#x9;027a&lt;br&gt;&#xA;पितृभ्रातॄन्परित्यज्य प्राप्तवान्पुरमृद्धिमत् ||&#x9;027c&lt;br&gt;&#xA;बाह्लीकेन त्वनुज्ञातः शन्तनुर्लोकविश्रुतः |&#x9;028a&lt;br&gt;&#xA;पितर्युपरते राजन्राजा राज्यमकारयत् ||&#x9;028c&lt;br&gt;&#xA;तथैवाहं मतिमता परिचिन्त्येह पाण्डुना |&#x9;029a&lt;br&gt;&#xA;ज्येष्ठः प्रभ्रंशितो राज्याद्धीनाङ्ग इति भारत ||&#x9;029c&lt;br&gt;&#xA;पाण्डुस्तु राज्यं सम्प्राप्तः कनीयानपि सन्नृपः |&#x9;030a&lt;br&gt;&#xA;विनाशे तस्य पुत्राणामिदं राज्यमरिन्दम |&#x9;030c&lt;br&gt;&#xA;मय्यभागिनि राज्याय कथं त्वं राज्यमिच्छसि ||&#x9;030e&lt;br&gt;&#xA;युधिष्ठिरो राजपुत्रो महात्मा न्यायागतं राज्यमिदं च तस्य |&#x9;031a&lt;br&gt;&#xA;स कौरवस्यास्य जनस्य भर्ता प्रशासिता चैव महानुभावः ||&#x9;031c&lt;br&gt;&#xA;स सत्यसन्धः सतताप्रमत्तः शास्त्रे स्थितो बन्धुजनस्य साधुः |&#x9;032a&lt;br&gt;&#xA;प्रियः प्रजानां सुहृदानुकम्पी जितेन्द्रियः साधुजनस्य भर्ता ||&#x9;032c&lt;br&gt;&#xA;क्षमा तितिक्षा दम आर्जवं च सत्यव्रतत्वं श्रुतमप्रमादः |&#x9;033a&lt;br&gt;&#xA;भूतानुकम्पा ह्यनुशासनं च युधिष्ठिरे राजगुणाः समस्ताः ||&#x9;033c&lt;br&gt;&#xA;अराजपुत्रस्त्वमनार्यवृत्तो लुब्धस्तथा बन्धुषु पापबुद्धिः |&#x9;034a&lt;br&gt;&#xA;क्रमागतं राज्यमिदं परेषां हर्तुं कथं शक्ष्यसि दुर्विनीतः ||&#x9;034c&lt;br&gt;&#xA;प्रयच्छ राज्यार्धमपेतमोहः सवाहनं त्वं सपरिच्छदं च |&#x9;035a&lt;br&gt;&#xA;ततोऽवशेषं तव जीवितस्य सहानुजस्यैव भवेन्नरेन्द्र ||&#x9;035c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/148/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/148/</guid>
      <description>&lt;p&gt;वासुदेव उवाच ||&#x9;001 &lt;br&gt;&#xA;एवमुक्ते तु भीष्मेण द्रोणेन विदुरेण च |&#x9;001a&lt;br&gt;&#xA;गान्धार्या धृतराष्ट्रेण न च मन्दोऽन्वबुध्यत ||&#x9;001c&lt;br&gt;&#xA;अवधूयोत्थितः क्रुद्धो रोषात्संरक्तलोचनः |&#x9;002a&lt;br&gt;&#xA;अन्वद्रवन्त तं पश्चाद्राजानस्त्यक्तजीविताः ||&#x9;002c&lt;br&gt;&#xA;अज्ञापयच्च राज्ञस्तान्पार्थिवान्दुष्टचेतसः |&#x9;003a&lt;br&gt;&#xA;प्रयाध्वं वै कुरुक्षेत्रं पुष्योऽद्येति पुनः पुनः ||&#x9;003c&lt;br&gt;&#xA;ततस्ते पृथिवीपालाः प्रययुः सहसैनिकाः |&#x9;004a&lt;br&gt;&#xA;भीष्मं सेनापतिं कृत्वा संहृष्टाः कालचोदिताः ||&#x9;004c&lt;br&gt;&#xA;अक्षौहिण्यो दशैका च पार्थिवानां समागताः |&#x9;005a&lt;br&gt;&#xA;तासां प्रमुखतो भीष्मस्तालकेतुर्व्यरोचत |&#x9;005c&lt;br&gt;&#xA;यदत्र युक्तं प्राप्तं च तद्विधत्स्व विशां पते ||&#x9;005e&lt;br&gt;&#xA;उक्तं भीष्मेण यद्वाक्यं द्रोणेन विदुरेण च |&#x9;006a&lt;br&gt;&#xA;गान्धार्या धृतराष्ट्रेण समक्षं मम भारत |&#x9;006c&lt;br&gt;&#xA;एतत्ते कथितं राजन्यद्वृत्तं कुरुसंसदि ||&#x9;006e&lt;br&gt;&#xA;साम आदौ प्रयुक्तं मे राजन्सौभ्रात्रमिच्छता |&#x9;007a&lt;br&gt;&#xA;अभेदात्कुरुवंशस्य प्रजानां च विवृद्धये ||&#x9;007c&lt;br&gt;&#xA;पुनर्भेदश्च मे युक्तो यदा साम न गृह्यते |&#x9;008a&lt;br&gt;&#xA;कर्मानुकीर्तनं चैव देवमानुषसंहितम् ||&#x9;008c&lt;br&gt;&#xA;यदा नाद्रियते वाक्यं सामपूर्वं सुयोधनः |&#x9;009a&lt;br&gt;&#xA;तदा मया समानीय भेदिताः सर्वपार्थिवाः ||&#x9;009c&lt;br&gt;&#xA;अद्भुतानि च घोराणि दारुणानि च भारत |&#x9;010a&lt;br&gt;&#xA;अमानुषाणि कर्माणि दर्शितानि च मे विभो ||&#x9;010c&lt;br&gt;&#xA;भर्त्सयित्वा तु राज्ञस्तांस्तृणीकृत्य सुयोधनम् |&#x9;011a&lt;br&gt;&#xA;राधेयं भीषयित्वा च सौबलं च पुनः पुनः ||&#x9;011c&lt;br&gt;&#xA;न्यूनतां धार्तराष्ट्राणां निन्दां चैव पुनः पुनः |&#x9;012a&lt;br&gt;&#xA;भेदयित्वा नृपान्सर्वान्वाग्भिर्मन्त्रेण चासकृत् ||&#x9;012c&lt;br&gt;&#xA;पुनः सामाभिसंयुक्तं सम्प्रदानमथाब्रुवम् |&#x9;013a&lt;br&gt;&#xA;अभेदात्कुरुवंशस्य कार्ययोगात्तथैव च ||&#x9;013c&lt;br&gt;&#xA;ते बाला धृतराष्ट्रस्य भीष्मस्य विदुरस्य च |&#x9;014a&lt;br&gt;&#xA;तिष्ठेयुः पाण्डवाः सर्वे हित्वा मानमधश्चराः ||&#x9;014c&lt;br&gt;&#xA;प्रयच्छन्तु च ते राज्यमनीशास्ते भवन्तु च |&#x9;015a&lt;br&gt;&#xA;यथाह राजा गाङ्गेयो विदुरश्च तथास्तु तत् ||&#x9;015c&lt;br&gt;&#xA;सर्वं भवतु ते राज्यं पञ्च ग्रामान्विसर्जय |&#x9;016a&lt;br&gt;&#xA;अवश्यं भरणीया हि पितुस्ते राजसत्तम ||&#x9;016c&lt;br&gt;&#xA;एवमुक्तस्तु दुष्टात्मा नैव भावं व्यमुञ्चत |&#x9;017a&lt;br&gt;&#xA;दण्डं चतुर्थं पश्यामि तेषु पापेषु नान्यथा ||&#x9;017c&lt;br&gt;&#xA;निर्याताश्च विनाशाय कुरुक्षेत्रं नराधिपाः |&#x9;018a&lt;br&gt;&#xA;एतत्ते कथितं सर्वं यद्वृत्तं कुरुसंसदि ||&#x9;018c&lt;br&gt;&#xA;न ते राज्यं प्रयच्छन्ति विना युद्धेन पाण्डव |&#x9;019a&lt;br&gt;&#xA;विनाशहेतवः सर्वे प्रत्युपस्थितमृत्यवः ||&#x9;019c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/149/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/149/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;जनार्दनवचः श्रुत्वा धर्मराजो युधिष्ठिरः |&#x9;001a&lt;br&gt;&#xA;भ्रातॄनुवाच धर्मात्मा समक्षं केशवस्य ह ||&#x9;001c&lt;br&gt;&#xA;श्रुतं भवद्भिर्यद्वृत्तं सभायां कुरुसंसदि |&#x9;002a&lt;br&gt;&#xA;केशवस्यापि यद्वाक्यं तत्सर्वमवधारितम् ||&#x9;002c&lt;br&gt;&#xA;तस्मात्सेनाविभागं मे कुरुध्वं नरसत्तमाः |&#x9;003a&lt;br&gt;&#xA;अक्षौहिण्यस्तु सप्तैताः समेता विजयाय वै ||&#x9;003c&lt;br&gt;&#xA;तासां मे पतयः सप्त विख्यातास्तान्निबोधत |&#x9;004a&lt;br&gt;&#xA;द्रुपदश्च विराटश्च धृष्टद्युम्नशिखण्डिनौ ||&#x9;004c&lt;br&gt;&#xA;सात्यकिश्चेकितानश्च भीमसेनश्च वीर्यवान् |&#x9;005a&lt;br&gt;&#xA;एते सेनाप्रणेतारो वीराः सर्वे तनुत्यजः ||&#x9;005c&lt;br&gt;&#xA;सर्वे वेदविदः शूराः सर्वे सुचरितव्रताः |&#x9;006a&lt;br&gt;&#xA;ह्रीमन्तो नीतिमन्तश्च सर्वे युद्धविशारदाः |&#x9;006c&lt;br&gt;&#xA;इष्वस्त्रकुशलाश्चैव तथा सर्वास्त्रयोधिनः ||&#x9;006e&lt;br&gt;&#xA;सप्तानामपि यो नेता सेनानां प्रविभागवित् |&#x9;007a&lt;br&gt;&#xA;यः सहेत रणे भीष्मं शरार्चिःपावकोपमम् ||&#x9;007c&lt;br&gt;&#xA;त्वं तावत्सहदेवात्र प्रब्रूहि कुरुनन्दन |&#x9;008a&lt;br&gt;&#xA;स्वमतं पुरुषव्याघ्र को नः सेनापतिः क्षमः ||&#x9;008c&lt;br&gt;&#xA;सहदेव उवाच ||&#x9;009 &lt;br&gt;&#xA;संयुक्त एकदुःखश्च वीर्यवांश्च महीपतिः |&#x9;009a&lt;br&gt;&#xA;यं समाश्रित्य धर्मज्ञं स्वमंशमनुयुञ्ज्महे ||&#x9;009c&lt;br&gt;&#xA;मत्स्यो विराटो बलवान्कृतास्त्रो युद्धदुर्मदः |&#x9;010a&lt;br&gt;&#xA;प्रसहिष्यति सङ्ग्रामे भीष्मं तांश्च महारथान् ||&#x9;010c&lt;br&gt;&#xA;वैशम्पायन उवाच ||&#x9;011 &lt;br&gt;&#xA;तथोक्ते सहदेवेन वाक्ये वाक्यविशारदः |&#x9;011a&lt;br&gt;&#xA;नकुलोऽनन्तरं तस्मादिदं वचनमाददे ||&#x9;011c&lt;br&gt;&#xA;वयसा शास्त्रतो धैर्यात्कुलेनाभिजनेन च |&#x9;012a&lt;br&gt;&#xA;ह्रीमान्कुलान्वितः श्रीमान्सर्वशास्त्रविशारदः ||&#x9;012c&lt;br&gt;&#xA;वेद चास्त्रं भरद्वाजाद्दुर्धर्षः सत्यसङ्गरः |&#x9;013a&lt;br&gt;&#xA;यो नित्यं स्पर्धते द्रोणं भीष्मं चैव महाबलम् ||&#x9;013c&lt;br&gt;&#xA;श्लाघ्यः पार्थिवसङ्घस्य प्रमुखे वाहिनीपतिः |&#x9;014a&lt;br&gt;&#xA;पुत्रपौत्रैः परिवृतः शतशाख इव द्रुमः ||&#x9;014c&lt;br&gt;&#xA;यस्तताप तपो घोरं सदारः पृथिवीपतिः |&#x9;015a&lt;br&gt;&#xA;रोषाद्द्रोणविनाशाय वीरः समितिशोभनः ||&#x9;015c&lt;br&gt;&#xA;पितेवास्मान्समाधत्ते यः सदा पार्थिवर्षभः |&#x9;016a&lt;br&gt;&#xA;श्वशुरो द्रुपदोऽस्माकं सेनामग्रे प्रकर्षतु ||&#x9;016c&lt;br&gt;&#xA;स द्रोणभीष्मावायान्तौ सहेदिति मतिर्मम |&#x9;017a&lt;br&gt;&#xA;स हि दिव्यास्त्रविद्राजा सखा चाङ्गिरसो नृपः ||&#x9;017c&lt;br&gt;&#xA;माद्रीसुताभ्यामुक्ते तु स्वमते कुरुनन्दनः |&#x9;018a&lt;br&gt;&#xA;वासविर्वासवसमः सव्यसाच्यब्रवीद्वचः ||&#x9;018c&lt;br&gt;&#xA;योऽयं तपःप्रभावेन ॠषिसन्तोषणेन च |&#x9;019a&lt;br&gt;&#xA;दिव्यः पुरुष उत्पन्नो ज्वालावर्णो महाबलः ||&#x9;019c&lt;br&gt;&#xA;धनुष्मान्कवची खड्गी रथमारुह्य दंशितः |&#x9;020a&lt;br&gt;&#xA;दिव्यैर्हयवरैर्युक्तमग्निकुण्डात्समुत्थितः ||&#x9;020c&lt;br&gt;&#xA;गर्जन्निव महामेघो रथघोषेण वीर्यवान् |&#x9;021a&lt;br&gt;&#xA;सिंहसंहननो वीरः सिंहविक्रान्तविक्रमः ||&#x9;021c&lt;br&gt;&#xA;सिंहोरस्को महाबाहुः सिंहवक्षा महाबलः |&#x9;022a&lt;br&gt;&#xA;सिंहप्रगर्जनो वीरः सिंहस्कन्धो महाद्युतिः ||&#x9;022c&lt;br&gt;&#xA;सुभ्रूः सुदंष्ट्रः सुहनुः सुबाहुः सुमुखोऽकृशः |&#x9;023a&lt;br&gt;&#xA;सुजत्रुः सुविशालाक्षः सुपादः सुप्रतिष्ठितः ||&#x9;023c&lt;br&gt;&#xA;अभेद्यः सर्वशस्त्राणां प्रभिन्न इव वारणः |&#x9;024a&lt;br&gt;&#xA;जज्ञे द्रोणविनाशाय सत्यवादी जितेन्द्रियः ||&#x9;024c&lt;br&gt;&#xA;धृष्टद्युम्नमहं मन्ये सहेद्भीष्मस्य सायकान् |&#x9;025a&lt;br&gt;&#xA;वज्राशनिसमस्पर्शान्दीप्तास्यानुरगानिव||&#x9;025c&lt;br&gt;&#xA;यमदूतसमान्वेगे निपाते पावकोपमान् |&#x9;026a&lt;br&gt;&#xA;रामेणाजौ विषहितान्वज्रनिष्पेषदारुणान् ||&#x9;026c&lt;br&gt;&#xA;पुरुषं तं न पश्यामि यः सहेत महाव्रतम् |&#x9;027a&lt;br&gt;&#xA;धृष्टद्युम्नमृते राजन्निति मे धीयते मतिः ||&#x9;027c&lt;br&gt;&#xA;क्षिप्रहस्तश्चित्रयोधी मतः सेनापतिर्मम |&#x9;028a&lt;br&gt;&#xA;अभेद्यकवचः श्रीमान्मातङ्ग इव यूथपः ||&#x9;028c&lt;br&gt;&#xA;भीम उवाच ||&#x9;029 &lt;br&gt;&#xA;वधार्थं यः समुत्पन्नः शिखण्डी द्रुपदात्मजः |&#x9;029a&lt;br&gt;&#xA;वदन्ति सिद्धा राजेन्द्र ॠषयश्च समागताः ||&#x9;029c&lt;br&gt;&#xA;यस्य सङ्ग्राममध्येषु दिव्यमस्त्रं विकुर्वतः |&#x9;030a&lt;br&gt;&#xA;रूपं द्रक्ष्यन्ति पुरुषा रामस्येव महात्मनः ||&#x9;030c&lt;br&gt;&#xA;न तं युद्धेषु पश्यामि यो विभिन्द्याच्छिखण्डिनम् |&#x9;031a&lt;br&gt;&#xA;शस्त्रेण समरे राजन्सन्नद्धं स्यन्दने स्थितम् ||&#x9;031c&lt;br&gt;&#xA;द्वैरथे विषहेन्नान्यो भीष्मं राजन्महाव्रतम् |&#x9;032a&lt;br&gt;&#xA;शिखण्डिनमृते वीरं स मे सेनापतिर्मतः ||&#x9;032c&lt;br&gt;&#xA;युधिष्ठिर उवाच ||&#x9;033 &lt;br&gt;&#xA;सर्वस्य जगतस्तात सारासारं बलाबलम् |&#x9;033a&lt;br&gt;&#xA;सर्वं जानाति धर्मात्मा गतमेष्यच्च केशवः ||&#x9;033c&lt;br&gt;&#xA;यमाह कृष्णो दाशार्हः सोऽस्तु नो वाहिनीपतिः |&#x9;034a&lt;br&gt;&#xA;कृतास्त्रो ह्यकृतास्त्रो वा वृद्धो वा यदि वा युवा ||&#x9;034c&lt;br&gt;&#xA;एष नो विजये मूलमेष तात विपर्यये |&#x9;035a&lt;br&gt;&#xA;अत्र प्राणाश्च राज्यं च भावाभावौ सुखासुखे ||&#x9;035c&lt;br&gt;&#xA;एष धाता विधाता च सिद्धिरत्र प्रतिष्ठिता |&#x9;036a&lt;br&gt;&#xA;यमाह कृष्णो दाशार्हः स नः सेनापतिः क्षमः |&#x9;036c&lt;br&gt;&#xA;ब्रवीतु वदतां श्रेष्ठो निशा समतिवर्तते ||&#x9;036e&lt;br&gt;&#xA;ततः सेनापतिं कृत्वा कृष्णस्य वशवर्तिनम् |&#x9;037a&lt;br&gt;&#xA;रात्रिशेषे व्यतिक्रान्ते प्रयास्यामो रणाजिरम् ||&#x9;037c&lt;br&gt;&#xA;अधिवासितशस्त्राश्च कृतकौतुकमङ्गलाः ||&#x9;037e&lt;br&gt;&#xA;वैशम्पायन उवाच ||&#x9;038 &lt;br&gt;&#xA;तस्य तद्वचनं श्रुत्वा धर्मराजस्य धीमतः |&#x9;038a&lt;br&gt;&#xA;अब्रवीत्पुण्डरीकाक्षो धनञ्जयमवेक्ष्य ह ||&#x9;038c&lt;br&gt;&#xA;ममाप्येते महाराज भवद्भिर्य उदाहृताः |&#x9;039a&lt;br&gt;&#xA;नेतारस्तव सेनायाः शूरा विक्रान्तयोधिनः |&#x9;039c&lt;br&gt;&#xA;सर्व एते समर्था हि तव शत्रून्प्रमर्दितुम् ||&#x9;039e&lt;br&gt;&#xA;इन्द्रस्यापि भयं ह्येते जनयेयुर्महाहवे |&#x9;040a&lt;br&gt;&#xA;किं पुनर्धार्तराष्ट्राणां लुब्धानां पापचेतसाम् ||&#x9;040c&lt;br&gt;&#xA;मयापि हि महाबाहो त्वत्प्रियार्थमरिन्दम |&#x9;041a&lt;br&gt;&#xA;कृतो यत्नो महांस्तत्र शमः स्यादिति भारत |&#x9;041c&lt;br&gt;&#xA;धर्मस्य गतमानृण्यं न स्म वाच्या विवक्षताम् ||&#x9;041e&lt;br&gt;&#xA;कृतार्थं मन्यते बालः सोऽऽत्मानमविचक्षणः |&#x9;042a&lt;br&gt;&#xA;धार्तराष्ट्रो बलस्थं च मन्यतेऽऽत्मानमातुरः ||&#x9;042c&lt;br&gt;&#xA;युज्यतां वाहिनी साधु वधसाध्या हि ते मताः |&#x9;043a&lt;br&gt;&#xA;न धार्तराष्ट्राः शक्ष्यन्ति स्थातुं दृष्ट्वा धनञ्जयम् ||&#x9;043c&lt;br&gt;&#xA;भीमसेनं च सङ्क्रुद्धं यमौ चापि यमोपमौ |&#x9;044a&lt;br&gt;&#xA;युयुधानद्वितीयं च धृष्टद्युम्नममर्षणम् ||&#x9;044c&lt;br&gt;&#xA;अभिमन्युं द्रौपदेयान्विराटद्रुपदावपि |&#x9;045a&lt;br&gt;&#xA;अक्षौहिणीपतींश्चान्यान्नरेन्द्रान्दृढविक्रमान् ||&#x9;045c&lt;br&gt;&#xA;सारवद्बलमस्माकं दुष्प्रधर्षं दुरासदम् |&#x9;046a&lt;br&gt;&#xA;धार्तराष्ट्रबलं सङ्ख्ये वधिष्यति न संशयः ||&#x9;046c&lt;br&gt;&#xA;एवमुक्ते तु कृष्णेन सम्प्रहृष्यन्नरोत्तमाः |&#x9;047a&lt;br&gt;&#xA;तेषां प्रहृष्टमनसां नादः समभवन्महान् ||&#x9;047c&lt;br&gt;&#xA;योग इत्यथ सैन्यानां त्वरतां सम्प्रधावताम् |&#x9;048a&lt;br&gt;&#xA;हयवारणशब्दश्च नेमिघोषश्च सर्वशः |&#x9;048c&lt;br&gt;&#xA;शङ्खदुन्दुभिनिर्घोषस्तुमुलः सर्वतोऽभवत् ||&#x9;048e&lt;br&gt;&#xA;प्रयास्यतां पाण्डवानां ससैन्यानां समन्ततः |&#x9;049a&lt;br&gt;&#xA;गङ्गेव पूर्णा दुर्धर्षा समदृश्यत वाहिनी ||&#x9;049c&lt;br&gt;&#xA;अग्रानीके भीमसेनो माद्रीपुत्रौ च दंशितौ |&#x9;050a&lt;br&gt;&#xA;सौभद्रो द्रौपदेयाश्च धृष्टद्युम्नश्च पार्षतः |&#x9;050c&lt;br&gt;&#xA;प्रभद्रकाश्च पाञ्चाला भीमसेनमुखा ययुः ||&#x9;050e&lt;br&gt;&#xA;ततः शब्दः समभवत्समुद्रस्येव पर्वणि |&#x9;051a&lt;br&gt;&#xA;हृष्टानां सम्प्रयातानां घोषो दिवमिवास्पृशत् ||&#x9;051c&lt;br&gt;&#xA;प्रहृष्टा दंशिता योधाः परानीकविदारणाः |&#x9;052a&lt;br&gt;&#xA;तेषां मध्ये ययौ राजा कुन्तीपुत्रो युधिष्ठिरः ||&#x9;052c&lt;br&gt;&#xA;शकटापणवेशाश्च यानयुग्यं च सर्वशः |&#x9;053a&lt;br&gt;&#xA;कोशयन्त्रायुधं चैव ये च वैद्याश्चिकित्सकाः ||&#x9;053c&lt;br&gt;&#xA;फल्गु यच्च बलं किञ्चित्तथैव कृशदुर्बलम् |&#x9;054a&lt;br&gt;&#xA;तत्सङ्गृह्य ययौ राजा ये चापि परिचारकाः ||&#x9;054c&lt;br&gt;&#xA;उपप्लव्ये तु पाञ्चाली द्रौपदी सत्यवादिनी |&#x9;055a&lt;br&gt;&#xA;सह स्त्रीभिर्निववृते दासीदाससमावृता ||&#x9;055c&lt;br&gt;&#xA;कृत्वा मूलप्रतीकारान्गुल्मैः स्थावरजङ्गमैः |&#x9;056a&lt;br&gt;&#xA;स्कन्धावारेण महता प्रययुः पाण्डुनन्दनाः ||&#x9;056c&lt;br&gt;&#xA;ददतो गां हिरण्यं च ब्राह्मणैरभिसंवृताः |&#x9;057a&lt;br&gt;&#xA;स्तूयमाना ययू राजन्रथैर्मणिविभूषितैः ||&#x9;057c&lt;br&gt;&#xA;केकया धृष्टकेतुश्च पुत्रः काश्यस्य चाभिभूः |&#x9;058a&lt;br&gt;&#xA;श्रेणिमान्वसुदानश्च शिखण्डी चापराजितः ||&#x9;058c&lt;br&gt;&#xA;हृष्टास्तुष्टाः कवचिनः सशस्त्राः समलङ्कृताः |&#x9;059a&lt;br&gt;&#xA;राजानमन्वयुः सर्वे परिवार्य युधिष्ठिरम् ||&#x9;059c&lt;br&gt;&#xA;जघनार्धे विराटश्च यज्ञसेनश्च सोमकिः |&#x9;060a&lt;br&gt;&#xA;सुधर्मा कुन्तिभोजश्च धृष्टद्युम्नस्य चात्मजाः ||&#x9;060c&lt;br&gt;&#xA;रथायुतानि चत्वारि हयाः पञ्चगुणास्ततः |&#x9;061a&lt;br&gt;&#xA;पत्तिसैन्यं दशगुणं सादिनामयुतानि षट् ||&#x9;061c&lt;br&gt;&#xA;अनाधृष्टिश्चेकितानश्चेदिराजोऽथ सात्यकिः |&#x9;062a&lt;br&gt;&#xA;परिवार्य ययुः सर्वे वासुदेवधनञ्जयौ ||&#x9;062c&lt;br&gt;&#xA;आसाद्य तु कुरुक्षेत्रं व्यूढानीकाः प्रहारिणः |&#x9;063a&lt;br&gt;&#xA;पाण्डवाः समदृश्यन्त नर्दन्तो वृषभा इव ||&#x9;063c&lt;br&gt;&#xA;तेऽवगाह्य कुरुक्षेत्रं शङ्खान्दध्मुररिन्दमाः |&#x9;064a&lt;br&gt;&#xA;तथैव दध्मतुः शङ्खौ वासुदेवधनञ्जयौ ||&#x9;064c&lt;br&gt;&#xA;पाञ्चजन्यस्य निर्घोषं विस्फूर्जितमिवाशनेः |&#x9;065a&lt;br&gt;&#xA;निशम्य सर्वसैन्यानि समहृष्यन्त सर्वशः ||&#x9;065c&lt;br&gt;&#xA;शङ्खदुन्दुभिसंसृष्टः सिंहनादस्तरस्विनाम् |&#x9;066a&lt;br&gt;&#xA;पृथिवीं चान्तरिक्षं च सागरांश्चान्वनादयत् ||&#x9;066c&lt;br&gt;&#xA;ततो देशे समे स्निग्धे प्रभूतयवसेन्धने |&#x9;067a&lt;br&gt;&#xA;निवेशयामास तदा सेनां राजा युधिष्ठिरः ||&#x9;067c&lt;br&gt;&#xA;परिहृत्य श्मशानानि देवतायतनानि च |&#x9;068a&lt;br&gt;&#xA;आश्रमांश्च महर्षीणां तीर्थान्यायतनानि च ||&#x9;068c&lt;br&gt;&#xA;मधुरानूषरे देशे शिवे पुण्ये महीपतिः |&#x9;069a&lt;br&gt;&#xA;निवेशं कारयामास कुन्तीपुत्रो युधिष्ठिरः ||&#x9;069c&lt;br&gt;&#xA;ततश्च पुनरुत्थाय सुखी विश्रान्तवाहनः |&#x9;070a&lt;br&gt;&#xA;प्रययौ पृथिवीपालैर्वृतः शतसहस्रशः ||&#x9;070c&lt;br&gt;&#xA;विद्राव्य शतशो गुल्मान्धार्तराष्ट्रस्य सैनिकान् |&#x9;071a&lt;br&gt;&#xA;पर्यक्रामत्समन्ताच्च पार्थेन सह केशवः ||&#x9;071c&lt;br&gt;&#xA;शिबिरं मापयामास धृष्टद्युम्नश्च पार्षतः |&#x9;072a&lt;br&gt;&#xA;सात्यकिश्च रथोदारो युयुधानः प्रतापवान् ||&#x9;072c&lt;br&gt;&#xA;आसाद्य सरितं पुण्यां कुरुक्षेत्रे हिरण्वतीम् |&#x9;073a&lt;br&gt;&#xA;सूपतीर्थां शुचिजलां शर्करापङ्कवर्जिताम् ||&#x9;073c&lt;br&gt;&#xA;खानयामास परिखां केशवस्तत्र भारत |&#x9;074a&lt;br&gt;&#xA;गुप्त्यर्थमपि चादिश्य बलं तत्र न्यवेशयत् ||&#x9;074c&lt;br&gt;&#xA;विधिर्यः शिबिरस्यासीत्पाण्डवानां महात्मनाम् |&#x9;075a&lt;br&gt;&#xA;तद्विधानि नरेन्द्राणां कारयामास केशवः ||&#x9;075c&lt;br&gt;&#xA;प्रभूतजलकाष्ठानि दुराधर्षतराणि च |&#x9;076a&lt;br&gt;&#xA;भक्ष्यभोज्योपपन्नानि शतशोऽथ सहस्रशः ||&#x9;076c&lt;br&gt;&#xA;शिबिराणि महार्हाणि राज्ञां तत्र पृथक्पृथक् |&#x9;077a&lt;br&gt;&#xA;विमानानीव राजेन्द्र निविष्टानि महीतले ||&#x9;077c&lt;br&gt;&#xA;तत्रासञ्शिल्पिनः प्राज्ञाः शतशो दत्तवेतनाः |&#x9;078a&lt;br&gt;&#xA;सर्वोपकरणैर्युक्ता वैद्याश्च सुविशारदाः ||&#x9;078c&lt;br&gt;&#xA;ज्याधनुर्वर्मशस्त्राणां तथैव मधुसर्पिषोः |&#x9;079a&lt;br&gt;&#xA;ससर्ज रसपांसूनां राशयः पर्वतोपमाः ||&#x9;079c&lt;br&gt;&#xA;बहूदकं सुयवसं तुषाङ्गारसमन्वितम् |&#x9;080a&lt;br&gt;&#xA;शिबिरे शिबिरे राजा सञ्चकार युधिष्ठिरः ||&#x9;080c&lt;br&gt;&#xA;महायन्त्राणि नाराचास्तोमरर्ष्टिपरश्वधाः |&#x9;081a&lt;br&gt;&#xA;धनूंषि कवचादीनि हृद्यभूवन्नृणां तदा ||&#x9;081c&lt;br&gt;&#xA;गजाः कङ्कटसन्नाहा लोहवर्मोत्तरच्छदाः |&#x9;082a&lt;br&gt;&#xA;अदृश्यंस्तत्र गिर्याभाः सहस्रशतयोधिनः ||&#x9;082c&lt;br&gt;&#xA;निविष्टान्पाण्डवांस्तत्र ज्ञात्वा मित्राणि भारत |&#x9;083a&lt;br&gt;&#xA;अभिसस्रुर्यथोद्देशं सबलाः सहवाहनाः ||&#x9;083c&lt;br&gt;&#xA;चरितब्रह्मचर्यास्ते सोमपा भूरिदक्षिणाः |&#x9;084a&lt;br&gt;&#xA;जयाय पाण्डुपुत्राणां समाजग्मुर्महीक्षितः ||&#x9;084c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/150/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/150/</guid>
      <description>&lt;p&gt;जनमेजय उवाच ||&#x9;001 &lt;br&gt;&#xA;युधिष्ठिरं सहानीकमुपयान्तं युयुत्सया |&#x9;001a&lt;br&gt;&#xA;सन्निविष्टं कुरुक्षेत्रे वासुदेवेन पालितम् ||&#x9;001c&lt;br&gt;&#xA;विराटद्रुपदाभ्यां च सपुत्राभ्यां समन्वितम् |&#x9;002a&lt;br&gt;&#xA;केकयैर्वृष्णिभिश्चैव पार्थिवैः शतशो वृतम् ||&#x9;002c&lt;br&gt;&#xA;महेन्द्रमिव चादित्यैरभिगुप्तं महारथैः |&#x9;003a&lt;br&gt;&#xA;श्रुत्वा दुर्योधनो राजा किं कार्यं प्रत्यपद्यत ||&#x9;003c&lt;br&gt;&#xA;एतदिच्छाम्यहं श्रोतुं विस्तरेण तपोधन |&#x9;004a&lt;br&gt;&#xA;सम्भ्रमे तुमुले तस्मिन्यदासीत्कुरुजाङ्गले ||&#x9;004c&lt;br&gt;&#xA;व्यथयेयुर्हि देवानां सेनामपि समागमे |&#x9;005a&lt;br&gt;&#xA;पाण्डवा वासुदेवश्च विराटद्रुपदौ तथा ||&#x9;005c&lt;br&gt;&#xA;धृष्टद्युम्नश्च पाञ्चाल्यः शिखण्डी च महारथः |&#x9;006a&lt;br&gt;&#xA;युयुधानश्च विक्रान्तो देवैरपि दुरासदः ||&#x9;006c&lt;br&gt;&#xA;एतदिच्छाम्यहं श्रोतुं विस्तरेण तपोधन |&#x9;007a&lt;br&gt;&#xA;कुरूणां पाण्डवानां च यद्यदासीद्विचेष्टितम् ||&#x9;007c&lt;br&gt;&#xA;वैशम्पायन उवाच ||&#x9;008 &lt;br&gt;&#xA;प्रतियाते तु दाशार्हे राजा दुर्योधनस्तदा |&#x9;008a&lt;br&gt;&#xA;कर्णं दुःशासनं चैव शकुनिं चाब्रवीदिदम् ||&#x9;008c&lt;br&gt;&#xA;अकृतेनैव कार्येण गतः पार्थानधोक्षजः |&#x9;009a&lt;br&gt;&#xA;स एनान्मन्युनाविष्टो ध्रुवं वक्ष्यत्यसंशयम् ||&#x9;009c&lt;br&gt;&#xA;इष्टो हि वासुदेवस्य पाण्डवैर्मम विग्रहः |&#x9;010a&lt;br&gt;&#xA;भीमसेनार्जुनौ चैव दाशार्हस्य मते स्थितौ ||&#x9;010c&lt;br&gt;&#xA;अजातशत्रुरप्यद्य भीमार्जुनवशानुगः |&#x9;011a&lt;br&gt;&#xA;निकृतश्च मया पूर्वं सह सर्वैः सहोदरैः ||&#x9;011c&lt;br&gt;&#xA;विराटद्रुपदौ चैव कृतवैरौ मया सह |&#x9;012a&lt;br&gt;&#xA;तौ च सेनाप्रणेतारौ वासुदेववशानुगौ ||&#x9;012c&lt;br&gt;&#xA;भविता विग्रहः सोऽयं तुमुलो लोमहर्षणः |&#x9;013a&lt;br&gt;&#xA;तस्मात्साङ्ग्रामिकं सर्वं कारयध्वमतन्द्रिताः ||&#x9;013c&lt;br&gt;&#xA;शिबिराणि कुरुक्षेत्रे क्रियन्तां वसुधाधिपाः |&#x9;014a&lt;br&gt;&#xA;सुपर्याप्तावकाशानि दुरादेयानि शत्रुभिः ||&#x9;014c&lt;br&gt;&#xA;आसन्नजलकाष्ठानि शतशोऽथ सहस्रशः |&#x9;015a&lt;br&gt;&#xA;अच्छेद्याहारमार्गाणि रत्नोच्चयचितानि च |&#x9;015c&lt;br&gt;&#xA;विविधायुधपूर्णानि पताकाध्वजवन्ति च ||&#x9;015e&lt;br&gt;&#xA;समाश्च तेषां पन्थानः क्रियन्तां नगराद्बहिः |&#x9;016a&lt;br&gt;&#xA;प्रयाणं घुष्यतामद्य श्वोभूत इति माचिरम् ||&#x9;016c&lt;br&gt;&#xA;ते तथेति प्रतिज्ञाय श्वोभूते चक्रिरे तथा |&#x9;017a&lt;br&gt;&#xA;हृष्टरूपा महात्मानो विनाशाय महीक्षिताम् ||&#x9;017c&lt;br&gt;&#xA;ततस्ते पार्थिवाः सर्वे तच्छ्रुत्वा राजशासनम् |&#x9;018a&lt;br&gt;&#xA;आसनेभ्यो महार्हेभ्य उदतिष्ठन्नमर्षिताः ||&#x9;018c&lt;br&gt;&#xA;बाहून्परिघसङ्काशान्संस्पृशन्तः शनैः शनैः |&#x9;019a&lt;br&gt;&#xA;काञ्चनाङ्गददीप्तांश्च चन्दनागरुभूषितान् ||&#x9;019c&lt;br&gt;&#xA;उष्णीषाणि नियच्छन्तः पुण्डरीकनिभैः करैः |&#x9;020a&lt;br&gt;&#xA;अन्तरीयोत्तरीयाणि भूषणानि च सर्वशः ||&#x9;020c&lt;br&gt;&#xA;ते रथान्रथिनः श्रेष्ठा हयांश्च हयकोविदाः |&#x9;021a&lt;br&gt;&#xA;सज्जयन्ति स्म नागांश्च नागशिक्षासु निष्ठिताः ||&#x9;021c&lt;br&gt;&#xA;अथ वर्माणि चित्राणि काञ्चनानि बहूनि च |&#x9;022a&lt;br&gt;&#xA;विविधानि च शस्त्राणि चक्रुः सज्जानि सर्वशः ||&#x9;022c&lt;br&gt;&#xA;पदातयश्च पुरुषाः शस्त्राणि विविधानि च |&#x9;023a&lt;br&gt;&#xA;उपजह्रुः शरीरेषु हेमचित्राण्यनेकशः ||&#x9;023c&lt;br&gt;&#xA;तदुत्सव इवोदग्रं सम्प्रहृष्टनरावृतम् |&#x9;024a&lt;br&gt;&#xA;नगरं धार्तराष्ट्रस्य भारतासीत्समाकुलम् ||&#x9;024c&lt;br&gt;&#xA;जनौघसलिलावर्तो रथनागाश्वमीनवान् |&#x9;025a&lt;br&gt;&#xA;शङ्खदुन्दुभिनिर्घोषः कोशसञ्चयरत्नवान् ||&#x9;025c&lt;br&gt;&#xA;चित्राभरणवर्मोर्मिः शस्त्रनिर्मलफेनवान् | &#x9;026a&lt;br&gt;&#xA;प्रासादमालाद्रिवृतो रथ्यापणमहाह्रदः ||&#x9;026c&lt;br&gt;&#xA;योधचन्द्रोदयोद्भूतः कुरुराजमहार्णवः |&#x9;027a&lt;br&gt;&#xA;अदृश्यत तदा राजंश्चन्द्रोदय इवार्णवः ||&#x9;027c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/151/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/151/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;वासुदेवस्य तद्वाक्यमनुस्मृत्य युधिष्ठिरः |&#x9;001a&lt;br&gt;&#xA;पुनः पप्रच्छ वार्ष्णेयं कथं मन्दोऽब्रवीदिदम् ||&#x9;001c&lt;br&gt;&#xA;अस्मिन्नभ्यागते काले किं च नः क्षममच्युत |&#x9;002a&lt;br&gt;&#xA;कथं च वर्तमाना वै स्वधर्मान्न च्यवेमहि ||&#x9;002c&lt;br&gt;&#xA;दुर्योधनस्य कर्णस्य शकुनेः सौबलस्य च |&#x9;003a&lt;br&gt;&#xA;वासुदेव मतज्ञोऽसि मम सभ्रातृकस्य च ||&#x9;003c&lt;br&gt;&#xA;विदुरस्यापि ते वाक्यं श्रुतं भीष्मस्य चोभयोः |&#x9;004a&lt;br&gt;&#xA;कुन्त्याश्च विपुलप्रज्ञ प्रज्ञा कार्त्स्न्येन ते श्रुता ||&#x9;004c&lt;br&gt;&#xA;सर्वमेतदतिक्रम्य विचार्य च पुनः पुनः |&#x9;005a&lt;br&gt;&#xA;यन्नः क्षमं महाबाहो तद्ब्रवीह्यविचारयन् ||&#x9;005c&lt;br&gt;&#xA;श्रुत्वैतद्धर्मराजस्य धर्मार्थसहितं वचः |&#x9;006a&lt;br&gt;&#xA;मेघदुन्दुभिनिर्घोषः कृष्णो वचनमब्रवीत् ||&#x9;006c&lt;br&gt;&#xA;उक्तवानस्मि यद्वाक्यं धर्मार्थसहितं हितम् |&#x9;007a&lt;br&gt;&#xA;न तु तन्निकृतिप्रज्ञे कौरव्ये प्रतितिष्ठति ||&#x9;007c&lt;br&gt;&#xA;न च भीष्मस्य दुर्मेधाः शृणोति विदुरस्य वा |&#x9;008a&lt;br&gt;&#xA;मम वा भाषितं किञ्चित्सर्वमेवातिवर्तते ||&#x9;008c&lt;br&gt;&#xA;न स कामयते धर्मं न स कामयते यशः |&#x9;009a&lt;br&gt;&#xA;जितं स मन्यते सर्वं दुरात्मा कर्णमाश्रितः ||&#x9;009c&lt;br&gt;&#xA;बन्धमाज्ञापयामास मम चापि सुयोधनः |&#x9;010a&lt;br&gt;&#xA;न च तं लब्धवान्कामं दुरात्मा शासनातिगः ||&#x9;010c&lt;br&gt;&#xA;न च भीष्मो न च द्रोणो युक्तं तत्राहतुर्वचः |&#x9;011a&lt;br&gt;&#xA;सर्वे तमनुवर्तन्ते ॠते विदुरमच्युत ||&#x9;011c&lt;br&gt;&#xA;शकुनिः सौबलश्चैव कर्णदुःशासनावपि |&#x9;012a&lt;br&gt;&#xA;त्वय्ययुक्तान्यभाषन्त मूढा मूढममर्षणम् ||&#x9;012c&lt;br&gt;&#xA;किं च तेन मयोक्तेन यान्यभाषन्त कौरवाः |&#x9;013a&lt;br&gt;&#xA;सङ्क्षेपेण दुरात्मासौ न युक्तं त्वयि वर्तते ||&#x9;013c&lt;br&gt;&#xA;न पार्थिवेषु सर्वेषु य इमे तव सैनिकाः |&#x9;014a&lt;br&gt;&#xA;यत्पापं यन्न कल्याणं सर्वं तस्मिन्प्रतिष्ठितम् ||&#x9;014c&lt;br&gt;&#xA;न चापि वयमत्यर्थं परित्यागेन कर्हिचित् |&#x9;015a&lt;br&gt;&#xA;कौरवैः शममिच्छामस्तत्र युद्धमनन्तरम् ||&#x9;015c&lt;br&gt;&#xA;तच्छ्रुत्वा पार्थिवाः सर्वे वासुदेवस्य भाषितम् |&#x9;016a&lt;br&gt;&#xA;अब्रुवन्तो मुखं राज्ञः समुदैक्षन्त भारत ||&#x9;016c&lt;br&gt;&#xA;युधिष्ठिरस्त्वभिप्रायमुपलभ्य महीक्षिताम् |&#x9;017a&lt;br&gt;&#xA;योगमाज्ञापयामास भीमार्जुनयमैः सह ||&#x9;017c&lt;br&gt;&#xA;ततः किलकिलाभूतमनीकं पाण्डवस्य ह |&#x9;018a&lt;br&gt;&#xA;आज्ञापिते तदा योगे समहृष्यन्त सैनिकाः ||&#x9;018c&lt;br&gt;&#xA;अवध्यानां वधं पश्यन्धर्मराजो युधिष्ठिरः |&#x9;019a&lt;br&gt;&#xA;निष्टनन्भीमसेनं च विजयं चेदमब्रवीत् ||&#x9;019c&lt;br&gt;&#xA;यदर्थं वनवासश्च प्राप्तं दुःखं च यन्मया |&#x9;020a&lt;br&gt;&#xA;सोऽयमस्मानुपैत्येव परोऽनर्थः प्रयत्नतः ||&#x9;020c&lt;br&gt;&#xA;यस्मिन्यत्नः कृतोऽस्माभिः स नो हीनः प्रयत्नतः |&#x9;021a&lt;br&gt;&#xA;अकृते तु प्रयत्नेऽस्मानुपावृत्तः कलिर्महान् ||&#x9;021c&lt;br&gt;&#xA;कथं ह्यवध्यैः सङ्ग्रामः कार्यः सह भविष्यति |&#x9;022a&lt;br&gt;&#xA;कथं हत्वा गुरून्वृद्धान्विजयो नो भविष्यति ||&#x9;022c&lt;br&gt;&#xA;तच्छ्रुत्वा धर्मराजस्य सव्यसाची परन्तपः |&#x9;023a&lt;br&gt;&#xA;यदुक्तं वासुदेवेन श्रावयामास तद्वचः ||&#x9;023c&lt;br&gt;&#xA;उक्तवान्देवकीपुत्रः कुन्त्याश्च विदुरस्य च |&#x9;024a&lt;br&gt;&#xA;वचनं तत्त्वया राजन्निखिलेनावधारितम् ||&#x9;024c&lt;br&gt;&#xA;न च तौ वक्ष्यतोऽधर्ममिति मे नैष्ठिकी मतिः |&#x9;025a&lt;br&gt;&#xA;न चापि युक्तं कौन्तेय निवर्तितुमयुध्यतः ||&#x9;025c&lt;br&gt;&#xA;तच्छ्रुत्वा वासुदेवोऽपि सव्यसाचिवचस्तदा |&#x9;026a&lt;br&gt;&#xA;स्मयमानोऽब्रवीत्पार्थमेवमेतदिति ब्रुवन् ||&#x9;026c&lt;br&gt;&#xA;ततस्ते धृतसङ्कल्पा युद्धाय सहसैनिकाः |&#x9;027a&lt;br&gt;&#xA;पाण्डवेया महाराज तां रात्रिं सुखमावसन् ||&#x9;027c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/152/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/152/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;व्युषितायां रजन्यां तु राजा दुर्योधनस्ततः |&#x9;001a&lt;br&gt;&#xA;व्यभजत्तान्यनीकानि दश चैकं च भारत ||&#x9;001c&lt;br&gt;&#xA;नरहस्तिरथाश्वानां सारं मध्यं च फल्गु च |&#x9;002a&lt;br&gt;&#xA;सर्वेष्वेतेष्वनीकेषु सन्दिदेश महीपतिः ||&#x9;002c&lt;br&gt;&#xA;सानुकर्षाः सतूणीराः सवरूथाः सतोमराः |&#x9;003a&lt;br&gt;&#xA;सोपासङ्गाः सशक्तीकाः सनिषङ्गाः सपोथिकाः ||&#x9;003c&lt;br&gt;&#xA;सध्वजाः सपताकाश्च सशरासनतोमराः |&#x9;004a&lt;br&gt;&#xA;रज्जुभिश्च विचित्राभिः सपाशाः सपरिस्तराः ||&#x9;004c&lt;br&gt;&#xA;सकचग्रहविक्षेपाः सतैलगुडवालुकाः |&#x9;005a&lt;br&gt;&#xA;साशीविषघटाः सर्वे ससर्जरसपांसवः ||&#x9;005c&lt;br&gt;&#xA;सघण्टाफलकाः सर्वे वासीवृक्षादनान्विताः |&#x9;006a&lt;br&gt;&#xA;व्याघ्रचर्मपरीवारा वृताश्च द्वीपिचर्मभिः ||&#x9;006c&lt;br&gt;&#xA;सवस्तयः सशृङ्गाश्च सप्रासविविधायुधाः |&#x9;007a&lt;br&gt;&#xA;सकुठाराः सकुद्दालाः सतैलक्षौमसर्पिषः ||&#x9;007c&lt;br&gt;&#xA;चित्रानीकाः सुवपुषो ज्वलिता इव पावकाः |&#x9;008a&lt;br&gt;&#xA;तथा कवचिनः शूराः शस्त्रेषु कृतनिश्रमाः ||&#x9;008c&lt;br&gt;&#xA;कुलीना हययोनिज्ञाः सारथ्ये विनिवेशिताः |&#x9;009a&lt;br&gt;&#xA;बद्धारिष्टा बद्धकक्ष्या बद्धध्वजपताकिनः ||&#x9;009c&lt;br&gt;&#xA;चतुर्युजो रथाः सर्वे सर्वे शस्त्रसमायुताः |&#x9;010a&lt;br&gt;&#xA;संहृष्टवाहनाः सर्वे सर्वे शतशरासनाः ||&#x9;010c&lt;br&gt;&#xA;धुर्ययोर्हययोरेकस्तथान्यौ पार्ष्णिसारथी |&#x9;011a&lt;br&gt;&#xA;तौ चापि रथिनां श्रेष्ठौ रथी च हयवित्तथा ||&#x9;011c&lt;br&gt;&#xA;नगराणीव गुप्तानि दुरादेयानि शत्रुभिः |&#x9;012a&lt;br&gt;&#xA;आसन्रथसहस्राणि हेममालीनि सर्वशः ||&#x9;012c&lt;br&gt;&#xA;यथा रथास्तथा नागा बद्धकक्ष्याः स्वलङ्कृताः |&#x9;013a&lt;br&gt;&#xA;बभूवुः सप्त पुरुषा रत्नवन्त इवाद्रयः ||&#x9;013c&lt;br&gt;&#xA;द्वावङ्कुशधरौ तेषु द्वावुत्तमधनुर्धरौ |&#x9;014a&lt;br&gt;&#xA;द्वौ वरासिधरौ राजन्नेकः शक्तिपताकधृक् ||&#x9;014c&lt;br&gt;&#xA;गजैर्मत्तैः समाकीर्णं सर्वमायुधकोशकैः |&#x9;015a&lt;br&gt;&#xA;तद्बभूव बलं राजन्कौरव्यस्य सहस्रशः ||&#x9;015c&lt;br&gt;&#xA;विचित्रकवचामुक्तैः सपताकैः स्वलङ्कृतैः |&#x9;016a&lt;br&gt;&#xA;सादिभिश्चोपसम्पन्ना आसन्नयुतशो हयाः ||&#x9;016c&lt;br&gt;&#xA;सुसङ्ग्राहाः सुसन्तोषा हेमभाण्डपरिच्छदाः |&#x9;017a&lt;br&gt;&#xA;अनेकशतसाहस्रास्ते च सादिवशे स्थिताः ||&#x9;017c&lt;br&gt;&#xA;नानारूपविकाराश्च नानाकवचशस्त्रिणः |&#x9;018a&lt;br&gt;&#xA;पदातिनो नरास्तत्र बभूवुर्हेममालिनः ||&#x9;018c&lt;br&gt;&#xA;रथस्यासन्दश गजा गजस्य दश वाजिनः |&#x9;019a&lt;br&gt;&#xA;नरा दश हयस्यासन्पादरक्षाः समन्ततः ||&#x9;019c&lt;br&gt;&#xA;रथस्य नागाः पञ्चाशन्नागस्यासञ्शतं हयाः |&#x9;020a&lt;br&gt;&#xA;हयस्य पुरुषाः सप्त भिन्नसन्धानकारिणः ||&#x9;020c&lt;br&gt;&#xA;सेना पञ्चशतं नागा रथास्तावन्त एव च |&#x9;021a&lt;br&gt;&#xA;दशसेना च पृतना पृतना दशवाहिनी ||&#x9;021c&lt;br&gt;&#xA;वाहिनी पृतना सेना ध्वजिनी सादिनी चमूः |&#x9;022a&lt;br&gt;&#xA;अक्षौहिणीति पर्यायैर्निरुक्ताथ वरूथिनी |&#x9;022c&lt;br&gt;&#xA;एवं व्यूढान्यनीकानि कौरवेयेण धीमता ||&#x9;022e&lt;br&gt;&#xA;अक्षौहिण्यो दशैका च सङ्ख्याताः सप्त चैव ह |&#x9;023a&lt;br&gt;&#xA;अक्षौहिण्यस्तु सप्तैव पाण्डवानामभूद्बलम् |&#x9;023c&lt;br&gt;&#xA;अक्षौहिण्यो दशैका च कौरवाणामभूद्बलम् ||&#x9;023e&lt;br&gt;&#xA;नराणां पञ्चपञ्चाशदेषा पत्तिर्विधीयते |&#x9;024a&lt;br&gt;&#xA;सेनामुखं च तिस्रस्ता गुल्म इत्यभिसञ्ज्ञितः ||&#x9;024c&lt;br&gt;&#xA;दश गुल्मा गणस्त्वासीद्गणास्त्वयुतशोऽभवन् |&#x9;025a&lt;br&gt;&#xA;दुर्योधनस्य सेनासु योत्स्यमानाः प्रहारिणः ||&#x9;025c&lt;br&gt;&#xA;तत्र दुर्योधनो राजा शूरान्बुद्धिमतो नरान् |&#x9;026a&lt;br&gt;&#xA;प्रसमीक्ष्य महाबाहुश्चक्रे सेनापतींस्तदा ||&#x9;026c&lt;br&gt;&#xA;पृथगक्षौहिणीनां च प्रणेतॄन्नरसत्तमान् |&#x9;027a&lt;br&gt;&#xA;विधिपूर्वं समानीय पार्थिवानभ्यषेचयत् ||&#x9;027c&lt;br&gt;&#xA;कृपं द्रोणं च शल्यं च सैन्धवं च महारथम् |&#x9;028a&lt;br&gt;&#xA;सुदक्षिणं च काम्बोजं कृतवर्माणमेव च ||&#x9;028c&lt;br&gt;&#xA;द्रोणपुत्रं च कर्णं च भूरिश्रवसमेव च |&#x9;029a&lt;br&gt;&#xA;शकुनिं सौबलं चैव बाह्लीकं च महारथम् ||&#x9;029c&lt;br&gt;&#xA;दिवसे दिवसे तेषां प्रतिवेलं च भारत |&#x9;030a&lt;br&gt;&#xA;चक्रे स विविधाः सञ्ज्ञाः प्रत्यक्षं च पुनः पुनः ||&#x9;030c&lt;br&gt;&#xA;तथा विनियताः सर्वे ये च तेषां पदानुगाः |&#x9;031a&lt;br&gt;&#xA;बभूवुः सैनिका राजन्राज्ञः प्रियचिकीर्षवः ||&#x9;031c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/153/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/153/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;ततः शान्तनवं भीष्मं प्राञ्जलिर्धृतराष्ट्रजः |&#x9;001a&lt;br&gt;&#xA;सह सर्वैर्महीपालैरिदं वचनमब्रवीत् ||&#x9;001c&lt;br&gt;&#xA;ॠते सेनाप्रणेतारं पृतना सुमहत्यपि |&#x9;002a&lt;br&gt;&#xA;दीर्यते युद्धमासाद्य पिपीलिकपुटं यथा ||&#x9;002c&lt;br&gt;&#xA;न हि जातु द्वयोर्बुद्धिः समा भवति कर्हिचित् |&#x9;003a&lt;br&gt;&#xA;शौर्यं च नाम नेतॄणां स्पर्धते च परस्परम् ||&#x9;003c&lt;br&gt;&#xA;श्रूयते च महाप्राज्ञ हैहयानमितौजसः |&#x9;004a&lt;br&gt;&#xA;अभ्ययुर्ब्राह्मणाः सर्वे समुच्छ्रितकुशध्वजाः ||&#x9;004c&lt;br&gt;&#xA;तानन्वयुस्तदा वैश्याः शूद्राश्चैव पितामह |&#x9;005a&lt;br&gt;&#xA;एकतस्तु त्रयो वर्णा एकतः क्षत्रियर्षभाः ||&#x9;005c&lt;br&gt;&#xA;ते स्म युद्धेष्वभज्यन्त त्रयो वर्णाः पुनः पुनः |&#x9;006a&lt;br&gt;&#xA;क्षत्रियास्तु जयन्त्येव बहुलं चैकतो बलम् ||&#x9;006c&lt;br&gt;&#xA;ततस्ते क्षत्रियानेव पप्रच्छुर्द्विजसत्तमाः |&#x9;007a&lt;br&gt;&#xA;तेभ्यः शशंसुर्धर्मज्ञा याथातथ्यं पितामह ||&#x9;007c&lt;br&gt;&#xA;वयमेकस्य शृणुमो महाबुद्धिमतो रणे |&#x9;008a&lt;br&gt;&#xA;भवन्तस्तु पृथक्सर्वे स्वबुद्धिवशवर्तिनः ||&#x9;008c&lt;br&gt;&#xA;ततस्ते ब्राह्मणाश्चक्रुरेकं सेनापतिं द्विजम् |&#x9;009a&lt;br&gt;&#xA;नयेषु कुशलं शूरमजयन्क्षत्रियांस्ततः ||&#x9;009c&lt;br&gt;&#xA;एवं ये कुशलं शूरं हिते स्थितमकल्मषम् |&#x9;010a&lt;br&gt;&#xA;सेनापतिं प्रकुर्वन्ति ते जयन्ति रणे रिपून् ||&#x9;010c&lt;br&gt;&#xA;भवानुशनसा तुल्यो हितैषी च सदा मम |&#x9;011a&lt;br&gt;&#xA;असंहार्यः स्थितो धर्मे स नः सेनापतिर्भव ||&#x9;011c&lt;br&gt;&#xA;रश्मीवतामिवादित्यो वीरुधामिव चन्द्रमाः |&#x9;012a&lt;br&gt;&#xA;कुबेर इव यक्षाणां मरुतामिव वासवः ||&#x9;012c&lt;br&gt;&#xA;पर्वतानां यथा मेरुः सुपर्णः पततामिव |&#x9;013a&lt;br&gt;&#xA;कुमार इव भूतानां वसूनामिव हव्यवाट् ||&#x9;013c&lt;br&gt;&#xA;भवता हि वयं गुप्ताः शक्रेणेव दिवौकसः |&#x9;014a&lt;br&gt;&#xA;अनाधृष्या भविष्यामस्त्रिदशानामपि ध्रुवम् ||&#x9;014c&lt;br&gt;&#xA;प्रयातु नो भवानग्रे देवानामिव पावकिः |&#x9;015a&lt;br&gt;&#xA;वयं त्वामनुयास्यामः सौरभेया इवर्षभम् ||&#x9;015c&lt;br&gt;&#xA;भीष्म उवाच ||&#x9;016 &lt;br&gt;&#xA;एवमेतन्महाबाहो यथा वदसि भारत |&#x9;016a&lt;br&gt;&#xA;यथैव हि भवन्तो मे तथैव मम पाण्डवाः ||&#x9;016c&lt;br&gt;&#xA;अपि चैव मया श्रेयो वाच्यं तेषां नराधिप |&#x9;017a&lt;br&gt;&#xA;योद्धव्यं तु तवार्थाय यथा स समयः कृतः ||&#x9;017c&lt;br&gt;&#xA;न तु पश्यामि योद्धारमात्मनः सदृशं भुवि |&#x9;018a&lt;br&gt;&#xA;ॠते तस्मान्नरव्याघ्रात्कुन्तीपुत्राद्धनञ्जयात् ||&#x9;018c&lt;br&gt;&#xA;स हि वेद महाबाहुर्दिव्यान्यस्त्राणि सर्वशः |&#x9;019a&lt;br&gt;&#xA;न तु मां विवृतो युद्धे जातु युध्येत पाण्डवः ||&#x9;019c&lt;br&gt;&#xA;अहं स च क्षणेनैव निर्मनुष्यमिदं जगत् |&#x9;020a&lt;br&gt;&#xA;कुर्यां शस्त्रबलेनैव ससुरासुरराक्षसम् ||&#x9;020c&lt;br&gt;&#xA;न त्वेवोत्सादनीया मे पाण्डोः पुत्रा नराधिप |&#x9;021a&lt;br&gt;&#xA;तस्माद्योधान्हनिष्यामि प्रयोगेणायुतं सदा ||&#x9;021c&lt;br&gt;&#xA;एवमेषां करिष्यामि निधनं कुरुनन्दन |&#x9;022a&lt;br&gt;&#xA;न चेत्ते मां हनिष्यन्ति पूर्वमेव समागमे ||&#x9;022c&lt;br&gt;&#xA;सेनापतिस्त्वहं राजन्समयेनापरेण ते |&#x9;023a&lt;br&gt;&#xA;भविष्यामि यथाकामं तन्मे श्रोतुमिहार्हसि ||&#x9;023c&lt;br&gt;&#xA;कर्णो वा युध्यतां पूर्वमहं वा पृथिवीपते |&#x9;024a&lt;br&gt;&#xA;स्पर्धते हि सदात्यर्थं सूतपुत्रो मया रणे ||&#x9;024c&lt;br&gt;&#xA;कर्ण उवाच ||&#x9;025 &lt;br&gt;&#xA;नाहं जीवति गाङ्गेये योत्स्ये राजन्कथञ्चन |&#x9;025a&lt;br&gt;&#xA;हते भीष्मे तु योत्स्यामि सह गाण्डीवधन्वना ||&#x9;025c&lt;br&gt;&#xA;वैशम्पायन उवाच ||&#x9;026 &lt;br&gt;&#xA;ततः सेनापतिं चक्रे विधिवद्भूरिदक्षिणम् |&#x9;026a&lt;br&gt;&#xA;धृतराष्ट्रात्मजो भीष्मं सोऽभिषिक्तो व्यरोचत ||&#x9;026c&lt;br&gt;&#xA;ततो भेरीश्च शङ्खांश्च शतशश्चैव पुष्करान् |&#x9;027a&lt;br&gt;&#xA;वादयामासुरव्यग्राः पुरुषा राजशासनात् ||&#x9;027c&lt;br&gt;&#xA;सिंहनादाश्च विविधा वाहनानां च निस्वनाः |&#x9;028a&lt;br&gt;&#xA;प्रादुरासन्ननभ्रे च वर्षं रुधिरकर्दमम् ||&#x9;028c&lt;br&gt;&#xA;निर्घाताः पृथिवीकम्पा गजबृंहितनिस्वनाः |&#x9;029a&lt;br&gt;&#xA;आसंश्च सर्वयोधानां पातयन्तो मनांस्युत ||&#x9;029c&lt;br&gt;&#xA;वाचश्चाप्यशरीरिण्यो दिवश्चोल्काः प्रपेदिरे |&#x9;030a&lt;br&gt;&#xA;शिवाश्च भयवेदिन्यो नेदुर्दीप्तस्वरा भृशम् ||&#x9;030c&lt;br&gt;&#xA;सेनापत्ये यदा राजा गाङ्गेयमभिषिक्तवान् |&#x9;031a&lt;br&gt;&#xA;तदैतान्युग्ररूपाणि अभवञ्शतशो नृप ||&#x9;031c&lt;br&gt;&#xA;ततः सेनापतिं कृत्वा भीष्मं परबलार्दनम् |&#x9;032a&lt;br&gt;&#xA;वाचयित्वा द्विजश्रेष्ठान्निष्कैर्गोभिश्च भूरिशः ||&#x9;032c&lt;br&gt;&#xA;वर्धमानो जयाशीर्भिर्निर्ययौ सैनिकैर्वृतः |&#x9;033a&lt;br&gt;&#xA;आपगेयं पुरस्कृत्य भ्रातृभिः सहितस्तदा |&#x9;033c&lt;br&gt;&#xA;स्कन्धावारेण महता कुरुक्षेत्रं जगाम ह ||&#x9;033e&lt;br&gt;&#xA;परिक्रम्य कुरुक्षेत्रं कर्णेन सह कौरवः |&#x9;034a&lt;br&gt;&#xA;शिबिरं मापयामास समे देशे नराधिपः ||&#x9;034c&lt;br&gt;&#xA;मधुरानूषरे देशे प्रभूतयवसेन्धने |&#x9;035a&lt;br&gt;&#xA;यथैव हास्तिनपुरं तद्वच्छिबिरमाबभौ ||&#x9;035c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/154/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/154/</guid>
      <description>&lt;p&gt;जनमेजय उवाच ||&#x9;001 &lt;br&gt;&#xA;आपगेयं महात्मानं भीष्मं शस्त्रभृतां वरम् |&#x9;001a&lt;br&gt;&#xA;पितामहं भारतानां ध्वजं सर्वमहीक्षिताम् ||&#x9;001c&lt;br&gt;&#xA;बृहस्पतिसमं बुद्ध्या क्षमया पृथिवीसमम् |&#x9;002a&lt;br&gt;&#xA;समुद्रमिव गाम्भीर्ये हिमवन्तमिव स्थिरम् ||&#x9;002c&lt;br&gt;&#xA;प्रजापतिमिवौदार्ये तेजसा भास्करोपमम् |&#x9;003a&lt;br&gt;&#xA;महेन्द्रमिव शत्रूणां ध्वंसनं शरवृष्टिभिः ||&#x9;003c&lt;br&gt;&#xA;रणयज्ञे प्रतिभये स्वाभीले लोमहर्षणे |&#x9;004a&lt;br&gt;&#xA;दीक्षितं चिररात्राय श्रुत्वा राजा युधिष्ठिरः ||&#x9;004c&lt;br&gt;&#xA;किमब्रवीन्महाबाहुः सर्वधर्मविशारदः |&#x9;005a&lt;br&gt;&#xA;भीमसेनार्जुनौ वापि कृष्णो वा प्रत्यपद्यत ||&#x9;005c&lt;br&gt;&#xA;वैशम्पायन उवाच ||&#x9;006 &lt;br&gt;&#xA;आपद्धर्मार्थकुशलो महाबुद्धिर्युधिष्ठिरः |&#x9;006a&lt;br&gt;&#xA;सर्वान्भ्रातॄन्समानीय वासुदेवं च सात्वतम् |&#x9;006c&lt;br&gt;&#xA;उवाच वदतां श्रेष्ठः सान्त्वपूर्वमिदं वचः ||&#x9;006e&lt;br&gt;&#xA;पर्याक्रामत सैन्यानि यत्तास्तिष्ठत दंशिताः |&#x9;007a&lt;br&gt;&#xA;पितामहेन वो युद्धं पूर्वमेव भविष्यति |&#x9;007c&lt;br&gt;&#xA;तस्मात्सप्तसु सेनासु प्रणेतॄन्मम पश्यत ||&#x9;007e&lt;br&gt;&#xA;वासुदेव उवाच ||&#x9;008 &lt;br&gt;&#xA;यथार्हति भवान्वक्तुमस्मिन्काल उपस्थिते |&#x9;008a&lt;br&gt;&#xA;तथेदमर्थवद्वाक्यमुक्तं ते भरतर्षभ ||&#x9;008c&lt;br&gt;&#xA;रोचते मे महाबाहो क्रियतां यदनन्तरम् |&#x9;009a&lt;br&gt;&#xA;नायकास्तव सेनायामभिषिच्यन्तु सप्त वै ||&#x9;009c&lt;br&gt;&#xA;वैशम्पायन उवाच ||&#x9;010&lt;br&gt;&#xA;ततो द्रुपदमानाय्य विराटं शिनिपुङ्गवम् |&#x9;010a&lt;br&gt;&#xA;धृष्टद्युम्नं च पाञ्चाल्यं धृष्टकेतुं च पार्थिवम् |&#x9;010c&lt;br&gt;&#xA;शिखण्डिनं च पाञ्चाल्यं सहदेवं च मागधम् ||&#x9;010e&lt;br&gt;&#xA;एतान्सप्त महेष्वासान्वीरान्युद्धाभिनन्दिनः |&#x9;011a&lt;br&gt;&#xA;सेनाप्रणेतॄन्विधिवदभ्यषिञ्चद्युधिष्ठिरः ||&#x9;011c&lt;br&gt;&#xA;सर्वसेनापतिं चात्र धृष्टद्युम्नमुपादिशत् |&#x9;012a&lt;br&gt;&#xA;द्रोणान्तहेतोरुत्पन्नो य इद्धाज्जातवेदसः ||&#x9;012c&lt;br&gt;&#xA;सर्वेषामेव तेषां तु समस्तानां महात्मनाम् |&#x9;013a&lt;br&gt;&#xA;सेनापतिपतिं चक्रे गुडाकेशं धनञ्जयम् ||&#x9;013c&lt;br&gt;&#xA;अर्जुनस्यापि नेता च संयन्ता चैव वाजिनाम् |&#x9;014a&lt;br&gt;&#xA;सङ्कर्षणानुजः श्रीमान्महाबुद्धिर्जनार्दनः ||&#x9;014c&lt;br&gt;&#xA;तद्दृष्ट्वोपस्थितं युद्धं समासन्नं महात्ययम् |&#x9;015a&lt;br&gt;&#xA;प्राविशद्भवनं राज्ञः पाण्डवस्य हलायुधः ||&#x9;015c&lt;br&gt;&#xA;सहाक्रूरप्रभृतिभिर्गदसाम्बोल्मुकादिभिः |&#x9;016a&lt;br&gt;&#xA;रौक्मिणेयाहुकसुतैश्चारुदेष्णपुरोगमैः ||&#x9;016c&lt;br&gt;&#xA;वृष्णिमुख्यैरभिगतैर्व्याघ्रैरिव बलोत्कटैः |&#x9;017a&lt;br&gt;&#xA;अभिगुप्तो महाबाहुर्मरुद्भिरिव वासवः ||&#x9;017c&lt;br&gt;&#xA;नीलकौशेयवसनः कैलासशिखरोपमः |&#x9;018a&lt;br&gt;&#xA;सिंहखेलगतिः श्रीमान्मदरक्तान्तलोचनः ||&#x9;018c&lt;br&gt;&#xA;तं दृष्ट्वा धर्मराजश्च केशवश्च महाद्युतिः |&#x9;019a&lt;br&gt;&#xA;उदतिष्ठत्तदा पार्थो भीमकर्मा वृकोदरः ||&#x9;019c&lt;br&gt;&#xA;गाण्डीवधन्वा ये चान्ये राजानस्तत्र केचन |&#x9;020a&lt;br&gt;&#xA;पूजयां चक्रुरभ्येत्य ते स्म सर्वे हलायुधम् ||&#x9;020c&lt;br&gt;&#xA;ततस्तं पाण्डवो राजा करे पस्पर्श पाणिना |&#x9;021a&lt;br&gt;&#xA;वासुदेवपुरोगास्तु सर्व एवाभ्यवादयन् ||&#x9;021c&lt;br&gt;&#xA;विराटद्रुपदौ वृद्धावभिवाद्य हलायुधः |&#x9;022a&lt;br&gt;&#xA;युधिष्ठिरेण सहित उपाविशदरिन्दमः ||&#x9;022c&lt;br&gt;&#xA;ततस्तेषूपविष्टेषु पार्थिवेषु समन्ततः |&#x9;023a&lt;br&gt;&#xA;वासुदेवमभिप्रेक्ष्य रौहिणेयोऽभ्यभाषत ||&#x9;023c&lt;br&gt;&#xA;भवितायं महारौद्रो दारुणः पुरुषक्षयः |&#x9;024a&lt;br&gt;&#xA;दिष्टमेतद्ध्रुवं मन्ये न शक्यमतिवर्तितुम् ||&#x9;024c&lt;br&gt;&#xA;अस्माद्युद्धात्समुत्तीर्णानपि वः ससुहृज्जनान् |&#x9;025a&lt;br&gt;&#xA;अरोगानक्षतैर्देहैः पश्येयमिति मे मतिः ||&#x9;025c&lt;br&gt;&#xA;समेतं पार्थिवं क्षत्रं कालपक्वमसंशयम् |&#x9;026a&lt;br&gt;&#xA;विमर्दः सुमहान्भावी मांसशोणितकर्दमः ||&#x9;026c&lt;br&gt;&#xA;उक्तो मया वासुदेवः पुनः पुनरुपह्वरे |&#x9;027a&lt;br&gt;&#xA;सम्बन्धिषु समां वृत्तिं वर्तस्व मधुसूदन ||&#x9;027c&lt;br&gt;&#xA;पाण्डवा हि यथास्माकं तथा दुर्योधनो नृपः |&#x9;028a&lt;br&gt;&#xA;तस्यापि क्रियतां युक्त्या सपर्येति पुनः पुनः ||&#x9;028c&lt;br&gt;&#xA;तच्च मे नाकरोद्वाक्यं त्वदर्थे मधुसूदनः |&#x9;029a&lt;br&gt;&#xA;निविष्टः सर्वभावेन धनञ्जयमवेक्ष्य च ||&#x9;029c&lt;br&gt;&#xA;ध्रुवो जयः पाण्डवानामिति मे निश्चिता मतिः |&#x9;030a&lt;br&gt;&#xA;तथा ह्यभिनिवेशोऽयं वासुदेवस्य भारत ||&#x9;030c&lt;br&gt;&#xA;न चाहमुत्सहे कृष्णमृते लोकमुदीक्षितुम् |&#x9;031a&lt;br&gt;&#xA;ततोऽहमनुवर्तामि केशवस्य चिकीर्षितम् ||&#x9;031c&lt;br&gt;&#xA;उभौ शिष्यौ हि मे वीरौ गदायुद्धविशारदौ |&#x9;032a&lt;br&gt;&#xA;तुल्यस्नेहोऽस्म्यतो भीमे तथा दुर्योधने नृपे ||&#x9;032c&lt;br&gt;&#xA;तस्माद्यास्यामि तीर्थानि सरस्वत्या निषेवितुम् |&#x9;033a&lt;br&gt;&#xA;न हि शक्ष्यामि कौरव्यान्नश्यमानानुपेक्षितुम् ||&#x9;033c&lt;br&gt;&#xA;एवमुक्त्वा महाबाहुरनुज्ञातश्च पाण्डवैः |&#x9;034a&lt;br&gt;&#xA;तीर्थयात्रां ययौ रामो निवर्त्य मधुसूदनम् ||&#x9;034c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/155/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/155/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;एतस्मिन्नेव काले तु भीष्मकस्य महात्मनः |&#x9;001a&lt;br&gt;&#xA;हिरण्यलोम्नो नृपतेः साक्षादिन्द्रसखस्य वै ||&#x9;001c&lt;br&gt;&#xA;आहृतीनामधिपतेर्भोजस्यातियशस्विनः |&#x9;002a&lt;br&gt;&#xA;दाक्षिणात्यपतेः पुत्रो दिक्षु रुक्मीति विश्रुतः ||&#x9;002c&lt;br&gt;&#xA;यः किम्पुरुषसिंहस्य गन्धमादनवासिनः |&#x9;003a&lt;br&gt;&#xA;शिष्यः कृत्स्नं धनुर्वेदं चतुष्पादमवाप्तवान् ||&#x9;003c&lt;br&gt;&#xA;यो माहेन्द्रं धनुर्लेभे तुल्यं गाण्डीवतेजसा |&#x9;004a&lt;br&gt;&#xA;शार्ङ्गेण च महाबाहुः सम्मितं दिव्यमक्षयम् ||&#x9;004c&lt;br&gt;&#xA;त्रीण्येवैतानि दिव्यानि धनूंषि दिविचारिणाम् |&#x9;005a&lt;br&gt;&#xA;वारुणं गाण्डिवं तत्र माहेन्द्रं विजयं धनुः ||&#x9;005c&lt;br&gt;&#xA;शार्ङ्गं तु वैष्णवं प्राहुर्दिव्यं तेजोमयं धनुः |&#x9;006a&lt;br&gt;&#xA;धारयामास यत्कृष्णः परसेनाभयावहम् ||&#x9;006c&lt;br&gt;&#xA;गाण्डीवं पावकाल्लेभे खाण्डवे पाकशासनिः |&#x9;007a&lt;br&gt;&#xA;द्रुमाद्रुक्मी महातेजा विजयं प्रत्यपद्यत ||&#x9;007c&lt;br&gt;&#xA;सञ्छिद्य मौरवान्पाशान्निहत्य मुरमोजसा |&#x9;008a&lt;br&gt;&#xA;निर्जित्य नरकं भौममाहृत्य मणिकुण्डले ||&#x9;008c&lt;br&gt;&#xA;षोडश स्त्रीसहस्राणि रत्नानि विविधानि च |&#x9;009a&lt;br&gt;&#xA;प्रतिपेदे हृषीकेशः शार्ङ्गं च धनुरुत्तमम् ||&#x9;009c&lt;br&gt;&#xA;रुक्मी तु विजयं लब्ध्वा धनुर्मेघसमस्वनम् |&#x9;010a&lt;br&gt;&#xA;विभीषयन्निव जगत्पाण्डवानभ्यवर्तत ||&#x9;010c&lt;br&gt;&#xA;नामृष्यत पुरा योऽसौ स्वबाहुबलदर्पितः |&#x9;011a&lt;br&gt;&#xA;रुक्मिण्या हरणं वीरो वासुदेवेन धीमता ||&#x9;011c&lt;br&gt;&#xA;कृत्वा प्रतिज्ञां नाहत्वा निवर्तिष्यामि केशवम् |&#x9;012a&lt;br&gt;&#xA;ततोऽन्वधावद्वार्ष्णेयं सर्वशस्त्रभृतां वरम् ||&#x9;012c&lt;br&gt;&#xA;सेनया चतुरङ्गिण्या महत्या दूरपातया |&#x9;013a&lt;br&gt;&#xA;विचित्रायुधवर्मिण्या गङ्गयेव प्रवृद्धया ||&#x9;013c&lt;br&gt;&#xA;स समासाद्य वार्ष्णेयं योगानामीश्वरं प्रभुम् |&#x9;014a&lt;br&gt;&#xA;व्यंसितो व्रीडितो राजन्नाजगाम स कुण्डिनम् ||&#x9;014c&lt;br&gt;&#xA;यत्रैव कृष्णेन रणे निर्जितः परवीरहा |&#x9;015a&lt;br&gt;&#xA;तत्र भोजकटं नाम चक्रे नगरमुत्तमम् ||&#x9;015c&lt;br&gt;&#xA;सैन्येन महता तेन प्रभूतगजवाजिना |&#x9;016a&lt;br&gt;&#xA;पुरं तद्भुवि विख्यातं नाम्ना भोजकटं नृप ||&#x9;016c&lt;br&gt;&#xA;स भोजराजः सैन्येन महता परिवारितः |&#x9;017a&lt;br&gt;&#xA;अक्षौहिण्या महावीर्यः पाण्डवान्समुपागमत् ||&#x9;017c&lt;br&gt;&#xA;ततः स कवची खड्गी शरी धन्वी तली रथी |&#x9;018a&lt;br&gt;&#xA;ध्वजेनादित्यवर्णेन प्रविवेश महाचमूम् ||&#x9;018c&lt;br&gt;&#xA;विदितः पाण्डवेयानां वासुदेवप्रियेप्सया |&#x9;019a&lt;br&gt;&#xA;युधिष्ठिरस्तु तं राजा प्रत्युद्गम्याभ्यपूजयत् ||&#x9;019c&lt;br&gt;&#xA;स पूजितः पाण्डुसुतैर्यथान्यायं सुसत्कृतः |&#x9;020a&lt;br&gt;&#xA;प्रतिपूज्य च तान्सर्वान्विश्रान्तः सहसैनिकः |&#x9;020c&lt;br&gt;&#xA;उवाच मध्ये वीराणां कुन्तीपुत्रं धनञ्जयम् ||&#x9;020e&lt;br&gt;&#xA;सहायोऽस्मि स्थितो युद्धे यदि भीतोऽसि पाण्डव |&#x9;021a&lt;br&gt;&#xA;करिष्यामि रणे साह्यमसह्यं तव शत्रुभिः ||&#x9;021c&lt;br&gt;&#xA;न हि मे विक्रमे तुल्यः पुमानस्तीह कश्चन |&#x9;022a&lt;br&gt;&#xA;निहत्य समरे शत्रूंस्तव दास्यामि फल्गुन ||&#x9;022c&lt;br&gt;&#xA;इत्युक्तो धर्मराजस्य केशवस्य च सन्निधौ |&#x9;023a&lt;br&gt;&#xA;शृण्वतां पार्थिवेन्द्राणामन्येषां चैव सर्वशः ||&#x9;023c&lt;br&gt;&#xA;वासुदेवमभिप्रेक्ष्य धर्मराजं च पाण्डवम् |&#x9;024a&lt;br&gt;&#xA;उवाच धीमान्कौन्तेयः प्रहस्य सखिपूर्वकम् ||&#x9;024c&lt;br&gt;&#xA;युध्यमानस्य मे वीर गन्धर्वैः सुमहाबलैः |&#x9;025a&lt;br&gt;&#xA;सहायो घोषयात्रायां कस्तदासीत्सखा मम ||&#x9;025c&lt;br&gt;&#xA;तथा प्रतिभये तस्मिन्देवदानवसङ्कुले |&#x9;026a&lt;br&gt;&#xA;खाण्डवे युध्यमानस्य कः सहायस्तदाभवत् ||&#x9;026c&lt;br&gt;&#xA;निवातकवचैर्युद्धे कालकेयैश्च दानवैः |&#x9;027a&lt;br&gt;&#xA;तत्र मे युध्यमानस्य कः सहायस्तदाभवत् ||&#x9;027c&lt;br&gt;&#xA;तथा विराटनगरे कुरुभिः सह सङ्गरे |&#x9;028a&lt;br&gt;&#xA;युध्यतो बहुभिस्तात कः सहायोऽभवन्मम ||&#x9;028c&lt;br&gt;&#xA;उपजीव्य रणे रुद्रं शक्रं वैश्रवणं यमम् |&#x9;029a&lt;br&gt;&#xA;वरुणं पावकं चैव कृपं द्रोणं च माधवम् ||&#x9;029c&lt;br&gt;&#xA;धारयन्गाण्डिवं दिव्यं धनुस्तेजोमयं दृढम् |&#x9;030a&lt;br&gt;&#xA;अक्षय्यशरसंयुक्तो दिव्यास्त्रपरिबृंहितः ||&#x9;030c&lt;br&gt;&#xA;कौरवाणां कुले जातः पाण्डोः पुत्रो विशेषतः |&#x9;031a&lt;br&gt;&#xA;द्रोणं व्यपदिशञ्शिष्यो वासुदेवसहायवान् ||&#x9;031c&lt;br&gt;&#xA;कथमस्मद्विधो ब्रूयाद्भीतोऽस्मीत्ययशस्करम् |&#x9;032a&lt;br&gt;&#xA;वचनं नरशार्दूल वज्रायुधमपि स्वयम् ||&#x9;032c&lt;br&gt;&#xA;नास्मि भीतो महाबाहो सहायार्थश्च नास्ति मे |&#x9;033a&lt;br&gt;&#xA;यथाकामं यथायोगं गच्छ वान्यत्र तिष्ठ वा ||&#x9;033c&lt;br&gt;&#xA;विनिवर्त्य ततो रुक्मी सेनां सागरसन्निभाम् |&#x9;034a&lt;br&gt;&#xA;दुर्योधनमुपागच्छत्तथैव भरतर्षभ ||&#x9;034c&lt;br&gt;&#xA;तथैव चाभिगम्यैनमुवाच स नराधिपः |&#x9;035a&lt;br&gt;&#xA;प्रत्याख्यातश्च तेनापि स तदा शूरमानिना ||&#x9;035c&lt;br&gt;&#xA;द्वावेव तु महाराज तस्माद्युद्धाद्व्यपेयतुः |&#x9;036a&lt;br&gt;&#xA;रौहिणेयश्च वार्ष्णेयो रुक्मी च वसुधाधिपः ||&#x9;036c&lt;br&gt;&#xA;गते रामे तीर्थयात्रां भीष्मकस्य सुते तथा |&#x9;037a&lt;br&gt;&#xA;उपाविशन्पाण्डवेया मन्त्राय पुनरेव हि ||&#x9;037c&lt;br&gt;&#xA;समितिर्धर्मराजस्य सा पार्थिवसमाकुला |&#x9;038a&lt;br&gt;&#xA;शुशुभे तारकाचित्रा द्यौश्चन्द्रेणेव भारत ||&#x9;038c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/156/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/156/</guid>
      <description>&lt;p&gt;जनमेजय उवाच ||&#x9;001 &lt;br&gt;&#xA;तथा व्यूढेष्वनीकेषु कुरुक्षेत्रे द्विजर्षभ |&#x9;001a&lt;br&gt;&#xA;किमकुर्वन्त कुरवः कालेनाभिप्रचोदिताः ||&#x9;001c&lt;br&gt;&#xA;वैशम्पायन उवाच ||&#x9;002 &lt;br&gt;&#xA;तथा व्यूढेष्वनीकेषु यत्तेषु भरतर्षभ |&#x9;002a&lt;br&gt;&#xA;धृतराष्ट्रो महाराज सञ्जयं वाक्यमब्रवीत् ||&#x9;002c&lt;br&gt;&#xA;एहि सञ्जय मे सर्वमाचक्ष्वानवशेषतः |&#x9;003a&lt;br&gt;&#xA;सेनानिवेशे यद्वृत्तं कुरुपाण्डवसेनयोः ||&#x9;003c&lt;br&gt;&#xA;दिष्टमेव परं मन्ये पौरुषं चाप्यनर्थकम् |&#x9;004a&lt;br&gt;&#xA;यदहं जानमानोऽपि युद्धदोषान्क्षयोदयान् ||&#x9;004c&lt;br&gt;&#xA;तथापि निकृतिप्रज्ञं पुत्रं दुर्द्यूतदेविनम् |&#x9;005a&lt;br&gt;&#xA;न शक्नोमि नियन्तुं वा कर्तुं वा हितमात्मनः ||&#x9;005c&lt;br&gt;&#xA;भवत्येव हि मे सूत बुद्धिर्दोषानुदर्शिनी |&#x9;006a&lt;br&gt;&#xA;दुर्योधनं समासाद्य पुनः सा परिवर्तते ||&#x9;006c&lt;br&gt;&#xA;एवं गते वै यद्भावि तद्भविष्यति सञ्जय |&#x9;007a&lt;br&gt;&#xA;क्षत्रधर्मः किल रणे तनुत्यागोऽभिपूजितः ||&#x9;007c&lt;br&gt;&#xA;सञ्जय उवाच ||&#x9;008 &lt;br&gt;&#xA;त्वद्युक्तोऽयमनुप्रश्नो महाराज यथार्हसि |&#x9;008a&lt;br&gt;&#xA;न तु दुर्योधने दोषमिममासक्तुमर्हसि |&#x9;008c&lt;br&gt;&#xA;शृणुष्वानवशेषेण वदतो मम पार्थिव ||&#x9;008e&lt;br&gt;&#xA;य आत्मनो दुश्चरितादशुभं प्राप्नुयान्नरः |&#x9;009a&lt;br&gt;&#xA;एनसा न स दैवं वा कालं वा गन्तुमर्हति ||&#x9;009c&lt;br&gt;&#xA;महाराज मनुष्येषु निन्द्यं यः सर्वमाचरेत् |&#x9;010a&lt;br&gt;&#xA;स वध्यः सर्वलोकस्य निन्दितानि समाचरन् ||&#x9;010c&lt;br&gt;&#xA;निकारा मनुजश्रेष्ठ पाण्डवैस्त्वत्प्रतीक्षया |&#x9;011a&lt;br&gt;&#xA;अनुभूताः सहामात्यैर्निकृतैरधिदेवने ||&#x9;011c&lt;br&gt;&#xA;हयानां च गजानां च राज्ञां चामिततेजसाम् |&#x9;012a&lt;br&gt;&#xA;वैशसं समरे वृत्तं यत्तन्मे शृणु सर्वशः ||&#x9;012c&lt;br&gt;&#xA;स्थिरो भूत्वा महाराज सर्वलोकक्षयोदयम् |&#x9;013a&lt;br&gt;&#xA;यथाभूतं महायुद्धे श्रुत्वा मा विमना भव ||&#x9;013c&lt;br&gt;&#xA;न ह्येव कर्ता पुरुषः कर्मणोः शुभपापयोः |&#x9;014a&lt;br&gt;&#xA;अस्वतन्त्रो हि पुरुषः कार्यते दारुयन्त्रवत् ||&#x9;014c&lt;br&gt;&#xA;केचिदीश्वरनिर्दिष्टाः केचिदेव यदृच्छया |&#x9;015a&lt;br&gt;&#xA;पूर्वकर्मभिरप्यन्ये त्रैधमेतद्विकृष्यते ||&#x9;015c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/157/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/157/</guid>
      <description>&lt;p&gt;सञ्जय उवाच ||&#x9;001 &lt;br&gt;&#xA;हिरण्वत्यां निविष्टेषु पाण्डवेषु महात्मसु |&#x9;001a&lt;br&gt;&#xA;दुर्योधनो महाराज कर्णेन सह भारत ||&#x9;001c&lt;br&gt;&#xA;सौबलेन च राजेन्द्र तथा दुःशासनेन च |&#x9;002a&lt;br&gt;&#xA;आहूयोपह्वरे राजन्नुलूकमिदमब्रवीत् ||&#x9;002c&lt;br&gt;&#xA;उलूक गच्छ कैतव्य पाण्डवान्सहसोमकान् |&#x9;003a&lt;br&gt;&#xA;गत्वा मम वचो ब्रूहि वासुदेवस्य शृण्वतः ||&#x9;003c&lt;br&gt;&#xA;इदं तत्समनुप्राप्तं वर्षपूगाभिचिन्तितम् |&#x9;004a&lt;br&gt;&#xA;पाण्डवानां कुरूणां च युद्धं लोकभयङ्करम् ||&#x9;004c&lt;br&gt;&#xA;यदेतत्कत्थनावाक्यं सञ्जयो महदब्रवीत् |&#x9;005a&lt;br&gt;&#xA;मध्ये कुरूणां कौन्तेय तस्य कालोऽयमागतः |&#x9;005c&lt;br&gt;&#xA;यथा वः सम्प्रतिज्ञातं तत्सर्वं क्रियतामिति ||&#x9;005e&lt;br&gt;&#xA;अमर्षं राज्यहरणं वनवासं च पाण्डव |&#x9;006a&lt;br&gt;&#xA;द्रौपद्याश्च परिक्लेशं संस्मरन्पुरुषो भव ||&#x9;006c&lt;br&gt;&#xA;यदर्थं क्षत्रिया सूते गर्भं तदिदमागतम् |&#x9;007a&lt;br&gt;&#xA;बलं वीर्यं च शौर्यं च परं चाप्यस्त्रलाघवम् |&#x9;007c&lt;br&gt;&#xA;पौरुषं दर्शयन्युद्धे कोपस्य कुरु निष्कृतिम् ||&#x9;007e&lt;br&gt;&#xA;परिक्लिष्टस्य दीनस्य दीर्घकालोषितस्य च |&#x9;008a&lt;br&gt;&#xA;न स्फुटेद्धृदयं कस्य ऐश्वर्याद्भ्रंशितस्य च ||&#x9;008c&lt;br&gt;&#xA;कुले जातस्य शूरस्य परवित्तेषु गृध्यतः |&#x9;009a&lt;br&gt;&#xA;आच्छिन्नं राज्यमाक्रम्य कोपं कस्य न दीपयेत् ||&#x9;009c&lt;br&gt;&#xA;यत्तदुक्तं महद्वाक्यं कर्मणा तद्विभाव्यताम् |&#x9;010a&lt;br&gt;&#xA;अकर्मणा कत्थितेन सन्तः कुपुरुषं विदुः ||&#x9;010c&lt;br&gt;&#xA;अमित्राणां वशे स्थानं राज्यस्य च पुनर्भवः |&#x9;011a&lt;br&gt;&#xA;द्वावर्थौ युध्यमानस्य तस्मात्कुरुत पौरुषम् ||&#x9;011c&lt;br&gt;&#xA;अस्मान्वा त्वं पराजित्य प्रशाधि पृथिवीमिमाम् |&#x9;012a&lt;br&gt;&#xA;अथ वा निहतोऽस्माभिर्वीरलोकं गमिष्यसि ||&#x9;012c&lt;br&gt;&#xA;राष्ट्रात्प्रव्राजनं क्लेशं वनवासं च पाण्डव |&#x9;013a&lt;br&gt;&#xA;कृष्णायाश्च परिक्लेशं संस्मरन्पुरुषो भव ||&#x9;013c&lt;br&gt;&#xA;अप्रियाणां च वचने प्रव्रजत्सु पुनः पुनः |&#x9;014a&lt;br&gt;&#xA;अमर्षं दर्शयाद्य त्वममर्षो ह्येव पौरुषम् ||&#x9;014c&lt;br&gt;&#xA;क्रोधो बलं तथा वीर्यं ज्ञानयोगोऽस्त्रलाघवम् |&#x9;015a&lt;br&gt;&#xA;इह ते पार्थ दृश्यन्तां सङ्ग्रामे पुरुषो भव ||&#x9;015c&lt;br&gt;&#xA;तं च तूबरकं मूढं बह्वाशिनमविद्यकम् |&#x9;016a&lt;br&gt;&#xA;उलूक मद्वचो ब्रूया असकृद्भीमसेनकम् ||&#x9;016c&lt;br&gt;&#xA;अशक्तेनैव यच्छप्तं सभामध्ये वृकोदर |&#x9;017a&lt;br&gt;&#xA;दुःशासनस्य रुधिरं पीयतां यदि शक्यते ||&#x9;017c&lt;br&gt;&#xA;लोहाभिहारो निर्वृत्तः कुरुक्षेत्रमकर्दमम् |&#x9;018a&lt;br&gt;&#xA;पुष्टास्तेऽश्वा भृता योधाः श्वो युध्यस्व सकेशवः ||&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/158/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/158/</guid>
      <description>&lt;p&gt;सञ्जय उवाच ||&#x9;001 &lt;br&gt;&#xA;सेनानिवेशं सम्प्राप्य कैतव्यः पाण्डवस्य ह |&#x9;001a&lt;br&gt;&#xA;समागतः पाण्डवेयैर्युधिष्ठिरमभाषत ||&#x9;001c&lt;br&gt;&#xA;अभिज्ञो दूतवाक्यानां यथोक्तं ब्रुवतो मम |&#x9;002a&lt;br&gt;&#xA;दुर्योधनसमादेशं श्रुत्वा न क्रोद्धुमर्हसि ||&#x9;002c&lt;br&gt;&#xA;युधिष्ठिर उवाच ||&#x9;003 &lt;br&gt;&#xA;उलूक न भयं तेऽस्ति ब्रूहि त्वं विगतज्वरः |&#x9;003a&lt;br&gt;&#xA;यन्मतं धार्तराष्ट्रस्य लुब्धस्यादीर्घदर्शिनः ||&#x9;003c&lt;br&gt;&#xA;सञ्जय उवाच ||&#x9;004 &lt;br&gt;&#xA;ततो द्युतिमतां मध्ये पाण्डवानां महात्मनाम् |&#x9;004a&lt;br&gt;&#xA;सृञ्जयानां च सर्वेषां कृष्णस्य च यशस्विनः ||&#x9;004c&lt;br&gt;&#xA;द्रुपदस्य सपुत्रस्य विराटस्य च सन्निधौ |&#x9;005a&lt;br&gt;&#xA;भूमिपानां च सर्वेषां मध्ये वाक्यं जगाद ह ||&#x9;005c&lt;br&gt;&#xA;इदं त्वामब्रवीद्राजा धार्तराष्ट्रो महामनाः |&#x9;006a&lt;br&gt;&#xA;शृण्वतां कुरुवीराणां तन्निबोध नराधिप ||&#x9;006c&lt;br&gt;&#xA;पराजितोऽसि द्यूतेन कृष्णा चानायिता सभाम् |&#x9;007a&lt;br&gt;&#xA;शक्योऽमर्षो मनुष्येण कर्तुं पुरुषमानिना ||&#x9;007c&lt;br&gt;&#xA;द्वादशैव तु वर्षाणि वने धिष्ण्याद्विवासिताः |&#x9;008a&lt;br&gt;&#xA;संवत्सरं विराटस्य दास्यमास्थाय चोषिताः ||&#x9;008c&lt;br&gt;&#xA;अमर्षं राज्यहरणं वनवासं च पाण्डव |&#x9;009a&lt;br&gt;&#xA;द्रौपद्याश्च परिक्लेशं संस्मरन्पुरुषो भव ||&#x9;009c&lt;br&gt;&#xA;अशक्तेन च यच्छप्तं भीमसेनेन पाण्डव |&#x9;010a&lt;br&gt;&#xA;दुःशासनस्य रुधिरं पीयतां यदि शक्यते ||&#x9;010c&lt;br&gt;&#xA;लोहाभिहारो निर्वृत्तः कुरुक्षेत्रमकर्दमम् |&#x9;011a&lt;br&gt;&#xA;समः पन्था भृता योधाः श्वो युध्यस्व सकेशवः ||&#x9;011c&lt;br&gt;&#xA;असमागम्य भीष्मेण संयुगे किं विकत्थसे |&#x9;012a&lt;br&gt;&#xA;आरुरुक्षुर्यथा मन्दः पर्वतं गन्धमादनम् ||&#x9;012c&lt;br&gt;&#xA;द्रोणं च युध्यतां श्रेष्ठं शचीपतिसमं युधि |&#x9;013a&lt;br&gt;&#xA;अजित्वा संयुगे पार्थ राज्यं कथमिहेच्छसि ||&#x9;013c&lt;br&gt;&#xA;ब्राह्मे धनुषि चाचार्यं वेदयोरन्तरं द्वयोः |&#x9;014a&lt;br&gt;&#xA;युधि धुर्यमविक्षोभ्यमनीकधरमच्युतम् ||&#x9;014c&lt;br&gt;&#xA;द्रोणं मोहाद्युधा पार्थ यज्जिगीषसि तन्मृषा |&#x9;015a&lt;br&gt;&#xA;न हि शुश्रुम वातेन मेरुमुन्मथितं गिरिम् ||&#x9;015c&lt;br&gt;&#xA;अनिलो वा वहेन्मेरुं द्यौर्वापि निपतेन्महीम् |&#x9;016a&lt;br&gt;&#xA;युगं वा परिवर्तेत यद्येवं स्याद्यथात्थ माम् ||&#x9;016c&lt;br&gt;&#xA;को ह्याभ्यां जीविताकाङ्क्षी प्राप्यास्त्रमरिमर्दनम् |&#x9;017a&lt;br&gt;&#xA;गजो वाजी नरो वापि पुनः स्वस्ति गृहान्व्रजेत् ||&#x9;017c&lt;br&gt;&#xA;कथमाभ्यामभिध्यातः संसृष्टो दारुणेन वा |&#x9;018a&lt;br&gt;&#xA;रणे जीवन्विमुच्येत पदा भूमिमुपस्पृशन् ||&#x9;018c&lt;br&gt;&#xA;किं दर्दुरः कूपशयो यथेमां न बुध्यसे राजचमूं समेताम् |&#x9;019a&lt;br&gt;&#xA;दुराधर्षां देवचमूप्रकाशां गुप्तां नरेन्द्रैस्त्रिदशैरिव द्याम् ||&#x9;019c&lt;br&gt;&#xA;प्राच्यैः प्रतीच्यैरथ दाक्षिणात्यैरुदीच्यकाम्बोजशकैः खशैश्च |&#x9;020a&lt;br&gt;&#xA;शाल्वैः समत्स्यैः कुरुमध्यदेशैर्म्लेच्छैः पुलिन्दैर्द्रविडान्ध्रकाञ्च्यैः ||&#x9;020c&lt;br&gt;&#xA;नानाजनौघं युधि सम्प्रवृद्धं गाङ्गं यथा वेगमवारणीयम् |&#x9;021a&lt;br&gt;&#xA;मां च स्थितं नागबलस्य मध्ये युयुत्ससे मन्द किमल्पबुद्धे ||&#x9;021c&lt;br&gt;&#xA;इत्येवमुक्त्वा राजानं धर्मपुत्रं युधिष्ठिरम् |&#x9;022a&lt;br&gt;&#xA;अभ्यावृत्य पुनर्जिष्णुमुलूकः प्रत्यभाषत ||&#x9;022c&lt;br&gt;&#xA;अकत्थमानो युध्यस्व कत्थसेऽर्जुन किं बहु |&#x9;023a&lt;br&gt;&#xA;पर्यायात्सिद्धिरेतस्य नैतत्सिध्यति कत्थनात् ||&#x9;023c&lt;br&gt;&#xA;यदीदं कत्थनात्सिध्येत्कर्म लोके धनञ्जय |&#x9;024a&lt;br&gt;&#xA;सर्वे भवेयुः सिद्धार्था बहु कत्थेत दुर्गतः ||&#x9;024c&lt;br&gt;&#xA;जानामि ते वासुदेवं सहायं जानामि ते गाण्डिवं तालमात्रम् |&#x9;025a&lt;br&gt;&#xA;जानाम्येतत्त्वादृशो नास्ति योद्धा राज्यं च ते जानमानो हरामि ||&#x9;025c&lt;br&gt;&#xA;न तु पर्यायधर्मेण सिद्धिं प्राप्नोति भूयसीम् |&#x9;026a&lt;br&gt;&#xA;मनसैव हि भूतानि धाता प्रकुरुते वशे ||&#x9;026c&lt;br&gt;&#xA;त्रयोदश समा भुक्तं राज्यं विलपतस्तव |&#x9;027a&lt;br&gt;&#xA;भूयश्चैव प्रशासिष्ये निहत्य त्वां सबान्धवम् ||&#x9;027c&lt;br&gt;&#xA;क्व तदा गाण्डिवं तेऽभूद्यत्त्वं दासपणे जितः |&#x9;028a&lt;br&gt;&#xA;क्व तदा भीमसेनस्य बलमासीच्च फल्गुन ||&#x9;028c&lt;br&gt;&#xA;सगदाद्भीमसेनाच्च पार्थाच्चैव सगाण्डिवात् |&#x9;029a&lt;br&gt;&#xA;न वै मोक्षस्तदा वोऽभूद्विना कृष्णामनिन्दिताम् ||&#x9;029c&lt;br&gt;&#xA;सा वो दास्यं समापन्नान्मोक्षयामास भामिनी |&#x9;030a&lt;br&gt;&#xA;अमानुष्यसमायुक्तान्दास्यकर्मण्यवस्थितान् ||&#x9;030c&lt;br&gt;&#xA;अवोचं यत्षण्ढतिलानहं वस्तथ्यमेव तत् |&#x9;031a&lt;br&gt;&#xA;धृता हि वेणी पार्थेन विराटनगरे तदा ||&#x9;031c&lt;br&gt;&#xA;सूदकर्मणि च श्रान्तं विराटस्य महानसे |&#x9;032a&lt;br&gt;&#xA;भीमसेनेन कौन्तेय यच्च तन्मम पौरुषम् ||&#x9;032c&lt;br&gt;&#xA;एवमेव सदा दण्डं क्षत्रियाः क्षत्रिये दधुः |&#x9;033a&lt;br&gt;&#xA;श्रेण्यां कक्ष्यां च वेण्यां च संयुगे यः पलायते ||&#x9;033c&lt;br&gt;&#xA;न भयाद्वासुदेवस्य न चापि तव फल्गुन |&#x9;034a&lt;br&gt;&#xA;राज्यं प्रतिप्रदास्यामि युध्यस्व सहकेशवः ||&#x9;034c&lt;br&gt;&#xA;न माया हीन्द्रजालं वा कुहका वा विभीषणी |&#x9;035a&lt;br&gt;&#xA;आत्तशस्त्रस्य मे युद्धे वहन्ति प्रतिगर्जनाः ||&#x9;035c&lt;br&gt;&#xA;वासुदेवसहस्रं वा फल्गुनानां शतानि वा |&#x9;036a&lt;br&gt;&#xA;आसाद्य माममोघेषुं द्रविष्यन्ति दिशो दश ||&#x9;036c&lt;br&gt;&#xA;संयुगं गच्छ भीष्मेण भिन्धि त्वं शिरसा गिरिम् |&#x9;037a&lt;br&gt;&#xA;प्रतरेमं महागाधं बाहुभ्यां पुरुषोदधिम् ||&#x9;037c&lt;br&gt;&#xA;शारद्वतमहीमानं विविंशतिझषाकुलम् |&#x9;038a&lt;br&gt;&#xA;बृहद्बलसमुच्चालं सौमदत्तितिमिङ्गिलम् ||&#x9;038c&lt;br&gt;&#xA;दुःशासनौघं शलशल्यमत्स्यं सुषेणचित्रायुधनागनक्रम् |&#x9;039a&lt;br&gt;&#xA;जयद्रथाद्रिं पुरुमित्रगाधं दुर्मर्षणोदं शकुनिप्रपातम् ||&#x9;039c&lt;br&gt;&#xA;शस्त्रौघमक्षय्यमतिप्रवृद्धं यदावगाह्य श्रमनष्टचेताः |&#x9;040a&lt;br&gt;&#xA;भविष्यसि त्वं हतसर्वबान्धवस्तदा मनस्ते परितापमेष्यति ||&#x9;040c&lt;br&gt;&#xA;तदा मनस्ते त्रिदिवादिवाशुचेर्निवर्ततां पार्थ महीप्रशासनात् |&#x9;041a&lt;br&gt;&#xA;राज्यं प्रशास्तुं हि सुदुर्लभं त्वया बुभूषता स्वर्ग इवातपस्विना ||&#x9;041c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/159/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/159/</guid>
      <description>&lt;p&gt;सञ्जय उवाच ||&#x9;001 &lt;br&gt;&#xA;उलूकस्त्वर्जुनं भूयो यथोक्तं वाक्यमब्रवीत् |&#x9;001a&lt;br&gt;&#xA;आशीविषमिव क्रुद्धं तुदन्वाक्यशलाकया ||&#x9;001c&lt;br&gt;&#xA;तस्य तद्वचनं श्रुत्वा रुषिताः पाण्डवा भृशम् |&#x9;002a&lt;br&gt;&#xA;प्रागेव भृशसङ्क्रुद्धाः कैतव्येन प्रधर्षिताः ||&#x9;002c&lt;br&gt;&#xA;नासनेष्ववतिष्ठन्त बाहूंश्चैव विचिक्षिपुः |&#x9;003a&lt;br&gt;&#xA;आशीविषा इव क्रुद्धा वीक्षां चक्रुः परस्परम् ||&#x9;003c&lt;br&gt;&#xA;अवाक्शिरा भीमसेनः समुदैक्षत केशवम् |&#x9;004a&lt;br&gt;&#xA;नेत्राभ्यां लोहितान्ताभ्यामाशीविष इव श्वसन् ||&#x9;004c&lt;br&gt;&#xA;आर्तं वातात्मजं दृष्ट्वा क्रोधेनाभिहतं भृशम् |&#x9;005a&lt;br&gt;&#xA;उत्स्मयन्निव दाशार्हः कैतव्यं प्रत्यभाषत ||&#x9;005c&lt;br&gt;&#xA;प्रयाहि शीघ्रं कैतव्य ब्रूयाश्चैव सुयोधनम् |&#x9;006a&lt;br&gt;&#xA;श्रुतं वाक्यं गृहीतोऽर्थो मतं यत्ते तथास्तु तत् ||&#x9;006c&lt;br&gt;&#xA;मद्वचश्चापि भूयस्ते वक्तव्यः स सुयोधनः |&#x9;007a&lt;br&gt;&#xA;श्व इदानीं प्रदृश्येथाः पुरुषो भव दुर्मते ||&#x9;007c&lt;br&gt;&#xA;मन्यसे यच्च मूढ त्वं न योत्स्यति जनार्दनः |&#x9;008a&lt;br&gt;&#xA;सारथ्येन वृतः पार्थैरिति त्वं न बिभेषि च ||&#x9;008c&lt;br&gt;&#xA;जघन्यकालमप्येतद्भवेद्यत्सर्वपार्थिवान् |&#x9;009a&lt;br&gt;&#xA;निर्दहेयमहं क्रोधात्तृणानीव हुताशनः ||&#x9;009c&lt;br&gt;&#xA;युधिष्ठिरनियोगात्तु फल्गुनस्य महात्मनः |&#x9;010a&lt;br&gt;&#xA;करिष्ये युध्यमानस्य सारथ्यं विदितात्मनः ||&#x9;010c&lt;br&gt;&#xA;यद्युत्पतसि लोकांस्त्रीन्यद्याविशसि भूतलम् |&#x9;011a&lt;br&gt;&#xA;तत्र तत्रार्जुनरथं प्रभाते द्रक्ष्यसेऽग्रतः ||&#x9;011c&lt;br&gt;&#xA;यच्चापि भीमसेनस्य मन्यसे मोघगर्जितम् | &#x9;012a&lt;br&gt;&#xA;दुःशासनस्य रुधिरं पीतमित्यवधार्यताम् ||&#x9;012c&lt;br&gt;&#xA;न त्वां समीक्षते पार्थो नापि राजा युधिष्ठिरः |&#x9;013a&lt;br&gt;&#xA;न भीमसेनो न यमौ प्रतिकूलप्रभाषिणम् ||&#x9;013c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/160/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/160/</guid>
      <description>&lt;p&gt;सञ्जय उवाच ||&#x9;001 &lt;br&gt;&#xA;दुर्योधनस्य तद्वाक्यं निशम्य भरतर्षभः |&#x9;001a&lt;br&gt;&#xA;नेत्राभ्यामतिताम्राभ्यां कैतव्यं समुदैक्षत ||&#x9;001c&lt;br&gt;&#xA;स केशवमभिप्रेक्ष्य गुडाकेशो महायशाः |&#x9;002a&lt;br&gt;&#xA;अभ्यभाषत कैतव्यं प्रगृह्य विपुलं भुजम् ||&#x9;002c&lt;br&gt;&#xA;स्ववीर्यं यः समाश्रित्य समाह्वयति वै परान् |&#x9;003a&lt;br&gt;&#xA;अभीतः पूरयञ्शक्तिं स वै पुरुष उच्यते ||&#x9;003c&lt;br&gt;&#xA;परवीर्यं समाश्रित्य यः समाह्वयते परान् |&#x9;004a&lt;br&gt;&#xA;क्षत्रबन्धुरशक्तत्वाल्लोके स पुरुषाधमः ||&#x9;004c&lt;br&gt;&#xA;स त्वं परेषां वीर्येण मन्यसे वीर्यमात्मनः |&#x9;005a&lt;br&gt;&#xA;स्वयं कापुरुषो मूढः परांश्च क्षेप्तुमिच्छसि ||&#x9;005c&lt;br&gt;&#xA;यस्त्वं वृद्धं सर्वराज्ञां हितबुद्धिं जितेन्द्रियम् |&#x9;006a&lt;br&gt;&#xA;मरणाय महाबुद्धिं दीक्षयित्वा विकत्थसे ||&#x9;006c&lt;br&gt;&#xA;भावस्ते विदितोऽस्माभिर्दुर्बुद्धे कुलपांसन |&#x9;007a&lt;br&gt;&#xA;न हनिष्यन्ति गङ्गेयं पाण्डवा घृणयेति च ||&#x9;007c&lt;br&gt;&#xA;यस्य वीर्यं समाश्रित्य धार्तराष्ट्र विकत्थसे |&#x9;008a&lt;br&gt;&#xA;हन्तास्मि प्रथमं भीष्मं मिषतां सर्वधन्विनाम् ||&#x9;008c&lt;br&gt;&#xA;कैतव्य गत्वा भरतान्समेत्य सुयोधनं धार्तराष्ट्रं ब्रवीहि |&#x9;009a&lt;br&gt;&#xA;तथेत्याह अर्जुनः सव्यसाची निशाव्यपाये भविता विमर्दः ||&#x9;009c&lt;br&gt;&#xA;यद्वोऽब्रवीद्वाक्यमदीनसत्त्वो मध्ये कुरूणां हर्षयन्सत्यसन्धः |&#x9;010a&lt;br&gt;&#xA;अहं हन्ता पाण्डवानामनीकं शाल्वेयकांश्चेति ममैष भारः ||&#x9;010c&lt;br&gt;&#xA;हन्यामहं द्रोणमृते हि लोकं न ते भयं विद्यते पाण्डवेभ्यः |&#x9;011a&lt;br&gt;&#xA;ततो हि ते लब्धतमं च राज्यं क्षयं गताः पाण्डवाश्चेति भावः ||&#x9;011c&lt;br&gt;&#xA;स दर्पपूर्णो न समीक्षसे त्वमनर्थमात्मन्यपि वर्तमानम् |&#x9;012a&lt;br&gt;&#xA;तस्मादहं ते प्रथमं समूहे हन्ता समक्षं कुरुवृद्धमेव ||&#x9;012c&lt;br&gt;&#xA;सूर्योदये युक्तसेनः प्रतीक्ष्य ध्वजी रथी रक्ष च सत्यसन्धम् |&#x9;013a&lt;br&gt;&#xA;अहं हि वः पश्यतां द्वीपमेनं रथाद्भीष्मं पातयितास्मि बाणैः ||&#x9;013c&lt;br&gt;&#xA;श्वोभूते कत्थनावाक्यं विज्ञास्यति सुयोधनः |&#x9;014a&lt;br&gt;&#xA;अर्दितं शरजालेन मया दृष्ट्वा पितामहम् ||&#x9;014c&lt;br&gt;&#xA;यदुक्तश्च सभामध्ये पुरुषो ह्रस्वदर्शनः |&#x9;015a&lt;br&gt;&#xA;क्रुद्धेन भीमसेनेन भ्राता दुःशासनस्तव ||&#x9;015c&lt;br&gt;&#xA;अधर्मज्ञो नित्यवैरी पापबुद्धिर्नृशंसकृत् |&#x9;016a&lt;br&gt;&#xA;सत्यां प्रतिज्ञां नचिराद्रक्ष्यसे तां सुयोधन ||&#x9;016c&lt;br&gt;&#xA;अभिमानस्य दर्पस्य क्रोधपारुष्ययोस्तथा |&#x9;017a&lt;br&gt;&#xA;नैष्ठुर्यस्यावलेपस्य आत्मसम्भावनस्य च ||&#x9;017c&lt;br&gt;&#xA;नृशंसतायास्तैक्ष्ण्यस्य धर्मविद्वेषणस्य च |&#x9;018a&lt;br&gt;&#xA;अधर्मस्यातिवादस्य वृद्धातिक्रमणस्य च ||&#x9;018c&lt;br&gt;&#xA;दर्शनस्य च वक्रस्य कृत्स्नस्यापनयस्य च |&#x9;019a&lt;br&gt;&#xA;द्रक्ष्यसि त्वं फलं तीव्रमचिरेण सुयोधन ||&#x9;019c&lt;br&gt;&#xA;वासुदेवद्वितीये हि मयि क्रुद्धे नराधिप |&#x9;020a&lt;br&gt;&#xA;आशा ते जीविते मूढ राज्ये वा केन हेतुना ||&#x9;020c&lt;br&gt;&#xA;शान्ते भीष्मे तथा द्रोणे सूतपुत्रे च पातिते |&#x9;021a&lt;br&gt;&#xA;निराशो जीविते राज्ये पुत्रेषु च भविष्यसि ||&#x9;021c&lt;br&gt;&#xA;भ्रातॄणां निधनं दृष्ट्वा पुत्राणां च सुयोधन |&#x9;022a&lt;br&gt;&#xA;भीमसेनेन निहतो दुष्कृतानि स्मरिष्यसि ||&#x9;022c&lt;br&gt;&#xA;न द्वितीयां प्रतिज्ञां हि प्रतिज्ञास्यति केशवः |&#x9;023a&lt;br&gt;&#xA;सत्यं ब्रवीम्यहं ह्येतत्सर्वं सत्यं भविष्यति ||&#x9;023c&lt;br&gt;&#xA;इत्युक्तः कैतवो राजंस्तद्वाक्यमुपधार्य च |&#x9;024a&lt;br&gt;&#xA;अनुज्ञातो निववृते पुनरेव यथागतम् ||&#x9;024c&lt;br&gt;&#xA;उपावृत्य तु पाण्डुभ्यः कैतव्यो धृतराष्ट्रजम् |&#x9;025a&lt;br&gt;&#xA;गत्वा यथोक्तं तत्सर्वमुवाच कुरुसंसदि ||&#x9;025c&lt;br&gt;&#xA;केशवार्जुनयोर्वाक्यं निशम्य भरतर्षभः |&#x9;026a&lt;br&gt;&#xA;दुःशासनं च कर्णं च शकुनिं चाभ्यभाषत ||&#x9;026c&lt;br&gt;&#xA;आज्ञापयत राज्ञश्च बलं मित्रबलं तथा |&#x9;027a&lt;br&gt;&#xA;यथा प्रागुदयात्सर्वा युक्ता तिष्ठत्यनीकिनी ||&#x9;027c&lt;br&gt;&#xA;ततः कर्णसमादिष्टा दूताः प्रत्वरिता रथैः |&#x9;028a&lt;br&gt;&#xA;उष्ट्रवामीभिरप्यन्ये सदश्वैश्च महाजवैः ||&#x9;028c&lt;br&gt;&#xA;तूर्णं परिययुः सेनां कृत्स्नां कर्णस्य शासनात् |&#x9;029a&lt;br&gt;&#xA;आज्ञापयन्तो राज्ञस्तान्योगः प्रागुदयादिति ||&#x9;029c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/161/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/161/</guid>
      <description>&lt;p&gt;सञ्जय उवाच ||&#x9;001 &lt;br&gt;&#xA;उलूकस्य वचः श्रुत्वा कुन्तीपुत्रो युधिष्ठिरः |&#x9;001a&lt;br&gt;&#xA;सेनां निर्यापयामास धृष्टद्युम्नपुरोगमाम् ||&#x9;001c&lt;br&gt;&#xA;पदातिनीं नागवतीं रथिनीमश्ववृन्दिनीम् |&#x9;002a&lt;br&gt;&#xA;चतुर्विधबलां भीमामकम्प्यां पृथिवीमिव ||&#x9;002c&lt;br&gt;&#xA;भीमसेनादिभिर्गुप्तां सार्जुनैश्च महारथैः |&#x9;003a&lt;br&gt;&#xA;धृष्टद्युम्नवशां दुर्गां सागरस्तिमितोपमाम् ||&#x9;003c&lt;br&gt;&#xA;तस्यास्त्वग्रे महेष्वासः पाञ्चाल्यो युद्धदुर्मदः | &#x9;004a&lt;br&gt;&#xA;द्रोणप्रेप्सुरनीकानि धृष्टद्युम्नः प्रकर्षति  ||&#x9;004c&lt;br&gt;&#xA;यथाबलं यथोत्साहं रथिनः समुपादिशत् | &#x9;005a&lt;br&gt;&#xA;अर्जुनं सूतपुत्राय भीमं दुर्योधनाय च ||&#x9;005c&lt;br&gt;&#xA;अश्वत्थाम्ने च नकुलं शैब्यं च कृतवर्मणे |&#x9;006a&lt;br&gt;&#xA;सैन्धवाय च वार्ष्णेयं युयुधानमुपादिशत् ||&#x9;006c&lt;br&gt;&#xA;शिखण्डिनं च भीष्माय प्रमुखे समकल्पयत् | &#x9;007a&lt;br&gt;&#xA;सहदेवं शकुनये चेकितानं शलाय च ||&#x9;007c&lt;br&gt;&#xA;धृष्टकेतुं च शल्याय गौतमायोत्तमौजसम् |&#x9;008a&lt;br&gt;&#xA;द्रौपदेयांश्च पञ्चभ्यस्त्रिगर्तेभ्यः समादिशत् ||&#x9;008c&lt;br&gt;&#xA;वृषसेनाय सौभद्रं शेषाणां च महीक्षिताम् |&#x9;009a&lt;br&gt;&#xA;समर्थं तं हि मेने वै पार्थादभ्यधिकं रणे ||&#x9;009c&lt;br&gt;&#xA;एवं विभज्य योधांस्तान्पृथक्च सह चैव ह |&#x9;010a&lt;br&gt;&#xA;ज्वालावर्णो महेष्वासो द्रोणमंशमकल्पयत् ||&#x9;010c&lt;br&gt;&#xA;धृष्टद्युम्नो महेष्वासः सेनापतिपतिस्ततः |&#x9;011a&lt;br&gt;&#xA;विधिवद्व्यूह्य मेधावी युद्धाय धृतमानसः ||&#x9;011c&lt;br&gt;&#xA;यथादिष्टान्यनीकानि पाण्डवानामयोजयत् |&#x9;012a&lt;br&gt;&#xA;जयाय पाण्डुपुत्राणां यत्तस्तस्थौ रणाजिरे ||&#x9;012c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/162/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/162/</guid>
      <description>&lt;p&gt;धृतराष्ट्र उवाच ||&#x9;001 &lt;br&gt;&#xA;प्रतिज्ञाते फल्गुनेन वधे भीष्मस्य सञ्जय |&#x9;001a&lt;br&gt;&#xA;किमकुर्वन्त मे मन्दाः पुत्रा दुर्योधनादयः ||&#x9;001c&lt;br&gt;&#xA;हतमेव हि पश्यामि गाङ्गेयं पितरं रणे |&#x9;002a&lt;br&gt;&#xA;वासुदेवसहायेन पार्थेन दृढधन्वना ||&#x9;002c&lt;br&gt;&#xA;स चापरिमितप्रज्ञस्तच्छ्रुत्वा पार्थभाषितम् |&#x9;003a&lt;br&gt;&#xA;किमुक्तवान्महेष्वासो भीष्मः प्रहरतां वरः ||&#x9;003c&lt;br&gt;&#xA;सेनापत्यं च सम्प्राप्य कौरवाणां धुरन्धरः |&#x9;004a&lt;br&gt;&#xA;किमचेष्टत गाङ्गेयो महाबुद्धिपराक्रमः ||&#x9;004c&lt;br&gt;&#xA;वैशम्पायन उवाच ||&#x9;005 &lt;br&gt;&#xA;ततस्तत्सञ्जयस्तस्मै सर्वमेव न्यवेदयत् |&#x9;005a&lt;br&gt;&#xA;यथोक्तं कुरुवृद्धेन भीष्मेणामिततेजसा ||&#x9;005c&lt;br&gt;&#xA;सञ्जय उवाच ||&#x9;006 &lt;br&gt;&#xA;सेनापत्यमनुप्राप्य भीष्मः शान्तनवो नृप |&#x9;006a&lt;br&gt;&#xA;दुर्योधनमुवाचेदं वचनं हर्षयन्निव ||&#x9;006c&lt;br&gt;&#xA;नमस्कृत्वा कुमाराय सेनान्ये शक्तिपाणये |&#x9;007a&lt;br&gt;&#xA;अहं सेनापतिस्तेऽद्य भविष्यामि न संशयः ||&#x9;007c&lt;br&gt;&#xA;सेनाकर्मण्यभिज्ञोऽस्मि व्यूहेषु विविधेषु च |&#x9;008a&lt;br&gt;&#xA;कर्म कारयितुं चैव भृतानप्यभृतांस्तथा ||&#x9;008c&lt;br&gt;&#xA;यात्रायानेषु युद्धेषु लब्धप्रशमनेषु च |&#x9;009a&lt;br&gt;&#xA;भृशं वेद महाराज यथा वेद बृहस्पतिः ||&#x9;009c&lt;br&gt;&#xA;व्यूहानपि महारम्भान्दैवगान्धर्वमानुषान् |&#x9;010a&lt;br&gt;&#xA;तैरहं मोहयिष्यामि पाण्डवान्व्येतु ते ज्वरः ||&#x9;010c&lt;br&gt;&#xA;सोऽहं योत्स्यामि तत्त्वेन पालयंस्तव वाहिनीम् |&#x9;011a&lt;br&gt;&#xA;यथावच्छास्त्रतो राजन्व्येतु ते मानसो ज्वरः ||&#x9;011c&lt;br&gt;&#xA;दुर्योधन उवाच ||&#x9;012 &lt;br&gt;&#xA;न विद्यते मे गाङ्गेय भयं देवासुरेष्वपि |&#x9;012a&lt;br&gt;&#xA;समस्तेषु महाबाहो सत्यमेतद्ब्रवीमि ते ||&#x9;012c&lt;br&gt;&#xA;किं पुनस्त्वयि दुर्धर्षे सेनापत्ये व्यवस्थिते |&#x9;013a&lt;br&gt;&#xA;द्रोणे च पुरुषव्याघ्रे स्थिते युद्धाभिनन्दिनि ||&#x9;013c&lt;br&gt;&#xA;भवद्भ्यां पुरुषाग्र्याभ्यां स्थिताभ्यां विजयो मम | &#x9;014a&lt;br&gt;&#xA;न दुर्लभं कुरुश्रेष्ठ देवराज्यमपि ध्रुवम्  ||&#x9;014c&lt;br&gt;&#xA;रथसङ्ख्यां तु कार्त्स्न्येन परेषामात्मनस्तथा | &#x9;015a&lt;br&gt;&#xA;तथैवातिरथानां च वेत्तुमिच्छामि कौरव ||&#x9;015c&lt;br&gt;&#xA;पितामहो हि कुशलः परेषामात्मनस्तथा |&#x9;016a&lt;br&gt;&#xA;श्रोतुमिच्छाम्यहं सर्वैः सहैभिर्वसुधाधिपैः ||&#x9;016c&lt;br&gt;&#xA;भीष्म उवाच ||&#x9;017 &lt;br&gt;&#xA;गान्धारे शृणु राजेन्द्र रथसङ्ख्यां स्वके बले |&#x9;017a&lt;br&gt;&#xA;ये रथाः पृथिवीपाल तथैवातिरथाश्च ये ||&#x9;017c&lt;br&gt;&#xA;बहूनीह सहस्राणि प्रयुतान्यर्बुदानि च |&#x9;018a&lt;br&gt;&#xA;रथानां तव सेनायां यथामुख्यं तु मे शृणु || &#x9;018c&lt;br&gt;&#xA;भवानग्रे रथोदारः सह सर्वैः सहोदरैः |&#x9;019a&lt;br&gt;&#xA;दुःशासनप्रभृतिभिर्भ्रातृभिः शतसम्मितैः ||&#x9;019c&lt;br&gt;&#xA;सर्वे कृतप्रहरणाश्छेद्यभेद्यविशारदाः |&#x9;020a&lt;br&gt;&#xA;रथोपस्थे गजस्कन्धे गदायुद्धेऽसिचर्मणि ||&#x9;020c&lt;br&gt;&#xA;संयन्तारः प्रहर्तारः कृतास्त्रा भारसाधनाः |&#x9;021a&lt;br&gt;&#xA;इष्वस्त्रे द्रोणशिष्याश्च कृपस्य च शरद्वतः ||&#x9;021c&lt;br&gt;&#xA;एते हनिष्यन्ति रणे पाञ्चालान्युद्धदुर्मदान् |&#x9;022a&lt;br&gt;&#xA;कृतकिल्बिषाः पाण्डवेयैर्धार्तराष्ट्रा मनस्विनः || &#x9;022c&lt;br&gt;&#xA;ततोऽहं भरतश्रेष्ठ सर्वसेनापतिस्तव |&#x9;023a&lt;br&gt;&#xA;शत्रून्विध्वंसयिष्यामि कदर्थीकृत्य पाण्डवान् |&#x9;023c&lt;br&gt;&#xA;न त्वात्मनो गुणान्वक्तुमर्हामि विदितोऽस्मि ते || &#x9;023e&lt;br&gt;&#xA;कृतवर्मा त्वतिरथो भोजः प्रहरतां वरः |&#x9;024a&lt;br&gt;&#xA;अर्थसिद्धिं तव रणे करिष्यति न संशयः ||&#x9;024c&lt;br&gt;&#xA;अस्त्रविद्भिरनाधृष्यो दूरपाती दृढायुधः |&#x9;025a&lt;br&gt;&#xA;हनिष्यति रिपूंस्तुभ्यं महेन्द्रो दानवानिव ||&#x9;025c&lt;br&gt;&#xA;मद्रराजो महेष्वासः शल्यो मेऽतिरथो मतः |&#x9;026a&lt;br&gt;&#xA;स्पर्धते वासुदेवेन यो वै नित्यं रणे रणे ||&#x9;026c&lt;br&gt;&#xA;भागिनेयान्निजांस्त्यक्त्वा शल्यस्ते रथसत्तमः |&#x9;027a&lt;br&gt;&#xA;एष योत्स्यति सङ्ग्रामे कृष्णं चक्रगदाधरम् || &#x9;027c&lt;br&gt;&#xA;सागरोर्मिसमैर्वेगैः प्लावयन्निव शात्रवान् |&#x9;028a&lt;br&gt;&#xA;भूरिश्रवाः कृतास्त्रश्च तव चापि हितः सुहृत् || &#x9;028c&lt;br&gt;&#xA;सौमदत्तिर्महेष्वासो रथयूथपयूथपः |&#x9;029a&lt;br&gt;&#xA;बलक्षयममित्राणां सुमहान्तं करिष्यति ||&#x9;029c&lt;br&gt;&#xA;सिन्धुराजो महाराज मतो मे द्विगुणो रथः |&#x9;030a&lt;br&gt;&#xA;योत्स्यते समरे राजन्विक्रान्तो रथसत्तमः || &#x9;030c&lt;br&gt;&#xA;द्रौपदीहरणे पूर्वं परिक्लिष्टः स पाण्डवैः |&#x9;031a&lt;br&gt;&#xA;संस्मरंस्तं परिक्लेशं योत्स्यते परवीरहा ||&#x9;031c&lt;br&gt;&#xA;एतेन हि तदा राजंस्तप आस्थाय दारुणम् |&#x9;032a&lt;br&gt;&#xA;सुदुर्लभो वरो लब्धः पाण्डवान्योद्धुमाहवे || &#x9;032c&lt;br&gt;&#xA;स एष रथशार्दूलस्तद्वैरं संस्मरन्रणे |&#x9;033a&lt;br&gt;&#xA;योत्स्यते पाण्डवांस्तात प्राणांस्त्यक्त्वा सुदुस्त्यजान् ||&#x9;033c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/163/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/163/</guid>
      <description>&lt;p&gt;001        भीष्म उवाच ||&#xA;सुदक्षिणस्तु काम्बोजो रथ एकगुणो मतः |&#x9;001a&lt;br&gt;&#xA;तवार्थसिद्धिमाकाङ्क्षन्योत्स्यते समरे परैः ||&#x9;001c&lt;br&gt;&#xA;एतस्य रथसिंहस्य तवार्थे राजसत्तम |&#x9;002a&lt;br&gt;&#xA;पराक्रमं यथेन्द्रस्य द्रक्ष्यन्ति कुरवो युधि ||&#x9;002c&lt;br&gt;&#xA;एतस्य रथवंशो हि तिग्मवेगप्रहारिणाम् |&#x9;003a&lt;br&gt;&#xA;काम्बोजानां महाराज शलभानामिवायतिः ||&#x9;003c&lt;br&gt;&#xA;नीलो माहिष्मतीवासी नीलवर्मधरस्तव | &#x9;004a&lt;br&gt;&#xA;रथवंशेन शत्रूणां कदनं वै करिष्यति ||&#x9;004c&lt;br&gt;&#xA;कृतवैरः पुरा चैव सहदेवेन पार्थिवः  |&#x9;005a&lt;br&gt;&#xA;योत्स्यते सततं राजंस्तवार्थे कुरुसत्तम  ||&#x9;005c&lt;br&gt;&#xA;विन्दानुविन्दावावन्त्यौ समेतौ रथसत्तमौ | &#x9;006a&lt;br&gt;&#xA;कृतिनौ समरे तात दृढवीर्यपराक्रमौ  ||&#x9;006c&lt;br&gt;&#xA;एतौ तौ पुरुषव्याघ्रौ रिपुसैन्यं प्रधक्ष्यतः  |&#x9;007a&lt;br&gt;&#xA;गदाप्रासासिनाराचैस्तोमरैश्च भुजच्युतैः ||&#x9;007c&lt;br&gt;&#xA;युद्धाभिकामौ समरे क्रीडन्ताविव यूथपौ  |&#x9;008a&lt;br&gt;&#xA;यूथमध्ये महाराज विचरन्तौ कृतान्तवत् ||&#x9;008c&lt;br&gt;&#xA;त्रिगर्ता भ्रातरः पञ्च रथोदारा मता मम |&#x9;009a&lt;br&gt;&#xA;कृतवैराश्च पार्थेन विराटनगरे तदा ||&#x9;009c&lt;br&gt;&#xA;मकरा इव राजेन्द्र समुद्धततरङ्गिणीम् |&#x9;010a&lt;br&gt;&#xA;गङ्गां विक्षोभयिष्यन्ति पार्थानां युधि वाहिनीम् ||&#x9;010c&lt;br&gt;&#xA;ते रथाः पञ्च राजेन्द्र येषां सत्यरथो मुखम् |&#x9;011a&lt;br&gt;&#xA;एते योत्स्यन्ति समरे संस्मरन्तः पुरा कृतम् ||&#x9;011c&lt;br&gt;&#xA;व्यलीकं पाण्डवेयेन भीमसेनानुजेन ह |&#x9;012a&lt;br&gt;&#xA;दिशो विजयता राजञ्श्वेतवाहेन भारत ||&#x9;012c&lt;br&gt;&#xA;ते हनिष्यन्ति पार्थानां समासाद्य महारथान् |&#x9;013a&lt;br&gt;&#xA;वरान्वरान्महेष्वासान्क्षत्रियाणां धुरन्धराः ||&#x9;013c&lt;br&gt;&#xA;लक्ष्मणस्तव पुत्रस्तु तथा दुःशासनस्य च |&#x9;014a&lt;br&gt;&#xA;उभौ तौ पुरुषव्याघ्रौ सङ्ग्रामेष्वनिवर्तिनौ ||&#x9;014c&lt;br&gt;&#xA;तरुणौ सुकुमारौ च राजपुत्रौ तरस्विनौ |&#x9;015a&lt;br&gt;&#xA;युद्धानां च विशेषज्ञौ प्रणेतारौ च सर्वशः ||&#x9;015c&lt;br&gt;&#xA;रथौ तौ रथशार्दूल मतौ मे रथसत्तमौ |&#x9;016a&lt;br&gt;&#xA;क्षत्रधर्मरतौ वीरौ महत्कर्म करिष्यतः ||&#x9;016c&lt;br&gt;&#xA;दण्डधारो महाराज रथ एको नरर्षभः |&#x9;017a&lt;br&gt;&#xA;योत्स्यते समरं प्राप्य स्वेन सैन्येन पालितः ||&#x9;017c&lt;br&gt;&#xA;बृहद्बलस्तथा राजा कौसल्यो रथसत्तमः |&#x9;018a&lt;br&gt;&#xA;रथो मम मतस्तात दृढवेगपराक्रमः ||&#x9;018c&lt;br&gt;&#xA;एष योत्स्यति सङ्ग्रामे स्वां चमूं सम्प्रहर्षयन् |&#x9;019a&lt;br&gt;&#xA;उग्रायुधो महेष्वासो धार्तराष्ट्रहिते रतः ||&#x9;019c&lt;br&gt;&#xA;कृपः शारद्वतो राजन्रथयूथपयूथपः |&#x9;020a&lt;br&gt;&#xA;प्रियान्प्राणान्परित्यज्य प्रधक्ष्यति रिपूंस्तव ||&#x9;020c&lt;br&gt;&#xA;गौतमस्य महर्षेर्य आचार्यस्य शरद्वतः |&#x9;021a&lt;br&gt;&#xA;कार्त्तिकेय इवाजेयः शरस्तम्बात्सुतोऽभवत् ||&#x9;021c&lt;br&gt;&#xA;एष सेनां बहुविधां विविधायुधकार्मुकाम् |&#x9;022a&lt;br&gt;&#xA;अग्निवत्समरे तात चरिष्यति विमर्दयन् ||&#x9;022c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/164/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/164/</guid>
      <description>&lt;p&gt;भीष्म उवाच ||&#x9;001 &lt;br&gt;&#xA;शकुनिर्मातुलस्तेऽसौ रथ एको नराधिप |&#x9;001a&lt;br&gt;&#xA;प्रसज्य पाण्डवैर्वैरं योत्स्यते नात्र संशयः ||&#x9;001c&lt;br&gt;&#xA;एतस्य सैन्या दुर्धर्षाः समरेऽप्रतियायिनः |&#x9;002a&lt;br&gt;&#xA;विकृतायुधभूयिष्ठा वायुवेगसमा जवे ||&#x9;002c&lt;br&gt;&#xA;द्रोणपुत्रो महेष्वासः सर्वेषामति धन्विनाम् |&#x9;003a&lt;br&gt;&#xA;समरे चित्रयोधी च दृढास्त्रश्च महारथः ||&#x9;003c&lt;br&gt;&#xA;एतस्य हि महाराज यथा गाण्डीवधन्वनः |&#x9;004a&lt;br&gt;&#xA;शरासनाद्विनिर्मुक्ताः संसक्ता यान्ति सायकाः ||&#x9;004c&lt;br&gt;&#xA;नैष शक्यो मया वीरः सङ्ख्यातुं रथसत्तमः |&#x9;005a&lt;br&gt;&#xA;निर्दहेदपि लोकांस्त्रीनिच्छन्नेष महायशाः ||&#x9;005c&lt;br&gt;&#xA;क्रोधस्तेजश्च तपसा सम्भृतोऽऽश्रमवासिना |&#x9;006a&lt;br&gt;&#xA;द्रोणेनानुगृहीतश्च दिव्यैरस्त्रैरुदारधीः ||&#x9;006c&lt;br&gt;&#xA;दोषस्त्वस्य महानेको येनैष भरतर्षभ |&#x9;007a&lt;br&gt;&#xA;न मे रथो नातिरथो मतः पार्थिवसत्तम ||&#x9;007c&lt;br&gt;&#xA;जीवितं प्रियमत्यर्थमायुष्कामः सदा द्विजः |&#x9;008a&lt;br&gt;&#xA;न ह्यस्य सदृशः कश्चिदुभयोः सेनयोरपि ||&#x9;008c&lt;br&gt;&#xA;हन्यादेकरथेनैव देवानामपि वाहिनीम् |&#x9;009a&lt;br&gt;&#xA;वपुष्मांस्तलघोषेण स्फोटयेदपि पर्वतान् ||&#x9;009c&lt;br&gt;&#xA;असङ्ख्येयगुणो वीरः प्रहर्ता दारुणद्युतिः |&#x9;010a&lt;br&gt;&#xA;दण्डपाणिरिवासह्यः कालवत्प्रचरिष्यति ||&#x9;010c&lt;br&gt;&#xA;युगान्ताग्निसमः क्रोधे सिंहग्रीवो महामतिः |&#x9;011a&lt;br&gt;&#xA;एष भारत युद्धस्य पृष्ठं संशमयिष्यति ||&#x9;011c&lt;br&gt;&#xA;पिता त्वस्य महातेजा वृद्धोऽपि युवभिर्वरः |&#x9;012a&lt;br&gt;&#xA;रणे कर्म महत्कर्ता तत्र मे नास्ति संशयः ||&#x9;012c&lt;br&gt;&#xA;अस्त्रवेगानिलोद्धूतः सेनाकक्षेन्धनोत्थितः |&#x9;013a&lt;br&gt;&#xA;पाण्डुपुत्रस्य सैन्यानि प्रधक्ष्यति जये धृतः ||&#x9;013c&lt;br&gt;&#xA;रथयूथपयूथानां यूथपः स नरर्षभः |&#x9;014a&lt;br&gt;&#xA;भारद्वाजात्मजः कर्ता कर्म तीव्रं हिताय वः ||&#x9;014c&lt;br&gt;&#xA;सर्वमूर्धाभिषिक्तानामाचार्यः स्थविरो गुरुः |&#x9;015a&lt;br&gt;&#xA;गच्छेदन्तं सृञ्जयानां प्रियस्त्वस्य धनञ्जयः ||&#x9;015c&lt;br&gt;&#xA;नैष जातु महेष्वासः पार्थमक्लिष्टकारिणम् |&#x9;016a&lt;br&gt;&#xA;हन्यादाचार्यकं दीप्तं संस्मृत्य गुणनिर्जितम् ||&#x9;016c&lt;br&gt;&#xA;श्लाघत्येष सदा वीरः पार्थस्य गुणविस्तरैः |&#x9;017a&lt;br&gt;&#xA;पुत्रादभ्यधिकं चैव भारद्वाजोऽनुपश्यति || &#x9;017c&lt;br&gt;&#xA;हन्यादेकरथेनैव देवगन्धर्वदानवान् |&#x9;018a&lt;br&gt;&#xA;एकीभूतानपि रणे दिव्यैरस्त्रैः प्रतापवान् ||&#x9;018c&lt;br&gt;&#xA;पौरवो राजशार्दूलस्तव राजन्महारथः |&#x9;019a&lt;br&gt;&#xA;मतो मम रथो वीर परवीररथारुजः ||&#x9;019c&lt;br&gt;&#xA;स्वेन सैन्येन सहितः प्रतपञ्शत्रुवाहिनीम् |&#x9;020a&lt;br&gt;&#xA;प्रधक्ष्यति स पाञ्चालान्कक्षं कृष्णगतिर्यथा ||&#x9;020c&lt;br&gt;&#xA;सत्यव्रतो रथवरो राजपुत्रो महारथः |&#x9;021a&lt;br&gt;&#xA;तव राजन्रिपुबले कालवत्प्रचरिष्यति ||&#x9;021c&lt;br&gt;&#xA;एतस्य योधा राजेन्द्र विचित्रकवचायुधाः |&#x9;022a&lt;br&gt;&#xA;विचरिष्यन्ति सङ्ग्रामे निघ्नन्तः शात्रवांस्तव ||&#x9;022c&lt;br&gt;&#xA;वृषसेनो रथाग्र्यस्ते कर्णपुत्रो महारथः |&#x9;023a&lt;br&gt;&#xA;प्रधक्ष्यति रिपूणां ते बलानि बलिनां वरः ||&#x9;023c&lt;br&gt;&#xA;जलसन्धो महातेजा राजन्रथवरस्तव |&#x9;024a&lt;br&gt;&#xA;त्यक्ष्यते समरे प्राणान्मागधः परवीरहा ||&#x9;024c&lt;br&gt;&#xA;एष योत्स्यति सङ्ग्रामे गजस्कन्धविशारदः |&#x9;025a&lt;br&gt;&#xA;रथेन वा महाबाहुः क्षपयञ्शत्रुवाहिनीम् ||&#x9;025c&lt;br&gt;&#xA;रथ एष महाराज मतो मम नरर्षभः |&#x9;026a&lt;br&gt;&#xA;त्वदर्थे त्यक्ष्यति प्राणान्सह सैन्यो महारणे ||&#x9;026c&lt;br&gt;&#xA;एष विक्रान्तयोधी च चित्रयोधी च सङ्गरे |&#x9;027a&lt;br&gt;&#xA;वीतभीश्चापि ते राजञ्शात्रवैः सह योत्स्यते ||&#x9;027c&lt;br&gt;&#xA;बाह्लीकोऽतिरथश्चैव समरे चानिवर्तिता |&#x9;028a&lt;br&gt;&#xA;मम राजन्मतो युद्धे शूरो वैवस्वतोपमः ||&#x9;028c&lt;br&gt;&#xA;न ह्येष समरं प्राप्य निवर्तेत कथञ्चन |&#x9;029a&lt;br&gt;&#xA;यथा सततगो राजन्नाभिहत्य परान्रणे ||&#x9;029c&lt;br&gt;&#xA;सेनापतिर्महाराज सत्यवांस्ते महारथः |&#x9;030a&lt;br&gt;&#xA;रणेष्वद्भुतकर्मा च रथः पररथारुजः ||&#x9;030c&lt;br&gt;&#xA;एतस्य समरं दृष्ट्वा न व्यथास्ति कथञ्चन |&#x9;031a&lt;br&gt;&#xA;उत्स्मयन्नभ्युपैत्येष परान्रथपथे स्थितान् ||&#x9;031c&lt;br&gt;&#xA;एष चारिषु विक्रान्तः कर्म सत्पुरुषोचितम् |&#x9;032a&lt;br&gt;&#xA;कर्ता विमर्दे सुमहत्त्वदर्थे पुरुषोत्तमः ||&#x9;032c&lt;br&gt;&#xA;अलायुधो राक्षसेन्द्रः क्रूरकर्मा महाबलः |&#x9;033a&lt;br&gt;&#xA;हनिष्यति परान्राजन्पूर्ववैरमनुस्मरन् ||&#x9;033c&lt;br&gt;&#xA;एष राक्षससैन्यानां सर्वेषां रथसत्तमः |&#x9;034a&lt;br&gt;&#xA;मायावी दृढवैरश्च समरे विचरिष्यति ||&#x9;034c&lt;br&gt;&#xA;प्राग्ज्योतिषाधिपो वीरो भगदत्तः प्रतापवान् |&#x9;035a&lt;br&gt;&#xA;गजाङ्कुशधरश्रेष्ठो रथे चैव विशारदः ||&#x9;035c&lt;br&gt;&#xA;एतेन युद्धमभवत्पुरा गाण्डीवधन्वनः |&#x9;036a&lt;br&gt;&#xA;दिवसान्सुबहून्राजन्नुभयोर्जयगृद्धिनोः ||&#x9;036c&lt;br&gt;&#xA;ततः सखायं गान्धारे मानयन्पाकशासनम् |&#x9;037a&lt;br&gt;&#xA;अकरोत्संविदं तेन पाण्डवेन महात्मना ||&#x9;037c&lt;br&gt;&#xA;एष योत्स्यति सङ्ग्रामे गजस्कन्धविशारदः |&#x9;038a&lt;br&gt;&#xA;ऐरावतगतो राजा देवानामिव वासवः ||&#x9;038c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/165/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/165/</guid>
      <description>&lt;p&gt;भीष्म उवाच ||&#x9;001 &lt;br&gt;&#xA;अचलो वृषकश्चैव भ्रातरौ सहितावुभौ |&#x9;001a&lt;br&gt;&#xA;रथौ तव दुराधर्षौ शत्रून्विध्वंसयिष्यतः ||&#x9;001c&lt;br&gt;&#xA;बलवन्तौ नरव्याघ्रौ दृढक्रोधौ प्रहारिणौ |&#x9;002a&lt;br&gt;&#xA;गान्धारमुख्यौ तरुणौ दर्शनीयौ महाबलौ ||&#x9;002c&lt;br&gt;&#xA;सखा ते दयितो नित्यं य एष रणकर्कशः |&#x9;003a&lt;br&gt;&#xA;प्रोत्साहयति राजंस्त्वां विग्रहे पाण्डवैः सह ||&#x9;003c&lt;br&gt;&#xA;परुषः कत्थनो नीचः कर्णो वैकर्तनस्तव |&#x9;004a&lt;br&gt;&#xA;मन्त्री नेता च बन्धुश्च मानी चात्यन्तमुच्छ्रितः ||&#x9;004c&lt;br&gt;&#xA;एष नैव रथः पूर्णो नाप्येवातिरथो नृप |&#x9;005a&lt;br&gt;&#xA;वियुक्तः कवचेनैष सहजेन विचेतनः |&#x9;005c&lt;br&gt;&#xA;कुण्डलाभ्यां च दिव्याभ्यां वियुक्तः सततं घृणी ||&#x9;005e&lt;br&gt;&#xA;अभिशापाच्च रामस्य ब्राह्मणस्य च भाषणात् |&#x9;006a&lt;br&gt;&#xA;करणानां वियोगाच्च तेन मेऽर्धरथो मतः |&#x9;006c&lt;br&gt;&#xA;नैष फल्गुनमासाद्य पुनर्जीवन्विमोक्ष्यते ||&#x9;006e&lt;br&gt;&#xA;सञ्जय उवाच ||&#x9;007 &lt;br&gt;&#xA;ततोऽब्रवीन्महाबाहुर्द्रोणः शस्त्रभृतां वरः |&#x9;007a&lt;br&gt;&#xA;एवमेतद्यथात्थ त्वं न मिथ्यास्तीति किञ्चन ||&#x9;007c&lt;br&gt;&#xA;रणे रणेऽतिमानी च विमुखश्चैव दृश्यते |&#x9;008a&lt;br&gt;&#xA;घृणी कर्णः प्रमादी च तेन मेऽर्धरथो मतः ||&#x9;008c&lt;br&gt;&#xA;एतच्छ्रुत्वा तु राधेयः क्रोधादुत्फुल्ललोचनः |&#x9;009a&lt;br&gt;&#xA;उवाच भीष्मं राजेन्द्र तुदन्वाग्भिः प्रतोदवत् ||&#x9;009c&lt;br&gt;&#xA;पितामह यथेष्टं मां वाक्शरैरुपकृन्तसि |&#x9;010a&lt;br&gt;&#xA;अनागसं सदा द्वेषादेवमेव पदे पदे |&#x9;010c&lt;br&gt;&#xA;मर्षयामि च तत्सर्वं दुर्योधनकृतेन वै ||&#x9;010e&lt;br&gt;&#xA;त्वं तु मां मन्यसेऽशक्तं यथा कापुरुषं तथा |&#x9;011a&lt;br&gt;&#xA;भवानर्धरथो मह्यं मतो नास्त्यत्र संशयः ||&#x9;011c&lt;br&gt;&#xA;सर्वस्य जगतश्चैव गाङ्गेय न मृषा वदे |&#x9;012a&lt;br&gt;&#xA;कुरूणामहितो नित्यं न च राजावबुध्यते ||&#x9;012c&lt;br&gt;&#xA;को हि नाम समानेषु राजसूदात्तकर्मसु |&#x9;013a&lt;br&gt;&#xA;तेजोवधमिमं कुर्याद्विभेदयिषुराहवे |&#x9;013c&lt;br&gt;&#xA;यथा त्वं गुणनिर्देशादपराधं चिकीर्षसि ||&#x9;013e&lt;br&gt;&#xA;न हायनैर्न पलितैर्न वित्तैर्न च बन्धुभिः |&#x9;014a&lt;br&gt;&#xA;महारथत्वं सङ्ख्यातुं शक्यं क्षत्रस्य कौरव ||&#x9;014c&lt;br&gt;&#xA;बलज्येष्ठं स्मृतं क्षत्रं मन्त्रज्येष्ठा द्विजातयः |&#x9;015a&lt;br&gt;&#xA;धनज्येष्ठाः स्मृता वैश्याः शूद्रास्तु वयसाधिकाः ||&#x9;015c&lt;br&gt;&#xA;यथेच्छकं स्वयङ्ग्राहाद्रथानतिरथांस्तथा |&#x9;016a&lt;br&gt;&#xA;कामद्वेषसमायुक्तो मोहात्प्रकुरुते भवान् ||&#x9;016c&lt;br&gt;&#xA;दुर्योधन महाबाहो साधु सम्यगवेक्ष्यताम् |&#x9;017a&lt;br&gt;&#xA;त्यज्यतां दुष्टभावोऽयं भीष्मः किल्बिषकृत्तव ||&#x9;017c&lt;br&gt;&#xA;भिन्ना हि सेना नृपते दुःसन्धेया भवत्युत |&#x9;018a&lt;br&gt;&#xA;मौलापि पुरुषव्याघ्र किमु नाना समुत्थिता ||&#x9;018c&lt;br&gt;&#xA;एषां द्वैधं समुत्पन्नं योधानां युधि भारत |&#x9;019a&lt;br&gt;&#xA;तेजोवधो नः क्रियते प्रत्यक्षेण विशेषतः ||&#x9;019c&lt;br&gt;&#xA;रथानां क्व च विज्ञानं क्व च भीष्मोऽल्पचेतनः |&#x9;020a&lt;br&gt;&#xA;अहमावारयिष्यामि पाण्डवानामनीकिनीम् ||&#x9;020c&lt;br&gt;&#xA;आसाद्य माममोघेषुं गमिष्यन्ति दिशो दश |&#x9;021a&lt;br&gt;&#xA;पाण्डवाः सहपञ्चालाः शार्दूलं वृषभा इव ||&#x9;021c&lt;br&gt;&#xA;क्व च युद्धविमर्दो वा मन्त्राः सुव्याहृतानि वा |&#x9;022a&lt;br&gt;&#xA;क्व च भीष्मो गतवया मन्दात्मा कालमोहितः ||&#x9;022c&lt;br&gt;&#xA;स्पर्धते हि सदा नित्यं सर्वेण जगता सह |&#x9;023a&lt;br&gt;&#xA;न चान्यं पुरुषं कञ्चिन्मन्यते मोघदर्शनः ||&#x9;023c&lt;br&gt;&#xA;श्रोतव्यं खलु वृद्धानामिति शास्त्रनिदर्शनम् |&#x9;024a&lt;br&gt;&#xA;न त्वेवाप्यतिवृद्धानां पुनर्बाला हि ते मताः ||&#x9;024c&lt;br&gt;&#xA;अहमेको हनिष्यामि पाण्डवान्नात्र संशयः |&#x9;025a&lt;br&gt;&#xA;सुयुद्धे राजशार्दूल यशो भीष्मं गमिष्यति ||&#x9;025c&lt;br&gt;&#xA;कृतः सेनापतिस्त्वेष त्वया भीष्मो नराधिप |&#x9;026a&lt;br&gt;&#xA;सेनापतिं गुणो गन्ता न तु योधान्कथञ्चन ||&#x9;026c&lt;br&gt;&#xA;नाहं जीवति गाङ्गेये योत्स्ये राजन्कथञ्चन |&#x9;027a&lt;br&gt;&#xA;हते तु भीष्मे योधास्मि सर्वैरेव महारथैः ||&#x9;027c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/166/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/166/</guid>
      <description>&lt;p&gt;भीष्म उवाच ||&#x9;001 &lt;br&gt;&#xA;समुद्यतोऽयं भारो मे सुमहान्सागरोपमः |&#x9;001a&lt;br&gt;&#xA;धार्तराष्ट्रस्य सङ्ग्रामे वर्षपूगाभिचिन्तितः ||&#x9;001c&lt;br&gt;&#xA;तस्मिन्नभ्यागते काले प्रतप्ते लोमहर्षणे |&#x9;002a&lt;br&gt;&#xA;मिथोभेदो न मे कार्यस्तेन जीवसि सूतज ||&#x9;002c&lt;br&gt;&#xA;न ह्यहं नाद्य विक्रम्य स्थविरोऽपि शिशोस्तव |&#x9;003a&lt;br&gt;&#xA;युद्धश्रद्धां रणे छिन्द्यां जीवितस्य च सूतज ||&#x9;003c&lt;br&gt;&#xA;जामदग्न्येन रामेण महास्त्राणि प्रमुञ्चता |&#x9;004a&lt;br&gt;&#xA;न मे व्यथाभवत्काचित्त्वं तु मे किं करिष्यसि ||&#x9;004c&lt;br&gt;&#xA;कामं नैतत्प्रशंसन्ति सन्तोऽऽत्मबलसंस्तवम् |&#x9;005a&lt;br&gt;&#xA;वक्ष्यामि तु त्वां सन्तप्तो निहीन कुलपांसन ||&#x9;005c&lt;br&gt;&#xA;समेतं पार्थिवं क्षत्रं काशिराज्ञः स्वयंवरे |&#x9;006a&lt;br&gt;&#xA;निर्जित्यैकरथेनैव यत्कन्यास्तरसा हृताः ||&#x9;006c&lt;br&gt;&#xA;ईदृशानां सहस्राणि विशिष्टानामथो पुनः |&#x9;007a&lt;br&gt;&#xA;मयैकेन निरस्तानि ससैन्यानि रणाजिरे ||&#x9;007c&lt;br&gt;&#xA;त्वां प्राप्य वैरपुरुषं कुरूणामनयो महान् |&#x9;008a&lt;br&gt;&#xA;उपस्थितो विनाशाय यतस्व पुरुषो भव ||&#x9;008c&lt;br&gt;&#xA;युध्यस्व पार्थं समरे येन विस्पर्धसे सह |&#x9;009a&lt;br&gt;&#xA;द्रक्ष्यामि त्वां विनिर्मुक्तमस्माद्युद्धात्सुदुर्मते ||&#x9;009c&lt;br&gt;&#xA;सञ्जय उवाच ||&#x9;010 &lt;br&gt;&#xA;तमुवाच ततो राजा धार्तराष्ट्रो महामनाः |&#x9;010a&lt;br&gt;&#xA;मामवेक्षस्व गाङ्गेय कार्यं हि महदुद्यतम् ||&#x9;010c&lt;br&gt;&#xA;चिन्त्यतामिदमेवाग्रे मम निःश्रेयसं परम् |&#x9;011a&lt;br&gt;&#xA;उभावपि भवन्तौ मे महत्कर्म करिष्यतः ||&#x9;011c&lt;br&gt;&#xA;भूयश्च श्रोतुमिच्छामि परेषां रथसत्तमान् |&#x9;012a&lt;br&gt;&#xA;ये चैवातिरथास्तत्र तथैव रथयूथपाः ||&#x9;012c&lt;br&gt;&#xA;बलाबलममित्राणां श्रोतुमिच्छामि कौरव |&#x9;013a&lt;br&gt;&#xA;प्रभातायां रजन्यां वै इदं युद्धं भविष्यति ||&#x9;013c&lt;br&gt;&#xA;भीष्म उवाच ||&#x9;014 &lt;br&gt;&#xA;एते रथास्ते सङ्ख्यातास्तथैवातिरथा नृप  |&#x9;014a&lt;br&gt;&#xA;य चाप्यर्धरथा राजन्पाण्डवानामतः शृणु  ||&#x9;014c&lt;br&gt;&#xA;यदि कौतूहलं तेऽद्य पाण्डवानां बले नृप |&#x9;015a&lt;br&gt;&#xA;रथसङ्ख्यां महाबाहो सहैभिर्वसुधाधिपैः ||&#x9;015c&lt;br&gt;&#xA;स्वयं राजा रथोदारः पाण्डवः कुन्तिनन्दनः |&#x9;016a&lt;br&gt;&#xA;अग्निवत्समरे तात चरिष्यति न संशयः ||&#x9;016c&lt;br&gt;&#xA;भीमसेनस्तु राजेन्द्र रथोऽष्टगुणसम्मितः |&#x9;017a&lt;br&gt;&#xA;नागायुतबलो मानी तेजसा न स मानुषः ||&#x9;017c&lt;br&gt;&#xA;माद्रीपुत्रौ तु रथिनौ द्वावेव पुरुषर्षभौ |&#x9;018a&lt;br&gt;&#xA;अश्विनाविव रूपेण तेजसा च समन्वितौ ||&#x9;018c&lt;br&gt;&#xA;एते चमूमुखगताः स्मरन्तः क्लेशमात्मनः |&#x9;019a&lt;br&gt;&#xA;रुद्रवत्प्रचरिष्यन्ति तत्र मे नास्ति संशयः ||&#x9;019c&lt;br&gt;&#xA;सर्व एव महात्मानः शालस्कन्धा इवोद्गताः |&#x9;020a&lt;br&gt;&#xA;प्रादेशेनाधिकाः पुम्भिरन्यैस्ते च प्रमाणतः ||&#x9;020c&lt;br&gt;&#xA;सिंहसंहननाः सर्वे पाण्डुपुत्रा महाबलाः |&#x9;021a&lt;br&gt;&#xA;चरितब्रह्मचर्याश्च सर्वे चातितपस्विनः ||&#x9;021c&lt;br&gt;&#xA;ह्रीमन्तः पुरुषव्याघ्रा व्याघ्रा इव बलोत्कटाः |&#x9;022a&lt;br&gt;&#xA;जवे प्रहारे सम्मर्दे सर्व एवातिमानुषाः |&#x9;022c&lt;br&gt;&#xA;सर्वे जितमहीपाला दिग्जये भरतर्षभ ||&#x9;022e&lt;br&gt;&#xA;न चैषां पुरुषाः केचिदायुधानि गदाः शरान् |&#x9;023a&lt;br&gt;&#xA;विषहन्ति सदा कर्तुमधिज्यान्यपि कौरव |&#x9;023c&lt;br&gt;&#xA;उद्यन्तुं वा गदां गुर्वीं शरान्वापि प्रकर्षितुम् ||&#x9;023e&lt;br&gt;&#xA;जवे लक्ष्यस्य हरणे भोज्ये पांसुविकर्षणे |&#x9;024a&lt;br&gt;&#xA;बालैरपि भवन्तस्तैः सर्व एव विशेषिताः ||&#x9;024c&lt;br&gt;&#xA;ते ते सैन्यं समासाद्य व्याघ्रा इव बलोत्कटाः |&#x9;025a&lt;br&gt;&#xA;विध्वंसयिष्यन्ति रणे मा स्म तैः सह सङ्गमः ||&#x9;025c&lt;br&gt;&#xA;एकैकशस्ते सङ्ग्रामे हन्युः सर्वान्महीक्षितः |&#x9;026a&lt;br&gt;&#xA;प्रत्यक्षं तव राजेन्द्र राजसूये यथाभवत् ||&#x9;026c&lt;br&gt;&#xA;द्रौपद्याश्च परिक्लेशं द्यूते च परुषा गिरः |&#x9;027a&lt;br&gt;&#xA;ते संस्मरन्तः सङ्ग्रामे विचरिष्यन्ति कालवत् ||&#x9;027c&lt;br&gt;&#xA;लोहिताक्षो गुडाकेशो नारायणसहायवान् |&#x9;028a&lt;br&gt;&#xA;उभयोः सेनयोर्वीर रथो नास्तीह तादृशः ||&#x9;028c&lt;br&gt;&#xA;न हि देवेषु वा पूर्वं दानवेषूरगेषु वा |&#x9;029a&lt;br&gt;&#xA;राक्षसेष्वथ यक्षेषु नरेषु कुत एव तु ||&#x9;029c&lt;br&gt;&#xA;भूतोऽथ वा भविष्यो वा रथः कश्चिन्मया श्रुतः |&#x9;030a&lt;br&gt;&#xA;समायुक्तो महाराज यथा पार्थस्य धीमतः ||&#x9;030c&lt;br&gt;&#xA;वासुदेवश्च संयन्ता योद्धा चैव धनञ्जयः |&#x9;031a&lt;br&gt;&#xA;गाण्डीवं च धनुर्दिव्यं ते चाश्वा वातरंहसः ||&#x9;031c&lt;br&gt;&#xA;अभेद्यं कवचं दिव्यमक्षय्यौ च महेषुधी |&#x9;032a&lt;br&gt;&#xA;अस्त्रग्रामश्च माहेन्द्रो रौद्रः कौबेर एव च ||&#x9;032c&lt;br&gt;&#xA;याम्यश्च वारुणश्चैव गदाश्चोग्रप्रदर्शनाः |&#x9;033a&lt;br&gt;&#xA;वज्रादीनि च मुख्यानि नानाप्रहरणानि वै ||&#x9;033c&lt;br&gt;&#xA;दानवानां सहस्राणि हिरण्यपुरवासिनाम् |&#x9;034a&lt;br&gt;&#xA;हतान्येकरथेनाजौ कस्तस्य सदृशो रथः ||&#x9;034c&lt;br&gt;&#xA;एष हन्याद्धि संरम्भी बलवान्सत्यविक्रमः |&#x9;035a&lt;br&gt;&#xA;तव सेनां महाबाहुः स्वां चैव परिपालयन् ||&#x9;035c&lt;br&gt;&#xA;अहं चैनं प्रत्युदियामाचार्यो वा धनञ्जयम् |&#x9;036a&lt;br&gt;&#xA;न तृतीयोऽस्ति राजेन्द्र सेनयोरुभयोरपि |&#x9;036c&lt;br&gt;&#xA;य एनं शरवर्षाणि वर्षन्तमुदियाद्रथी ||&#x9;036e&lt;br&gt;&#xA;जीमूत इव घर्मान्ते महावातसमीरितः |&#x9;037a&lt;br&gt;&#xA;समायुक्तस्तु कौन्तेयो वासुदेवसहायवान् |&#x9;037c&lt;br&gt;&#xA;तरुणश्च कृती चैव जीर्णावावामुभावपि ||&#x9;037e&lt;br&gt;&#xA;सञ्जय उवाच ||&#x9;038 &lt;br&gt;&#xA;एतच्छ्रुत्वा तु भीष्मस्य राज्ञां दध्वंसिरे तदा  |&#x9;038a&lt;br&gt;&#xA;काञ्चनाङ्गदिनः पीना भुजाश्चन्दनरूषिताः ||&#x9;038c&lt;br&gt;&#xA;मनोभिः सह सावेगैः संस्मृत्य च पुरातनम् |&#x9;039a&lt;br&gt;&#xA;सामर्थ्यं पाण्डवेयानां यथाप्रत्यक्षदर्शनात् ||&#x9;039c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/167/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/167/</guid>
      <description>&lt;p&gt;भीष्म उवाच ||&#x9;001 &lt;br&gt;&#xA;द्रौपदेया महाराज सर्वे पञ्च महारथाः |&#x9;001a&lt;br&gt;&#xA;वैराटिरुत्तरश्चैव रथो मम महान्मतः ||&#x9;001c&lt;br&gt;&#xA;अभिमन्युर्महाराज रथयूथपयूथपः |&#x9;002a&lt;br&gt;&#xA;समः पार्थेन समरे वासुदेवेन वा भवेत् ||&#x9;002c&lt;br&gt;&#xA;लघ्वस्त्रश्चित्रयोधी च मनस्वी दृढविक्रमः |&#x9;003a&lt;br&gt;&#xA;संस्मरन्वै परिक्लेशं स्वपितुर्विक्रमिष्यति ||&#x9;003c&lt;br&gt;&#xA;सात्यकिर्माधवः शूरो रथयूथपयूथपः |&#x9;004a&lt;br&gt;&#xA;एष वृष्णिप्रवीराणाममर्षी जितसाध्वसः ||&#x9;004c&lt;br&gt;&#xA;उत्तमौजास्तथा राजन्रथो मम महान्मतः |&#x9;005a&lt;br&gt;&#xA;युधामन्युश्च विक्रान्तो रथोदारो नरर्षभः ||&#x9;005c&lt;br&gt;&#xA;एतेषां बहुसाहस्रा रथा नागा हयास्तथा |&#x9;006a&lt;br&gt;&#xA;योत्स्यन्ते ते तनुं त्यक्त्वा कुन्तीपुत्रप्रियेप्सया ||&#x9;006c&lt;br&gt;&#xA;पाण्डवैः सह राजेन्द्र तव सेनासु भारत |&#x9;007a&lt;br&gt;&#xA;अग्निमारुतवद्राजन्नाह्वयन्तः परस्परम् ||&#x9;007c&lt;br&gt;&#xA;अजेयौ समरे वृद्धौ विराटद्रुपदावुभौ |&#x9;008a&lt;br&gt;&#xA;महारथौ महावीर्यौ मतौ मे पुरुषर्षभौ ||&#x9;008c&lt;br&gt;&#xA;वयोवृद्धावपि तु तौ क्षत्रधर्मपरायणौ |&#x9;009a&lt;br&gt;&#xA;यतिष्येते परं शक्त्या स्थितौ वीरगते पथि ||&#x9;009c&lt;br&gt;&#xA;सम्बन्धकेन राजेन्द्र तौ तु वीर्यबलान्वयात् |&#x9;010a&lt;br&gt;&#xA;आर्यवृत्तौ महेष्वासौ स्नेहपाशसितावुभौ ||&#x9;010c&lt;br&gt;&#xA;कारणं प्राप्य तु नराः सर्व एव महाभुजाः |&#x9;011a&lt;br&gt;&#xA;शूरा वा कातरा वापि भवन्ति नरपुङ्गव ||&#x9;011c&lt;br&gt;&#xA;एकायनगतावेतौ पार्थेन दृढभक्तिकौ |&#x9;012a&lt;br&gt;&#xA;त्यक्त्वा प्राणान्परं शक्त्या घटितारौ नराधिप ||&#x9;012c&lt;br&gt;&#xA;पृथगक्षौहिणीभ्यां तावुभौ संयति दारुणौ |&#x9;013a&lt;br&gt;&#xA;सम्बन्धिभावं रक्षन्तौ महत्कर्म करिष्यतः ||&#x9;013c&lt;br&gt;&#xA;लोकवीरौ महेष्वासौ त्यक्तात्मानौ च भारत |&#x9;014a&lt;br&gt;&#xA;प्रत्ययं परिरक्षन्तौ महत्कर्म करिष्यतः ||&#x9;014c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/168/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/168/</guid>
      <description>&lt;p&gt;भीष्म उवाच || &#x9;001 &lt;br&gt;&#xA;पाञ्चालराजस्य सुतो राजन्परपुरञ्जयः |&#x9;001a&lt;br&gt;&#xA;शिखण्डी रथमुख्यो मे मतः पार्थस्य भारत ||&#x9;001c&lt;br&gt;&#xA;एष योत्स्यति सङ्ग्रामे नाशयन्पूर्वसंस्थितिम् |&#x9;002a&lt;br&gt;&#xA;परं यशो विप्रथयंस्तव सेनासु भारत ||&#x9;002c&lt;br&gt;&#xA;एतस्य बहुलाः सेनाः पाञ्चालाश्च प्रभद्रकाः |&#x9;003a&lt;br&gt;&#xA;तेनासौ रथवंशेन महत्कर्म करिष्यति ||&#x9;003c&lt;br&gt;&#xA;धृष्टद्युम्नश्च सेनानीः सर्वसेनासु भारत |&#x9;004a&lt;br&gt;&#xA;मतो मेऽतिरथो राजन्द्रोणशिष्यो महारथः ||&#x9;004c&lt;br&gt;&#xA;एष योत्स्यति सङ्ग्रामे सूदयन्वै परान्रणे |&#x9;005a&lt;br&gt;&#xA;भगवानिव सङ्क्रुद्धः पिनाकी युगसङ्क्षये ||&#x9;005c&lt;br&gt;&#xA;एतस्य तद्रथानीकं कथयन्ति रणप्रियाः |&#x9;006a&lt;br&gt;&#xA;बहुत्वात्सागरप्रख्यं देवानामिव संयुगे ||&#x9;006c&lt;br&gt;&#xA;क्षत्रधर्मा तु राजेन्द्र मतो मेऽर्धरथो नृप |&#x9;007a&lt;br&gt;&#xA;धृष्टद्युम्नस्य तनयो बाल्यान्नातिकृतश्रमः ||&#x9;007c&lt;br&gt;&#xA;शिशुपालसुतो वीरश्चेदिराजो महारथः |&#x9;008a&lt;br&gt;&#xA;धृष्टकेतुर्महेष्वासः सम्बन्धी पाण्डवस्य ह ||&#x9;008c&lt;br&gt;&#xA;एष चेदिपतिः शूरः सह पुत्रेण भारत |&#x9;009a&lt;br&gt;&#xA;महारथेनासुकरं महत्कर्म करिष्यति ||&#x9;009c&lt;br&gt;&#xA;क्षत्रधर्मरतो मह्यं मतः परपुरञ्जयः |&#x9;010a&lt;br&gt;&#xA;क्षत्रदेवस्तु राजेन्द्र पाण्डवेषु रथोत्तमः |&#x9;010c&lt;br&gt;&#xA;जयन्तश्चामितौजाश्च सत्यजिच्च महारथः ||&#x9;010e&lt;br&gt;&#xA;महारथा महात्मानः सर्वे पाञ्चालसत्तमाः |&#x9;011a&lt;br&gt;&#xA;योत्स्यन्ते समरे तात संरब्धा इव कुञ्जराः ||&#x9;011c&lt;br&gt;&#xA;अजो भोजश्च विक्रान्तौ पाण्डवेषु महारथौ |&#x9;012a&lt;br&gt;&#xA;पाण्डवानां सहायार्थे परं शक्त्या यतिष्यतः |&#x9;012c&lt;br&gt;&#xA;शीघ्रास्त्रौ चित्रयोद्धारौ कृतिनौ दृढविक्रमौ ||&#x9;012e&lt;br&gt;&#xA;केकयाः पञ्च राजेन्द्र भ्रातरो युद्धदुर्मदाः |&#x9;013a&lt;br&gt;&#xA;सर्व एते रथोदाराः सर्वे लोहितकध्वजाः ||&#x9;013c&lt;br&gt;&#xA;काशिकः सुकुमारश्च नीलो यश्चापरो नृपः |&#x9;014a&lt;br&gt;&#xA;सूर्यदत्तश्च शङ्खश्च मदिराश्वश्च नामतः ||&#x9;014c&lt;br&gt;&#xA;सर्व एते रथोदाराः सर्वे चाहवलक्षणाः |&#x9;015a&lt;br&gt;&#xA;सर्वास्त्रविदुषः सर्वे महात्मानो मता मम ||&#x9;015c&lt;br&gt;&#xA;वार्धक्षेमिर्महाराज रथो मम महान्मतः |&#x9;016a&lt;br&gt;&#xA;चित्रायुधश्च नृपतिर्मतो मे रथसत्तमः |&#x9;016c&lt;br&gt;&#xA;स हि सङ्ग्रामशोभी च भक्तश्चापि किरीटिनः ||&#x9;016e&lt;br&gt;&#xA;चेकितानः सत्यधृतिः पाण्डवानां महारथौ |&#x9;017a&lt;br&gt;&#xA;द्वाविमौ पुरुषव्याघ्रौ रथोदारौ मतौ मम ||&#x9;017c&lt;br&gt;&#xA;व्याघ्रदत्तश्च राजेन्द्र चन्द्रसेनश्च भारत |&#x9;018a&lt;br&gt;&#xA;मतौ मम रथोदारौ पाण्डवानां न संशयः ||&#x9;018c&lt;br&gt;&#xA;सेनाबिन्दुश्च राजेन्द्र क्रोधहन्ता च नामतः |&#x9;019a&lt;br&gt;&#xA;यः समो वासुदेवेन भीमसेनेन चाभिभूः |&#x9;019c&lt;br&gt;&#xA;स योत्स्यतीह विक्रम्य समरे तव सैनिकैः ||&#x9;019e&lt;br&gt;&#xA;मां द्रोणं च कृपं चैव यथा सम्मन्यते भवान् |&#x9;020a&lt;br&gt;&#xA;तथा स समरश्लाघी मन्तव्यो रथसत्तमः ||&#x9;020c&lt;br&gt;&#xA;काश्यः परमशीघ्रास्त्रः श्लाघनीयो रथोत्तमः |&#x9;021a&lt;br&gt;&#xA;रथ एकगुणो मह्यं मतः परपुरञ्जयः ||&#x9;021c&lt;br&gt;&#xA;अयं च युधि विक्रान्तो मन्तव्योऽष्टगुणो रथः |&#x9;022a&lt;br&gt;&#xA;सत्यजित्समरश्लाघी द्रुपदस्यात्मजो युवा ||&#x9;022c&lt;br&gt;&#xA;गतः सोऽतिरथत्वं हि धृष्टद्युम्नेन सम्मितः |&#x9;023a&lt;br&gt;&#xA;पाण्डवानां यशस्कामः परं कर्म करिष्यति ||&#x9;023c&lt;br&gt;&#xA;अनुरक्तश्च शूरश्च रथोऽयमपरो महान् |&#x9;024a&lt;br&gt;&#xA;पाण्ड्यराजो महावीर्यः पाण्डवानां धुरन्धरः ||&#x9;024c&lt;br&gt;&#xA;दृढधन्वा महेष्वासः पाण्डवानां रथोत्तमः |&#x9;025a&lt;br&gt;&#xA;श्रेणिमान्कौरवश्रेष्ठ वसुदानश्च पार्थिवः |&#x9;025c&lt;br&gt;&#xA;उभावेतावतिरथौ मतौ मम परन्तप ||&#x9;025e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/169/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/169/</guid>
      <description>&lt;p&gt;भीष्म उवाच ||&#x9;001 &lt;br&gt;&#xA;रोचमानो महाराज पाण्डवानां महारथः |&#x9;001a&lt;br&gt;&#xA;योत्स्यतेऽमरवत्सङ्ख्ये परसैन्येषु भारत ||&#x9;001c&lt;br&gt;&#xA;पुरुजित्कुन्तिभोजश्च महेष्वासो महाबलः |&#x9;002a&lt;br&gt;&#xA;मातुलो भीमसेनस्य स च मेऽतिरथो मतः ||&#x9;002c&lt;br&gt;&#xA;एष वीरो महेष्वासः कृती च निपुणश्च ह |&#x9;003a&lt;br&gt;&#xA;चित्रयोधी च शक्तश्च मतो मे रथपुङ्गवः ||&#x9;003c&lt;br&gt;&#xA;स योत्स्यति हि विक्रम्य मघवानिव दानवैः |&#x9;004a&lt;br&gt;&#xA;योधाश्चास्य परिख्याताः सर्वे युद्धविशारदाः ||&#x9;004c&lt;br&gt;&#xA;भागिनेयकृते वीरः स करिष्यति सङ्गरे |&#x9;005a&lt;br&gt;&#xA;सुमहत्कर्म पाण्डूनां स्थितः प्रियहिते नृपः ||&#x9;005c&lt;br&gt;&#xA;भैमसेनिर्महाराज हैडिम्बो राक्षसेश्वरः |&#x9;006a&lt;br&gt;&#xA;मतो मे बहुमायावी रथयूथपयूथपः ||&#x9;006c&lt;br&gt;&#xA;योत्स्यते समरे तात मायाभिः समरप्रियः |&#x9;007a&lt;br&gt;&#xA;ये चास्य राक्षसाः शूराः सचिवा वशवर्तिनः ||&#x9;007c&lt;br&gt;&#xA;एते चान्ये च बहवो नानाजनपदेश्वराः |&#x9;008a&lt;br&gt;&#xA;समेताः पाण्डवस्यार्थे वासुदेवपुरोगमाः ||&#x9;008c&lt;br&gt;&#xA;एते प्राधान्यतो राजन्पाण्डवस्य महात्मनः |&#x9;009a&lt;br&gt;&#xA;रथाश्चातिरथाश्चैव ये चाप्यर्धरथा मताः ||&#x9;009c&lt;br&gt;&#xA;नेष्यन्ति समरे सेनां भीमां यौधिष्ठिरीं नृप |&#x9;010a&lt;br&gt;&#xA;महेन्द्रेणेव वीरेण पाल्यमानां किरीटिना ||&#x9;010c&lt;br&gt;&#xA;तैरहं समरे वीर त्वामायद्भिर्जयैषिभिः |&#x9;011a&lt;br&gt;&#xA;योत्स्यामि जयमाकाङ्क्षन्नथ वा निधनं रणे ||&#x9;011c&lt;br&gt;&#xA;पार्थं च वासुदेवं च चक्रगाण्डीवधारिणौ |&#x9;012a&lt;br&gt;&#xA;सन्ध्यागताविवार्केन्दू समेष्ये पुरुषोत्तमौ ||&#x9;012c&lt;br&gt;&#xA;ये चैव ते रथोदाराः पाण्डुपुत्रस्य सैनिकाः |&#x9;013a&lt;br&gt;&#xA;सहसैन्यानहं तांश्च प्रतीयां रणमूर्धनि ||&#x9;013c&lt;br&gt;&#xA;एते रथाश्चातिरथाश्च तुभ्यं यथाप्रधानं नृप कीर्तिता मया |&#x9;014a&lt;br&gt;&#xA;तथा राजन्नर्धरथाश्च केचित्तथैव तेषामपि कौरवेन्द्र ||&#x9;014c&lt;br&gt;&#xA;अर्जुनं वासुदेवं च ये चान्ये तत्र पार्थिवाः |&#x9;015a&lt;br&gt;&#xA;सर्वानावारयिष्यामि यावद्द्रक्ष्यामि भारत ||&#x9;015c&lt;br&gt;&#xA;पाञ्चाल्यं तु महाबाहो नाहं हन्यां शिखण्डिनम् |&#x9;016a&lt;br&gt;&#xA;उद्यतेषुमभिप्रेक्ष्य प्रतियुध्यन्तमाहवे ||&#x9;016c&lt;br&gt;&#xA;लोकस्तद्वेद यदहं पितुः प्रियचिकीर्षया |&#x9;017a&lt;br&gt;&#xA;प्राप्तं राज्यं परित्यज्य ब्रह्मचर्ये धृतव्रतः ||&#x9;017c&lt;br&gt;&#xA;चित्राङ्गदं कौरवाणामहं राज्येऽभ्यषेचयम् |&#x9;018a&lt;br&gt;&#xA;विचित्रवीर्यं च शिशुं यौवराज्येऽभ्यषेचयम् ||&#x9;018c&lt;br&gt;&#xA;देवव्रतत्वं विख्याप्य पृथिव्यां सर्वराजसु |&#x9;019a&lt;br&gt;&#xA;नैव हन्यां स्त्रियं जातु न स्त्रीपूर्वं कथञ्चन ||&#x9;019c&lt;br&gt;&#xA;स हि स्त्रीपूर्वको राजञ्शिखण्डी यदि ते श्रुतः |&#x9;020a&lt;br&gt;&#xA;कन्या भूत्वा पुमाञ्जातो न योत्स्ये तेन भारत ||&#x9;020c&lt;br&gt;&#xA;सर्वांस्त्वन्यान्हनिष्यामि पार्थिवान्भरतर्षभ |&#x9;021a&lt;br&gt;&#xA;यान्समेष्यामि समरे न तु कुन्तीसुतान्नृप ||&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/170/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/170/</guid>
      <description>&lt;p&gt;दुर्योधन उवाच ||&#x9;001 &lt;br&gt;&#xA;किमर्थं भरतश्रेष्ठ न हन्यास्त्वं शिखण्डिनम्&#x9;001a&lt;br&gt;&#xA;उद्यतेषुमथो दृष्ट्वा समरेष्वाततायिनम्&#x9;001c&lt;br&gt;&#xA;पूर्वमुक्त्वा महाबाहो पाण्डवान्सह सोमकैः&#x9;002a&lt;br&gt;&#xA;वधिष्यामीति गाङ्गेय तन्मे ब्रूहि पितामह&#x9;002c&lt;br&gt;&#xA;भीष्म उवाच ||&#x9;003 &lt;br&gt;&#xA;शृणु दुर्योधन कथां सहैभिर्वसुधाधिपैः&#x9;003a&lt;br&gt;&#xA;यदर्थं युधि सम्प्रेक्ष्य नाहं हन्यां शिखण्डिनम्&#x9;003c&lt;br&gt;&#xA;महाराजो मम पिता शन्तनुर्भरतर्षभः&#x9;004a&lt;br&gt;&#xA;दिष्टान्तं प्राप धर्मात्मा समये पुरुषर्षभ&#x9;004c&lt;br&gt;&#xA;ततोऽहं भरतश्रेष्ठ प्रतिज्ञां परिपालयन्&#x9;005a&lt;br&gt;&#xA;चित्राङ्गदं भ्रातरं वै महाराज्येऽभ्यषेचयम्&#x9;005c&lt;br&gt;&#xA;तस्मिंश्च निधनं प्राप्ते सत्यवत्या मते स्थितः&#x9;006a&lt;br&gt;&#xA;विचित्रवीर्यं राजानमभ्यषिञ्चं यथाविधि&#x9;006c&lt;br&gt;&#xA;मयाभिषिक्तो राजेन्द्र यवीयानपि धर्मतः&#x9;007a&lt;br&gt;&#xA;विचित्रवीर्यो धर्मात्मा मामेव समुदैक्षत&#x9;007c&lt;br&gt;&#xA;तस्य दारक्रियां तात चिकीर्षुरहमप्युत&#x9;008a&lt;br&gt;&#xA;अनुरूपादिव कुलादिति चिन्त्य मनो दधे&#x9;008c&lt;br&gt;&#xA;तथाश्रौषं महाबाहो तिस्रः कन्याः स्वयंवरे&#x9;009a&lt;br&gt;&#xA;रूपेणाप्रतिमाः सर्वाः काशिराजसुतास्तदा&#x9;009c&lt;br&gt;&#xA;अम्बा चैवाम्बिका चैव तथैवाम्बालिकापरा&#x9;009e&lt;br&gt;&#xA;राजानश्च समाहूताः पृथिव्यां भरतर्षभ&#x9;010a&lt;br&gt;&#xA;अम्बा ज्येष्ठाभवत्तासामम्बिका त्वथ मध्यमा&#x9;010c&lt;br&gt;&#xA;अम्बालिका च राजेन्द्र राजकन्या यवीयसी&#x9;010e&lt;br&gt;&#xA;सोऽहमेकरथेनैव गतः काशिपतेः पुरीम्&#x9;011a&lt;br&gt;&#xA;अपश्यं ता महाबाहो तिस्रः कन्याः स्वलङ्कृताः&#x9;011c&lt;br&gt;&#xA;राज्ञश्चैव समावृत्तान्पार्थिवान्पृथिवीपते&#x9;011e&lt;br&gt;&#xA;ततोऽहं तान्नृपान्सर्वानाहूय समरे स्थितान्&#x9;012a&lt;br&gt;&#xA;रथमारोपयां चक्रे कन्यास्ता भरतर्षभ&#x9;012c&lt;br&gt;&#xA;वीर्यशुल्काश्च ता ज्ञात्वा समारोप्य रथं तदा&#x9;013a&lt;br&gt;&#xA;अवोचं पार्थिवान्सर्वानहं तत्र समागतान्&#x9;013c&lt;br&gt;&#xA;भीष्मः शान्तनवः कन्या हरतीति पुनः पुनः&#x9;013e&lt;br&gt;&#xA;ते यतध्वं परं शक्त्या सर्वे मोक्षाय पार्थिवाः&#x9;014a&lt;br&gt;&#xA;प्रसह्य हि नयाम्येष मिषतां वो नराधिपाः&#x9;014c&lt;br&gt;&#xA;ततस्ते पृथिवीपालाः समुत्पेतुरुदायुधाः&#x9;015a&lt;br&gt;&#xA;योगो योग इति क्रुद्धाः सारथींश्चाप्यचोदयन्&#x9;015c&lt;br&gt;&#xA;ते रथैर्मेघसङ्काशैर्गजैश्च गजयोधिनः&#x9;016a&lt;br&gt;&#xA;पृष्ठ्यैश्चाश्वैर्महीपालाः समुत्पेतुरुदायुधाः&#x9;016c&lt;br&gt;&#xA;ततस्ते मां महीपालाः सर्व एव विशां पते&#x9;017a&lt;br&gt;&#xA;रथव्रातेन महता सर्वतः पर्यवारयन् ||&#x9;017c&lt;br&gt;&#xA;तानहं शरवर्षेण महता प्रत्यवारयम् |&#x9;018a&lt;br&gt;&#xA;सर्वान्नृपांश्चाप्यजयं देवराडिव दानवान् ||&#x9;018c&lt;br&gt;&#xA;तेषामापततां चित्रान्ध्वजान्हेमपरिष्कृतान् |&#x9;019a&lt;br&gt;&#xA;एकैकेन हि बाणेन भूमौ पातितवानहम् ||&#x9;019c&lt;br&gt;&#xA;हयांश्चैषां गजांश्चैव सारथींश्चाप्यहं रणे |&#x9;020a&lt;br&gt;&#xA;अपातयं शरैर्दीप्तैः प्रहसन्पुरुषर्षभ ||&#x9;020c&lt;br&gt;&#xA;ते निवृत्ताश्च भग्नाश्च दृष्ट्वा तल्लाघवं मम |&#x9;021a&lt;br&gt;&#xA;अथाहं हास्तिनपुरमायां जित्वा महीक्षितः ||&#x9;021c&lt;br&gt;&#xA;अतोऽहं ताश्च कन्या वै भ्रातुरर्थाय भारत |&#x9;022a&lt;br&gt;&#xA;तच्च कर्म महाबाहो सत्यवत्यै न्यवेदयम् ||&#x9;022c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/171/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/171/</guid>
      <description>&lt;p&gt;भीष्म उवाच ||&#x9;001 &lt;br&gt;&#xA;ततोऽहं भरतश्रेष्ठ मातरं वीरमातरम् |&#x9;001a&lt;br&gt;&#xA;अभिगम्योपसङ्गृह्य दाशेयीमिदमब्रुवम् ||&#x9;001c&lt;br&gt;&#xA;इमाः काशिपतेः कन्या मया निर्जित्य पार्थिवान् |&#x9;002a&lt;br&gt;&#xA;विचित्रवीर्यस्य कृते वीर्यशुल्का उपार्जिताः ||&#x9;002c&lt;br&gt;&#xA;ततो मूर्धन्युपाघ्राय पर्यश्रुनयना नृप |&#x9;003a&lt;br&gt;&#xA;आह सत्यवती हृष्टा दिष्ट्या पुत्र जितं त्वया ||&#x9;003c&lt;br&gt;&#xA;सत्यवत्यास्त्वनुमते विवाहे समुपस्थिते |&#x9;004a&lt;br&gt;&#xA;उवाच वाक्यं सव्रीडा ज्येष्ठा काशिपतेः सुता ||&#x9;004c&lt;br&gt;&#xA;भीष्म त्वमसि धर्मज्ञः सर्वशास्त्रविशारदः |&#x9;005a&lt;br&gt;&#xA;श्रुत्वा च धर्म्यं वचनं मह्यं कर्तुमिहार्हसि ||&#x9;005c&lt;br&gt;&#xA;मया शाल्वपतिः पूर्वं मनसाभिवृतो वरः |&#x9;006a&lt;br&gt;&#xA;तेन चास्मि वृता पूर्वं रहस्यविदिते पितुः ||&#x9;006c&lt;br&gt;&#xA;कथं मामन्यकामां त्वं राजञ्शास्त्रमधीत्य वै |&#x9;007a&lt;br&gt;&#xA;वासयेथा गृहे भीष्म कौरवः सन्विशेषतः ||&#x9;007c&lt;br&gt;&#xA;एतद्बुद्ध्या विनिश्चित्य मनसा भरतर्षभ |&#x9;008a&lt;br&gt;&#xA;यत्क्षमं ते महाबाहो तदिहारब्धुमर्हसि ||&#x9;008c&lt;br&gt;&#xA;स मां प्रतीक्षते व्यक्तं शाल्वराजो विशां पते |&#x9;009a&lt;br&gt;&#xA;कृपां कुरु महाबाहो मयि धर्मभृतां वर |&#x9;009c&lt;br&gt;&#xA;त्वं हि सत्यव्रतो वीर पृथिव्यामिति नः श्रुतम् ||&#x9;009e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/172/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/172/</guid>
      <description>&lt;p&gt;भीष्म उवाच ||&#x9;001 &lt;br&gt;&#xA;ततोऽहं समनुज्ञाप्य कालीं सत्यवतीं तदा |&#x9;001a&lt;br&gt;&#xA;मन्त्रिणश्च द्विजांश्चैव तथैव च पुरोहितान् |&#x9;001c&lt;br&gt;&#xA;समनुज्ञासिषं कन्यां ज्येष्ठामम्बां नराधिप ||&#x9;001e&lt;br&gt;&#xA;अनुज्ञाता ययौ सा तु कन्या शाल्वपतेः पुरम् |&#x9;002a&lt;br&gt;&#xA;वृद्धैर्द्विजातिभिर्गुप्ता धात्र्या चानुगता तदा |&#x9;002c&lt;br&gt;&#xA;अतीत्य च तमध्वानमाससाद नराधिपम् ||&#x9;002e&lt;br&gt;&#xA;सा तमासाद्य राजानं शाल्वं वचनमब्रवीत् |&#x9;003a&lt;br&gt;&#xA;आगताहं महाबाहो त्वामुद्दिश्य महाद्युते ||&#x9;003c&lt;br&gt;&#xA;तामब्रवीच्छाल्वपतिः स्मयन्निव विशां पते |&#x9;004a&lt;br&gt;&#xA;त्वयान्यपूर्वया नाहं भार्यार्थी वरवर्णिनि ||&#x9;004c&lt;br&gt;&#xA;गच्छ भद्रे पुनस्तत्र सकाशं भारतस्य वै |&#x9;005a&lt;br&gt;&#xA;नाहमिच्छामि भीष्मेण गृहीतां त्वां प्रसह्य वै ||&#x9;005c&lt;br&gt;&#xA;त्वं हि निर्जित्य भीष्मेण नीता प्रीतिमती तदा |&#x9;006a&lt;br&gt;&#xA;परामृश्य महायुद्धे निर्जित्य पृथिवीपतीन् |&#x9;006c&lt;br&gt;&#xA;नाहं त्वय्यन्यपूर्वायां भार्यार्थी वरवर्णिनि ||&#x9;006e&lt;br&gt;&#xA;कथमस्मद्विधो राजा परपूर्वां प्रवेशयेत् |&#x9;007a&lt;br&gt;&#xA;नारीं विदितविज्ञानः परेषां धर्ममादिशन् |&#x9;007c&lt;br&gt;&#xA;यथेष्टं गम्यतां भद्रे मा ते कालोऽत्यगादयम् ||&#x9;007e&lt;br&gt;&#xA;अम्बा तमब्रवीद्राजन्ननङ्गशरपीडिता |&#x9;008a&lt;br&gt;&#xA;मैवं वद महीपाल नैतदेवं कथञ्चन ||&#x9;008c&lt;br&gt;&#xA;नास्मि प्रीतिमती नीता भीष्मेणामित्रकर्शन |&#x9;009a&lt;br&gt;&#xA;बलान्नीतास्मि रुदती विद्राव्य पृथिवीपतीन् ||&#x9;009c&lt;br&gt;&#xA;भजस्व मां शाल्वपते भक्तां बालामनागसम् |&#x9;010a&lt;br&gt;&#xA;भक्तानां हि परित्यागो न धर्मेषु प्रशस्यते ||&#x9;010c&lt;br&gt;&#xA;साहमामन्त्र्य गाङ्गेयं समरेष्वनिवर्तिनम् |&#x9;011a&lt;br&gt;&#xA;अनुज्ञाता च तेनैव तवैव गृहमागता ||&#x9;011c&lt;br&gt;&#xA;न स भीष्मो महाबाहुर्मामिच्छति विशां पते |&#x9;012a&lt;br&gt;&#xA;भ्रातृहेतोः समारम्भो भीष्मस्येति श्रुतं मया ||&#x9;012c&lt;br&gt;&#xA;भगिन्यौ मम ये नीते अम्बिकाम्बालिके नृप |&#x9;013a&lt;br&gt;&#xA;प्रादाद्विचित्रवीर्याय गाङ्गेयो हि यवीयसे ||&#x9;013c&lt;br&gt;&#xA;यथा शाल्वपते नान्यं नरं ध्यामि कथञ्चन |&#x9;014a&lt;br&gt;&#xA;त्वामृते पुरुषव्याघ्र तथा मूर्धानमालभे ||&#x9;014c&lt;br&gt;&#xA;न चान्यपूर्वा राजेन्द्र त्वामहं समुपस्थिता |&#x9;015a&lt;br&gt;&#xA;सत्यं ब्रवीमि शाल्वैतत्सत्येनात्मानमालभे ||&#x9;015c&lt;br&gt;&#xA;भजस्व मां विशालाक्ष स्वयं कन्यामुपस्थिताम् |&#x9;016a&lt;br&gt;&#xA;अनन्यपूर्वां राजेन्द्र त्वत्प्रसादाभिकाङ्क्षिणीम् ||&#x9;016c&lt;br&gt;&#xA;तामेवं भाषमाणां तु शाल्वः काशिपतेः सुताम् |&#x9;017a&lt;br&gt;&#xA;अत्यजद्भरतश्रेष्ठ त्वचं जीर्णामिवोरगः ||&#x9;017c&lt;br&gt;&#xA;एवं बहुविधैर्वाक्यैर्याच्यमानस्तयानघ |&#x9;018a&lt;br&gt;&#xA;नाश्रद्दधच्छाल्वपतिः कन्याया भरतर्षभ ||&#x9;018c&lt;br&gt;&#xA;ततः सा मन्युनाविष्टा ज्येष्ठा काशिपतेः सुता |&#x9;019a&lt;br&gt;&#xA;अब्रवीत्साश्रुनयना बाष्पविह्वलया गिरा ||&#x9;019c&lt;br&gt;&#xA;त्वया त्यक्ता गमिष्यामि यत्र यत्र विशां पते |&#x9;020a&lt;br&gt;&#xA;तत्र मे सन्तु गतयः सन्तः सत्यं यथाब्रुवम् ||&#x9;020c&lt;br&gt;&#xA;एवं सम्भाषमाणां तु नृशंसः शाल्वराट्तदा |&#x9;021a&lt;br&gt;&#xA;पर्यत्यजत कौरव्य करुणं परिदेवतीम् ||&#x9;021c&lt;br&gt;&#xA;गच्छ गच्छेति तां शाल्वः पुनः पुनरभाषत |&#x9;022a&lt;br&gt;&#xA;बिभेमि भीष्मात्सुश्रोणि त्वं च भीष्मपरिग्रहः ||&#x9;022c&lt;br&gt;&#xA;एवमुक्ता तु सा तेन शाल्वेनादीर्घदर्शिना |&#x9;023a&lt;br&gt;&#xA;निश्चक्राम पुराद्दीना रुदती कुररी यथा ||&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/173/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/173/</guid>
      <description>&lt;p&gt;भीष्म उवाच ||&#x9;001 &lt;br&gt;&#xA;सा निष्क्रमन्ती नगराच्चिन्तयामास भारत |&#x9;001a&lt;br&gt;&#xA;पृथिव्यां नास्ति युवतिर्विषमस्थतरा मया |&#x9;001c&lt;br&gt;&#xA;बान्धवैर्विप्रहीनास्मि शाल्वेन च निराकृता ||&#x9;001e&lt;br&gt;&#xA;न च शक्यं पुनर्गन्तुं मया वारणसाह्वयम् |&#x9;002a&lt;br&gt;&#xA;अनुज्ञातास्मि भीष्मेण शाल्वमुद्दिश्य कारणम् ||&#x9;002c&lt;br&gt;&#xA;किं नु गर्हाम्यथात्मानमथ भीष्मं दुरासदम् |&#x9;003a&lt;br&gt;&#xA;आहो स्वित्पितरं मूढं यो मेऽकार्षीत्स्वयंवरम् ||&#x9;003c&lt;br&gt;&#xA;ममायं स्वकृतो दोषो याहं भीष्मरथात्तदा |&#x9;004a&lt;br&gt;&#xA;प्रवृत्ते वैशसे युद्धे शाल्वार्थं नापतं पुरा |&#x9;004c&lt;br&gt;&#xA;तस्येयं फलनिर्वृत्तिर्यदापन्नास्मि मूढवत् ||&#x9;004e&lt;br&gt;&#xA;धिग्भीष्मं धिक्च मे मन्दं पितरं मूढचेतसम् |&#x9;005a&lt;br&gt;&#xA;येनाहं वीर्यशुल्केन पण्यस्त्रीवत्प्रवेरिता ||&#x9;005c&lt;br&gt;&#xA;धिङ्मां धिक्शाल्वराजानं धिग्धातारमथापि च |&#x9;006a&lt;br&gt;&#xA;येषां दुर्नीतभावेन प्राप्तास्म्यापदमुत्तमाम् ||&#x9;006c&lt;br&gt;&#xA;सर्वथा भागधेयानि स्वानि प्राप्नोति मानवः |&#x9;007a&lt;br&gt;&#xA;अनयस्यास्य तु मुखं भीष्मः शान्तनवो मम ||&#x9;007c&lt;br&gt;&#xA;सा भीष्मे प्रतिकर्तव्यमहं पश्यामि साम्प्रतम् |&#x9;008a&lt;br&gt;&#xA;तपसा वा युधा वापि दुःखहेतुः स मे मतः |&#x9;008c&lt;br&gt;&#xA;को नु भीष्मं युधा जेतुमुत्सहेत महीपतिः ||&#x9;008e&lt;br&gt;&#xA;एवं सा परिनिश्चित्य जगाम नगराद्बहिः |&#x9;009a&lt;br&gt;&#xA;आश्रमं पुण्यशीलानां तापसानां महात्मनाम् |&#x9;009c&lt;br&gt;&#xA;ततस्तामवसद्रात्रिं तापसैः परिवारिता ||&#x9;009e&lt;br&gt;&#xA;आचख्यौ च यथा वृत्तं सर्वमात्मनि भारत |&#x9;010a&lt;br&gt;&#xA;विस्तरेण महाबाहो निखिलेन शुचिस्मिता |&#x9;010c&lt;br&gt;&#xA;हरणं च विसर्गं च शाल्वेन च विसर्जनम् ||&#x9;010e&lt;br&gt;&#xA;ततस्तत्र महानासीद्ब्राह्मणः संशितव्रतः |&#x9;011a&lt;br&gt;&#xA;शैखावत्यस्तपोवृद्धः शास्त्रे चारण्यके गुरुः ||&#x9;011c&lt;br&gt;&#xA;आर्तां तामाह स मुनिः शैखावत्यो महातपाः |&#x9;012a&lt;br&gt;&#xA;निःश्वसन्तीं सतीं बालां दुःखशोकपरायणाम् ||&#x9;012c&lt;br&gt;&#xA;एवं गते किं नु भद्रे शक्यं कर्तुं तपस्विभिः |&#x9;013a&lt;br&gt;&#xA;आश्रमस्थैर्महाभागैस्तपोनित्यैर्महात्मभिः ||&#x9;013c&lt;br&gt;&#xA;सा त्वेनमब्रवीद्राजन्क्रियतां मदनुग्रहः |&#x9;014a&lt;br&gt;&#xA;प्रव्राजितुमिहेच्छामि तपस्तप्स्यामि दुश्चरम् ||&#x9;014c&lt;br&gt;&#xA;मयैवैतानि कर्माणि पूर्वदेहेषु मूढया |&#x9;015a&lt;br&gt;&#xA;कृतानि नूनं पापानि तेषामेतत्फलं ध्रुवम् ||&#x9;015c&lt;br&gt;&#xA;नोत्सहेयं पुनर्गन्तुं स्वजनं प्रति तापसाः |&#x9;016a&lt;br&gt;&#xA;प्रत्याख्याता निरानन्दा शाल्वेन च निराकृता ||&#x9;016c&lt;br&gt;&#xA;उपदिष्टमिहेच्छामि तापस्यं वीतकल्मषाः |&#x9;017a&lt;br&gt;&#xA;युष्माभिर्देवसङ्काशाः कृपा भवतु वो मयि ||&#x9;017c&lt;br&gt;&#xA;स तामाश्वासयत्कन्यां दृष्टान्तागमहेतुभिः |&#x9;018a&lt;br&gt;&#xA;सान्त्वयामास कार्यं च प्रतिजज्ञे द्विजैः सह ||&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/174/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/174/</guid>
      <description>&lt;p&gt;भीष्म उवाच ||&#x9;001 &lt;br&gt;&#xA;ततस्ते तापसाः सर्वे कार्यवन्तोऽभवंस्तदा |&#x9;001a&lt;br&gt;&#xA;तां कन्यां चिन्तयन्तो वै किं कार्यमिति धर्मिणः ||&#x9;001c&lt;br&gt;&#xA;केचिदाहुः पितुर्वेश्म नीयतामिति तापसाः |&#x9;002a&lt;br&gt;&#xA;केचिदस्मदुपालम्भे मतिं चक्रुर्द्विजोत्तमाः ||&#x9;002c&lt;br&gt;&#xA;केचिच्छाल्वपतिं गत्वा नियोज्यमिति मेनिरे |&#x9;003a&lt;br&gt;&#xA;नेति केचिद्व्यवस्यन्ति प्रत्याख्याता हि तेन सा ||&#x9;003c&lt;br&gt;&#xA;एवं गते किं नु शक्यं भद्रे कर्तुं मनीषिभिः |&#x9;004a&lt;br&gt;&#xA;पुनरूचुश्च ते सर्वे तापसाः संशितव्रताः ||&#x9;004c&lt;br&gt;&#xA;अलं प्रव्रजितेनेह भद्रे शृणु हितं वचः |&#x9;005a&lt;br&gt;&#xA;इतो गच्छस्व भद्रं ते पितुरेव निवेशनम् ||&#x9;005c&lt;br&gt;&#xA;प्रतिपत्स्यति राजा स पिता ते यदनन्तरम् |&#x9;006a&lt;br&gt;&#xA;तत्र वत्स्यसि कल्याणि सुखं सर्वगुणान्विता |&#x9;006c&lt;br&gt;&#xA;न च तेऽन्या गतिर्न्याय्या भवेद्भद्रे यथा पिता ||&#x9;006e&lt;br&gt;&#xA;पतिर्वापि गतिर्नार्याः पिता वा वरवर्णिनि |&#x9;007a&lt;br&gt;&#xA;गतिः पतिः समस्थाया विषमे तु पिता गतिः ||&#x9;007c&lt;br&gt;&#xA;प्रव्रज्या हि सुदुःखेयं सुकुमार्या विशेषतः |&#x9;008a&lt;br&gt;&#xA;राजपुत्र्याः प्रकृत्या च कुमार्यास्तव भामिनि ||&#x9;008c&lt;br&gt;&#xA;भद्रे दोषा हि विद्यन्ते बहवो वरवर्णिनि |&#x9;009a&lt;br&gt;&#xA;आश्रमे वै वसन्त्यास्ते न भवेयुः पितुर्गृहे ||&#x9;009c&lt;br&gt;&#xA;ततस्तु तेऽब्रुवन्वाक्यं ब्राह्मणास्तां तपस्विनीम् | &#x9;010a&lt;br&gt;&#xA;त्वामिहैकाकिनीं दृष्ट्वा निर्जने गहने वने |&#x9;010c&lt;br&gt;&#xA;प्रार्थयिष्यन्ति राजेन्द्रास्तस्मान्मैवं मनः कृथाः ||&#x9;010e&lt;br&gt;&#xA;अम्बोवाच || &#x9;011 &lt;br&gt;&#xA;न शक्यं काशिनगरीं पुनर्गन्तुं पितुर्गृहान्  |&#x9;011a&lt;br&gt;&#xA;अवज्ञाता भविष्यामि बान्धवानां न संशयः ||&#x9;011c&lt;br&gt;&#xA;उषिता ह्यन्यथा बाल्ये पितुर्वेश्मनि तापसाः |&#x9;012a&lt;br&gt;&#xA;नाहं गमिष्ये भद्रं वस्तत्र यत्र पिता मम |&#x9;012c&lt;br&gt;&#xA;तपस्तप्तुमभीप्सामि तापसैः परिपालिता ||&#x9;012e&lt;br&gt;&#xA;यथा परेऽपि मे लोके न स्यादेवं महात्ययः |&#x9;013a&lt;br&gt;&#xA;दौर्भाग्यं ब्राह्मणश्रेष्ठास्तस्मात्तप्स्याम्यहं तपः ||&#x9;013c&lt;br&gt;&#xA;भीष्म उवाच ||&#x9;014 &lt;br&gt;&#xA;इत्येवं तेषु विप्रेषु चिन्तयत्सु तथा तथा |&#x9;014a&lt;br&gt;&#xA;राजर्षिस्तद्वनं प्राप्तस्तपस्वी होत्रवाहनः ||&#x9;014c&lt;br&gt;&#xA;ततस्ते तापसाः सर्वे पूजयन्ति स्म तं नृपम् |&#x9;015a&lt;br&gt;&#xA;पूजाभिः स्वागताद्याभिरासनेनोदकेन च ||&#x9;015c&lt;br&gt;&#xA;तस्योपविष्टस्य ततो विश्रान्तस्योपशृण्वतः |&#x9;016a&lt;br&gt;&#xA;पुनरेव कथां चक्रुः कन्यां प्रति वनौकसः ||&#x9;016c&lt;br&gt;&#xA;अम्बायास्तां कथां श्रुत्वा काशिराज्ञश्च भारत |&#x9;017a&lt;br&gt;&#xA;स वेपमान उत्थाय मातुरस्याः पिता तदा |&#x9;017c&lt;br&gt;&#xA;तां कन्यामङ्कमारोप्य पर्याश्वासयत प्रभो ||&#x9;017e&lt;br&gt;&#xA;स तामपृच्छत्कार्त्स्न्येन व्यसनोत्पत्तिमादितः |&#x9;018a&lt;br&gt;&#xA;सा च तस्मै यथावृत्तं विस्तरेण न्यवेदयत् ||&#x9;018c&lt;br&gt;&#xA;ततः स राजर्षिरभूद्दुःखशोकसमन्वितः |&#x9;019a&lt;br&gt;&#xA;कार्यं च प्रतिपेदे तन्मनसा सुमहातपाः ||&#x9;019c&lt;br&gt;&#xA;अब्रवीद्वेपमानश्च कन्यामार्तां सुदुःखितः |&#x9;020a&lt;br&gt;&#xA;मा गाः पितृगृहं भद्रे मातुस्ते जनको ह्यहम् ||&#x9;020c&lt;br&gt;&#xA;दुःखं छेत्स्यामि तेऽहं वै मयि वर्तस्व पुत्रिके |&#x9;021a&lt;br&gt;&#xA;पर्याप्तं ते मनः पुत्रि यदेवं परिशुष्यसि ||&#x9;021c&lt;br&gt;&#xA;गच्छ मद्वचनाद्रामं जामदग्न्यं तपस्विनम् |&#x9;022a&lt;br&gt;&#xA;रामस्तव महद्दुःखं शोकं चापनयिष्यति |&#x9;022c&lt;br&gt;&#xA;हनिष्यति रणे भीष्मं न करिष्यति चेद्वचः ||&#x9;022e&lt;br&gt;&#xA;तं गच्छ भार्गवश्रेष्ठं कालाग्निसमतेजसम् |&#x9;023a&lt;br&gt;&#xA;प्रतिष्ठापयिता स त्वां समे पथि महातपाः ||&#x9;023c&lt;br&gt;&#xA;ततस्तु सस्वरं बाष्पमुत्सृजन्ती पुनः पुनः |&#x9;024a&lt;br&gt;&#xA;अब्रवीत्पितरं मातुः सा तदा होत्रवाहनम् ||&#x9;024c&lt;br&gt;&#xA;अभिवादयित्वा शिरसा गमिष्ये तव शासनात् |&#x9;025a&lt;br&gt;&#xA;अपि नामाद्य पश्येयमार्यं तं लोकविश्रुतम् ||&#x9;025c&lt;br&gt;&#xA;कथं च तीव्रं दुःखं मे हनिष्यति स भार्गवः |&#x9;026a&lt;br&gt;&#xA;एतदिच्छाम्यहं श्रोतुमथ यास्यामि तत्र वै ||&#x9;026c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/175/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/175/</guid>
      <description>&lt;p&gt;होत्रवाहन उवाच ||&#x9;001 &lt;br&gt;&#xA;रामं द्रक्ष्यसि वत्से त्वं जामदग्न्यं महावने |&#x9;001a&lt;br&gt;&#xA;उग्रे तपसि वर्तन्तं सत्यसन्धं महाबलम् ||&#x9;001c&lt;br&gt;&#xA;महेन्द्रे वै गिरिश्रेष्ठे रामं नित्यमुपासते |&#x9;002a&lt;br&gt;&#xA;ऋषयो वेदविदुषो गन्धर्वाप्सरसस्तथा ||&#x9;002c&lt;br&gt;&#xA;तत्र गच्छस्व भद्रं ते ब्रूयाश्चैनं वचो मम |&#x9;003a&lt;br&gt;&#xA;अभिवाद्य पूर्वं शिरसा तपोवृद्धं दृढव्रतम् ||&#x9;003c&lt;br&gt;&#xA;ब्रूयाश्चैनं पुनर्भद्रे यत्ते कार्यं मनीषितम् |&#x9;004a&lt;br&gt;&#xA;मयि सङ्कीर्तिते रामः सर्वं तत्ते करिष्यति ||&#x9;004c&lt;br&gt;&#xA;मम रामः सखा वत्से प्रीतियुक्तः सुहृच्च मे |&#x9;005a&lt;br&gt;&#xA;जमदग्निसुतो वीरः सर्वशस्त्रभृतां वरः ||&#x9;005c&lt;br&gt;&#xA;एवं ब्रुवति कन्यां तु पार्थिवे होत्रवाहने |&#x9;006a&lt;br&gt;&#xA;अकृतव्रणः प्रादुरासीद्रामस्यानुचरः प्रियः ||&#x9;006c&lt;br&gt;&#xA;ततस्ते मुनयः सर्वे समुत्तस्थुः सहस्रशः |&#x9;007a&lt;br&gt;&#xA;स च राजा वयोवृद्धः सृञ्जयो होत्रवाहनः ||&#x9;007c&lt;br&gt;&#xA;ततः पृष्ट्वा यथान्यायमन्योन्यं ते वनौकसः |&#x9;008a&lt;br&gt;&#xA;सहिता भरतश्रेष्ठ निषेदुः परिवार्य तम् ||&#x9;008c&lt;br&gt;&#xA;ततस्ते कथयामासुः कथास्तास्ता मनोरमाः |&#x9;009a&lt;br&gt;&#xA;कान्ता दिव्याश्च राजेन्द्र प्रीतिहर्षमुदा युताः ||&#x9;009c&lt;br&gt;&#xA;ततः कथान्ते राजर्षिर्महात्मा होत्रवाहनः |&#x9;010a&lt;br&gt;&#xA;रामं श्रेष्ठं महर्षीणामपृच्छदकृतव्रणम् ||&#x9;010c&lt;br&gt;&#xA;क्व सम्प्रति महाबाहो जामदग्न्यः प्रतापवान् |&#x9;011a&lt;br&gt;&#xA;अकृतव्रण शक्यो वै द्रष्टुं वेदविदां वरः ||&#x9;011c&lt;br&gt;&#xA;अकृतव्रण उवाच || &#x9;012 &lt;br&gt;&#xA;भवन्तमेव सततं रामः कीर्तयति प्रभो |&#x9;012a&lt;br&gt;&#xA;सृञ्जयो मे प्रियसखो राजर्षिरिति पार्थिव ||&#x9;012c&lt;br&gt;&#xA;इह रामः प्रभाते श्वो भवितेति मतिर्मम |&#x9;013a&lt;br&gt;&#xA;द्रष्टास्येनमिहायान्तं तव दर्शनकाङ्क्षया ||&#x9;013c&lt;br&gt;&#xA;इयं च कन्या राजर्षे किमर्थं वनमागता |&#x9;014a&lt;br&gt;&#xA;कस्य चेयं तव च का भवतीच्छामि वेदितुम् ||&#x9;014c&lt;br&gt;&#xA;होत्रवाहन उवाच ||&#x9;015 &lt;br&gt;&#xA;दौहित्रीयं मम विभो काशिराजसुता शुभा |&#x9;015a&lt;br&gt;&#xA;ज्येष्ठा स्वयंवरे तस्थौ भगिनीभ्यां सहानघ ||&#x9;015c&lt;br&gt;&#xA;इयमम्बेति विख्याता ज्येष्ठा काशिपतेः सुता |&#x9;016a&lt;br&gt;&#xA;अम्बिकाम्बालिके त्वन्ये यवीयस्यौ तपोधन ||&#x9;016c&lt;br&gt;&#xA;समेतं पार्थिवं क्षत्रं काशिपुर्यां ततोऽभवत् |&#x9;017a&lt;br&gt;&#xA;कन्यानिमित्तं ब्रह्मर्षे तत्रासीदुत्सवो महान् ||&#x9;017c&lt;br&gt;&#xA;ततः किल महावीर्यो भीष्मः शान्तनवो नृपान् |&#x9;018a&lt;br&gt;&#xA;अवाक्षिप्य महातेजास्तिस्रः कन्या जहार ताः ||&#x9;018c&lt;br&gt;&#xA;निर्जित्य पृथिवीपालानथ भीष्मो गजाह्वयम् |&#x9;019a&lt;br&gt;&#xA;आजगाम विशुद्धात्मा कन्याभिः सह भारत ||&#x9;019c&lt;br&gt;&#xA;सत्यवत्यै निवेद्याथ विवाहार्थमनन्तरम् |&#x9;020a&lt;br&gt;&#xA;भ्रातुर्विचित्रवीर्यस्य समाज्ञापयत प्रभुः ||&#x9;020c&lt;br&gt;&#xA;ततो वैवाहिकं दृष्ट्वा कन्येयं समुपार्जितम् |&#x9;021a&lt;br&gt;&#xA;अब्रवीत्तत्र गाङ्गेयं मन्त्रिमध्ये द्विजर्षभ ||&#x9;021c&lt;br&gt;&#xA;मया शाल्वपतिर्वीर मनसाभिवृतः पतिः |&#x9;022a&lt;br&gt;&#xA;न मामर्हसि धर्मज्ञ परचित्तां प्रदापितुम् ||&#x9;022c&lt;br&gt;&#xA;तच्छ्रुत्वा वचनं भीष्मः सम्मन्त्र्य सह मन्त्रिभिः |&#x9;023a&lt;br&gt;&#xA;निश्चित्य विससर्जेमां सत्यवत्या मते स्थितः ||&#x9;023c&lt;br&gt;&#xA;अनुज्ञाता तु भीष्मेण शाल्वं सौभपतिं ततः |&#x9;024a&lt;br&gt;&#xA;कन्येयं मुदिता विप्र काले वचनमब्रवीत् ||&#x9;024c&lt;br&gt;&#xA;विसर्जितास्मि भीष्मेण धर्मं मां प्रतिपादय |&#x9;025a&lt;br&gt;&#xA;मनसाभिवृतः पूर्वं मया त्वं पार्थिवर्षभ ||&#x9;025c&lt;br&gt;&#xA;प्रत्याचख्यौ च शाल्वोऽपि चारित्रस्याभिशङ्कितः |&#x9;026a&lt;br&gt;&#xA;सेयं तपोवनं प्राप्ता तापस्येऽभिरता भृशम् ||&#x9;026c&lt;br&gt;&#xA;मया च प्रत्यभिज्ञाता वंशस्य परिकीर्तनात् |&#x9;027a&lt;br&gt;&#xA;अस्य दुःखस्य चोत्पत्तिं भीष्ममेवेह मन्यते ||&#x9;027c&lt;br&gt;&#xA;अम्बोवाच ||&#x9;028 &lt;br&gt;&#xA;भगवन्नेवमेवैतद्यथाह पृथिवीपतिः |&#x9;028a&lt;br&gt;&#xA;शरीरकर्ता मातुर्मे सृञ्जयो होत्रवाहनः ||&#x9;028c&lt;br&gt;&#xA;न ह्युत्सहे स्वनगरं प्रतियातुं तपोधन |&#x9;029a&lt;br&gt;&#xA;अवमानभयाच्चैव व्रीडया च महामुने ||&#x9;029c&lt;br&gt;&#xA;यत्तु मां भगवान्रामो वक्ष्यति द्विजसत्तम |&#x9;030a&lt;br&gt;&#xA;तन्मे कार्यतमं कार्यमिति मे भगवन्मतिः ||&#x9;030c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/176/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/176/</guid>
      <description>&lt;p&gt;अकृतव्रण उवाच ||&#x9;001 &lt;br&gt;&#xA;दुःखद्वयमिदं भद्रे कतरस्य चिकीर्षसि |&#x9;001a&lt;br&gt;&#xA;प्रतिकर्तव्यमबले तत्त्वं वत्से ब्रवीहि मे ||&#x9;001c&lt;br&gt;&#xA;यदि सौभपतिर्भद्रे नियोक्तव्यो मते तव |&#x9;002a&lt;br&gt;&#xA;नियोक्ष्यति महात्मा तं रामस्त्वद्धितकाम्यया ||&#x9;002c&lt;br&gt;&#xA;अथापगेयं भीष्मं तं रामेणेच्छसि धीमता |&#x9;003a&lt;br&gt;&#xA;रणे विनिर्जितं द्रष्टुं कुर्यात्तदपि भार्गवः ||&#x9;003c&lt;br&gt;&#xA;सृञ्जयस्य वचः श्रुत्वा तव चैव शुचिस्मिते |&#x9;004a&lt;br&gt;&#xA;यदत्रानन्तरं कार्यं तदद्यैव विचिन्त्यताम् ||&#x9;004c&lt;br&gt;&#xA;अम्बोवाच ||&#x9;005 &lt;br&gt;&#xA;अपनीतास्मि भीष्मेण भगवन्नविजानता |&#x9;005a&lt;br&gt;&#xA;न हि जानाति मे भीष्मो ब्रह्मञ्शाल्वगतं मनः ||&#x9;005c&lt;br&gt;&#xA;एतद्विचार्य मनसा भवानेव विनिश्चयम् |&#x9;006a&lt;br&gt;&#xA;विचिनोतु यथान्यायं विधानं क्रियतां तथा ||&#x9;006c&lt;br&gt;&#xA;भीष्मे वा कुरुशार्दूले शाल्वराजेऽथ वा पुनः |&#x9;007a&lt;br&gt;&#xA;उभयोरेव वा ब्रह्मन्यद्युक्तं तत्समाचर ||&#x9;007c&lt;br&gt;&#xA;निवेदितं मया ह्येतद्दुःखमूलं यथातथम् |&#x9;008a&lt;br&gt;&#xA;विधानं तत्र भगवन्कर्तुमर्हसि युक्तितः ||&#x9;008c&lt;br&gt;&#xA;अकृतव्रण उवाच ||&#x9;009 &lt;br&gt;&#xA;उपपन्नमिदं भद्रे यदेवं वरवर्णिनि |&#x9;009a&lt;br&gt;&#xA;धर्मं प्रति वचो ब्रूयाः शृणु चेदं वचो मम ||&#x9;009c&lt;br&gt;&#xA;यदि त्वामापगेयो वै न नयेद्गजसाह्वयम् |&#x9;010a&lt;br&gt;&#xA;शाल्वस्त्वां शिरसा भीरु गृह्णीयाद्रामचोदितः ||&#x9;010c&lt;br&gt;&#xA;तेन त्वं निर्जिता भद्रे यस्मान्नीतासि भामिनि |&#x9;011a&lt;br&gt;&#xA;संशयः शाल्वराजस्य तेन त्वयि सुमध्यमे ||&#x9;011c&lt;br&gt;&#xA;भीष्मः पुरुषमानी च जितकाशी तथैव च |&#x9;012a&lt;br&gt;&#xA;तस्मात्प्रतिक्रिया युक्ता भीष्मे कारयितुं त्वया ||&#x9;012c&lt;br&gt;&#xA;अम्बोवाच ||&#x9;013 &lt;br&gt;&#xA;ममाप्येष महान्ब्रह्मन्हृदि कामोऽभिवर्तते |&#x9;013a&lt;br&gt;&#xA;घातयेयं यदि रणे भीष्ममित्येव नित्यदा ||&#x9;013c&lt;br&gt;&#xA;भीष्मं वा शाल्वराजं वा यं वा दोषेण गच्छसि |&#x9;014a&lt;br&gt;&#xA;प्रशाधि तं महाबाहो यत्कृतेऽहं सुदुःखिता ||&#x9;014c&lt;br&gt;&#xA;भीष्म उवाच ||&#x9;015 &lt;br&gt;&#xA;एवं कथयतामेव तेषां स दिवसो गतः |&#x9;015a&lt;br&gt;&#xA;रात्रिश्च भरतश्रेष्ठ सुखशीतोष्णमारुता ||&#x9;015c&lt;br&gt;&#xA;ततो रामः प्रादुरासीत्प्रज्वलन्निव तेजसा |&#x9;016a&lt;br&gt;&#xA;शिष्यैः परिवृतो राजञ्जटाचीरधरो मुनिः ||&#x9;016c&lt;br&gt;&#xA;धनुष्पाणिरदीनात्मा खड्गं बिभ्रत्परश्वधी |&#x9;017a&lt;br&gt;&#xA;विरजा राजशार्दूल सोऽभ्ययात्सृञ्जयं नृपम् ||&#x9;017c&lt;br&gt;&#xA;ततस्तं तापसा दृष्ट्वा स च राजा महातपाः |&#x9;018a&lt;br&gt;&#xA;तस्थुः प्राञ्जलयः सर्वे सा च कन्या तपस्विनी ||&#x9;018c&lt;br&gt;&#xA;पूजयामासुरव्यग्रा मधुपर्केण भार्गवम् |&#x9;019a&lt;br&gt;&#xA;अर्चितश्च यथायोगं निषसाद सहैव तैः ||&#x9;019c&lt;br&gt;&#xA;ततः पूर्वव्यतीतानि कथयेते स्म तावुभौ |&#x9;020a&lt;br&gt;&#xA;सृञ्जयश्च स राजर्षिर्जामदग्न्यश्च भारत ||&#x9;020c&lt;br&gt;&#xA;ततः कथान्ते राजर्षिर्भृगुश्रेष्ठं महाबलम् |&#x9;021a&lt;br&gt;&#xA;उवाच मधुरं काले रामं वचनमर्थवत् ||&#x9;021c&lt;br&gt;&#xA;रामेयं मम दौहित्री काशिराजसुता प्रभो |&#x9;022a&lt;br&gt;&#xA;अस्याः शृणु यथातत्त्वं कार्यं कार्यविशारद ||&#x9;022c&lt;br&gt;&#xA;परमं कथ्यतां चेति तां रामः प्रत्यभाषत |&#x9;023a&lt;br&gt;&#xA;ततः साभ्यगमद्रामं ज्वलन्तमिव पावकम् ||&#x9;023c&lt;br&gt;&#xA;सा चाभिवाद्य चरणौ रामस्य शिरसा शुभा |&#x9;024a&lt;br&gt;&#xA;स्पृष्ट्वा पद्मदलाभाभ्यां पाणिभ्यामग्रतः स्थिता ||&#x9;024c&lt;br&gt;&#xA;रुरोद सा शोकवती बाष्पव्याकुललोचना |&#x9;025a&lt;br&gt;&#xA;प्रपेदे शरणं चैव शरण्यं भृगुनन्दनम् ||&#x9;025c&lt;br&gt;&#xA;राम उवाच ||&#x9;026&lt;br&gt;&#xA;यथासि सृञ्जयस्यास्य तथा मम नृपात्मजे |&#x9;026a&lt;br&gt;&#xA;ब्रूहि यत्ते मनोदुःखं करिष्ये वचनं तव ||&#x9;026c&lt;br&gt;&#xA;अम्बोवाच ||&#x9;027 &lt;br&gt;&#xA;भगवञ्शरणं त्वाद्य प्रपन्नास्मि महाव्रत |&#x9;027a&lt;br&gt;&#xA;शोकपङ्कार्णवाद्घोरादुद्धरस्व च मां विभो ||&#x9;027c&lt;br&gt;&#xA;भीष्म उवाच ||&#x9;028 &lt;br&gt;&#xA;तस्याश्च दृष्ट्वा रूपं च वयश्चाभिनवं पुनः |&#x9;028a&lt;br&gt;&#xA;सौकुमार्यं परं चैव रामश्चिन्तापरोऽभवत् ||&#x9;028c&lt;br&gt;&#xA;किमियं वक्ष्यतीत्येवं विमृशन्भृगुसत्तमः |&#x9;029a&lt;br&gt;&#xA;इति दध्यौ चिरं रामः कृपयाभिपरिप्लुतः ||&#x9;029c&lt;br&gt;&#xA;कथ्यतामिति सा भूयो रामेणोक्ता शुचिस्मिता |&#x9;030a&lt;br&gt;&#xA;सर्वमेव यथातत्त्वं कथयामास भार्गवे ||&#x9;030c&lt;br&gt;&#xA;तच्छ्रुत्वा जामदग्न्यस्तु राजपुत्र्या वचस्तदा |&#x9;031a&lt;br&gt;&#xA;उवाच तां वरारोहां निश्चित्यार्थविनिश्चयम् ||&#x9;031c&lt;br&gt;&#xA;प्रेषयिष्यामि भीष्माय कुरुश्रेष्ठाय भामिनि |&#x9;032a&lt;br&gt;&#xA;करिष्यति वचो धर्म्यं श्रुत्वा मे स नराधिपः ||&#x9;032c&lt;br&gt;&#xA;न चेत्करिष्यति वचो मयोक्तं जाह्नवीसुतः |&#x9;033a&lt;br&gt;&#xA;धक्ष्याम्येनं रणे भद्रे सामात्यं शस्त्रतेजसा ||&#x9;033c&lt;br&gt;&#xA;अथ वा ते मतिस्तत्र राजपुत्रि निवर्तते |&#x9;034a&lt;br&gt;&#xA;तावच्छाल्वपतिं वीरं योजयाम्यत्र कर्मणि ||&#x9;034c&lt;br&gt;&#xA;अम्बोवाच ||&#x9;035 &lt;br&gt;&#xA;विसर्जितास्मि भीष्मेण श्रुत्वैव भृगुनन्दन |&#x9;035a&lt;br&gt;&#xA;शाल्वराजगतं चेतो मम पूर्वं मनीषितम् ||&#x9;035c&lt;br&gt;&#xA;सौभराजमुपेत्याहमब्रुवं दुर्वचं वचः |&#x9;036a&lt;br&gt;&#xA;न च मां प्रत्यगृह्णात्स चारित्रपरिशङ्कितः ||&#x9;036c&lt;br&gt;&#xA;एतत्सर्वं विनिश्चित्य स्वबुद्ध्या भृगुनन्दन |&#x9;037a&lt;br&gt;&#xA;यदत्रौपयिकं कार्यं तच्चिन्तयितुमर्हसि ||&#x9;037c&lt;br&gt;&#xA;ममात्र व्यसनस्यास्य भीष्मो मूलं महाव्रतः |&#x9;038a&lt;br&gt;&#xA;येनाहं वशमानीता समुत्क्षिप्य बलात्तदा ||&#x9;038c&lt;br&gt;&#xA;भीष्मं जहि महाबाहो यत्कृते दुःखमीदृशम् |&#x9;039a&lt;br&gt;&#xA;प्राप्ताहं भृगुशार्दूल चराम्यप्रियमुत्तमम् ||&#x9;039c&lt;br&gt;&#xA;स हि लुब्धश्च मानी च जितकाशी च भार्गव |&#x9;040a&lt;br&gt;&#xA;तस्मात्प्रतिक्रिया कर्तुं युक्ता तस्मै त्वयानघ ||&#x9;040c&lt;br&gt;&#xA;एष मे ह्रियमाणाया भारतेन तदा विभो |&#x9;041a&lt;br&gt;&#xA;अभवद्धृदि सङ्कल्पो घातयेयं महाव्रतम् ||&#x9;041c&lt;br&gt;&#xA;तस्मात्कामं ममाद्येमं राम संवर्तयानघ |&#x9;042a&lt;br&gt;&#xA;जहि भीष्मं महाबाहो यथा वृत्रं पुरन्दरः ||&#x9;042c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/177/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/177/</guid>
      <description>&lt;p&gt;भीष्म उवाच ||&#x9;001 &lt;br&gt;&#xA;एवमुक्तस्तदा रामो जहि भीष्ममिति प्रभो |&#x9;001a&lt;br&gt;&#xA;उवाच रुदतीं कन्यां चोदयन्तीं पुनः पुनः ||&#x9;001c&lt;br&gt;&#xA;काश्ये कामं न गृह्णामि शस्त्रं वै वरवर्णिनि |&#x9;002a&lt;br&gt;&#xA;ऋते ब्रह्मविदां हेतोः किमन्यत्करवाणि ते ||&#x9;002c&lt;br&gt;&#xA;वाचा भीष्मश्च शाल्वश्च मम राज्ञि वशानुगौ |&#x9;003a&lt;br&gt;&#xA;भविष्यतोऽनवद्याङ्गि तत्करिष्यामि मा शुचः ||&#x9;003c&lt;br&gt;&#xA;न तु शस्त्रं ग्रहीष्यामि कथञ्चिदपि भामिनि |&#x9;004a&lt;br&gt;&#xA;ऋते नियोगाद्विप्राणामेष मे समयः कृतः ||&#x9;004c&lt;br&gt;&#xA;अम्बोवाच ||&#x9;005 &lt;br&gt;&#xA;मम दुःखं भगवता व्यपनेयं यतस्ततः |&#x9;005a&lt;br&gt;&#xA;तत्तु भीष्मप्रसूतं मे तं जहीश्वर माचिरम् ||&#x9;005c&lt;br&gt;&#xA;राम उवाच ||&#x9;006 &lt;br&gt;&#xA;काशिकन्ये पुनर्ब्रूहि भीष्मस्ते चरणावुभौ |&#x9;006a&lt;br&gt;&#xA;शिरसा वन्दनार्होऽपि ग्रहीष्यति गिरा मम ||&#x9;006c&lt;br&gt;&#xA;अम्बोवाच ||&#x9;007 &lt;br&gt;&#xA;जहि भीष्मं रणे राम मम चेदिच्छसि प्रियम् |&#x9;007a&lt;br&gt;&#xA;प्रतिश्रुतं च यदि तत्सत्यं कर्तुमिहार्हसि ||&#x9;007c&lt;br&gt;&#xA;भीष्म उवाच ||&#x9;008 &lt;br&gt;&#xA;तयोः संवदतोरेवं राजन्रामाम्बयोस्तदा |&#x9;008a&lt;br&gt;&#xA;अकृतव्रणो जामदग्न्यमिदं वचनमब्रवीत् ||&#x9;008c&lt;br&gt;&#xA;शरणागतां महाबाहो कन्यां न त्यक्तुमर्हसि |&#x9;009a&lt;br&gt;&#xA;जहि भीष्मं रणे राम गर्जन्तमसुरं यथा ||&#x9;009c&lt;br&gt;&#xA;यदि भीष्मस्त्वयाहूतो रणे राम महामुने |&#x9;010a&lt;br&gt;&#xA;निर्जितोऽस्मीति वा ब्रूयात्कुर्याद्वा वचनं तव ||&#x9;010c&lt;br&gt;&#xA;कृतमस्या भवेत्कार्यं कन्याया भृगुनन्दन |&#x9;011a&lt;br&gt;&#xA;वाक्यं सत्यं च ते वीर भविष्यति कृतं विभो ||&#x9;011c&lt;br&gt;&#xA;इयं चापि प्रतिज्ञा ते तदा राम महामुने |&#x9;012a&lt;br&gt;&#xA;जित्वा वै क्षत्रियान्सर्वान्ब्राह्मणेषु प्रतिश्रुतम् ||&#x9;012c&lt;br&gt;&#xA;ब्राह्मणः क्षत्रियो वैश्यः शूद्रश्चैव रणे यदि |&#x9;013a&lt;br&gt;&#xA;ब्रह्मद्विड्भविता तं वै हनिष्यामीति भार्गव ||&#x9;013c&lt;br&gt;&#xA;शरणं हि प्रपन्नानां भीतानां जीवितार्थिनाम् |&#x9;014a&lt;br&gt;&#xA;न शक्ष्यामि परित्यागं कर्तुं जीवन्कथञ्चन ||&#x9;014c&lt;br&gt;&#xA;यश्च क्षत्रं रणे कृत्स्नं विजेष्यति समागतम् |&#x9;015a&lt;br&gt;&#xA;दृप्तात्मानमहं तं च हनिष्यामीति भार्गव ||&#x9;015c&lt;br&gt;&#xA;स एवं विजयी राम भीष्मः कुरुकुलोद्वहः |&#x9;016a&lt;br&gt;&#xA;तेन युध्यस्व सङ्ग्रामे समेत्य भृगुनन्दन ||&#x9;016c&lt;br&gt;&#xA;राम उवाच ||&#x9;017 &lt;br&gt;&#xA;स्मराम्यहं पूर्वकृतां प्रतिज्ञामृषिसत्तम |&#x9;017a&lt;br&gt;&#xA;तथैव च करिष्यामि यथा साम्नैव लप्स्यते ||&#x9;017c&lt;br&gt;&#xA;कार्यमेतन्महद्ब्रह्मन्काशिकन्यामनोगतम् |&#x9;018a&lt;br&gt;&#xA;गमिष्यामि स्वयं तत्र कन्यामादाय यत्र सः ||&#x9;018c&lt;br&gt;&#xA;यदि भीष्मो रणश्लाघी न करिष्यति मे वचः |&#x9;019a&lt;br&gt;&#xA;हनिष्याम्येनमुद्रिक्तमिति मे निश्चिता मतिः ||&#x9;019c&lt;br&gt;&#xA;न हि बाणा मयोत्सृष्टाः सज्जन्तीह शरीरिणाम् |&#x9;020a&lt;br&gt;&#xA;कायेषु विदितं तुभ्यं पुरा क्षत्रियसङ्गरे ||&#x9;020c&lt;br&gt;&#xA;भीष्म उवाच || &#x9;021 &lt;br&gt;&#xA;एवमुक्त्वा ततो रामः सह तैर्ब्रह्मवादिभिः |&#x9;021a&lt;br&gt;&#xA;प्रयाणाय मतिं कृत्वा समुत्तस्थौ महामनाः ||&#x9;021c&lt;br&gt;&#xA;ततस्ते तामुषित्वा तु रजनीं तत्र तापसाः |&#x9;022a&lt;br&gt;&#xA;हुताग्नयो जप्तजप्याः प्रतस्थुर्मज्जिघांसया ||&#x9;022c&lt;br&gt;&#xA;अभ्यगच्छत्ततो रामः सह तैर्ब्राह्मणर्षभैः |&#x9;023a&lt;br&gt;&#xA;कुरुक्षेत्रं महाराज कन्यया सह भारत ||&#x9;023c&lt;br&gt;&#xA;न्यविशन्त ततः सर्वे परिगृह्य सरस्वतीम् |&#x9;024a&lt;br&gt;&#xA;तापसास्ते महात्मानो भृगुश्रेष्ठपुरस्कृताः ||&#x9;024c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/178/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/178/</guid>
      <description>&lt;p&gt;भीष्म उवाच ||&#x9;001 &lt;br&gt;&#xA;ततस्तृतीये दिवसे समे देशे व्यवस्थितः |&#x9;001a&lt;br&gt;&#xA;प्रेषयामास मे राजन्प्राप्तोऽस्मीति महाव्रतः ||&#x9;001c&lt;br&gt;&#xA;तमागतमहं श्रुत्वा विषयान्तं महाबलम् |&#x9;002a&lt;br&gt;&#xA;अभ्यगच्छं जवेनाशु प्रीत्या तेजोनिधिं प्रभुम् ||&#x9;002c&lt;br&gt;&#xA;गां पुरस्कृत्य राजेन्द्र ब्राह्मणैः परिवारितः |&#x9;003a&lt;br&gt;&#xA;ऋत्विग्भिर्देवकल्पैश्च तथैव च पुरोहितैः ||&#x9;003c&lt;br&gt;&#xA;स मामभिगतं दृष्ट्वा जामदग्न्यः प्रतापवान् |&#x9;004a&lt;br&gt;&#xA;प्रतिजग्राह तां पूजां वचनं चेदमब्रवीत् ||&#x9;004c&lt;br&gt;&#xA;भीष्म कां बुद्धिमास्थाय काशिराजसुता त्वया |&#x9;005a&lt;br&gt;&#xA;अकामेयमिहानीता पुनश्चैव विसर्जिता ||&#x9;005c&lt;br&gt;&#xA;विभ्रंशिता त्वया हीयं धर्मावाप्तेः परावरात् |&#x9;006a&lt;br&gt;&#xA;परामृष्टां त्वया हीमां को हि गन्तुमिहार्हति ||&#x9;006c&lt;br&gt;&#xA;प्रत्याख्याता हि शाल्वेन त्वया नीतेति भारत |&#x9;007a&lt;br&gt;&#xA;तस्मादिमां मन्नियोगात्प्रतिगृह्णीष्व भारत ||&#x9;007c&lt;br&gt;&#xA;स्वधर्मं पुरुषव्याघ्र राजपुत्री लभत्वियम् |&#x9;008a&lt;br&gt;&#xA;न युक्तमवमानोऽयं कर्तुं राज्ञा त्वयानघ ||&#x9;008c&lt;br&gt;&#xA;ततस्तं नातिमनसं समुदीक्ष्याहमब्रुवम् |&#x9;009a&lt;br&gt;&#xA;नाहमेनां पुनर्दद्यां भ्रात्रे ब्रह्मन्कथञ्चन ||&#x9;009c&lt;br&gt;&#xA;शाल्वस्याहमिति प्राह पुरा मामिह भार्गव |&#x9;010a&lt;br&gt;&#xA;मया चैवाभ्यनुज्ञाता गता सौभपुरं प्रति ||&#x9;010c&lt;br&gt;&#xA;न भयान्नाप्यनुक्रोशान्न लोभान्नार्थकाम्यया |&#x9;011a&lt;br&gt;&#xA;क्षत्रधर्ममहं जह्यामिति मे व्रतमाहितम् ||&#x9;011c&lt;br&gt;&#xA;अथ मामब्रवीद्रामः क्रोधपर्याकुलेक्षणः |&#x9;012a&lt;br&gt;&#xA;न करिष्यसि चेदेतद्वाक्यं मे कुरुपुङ्गव ||&#x9;012c&lt;br&gt;&#xA;हनिष्यामि सहामात्यं त्वामद्येति पुनः पुनः |&#x9;013a&lt;br&gt;&#xA;संरम्भादब्रवीद्रामः क्रोधपर्याकुलेक्षणः ||&#x9;013c&lt;br&gt;&#xA;तमहं गीर्भिरिष्टाभिः पुनः पुनररिन्दमम् |&#x9;014a&lt;br&gt;&#xA;अयाचं भृगुशार्दूलं न चैव प्रशशाम सः ||&#x9;014c&lt;br&gt;&#xA;तमहं प्रणम्य शिरसा भूयो ब्राह्मणसत्तमम् |&#x9;015a&lt;br&gt;&#xA;अब्रुवं कारणं किं तद्यत्त्वं योद्धुमिहेच्छसि ||&#x9;015c&lt;br&gt;&#xA;इष्वस्त्रं मम बालस्य भवतैव चतुर्विधम् |&#x9;016a&lt;br&gt;&#xA;उपदिष्टं महाबाहो शिष्योऽस्मि तव भार्गव ||&#x9;016c&lt;br&gt;&#xA;ततो मामब्रवीद्रामः क्रोधसंरक्तलोचनः |&#x9;017a&lt;br&gt;&#xA;जानीषे मां गुरुं भीष्म न चेमां प्रतिगृह्णसे |&#x9;017c&lt;br&gt;&#xA;सुतां काश्यस्य कौरव्य मत्प्रियार्थं महीपते ||&#x9;017e&lt;br&gt;&#xA;न हि ते विद्यते शान्तिरन्यथा कुरुनन्दन |&#x9;018a&lt;br&gt;&#xA;गृहाणेमां महाबाहो रक्षस्व कुलमात्मनः |&#x9;018c&lt;br&gt;&#xA;त्वया विभ्रंशिता हीयं भर्तारं नाभिगच्छति ||&#x9;018e&lt;br&gt;&#xA;तथा ब्रुवन्तं तमहं रामं परपुरञ्जयम् |&#x9;019a&lt;br&gt;&#xA;नैतदेवं पुनर्भावि ब्रह्मर्षे किं श्रमेण ते ||&#x9;019c&lt;br&gt;&#xA;गुरुत्वं त्वयि सम्प्रेक्ष्य जामदग्न्य पुरातनम् |&#x9;020a&lt;br&gt;&#xA;प्रसादये त्वां भगवंस्त्यक्तैषा हि पुरा मया ||&#x9;020c&lt;br&gt;&#xA;को जातु परभावां हि नारीं व्यालीमिव स्थिताम् |&#x9;021a&lt;br&gt;&#xA;वासयेत गृहे जानन्स्त्रीणां दोषान्महात्ययान् ||&#x9;021c&lt;br&gt;&#xA;न भयाद्वासवस्यापि धर्मं जह्यां महाद्युते |&#x9;022a&lt;br&gt;&#xA;प्रसीद मा वा यद्वा ते कार्यं तत्कुरु माचिरम् ||&#x9;022c&lt;br&gt;&#xA;अयं चापि विशुद्धात्मन्पुराणे श्रूयते विभो &#x9;023a&lt;br&gt;&#xA;मरुत्तेन महाबुद्धे गीतः श्लोको महात्मना ||&#x9;023c&lt;br&gt;&#xA;गुरोरप्यवलिप्तस्य कार्याकार्यमजानतः |&#x9;024a&lt;br&gt;&#xA;उत्पथप्रतिपन्नस्य कार्यं भवति शासनम् ||&#x9;024c&lt;br&gt;&#xA;स त्वं गुरुरिति प्रेम्णा मया सम्मानितो भृशम् |&#x9;025a&lt;br&gt;&#xA;गुरुवृत्तं न जानीषे तस्माद्योत्स्याम्यहं त्वया ||&#x9;025c&lt;br&gt;&#xA;गुरुं न हन्यां समरे ब्राह्मणं च विशेषतः |&#x9;026a&lt;br&gt;&#xA;विशेषतस्तपोवृद्धमेवं क्षान्तं मया तव ||&#x9;026c&lt;br&gt;&#xA;उद्यतेषुमथो दृष्ट्वा ब्राह्मणं क्षत्रबन्धुवत् |&#x9;027a&lt;br&gt;&#xA;यो हन्यात्समरे क्रुद्धो युध्यन्तमपलायिनम् |&#x9;027c&lt;br&gt;&#xA;ब्रह्महत्या न तस्य स्यादिति धर्मेषु निश्चयः ||&#x9;027e&lt;br&gt;&#xA;क्षत्रियाणां स्थितो धर्मे क्षत्रियोऽस्मि तपोधन |&#x9;028a&lt;br&gt;&#xA;यो यथा वर्तते यस्मिंस्तथा तस्मिन्प्रवर्तयन् |&#x9;028c&lt;br&gt;&#xA;नाधर्मं समवाप्नोति नरः श्रेयश्च विन्दति ||&#x9;028e&lt;br&gt;&#xA;अर्थे वा यदि वा धर्मे समर्थो देशकालवित् |&#x9;029a&lt;br&gt;&#xA;अनर्थसंशयापन्नः श्रेयान्निःसंशयेन च ||&#x9;029c&lt;br&gt;&#xA;यस्मात्संशयितेऽर्थेऽस्मिन्यथान्यायं प्रवर्तसे |&#x9;030a&lt;br&gt;&#xA;तस्माद्योत्स्यामि सहितस्त्वया राम महाहवे |&#x9;030c&lt;br&gt;&#xA;पश्य मे बाहुवीर्यं च विक्रमं चातिमानुषम् ||&#x9;030e&lt;br&gt;&#xA;एवं गतेऽपि तु मया यच्छक्यं भृगुनन्दन |&#x9;031a&lt;br&gt;&#xA;तत्करिष्ये कुरुक्षेत्रे योत्स्ये विप्र त्वया सह |&#x9;031c&lt;br&gt;&#xA;द्वन्द्वे राम यथेष्टं ते सज्जो भव महामुने ||&#x9;031e&lt;br&gt;&#xA;तत्र त्वं निहतो राम मया शरशताचितः |&#x9;032a&lt;br&gt;&#xA;लप्स्यसे निर्जिताल्ँलोकाञ्शस्त्रपूतो महारणे ||&#x9;032c&lt;br&gt;&#xA;स गच्छ विनिवर्तस्व कुरुक्षेत्रं रणप्रिय |&#x9;033a&lt;br&gt;&#xA;तत्रैष्यामि महाबाहो युद्धाय त्वां तपोधन ||&#x9;033c&lt;br&gt;&#xA;अपि यत्र त्वया राम कृतं शौचं पुरा पितुः |&#x9;034a&lt;br&gt;&#xA;तत्राहमपि हत्वा त्वां शौचं कर्तास्मि भार्गव ||&#x9;034c&lt;br&gt;&#xA;तत्र गच्छस्व राम त्वं त्वरितं युद्धदुर्मद |&#x9;035a&lt;br&gt;&#xA;व्यपनेष्यामि ते दर्पं पौराणं ब्राह्मणब्रुव ||&#x9;035c&lt;br&gt;&#xA;यच्चापि कत्थसे राम बहुशः परिषत्सु वै |&#x9;036a&lt;br&gt;&#xA;निर्जिताः क्षत्रिया लोके मयैकेनेति तच्छृणु ||&#x9;036c&lt;br&gt;&#xA;न तदा जायते भीष्मो मद्विधः क्षत्रियोऽपि वा |&#x9;037a&lt;br&gt;&#xA;यस्ते युद्धमयं दर्पं कामं च व्यपनाशयेत् ||&#x9;037c&lt;br&gt;&#xA;सोऽहं जातो महाबाहो भीष्मः परपुरञ्जयः |&#x9;038a&lt;br&gt;&#xA;व्यपनेष्यामि ते दर्पं युद्धे राम न संशयः ||&#x9;038c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/179/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/179/</guid>
      <description>&lt;p&gt;भीष्म उवाच ||&#x9;001 &lt;br&gt;&#xA;ततो मामब्रवीद्रामः प्रहसन्निव भारत |&#x9;001a&lt;br&gt;&#xA;दिष्ट्या भीष्म मया सार्धं योद्धुमिच्छसि सङ्गरे ||&#x9;001c&lt;br&gt;&#xA;अयं गच्छामि कौरव्य कुरुक्षेत्रं त्वया सह |&#x9;002a&lt;br&gt;&#xA;भाषितं तत्करिष्यामि तत्रागच्छेः परन्तप ||&#x9;002c&lt;br&gt;&#xA;तत्र त्वां निहतं माता मया शरशताचितम् |&#x9;003a&lt;br&gt;&#xA;जाह्नवी पश्यतां भीष्म गृध्रकङ्कबडाशनम् ||&#x9;003c&lt;br&gt;&#xA;कृपणं त्वामभिप्रेक्ष्य सिद्धचारणसेविता |&#x9;004a&lt;br&gt;&#xA;मया विनिहतं देवी रोदतामद्य पार्थिव ||&#x9;004c&lt;br&gt;&#xA;अतदर्हा महाभागा भगीरथसुता नदी |&#x9;005a&lt;br&gt;&#xA;या त्वामजीजनन्मन्दं युद्धकामुकमातुरम् ||&#x9;005c&lt;br&gt;&#xA;एहि गच्छ मया भीष्म युद्धमद्यैव वर्तताम् |&#x9;006a&lt;br&gt;&#xA;गृहाण सर्वं कौरव्य रथादि भरतर्षभ ||&#x9;006c&lt;br&gt;&#xA;इति ब्रुवाणं तमहं रामं परपुरञ्जयम् |&#x9;007a&lt;br&gt;&#xA;प्रणम्य शिरसा राजन्नेवमस्त्वित्यथाब्रुवम् ||&#x9;007c&lt;br&gt;&#xA;एवमुक्त्वा ययौ रामः कुरुक्षेत्रं युयुत्सया |&#x9;008a&lt;br&gt;&#xA;प्रविश्य नगरं चाहं सत्यवत्यै न्यवेदयम् ||&#x9;008c&lt;br&gt;&#xA;ततः कृतस्वस्त्ययनो मात्रा प्रत्यभिनन्दितः |&#x9;009a&lt;br&gt;&#xA;द्विजातीन्वाच्य पुण्याहं स्वस्ति चैव महाद्युते ||&#x9;009c&lt;br&gt;&#xA;रथमास्थाय रुचिरं राजतं पाण्डुरैर्हयैः |&#x9;010a&lt;br&gt;&#xA;सूपस्करं स्वधिष्ठानं वैयाघ्रपरिवारणम् ||&#x9;010c&lt;br&gt;&#xA;उपपन्नं महाशस्त्रैः सर्वोपकरणान्वितम् |&#x9;011a&lt;br&gt;&#xA;तत्कुलीनेन वीरेण हयशास्त्रविदा नृप ||&#x9;011c&lt;br&gt;&#xA;युक्तं सूतेन शिष्टेन बहुशो दृष्टकर्मणा |&#x9;012a&lt;br&gt;&#xA;दंशितः पाण्डुरेणाहं कवचेन वपुष्मता ||&#x9;012c&lt;br&gt;&#xA;पाण्डुरं कार्मुकं गृह्य प्रायां भरतसत्तम |&#x9;013a&lt;br&gt;&#xA;पाण्डुरेणातपत्रेण ध्रियमाणेन मूर्धनि ||&#x9;013c&lt;br&gt;&#xA;पाण्डुरैश्चामरैश्चापि वीज्यमानो नराधिप |&#x9;014a&lt;br&gt;&#xA;शुक्लवासाः सितोष्णीषः सर्वशुक्लविभूषणः ||&#x9;014c&lt;br&gt;&#xA;स्तूयमानो जयाशीर्भिर्निष्क्रम्य गजसाह्वयात् |&#x9;015a&lt;br&gt;&#xA;कुरुक्षेत्रं रणक्षेत्रमुपायां भरतर्षभ ||&#x9;015c&lt;br&gt;&#xA;ते हयाश्चोदितास्तेन सूतेन परमाहवे |&#x9;016a&lt;br&gt;&#xA;अवहन्मां भृशं राजन्मनोमारुतरंहसः ||&#x9;016c&lt;br&gt;&#xA;गत्वाहं तत्कुरुक्षेत्रं स च रामः प्रतापवान् |&#x9;017a&lt;br&gt;&#xA;युद्धाय सहसा राजन्पराक्रान्तौ परस्परम् ||&#x9;017c&lt;br&gt;&#xA;ततः सन्दर्शनेऽतिष्ठं रामस्यातितपस्विनः |&#x9;018a&lt;br&gt;&#xA;प्रगृह्य शङ्खप्रवरं ततः प्राधममुत्तमम् ||&#x9;018c&lt;br&gt;&#xA;ततस्तत्र द्विजा राजंस्तापसाश्च वनौकसः |&#x9;019a&lt;br&gt;&#xA;अपश्यन्त रणं दिव्यं देवाः सर्षिगणास्तदा ||&#x9;019c&lt;br&gt;&#xA;ततो दिव्यानि माल्यानि प्रादुरासन्मुहुर्मुहुः |&#x9;020a&lt;br&gt;&#xA;वादित्राणि च दिव्यानि मेघवृन्दानि चैव ह ||&#x9;020c&lt;br&gt;&#xA;ततस्ते तापसाः सर्वे भार्गवस्यानुयायिनः |&#x9;021a&lt;br&gt;&#xA;प्रेक्षकाः समपद्यन्त परिवार्य रणाजिरम् ||&#x9;021c&lt;br&gt;&#xA;ततो मामब्रवीद्देवी सर्वभूतहितैषिणी |&#x9;022a&lt;br&gt;&#xA;माता स्वरूपिणी राजन्किमिदं ते चिकीर्षितम् ||&#x9;022c&lt;br&gt;&#xA;गत्वाहं जामदग्न्यं तं प्रयाचिष्ये कुरूद्वह |&#x9;023a&lt;br&gt;&#xA;भीष्मेण सह मा योत्सीः शिष्येणेति पुनः पुनः ||&#x9;023c&lt;br&gt;&#xA;मा मैवं पुत्र निर्बन्धं कुरु विप्रेण पार्थिव |&#x9;024a&lt;br&gt;&#xA;जामदग्न्येन समरे योद्धुमित्यवभर्त्सयत् ||&#x9;024c&lt;br&gt;&#xA;किं न वै क्षत्रियहरो हरतुल्यपराक्रमः |&#x9;025a&lt;br&gt;&#xA;विदितः पुत्र रामस्ते यतस्त्वं योद्धुमिच्छसि ||&#x9;025c&lt;br&gt;&#xA;ततोऽहमब्रुवं देवीमभिवाद्य कृताञ्जलिः |&#x9;026a&lt;br&gt;&#xA;सर्वं तद्भरतश्रेष्ठ यथावृत्तं स्वयंवरे ||&#x9;026c&lt;br&gt;&#xA;यथा च रामो राजेन्द्र मया पूर्वं प्रसादितः |&#x9;027a&lt;br&gt;&#xA;काशिराजसुतायाश्च यथा कामः पुरातनः ||&#x9;027c&lt;br&gt;&#xA;ततः सा राममभ्येत्य जननी मे महानदी |&#x9;028a&lt;br&gt;&#xA;मदर्थं तमृषिं देवी क्षमयामास भार्गवम् |&#x9;028c&lt;br&gt;&#xA;भीष्मेण सह मा योत्सीः शिष्येणेति वचोऽब्रवीत् ||&#x9;028e&lt;br&gt;&#xA;स च तामाह याचन्तीं भीष्ममेव निवर्तय |&#x9;029a&lt;br&gt;&#xA;न हि मे कुरुते काममित्यहं तमुपागमम् ||&#x9;029c&lt;br&gt;&#xA;सञ्जय उवाच ||&#x9;030 &lt;br&gt;&#xA;ततो गङ्गा सुतस्नेहाद्भीष्मं पुनरुपागमत् |&#x9;030a&lt;br&gt;&#xA;न चास्याः सोऽकरोद्वाक्यं क्रोधपर्याकुलेक्षणः ||&#x9;030c&lt;br&gt;&#xA;अथादृश्यत धर्मात्मा भृगुश्रेष्ठो महातपाः |&#x9;031a&lt;br&gt;&#xA;आह्वयामास च पुनर्युद्धाय द्विजसत्तमः ||&#x9;031c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/180/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/180/</guid>
      <description>&lt;p&gt;001  भीष्म उवाच ||&#xA;001a तमहं स्मयन्निव रणे प्रत्यभाषं व्यवस्थितम् |&#xA;001c भूमिष्ठं नोत्सहे योद्धुं भवन्तं रथमास्थितः ||&#xA;002a आरोह स्यन्दनं वीर कवचं च महाभुज |&#xA;002c बधान समरे राम यदि योद्धुं मयेच्छसि ||&#xA;003a ततो मामब्रवीद्रामः स्मयमानो रणाजिरे |&#xA;003c रथो मे मेदिनी भीष्म वाहा वेदाः सदश्ववत् ||&#xA;004a सूतो मे मातरिश्वा वै कवचं वेदमातरः |&#xA;004c सुसंवीतो रणे ताभिर्योत्स्येऽहं कुरुनन्दन ||&#xA;005a एवं ब्रुवाणो गान्धारे रामो मां सत्यविक्रमः |&#xA;005c शरव्रातेन महता सर्वतः पर्यवारयत् ||&#xA;006a ततोऽपश्यं जामदग्न्यं रथे दिव्ये व्यवस्थितम् |&#xA;006c सर्वायुधधरे श्रीमत्यद्भुतोपमदर्शने ||&#xA;007a मनसा विहिते पुण्ये विस्तीर्णे नगरोपमे |&#xA;007c दिव्याश्वयुजि सन्नद्धे काञ्चनेन विभूषिते ||&#xA;008a ध्वजेन च महाबाहो सोमालङ्कृतलक्ष्मणा |&#xA;008c धनुर्धरो बद्धतूणो बद्धगोधाङ्गुलित्रवान् ||&#xA;009a सारथ्यं कृतवांस्तत्र युयुत्सोरकृतव्रणः |&#xA;009c सखा वेदविदत्यन्तं दयितो भार्गवस्य ह ||&#xA;010a आह्वयानः स मां युद्धे मनो हर्षयतीव मे |&#xA;010c पुनः पुनरभिक्रोशन्नभियाहीति भार्गवः ||&#xA;011a तमादित्यमिवोद्यन्तमनाधृष्यं महाबलम् |&#xA;011c क्षत्रियान्तकरं राममेकमेकः समासदम् ||&#xA;012a ततोऽहं बाणपातेषु त्रिषु वाहान्निगृह्य वै |&#xA;012c अवतीर्य धनुर्न्यस्य पदातिरृषिसत्तमम् ||&#xA;013a अभ्यगच्छं तदा राममर्चिष्यन्द्विजसत्तमम् |&#xA;013c अभिवाद्य चैनं विधिवदब्रुवं वाक्यमुत्तमम् ||&#xA;014a योत्स्ये त्वया रणे राम विशिष्टेनाधिकेन च |&#xA;014c गुरुणा धर्मशीलेन जयमाशास्स्व मे विभो ||&#xA;015  राम उवाच ||&#xA;015a एवमेतत्कुरुश्रेष्ठ कर्तव्यं भूतिमिच्छता |&#xA;015c धर्मो ह्येष महाबाहो विशिष्टैः सह युध्यताम् ||&#xA;016a शपेयं त्वां न चेदेवमागच्छेथा विशां पते |&#xA;016c युध्यस्व त्वं रणे यत्तो धैर्यमालम्ब्य कौरव ||&#xA;017a न तु ते जयमाशासे त्वां हि जेतुमहं स्थितः |&#xA;017c गच्छ युध्यस्व धर्मेण प्रीतोऽस्मि चरितेन ते ||&#xA;018  भीष्म उवाच ||&#xA;018a ततोऽहं तं नमस्कृत्य रथमारुह्य सत्वरः |&#xA;018c प्राध्मापयं रणे शङ्खं पुनर्हेमविभूषितम् ||&#xA;019a ततो युद्धं समभवन्मम तस्य च भारत |&#xA;019c दिवसान्सुबहून्राजन्परस्परजिगीषया ||&#xA;020a स मे तस्मिन्रणे पूर्वं प्राहरत्कङ्कपत्रिभिः |&#xA;020c षष्ट्या शतैश्च नवभिः शराणामग्निवर्चसाम् ||&#xA;021a चत्वारस्तेन मे वाहाः सूतश्चैव विशां पते |&#xA;021c प्रतिरुद्धास्तथैवाहं समरे दंशितः स्थितः ||&#xA;022a नमस्कृत्य च देवेभ्यो ब्राह्मणेभ्यश्च भारत |&#xA;022c तमहं स्मयन्निव रणे प्रत्यभाषं व्यवस्थितम् ||&#xA;023a आचार्यता मानिता मे निर्मर्यादे ह्यपि त्वयि |&#xA;023c भूयस्तु शृणु मे ब्रह्मन्सम्पदं धर्मसङ्ग्रहे ||&#xA;024a ये ते वेदाः शरीरस्था ब्राह्मण्यं यच्च ते महत् |&#xA;024c तपश्च सुमहत्तप्तं न तेभ्यः प्रहराम्यहम् ||&#xA;025a प्रहरे क्षत्रधर्मस्य यं त्वं राम समास्थितः |&#xA;025c ब्राह्मणः क्षत्रियत्वं हि याति शस्त्रसमुद्यमात् ||&#xA;026a पश्य मे धनुषो वीर्यं पश्य बाह्वोर्बलं च मे |&#xA;026c एष ते कार्मुकं वीर द्विधा कुर्मि ससायकम् ||&#xA;027a तस्याहं निशितं भल्लं प्राहिण्वं भरतर्षभ |&#xA;027c तेनास्य धनुषः कोटिश्छिन्ना भूमिमथागमत् ||&#xA;028a नव चापि पृषत्कानां शतानि नतपर्वणाम् |&#xA;028c प्राहिण्वं कङ्कपत्राणां जामदग्न्यरथं प्रति ||&#xA;029a काये विषक्तास्तु तदा वायुनाभिसमीरिताः |&#xA;029c चेलुः क्षरन्तो रुधिरं नागा इव च ते शराः ||&#xA;030a क्षतजोक्षितसर्वाङ्गः क्षरन्स रुधिरं व्रणैः |&#xA;030c बभौ रामस्तदा राजन्मेरुर्धातूनिवोत्सृजन् ||&#xA;031a हेमन्तान्तेऽशोक इव रक्तस्तबकमण्डितः |&#xA;031c बभौ रामस्तदा राजन्क्वचित्किंशुकसन्निभः ||&#xA;032a ततोऽन्यद्धनुरादाय रामः क्रोधसमन्वितः |&#xA;032c हेमपुङ्खान्सुनिशिताञ्शरांस्तान्हि ववर्ष सः ||&#xA;033a ते समासाद्य मां रौद्रा बहुधा मर्मभेदिनः |&#xA;033c अकम्पयन्महावेगाः सर्पानलविषोपमाः ||&#xA;034a ततोऽहं समवष्टभ्य पुनरात्मानमाहवे |&#xA;034c शतसङ्ख्यैः शरैः क्रुद्धस्तदा राममवाकिरम् ||&#xA;035a स तैरग्न्यर्कसङ्काशैः शरैराशीविषोपमैः |&#xA;035c शितैरभ्यर्दितो रामो मन्दचेता इवाभवत् ||&#xA;036a ततोऽहं कृपयाविष्टो विनिन्द्यात्मानमात्मना |&#xA;036c धिग्धिगित्यब्रुवं युद्धं क्षत्रं च भरतर्षभ ||&#xA;037a असकृच्चाब्रुवं राजञ्शोकवेगपरिप्लुतः |&#xA;037c अहो बत कृतं पापं मयेदं क्षत्रकर्मणा ||&#xA;038a गुरुर्द्विजातिर्धर्मात्मा यदेवं पीडितः शरैः |&#xA;038c ततो न प्राहरं भूयो जामदग्न्याय भारत ||&#xA;039a अथावताप्य पृथिवीं पूषा दिवससङ्क्षये |&#xA;039c जगामास्तं सहस्रांशुस्ततो युद्धमुपारमत् ||&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/181/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/181/</guid>
      <description>&lt;p&gt;भीष्म उवाच ||&#x9;001 &lt;br&gt;&#xA;आत्मनस्तु ततः सूतो हयानां च विशां पते |&#x9;001a&lt;br&gt;&#xA;मम चापनयामास शल्यान्कुशलसम्मतः ||&#x9;001c&lt;br&gt;&#xA;स्नातोपवृत्तैस्तुरगैर्लब्धतोयैरविह्वलैः |&#x9;002a&lt;br&gt;&#xA;प्रभात उदिते सूर्ये ततो युद्धमवर्तत ||&#x9;002c&lt;br&gt;&#xA;दृष्ट्वा मां तूर्णमायान्तं दंशितं स्यन्दने स्थितम् |&#x9;003a&lt;br&gt;&#xA;अकरोद्रथमत्यर्थं रामः सज्जं प्रतापवान् ||&#x9;003c&lt;br&gt;&#xA;ततोऽहं राममायान्तं दृष्ट्वा समरकाङ्क्षिणम् |&#x9;004a&lt;br&gt;&#xA;धनुःश्रेष्ठं समुत्सृज्य सहसावतरं रथात् ||&#x9;004c&lt;br&gt;&#xA;अभिवाद्य तथैवाहं रथमारुह्य भारत |&#x9;005a&lt;br&gt;&#xA;युयुत्सुर्जामदग्न्यस्य प्रमुखे वीतभीः स्थितः ||&#x9;005c&lt;br&gt;&#xA;ततो मां शरवर्षेण महता समवाकिरत् |&#x9;006a&lt;br&gt;&#xA;अहं च शरवर्षेण वर्षन्तं समवाकिरम् ||&#x9;006c&lt;br&gt;&#xA;सण्ड्क्रुद्धो जामदग्न्यस्तु पुनरेव पतत्रिणः |&#x9;007a&lt;br&gt;&#xA;प्रेषयामास मे राजन्दीप्तास्यानुरगानिव ||&#x9;007c&lt;br&gt;&#xA;तानहं निशितैर्भल्लैः शतशोऽथ सहस्रशः | &#x9;008a&lt;br&gt;&#xA;अच्छिदं सहसा राजन्नन्तरिक्षे पुनः पुनः ||&#x9;008c&lt;br&gt;&#xA;ततस्त्वस्त्राणि दिव्यानि जामदग्न्यः प्रतापवान् |&#x9;009a&lt;br&gt;&#xA;मयि प्रचोदयामास तान्यहं प्रत्यषेधयम् ||&#x9;009c&lt;br&gt;&#xA;अस्त्रैरेव महाबाहो चिकीर्षन्नधिकां क्रियाम् |&#x9;010a&lt;br&gt;&#xA;ततो दिवि महान्नादः प्रादुरासीत्समन्ततः ||&#x9;010c&lt;br&gt;&#xA;ततोऽहमस्त्रं वायव्यं जामदग्न्ये प्रयुक्तवान् |&#x9;011a&lt;br&gt;&#xA;प्रत्याजघ्ने च तद्रामो गुह्यकास्त्रेण भारत ||&#x9;011c&lt;br&gt;&#xA;ततोऽस्त्रमहमाग्नेयमनुमन्त्र्य प्रयुक्तवान् |&#x9;012a&lt;br&gt;&#xA;वारुणेनैव रामस्तद्वारयामास मे विभुः ||&#x9;012c&lt;br&gt;&#xA;एवमस्त्राणि दिव्यानि रामस्याहमवारयम् |&#x9;013a&lt;br&gt;&#xA;रामश्च मम तेजस्वी दिव्यास्त्रविदरिन्दमः ||&#x9;013c&lt;br&gt;&#xA;ततो मां सव्यतो राजन्रामः कुर्वन्द्विजोत्तमः |&#x9;014a&lt;br&gt;&#xA;उरस्यविध्यत्सङ्क्रुद्धो जामदग्न्यो महाबलः ||&#x9;014c&lt;br&gt;&#xA;ततोऽहं भरतश्रेष्ठ सन्न्यषीदं रथोत्तमे |&#x9;015a&lt;br&gt;&#xA;अथ मां कश्मलाविष्टं सूतस्तूर्णमपावहत् ||&#x9;015c&lt;br&gt;&#xA;गोरुतं भरतश्रेष्ठ रामबाणप्रपीडितम् |&#x9;015e&lt;br&gt;&#xA;ततो मामपयातं वै भृशं विद्धमचेतसम् ||&#x9;016a&lt;br&gt;&#xA;रामस्यानुचरा हृष्टाः सर्वे दृष्ट्वा प्रचुक्रुशुः |&#x9;016c&lt;br&gt;&#xA;अकृतव्रणप्रभृतयः काशिकन्या च भारत ||&#x9;016e&lt;br&gt;&#xA;ततस्तु लब्धसञ्ज्ञोऽहं ज्ञात्वा सूतमथाब्रुवम् |&#x9;017a&lt;br&gt;&#xA;याहि सूत यतो रामः सज्जोऽहं गतवेदनः ||&#x9;017c&lt;br&gt;&#xA;ततो मामवहत्सूतो हयैः परमशोभितैः |&#x9;018a&lt;br&gt;&#xA;नृत्यद्भिरिव कौरव्य मारुतप्रतिमैर्गतौ ||&#x9;018c&lt;br&gt;&#xA;ततोऽहं राममासाद्य बाणजालेन कौरव |&#x9;019a&lt;br&gt;&#xA;अवाकिरं सुसंरब्धः संरब्धं विजिगीषया ||&#x9;019c&lt;br&gt;&#xA;तानापतत एवासौ रामो बाणानजिह्मगान् |&#x9;020a&lt;br&gt;&#xA;बाणैरेवाच्छिनत्तूर्णमेकैकं त्रिभिराहवे ||&#x9;020c&lt;br&gt;&#xA;ततस्ते मृदिताः सर्वे मम बाणाः सुसंशिताः |&#x9;021a&lt;br&gt;&#xA;रामबाणैर्द्विधा छिन्नाः शतशोऽथ महाहवे ||&#x9;021c&lt;br&gt;&#xA;ततः पुनः शरं दीप्तं सुप्रभं कालसम्मितम् |&#x9;022a&lt;br&gt;&#xA;असृजं जामदग्न्याय रामायाहं जिघांसया ||&#x9;022c&lt;br&gt;&#xA;तेन त्वभिहतो गाढं बाणच्छेदवशं गतः |&#x9;023a&lt;br&gt;&#xA;मुमोह सहसा रामो भूमौ च निपपात ह ||&#x9;023c&lt;br&gt;&#xA;ततो हाहाकृतं सर्वं रामे भूतलमाश्रिते |&#x9;024a&lt;br&gt;&#xA;जगद्भारत संविग्नं यथार्कपतनेऽभवत् ||&#x9;024c&lt;br&gt;&#xA;तत एनं सुसंविग्नाः सर्व एवाभिदुद्रुवुः |&#x9;025a&lt;br&gt;&#xA;तपोधनास्ते सहसा काश्या च भृगुनन्दनम् ||&#x9;025c&lt;br&gt;&#xA;त एनं सम्परिष्वज्य शनैराश्वासयंस्तदा |&#x9;026a&lt;br&gt;&#xA;पाणिभिर्जलशीतैश्च जयाशीर्भिश्च कौरव ||&#x9;026c&lt;br&gt;&#xA;ततः स विह्वलो वाक्यं राम उत्थाय माब्रवीत् |&#x9;027a&lt;br&gt;&#xA;तिष्ठ भीष्म हतोऽसीति बाणं सन्धाय कार्मुके ||&#x9;027c&lt;br&gt;&#xA;स मुक्तो न्यपतत्तूर्णं पार्श्वे सव्ये महाहवे |&#x9;028a&lt;br&gt;&#xA;येनाहं भृशसंविग्नो व्याघूर्णित इव द्रुमः ||&#x9;028c&lt;br&gt;&#xA;हत्वा हयांस्ततो राजञ्शीघ्रास्त्रेण महाहवे |&#x9;029a&lt;br&gt;&#xA;अवाकिरन्मां विश्रब्धो बाणैस्तैर्लोमवाहिभिः ||&#x9;029c&lt;br&gt;&#xA;ततोऽहमपि शीघ्रास्त्रं समरेऽप्रतिवारणम् |&#x9;030a&lt;br&gt;&#xA;अवासृजं महाबाहो तेऽन्तराधिष्ठिताः शराः |&#x9;030c&lt;br&gt;&#xA;रामस्य मम चैवाशु व्योमावृत्य समन्ततः ||&#x9;030e&lt;br&gt;&#xA;न स्म सूर्यः प्रतपति शरजालसमावृतः |&#x9;031a&lt;br&gt;&#xA;मातरिश्वान्तरे तस्मिन्मेघरुद्ध इवानदत् ||&#x9;031c&lt;br&gt;&#xA;ततो वायोः प्रकम्पाच्च सूर्यस्य च मरीचिभिः |&#x9;032a&lt;br&gt;&#xA;अभितापात्स्वभावाच्च पावकः समजायत ||&#x9;032c&lt;br&gt;&#xA;ते शराः स्वसमुत्थेन प्रदीप्ताश्चित्रभानुना |&#x9;033a&lt;br&gt;&#xA;भूमौ सर्वे तदा राजन्भस्मभूताः प्रपेदिरे ||&#x9;033c&lt;br&gt;&#xA;तदा शतसहस्राणि प्रयुतान्यर्बुदानि च |&#x9;034a&lt;br&gt;&#xA;अयुतान्यथ खर्वाणि निखर्वाणि च कौरव |&#x9;034c&lt;br&gt;&#xA;रामः शराणां सङ्क्रुद्धो मयि तूर्णमपातयत् ||&#x9;034e&lt;br&gt;&#xA;ततोऽहं तानपि रणे शरैराशीविषोपमैः |&#x9;035a&lt;br&gt;&#xA;सञ्छिद्य भूमौ नृपतेऽपातयं पन्नगानिव ||&#x9;035c&lt;br&gt;&#xA;एवं तदभवद्युद्धं तदा भरतसत्तम |&#x9;036a&lt;br&gt;&#xA;सन्ध्याकाले व्यतीते तु व्यपायात्स च मे गुरुः ||&#x9;036c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/182/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/182/</guid>
      <description>&lt;p&gt;भीष्म उवाच ||&#x9;001 &lt;br&gt;&#xA;समागतस्य रामेण पुनरेवातिदारुणम् |&#x9;001a&lt;br&gt;&#xA;अन्येद्युस्तुमुलं युद्धं तदा भरतसत्तम ||&#x9;001c&lt;br&gt;&#xA;ततो दिव्यास्त्रविच्छूरो दिव्यान्यस्त्राण्यनेकशः |&#x9;002a&lt;br&gt;&#xA;अयोजयत धर्मात्मा दिवसे दिवसे विभुः ||&#x9;002c&lt;br&gt;&#xA;तान्यहं तत्प्रतीघातैरस्त्रैरस्त्राणि भारत |&#x9;003a&lt;br&gt;&#xA;व्यधमं तुमुले युद्धे प्राणांस्त्यक्त्वा सुदुस्त्यजान् ||&#x9;003c&lt;br&gt;&#xA;अस्त्रैरस्त्रेषु बहुधा हतेष्वथ च भार्गवः |&#x9;004a&lt;br&gt;&#xA;अक्रुध्यत महातेजास्त्यक्तप्राणः स संयुगे ||&#x9;004c&lt;br&gt;&#xA;ततः शक्तिं प्राहिणोद्घोररूपामस्त्रै रुद्धो जामदग्न्यो महात्मा |&#x9;005a&lt;br&gt;&#xA;कालोत्सृष्टां प्रज्वलितामिवोल्कां सन्दीप्ताग्रां तेजसावृत्य लोकान् ||&#x9;005c&lt;br&gt;&#xA;ततोऽहं तामिषुभिर्दीप्यमानैः समायान्तीमन्तकालार्कदीप्ताम् |&#x9;006a&lt;br&gt;&#xA;छित्त्वा त्रिधा पातयामास भूमौ ततो ववौ पवनः पुण्यगन्धिः ||&#x9;006c&lt;br&gt;&#xA;तस्यां छिन्नायां क्रोधदीप्तोऽथ रामः शक्तीर्घोराः प्राहिणोद्द्वादशान्याः |&#x9;007a&lt;br&gt;&#xA;तासां रूपं भारत नोत शक्यं तेजस्वित्वाल्लाघवाच्चैव वक्तुम् ||&#x9;007c&lt;br&gt;&#xA;किं त्वेवाहं विह्वलः सम्प्रदृश्य दिग्भ्यः सर्वास्ता महोल्का इवाग्नेः |&#x9;008a&lt;br&gt;&#xA;नानारूपास्तेजसोग्रेण दीप्ता यथादित्या द्वादश लोकसङ्क्षये ||&#x9;008c&lt;br&gt;&#xA;ततो जालं बाणमयं विवृत्य सन्दृश्य भित्त्वा शरजालेन राजन् |&#x9;009a&lt;br&gt;&#xA;द्वादशेषून्प्राहिणवं रणेऽहं ततः शक्तीर्व्यधमं घोररूपाः ||&#x9;009c&lt;br&gt;&#xA;ततोऽपरा जामदग्न्यो महात्मा शक्तीर्घोराः प्राक्षिपद्धेमदण्डाः |&#x9;010a&lt;br&gt;&#xA;विचित्रिताः काञ्चनपट्टनद्धा यथा महोल्का ज्वलितास्तथा ताः ||&#x9;010c&lt;br&gt;&#xA;ताश्चाप्युग्राश्चर्मणा वारयित्वा खड्गेनाजौ पातिता मे नरेन्द्र |&#x9;011a&lt;br&gt;&#xA;बाणैर्दिव्यैर्जामदग्न्यस्य सङ्ख्ये दिव्यांश्चाश्वानभ्यवर्षं ससूतान् ||&#x9;011c&lt;br&gt;&#xA;निर्मुक्तानां पन्नगानां सरूपा दृष्ट्वा शक्तीर्हेमचित्रा निकृत्ताः |&#x9;012a&lt;br&gt;&#xA;प्रादुश्चक्रे दिव्यमस्त्रं महात्मा क्रोधाविष्टो हैहयेशप्रमाथी ||&#x9;012c&lt;br&gt;&#xA;ततः श्रेण्यः शलभानामिवोग्राः समापेतुर्विशिखानां प्रदीप्ताः |&#x9;013a&lt;br&gt;&#xA;समाचिनोच्चापि भृशं शरीरं हयान्सूतं सरथं चैव मह्यम् ||&#x9;013c&lt;br&gt;&#xA;रथः शरैर्मे निचितः सर्वतोऽभूत्तथा हयाः सारथिश्चैव राजन् |&#x9;014a&lt;br&gt;&#xA;युगं रथेषा च तथैव चक्रे तथैवाक्षः शरकृत्तोऽथ भग्नः ||&#x9;014c&lt;br&gt;&#xA;ततस्तस्मिन्बाणवर्षे व्यतीते शरौघेण प्रत्यवर्षं गुरुं तम् |&#x9;015a&lt;br&gt;&#xA;स विक्षतो मार्गणैर्ब्रह्मराशिर्देहादजस्रं मुमुचे भूरि रक्तम् ||&#x9;015c&lt;br&gt;&#xA;यथा रामो बाणजालाभितप्तस्तथैवाहं सुभृशं गाढविद्धः |&#x9;016a&lt;br&gt;&#xA;ततो युद्धं व्यरमच्चापराह्णे भानावस्तं प्रार्थयाने महीध्रम् ||&#x9;016c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/183/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/183/</guid>
      <description>&lt;p&gt;भीष्म उवाच ||&#x9;001 &lt;br&gt;&#xA;ततः प्रभाते राजेन्द्र सूर्ये विमल उद्गते |&#x9;001a&lt;br&gt;&#xA;भार्गवस्य मया सार्धं पुनर्युद्धमवर्तत ||&#x9;001c&lt;br&gt;&#xA;ततो भ्रान्ते रथे तिष्ठन्रामः प्रहरतां वरः |&#x9;002a&lt;br&gt;&#xA;ववर्ष शरवर्षाणि मयि शक्र इवाचले ||&#x9;002c&lt;br&gt;&#xA;तेन सूतो मम सुहृच्छरवर्षेण ताडितः |&#x9;003a&lt;br&gt;&#xA;निपपात रथोपस्थे मनो मम विषादयन् ||&#x9;003c&lt;br&gt;&#xA;ततः सूतः स मेऽत्यर्थं कश्मलं प्राविशन्महत् ||&#x9;004a&lt;br&gt;&#xA;पृथिव्यां च शराघातान्निपपात मुमोह च ||&#x9;004c&lt;br&gt;&#xA;ततः सूतोऽजहात्प्राणान्रामबाणप्रपीडितः |&#x9;005a&lt;br&gt;&#xA;मुहूर्तादिव राजेन्द्र मां च भीराविशत्तदा ||&#x9;005c&lt;br&gt;&#xA;ततः सूते हते राजन्क्षिपतस्तस्य मे शरान् |&#x9;006a&lt;br&gt;&#xA;प्रमत्तमनसो रामः प्राहिणोन्मृत्युसम्मितान् ||&#x9;006c&lt;br&gt;&#xA;ततः सूतव्यसनिनं विप्लुतं मां स भार्गवः |&#x9;007a&lt;br&gt;&#xA;शरेणाभ्यहनद्गाढं विकृष्य बलवद्धनुः ||&#x9;007c&lt;br&gt;&#xA;स मे जत्र्वन्तरे राजन्निपत्य रुधिराशनः |&#x9;008a&lt;br&gt;&#xA;मयैव सह राजेन्द्र जगाम वसुधातलम् ||&#x9;008c&lt;br&gt;&#xA;मत्वा तु निहतं रामस्ततो मां भरतर्षभ |&#x9;009a&lt;br&gt;&#xA;मेघवद्व्यनदच्चोच्चैर्जहृषे च पुनः पुनः ||&#x9;009c&lt;br&gt;&#xA;तथा तु पतिते राजन्मयि रामो मुदा युतः |&#x9;010a&lt;br&gt;&#xA;उदक्रोशन्महानादं सह तैरनुयायिभिः ||&#x9;010c&lt;br&gt;&#xA;मम तत्राभवन्ये तु कौरवाः पार्श्वतः स्थिताः |&#x9;011a&lt;br&gt;&#xA;आगता ये च युद्धं तज्जनास्तत्र दिदृक्षवः |&#x9;011c&lt;br&gt;&#xA;आर्तिं परमिकां जग्मुस्ते तदा मयि पातिते ||&#x9;011e&lt;br&gt;&#xA;ततोऽपश्यं पातितो राजसिंह द्विजानष्टौ सूर्यहुताशनाभान् |&#x9;012a&lt;br&gt;&#xA;ते मां समन्तात्परिवार्य तस्थुः स्वबाहुभिः परिगृह्याजिमध्ये ||&#x9;012c&lt;br&gt;&#xA;रक्ष्यमाणश्च तैर्विप्रैर्नाहं भूमिमुपास्पृशम् ||&#x9;013a&lt;br&gt;&#xA;अन्तरिक्षे स्थितो ह्यस्मि तैर्विप्रैर्बान्धवैरिव |&#x9;013c&lt;br&gt;&#xA;स्वपन्निवान्तरिक्षे च जलबिन्दुभिरुक्षितः ||&#x9;013e&lt;br&gt;&#xA;ततस्ते ब्राह्मणा राजन्नब्रुवन्परिगृह्य माम् |&#x9;014a&lt;br&gt;&#xA;मा भैरिति समं सर्वे स्वस्ति तेऽस्त्विति चासकृत् ||&#x9;014c&lt;br&gt;&#xA;ततस्तेषामहं वाग्भिस्तर्पितः सहसोत्थितः |&#x9;015a&lt;br&gt;&#xA;मातरं सरितां श्रेष्ठामपश्यं रथमास्थिताम् ||&#x9;015c&lt;br&gt;&#xA;हयाश्च मे सङ्गृहीतास्तया वै महानद्या संयति कौरवेन्द्र |&#x9;016a&lt;br&gt;&#xA;पादौ जनन्याः प्रतिपूज्य चाहं तथार्ष्टिषेणं रथमभ्यरोहम् ||&#x9;016c&lt;br&gt;&#xA;ररक्ष सा मम रथं हयांश्चोपस्कराणि च |&#x9;017a&lt;br&gt;&#xA;तामहं प्राञ्जलिर्भूत्वा पुनरेव व्यसर्जयम् ||&#x9;017c&lt;br&gt;&#xA;ततोऽहं स्वयमुद्यम्य हयांस्तान्वातरंहसः |&#x9;018a&lt;br&gt;&#xA;अयुध्यं जामदग्न्येन निवृत्तेऽहनि भारत ||&#x9;018c&lt;br&gt;&#xA;ततोऽहं भरतश्रेष्ठ वेगवन्तं महाबलम् |&#x9;019a&lt;br&gt;&#xA;अमुञ्चं समरे बाणं रामाय हृदयच्छिदम् ||&#x9;019c&lt;br&gt;&#xA;ततो जगाम वसुधां बाणवेगप्रपीडितः |&#x9;020a&lt;br&gt;&#xA;जानुभ्यां धनुरुत्सृज्य रामो मोहवशं गतः ||&#x9;020c&lt;br&gt;&#xA;ततस्तस्मिन्निपतिते रामे भूरिसहस्रदे |&#x9;021a&lt;br&gt;&#xA;आवव्रुर्जलदा व्योम क्षरन्तो रुधिरं बहु ||&#x9;021c&lt;br&gt;&#xA;उल्काश्च शतशः पेतुः सनिर्घाताः सकम्पनाः |&#x9;022a&lt;br&gt;&#xA;अर्कं च सहसा दीप्तं स्वर्भानुरभिसंवृणोत् ||&#x9;022c&lt;br&gt;&#xA;ववुश्च वाताः परुषाश्चलिता च वसुन्धरा |&#x9;023a&lt;br&gt;&#xA;गृध्रा बडाश्च कङ्काश्च परिपेतुर्मुदा युताः ||&#x9;023c&lt;br&gt;&#xA;दीप्तायां दिशि गोमायुर्दारुणं मुहुरुन्नदत् |&#x9;024a&lt;br&gt;&#xA;अनाहता दुन्दुभयो विनेदुर्भृशनिस्वनाः ||&#x9;024c&lt;br&gt;&#xA;एतदौत्पातिकं घोरमासीद्भरतसत्तम |&#x9;025a&lt;br&gt;&#xA;विसञ्ज्ञकल्पे धरणीं गते रामे महात्मनि ||&#x9;025c&lt;br&gt;&#xA;ततो रविर्मन्दमरीचिमण्डलो जगामास्तं पांसुपुञ्जावगाढः |&#x9;026a&lt;br&gt;&#xA;निशा व्यगाहत्सुखशीतमारुता ततो युद्धं प्रत्यवहारयावः ||&#x9;026c&lt;br&gt;&#xA;एवं राजन्नवहारो बभूव ततः पुनर्विमलेऽभूत्सुघोरम् |&#x9;027a&lt;br&gt;&#xA;काल्यं काल्यं विंशतिं वै दिनानि तथैव चान्यानि दिनानि त्रीणि ||&#x9;027c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/184/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/184/</guid>
      <description>&lt;p&gt;भीष्म उवाच ||&#x9;001 &lt;br&gt;&#xA;ततोऽहं निशि राजेन्द्र प्रणम्य शिरसा तदा |&#x9;001a&lt;br&gt;&#xA;ब्राह्मणानां पितॄणां च देवतानां च सर्वशः ||&#x9;001c&lt;br&gt;&#xA;नक्तञ्चराणां भूतानां रजन्याश्च विशां पते |&#x9;002a&lt;br&gt;&#xA;शयनं प्राप्य रहिते मनसा समचिन्तयम् ||&#x9;002c&lt;br&gt;&#xA;जामदग्न्येन मे युद्धमिदं परमदारुणम् |&#x9;003a&lt;br&gt;&#xA;अहानि सुबहून्यद्य वर्तते सुमहात्ययम् ||&#x9;003c&lt;br&gt;&#xA;न च रामं महावीर्यं शक्नोमि रणमूर्धनि |&#x9;004a&lt;br&gt;&#xA;विजेतुं समरे विप्रं जामदग्न्यं महाबलम् ||&#x9;004c&lt;br&gt;&#xA;यदि शक्यो मया जेतुं जामदग्न्यः प्रतापवान् |&#x9;005a&lt;br&gt;&#xA;दैवतानि प्रसन्नानि दर्शयन्तु निशां मम ||&#x9;005c&lt;br&gt;&#xA;ततोऽहं निशि राजेन्द्र प्रसुप्तः शरविक्षतः |&#x9;006a&lt;br&gt;&#xA;दक्षिणेनैव पार्श्वेन प्रभातसमये इव ||&#x9;006c&lt;br&gt;&#xA;ततोऽहं विप्रमुख्यैस्तैर्यैरस्मि पतितो रथात् |&#x9;007a&lt;br&gt;&#xA;उत्थापितो धृतश्चैव मा भैरिति च सान्त्वितः ||&#x9;007c&lt;br&gt;&#xA;त एव मां महाराज स्वप्नदर्शनमेत्य वै |&#x9;008a&lt;br&gt;&#xA;परिवार्याब्रुवन्वाक्यं तन्निबोध कुरूद्वह ||&#x9;008c&lt;br&gt;&#xA;उत्तिष्ठ मा भैर्गाङ्गेय भयं ते नास्ति किञ्चन |&#x9;009a&lt;br&gt;&#xA;रक्षामहे नरव्याघ्र स्वशरीरं हि नो भवान् ||&#x9;009c&lt;br&gt;&#xA;न त्वां रामो रणे जेता जामदग्न्यः कथञ्चन |&#x9;010a&lt;br&gt;&#xA;त्वमेव समरे रामं विजेता भरतर्षभ ||&#x9;010c&lt;br&gt;&#xA;इदमस्त्रं सुदयितं प्रत्यभिज्ञास्यते भवान् |&#x9;011a&lt;br&gt;&#xA;विदितं हि तवाप्येतत्पूर्वस्मिन्देहधारणे ||&#x9;011c&lt;br&gt;&#xA;प्राजापत्यं विश्वकृतं प्रस्वापं नाम भारत |&#x9;012a&lt;br&gt;&#xA;न हीदं वेद रामोऽपि पृथिव्यां वा पुमान्क्वचित् ||&#x9;012c&lt;br&gt;&#xA;तत्स्मरस्व महाबाहो भृशं संयोजयस्व च |&#x9;013a&lt;br&gt;&#xA;न च रामः क्षयं गन्ता तेनास्त्रेण नराधिप ||&#x9;013c&lt;br&gt;&#xA;एनसा च न योगं त्वं प्राप्स्यसे जातु मानद |&#x9;014a&lt;br&gt;&#xA;स्वप्स्यते जामदग्न्योऽसौ त्वद्बाणबलपीडितः ||&#x9;014c&lt;br&gt;&#xA;ततो जित्वा त्वमेवैनं पुनरुत्थापयिष्यसि |&#x9;015a&lt;br&gt;&#xA;अस्त्रेण दयितेनाजौ भीष्म सम्बोधनेन वै ||&#x9;015c&lt;br&gt;&#xA;एवं कुरुष्व कौरव्य प्रभाते रथमास्थितः |&#x9;016a&lt;br&gt;&#xA;प्रसुप्तं वा मृतं वापि तुल्यं मन्यामहे वयम् ||&#x9;016c&lt;br&gt;&#xA;न च रामेण मर्तव्यं कदाचिदपि पार्थिव |&#x9;017a&lt;br&gt;&#xA;ततः समुत्पन्नमिदं प्रस्वापं युज्यतामिति ||&#x9;017c&lt;br&gt;&#xA;इत्युक्त्वान्तर्हिता राजन्सर्व एव द्विजोत्तमाः |&#x9;018a&lt;br&gt;&#xA;अष्टौ सदृशरूपास्ते सर्वे भास्वरमूर्तयः ||&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/185/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/185/</guid>
      <description>&lt;p&gt;भीष्म उवाच ||&#x9;001 &lt;br&gt;&#xA;ततो रात्र्यां व्यतीतायां प्रतिबुद्धोऽस्मि भारत |&#x9;001a&lt;br&gt;&#xA;तं च सञ्चिन्त्य वै स्वप्नमवापं हर्षमुत्तमम् ||&#x9;001c&lt;br&gt;&#xA;ततः समभवद्युद्धं मम तस्य च भारत |&#x9;002a&lt;br&gt;&#xA;तुमुलं सर्वभूतानां लोमहर्षणमद्भुतम् ||&#x9;002c&lt;br&gt;&#xA;ततो बाणमयं वर्षं ववर्ष मयि भार्गवः |&#x9;003a&lt;br&gt;&#xA;न्यवारयमहं तं च शरजालेन भारत ||&#x9;003c&lt;br&gt;&#xA;ततः परमसङ्क्रुद्धः पुनरेव महातपाः |&#x9;004a&lt;br&gt;&#xA;ह्यस्तनेनैव कोपेन शक्तिं वै प्राहिणोन्मयि ||&#x9;004c&lt;br&gt;&#xA;इन्द्राशनिसमस्पर्शां यमदण्डोपमप्रभाम् |&#x9;005a&lt;br&gt;&#xA;ज्वलन्तीमग्निवत्सङ्ख्ये लेलिहानां समन्ततः ||&#x9;005c&lt;br&gt;&#xA;ततो भरतशार्दूल धिष्ण्यमाकाशगं यथा |&#x9;006a&lt;br&gt;&#xA;सा मामभ्यहनत्तूर्णमंसदेशे च भारत ||&#x9;006c&lt;br&gt;&#xA;अथासृङ्मेऽस्रवद्घोरं गिरेर्गैरिकधातुवत् |&#x9;007a&lt;br&gt;&#xA;रामेण सुमहाबाहो क्षतस्य क्षतजेक्षण ||&#x9;007c&lt;br&gt;&#xA;ततोऽहं जामदग्न्याय भृशं क्रोधसमन्वितः |&#x9;008a&lt;br&gt;&#xA;प्रेषयं मृत्युसङ्काशं बाणं सर्पविषोपमम् ||&#x9;008c&lt;br&gt;&#xA;स तेनाभिहतो वीरो ललाटे द्विजसत्तमः |&#x9;009a&lt;br&gt;&#xA;अशोभत महाराज सशृङ्ग इव पर्वतः ||&#x9;009c&lt;br&gt;&#xA;स संरब्धः समावृत्य बाणं कालान्तकोपमम् |&#x9;010a&lt;br&gt;&#xA;सन्दधे बलवत्कृष्य घोरं शत्रुनिबर्हणम् ||&#x9;010c&lt;br&gt;&#xA;स वक्षसि पपातोग्रः शरो व्याल इव श्वसन् |&#x9;011a&lt;br&gt;&#xA;महीं राजंस्ततश्चाहमगच्छं रुधिराविलः ||&#x9;011c&lt;br&gt;&#xA;अवाप्य तु पुनः सञ्ज्ञां जामदग्न्याय धीमते |&#x9;012a&lt;br&gt;&#xA;प्राहिण्वं विमलां शक्तिं ज्वलन्तीमशनीमिव ||&#x9;012c&lt;br&gt;&#xA;सा तस्य द्विजमुख्यस्य निपपात भुजान्तरे |&#x9;013a&lt;br&gt;&#xA;विह्वलश्चाभवद्राजन्वेपथुश्चैनमाविशत् ||&#x9;013c&lt;br&gt;&#xA;तत एनं परिष्वज्य सखा विप्रो महातपाः |&#x9;014a&lt;br&gt;&#xA;अकृतव्रणः शुभैर्वाक्यैराश्वासयदनेकधा ||&#x9;014c&lt;br&gt;&#xA;समाश्वस्तस्तदा रामः क्रोधामर्षसमन्वितः |&#x9;015a&lt;br&gt;&#xA;प्रादुश्चक्रे तदा ब्राह्मं परमास्त्रं महाव्रतः ||&#x9;015c&lt;br&gt;&#xA;ततस्तत्प्रतिघातार्थं ब्राह्ममेवास्त्रमुत्तमम् |&#x9;016a&lt;br&gt;&#xA;मया प्रयुक्तं जज्वाल युगान्तमिव दर्शयत् ||&#x9;016c&lt;br&gt;&#xA;तयोर्ब्रह्मास्त्रयोरासीदन्तरा वै समागमः |&#x9;017a&lt;br&gt;&#xA;असम्प्राप्यैव रामं च मां च भारतसत्तम ||&#x9;017c&lt;br&gt;&#xA;ततो व्योम्नि प्रादुरभूत्तेज एव हि केवलम् |&#x9;018a&lt;br&gt;&#xA;भूतानि चैव सर्वाणि जग्मुरार्तिं विशां पते ||&#x9;018c&lt;br&gt;&#xA;ऋषयश्च सगन्धर्वा देवताश्चैव भारत |&#x9;019a&lt;br&gt;&#xA;सन्तापं परमं जग्मुरस्त्रतेजोभिपीडिताः ||&#x9;019c&lt;br&gt;&#xA;ततश्चचाल पृथिवी सपर्वतवनद्रुमा |&#x9;020a&lt;br&gt;&#xA;सन्तप्तानि च भूतानि विषादं जग्मुरुत्तमम् ||&#x9;020c&lt;br&gt;&#xA;प्रजज्वाल नभो राजन्धूमायन्ते दिशो दश |&#x9;021a&lt;br&gt;&#xA;न स्थातुमन्तरिक्षे च शेकुराकाशगास्तदा ||&#x9;021c&lt;br&gt;&#xA;ततो हाहाकृते लोके सदेवासुरराक्षसे |&#x9;022a&lt;br&gt;&#xA;इदमन्तरमित्येव योक्तुकामोऽस्मि भारत ||&#x9;022c&lt;br&gt;&#xA;प्रस्वापमस्त्रं दयितं वचनाद्ब्रह्मवादिनाम् |&#x9;023a&lt;br&gt;&#xA;चिन्तितं च तदस्त्रं मे मनसि प्रत्यभात्तदा ||&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/186/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/186/</guid>
      <description>&lt;p&gt;भीष्म उवाच ||&#x9;001 &lt;br&gt;&#xA;ततो हलहलाशब्दो दिवि राजन्महानभूत् |&#x9;001a&lt;br&gt;&#xA;प्रस्वापं भीष्म मा स्राक्षीरिति कौरवनन्दन ||&#x9;001c&lt;br&gt;&#xA;अयुञ्जमेव चैवाहं तदस्त्रं भृगुनन्दने |&#x9;002a&lt;br&gt;&#xA;प्रस्वापं मां प्रयुञ्जानं नारदो वाक्यमब्रवीत् ||&#x9;002c&lt;br&gt;&#xA;एते वियति कौरव्य दिवि देवगणाः स्थिताः |&#x9;003a&lt;br&gt;&#xA;ते त्वां निवारयन्त्यद्य प्रस्वापं मा प्रयोजय ||&#x9;003c&lt;br&gt;&#xA;रामस्तपस्वी ब्रह्मण्यो ब्राह्मणश्च गुरुश्च ते |&#x9;004a&lt;br&gt;&#xA;तस्यावमानं कौरव्य मा स्म कार्षीः कथञ्चन ||&#x9;004c&lt;br&gt;&#xA;ततोऽपश्यं दिविष्ठान्वै तानष्टौ ब्रह्मवादिनः |&#x9;005a&lt;br&gt;&#xA;ते मां स्मयन्तो राजेन्द्र शनकैरिदमब्रुवन् ||&#x9;005c&lt;br&gt;&#xA;यथाह भरतश्रेष्ठ नारदस्तत्तथा कुरु |&#x9;006a&lt;br&gt;&#xA;एतद्धि परमं श्रेयो लोकानां भरतर्षभ ||&#x9;006c&lt;br&gt;&#xA;ततश्च प्रतिसंहृत्य तदस्त्रं स्वापनं मृधे |&#x9;007a&lt;br&gt;&#xA;ब्रह्मास्त्रं दीपयां चक्रे तस्मिन्युधि यथाविधि ||&#x9;007c&lt;br&gt;&#xA;ततो रामो रुषितो राजपुत्र दृष्ट्वा तदस्त्रं विनिवर्तितं वै |&#x9;008a&lt;br&gt;&#xA;जितोऽस्मि भीष्मेण सुमन्दबुद्धिरित्येव वाक्यं सहसा व्यमुञ्चत् ||&#x9;008c&lt;br&gt;&#xA;ततोऽपश्यत्पितरं जामदग्न्यः पितुस्तथा पितरं तस्य चान्यम् |&#x9;009a&lt;br&gt;&#xA;त एवैनं सम्परिवार्य तस्थुरूचुश्चैनं सान्त्वपूर्वं तदानीम् ||&#x9;009c&lt;br&gt;&#xA;मा स्मैवं साहसं वत्स पुनः कार्षीः कथञ्चन |&#x9;010a&lt;br&gt;&#xA;भीष्मेण संयुगं गन्तुं क्षत्रियेण विशेषतः ||&#x9;010c&lt;br&gt;&#xA;क्षत्रियस्य तु धर्मोऽयं यद्युद्धं भृगुनन्दन |&#x9;011a&lt;br&gt;&#xA;स्वाध्यायो व्रतचर्या च ब्राह्मणानां परं धनम् ||&#x9;011c&lt;br&gt;&#xA;इदं निमित्ते कस्मिंश्चिदस्माभिरुपमन्त्रितम् |&#x9;012a&lt;br&gt;&#xA;शस्त्रधारणमत्युग्रं तच्च कार्यं कृतं त्वया ||&#x9;012c&lt;br&gt;&#xA;वत्स पर्याप्तमेतावद्भीष्मेण सह संयुगे |&#x9;013a&lt;br&gt;&#xA;विमर्दस्ते महाबाहो व्यपयाहि रणादितः ||&#x9;013c&lt;br&gt;&#xA;पर्याप्तमेतद्भद्रं ते तव कार्मुकधारणम् |&#x9;014a&lt;br&gt;&#xA;विसर्जयैतद्दुर्धर्ष तपस्तप्यस्व भार्गव ||&#x9;014c&lt;br&gt;&#xA;एष भीष्मः शान्तनवो देवैः सर्वैर्निवारितः |&#x9;015a&lt;br&gt;&#xA;निवर्तस्व रणादस्मादिति चैव प्रचोदितः ||&#x9;015c&lt;br&gt;&#xA;रामेण सह मा योत्सीर्गुरुणेति पुनः पुनः |&#x9;016a&lt;br&gt;&#xA;न हि रामो रणे जेतुं त्वया न्याय्यः कुरूद्वह |&#x9;016c&lt;br&gt;&#xA;मानं कुरुष्व गाङ्गेय ब्राह्मणस्य रणाजिरे ||&#x9;016e&lt;br&gt;&#xA;वयं तु गुरवस्तुभ्यं ततस्त्वां वारयामहे |&#x9;017a&lt;br&gt;&#xA;भीष्मो वसूनामन्यतमो दिष्ट्या जीवसि पुत्रक ||&#x9;017c&lt;br&gt;&#xA;गाङ्गेयः शन्तनोः पुत्रो वसुरेष महायशाः |&#x9;018a&lt;br&gt;&#xA;कथं त्वया रणे जेतुं राम शक्यो निवर्त वै ||&#x9;018c&lt;br&gt;&#xA;अर्जुनः पाण्डवश्रेष्ठः पुरन्दरसुतो बली |&#x9;019a&lt;br&gt;&#xA;नरः प्रजापतिर्वीरः पूर्वदेवः सनातनः ||&#x9;019c&lt;br&gt;&#xA;सव्यसाचीति विख्यातस्त्रिषु लोकेषु वीर्यवान् |&#x9;020a&lt;br&gt;&#xA;भीष्ममृत्युर्यथाकालं विहितो वै स्वयम्भुवा ||&#x9;020c&lt;br&gt;&#xA;एवमुक्तः स पितृभिः पितॄन्रामोऽब्रवीदिदम् |&#x9;021a&lt;br&gt;&#xA;नाहं युधि निवर्तेयमिति मे व्रतमाहितम् ||&#x9;021c&lt;br&gt;&#xA;न निवर्तितपूर्वं च कदाचिद्रणमूर्धनि |&#x9;022a&lt;br&gt;&#xA;निवर्त्यतामापगेयः कामं युद्धात्पितामहाः |&#x9;022c&lt;br&gt;&#xA;न त्वहं विनिवर्तिष्ये युद्धादस्मात्कथञ्चन ||&#x9;022e&lt;br&gt;&#xA;ततस्ते मुनयो राजन्नृचीकप्रमुखास्तदा |&#x9;023a&lt;br&gt;&#xA;नारदेनैव सहिताः समागम्येदमब्रुवन् ||&#x9;023c&lt;br&gt;&#xA;निवर्तस्व रणात्तात मानयस्व द्विजोत्तमान् |&#x9;024a&lt;br&gt;&#xA;नेत्यवोचमहं तांश्च क्षत्रधर्मव्यपेक्षया ||&#x9;024c&lt;br&gt;&#xA;मम व्रतमिदं लोके नाहं युद्धात्कथञ्चन |&#x9;025a&lt;br&gt;&#xA;विमुखो विनिवर्तेयं पृष्ठतोऽभ्याहतः शरैः ||&#x9;025c&lt;br&gt;&#xA;नाहं लोभान्न कार्पण्यान्न भयान्नार्थकारणात् |&#x9;026a&lt;br&gt;&#xA;त्यजेयं शाश्वतं धर्ममिति मे निश्चिता मतिः ||&#x9;026c&lt;br&gt;&#xA;ततस्ते मुनयः सर्वे नारदप्रमुखा नृप |&#x9;027a&lt;br&gt;&#xA;भागीरथी च मे माता रणमध्यं प्रपेदिरे ||&#x9;027c&lt;br&gt;&#xA;तथैवात्तशरो धन्वी तथैव दृढनिश्चयः |&#x9;028a&lt;br&gt;&#xA;स्थितोऽहमाहवे योद्धुं ततस्ते राममब्रुवन् |&#x9;028c&lt;br&gt;&#xA;समेत्य सहिता भूयः समरे भृगुनन्दनम् ||&#x9;028e&lt;br&gt;&#xA;नावनीतं हि हृदयं विप्राणां शाम्य भार्गव |&#x9;029a&lt;br&gt;&#xA;राम राम निवर्तस्व युद्धादस्माद्द्विजोत्तम |&#x9;029c&lt;br&gt;&#xA;अवध्यो हि त्वया भीष्मस्त्वं च भीष्मस्य भार्गव ||&#x9;029e&lt;br&gt;&#xA;एवं ब्रुवन्तस्ते सर्वे प्रतिरुध्य रणाजिरम् |&#x9;030a&lt;br&gt;&#xA;न्यासयां चक्रिरे शस्त्रं पितरो भृगुनन्दनम् ||&#x9;030c&lt;br&gt;&#xA;ततोऽहं पुनरेवाथ तानष्टौ ब्रह्मवादिनः |&#x9;031a&lt;br&gt;&#xA;अद्राक्षं दीप्यमानान्वै ग्रहानष्टाविवोदितान् ||&#x9;031c&lt;br&gt;&#xA;ते मां सप्रणयं वाक्यमब्रुवन्समरे स्थितम् |&#x9;032a&lt;br&gt;&#xA;प्रैहि रामं महाबाहो गुरुं लोकहितं कुरु ||&#x9;032c&lt;br&gt;&#xA;दृष्ट्वा निवर्तितं रामं सुहृद्वाक्येन तेन वै |&#x9;033a&lt;br&gt;&#xA;लोकानां च हितं कुर्वन्नहमप्याददे वचः ||&#x9;033c&lt;br&gt;&#xA;ततोऽहं राममासाद्य ववन्दे भृशविक्षतः |&#x9;034a&lt;br&gt;&#xA;रामश्चाभ्युत्स्मयन्प्रेम्णा मामुवाच महातपाः ||&#x9;034c&lt;br&gt;&#xA;त्वत्समो नास्ति लोकेऽस्मिन्क्षत्रियः पृथिवीचरः |&#x9;035a&lt;br&gt;&#xA;गम्यतां भीष्म युद्धेऽस्मिंस्तोषितोऽहं भृशं त्वया ||&#x9;035c&lt;br&gt;&#xA;मम चैव समक्षं तां कन्यामाहूय भार्गवः |&#x9;036a&lt;br&gt;&#xA;उवाच दीनया वाचा मध्ये तेषां तपस्विनाम् ||&#x9;036c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/187/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/187/</guid>
      <description>&lt;p&gt;राम उवाच ||&#x9;001 &lt;br&gt;&#xA;प्रत्यक्षमेतल्लोकानां सर्वेषामेव भामिनि |&#x9;001a&lt;br&gt;&#xA;यथा मया परं शक्त्या कृतं वै पौरुषं महत् ||&#x9;001c&lt;br&gt;&#xA;न चैव युधि शक्नोमि भीष्मं शस्त्रभृतां वरम् |&#x9;002a&lt;br&gt;&#xA;विशेषयितुमत्यर्थमुत्तमास्त्राणि दर्शयन् ||&#x9;002c&lt;br&gt;&#xA;एषा मे परमा शक्तिरेतन्मे परमं बलम् |&#x9;003a&lt;br&gt;&#xA;यथेष्टं गम्यतां भद्रे किमन्यद्वा करोमि ते ||&#x9;003c&lt;br&gt;&#xA;भीष्ममेव प्रपद्यस्व न तेऽन्या विद्यते गतिः |&#x9;004a&lt;br&gt;&#xA;निर्जितो ह्यस्मि भीष्मेण महास्त्राणि प्रमुञ्चता ||&#x9;004c&lt;br&gt;&#xA;भीष्म उवाच ||&#x9;005 &lt;br&gt;&#xA;एवमुक्त्वा ततो रामो विनिःश्वस्य महामनाः |&#x9;005a&lt;br&gt;&#xA;तूष्णीमासीत्तदा कन्या प्रोवाच भृगुनन्दनम् ||&#x9;005c&lt;br&gt;&#xA;भगवन्नेवमेवैतद्यथाह भगवांस्तथा |&#x9;006a&lt;br&gt;&#xA;अजेयो युधि भीष्मोऽयमपि देवैरुदारधीः ||&#x9;006c&lt;br&gt;&#xA;यथाशक्ति यथोत्साहं मम कार्यं कृतं त्वया |&#x9;007a&lt;br&gt;&#xA;अनिधाय रणे वीर्यमस्त्राणि विविधानि च ||&#x9;007c&lt;br&gt;&#xA;न चैष शक्यते युद्धे विशेषयितुमन्ततः |&#x9;008a&lt;br&gt;&#xA;न चाहमेनं यास्यामि पुनर्भीष्मं कथञ्चन ||&#x9;008c&lt;br&gt;&#xA;गमिष्यामि तु तत्राहं यत्र भीष्मं तपोधन |&#x9;009a&lt;br&gt;&#xA;समरे पातयिष्यामि स्वयमेव भृगूद्वह ||&#x9;009c&lt;br&gt;&#xA;एवमुक्त्वा ययौ कन्या रोषव्याकुललोचना |&#x9;010a&lt;br&gt;&#xA;तपसे धृतसङ्कल्पा मम चिन्तयती वधम् ||&#x9;010c&lt;br&gt;&#xA;ततो महेन्द्रं सह तैर्मुनिभिर्भृगुसत्तमः |&#x9;011a&lt;br&gt;&#xA;यथागतं ययौ रामो मामुपामन्त्र्य भारत ||&#x9;011c&lt;br&gt;&#xA;ततोऽहं रथमारुह्य स्तूयमानो द्विजातिभिः |&#x9;012a&lt;br&gt;&#xA;प्रविश्य नगरं मात्रे सत्यवत्यै न्यवेदयम् |&#x9;012c&lt;br&gt;&#xA;यथावृत्तं महाराज सा च मां प्रत्यनन्दत ||&#x9;012e&lt;br&gt;&#xA;पुरुषांश्चादिशं प्राज्ञान्कन्यावृत्तान्तकर्मणि |&#x9;013a&lt;br&gt;&#xA;दिवसे दिवसे ह्यस्या गतजल्पितचेष्टितम् |&#x9;013c&lt;br&gt;&#xA;प्रत्याहरंश्च मे युक्ताः स्थिताः प्रियहिते मम ||&#x9;013e&lt;br&gt;&#xA;यदैव हि वनं प्रायात्कन्या सा तपसे धृता |&#x9;014a&lt;br&gt;&#xA;तदैव व्यथितो दीनो गतचेता इवाभवम् ||&#x9;014c&lt;br&gt;&#xA;न हि मां क्षत्रियः कश्चिद्वीर्येण विजयेद्युधि |&#x9;015a&lt;br&gt;&#xA;ऋते ब्रह्मविदस्तात तपसा संशितव्रतात् ||&#x9;015c&lt;br&gt;&#xA;अपि चैतन्मया राजन्नारदेऽपि निवेदितम् |&#x9;016a&lt;br&gt;&#xA;व्यासे चैव भयात्कार्यं तौ चोभौ मामवोचताम् ||&#x9;016c&lt;br&gt;&#xA;न विषादस्त्वया कार्यो भीष्म काशिसुतां प्रति |&#x9;017a&lt;br&gt;&#xA;दैवं पुरुषकारेण को निवर्तितुमुत्सहेत् ||&#x9;017c&lt;br&gt;&#xA;सा तु कन्या महाराज प्रविश्याश्रममण्डलम् |&#x9;018a&lt;br&gt;&#xA;यमुनातीरमाश्रित्य तपस्तेपेऽतिमानुषम् ||&#x9;018c&lt;br&gt;&#xA;निराहारा कृशा रूक्षा जटिला मलपङ्किनी |&#x9;019a&lt;br&gt;&#xA;षण्मासान्वायुभक्षा च स्थाणुभूता तपोधना ||&#x9;019c&lt;br&gt;&#xA;यमुनातीरमासाद्य संवत्सरमथापरम् |&#x9;020a&lt;br&gt;&#xA;उदवासं निराहारा पारयामास भामिनी ||&#x9;020c&lt;br&gt;&#xA;शीर्णपर्णेन चैकेन पारयामास चापरम् |&#x9;021a&lt;br&gt;&#xA;संवत्सरं तीव्रकोपा पादाङ्गुष्ठाग्रधिष्ठिता ||&#x9;021c&lt;br&gt;&#xA;एवं द्वादश वर्षाणि तापयामास रोदसी |&#x9;022a&lt;br&gt;&#xA;निवर्त्यमानापि तु सा ज्ञातिभिर्नैव शक्यते ||&#x9;022c&lt;br&gt;&#xA;ततोऽगमद्वत्सभूमिं सिद्धचारणसेविताम् |&#x9;023a&lt;br&gt;&#xA;आश्रमं पुण्यशीलानां तापसानां महात्मनाम् ||&#x9;023c&lt;br&gt;&#xA;तत्र पुण्येषु देशेषु साप्लुताङ्गी दिवानिशम् |&#x9;024a&lt;br&gt;&#xA;व्यचरत्काशिकन्या सा यथाकामविचारिणी ||&#x9;024c&lt;br&gt;&#xA;नन्दाश्रमे महाराज ततोलूकाश्रमे शुभे |&#x9;025a&lt;br&gt;&#xA;च्यवनस्याश्रमे चैव ब्रह्मणः स्थान एव च ||&#x9;025c&lt;br&gt;&#xA;प्रयागे देवयजने देवारण्येषु चैव ह |&#x9;026a&lt;br&gt;&#xA;भोगवत्यां तथा राजन्कौशिकस्याश्रमे तथा ||&#x9;026c&lt;br&gt;&#xA;माण्डव्यस्याश्रमे राजन्दिलीपस्याश्रमे तथा |&#x9;027a&lt;br&gt;&#xA;रामह्रदे च कौरव्य पैलगार्ग्यस्य चाश्रमे ||&#x9;027c&lt;br&gt;&#xA;एतेषु तीर्थेषु तदा काशिकन्या विशां पते |&#x9;028a&lt;br&gt;&#xA;आप्लावयत गात्राणि तीव्रमास्थाय वै तपः ||&#x9;028c&lt;br&gt;&#xA;तामब्रवीत्कौरवेय मम माता जलोत्थिता |&#x9;029a&lt;br&gt;&#xA;किमर्थं क्लिश्यसे भद्रे तथ्यमेतद्ब्रवीहि मे ||&#x9;029c&lt;br&gt;&#xA;सैनामथाब्रवीद्राजन्कृताञ्जलिरनिन्दिता |&#x9;030a&lt;br&gt;&#xA;भीष्मो रामेण समरे न जितश्चारुलोचने ||&#x9;030c&lt;br&gt;&#xA;कोऽन्यस्तमुत्सहेज्जेतुमुद्यतेषुं महीपतिम् |&#x9;031a&lt;br&gt;&#xA;साहं भीष्मविनाशाय तपस्तप्स्ये सुदारुणम् ||&#x9;031c&lt;br&gt;&#xA;चरामि पृथिवीं देवि यथा हन्यामहं नृपम् |&#x9;032a&lt;br&gt;&#xA;एतद्व्रतफलं देहे परस्मिन्स्याद्यथा हि मे ||&#x9;032c&lt;br&gt;&#xA;ततोऽब्रवीत्सागरगा जिह्मं चरसि भामिनि |&#x9;033a&lt;br&gt;&#xA;नैष कामोऽनवद्याङ्गि शक्यः प्राप्तुं त्वयाबले ||&#x9;033c&lt;br&gt;&#xA;यदि भीष्मविनाशाय काश्ये चरसि वै व्रतम् ||&#x9;034a&lt;br&gt;&#xA;व्रतस्था च शरीरं त्वं यदि नाम विमोक्ष्यसि |&#x9;034c&lt;br&gt;&#xA;नदी भविष्यसि शुभे कुटिला वार्षिकोदका ||&#x9;034e&lt;br&gt;&#xA;दुस्तीर्था चानभिज्ञेया वार्षिकी नाष्टमासिकी |&#x9;035a&lt;br&gt;&#xA;भीमग्राहवती घोरा सर्वभूतभयङ्करी ||&#x9;035c&lt;br&gt;&#xA;एवमुक्त्वा ततो राजन्काशिकन्यां न्यवर्तत |&#x9;036a&lt;br&gt;&#xA;माता मम महाभागा स्मयमानेव भामिनी ||&#x9;036c&lt;br&gt;&#xA;कदाचिदष्टमे मासि कदाचिद्दशमे तथा |&#x9;037a&lt;br&gt;&#xA;न प्राश्नीतोदकमपि पुनः सा वरवर्णिनी ||&#x9;037c&lt;br&gt;&#xA;सा वत्सभूमिं कौरव्य तीर्थलोभात्ततस्ततः |&#x9;038a&lt;br&gt;&#xA;पतिता परिधावन्ती पुनः काशिपतेः सुता ||&#x9;038c&lt;br&gt;&#xA;सा नदी वत्सभूम्यां तु प्रथिताम्बेति भारत |&#x9;039a&lt;br&gt;&#xA;वार्षिकी ग्राहबहुला दुस्तीर्था कुटिला तथा ||&#x9;039c&lt;br&gt;&#xA;सा कन्या तपसा तेन भागार्धेन व्यजायत |&#x9;040a&lt;br&gt;&#xA;नदी च राजन्वत्सेषु कन्या चैवाभवत्तदा ||&#x9;040c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/188/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/188/</guid>
      <description>&lt;p&gt;भीष्म उवाच ||&#x9;001 &lt;br&gt;&#xA;ततस्ते तापसाः सर्वे तपसे धृतनिश्चयाम् |&#x9;001a&lt;br&gt;&#xA;दृष्ट्वा न्यवर्तयंस्तात किं कार्यमिति चाब्रुवन् ||&#x9;001c&lt;br&gt;&#xA;तानुवाच ततः कन्या तपोवृद्धानृषींस्तदा |&#x9;002a&lt;br&gt;&#xA;निराकृतास्मि भीष्मेण भ्रंशिता पतिधर्मतः ||&#x9;002c&lt;br&gt;&#xA;वधार्थं तस्य दीक्षा मे न लोकार्थं तपोधनाः |&#x9;003a&lt;br&gt;&#xA;निहत्य भीष्मं गच्छेयं शान्तिमित्येव निश्चयः ||&#x9;003c&lt;br&gt;&#xA;यत्कृते दुःखवसतिमिमां प्राप्तास्मि शाश्वतीम् |&#x9;004a&lt;br&gt;&#xA;पतिलोकाद्विहीना च नैव स्त्री न पुमानिह ||&#x9;004c&lt;br&gt;&#xA;नाहत्वा युधि गाङ्गेयं निवर्तेयं तपोधनाः |&#x9;005a&lt;br&gt;&#xA;एष मे हृदि सङ्कल्पो यदर्थमिदमुद्यतम् ||&#x9;005c&lt;br&gt;&#xA;स्त्रीभावे परिनिर्विण्णा पुंस्त्वार्थे कृतनिश्चया |&#x9;006a&lt;br&gt;&#xA;भीष्मे प्रतिचिकीर्षामि नास्मि वार्येति वै पुनः ||&#x9;006c&lt;br&gt;&#xA;तां देवो दर्शयामास शूलपाणिरुमापतिः |&#x9;007a&lt;br&gt;&#xA;मध्ये तेषां महर्षीणां स्वेन रूपेण भामिनीम् ||&#x9;007c&lt;br&gt;&#xA;छन्द्यमाना वरेणाथ सा वव्रे मत्पराजयम् |&#x9;008a&lt;br&gt;&#xA;वधिष्यसीति तां देवः प्रत्युवाच मनस्विनीम् ||&#x9;008c&lt;br&gt;&#xA;ततः सा पुनरेवाथ कन्या रुद्रमुवाच ह |&#x9;009a&lt;br&gt;&#xA;उपपद्येत्कथं देव स्त्रियो मम जयो युधि |&#x9;009c&lt;br&gt;&#xA;स्त्रीभावेन च मे गाढं मनः शान्तमुमापते ||&#x9;009e&lt;br&gt;&#xA;प्रतिश्रुतश्च भूतेश त्वया भीष्मपराजयः |&#x9;010a&lt;br&gt;&#xA;यथा स सत्यो भवति तथा कुरु वृषध्वज |&#x9;010c&lt;br&gt;&#xA;यथा हन्यां समागम्य भीष्मं शान्तनवं युधि ||&#x9;010e&lt;br&gt;&#xA;तामुवाच महादेवः कन्यां किल वृषध्वजः |&#x9;011a&lt;br&gt;&#xA;न मे वागनृतं भद्रे प्राह सत्यं भविष्यति ||&#x9;011c&lt;br&gt;&#xA;वधिष्यसि रणे भीष्मं पुरुषत्वं च लप्स्यसे |&#x9;012a&lt;br&gt;&#xA;स्मरिष्यसि च तत्सर्वं देहमन्यं गता सती ||&#x9;012c&lt;br&gt;&#xA;द्रुपदस्य कुले जाता भविष्यसि महारथः |&#x9;013a&lt;br&gt;&#xA;शीघ्रास्त्रश्चित्रयोधी च भविष्यसि सुसम्मतः ||&#x9;013c&lt;br&gt;&#xA;यथोक्तमेव कल्याणि सर्वमेतद्भविष्यति |&#x9;014a&lt;br&gt;&#xA;भविष्यसि पुमान्पश्चात्कस्माच्चित्कालपर्ययात् ||&#x9;014c&lt;br&gt;&#xA;एवमुक्त्वा महातेजाः कपर्दी वृषभध्वजः |&#x9;015a&lt;br&gt;&#xA;पश्यतामेव विप्राणां तत्रैवान्तरधीयत ||&#x9;015c&lt;br&gt;&#xA;ततः सा पश्यतां तेषां महर्षीणामनिन्दिता |&#x9;016a&lt;br&gt;&#xA;समाहृत्य वनात्तस्मात्काष्ठानि वरवर्णिनी ||&#x9;016c&lt;br&gt;&#xA;चितां कृत्वा सुमहतीं प्रदाय च हुताशन |म्&#x9;017a&lt;br&gt;&#xA;प्रदीप्तेऽग्नौ महाराज रोषदीप्तेन चेतसा ||&#x9;017c&lt;br&gt;&#xA;उक्त्वा भीष्मवधायेति प्रविवेश हुताशनम् |&#x9;018a&lt;br&gt;&#xA;ज्येष्ठा काशिसुता राजन्यमुनामभितो नदीम् ||&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/189/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/189/</guid>
      <description>&lt;p&gt;दुर्योधन उवाच ||&#x9;001 &lt;br&gt;&#xA;कथं शिखण्डी गाङ्गेय कन्या भूत्वा सती तदा |&#x9;001a&lt;br&gt;&#xA;पुरुषोऽभवद्युधि श्रेष्ठ तन्मे ब्रूहि पितामह ||&#x9;001c&lt;br&gt;&#xA;भीष्म उवाच ||&#x9;002 &lt;br&gt;&#xA;भार्या तु तस्य राजेन्द्र द्रुपदस्य महीपतेः |&#x9;002a&lt;br&gt;&#xA;महिषी दयिता ह्यासीदपुत्रा च विशां पते ||&#x9;002c&lt;br&gt;&#xA;एतस्मिन्नेव काले तु द्रुपदो वै महीपतिः |&#x9;003a&lt;br&gt;&#xA;अपत्यार्थं महाराज तोषयामास शङ्करम् ||&#x9;003c&lt;br&gt;&#xA;अस्मद्वधार्थं निश्चित्य तपो घोरं समास्थितः |&#x9;004a&lt;br&gt;&#xA;लेभे कन्यां महादेवात्पुत्रो मे स्यादिति ब्रुवन् ||&#x9;004c&lt;br&gt;&#xA;भगवन्पुत्रमिच्छामि भीष्मं प्रतिचिकीर्षया |&#x9;005a&lt;br&gt;&#xA;इत्युक्तो देवदेवेन स्त्रीपुमांस्ते भविष्यति ||&#x9;005c&lt;br&gt;&#xA;निवर्तस्व महीपाल नैतज्जात्वन्यथा भवेत् |&#x9;006a&lt;br&gt;&#xA;स तु गत्वा च नगरं भार्यामिदमुवाच ह ||&#x9;006c&lt;br&gt;&#xA;कृतो यत्नो मया देवि पुत्रार्थे तपसा महान् |&#x9;007a&lt;br&gt;&#xA;कन्या भूत्वा पुमान्भावी इति चोक्तोऽस्मि शम्भुना ||&#x9;007c&lt;br&gt;&#xA;पुनः पुनर्याच्यमानो दिष्टमित्यब्रवीच्छिवः |&#x9;008a&lt;br&gt;&#xA;न तदन्यद्धि भविता भवितव्यं हि तत्तथा ||&#x9;008c&lt;br&gt;&#xA;ततः सा नियता भूत्वा ऋतुकाले मनस्विनी |&#x9;009a&lt;br&gt;&#xA;पत्नी द्रुपदराजस्य द्रुपदं संविवेश ह ||&#x9;009c&lt;br&gt;&#xA;लेभे गर्भं यथाकालं विधिदृष्टेन हेतुना |&#x9;010a&lt;br&gt;&#xA;पार्षतात्सा महीपाल यथा मां नारदोऽब्रवीत् ||&#x9;010c&lt;br&gt;&#xA;ततो दधार तं गर्भं देवी राजीवलोचना |&#x9;011a&lt;br&gt;&#xA;तां स राजा प्रियां भार्यां द्रुपदः कुरुनन्दन |&#x9;011c&lt;br&gt;&#xA;पुत्रस्नेहान्महाबाहुः सुखं पर्यचरत्तदा ||&#x9;011e&lt;br&gt;&#xA;अपुत्रस्य ततो राज्ञो द्रुपदस्य महीपतेः |&#x9;012a&lt;br&gt;&#xA;कन्यां प्रवररूपां तां प्राजायत नराधिप ||&#x9;012c&lt;br&gt;&#xA;अपुत्रस्य तु राज्ञः सा द्रुपदस्य यशस्विनी |&#x9;013a&lt;br&gt;&#xA;ख्यापयामास राजेन्द्र पुत्रो जातो ममेति वै ||&#x9;013c&lt;br&gt;&#xA;ततः स राजा द्रुपदः प्रच्छन्नाया नराधिप |&#x9;014a&lt;br&gt;&#xA;पुत्रवत्पुत्रकार्याणि सर्वाणि समकारयत् ||&#x9;014c&lt;br&gt;&#xA;रक्षणं चैव मन्त्रस्य महिषी द्रुपदस्य सा |&#x9;015a&lt;br&gt;&#xA;चकार सर्वयत्नेन ब्रुवाणा पुत्र इत्युत |&#x9;015c&lt;br&gt;&#xA;न हि तां वेद नगरे कश्चिदन्यत्र पार्षतात् ||&#x9;015e&lt;br&gt;&#xA;श्रद्दधानो हि तद्वाक्यं देवस्याद्भुततेजसः |&#x9;016a&lt;br&gt;&#xA;छादयामास तां कन्यां पुमानिति च सोऽब्रवीत् ||&#x9;016c&lt;br&gt;&#xA;जातकर्माणि सर्वाणि कारयामास पार्थिवः |&#x9;017a&lt;br&gt;&#xA;पुंवद्विधानयुक्तानि शिखण्डीति च तां विदुः ||&#x9;017c&lt;br&gt;&#xA;अहमेकस्तु चारेण वचनान्नारदस्य च |&#x9;018a&lt;br&gt;&#xA;ज्ञातवान्देववाक्येन अम्बायास्तपसा तथा ||&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/190/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/190/</guid>
      <description>&lt;p&gt;भीष्म उवाच ||&#x9;001 &lt;br&gt;&#xA;चकार यत्नं द्रुपदः सर्वस्मिन्स्वजने महत् |&#x9;001a&lt;br&gt;&#xA;ततो लेख्यादिषु तथा शिल्पेषु च परं गता |&#x9;001c&lt;br&gt;&#xA;इष्वस्त्रे चैव राजेन्द्र द्रोणशिष्यो बभूव ह ||&#x9;001e&lt;br&gt;&#xA;तस्य माता महाराज राजानं वरवर्णिनी |&#x9;002a&lt;br&gt;&#xA;चोदयामास भार्यार्थं कन्यायाः पुत्रवत्तदा ||&#x9;002c&lt;br&gt;&#xA;ततस्तां पार्षतो दृष्ट्वा कन्यां सम्प्राप्तयौवनाम् |&#x9;003a&lt;br&gt;&#xA;स्त्रियं मत्वा तदा चिन्तां प्रपेदे सह भार्यया ||&#x9;003c&lt;br&gt;&#xA;द्रुपद उवाच ||&#x9;004 &lt;br&gt;&#xA;कन्या ममेयं सम्प्राप्ता यौवनं शोकवर्धिनी |&#x9;004a&lt;br&gt;&#xA;मया प्रच्छादिता चेयं वचनाच्छूलपाणिनः ||&#x9;004c&lt;br&gt;&#xA;न तन्मिथ्या महाराज्ञि भविष्यति कथञ्चन |&#x9;005a&lt;br&gt;&#xA;त्रैलोक्यकर्ता कस्माद्धि तन्मृषा कर्तुमर्हति ||&#x9;005c&lt;br&gt;&#xA;भार्योवाच ||&#x9;006 &lt;br&gt;&#xA;यदि ते रोचते राजन्वक्ष्यामि शृणु मे वचः |&#x9;006a&lt;br&gt;&#xA;श्रुत्वेदानीं प्रपद्येथाः स्वकार्यं पृषतात्मज ||&#x9;006c&lt;br&gt;&#xA;क्रियतामस्य नृपते विधिवद्दारसङ्ग्रहः |&#x9;007a&lt;br&gt;&#xA;सत्यं भवति तद्वाक्यमिति मे निश्चिता मतिः ||&#x9;007c&lt;br&gt;&#xA;भीष्म उवाच ||&#x9;008 &lt;br&gt;&#xA;ततस्तौ निश्चयं कृत्वा तस्मिन्कार्येऽथ दम्पती |&#x9;008a&lt;br&gt;&#xA;वरयां चक्रतुः कन्यां दशार्णाधिपतेः सुताम् ||&#x9;008c&lt;br&gt;&#xA;ततो राजा द्रुपदो राजसिंहः सर्वान्राज्ञः कुलतः सन्निशाम्य |&#x9;009a&lt;br&gt;&#xA;दाशार्णकस्य नृपतेस्तनूजां शिखण्डिने वरयामास दारान् ||&#x9;009c&lt;br&gt;&#xA;हिरण्यवर्मेति नृपो योऽसौ दाशार्णकः स्मृतः |&#x9;010a&lt;br&gt;&#xA;स च प्रादान्महीपालः कन्यां तस्मै शिखण्डिने ||&#x9;010c&lt;br&gt;&#xA;स च राजा दशार्णेषु महानासीन्महीपतिः |&#x9;011a&lt;br&gt;&#xA;हिरण्यवर्मा दुर्धर्षो महासेनो महामनाः ||&#x9;011c&lt;br&gt;&#xA;कृते विवाहे तु तदा सा कन्या राजसत्तम |&#x9;012a&lt;br&gt;&#xA;यौवनं समनुप्राप्ता सा च कन्या शिखण्डिनी ||&#x9;012c&lt;br&gt;&#xA;कृतदारः शिखण्डी तु काम्पिल्यं पुनरागमत् |&#x9;013a&lt;br&gt;&#xA;न च सा वेद तां कन्यां कञ्चित्कालं स्त्रियं किल ||&#x9;013c&lt;br&gt;&#xA;हिरण्यवर्मणः कन्या ज्ञात्वा तां तु शिखण्डिनीम् |&#x9;014a&lt;br&gt;&#xA;धात्रीणां च सखीनां च व्रीडमाना न्यवेदयत् |&#x9;014c&lt;br&gt;&#xA;कन्यां पञ्चालराजस्य सुतां तां वै शिखण्डिनीम् ||&#x9;014e&lt;br&gt;&#xA;ततस्ता राजशार्दूल धात्र्यो दाशार्णिकास्तदा |&#x9;015a&lt;br&gt;&#xA;जग्मुरार्तिं परां दुःखात्प्रेषयामासुरेव च ||&#x9;015c&lt;br&gt;&#xA;ततो दशार्णाधिपतेः प्रेष्याः सर्वं न्यवेदयन् |&#x9;016a&lt;br&gt;&#xA;विप्रलम्भं यथावृत्तं स च चुक्रोध पार्थिवः ||&#x9;016c&lt;br&gt;&#xA;शिखण्ड्यपि महाराज पुंवद्राजकुले तदा |&#x9;017a&lt;br&gt;&#xA;विजहार मुदा युक्तः स्त्रीत्वं नैवातिरोचयन् ||&#x9;017c&lt;br&gt;&#xA;ततः कतिपयाहस्य तच्छ्रुत्वा भरतर्षभ |&#x9;018a&lt;br&gt;&#xA;हिरण्यवर्मा राजेन्द्र रोषादार्तिं जगाम ह ||&#x9;018c&lt;br&gt;&#xA;ततो दाशार्णको राजा तीव्रकोपसमन्वितः |&#x9;019a&lt;br&gt;&#xA;दूतं प्रस्थापयामास द्रुपदस्य निवेशने ||&#x9;019c&lt;br&gt;&#xA;ततो द्रुपदमासाद्य दूतः काञ्चनवर्मणः |&#x9;020a&lt;br&gt;&#xA;एक एकान्तमुत्सार्य रहो वचनमब्रवीत् ||&#x9;020c&lt;br&gt;&#xA;दशार्णराजो राजंस्त्वामिदं वचनमब्रवीत् |&#x9;021a&lt;br&gt;&#xA;अभिषङ्गात्प्रकुपितो विप्रलब्धस्त्वयानघ ||&#x9;021c&lt;br&gt;&#xA;अवमन्यसे मां नृपते नूनं दुर्मन्त्रितं तव |&#x9;022a&lt;br&gt;&#xA;यन्मे कन्यां स्वकन्यार्थे मोहाद्याचितवानसि ||&#x9;022c&lt;br&gt;&#xA;तस्याद्य विप्रलम्भस्य फलं प्राप्नुहि दुर्मते |&#x9;023a&lt;br&gt;&#xA;एष त्वां सजनामात्यमुद्धरामि स्थिरो भव ||&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/191/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/191/</guid>
      <description>&lt;p&gt;भीष्म उवाच ||&#x9;001 &lt;br&gt;&#xA;एवमुक्तस्य दूतेन द्रुपदस्य तदा नृप |&#x9;001a&lt;br&gt;&#xA;चोरस्येव गृहीतस्य न प्रावर्तत भारती ||&#x9;001c&lt;br&gt;&#xA;स यत्नमकरोत्तीव्रं सम्बन्धैरनुसान्त्वनैः |&#x9;002a&lt;br&gt;&#xA;दूतैर्मधुरसम्भाषैर्नैतदस्तीति सन्दिशन् ||&#x9;002c&lt;br&gt;&#xA;स राजा भूय एवाथ कृत्वा तत्त्वत आगमम् |&#x9;003a&lt;br&gt;&#xA;कन्येति पाञ्चालसुतां त्वरमाणोऽभिनिर्ययौ ||&#x9;003c&lt;br&gt;&#xA;ततः सम्प्रेषयामास मित्राणाममितौजसाम् |&#x9;004a&lt;br&gt;&#xA;दुहितुर्विप्रलम्भं तं धात्रीणां वचनात्तदा ||&#x9;004c&lt;br&gt;&#xA;ततः समुदयं कृत्वा बलानां राजसत्तमः |&#x9;005a&lt;br&gt;&#xA;अभियाने मतिं चक्रे द्रुपदं प्रति भारत ||&#x9;005c&lt;br&gt;&#xA;ततः सम्मन्त्रयामास मित्रैः सह महीपतिः |&#x9;006a&lt;br&gt;&#xA;हिरण्यवर्मा राजेन्द्र पाञ्चाल्यं पार्थिवं प्रति ||&#x9;006c&lt;br&gt;&#xA;तत्र वै निश्चितं तेषामभूद्राज्ञां महात्मनाम् |&#x9;007a&lt;br&gt;&#xA;तथ्यं चेद्भवति ह्येतत्कन्या राजञ्शिखण्डिनी |&#x9;007c&lt;br&gt;&#xA;बद्ध्वा पाञ्चालराजानमानयिष्यामहे गृहान् ||&#x9;007e&lt;br&gt;&#xA;अन्यं राजानमाधाय पाञ्चालेषु नरेश्वरम् |&#x9;008a&lt;br&gt;&#xA;घातयिष्याम नृपतिं द्रुपदं सशिखण्डिनम् ||&#x9;008c&lt;br&gt;&#xA;स तदा दूतमाज्ञाय पुनः क्षत्तारमीश्वरः |&#x9;009a&lt;br&gt;&#xA;प्रास्थापयत्पार्षताय हन्मीति त्वां स्थिरो भव ||&#x9;009c&lt;br&gt;&#xA;स प्रकृत्या च वै भीरुः किल्बिषी च नराधिपः |&#x9;010a&lt;br&gt;&#xA;भयं तीव्रमनुप्राप्तो द्रुपदः पृथिवीपतिः ||&#x9;010c&lt;br&gt;&#xA;विसृज्य दूतं दाशार्णं द्रुपदः शोककर्शितः |&#x9;011a&lt;br&gt;&#xA;समेत्य भार्यां रहिते वाक्यमाह नराधिपः ||&#x9;011c&lt;br&gt;&#xA;भयेन महताविष्टो हृदि शोकेन चाहतः |&#x9;012a&lt;br&gt;&#xA;पाञ्चालराजो दयितां मातरं वै शिखण्डिनः ||&#x9;012c&lt;br&gt;&#xA;अभियास्यति मां कोपात्सम्बन्धी सुमहाबलः |&#x9;013a&lt;br&gt;&#xA;हिरण्यवर्मा नृपतिः कर्षमाणो वरूथिनीम् ||&#x9;013c&lt;br&gt;&#xA;किमिदानीं करिष्यामि मूढः कन्यामिमां प्रति |&#x9;014a&lt;br&gt;&#xA;शिखण्डी किल पुत्रस्ते कन्येति परिशङ्कितः ||&#x9;014c&lt;br&gt;&#xA;इति निश्चित्य तत्त्वेन समित्रः सबलानुगः |&#x9;015a&lt;br&gt;&#xA;वञ्चितोऽस्मीति मन्वानो मां किलोद्धर्तुमिच्छति ||&#x9;015c&lt;br&gt;&#xA;किमत्र तथ्यं सुश्रोणि किं मिथ्या ब्रूहि शोभने |&#x9;016a&lt;br&gt;&#xA;श्रुत्वा त्वत्तः शुभे वाक्यं संविधास्याम्यहं तथा ||&#x9;016c&lt;br&gt;&#xA;अहं हि संशयं प्राप्तो बाला चेयं शिखण्डिनी |&#x9;017a&lt;br&gt;&#xA;त्वं च राज्ञि महत्कृच्छ्रं सम्प्राप्ता वरवर्णिनि ||&#x9;017c&lt;br&gt;&#xA;सा त्वं सर्वविमोक्षाय तत्त्वमाख्याहि पृच्छतः |&#x9;018a&lt;br&gt;&#xA;तथा विदध्यां सुश्रोणि कृत्यस्यास्य शुचिस्मिते |&#x9;018c&lt;br&gt;&#xA;शिखण्डिनि च मा भैस्त्वं विधास्ये तत्र तत्त्वतः ||&#x9;018e&lt;br&gt;&#xA;क्रिययाहं वरारोहे वञ्चितः पुत्रधर्मतः |&#x9;019a&lt;br&gt;&#xA;मया दाशार्णको राजा वञ्चितश्च महीपतिः |&#x9;019c&lt;br&gt;&#xA;तदाचक्ष्व महाभागे विधास्ये तत्र यद्धितम् ||&#x9;019e&lt;br&gt;&#xA;जानतापि नरेन्द्रेण ख्यापनार्थं परस्य वै |&#x9;020a&lt;br&gt;&#xA;प्रकाशं चोदिता देवी प्रत्युवाच महीपतिम्न ||&#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/192/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/192/</guid>
      <description>&lt;p&gt;भीष्म उवाच ||&#x9;001 &lt;br&gt;&#xA;ततः शिखण्डिनो माता यथातत्त्वं नराधिप |&#x9;001a&lt;br&gt;&#xA;आचचक्षे महाबाहो भर्त्रे कन्यां शिखण्डिनीम् ||&#x9;001c&lt;br&gt;&#xA;अपुत्रया मया राजन्सपत्नीनां भयादिदम् |&#x9;002a&lt;br&gt;&#xA;कन्या शिखण्डिनी जाता पुरुषो वै निवेदितः ||&#x9;002c     &lt;br&gt;&#xA;त्वया चैव नरश्रेष्ठ तन्मे प्रीत्यानुमोदितम् |&#x9;003a&lt;br&gt;&#xA;पुत्रकर्म कृतं चैव कन्यायाः पार्थिवर्षभ |&#x9;003c&lt;br&gt;&#xA;भार्या चोढा त्वया राजन्दशार्णाधिपतेः सुता ||&#x9;003e&lt;br&gt;&#xA;त्वया च प्रागभिहितं देववाक्यार्थदर्शनात् |&#x9;004a&lt;br&gt;&#xA;कन्या भूत्वा पुमान्भावीत्येवं चैतदुपेक्षितम् ||&#x9;004c&lt;br&gt;&#xA;एतच्छ्रुत्वा द्रुपदो यज्ञसेनः सर्वं तत्त्वं मन्त्रविद्भ्यो निवेद्य |&#x9;005a&lt;br&gt;&#xA;मन्त्रं राजा मन्त्रयामास राजन्यद्यद्युक्तं रक्षणे वै प्रजानाम् ||&#x9;005c&lt;br&gt;&#xA;सम्बन्धकं चैव समर्थ्य तस्मिन्दाशार्णके वै नृपतौ नरेन्द्र |&#x9;006a&lt;br&gt;&#xA;स्वयं कृत्वा विप्रलम्भं यथावन्मन्त्रैकाग्रो निश्चयं वै जगाम ||&#x9;006c&lt;br&gt;&#xA;स्वभावगुप्तं नगरमापत्काले तु भारत |&#x9;007a&lt;br&gt;&#xA;गोपयामास राजेन्द्र सर्वतः समलङ्कृतम् ||&#x9;007c&lt;br&gt;&#xA;आर्तिं च परमां राजा जगाम सह भार्यया |&#x9;008a&lt;br&gt;&#xA;दशार्णपतिना सार्धं विरोधे भरतर्षभ ||&#x9;008c&lt;br&gt;&#xA;कथं सम्बन्धिना सार्धं न मे स्याद्विग्रहो महान् |&#x9;009a&lt;br&gt;&#xA;इति सञ्चिन्त्य मनसा दैवतान्यर्चयत्तदा ||&#x9;009c&lt;br&gt;&#xA;तं तु दृष्ट्वा तदा राजन्देवी देवपरं तथा |&#x9;010a&lt;br&gt;&#xA;अर्चां प्रयुञ्जानमथो भार्या वचनमब्रवीत् ||&#x9;010c&lt;br&gt;&#xA;देवानां प्रतिपत्तिश्च सत्या साधुमता सदा |&#x9;011a&lt;br&gt;&#xA;सा तु दुःखार्णवं प्राप्य नः स्यादर्चयतां भृशम् ||&#x9;011c&lt;br&gt;&#xA;दैवतानि च सर्वाणि पूज्यन्तां भूरिदक्षिणैः |&#x9;012a&lt;br&gt;&#xA;अग्नयश्चापि हूयन्तां दाशार्णप्रतिषेधने ||&#x9;012c&lt;br&gt;&#xA;अयुद्धेन निवृत्तिं च मनसा चिन्तयाभिभो |&#x9;013a&lt;br&gt;&#xA;देवतानां प्रसादेन सर्वमेतद्भविष्यति ||&#x9;013c&lt;br&gt;&#xA;मन्त्रिभिर्मन्त्रितं सार्धं त्वया यत्पृथुलोचन |&#x9;014a&lt;br&gt;&#xA;पुरस्यास्याविनाशाय तच्च राजंस्तथा कुरु ||&#x9;014c&lt;br&gt;&#xA;दैवं हि मानुषोपेतं भृशं सिध्यति पार्थिव |&#x9;015a&lt;br&gt;&#xA;परस्परविरोधात्तु नानयोः सिद्धिरस्ति वै ||&#x9;015c&lt;br&gt;&#xA;तस्माद्विधाय नगरे विधानं सचिवैः सह |&#x9;016a&lt;br&gt;&#xA;अर्चयस्व यथाकामं दैवतानि विशां पते ||&#x9;016c&lt;br&gt;&#xA;एवं सम्भाषमाणौ तौ दृष्ट्वा शोकपरायणौ |&#x9;017a&lt;br&gt;&#xA;शिखण्डिनी तदा कन्या व्रीडितेव मनस्विनी ||&#x9;017c&lt;br&gt;&#xA;ततः सा चिन्तयामास मत्कृते दुःखितावुभौ |&#x9;018a&lt;br&gt;&#xA;इमाविति ततश्चक्रे मतिं प्राणविनाशने ||&#x9;018c&lt;br&gt;&#xA;एवं सा निश्चयं कृत्वा भृशं शोकपरायणा |&#x9;019a&lt;br&gt;&#xA;जगाम भवनं त्यक्त्वा गहनं निर्जनं वनम् ||&#x9;019c&lt;br&gt;&#xA;यक्षेणर्द्धिमता राजन्स्थूणाकर्णेन पालितम् |&#x9;020a&lt;br&gt;&#xA;तद्भयादेव च जनो विसर्जयति तद्वनम् ||&#x9;020c&lt;br&gt;&#xA;तत्र स्थूणस्य भवनं सुधामृत्तिकलेपनम् |&#x9;021a&lt;br&gt;&#xA;लाजोल्लापिकधूमाढ्यमुच्चप्राकारतोरणम् ||&#x9;021c&lt;br&gt;&#xA;तत्प्रविश्य शिखण्डी सा द्रुपदस्यात्मजा नृप |&#x9;022a&lt;br&gt;&#xA;अनश्नती बहुतिथं शरीरमुपशोषयत् ||&#x9;022c&lt;br&gt;&#xA;दर्शयामास तां यक्षः स्थूणो मध्वक्षसंयुतः |&#x9;023a&lt;br&gt;&#xA;किमर्थोऽयं तवारम्भः करिष्ये ब्रूहि माचिरम् ||&#x9;023c&lt;br&gt;&#xA;अशक्यमिति सा यक्षं पुनः पुनरुवाच ह |&#x9;024a&lt;br&gt;&#xA;करिष्यामीति चैनां स प्रत्युवाचाथ गुह्यकः ||&#x9;024c&lt;br&gt;&#xA;धनेश्वरस्यानुचरो वरदोऽस्मि नृपात्मजे |&#x9;025a&lt;br&gt;&#xA;अदेयमपि दास्यामि ब्रूहि यत्ते विवक्षितम् |&#x9;025c&lt;br&gt;&#xA;ततः शिखण्डी तत्सर्वमखिलेन न्यवेदयत् |&#x9;026a&lt;br&gt;&#xA;तस्मै यक्षप्रधानाय स्थूणाकर्णाय भारत ||&#x9;026c&lt;br&gt;&#xA;आपन्नो मे पिता यक्ष नचिराद्विनशिष्यति |&#x9;027a&lt;br&gt;&#xA;अभियास्यति सङ्क्रुद्धो दशार्णाधिपतिर्हि तम् ||&#x9;027c&lt;br&gt;&#xA;महाबलो महोत्साहः स हेमकवचो नृपः |&#x9;028a&lt;br&gt;&#xA;तस्माद्रक्षस्व मां यक्ष पितरं मातरं च मे ||&#x9;028c&lt;br&gt;&#xA;प्रतिज्ञातो हि भवता दुःखप्रतिनयो मम |&#x9;029a&lt;br&gt;&#xA;भवेयं पुरुषो यक्ष त्वत्प्रसादादनिन्दितः ||&#x9;029c&lt;br&gt;&#xA;यावदेव स राजा वै नोपयाति पुरं मम |&#x9;030a&lt;br&gt;&#xA;तावदेव महायक्ष प्रसादं कुरु गुह्यक ||&#x9;030c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/193/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/193/</guid>
      <description>&lt;p&gt;भीष्म उवाच ||&#x9;001 &lt;br&gt;&#xA;शिखण्डिवाक्यं श्रुत्वाथ स यक्षो भरतर्षभ |&#x9;001a&lt;br&gt;&#xA;प्रोवाच मनसा चिन्त्य दैवेनोपनिपीडितः |&#x9;001c&lt;br&gt;&#xA;भवितव्यं तथा तद्धि मम दुःखाय कौरव ||&#x9;001e&lt;br&gt;&#xA;भद्रे कामं करिष्यामि समयं तु निबोध मे |&#x9;002a&lt;br&gt;&#xA;किञ्चित्कालान्तरं दास्ये पुंलिङ्गं स्वमिदं तव |&#x9;002c&lt;br&gt;&#xA;आगन्तव्यं त्वया काले सत्यमेतद्ब्रवीमि ते ||&#x9;002e&lt;br&gt;&#xA;प्रभुः सङ्कल्पसिद्धोऽस्मि कामरूपी विहङ्गमः |&#x9;003a&lt;br&gt;&#xA;मत्प्रसादात्पुरं चैव त्राहि बन्धूंश्च केवलान् ||&#x9;003c&lt;br&gt;&#xA;स्त्रीलिङ्गं धारयिष्यामि त्वदीयं पार्थिवात्मजे |&#x9;004a&lt;br&gt;&#xA;सत्यं मे प्रतिजानीहि करिष्यामि प्रियं तव ||&#x9;004c&lt;br&gt;&#xA;शिखण्ड्युवाच || &#x9;005 &lt;br&gt;&#xA;प्रतिदास्यामि भगवल्ँलिङ्गं पुनरिदं तव |&#x9;005a&lt;br&gt;&#xA;किञ्चित्कालान्तरं स्त्रीत्वं धारयस्व निशाचर ||&#x9;005c&lt;br&gt;&#xA;प्रतिप्रयाते दाशार्णे पार्थिवे हेमवर्मणि |&#x9;006a&lt;br&gt;&#xA;कन्यैवाहं भविष्यामि पुरुषस्त्वं भविष्यसि ||&#x9;006c&lt;br&gt;&#xA;भीष्म उवाच || &#x9;007 &lt;br&gt;&#xA;इत्युक्त्वा समयं तत्र चक्राते तावुभौ नृप |&#x9;007a&lt;br&gt;&#xA;अन्योन्यस्यानभिद्रोहे तौ सङ्क्रामयतां ततः ||&#x9;007c&lt;br&gt;&#xA;स्त्रीलिङ्गं धारयामास स्थूणो यक्षो नराधिप |&#x9;008a&lt;br&gt;&#xA;यक्षरूपं च तद्दीप्तं शिखण्डी प्रत्यपद्यत ||&#x9;008c&lt;br&gt;&#xA;ततः शिखण्डी पाञ्चाल्यः पुंस्त्वमासाद्य पार्थिव |&#x9;009a&lt;br&gt;&#xA;विवेश नगरं हृष्टः पितरं च समासदत् |&#x9;009c&lt;br&gt;&#xA;यथावृत्तं तु तत्सर्वमाचख्यौ द्रुपदस्य च ||&#x9;009e&lt;br&gt;&#xA;द्रुपदस्तस्य तच्छ्रुत्वा हर्षमाहारयत्परम् |&#x9;010a&lt;br&gt;&#xA;सभार्यस्तच्च सस्मार महेश्वरवचस्तदा ||&#x9;010c&lt;br&gt;&#xA;ततः सम्प्रेषयामास दशार्णाधिपतेर्नृप |&#x9;011a&lt;br&gt;&#xA;पुरुषोऽयं मम सुतः श्रद्धत्तां मे भवानिति ||&#x9;011c&lt;br&gt;&#xA;अथ दाशार्णको राजा सहसाभ्यागमत्तदा |&#x9;012a&lt;br&gt;&#xA;पाञ्चालराजं द्रुपदं दुःखामर्षसमन्वितः ||&#x9;012c&lt;br&gt;&#xA;ततः काम्पिल्यमासाद्य दशार्णाधिपतिस्तदा |&#x9;013a&lt;br&gt;&#xA;प्रेषयामास सत्कृत्य दूतं ब्रह्मविदां वरम् ||&#x9;013c&lt;br&gt;&#xA;ब्रूहि मद्वचनाद्दूत पाञ्चाल्यं तं नृपाधमम् |&#x9;014a&lt;br&gt;&#xA;यद्वै कन्यां स्वकन्यार्थे वृतवानसि दुर्मते |&#x9;014c&lt;br&gt;&#xA;फलं तस्यावलेपस्य द्रक्ष्यस्यद्य न संशयः ||&#x9;014e&lt;br&gt;&#xA;एवमुक्तस्तु तेनासौ ब्राह्मणो राजसत्तम |&#x9;015a&lt;br&gt;&#xA;दूतः प्रयातो नगरं दाशार्णनृपचोदितः ||&#x9;015c&lt;br&gt;&#xA;तत आसादयामास पुरोधा द्रुपदं पुरे |&#x9;016a&lt;br&gt;&#xA;तस्मै पाञ्चालको राजा गामर्घ्यं च सुसत्कृतम् |&#x9;016c&lt;br&gt;&#xA;प्रापयामास राजेन्द्र सह तेन शिखण्डिना ||&#x9;016e&lt;br&gt;&#xA;तां पूजां नाभ्यनन्दत्स वाक्यं चेदमुवाच ह |&#x9;017a&lt;br&gt;&#xA;यदुक्तं तेन वीरेण राज्ञा काञ्चनवर्मणा ||&#x9;017c&lt;br&gt;&#xA;यत्तेऽहमधमाचार दुहित्रर्थेऽस्मि वञ्चितः |&#x9;018a&lt;br&gt;&#xA;तस्य पापस्य करणात्फलं प्राप्नुहि दुर्मते ||&#x9;018c&lt;br&gt;&#xA;देहि युद्धं नरपते ममाद्य रणमूर्धनि |&#x9;019a&lt;br&gt;&#xA;उद्धरिष्यामि ते सद्यः सामात्यसुतबान्धवम् ||&#x9;019c&lt;br&gt;&#xA;तदुपालम्भसंयुक्तं श्रावितः किल पार्थिवः |&#x9;020a&lt;br&gt;&#xA;दशार्णपतिदूतेन मन्त्रिमध्ये पुरोधसा ||&#x9;020c&lt;br&gt;&#xA;अब्रवीद्भरतश्रेष्ठ द्रुपदः प्रणयानतः |&#x9;021a&lt;br&gt;&#xA;यदाह मां भवान्ब्रह्मन्सम्बन्धिवचनाद्वचः |&#x9;021c&lt;br&gt;&#xA;तस्योत्तरं प्रतिवचो दूत एव वदिष्यति ||&#x9;021e&lt;br&gt;&#xA;ततः सम्प्रेषयामास द्रुपदोऽपि महात्मने |&#x9;022a&lt;br&gt;&#xA;हिरण्यवर्मणे दूतं ब्राह्मणं वेदपारगम् ||&#x9;022c&lt;br&gt;&#xA;समागम्य तु राज्ञा स दशार्णपतिना तदा |&#x9;023a&lt;br&gt;&#xA;तद्वाक्यमाददे राजन्यदुक्तं द्रुपदेन ह ||&#x9;023c&lt;br&gt;&#xA;आगमः क्रियतां व्यक्तं कुमारो वै सुतो मम |&#x9;024a&lt;br&gt;&#xA;मिथ्यैतदुक्तं केनापि तन्न श्रद्धेयमित्युत ||&#x9;024c&lt;br&gt;&#xA;ततः स राजा द्रुपदस्य श्रुत्वा विमर्शयुक्तो युवतीर्वरिष्ठाः |&#x9;025a&lt;br&gt;&#xA;सम्प्रेषयामास सुचारुरूपाः शिखण्डिनं स्त्री पुमान्वेति वेत्तुम् ||&#x9;025c&lt;br&gt;&#xA;ताः प्रेषितास्तत्त्वभावं विदित्वा प्रीत्या राज्ञे तच्छशंसुर्हि सर्वम् |&#x9;026a&lt;br&gt;&#xA;शिखण्डिनं पुरुषं कौरवेन्द्र दशार्णराजाय महानुभावम् ||&#x9;026c&lt;br&gt;&#xA;ततः कृत्वा तु राजा स आगमं प्रीतिमानथ |&#x9;027a&lt;br&gt;&#xA;सम्बन्धिना समागम्य हृष्टो वासमुवास ह ||&#x9;027c&lt;br&gt;&#xA;शिखण्डिने च मुदितः प्रादाद्वित्तं जनेश्वरः |&#x9;028a&lt;br&gt;&#xA;हस्तिनोऽश्वांश्च गाश्चैव दास्यो बहुशतास्तथा ||&#x9;028c&lt;br&gt;&#xA;पूजितश्च प्रतिययौ निवर्त्य तनयां किल ||&#x9;028e&lt;br&gt;&#xA;विनीतकिल्बिषे प्रीते हेमवर्मणि पार्थिवे |&#x9;029a&lt;br&gt;&#xA;प्रतियाते तु दाशार्णे हृष्टरूपा शिखण्डिनी ||&#x9;029c&lt;br&gt;&#xA;कस्यचित्त्वथ कालस्य कुबेरो नरवाहनः |&#x9;030a&lt;br&gt;&#xA;लोकानुयात्रां कुर्वाणः स्थूणस्यागान्निवेशनम् ||&#x9;030c&lt;br&gt;&#xA;स तद्गृहस्योपरि वर्तमान आलोकयामास धनाधिगोप्ता |&#x9;031a&lt;br&gt;&#xA;स्थूणस्य यक्षस्य निशाम्य वेश्म स्वलङ्कृतं माल्यगुणैर्विचित्रम् ||&#x9;031c&lt;br&gt;&#xA;लाजैश्च गन्धैश्च तथा वितानैरभ्यर्चितं धूपनधूपितं च |&#x9;032a&lt;br&gt;&#xA;ध्वजैः पताकाभिरलङ्कृतं च भक्ष्यान्नपेयामिषदत्तहोमम् ||&#x9;032c&lt;br&gt;&#xA;तत्स्थानं तस्य दृष्ट्वा तु सर्वतः समलङ्कृतम् |&#x9;033a&lt;br&gt;&#xA;अथाब्रवीद्यक्षपतिस्तान्यक्षाननुगांस्तदा ||&#x9;033c&lt;br&gt;&#xA;स्वलङ्कृतमिदं वेश्म स्थूणस्यामितविक्रमाः |&#x9;034a&lt;br&gt;&#xA;नोपसर्पति मां चापि कस्मादद्य सुमन्दधीः ||&#x9;034c&lt;br&gt;&#xA;यस्माज्जानन्सुमन्दात्मा मामसौ नोपसर्पति |&#x9;035a&lt;br&gt;&#xA;तस्मात्तस्मै महादण्डो धार्यः स्यादिति मे मतिः ||&#x9;035c&lt;br&gt;&#xA;यक्षा ऊचुः ||&#x9;036 &lt;br&gt;&#xA;द्रुपदस्य सुता राजन्राज्ञो जाता शिखण्डिनी |&#x9;036a&lt;br&gt;&#xA;तस्यै निमित्ते कस्मिंश्चित्प्रादात्पुरुषलक्षणम् ||&#x9;036c&lt;br&gt;&#xA;अग्रहील्लक्षणं स्त्रीणां स्त्रीभूतस्तिष्ठते गृहे |&#x9;037a&lt;br&gt;&#xA;नोपसर्पति तेनासौ सव्रीडः स्त्रीस्वरूपवान् ||&#x9;037c&lt;br&gt;&#xA;एतस्मात्कारणाद्राजन्स्थूणो न त्वाद्य पश्यति |&#x9;038a&lt;br&gt;&#xA;श्रुत्वा कुरु यथान्यायं विमानमिह तिष्ठताम् ||&#x9;038c&lt;br&gt;&#xA;भीष्म उवाच ||&#x9;039 &lt;br&gt;&#xA;आनीयतां स्थूण इति ततो यक्षाधिपोऽब्रवीत् |&#x9;039a&lt;br&gt;&#xA;कर्तास्मि निग्रहं तस्येत्युवाच स पुनः पुनः ||&#x9;039c&lt;br&gt;&#xA;सोऽभ्यगच्छत यक्षेन्द्रमाहूतः पृथिवीपते |&#x9;040a&lt;br&gt;&#xA;स्त्रीस्वरूपो महाराज तस्थौ व्रीडासमन्वितः ||&#x9;040c&lt;br&gt;&#xA;तं शशाप सुसङ्क्रुद्धो धनदः कुरुनन्दन |&#x9;041a&lt;br&gt;&#xA;एवमेव भवत्वस्य स्त्रीत्वं पापस्य गुह्यकाः ||&#x9;041c&lt;br&gt;&#xA;ततोऽब्रवीद्यक्षपतिर्महात्मा यस्माददास्त्ववमन्येह यक्षान् |&#x9;042a&lt;br&gt;&#xA;शिखण्डिने लक्षणं पापबुद्धे स्त्रीलक्षणं चाग्रहीः पापकर्मन् ||&#x9;042c&lt;br&gt;&#xA;अप्रवृत्तं सुदुर्बुद्धे यस्मादेतत्कृतं त्वया |&#x9;043a&lt;br&gt;&#xA;तस्मादद्य प्रभृत्येव त्वं स्त्री स पुरुषस्तथा ||&#x9;043c&lt;br&gt;&#xA;ततः प्रसादयामासुर्यक्षा वैश्रवणं किल |&#x9;044a&lt;br&gt;&#xA;स्थूणस्यार्थे कुरुष्वान्तं शापस्येति पुनः पुनः ||&#x9;044c&lt;br&gt;&#xA;ततो महात्मा यक्षेन्द्रः प्रत्युवाचानुगामिनः |&#x9;045a&lt;br&gt;&#xA;सर्वान्यक्षगणांस्तात शापस्यान्तचिकीर्षया ||&#x9;045c&lt;br&gt;&#xA;हते शिखण्डिनि रणे स्वरूपं प्रतिपत्स्यते |&#x9;046a&lt;br&gt;&#xA;स्थूणो यक्षो निरुद्वेगो भवत्विति महामनाः ||&#x9;046c&lt;br&gt;&#xA;इत्युक्त्वा भगवान्देवो यक्षराक्षसपूजितः |&#x9;047a&lt;br&gt;&#xA;प्रययौ सह तैः सर्वैर्निमेषान्तरचारिभिः ||&#x9;047c&lt;br&gt;&#xA;स्थूणस्तु शापं सम्प्राप्य तत्रैव न्यवसत्तदा |&#x9;048a&lt;br&gt;&#xA;समये चागमत्तं वै शिखण्डी स क्षपाचरम् ||&#x9;048c&lt;br&gt;&#xA;सोऽभिगम्याब्रवीद्वाक्यं प्राप्तोऽस्मि भगवन्निति |&#x9;049a&lt;br&gt;&#xA;तमब्रवीत्ततः स्थूणः प्रीतोऽस्मीति पुनः पुनः ||&#x9;049c&lt;br&gt;&#xA;आर्जवेनागतं दृष्ट्वा राजपुत्रं शिखण्डिनम् |&#x9;050a&lt;br&gt;&#xA;सर्वमेव यथावृत्तमाचचक्षे शिखण्डिने ||&#x9;050c&lt;br&gt;&#xA;यक्ष उवाच ||&#x9;051 &lt;br&gt;&#xA;शप्तो वैश्रवणेनास्मि त्वत्कृते पार्थिवात्मज |&#x9;051a&lt;br&gt;&#xA;गच्छेदानीं यथाकामं चर लोकान्यथासुखम् ||&#x9;051c&lt;br&gt;&#xA;दिष्टमेतत्पुरा मन्ये न शक्यमतिवर्तितुम् |&#x9;052a&lt;br&gt;&#xA;गमनं तव चेतो हि पौलस्त्यस्य च दर्शनम् ||&#x9;052c&lt;br&gt;&#xA;भीष्म उवाच ||&#x9;053 &lt;br&gt;&#xA;एवमुक्तः शिखण्डी तु स्थूणयक्षेण भारत |&#x9;053a&lt;br&gt;&#xA;प्रत्याजगाम नगरं हर्षेण महतान्वितः ||&#x9;053c&lt;br&gt;&#xA;पूजयामास विविधैर्गन्धमाल्यैर्महाधनैः |&#x9;054a&lt;br&gt;&#xA;द्विजातीन्देवताश्चापि चैत्यानथ चतुष्पथान् ||&#x9;054c&lt;br&gt;&#xA;द्रुपदः सह पुत्रेण सिद्धार्थेन शिखण्डिना |&#x9;055a&lt;br&gt;&#xA;मुदं च परमां लेभे पाञ्चाल्यः सह बान्धवैः ||&#x9;055c&lt;br&gt;&#xA;शिष्यार्थं प्रददौ चापि द्रोणाय कुरुपुङ्गव |&#x9;056a&lt;br&gt;&#xA;शिखण्डिनं महाराज पुत्रं स्त्रीपूर्विणं तथा ||&#x9;056c&lt;br&gt;&#xA;प्रतिपेदे चतुष्पादं धनुर्वेदं नृपात्मजः |&#x9;057a&lt;br&gt;&#xA;शिखण्डी सह युष्माभिर्धृष्टद्युम्नश्च पार्षतः ||&#x9;057c&lt;br&gt;&#xA;मम त्वेतच्चरास्तात यथावत्प्रत्यवेदयन् |&#x9;058a&lt;br&gt;&#xA;जडान्धबधिराकारा ये युक्ता द्रुपदे मया ||&#x9;058c&lt;br&gt;&#xA;एवमेष महाराज स्त्रीपुमान्द्रुपदात्मजः |&#x9;059a&lt;br&gt;&#xA;सम्भूतः कौरवश्रेष्ठ शिखण्डी रथसत्तमः ||&#x9;059c&lt;br&gt;&#xA;ज्येष्ठा काशिपतेः कन्या अम्बा नामेति विश्रुता |&#x9;060a&lt;br&gt;&#xA;द्रुपदस्य कुले जाता शिखण्डी भरतर्षभ ||&#x9;060c&lt;br&gt;&#xA;नाहमेनं धनुष्पाणिं युयुत्सुं समुपस्थितम् |&#x9;061a&lt;br&gt;&#xA;मुहूर्तमपि पश्येयं प्रहरेयं न चाप्युत ||&#x9;061c&lt;br&gt;&#xA;व्रतमेतन्मम सदा पृथिव्यामपि विश्रुतम् |&#x9;062a&lt;br&gt;&#xA;स्त्रियां स्त्रीपूर्वके चापि स्त्रीनाम्नि स्त्रीस्वरूपिणि ||&#x9;062c&lt;br&gt;&#xA;न मुञ्चेयमहं बाणानिति कौरवनन्दन |&#x9;063a&lt;br&gt;&#xA;न हन्यामहमेतेन कारणेन शिखण्डिनम् ||&#x9;063c&lt;br&gt;&#xA;एतत्तत्त्वमहं वेद जन्म तात शिखण्डिनः |&#x9;064a&lt;br&gt;&#xA;ततो नैनं हनिष्यामि समरेष्वाततायिनम् ||&#x9;064c&lt;br&gt;&#xA;यदि भीष्मः स्त्रियं हन्याद्धन्यादात्मानमप्युत |&#x9;065a&lt;br&gt;&#xA;नैनं तस्माद्धनिष्यामि दृष्ट्वापि समरे स्थितम् ||&#x9;065c&lt;br&gt;&#xA;सञ्जय उवाच ||&#x9;066 &lt;br&gt;&#xA;एतच्छ्रुत्वा तु कौरव्यो राजा दुर्योधनस्तदा |&#x9;066a&lt;br&gt;&#xA;मुहूर्तमिव स ध्यात्वा भीष्मे युक्तममन्यत ||&#x9;066c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/194/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/194/</guid>
      <description>&lt;p&gt;सञ्जय उवाच ||&#x9;001 &lt;br&gt;&#xA;प्रभातायां तु शर्वर्यां पुनरेव सुतस्तव |&#x9;001a&lt;br&gt;&#xA;मध्ये सर्वस्य सैन्यस्य पितामहमपृच्छत ||&#x9;001c&lt;br&gt;&#xA;पाण्डवेयस्य गाङ्गेय यदेतत्सैन्यमुत्तमम् |&#x9;002a&lt;br&gt;&#xA;प्रभूतनरनागाश्वं महारथसमाकुलम् ||&#x9;002c&lt;br&gt;&#xA;भीमार्जुनप्रभृतिभिर्महेष्वासैर्महाबलैः |&#x9;003a&lt;br&gt;&#xA;लोकपालोपमैर्गुप्तं धृष्टद्युम्नपुरोगमैः ||&#x9;003c&lt;br&gt;&#xA;अप्रधृष्यमनावार्यमुद्वृत्तमिव सागरम् |&#x9;004a&lt;br&gt;&#xA;सेनासागरमक्षोभ्यमपि देवैर्महाहवे ||&#x9;004c&lt;br&gt;&#xA;केन कालेन गाङ्गेय क्षपयेथा महाद्युते |&#x9;005a&lt;br&gt;&#xA;आचार्यो वा महेष्वासः कृपो वा सुमहाबलः ||&#x9;005c&lt;br&gt;&#xA;कर्णो वा समरश्लाघी द्रौणिर्वा द्विजसत्तमः |&#x9;006a&lt;br&gt;&#xA;दिव्यास्त्रविदुषः सर्वे भवन्तो हि बले मम ||&#x9;006c&lt;br&gt;&#xA;एतदिच्छाम्यहं ज्ञातुं परं कौतूहलं हि मे |&#x9;007a&lt;br&gt;&#xA;हृदि नित्यं महाबाहो वक्तुमर्हसि तन्मम ||&#x9;007c&lt;br&gt;&#xA;भीष्म उवाच ||&#x9;008 &lt;br&gt;&#xA;अनुरूपं कुरुश्रेष्ठ त्वय्येतत्पृथिवीपते |&#x9;008a&lt;br&gt;&#xA;बलाबलममित्राणां स्वेषां च यदि पृच्छसि ||&#x9;008c&lt;br&gt;&#xA;शृणु राजन्मम रणे या शक्तिः परमा भवेत् |&#x9;009a&lt;br&gt;&#xA;अस्त्रवीर्यं रणे यच्च भुजयोश्च महाभुज ||&#x9;009c&lt;br&gt;&#xA;आर्जवेनैव युद्धेन योद्धव्य इतरो जनः |&#x9;010a&lt;br&gt;&#xA;मायायुद्धेन मायावी इत्येतद्धर्मनिश्चयः ||&#x9;010c&lt;br&gt;&#xA;हन्यामहं महाबाहो पाण्डवानामनीकिनीम् |&#x9;011a&lt;br&gt;&#xA;दिवसे दिवसे कृत्वा भागं प्रागाह्निकं मम ||&#x9;011c&lt;br&gt;&#xA;योधानां दशसाहस्रं कृत्वा भागं महाद्युते |&#x9;012a&lt;br&gt;&#xA;सहस्रं रथिनामेकमेष भागो मतो मम ||&#x9;012c&lt;br&gt;&#xA;अनेनाहं विधानेन सन्नद्धः सततोत्थितः |&#x9;013a&lt;br&gt;&#xA;क्षपयेयं महत्सैन्यं कालेनानेन भारत ||&#x9;013c&lt;br&gt;&#xA;यदि त्वस्त्राणि मुञ्चेयं महान्ति समरे स्थितः |&#x9;014a&lt;br&gt;&#xA;शतसाहस्रघातीनि हन्यां मासेन भारत ||&#x9;014c&lt;br&gt;&#xA;सञ्जय उवाच ||&#x9;015 &lt;br&gt;&#xA;श्रुत्वा भीष्मस्य तद्वाक्यं राजा दुर्योधनस्तदा |&#x9;015a&lt;br&gt;&#xA;पर्यपृच्छत राजेन्द्र द्रोणमङ्गिरसां वरम् ||&#x9;015c&lt;br&gt;&#xA;आचार्य केन कालेन पाण्डुपुत्रस्य सैनिकान् |&#x9;016a&lt;br&gt;&#xA;निहन्या इति तं द्रोणः प्रत्युवाच हसन्निव ||&#x9;016c&lt;br&gt;&#xA;स्थविरोऽस्मि कुरुश्रेष्ठ मन्दप्राणविचेष्टितः |&#x9;017a&lt;br&gt;&#xA;अस्त्राग्निना निर्दहेयं पाण्डवानामनीकिनीम् ||&#x9;017c&lt;br&gt;&#xA;यथा भीष्मः शान्तनवो मासेनेति मतिर्मम |&#x9;018a&lt;br&gt;&#xA;एषा मे परमा शक्तिरेतन्मे परमं बलम् ||&#x9;018c&lt;br&gt;&#xA;द्वाभ्यामेव तु मासाभ्यां कृपः शारद्वतोऽब्रवीत् |&#x9;019a&lt;br&gt;&#xA;द्रौणिस्तु दशरात्रेण प्रतिजज्ञे बलक्षयम् |&#x9;019c&lt;br&gt;&#xA;कर्णस्तु पञ्चरात्रेण प्रतिजज्ञे महास्त्रवित् ||&#x9;019e&lt;br&gt;&#xA;तच्छ्रुत्वा सूतपुत्रस्य वाक्यं सागरगासुतः |&#x9;020a&lt;br&gt;&#xA;जहास सस्वनं हासं वाक्यं चेदमुवाच ह ||&#x9;020c&lt;br&gt;&#xA;न हि तावद्रणे पार्थं बाणखड्गधनुर्धरम् |&#x9;021a&lt;br&gt;&#xA;वासुदेवसमायुक्तं रथेनोद्यन्तमच्युतम् ||&#x9;021c&lt;br&gt;&#xA;समागच्छसि राधेय तेनैवमभिमन्यसे |&#x9;022a&lt;br&gt;&#xA;शक्यमेवं च भूयश्च त्वया वक्तुं यथेष्टतः ||&#x9;022c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/195/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/195/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;एतच्छ्रुत्वा तु कौन्तेयः सर्वान्भ्रातॄनुपह्वरे |&#x9;001a&lt;br&gt;&#xA;आहूय भरतश्रेष्ठ इदं वचनमब्रवीत् ||&#x9;001c&lt;br&gt;&#xA;धार्तराष्ट्रस्य सैन्येषु ये चारपुरुषा मम |&#x9;002a&lt;br&gt;&#xA;ते प्रवृत्तिं प्रयच्छन्ति ममेमां व्युषितां निशाम् ||&#x9;002c&lt;br&gt;&#xA;दुर्योधनः किलापृच्छदापगेयं महाव्रतम् |&#x9;003a&lt;br&gt;&#xA;केन कालेन पाण्डूनां हन्याः सैन्यमिति प्रभो ||&#x9;003c&lt;br&gt;&#xA;मासेनेति च तेनोक्तो धार्तराष्ट्रः सुदुर्मतिः |&#x9;004a&lt;br&gt;&#xA;तावता चापि कालेन द्रोणोऽपि प्रत्यजानत ||&#x9;004c&lt;br&gt;&#xA;गौतमो द्विगुणं कालमुक्तवानिति नः श्रुतम् |&#x9;005a&lt;br&gt;&#xA;द्रौणिस्तु दशरात्रेण प्रतिजज्ञे महास्त्रवित् ||&#x9;005c&lt;br&gt;&#xA;तथा दिव्यास्त्रवित्कर्णः सम्पृष्टः कुरुसंसदि |&#x9;006a&lt;br&gt;&#xA;पञ्चभिर्दिवसैर्हन्तुं स सैन्यं प्रतिजज्ञिवान् ||&#x9;006c&lt;br&gt;&#xA;तस्मादहमपीच्छामि श्रोतुमर्जुन ते वचः |&#x9;007a&lt;br&gt;&#xA;कालेन कियता शत्रून्क्षपयेरिति संयुगे ||&#x9;007c&lt;br&gt;&#xA;एवमुक्तो गुडाकेशः पार्थिवेन धनञ्जयः |&#x9;008a&lt;br&gt;&#xA;वासुदेवमवेक्ष्येदं वचनं प्रत्यभाषत ||&#x9;008c&lt;br&gt;&#xA;सर्व एते महात्मानः कृतास्त्राश्चित्रयोधिनः |&#x9;009a&lt;br&gt;&#xA;असंशयं महाराज हन्युरेव बलं तव ||&#x9;009c&lt;br&gt;&#xA;अपैतु ते मनस्तापो यथासत्यं ब्रवीम्यहम् |&#x9;010a&lt;br&gt;&#xA;हन्यामेकरथेनाहं वासुदेवसहायवान् ||&#x9;010c&lt;br&gt;&#xA;सामरानपि लोकांस्त्रीन्सहस्थावरजङ्गमान् |&#x9;011a&lt;br&gt;&#xA;भूतं भव्यं भविष्यच्च निमेषादिति मे मतिः ||&#x9;011c&lt;br&gt;&#xA;यत्तद्घोरं पशुपतिः प्रादादस्त्रं महन्मम |&#x9;012a&lt;br&gt;&#xA;कैराते द्वन्द्वयुद्धे वै तदिदं मयि वर्तते ||&#x9;012c&lt;br&gt;&#xA;यद्युगान्ते पशुपतिः सर्वभूतानि संहरन् |&#x9;013a&lt;br&gt;&#xA;प्रयुङ्क्ते पुरुषव्याघ्र तदिदं मयि वर्तते ||&#x9;013c&lt;br&gt;&#xA;तन्न जानाति गाङ्गेयो न द्रोणो न च गौतमः |&#x9;014a&lt;br&gt;&#xA;न च द्रोणसुतो राजन्कुत एव तु सूतजः ||&#x9;014c&lt;br&gt;&#xA;न तु युक्तं रणे हन्तुं दिव्यैरस्त्रैः पृथग्जनम् |&#x9;015a&lt;br&gt;&#xA;आर्जवेनैव युद्धेन विजेष्यामो वयं परान् ||&#x9;015c&lt;br&gt;&#xA;तथेमे पुरुषव्याघ्राः सहायास्तव पार्थिव |&#x9;016a&lt;br&gt;&#xA;सर्वे दिव्यास्त्रविदुषः सर्वे युद्धाभिनन्दिनः ||&#x9;016c&lt;br&gt;&#xA;वेदान्तावभृथस्नाताः सर्व एतेऽपराजिताः |&#x9;017a&lt;br&gt;&#xA;निहन्युः समरे सेनां देवानामपि पाण्डव ||&#x9;017c&lt;br&gt;&#xA;शिखण्डी युयुधानश्च धृष्टद्युम्नश्च पार्षतः |&#x9;018a&lt;br&gt;&#xA;भीमसेनो यमौ चोभौ युधामन्यूत्तमौजसौ ||&#x9;018c&lt;br&gt;&#xA;विराटद्रुपदौ चोभौ भीष्मद्रोणसमौ युधि |&#x9;019a&lt;br&gt;&#xA;स्वयं चापि समर्थोऽसि त्रैलोक्योत्सादने अपि ||&#x9;019c&lt;br&gt;&#xA;क्रोधाद्यं पुरुषं पश्येस्त्वं वासवसमद्युते |&#x9;020a&lt;br&gt;&#xA;क्षिप्रं न स भवेद्व्यक्तमिति त्वां वेद्मि कौरव ||&#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/196/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/196/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;ततः प्रभाते विमले धार्तराष्ट्रेण चोदिताः |&#x9;001a&lt;br&gt;&#xA;दुर्योधनेन राजानः प्रययुः पाण्डवान्प्रति ||&#x9;001c&lt;br&gt;&#xA;आप्लाव्य शुचयः सर्वे स्रग्विणः शुक्लवाससः |&#x9;002a&lt;br&gt;&#xA;गृहीतशस्त्रा ध्वजिनः स्वस्ति वाच्य हुताग्नयः ||&#x9;002c&lt;br&gt;&#xA;सर्वे वेदविदः शूराः सर्वे सुचरितव्रताः |&#x9;003a&lt;br&gt;&#xA;सर्वे कर्मकृतश्चैव सर्वे चाहवलक्षणाः ||&#x9;003c&lt;br&gt;&#xA;आहवेषु पराल्ँलोकाञ्जिगीषन्तो महाबलाः |&#x9;004a&lt;br&gt;&#xA;एकाग्रमनसः सर्वे श्रद्दधानाः परस्य च ||&#x9;004c&lt;br&gt;&#xA;विन्दानुविन्दावावन्त्यौ केकया बाह्लिकैः सह |&#x9;005a&lt;br&gt;&#xA;प्रययुः सर्व एवैते भारद्वाजपुरोगमाः ||&#x9;005c&lt;br&gt;&#xA;अश्वत्थामा शान्तनवः सैन्धवोऽथ जयद्रथः |&#x9;006a&lt;br&gt;&#xA;दाक्षिणात्याः प्रतीच्याश्च पार्वतीयाश्च ये रथाः ||&#x9;006c&lt;br&gt;&#xA;गान्धारराजः शकुनिः प्राच्योदीच्याश्च सर्वशः |&#x9;007a&lt;br&gt;&#xA;शकाः किराता यवनाः शिबयोऽथ वसातयः ||&#x9;007c&lt;br&gt;&#xA;स्वैः स्वैरनीकैः सहिताः परिवार्य महारथम् |&#x9;008a&lt;br&gt;&#xA;एते महारथाः सर्वे द्वितीये निर्ययुर्बले ||&#x9;008c&lt;br&gt;&#xA;कृतवर्मा सहानीकस्त्रिगर्ताश्च महाबलाः |&#x9;009a&lt;br&gt;&#xA;दुर्योधनश्च नृपतिर्भ्रातृभिः परिवारितः ||&#x9;009c&lt;br&gt;&#xA;शलो भूरिश्रवाः शल्यः कौसल्योऽथ बृहद्बलः |&#x9;010a&lt;br&gt;&#xA;एते पश्चादवर्तन्त धार्तराष्ट्रपुरोगमाः ||&#x9;010c&lt;br&gt;&#xA;ते समेन पथा यात्वा योत्स्यमाना महारथाः |&#x9;011a&lt;br&gt;&#xA;कुरुक्षेत्रस्य पश्चार्धे व्यवतिष्ठन्त दंशिताः ||&#x9;011c&lt;br&gt;&#xA;दुर्योधनस्तु शिबिरं कारयामास भारत |&#x9;012a&lt;br&gt;&#xA;यथैव हास्तिनपुरं द्वितीयं समलङ्कृतम् ||&#x9;012c&lt;br&gt;&#xA;न विशेषं विजानन्ति पुरस्य शिबिरस्य वा |&#x9;013a&lt;br&gt;&#xA;कुशला अपि राजेन्द्र नरा नगरवासिनः ||&#x9;013c&lt;br&gt;&#xA;तादृशान्येव दुर्गाणि राज्ञामपि महीपतिः |&#x9;014a&lt;br&gt;&#xA;कारयामास कौरव्यः शतशोऽथ सहस्रशः ||&#x9;014c&lt;br&gt;&#xA;पञ्चयोजनमुत्सृज्य मण्डलं तद्रणाजिरम् |&#x9;015a&lt;br&gt;&#xA;सेनानिवेशास्ते राजन्नाविशञ्शतसङ्घशः ||&#x9;015c&lt;br&gt;&#xA;तत्र ते पृथिवीपाला यथोत्साहं यथाबलम् |&#x9;016a&lt;br&gt;&#xA;विविशुः शिबिराण्याशु द्रव्यवन्ति सहस्रशः ||&#x9;016c&lt;br&gt;&#xA;तेषां दुर्योधनो राजा ससैन्यानां महात्मनाम् |&#x9;017a&lt;br&gt;&#xA;व्यादिदेश सबाह्यानां भक्ष्यभोज्यमनुत्तमम् ||&#x9;017c&lt;br&gt;&#xA;सगजाश्वमनुष्याणां ये च शिल्पोपजीविनः |&#x9;018a&lt;br&gt;&#xA;ये चान्येऽनुगतास्तत्र सूतमागधबन्दिनः ||&#x9;018c&lt;br&gt;&#xA;वणिजो गणिका वारा ये चैव प्रेक्षका जनाः |&#x9;019a&lt;br&gt;&#xA;सर्वांस्तान्कौरवो राजा विधिवत्प्रत्यवैक्षत ||&#x9;019c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/05/197/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/05/197/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;तथैव राजा कौन्तेयो धर्मपुत्रो युधिष्ठिरः |&#x9;001a&lt;br&gt;&#xA;धृष्टद्युम्नमुखान्वीरांश्चोदयामास भारत ||&#x9;001c&lt;br&gt;&#xA;चेदिकाशिकरूषाणां नेतारं दृढविक्रमम् |&#x9;002a&lt;br&gt;&#xA;सेनापतिममित्रघ्नं धृष्टकेतुमथादिशत् ||&#x9;002c&lt;br&gt;&#xA;विराटं द्रुपदं चैव युयुधानं शिखण्डिनम् |&#x9;003a&lt;br&gt;&#xA;पाञ्चाल्यौ च महेष्वासौ युधामन्यूत्तमौजसौ ||&#x9;003c&lt;br&gt;&#xA;ते शूराश्चित्रवर्माणस्तप्तकुण्डलधारिणः |&#x9;004a&lt;br&gt;&#xA;आज्यावसिक्ता ज्वलिता धिष्ण्येष्विव हुताशनाः |&#x9;004c&lt;br&gt;&#xA;अशोभन्त महेष्वासा ग्रहाः प्रज्वलिता इव ||&#x9;004e&lt;br&gt;&#xA;सोऽथ सैन्यं यथायोगं पूजयित्वा नरर्षभः |&#x9;005a&lt;br&gt;&#xA;दिदेश तान्यनीकानि प्रयाणाय महीपतिः ||&#x9;005c&lt;br&gt;&#xA;अभिमन्युं बृहन्तं च द्रौपदेयांश्च सर्वशः |&#x9;006a&lt;br&gt;&#xA;धृष्टद्युम्नमुखानेतान्प्राहिणोत्पाण्डुनन्दनः ||&#x9;006c&lt;br&gt;&#xA;भीमं च युयुधानं च पाण्डवं च धनञ्जयम् |&#x9;007a&lt;br&gt;&#xA;द्वितीयं प्रेषयामास बलस्कन्धं युधिष्ठिरः ||&#x9;007c&lt;br&gt;&#xA;भाण्डं समारोपयतां चरतां सम्प्रधावताम् |&#x9;008a&lt;br&gt;&#xA;हृष्टानां तत्र योधानां शब्दो दिवमिवास्पृशत् ||&#x9;008c&lt;br&gt;&#xA;स्वयमेव ततः पश्चाद्विराटद्रुपदान्वितः |&#x9;009a&lt;br&gt;&#xA;तथान्यैः पृथिवीपालैः सह प्रायान्महीपतिः ||&#x9;009c&lt;br&gt;&#xA;भीमधन्वायनी सेना धृष्टद्युम्नपुरस्कृता |&#x9;010a&lt;br&gt;&#xA;गङ्गेव पूर्णा स्तिमिता स्यन्दमाना व्यदृश्यत ||&#x9;010c&lt;br&gt;&#xA;ततः पुनरनीकानि व्ययोजयत बुद्धिमान् |&#x9;011a&lt;br&gt;&#xA;मोहयन्धृतराष्ट्रस्य पुत्राणां बुद्धिनिस्रवम् ||&#x9;011c&lt;br&gt;&#xA;द्रौपदेयान्महेष्वासानभिमन्युं च पाण्डवः |&#x9;012a&lt;br&gt;&#xA;नकुलं सहदेवं च सर्वांश्चैव प्रभद्रकान् |&#x9;012c&lt;br&gt;&#xA;दश चाश्वसहस्राणि द्विसाहस्रं च दन्तिनः |&#x9;013a&lt;br&gt;&#xA;अयुतं च पदातीनां रथाः पञ्चशतास्तथा ||&#x9;013c&lt;br&gt;&#xA;भीमसेनं च दुर्धर्षं प्रथमं प्रादिशद्बलम् |&#x9;014a&lt;br&gt;&#xA;मध्यमे तु विराटं च जयत्सेनं च मागधम् ||&#x9;014c&lt;br&gt;&#xA;महारथौ च पाञ्चाल्यौ युधामन्यूत्तमौजसौ |&#x9;015a&lt;br&gt;&#xA;वीर्यवन्तौ महात्मानौ गदाकार्मुकधारिणौ |&#x9;015c&lt;br&gt;&#xA;अन्वयातां ततो मध्ये वासुदेवधनञ्जयौ ||&#x9;015e&lt;br&gt;&#xA;बभूवुरतिसंरब्धाः कृतप्रहरणा नराः |&#x9;016a&lt;br&gt;&#xA;तेषां विंशतिसाहस्रा ध्वजाः शूरैरधिष्ठिताः ||&#x9;016c&lt;br&gt;&#xA;पञ्च नागसहस्राणि रथवंशाश्च सर्वशः |&#x9;017a&lt;br&gt;&#xA;पदातयश्च ये शूराः कार्मुकासिगदाधराः |&#x9;017c&lt;br&gt;&#xA;सहस्रशोऽन्वयुः पश्चादग्रतश्च सहस्रशः ||&#x9;017e&lt;br&gt;&#xA;युधिष्ठिरो यत्र सैन्ये स्वयमेव बलार्णवे |&#x9;018a&lt;br&gt;&#xA;तत्र ते पृथिवीपाला भूयिष्ठं पर्यवस्थिताः ||&#x9;018c&lt;br&gt;&#xA;तत्र नागसहस्राणि हयानामयुतानि च |&#x9;019a&lt;br&gt;&#xA;तथा रथसहस्राणि पदातीनां च भारत |&#x9;019c&lt;br&gt;&#xA;यदाश्रित्याभियुयुधे धार्तराष्ट्रं सुयोधनम् ||&#x9;019e&lt;br&gt;&#xA;ततोऽन्ये शतशः पश्चात्सहस्रायुतशो नराः |&#x9;020a&lt;br&gt;&#xA;नदन्तः प्रययुस्तेषामनीकानि सहस्रशः ||&#x9;020c&lt;br&gt;&#xA;तत्र भेरीसहस्राणि शङ्खानामयुतानि च |&#x9;021a&lt;br&gt;&#xA;वादयन्ति स्म संहृष्टाः सहस्रायुतशो नराः ||&#x9;021c&lt;/p&gt;</description>
    </item>
  </channel>
</rss>
