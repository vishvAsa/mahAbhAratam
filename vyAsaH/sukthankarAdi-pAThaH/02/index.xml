<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०२ on महाभारते विश्वासटिप्पन्यः</title>
    <link>https://vishvAsa.github.io/mahAbhAratam/vyAsaH/sukthankarAdi-pAThaH/02/</link>
    <description>Recent content in &#43;०२ on महाभारते विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/mahAbhAratam/vyAsaH/sukthankarAdi-pAThaH/02/index.xml" rel="self" type="application/rss+xml" />
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/001/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/001/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;ततोऽब्रवीन्मयः पार्थं वासुदेवस्य सन्निधौ&#x9;001a&lt;br&gt;&#xA;प्राञ्जलिः श्लक्ष्णया वाचा पूजयित्वा पुनः पुनः&#x9;001c&lt;br&gt;&#xA;002a   अस्माच्च कृष्णात्सङ्क्रुद्धात्पावकाच्च दिधक्षतः&#xA;002c   त्वया त्रातोऽस्मि कौन्तेय ब्रूहि किं करवाणि ते&#xA;003    अर्जुन उवाच&#xA;003a   कृतमेव त्वया सर्वं स्वस्ति गच्छ महासुर&#xA;003c   प्रीतिमान्भव मे नित्यं प्रीतिमन्तो वयं च ते&#xA;004    मय उवाच&#xA;004a   युक्तमेतत्त्वयि विभो यथात्थ पुरुषर्षभ&#xA;004c   प्रीतिपूर्वमहं किञ्चित्कर्तुमिच्छामि भारत&#xA;005a   अहं हि विश्वकर्मा वै दानवानां महाकविः&#xA;005c   सोऽहं वै त्वत्कृते किञ्चित्कर्तुमिच्छामि पाण्डव&#xA;006    अर्जुन उवाच&#xA;006a   प्राणकृच्छ्राद्विमुक्तं त्वमात्मानं मन्यसे मया&#xA;006c   एवं गते न शक्ष्यामि किञ्चित्कारयितुं त्वया&#xA;007a   न चापि तव सङ्कल्पं मोघमिच्छामि दानव&#xA;007c   कृष्णस्य क्रियतां किञ्चित्तथा प्रतिकृतं मयि&#xA;008    वैशम्पायन उवाच&#xA;008a   चोदितो वासुदेवस्तु मयेन भरतर्षभ&#xA;008c   मुहूर्तमिव सन्दध्यौ किमयं चोद्यतामिति&#xA;009a   चोदयामास तं कृष्णः सभा वै क्रियतामिति&#xA;009c   धर्मराजस्य दैतेय यादृशीमिह मन्यसे&#xA;010a   यां कृतां नानुकुर्युस्ते मानवाः प्रेक्ष्य विस्मिताः&#xA;010c   मनुष्यलोके कृत्स्नेऽस्मिंस्तादृशीं कुरु वै सभाम्&#xA;011a   यत्र दिव्यानभिप्रायान्पश्येम विहितांस्त्वया&#xA;011c   आसुरान्मानुषांश्चैव तां सभां कुरु वै मय&#xA;012a   प्रतिगृह्य तु तद्वाक्यं सम्प्रहृष्टो मयस्तदा&#xA;012c   विमानप्रतिमां चक्रे पाण्डवस्य सभां मुदा&#xA;013a   ततः कृष्णश्च पार्थश्च धर्मराजे युधिष्ठिरे&#xA;013c   सर्वमेतद्यथावेद्य दर्शयामासतुर्मयम्&#xA;014a   तस्मै युधिष्ठिरः पूजां यथार्हमकरोत्तदा&#xA;014c   स तु तां प्रतिजग्राह मयः सत्कृत्य सत्कृतः&#xA;015a   स पूर्वदेवचरितं तत्र तत्र विशां पते&#xA;015c   कथयामास दैतेयः पाण्डुपुत्रेषु भारत&#xA;016a   स कालं कञ्चिदाश्वस्य विश्वकर्मा प्रचिन्त्य च&#xA;016c   सभां प्रचक्रमे कर्तुं पाण्डवानां महात्मनाम्&#xA;017a   अभिप्रायेण पार्थानां कृष्णस्य च महात्मनः&#xA;017c   पुण्येऽहनि महातेजाः कृतकौतुकमङ्गलः&#xA;018a   तर्पयित्वा द्विजश्रेष्ठान्पायसेन सहस्रशः&#xA;018c   धनं बहुविधं दत्त्वा तेभ्य एव च वीर्यवान्&#xA;019a   सर्वर्तुगुणसम्पन्नां दिव्यरूपां मनोरमाम्&#xA;019c   दशकिष्कुसहस्रां तां मापयामास सर्वतः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/002/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/002/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;उषित्वा खाण्डवप्रस्थे सुखवासं जनार्दनः&#x9;001a&lt;br&gt;&#xA;पार्थैः प्रीतिसमायुक्तैः पूजनार्होऽभिपूजितः&#x9;001c&lt;br&gt;&#xA;गमनाय मतिं चक्रे पितुर्दर्शनलालसः&#x9;002a&lt;br&gt;&#xA;धर्मराजमथामन्त्र्य पृथां च पृथुलोचनः&#x9;002c&lt;br&gt;&#xA;ववन्दे चरणौ मूर्ध्ना जगद्वन्द्यः पितृष्वसुः&#x9;003a&lt;br&gt;&#xA;स तया मूर्ध्न्युपाघ्रातः परिष्वक्तश्च केशवः&#x9;003c&lt;br&gt;&#xA;ददर्शानन्तरं कृष्णो भगिनीं स्वां महायशाः&#x9;004a&lt;br&gt;&#xA;तामुपेत्य हृषीकेशः प्रीत्या बाष्पसमन्वितः&#x9;004c&lt;br&gt;&#xA;अर्थ्यं तथ्यं हितं वाक्यं लघु युक्तमनुत्तमम्&#x9;005a&lt;br&gt;&#xA;उवाच भगवान्भद्रां सुभद्रां भद्रभाषिणीम्&#x9;005c&lt;br&gt;&#xA;तया स्वजनगामीनि श्रावितो वचनानि सः&#x9;006a&lt;br&gt;&#xA;सम्पूजितश्चाप्यसकृच्छिरसा चाभिवादितः&#x9;006c&lt;br&gt;&#xA;तामनुज्ञाप्य वार्ष्णेयः प्रतिनन्द्य च भामिनीम्&#x9;007a&lt;br&gt;&#xA;ददर्शानन्तरं कृष्णां धौम्यं चापि जनार्दनः&#x9;007c&lt;br&gt;&#xA;ववन्दे च यथान्यायं धौम्यं पुरुषसत्तमः&#x9;008a&lt;br&gt;&#xA;द्रौपदीं सान्त्वयित्वा च आमन्त्र्य च जनार्दनः&#x9;008c&lt;br&gt;&#xA;भ्रातॄनभ्यगमद्धीमान्पार्थेन सहितो बली&#x9;009a&lt;br&gt;&#xA;भ्रातृभिः पञ्चभिः कृष्णो वृतः शक्र इवामरैः&#x9;009c&lt;br&gt;&#xA;अर्चयामास देवांश्च द्विजांश्च यदुपुङ्गवः&#x9;010a&lt;br&gt;&#xA;माल्यजप्यनमस्कारैर्गन्धैरुच्चावचैरपि&#x9;010c&lt;br&gt;&#xA;स कृत्वा सर्वकार्याणि प्रतस्थे तस्थुषां वरः&#x9;010e&lt;br&gt;&#xA;स्वस्ति वाच्यार्हतो विप्रान्दधिपात्रफलाक्षतैः&#x9;011a&lt;br&gt;&#xA;वसु प्रदाय च ततः प्रदक्षिणमवर्तत&#x9;011c&lt;br&gt;&#xA;काञ्चनं रथमास्थाय तार्क्ष्यकेतनमाशुगम्&#x9;012a&lt;br&gt;&#xA;गदाचक्रासिशार्ङ्गाद्यैरायुधैश्च समन्वितम्&#x9;012c&lt;br&gt;&#xA;तिथावथ च नक्षत्रे मुहूर्ते च गुणान्विते&#x9;013a&lt;br&gt;&#xA;प्रययौ पुण्डरीकाक्षः सैन्यसुग्रीववाहनः&#x9;013c&lt;br&gt;&#xA;अन्वारुरोह चाप्येनं प्रेम्णा राजा युधिष्ठिरः&#x9;014a&lt;br&gt;&#xA;अपास्य चास्य यन्तारं दारुकं यन्तृसत्तमम्&#x9;014c&lt;br&gt;&#xA;अभीषून्सम्प्रजग्राह स्वयं कुरुपतिस्तदा&#x9;014e&lt;br&gt;&#xA;उपारुह्यार्जुनश्चापि चामरव्यजनं सितम्&#x9;015a&lt;br&gt;&#xA;रुक्मदण्डं बृहन्मूर्ध्नि दुधावाभिप्रदक्षिणम्&#x9;015c&lt;br&gt;&#xA;तथैव भीमसेनोऽपि यमाभ्यां सहितो वशी&#x9;016a&lt;br&gt;&#xA;पृष्ठतोऽनुययौ कृष्णमृत्विक्पौरजनैर्वृतः&#x9;016c&lt;br&gt;&#xA;स तथा भ्रातृभिः सार्धं केशवः परवीरहा&#x9;017a&lt;br&gt;&#xA;अनुगम्यमानः शुशुभे शिष्यैरिव गुरुः प्रियैः&#x9;017c&lt;br&gt;&#xA;पार्थमामन्त्र्य गोविन्दः परिष्वज्य च पीडितम्&#x9;018a&lt;br&gt;&#xA;युधिष्ठिरं पूजयित्वा भीमसेनं यमौ तथा&#x9;018c&lt;br&gt;&#xA;परिष्वक्तो भृशं ताभ्यां यमाभ्यामभिवादितः&#x9;019a&lt;br&gt;&#xA;ततस्तैः संविदं कृत्वा यथावन्मधुसूदनः&#x9;019c&lt;br&gt;&#xA;निवर्तयित्वा च तदा पाण्डवान्सपदानुगान्&#x9;020a&lt;br&gt;&#xA;स्वां पुरीं प्रययौ कृष्णः पुरन्दर इवापरः&#x9;020c&lt;br&gt;&#xA;लोचनैरनुजग्मुस्ते तमा दृष्टिपथात्तदा&#x9;021a&lt;br&gt;&#xA;मनोभिरनुजग्मुस्ते कृष्णं प्रीतिसमन्वयात्&#x9;021c&lt;br&gt;&#xA;अतृप्तमनसामेव तेषां केशवदर्शने&#x9;022a&lt;br&gt;&#xA;क्षिप्रमन्तर्दधे शौरिश्चक्षुषां प्रियदर्शनः&#x9;022c&lt;br&gt;&#xA;अकामा इव पार्थास्ते गोविन्दगतमानसाः&#x9;023a&lt;br&gt;&#xA;निवृत्योपययुः सर्वे स्वपुरं पुरुषर्षभाः&#x9;023c&lt;br&gt;&#xA;स्यन्दनेनाथ कृष्णोऽपि समये द्वारकामगात्&#x9;023e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/003/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/003/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;अथाब्रवीन्मयः पार्थमर्जुनं जयतां वरम्&#x9;001a&lt;br&gt;&#xA;आपृच्छे त्वां गमिष्यामि क्षिप्रमेष्यामि चाप्यहम्&#x9;001c&lt;br&gt;&#xA;उत्तरेण तु कैलासं मैनाकं पर्वतं प्रति&#x9;002a&lt;br&gt;&#xA;यक्ष्यमाणेषु सर्वेषु दानवेषु तदा मया&#x9;002c&lt;br&gt;&#xA;कृतं मणिमयं भाण्डं रम्यं बिन्दुसरः प्रति&#x9;002e&lt;br&gt;&#xA;सभायां सत्यसन्धस्य यदासीद्वृषपर्वणः&#x9;003a&lt;br&gt;&#xA;आगमिष्यामि तद्गृह्य यदि तिष्ठति भारत&#x9;003c&lt;br&gt;&#xA;ततः सभां करिष्यामि पाण्डवाय यशस्विने&#x9;004a&lt;br&gt;&#xA;मनःप्रह्लादिनीं चित्रां सर्वरत्नविभूषिताम्&#x9;004c&lt;br&gt;&#xA;अस्ति बिन्दुसरस्येव गदा श्रेष्ठा कुरूद्वह&#x9;005a&lt;br&gt;&#xA;निहिता यौवनाश्वेन राज्ञा हत्वा रणे रिपून्&#x9;005c&lt;br&gt;&#xA;सुवर्णबिन्दुभिश्चित्रा गुर्वी भारसहा दृढा&#x9;005e&lt;br&gt;&#xA;सा वै शतसहस्रस्य सम्मिता सर्वघातिनी&#x9;006a&lt;br&gt;&#xA;अनुरूपा च भीमस्य गाण्डीवं भवतो यथा&#x9;006c&lt;br&gt;&#xA;वारुणश्च महाशङ्खो देवदत्तः सुघोषवान्&#x9;007a&lt;br&gt;&#xA;सर्वमेतत्प्रदास्यामि भवते नात्र संशयः&#x9;007c&lt;br&gt;&#xA;इत्युक्त्वा सोऽसुरः पार्थं प्रागुदीचीमगाद्दिशम्&#x9;007e&lt;br&gt;&#xA;उत्तरेण तु कैलासं मैनाकं पर्वतं प्रति&#x9;008a&lt;br&gt;&#xA;हिरण्यशृङ्गो भगवान्महामणिमयो गिरिः&#x9;008c&lt;br&gt;&#xA;रम्यं बिन्दुसरो नाम यत्र राजा भगीरथः&#x9;009a&lt;br&gt;&#xA;दृष्ट्वा भागीरथीं गङ्गामुवास बहुलाः समाः&#x9;009c&lt;br&gt;&#xA;यत्रेष्ट्वा सर्वभूतानामीश्वरेण महात्मना&#x9;010a&lt;br&gt;&#xA;आहृताः क्रतवो मुख्याः शतं भरतसत्तम&#x9;010c&lt;br&gt;&#xA;यत्र यूपा मणिमयाश्चित्याश्चापि हिरण्मयाः&#x9;011a&lt;br&gt;&#xA;शोभार्थं विहितास्तत्र न तु दृष्टान्ततः कृताः&#x9;011c&lt;br&gt;&#xA;यत्रेष्ट्वा स गतः सिद्धिं सहस्राक्षः शचीपतिः&#x9;012a&lt;br&gt;&#xA;यत्र भूतपतिः सृष्ट्वा सर्वलोकान्सनातनः&#x9;012c&lt;br&gt;&#xA;उपास्यते तिग्मतेजा वृतो भूतैः सहस्रशः&#x9;012e&lt;br&gt;&#xA;नरनारायणौ ब्रह्मा यमः स्थाणुश्च पञ्चमः&#x9;013a&lt;br&gt;&#xA;उपासते यत्र सत्रं सहस्रयुगपर्यये&#x9;013c&lt;br&gt;&#xA;यत्रेष्टं वासुदेवेन सत्रैर्वर्षसहस्रकैः&#x9;014a&lt;br&gt;&#xA;श्रद्दधानेन सततं शिष्टसम्प्रतिपत्तये&#x9;014c&lt;br&gt;&#xA;सुवर्णमालिनो यूपाश्चित्याश्चाप्यतिभास्वराः&#x9;015a&lt;br&gt;&#xA;ददौ यत्र सहस्राणि प्रयुतानि च केशवः&#x9;015c&lt;br&gt;&#xA;तत्र गत्वा स जग्राह गदां शङ्खं च भारत&#x9;016a&lt;br&gt;&#xA;स्फाटिकं च सभाद्रव्यं यदासीद्वृषपर्वणः&#x9;016c&lt;br&gt;&#xA;किङ्करैः सह रक्षोभिरगृह्णात्सर्वमेव तत्&#x9;016e&lt;br&gt;&#xA;तदाहृत्य तु तां चक्रे सोऽसुरोऽप्रतिमां सभाम्&#x9;017a&lt;br&gt;&#xA;विश्रुतां त्रिषु लोकेषु दिव्यां मणिमयीं शुभाम्&#x9;017c&lt;br&gt;&#xA;गदां च भीमसेनाय प्रवरां प्रददौ तदा&#x9;018a&lt;br&gt;&#xA;देवदत्तं च पार्थाय ददौ शङ्खमनुत्तमम्&#x9;018c&lt;br&gt;&#xA;सभा तु सा महाराज शातकुम्भमयद्रुमा&#x9;019a&lt;br&gt;&#xA;दश किष्कुसहस्राणि समन्तादायताभवत्&#x9;019c&lt;br&gt;&#xA;यथा वह्नेर्यथार्कस्य सोमस्य च यथैव सा&#x9;020a&lt;br&gt;&#xA;भ्राजमाना तथा दिव्या बभार परमं वपुः&#x9;020c&lt;br&gt;&#xA;प्रतिघ्नतीव प्रभया प्रभामर्कस्य भास्वराम्&#x9;021a&lt;br&gt;&#xA;प्रबभौ ज्वलमानेव दिव्या दिव्येन वर्चसा&#x9;021c&lt;br&gt;&#xA;नगमेघप्रतीकाशा दिवमावृत्य विष्ठिता&#x9;022a&lt;br&gt;&#xA;आयता विपुला श्लक्ष्णा विपाप्मा विगतक्लमा&#x9;022c&lt;br&gt;&#xA;उत्तमद्रव्यसम्पन्ना मणिप्राकारमालिनी&#x9;023a&lt;br&gt;&#xA;बहुरत्ना बहुधना सुकृता विश्वकर्मणा&#x9;023c&lt;br&gt;&#xA;न दाशार्ही सुधर्मा वा ब्रह्मणो वापि तादृशी&#x9;024a&lt;br&gt;&#xA;आसीद्रूपेण सम्पन्ना यां चक्रेऽप्रतिमां मयः&#x9;024c&lt;br&gt;&#xA;तां स्म तत्र मयेनोक्ता रक्षन्ति च वहन्ति च&#x9;025a&lt;br&gt;&#xA;सभामष्टौ सहस्राणि किङ्करा नाम राक्षसाः&#x9;025c&lt;br&gt;&#xA;अन्तरिक्षचरा घोरा महाकाया महाबलाः&#x9;026a&lt;br&gt;&#xA;रक्ताक्षाः पिङ्गलाक्षाश्च शुक्तिकर्णाः प्रहारिणः&#x9;026c&lt;br&gt;&#xA;तस्यां सभायां नलिनीं चकाराप्रतिमां मयः&#x9;027a&lt;br&gt;&#xA;वैडूर्यपत्रविततां मणिनालमयाम्बुजाम्&#x9;027c&lt;br&gt;&#xA;पद्मसौगन्धिकवतीं नानाद्विजगणायुताम्&#x9;028a&lt;br&gt;&#xA;पुष्पितैः पङ्कजैश्चित्रां कूर्ममत्स्यैश्च शोभिताम्&#x9;028c&lt;br&gt;&#xA;सूपतीर्थामकलुषां सर्वर्तुसलिलां शुभाम्&#x9;029a&lt;br&gt;&#xA;मारुतेनैव चोद्धूतैर्मुक्ताबिन्दुभिराचिताम्&#x9;029c&lt;br&gt;&#xA;मणिरत्नचितां तां तु केचिदभ्येत्य पार्थिवाः&#x9;030a&lt;br&gt;&#xA;दृष्ट्वापि नाभ्यजानन्त तेऽज्ञानात्प्रपतन्त्युत&#x9;030c&lt;br&gt;&#xA;तां सभामभितो नित्यं पुष्पवन्तो महाद्रुमाः&#x9;031a&lt;br&gt;&#xA;आसन्नानाविधा नीलाः शीतच्छाया मनोरमाः&#x9;031c&lt;br&gt;&#xA;काननानि सुगन्धीनि पुष्करिण्यश्च सर्वशः&#x9;032a&lt;br&gt;&#xA;हंसकारण्डवयुताश्चक्रवाकोपशोभिताः&#x9;032c&lt;br&gt;&#xA;जलजानां च माल्यानां स्थलजानां च सर्वशः&#x9;033a&lt;br&gt;&#xA;मारुतो गन्धमादाय पाण्डवान्स्म निषेवते&#x9;033c&lt;br&gt;&#xA;ईदृशीं तां सभां कृत्वा मासैः परिचतुर्दशैः&#x9;034a&lt;br&gt;&#xA;निष्ठितां धर्मराजाय मयो राज्ञे न्यवेदयत्&#x9;034c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/004/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/004/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;ततः प्रवेशनं चक्रे तस्यां राजा युधिष्ठिरः&#x9;001a&lt;br&gt;&#xA;अयुतं भोजयामास ब्राह्मणानां नराधिपः&#x9;001c&lt;br&gt;&#xA;घृतपायसेन मधुना भक्ष्यैर्मूलफलैस्तथा&#x9;002a&lt;br&gt;&#xA;अहतैश्चैव वासोभिर्माल्यैरुच्चावचैरपि&#x9;002c&lt;br&gt;&#xA;ददौ तेभ्यः सहस्राणि गवां प्रत्येकशः प्रभुः&#x9;003a&lt;br&gt;&#xA;पुण्याहघोषस्तत्रासीद्दिवस्पृगिव भारत&#x9;003c&lt;br&gt;&#xA;वादित्रैर्विविधैर्गीतैर्गन्धैरुच्चावचैरपि&#x9;004a&lt;br&gt;&#xA;पूजयित्वा कुरुश्रेष्ठो दैवतानि निवेश्य च&#x9;004c&lt;br&gt;&#xA;तत्र मल्ला नटा झल्लाः सूता वैतालिकास्तथा&#x9;005a&lt;br&gt;&#xA;उपतस्थुर्महात्मानं सप्तरात्रं युधिष्ठिरम्&#x9;005c&lt;br&gt;&#xA;तथा स कृत्वा पूजां तां भ्रातृभिः सह पाण्डवः&#x9;006a&lt;br&gt;&#xA;तस्यां सभायां रम्यायां रेमे शक्रो यथा दिवि&#x9;006c&lt;br&gt;&#xA;सभायामृषयस्तस्यां पाण्डवैः सह आसते&#x9;007a&lt;br&gt;&#xA;आसाञ्चक्रुर्नरेन्द्राश्च नानादेशसमागताः&#x9;007c&lt;br&gt;&#xA;असितो देवलः सत्यः सर्पमाली महाशिराः&#x9;008a&lt;br&gt;&#xA;अर्वावसुः सुमित्रश्च मैत्रेयः शुनको बलिः&#x9;008c&lt;br&gt;&#xA;बको दाल्भ्यः स्थूलशिराः कृष्णद्वैपायनः शुकः&#x9;009a&lt;br&gt;&#xA;सुमन्तुर्जैमिनिः पैलो व्यासशिष्यास्तथा वयम्&#x9;009c&lt;br&gt;&#xA;तित्तिरिर्याज्ञवल्क्यश्च ससुतो लोमहर्षणः&#x9;010a&lt;br&gt;&#xA;अप्सुहोम्यश्च धौम्यश्च आणीमाण्डव्यकौशिकौ&#x9;010c&lt;br&gt;&#xA;दामोष्णीषस्त्रैवणिश्च पर्णादो घटजानुकः&#x9;011a&lt;br&gt;&#xA;मौञ्जायनो वायुभक्षः पाराशर्यश्च सारिकौ&#x9;011c&lt;br&gt;&#xA;बलवाकः शिनीवाकः सुत्यपालः कृतश्रमः&#x9;012a&lt;br&gt;&#xA;जातूकर्णः शिखावांश्च सुबलः पारिजातकः&#x9;012c&lt;br&gt;&#xA;पर्वतश्च महाभागो मार्कण्डेयस्तथा मुनिः&#x9;013a&lt;br&gt;&#xA;पवित्रपाणिः सावर्णिर्भालुकिर्गालवस्तथा&#x9;013c&lt;br&gt;&#xA;जङ्घाबन्धुश्च रैभ्यश्च कोपवेगश्रवा भृगुः&#x9;014a&lt;br&gt;&#xA;हरिबभ्रुश्च कौण्डिन्यो बभ्रुमाली सनातनः&#x9;014c&lt;br&gt;&#xA;कक्षीवानौशिजश्चैव नाचिकेतोऽथ गौतमः&#x9;015a&lt;br&gt;&#xA;पैङ्गो वराहः शुनकः शाण्डिल्यश्च महातपाः&#x9;015c&lt;br&gt;&#xA;कर्करो वेणुजङ्घश्च कलापः कठ एव च&#x9;015e&lt;br&gt;&#xA;मुनयो धर्मसहिता धृतात्मानो जितेन्द्रियाः&#x9;016a&lt;br&gt;&#xA;एते चान्ये च बहवो वेदवेदाङ्गपारगाः&#x9;016c&lt;br&gt;&#xA;उपासते महात्मानं सभायामृषिसत्तमाः&#x9;017a&lt;br&gt;&#xA;कथयन्तः कथाः पुण्या धर्मज्ञाः शुचयोऽमलाः&#x9;017c&lt;br&gt;&#xA;तथैव क्षत्रियश्रेष्ठा धर्मराजमुपासते&#x9;018a&lt;br&gt;&#xA;श्रीमान्महात्मा धर्मात्मा मुञ्जकेतुर्विवर्धनः&#x9;018c&lt;br&gt;&#xA;सङ्ग्रामजिद्दुर्मुखश्च उग्रसेनश्च वीर्यवान्&#x9;019a&lt;br&gt;&#xA;कक्षसेनः क्षितिपतिः क्षेमकश्चापराजितः&#x9;019c&lt;br&gt;&#xA;काम्बोजराजः कमलः कम्पनश्च महाबलः&#x9;019e&lt;br&gt;&#xA;सततं कम्पयामास यवनानेक एव यः&#x9;020a&lt;br&gt;&#xA;यथासुरान्कालकेयान्देवो वज्रधरस्तथा&#x9;020c&lt;br&gt;&#xA;जटासुरो मद्रकान्तश्च राजा कुन्तिः कुणिन्दश्च किरातराजः&#x9;021a&lt;br&gt;&#xA;तथाङ्गवङ्गौ सह पुण्ड्रकेण पाण्ड्योड्रराजौ सह चान्ध्रकेण&#x9;021c&lt;br&gt;&#xA;किरातराजः सुमना यवनाधिपतिस्तथा&#x9;022a&lt;br&gt;&#xA;चाणूरो देवरातश्च भोजो भीमरथश्च यः&#x9;022c&lt;br&gt;&#xA;श्रुतायुधश्च कालिङ्गो जयत्सेनश्च मागधः&#x9;023a&lt;br&gt;&#xA;सुशर्मा चेकितानश्च सुरथोऽमित्रकर्षणः&#x9;023c&lt;br&gt;&#xA;केतुमान्वसुदानश्च वैदेहोऽथ कृतक्षणः&#x9;024a&lt;br&gt;&#xA;सुधर्मा चानिरुद्धश्च श्रुतायुश्च महाबलः&#x9;024c&lt;br&gt;&#xA;अनूपराजो दुर्धर्षः क्षेमजिच्च सुदक्षिणः&#x9;025a&lt;br&gt;&#xA;शिशुपालः सहसुतः करूषाधिपतिस्तथा&#x9;025c&lt;br&gt;&#xA;वृष्णीनां चैव दुर्धर्षाः कुमारा देवरूपिणः&#x9;026a&lt;br&gt;&#xA;आहुको विपृथुश्चैव गदः सारण एव च&#x9;026c&lt;br&gt;&#xA;अक्रूरः कृतवर्मा च सात्यकिश्च शिनेः सुतः&#x9;027a&lt;br&gt;&#xA;भीष्मकोऽथाहृतिश्चैव द्युमत्सेनश्च वीर्यवान्&#x9;027c&lt;br&gt;&#xA;केकयाश्च महेष्वासा यज्ञसेनश्च सौमकिः&#x9;027e&lt;br&gt;&#xA;अर्जुनं चापि संश्रित्य राजपुत्रा महाबलाः&#x9;028a&lt;br&gt;&#xA;अशिक्षन्त धनुर्वेदं रौरवाजिनवाससः&#x9;028c&lt;br&gt;&#xA;तत्रैव शिक्षिता राजन्कुमारा वृष्णिनन्दनाः&#x9;029a&lt;br&gt;&#xA;रौक्मिणेयश्च साम्बश्च युयुधानश्च सात्यकिः&#x9;029c&lt;br&gt;&#xA;एते चान्ये च बहवो राजानः पृथिवीपते&#x9;030a&lt;br&gt;&#xA;धनञ्जयसखा चात्र नित्यमास्ते स्म तुम्बुरुः&#x9;030c&lt;br&gt;&#xA;चित्रसेनः सहामात्यो गन्धर्वाप्सरसस्तथा&#x9;031a&lt;br&gt;&#xA;गीतवादित्रकुशलाः शम्यातालविशारदाः&#x9;031c&lt;br&gt;&#xA;प्रमाणेऽथ लयस्थाने किन्नराः कृतनिश्रमाः&#x9;032a&lt;br&gt;&#xA;सञ्चोदितास्तुम्बुरुणा गन्धर्वाः सहिता जगुः&#x9;032c&lt;br&gt;&#xA;गायन्ति दिव्यतानैस्ते यथान्यायं मनस्विनः&#x9;033a&lt;br&gt;&#xA;पाण्डुपुत्रानृषींश्चैव रमयन्त उपासते&#x9;033c&lt;br&gt;&#xA;तस्यां सभायामासीनाः सुव्रताः सत्यसङ्गराः&#x9;034a&lt;br&gt;&#xA;दिवीव देवा ब्रह्माणं युधिष्ठिरमुपासते&#x9;034c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/005/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/005/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;तथा तत्रोपविष्टेषु पाण्डवेषु महात्मसु&#x9;001a&lt;br&gt;&#xA;महत्सु चोपविष्टेषु गन्धर्वेषु च भारत&#x9;001c&lt;br&gt;&#xA;लोकाननुचरन्सर्वानागमत्तां सभामृषिः&#x9;002a&lt;br&gt;&#xA;नारदः सुमहातेजा ऋषिभिः सहितस्तदा&#x9;002c&lt;br&gt;&#xA;पारिजातेन राजेन्द्र रैवतेन च धीमता&#x9;003a&lt;br&gt;&#xA;सुमुखेन च सौम्येन देवर्षिरमितद्युतिः&#x9;003c&lt;br&gt;&#xA;सभास्थान्पाण्डवान्द्रष्टुं प्रीयमाणो मनोजवः&#x9;003e&lt;br&gt;&#xA;तमागतमृषिं दृष्ट्वा नारदं सर्वधर्मवित्&#x9;004a&lt;br&gt;&#xA;सहसा पाण्डवश्रेष्ठः प्रत्युत्थायानुजैः सह&#x9;004c&lt;br&gt;&#xA;अभ्यवादयत प्रीत्या विनयावनतस्तदा&#x9;004e&lt;br&gt;&#xA;तदर्हमासनं तस्मै सम्प्रदाय यथाविधि&#x9;005a&lt;br&gt;&#xA;अर्चयामास रत्नैश्च सर्वकामैश्च धर्मवित्&#x9;005c&lt;br&gt;&#xA;सोऽर्चितः पाण्डवैः सर्वैर्महर्षिर्वेदपारगः&#x9;006a&lt;br&gt;&#xA;धर्मकामार्थसंयुक्तं पप्रच्छेदं युधिष्ठिरम्&#x9;006c&lt;br&gt;&#xA;007    नारद उवाच&#xA;कच्चिदर्थाश्च कल्पन्ते धर्मे च रमते मनः&#x9;007a&lt;br&gt;&#xA;सुखानि चानुभूयन्ते मनश्च न विहन्यते&#x9;007c&lt;br&gt;&#xA;कच्चिदाचरितां पूर्वैर्नरदेव पितामहैः&#x9;008a&lt;br&gt;&#xA;वर्तसे वृत्तिमक्षीणां धर्मार्थसहितां नृषु&#x9;008c&lt;br&gt;&#xA;कच्चिदर्थेन वा धर्मं धर्मेणार्थमथापि वा&#x9;009a&lt;br&gt;&#xA;उभौ वा प्रीतिसारेण न कामेन प्रबाधसे&#x9;009c&lt;br&gt;&#xA;कच्चिदर्थं च धर्मं च कामं च जयतां वर&#x9;010a&lt;br&gt;&#xA;विभज्य काले कालज्ञ सदा वरद सेवसे&#x9;010c&lt;br&gt;&#xA;कच्चिद्राजगुणैः षड्भिः सप्तोपायांस्तथानघ&#x9;011a&lt;br&gt;&#xA;बलाबलं तथा सम्यक्चतुर्दश परीक्षसे&#x9;011c&lt;br&gt;&#xA;कच्चिदात्मानमन्वीक्ष्य परांश्च जयतां वर&#x9;012a&lt;br&gt;&#xA;तथा सन्धाय कर्माणि अष्टौ भारत सेवसे&#x9;012c&lt;br&gt;&#xA;कच्चित्प्रकृतयः षट्ते न लुप्ता भरतर्षभ&#x9;013a&lt;br&gt;&#xA;आढ्यास्तथा व्यसनिनः स्वनुरक्ताश्च सर्वशः&#x9;013c&lt;br&gt;&#xA;कच्चिन्न तर्कैर्दूतैर्वा ये चाप्यपरिशङ्किताः&#x9;014a&lt;br&gt;&#xA;त्वत्तो वा तव वामात्यैर्भिद्यते जातु मन्त्रितम्&#x9;014c&lt;br&gt;&#xA;कच्चित्सन्धिं यथाकालं विग्रहं चोपसेवसे&#x9;015a&lt;br&gt;&#xA;कच्चिद्वृत्तिमुदासीने मध्यमे चानुवर्तसे&#x9;015c&lt;br&gt;&#xA;कच्चिदात्मसमा बुद्ध्या शुचयो जीवितक्षमाः&#x9;016a&lt;br&gt;&#xA;कुलीनाश्चानुरक्ताश्च कृतास्ते वीर मन्त्रिणः&#x9;016c&lt;br&gt;&#xA;विजयो मन्त्रमूलो हि राज्ञां भवति भारत&#x9;017a&lt;br&gt;&#xA;सुसंवृतो मन्त्रधनैरमात्यैः शास्त्रकोविदैः&#x9;017c&lt;br&gt;&#xA;कच्चिन्निद्रावशं नैषि कच्चित्काले विबुध्यसे&#x9;018a&lt;br&gt;&#xA;कच्चिच्चापररात्रेषु चिन्तयस्यर्थमर्थवित्&#x9;018c&lt;br&gt;&#xA;कच्चिन्मन्त्रयसे नैकः कच्चिन्न बहुभिः सह&#x9;019a&lt;br&gt;&#xA;कच्चित्ते मन्त्रितो मन्त्रो न राष्ट्रमनुधावति&#x9;019c&lt;br&gt;&#xA;कच्चिदर्थान्विनिश्चित्य लघुमूलान्महोदयान्&#x9;020a&lt;br&gt;&#xA;क्षिप्रमारभसे कर्तुं न विघ्नयसि तादृशान्&#x9;020c&lt;br&gt;&#xA;कच्चिन्न सर्वे कर्मान्ताः परोक्षास्ते विशङ्किताः&#x9;021a&lt;br&gt;&#xA;सर्वे वा पुनरुत्सृष्टाः संसृष्टं ह्यत्र कारणम्&#x9;021c&lt;br&gt;&#xA;कच्चिद्राजन्कृतान्येव कृतप्रायाणि वा पुनः&#x9;022a&lt;br&gt;&#xA;विदुस्ते वीर कर्माणि नानवाप्तानि कानिचित्&#x9;022c&lt;br&gt;&#xA;कच्चित्कारणिकाः सर्वे सर्वशास्त्रेषु कोविदाः&#x9;023a&lt;br&gt;&#xA;कारयन्ति कुमारांश्च योधमुख्यांश्च सर्वशः&#x9;023c&lt;br&gt;&#xA;कच्चित्सहस्रैर्मूर्खाणामेकं क्रीणासि पण्डितम्&#x9;024a&lt;br&gt;&#xA;पण्डितो ह्यर्थकृच्छ्रेषु कुर्यान्निःश्रेयसं परम्&#x9;024c&lt;br&gt;&#xA;कच्चिद्दुर्गाणि सर्वाणि धनधान्यायुधोदकैः&#x9;025a&lt;br&gt;&#xA;यन्त्रैश्च परिपूर्णानि तथा शिल्पिधनुर्धरैः&#x9;025c&lt;br&gt;&#xA;एकोऽप्यमात्यो मेधावी शूरो दान्तो विचक्षणः&#x9;026a&lt;br&gt;&#xA;राजानं राजपुत्रं वा प्रापयेन्महतीं श्रियम्&#x9;026c&lt;br&gt;&#xA;कच्चिदष्टादशान्येषु स्वपक्षे दश पञ्च च&#x9;027a&lt;br&gt;&#xA;त्रिभिस्त्रिभिरविज्ञातैर्वेत्सि तीर्थानि चारकैः&#x9;027c&lt;br&gt;&#xA;कच्चिद्द्विषामविदितः प्रतियत्तश्च सर्वदा&#x9;028a&lt;br&gt;&#xA;नित्ययुक्तो रिपून्सर्वान्वीक्षसे रिपुसूदन&#x9;028c&lt;br&gt;&#xA;कच्चिद्विनयसम्पन्नः कुलपुत्रो बहुश्रुतः&#x9;029a&lt;br&gt;&#xA;अनसूयुरनुप्रष्टा सत्कृतस्ते पुरोहितः&#x9;029c&lt;br&gt;&#xA;कच्चिदग्निषु ते युक्तो विधिज्ञो मतिमानृजुः&#x9;030a&lt;br&gt;&#xA;हुतं च होष्यमाणं च काले वेदयते सदा&#x9;030c&lt;br&gt;&#xA;कच्चिदङ्गेषु निष्णातो ज्योतिषां प्रतिपादकः&#x9;031a&lt;br&gt;&#xA;उत्पातेषु च सर्वेषु दैवज्ञः कुशलस्तव&#x9;031c&lt;br&gt;&#xA;कच्चिन्मुख्या महत्स्वेव मध्यमेषु च मध्यमाः&#x9;032a&lt;br&gt;&#xA;जघन्याश्च जघन्येषु भृत्याः कर्मसु योजिताः&#x9;032c&lt;br&gt;&#xA;अमात्यानुपधातीतान्पितृपैतामहाञ्शुचीन्&#x9;033a&lt;br&gt;&#xA;श्रेष्ठाञ्श्रेष्ठेषु कच्चित्त्वं नियोजयसि कर्मसु&#x9;033c&lt;br&gt;&#xA;कच्चिन्नोग्रेण दण्डेन भृशमुद्वेजितप्रजाः&#x9;034a&lt;br&gt;&#xA;राष्ट्रं तवानुशासन्ति मन्त्रिणो भरतर्षभ&#x9;034c&lt;br&gt;&#xA;कच्चित्त्वां नावजानन्ति याजकाः पतितं यथा&#x9;035a&lt;br&gt;&#xA;उग्रप्रतिग्रहीतारं कामयानमिव स्त्रियः&#x9;035c&lt;br&gt;&#xA;कच्चिद्धृष्टश्च शूरश्च मतिमान्धृतिमाञ्शुचिः&#x9;036a&lt;br&gt;&#xA;कुलीनश्चानुरक्तश्च दक्षः सेनापतिस्तव&#x9;036c&lt;br&gt;&#xA;कच्चिद्बलस्य ते मुख्याः सर्वे युद्धविशारदाः&#x9;037a&lt;br&gt;&#xA;दृष्टापदाना विक्रान्तास्त्वया सत्कृत्य मानिताः&#x9;037c&lt;br&gt;&#xA;कच्चिद्बलस्य भक्तं च वेतनं च यथोचितम्&#x9;038a&lt;br&gt;&#xA;सम्प्राप्तकालं दातव्यं ददासि न विकर्षसि&#x9;038c&lt;br&gt;&#xA;कालातिक्रमणाद्ध्येते भक्तवेतनयोर्भृताः&#x9;039a&lt;br&gt;&#xA;भर्तुः कुप्यन्ति दौर्गत्यात्सोऽनर्थः सुमहान्स्मृतः&#x9;039c&lt;br&gt;&#xA;कच्चित्सर्वेऽनुरक्तास्त्वां कुलपुत्राः प्रधानतः&#x9;040a&lt;br&gt;&#xA;कच्चित्प्राणांस्तवार्थेषु सन्त्यजन्ति सदा युधि&#x9;040c&lt;br&gt;&#xA;कच्चिन्नैको बहूनर्थान्सर्वशः साम्परायिकान्&#x9;041a&lt;br&gt;&#xA;अनुशास्सि यथाकामं कामात्मा शासनातिगः&#x9;041c&lt;br&gt;&#xA;कच्चित्पुरुषकारेण पुरुषः कर्म शोभयन्&#x9;042a&lt;br&gt;&#xA;लभते मानमधिकं भूयो वा भक्तवेतनम्&#x9;042c&lt;br&gt;&#xA;कच्चिद्विद्याविनीतांश्च नराञ्ज्ञानविशारदान्&#x9;043a&lt;br&gt;&#xA;यथार्हं गुणतश्चैव दानेनाभ्यवपद्यसे&#x9;043c&lt;br&gt;&#xA;कच्चिद्दारान्मनुष्याणां तवार्थे मृत्युमेयुषाम्&#x9;044a&lt;br&gt;&#xA;व्यसनं चाभ्युपेतानां बिभर्षि भरतर्षभ&#x9;044c&lt;br&gt;&#xA;कच्चिद्भयादुपनतं क्लीबं वा रिपुमागतम्&#x9;045a&lt;br&gt;&#xA;युद्धे वा विजितं पार्थ पुत्रवत्परिरक्षसि&#x9;045c&lt;br&gt;&#xA;कच्चित्त्वमेव सर्वस्याः पृथिव्याः पृथिवीपते&#x9;046a&lt;br&gt;&#xA;समश्च नाभिशङ्क्यश्च यथा माता यथा पिता&#x9;046c&lt;br&gt;&#xA;कच्चिद्व्यसनिनं शत्रुं निशम्य भरतर्षभ&#x9;047a&lt;br&gt;&#xA;अभियासि जवेनैव समीक्ष्य त्रिविधं बलम्&#x9;047c&lt;br&gt;&#xA;पार्ष्णिमूलं च विज्ञाय व्यवसायं पराजयम्&#x9;048a&lt;br&gt;&#xA;बलस्य च महाराज दत्त्वा वेतनमग्रतः&#x9;048c&lt;br&gt;&#xA;कच्चिच्च बलमुख्येभ्यः परराष्ट्रे परन्तप&#x9;049a&lt;br&gt;&#xA;उपच्छन्नानि रत्नानि प्रयच्छसि यथार्हतः&#x9;049c&lt;br&gt;&#xA;कच्चिदात्मानमेवाग्रे विजित्य विजितेन्द्रियः&#x9;050a&lt;br&gt;&#xA;पराञ्जिगीषसे पार्थ प्रमत्तानजितेन्द्रियान्&#x9;050c&lt;br&gt;&#xA;कच्चित्ते यास्यतः शत्रून्पूर्वं यान्ति स्वनुष्ठिताः&#x9;051a&lt;br&gt;&#xA;साम दानं च भेदश्च दण्डश्च विधिवद्गुणाः&#x9;051c&lt;br&gt;&#xA;कच्चिन्मूलं दृढं कृत्वा यात्रां यासि विशां पते&#x9;052a&lt;br&gt;&#xA;तांश्च विक्रमसे जेतुं जित्वा च परिरक्षसि&#x9;052c&lt;br&gt;&#xA;कच्चिदष्टाङ्गसंयुक्ता चतुर्विधबला चमूः&#x9;053a&lt;br&gt;&#xA;बलमुख्यैः सुनीता ते द्विषतां प्रतिबाधनी&#x9;053c&lt;br&gt;&#xA;कच्चिल्लवं च मुष्टिं च परराष्ट्रे परन्तप&#x9;054a&lt;br&gt;&#xA;अविहाय महाराज विहंसि समरे रिपून्&#x9;054c&lt;br&gt;&#xA;कच्चित्स्वपरराष्ट्रेषु बहवोऽधिकृतास्तव&#x9;055a&lt;br&gt;&#xA;अर्थान्समनुतिष्ठन्ति रक्षन्ति च परस्परम्&#x9;055c&lt;br&gt;&#xA;कच्चिदभ्यवहार्याणि गात्रसंस्पर्शकानि च&#x9;056a&lt;br&gt;&#xA;घ्रेयाणि च महाराज रक्षन्त्यनुमतास्तव&#x9;056c&lt;br&gt;&#xA;कच्चित्कोशं च कोष्ठं च वाहनं द्वारमायुधम्&#x9;057a&lt;br&gt;&#xA;आयश्च कृतकल्याणैस्तव भक्तैरनुष्ठितः&#x9;057c&lt;br&gt;&#xA;कच्चिदाभ्यन्तरेभ्यश्च बाह्येभ्यश्च विशां पते&#x9;058a&lt;br&gt;&#xA;रक्षस्यात्मानमेवाग्रे तांश्च स्वेभ्यो मिथश्च तान्&#x9;058c&lt;br&gt;&#xA;कच्चिन्न पाने द्यूते वा क्रीडासु प्रमदासु च&#x9;059a&lt;br&gt;&#xA;प्रतिजानन्ति पूर्वाह्णे व्ययं व्यसनजं तव&#x9;059c&lt;br&gt;&#xA;कच्चिदायस्य चार्धेन चतुर्भागेन वा पुनः&#x9;060a&lt;br&gt;&#xA;पादभागैस्त्रिभिर्वापि व्ययः संशोध्यते तव&#x9;060c&lt;br&gt;&#xA;कच्चिज्ज्ञातीन्गुरून्वृद्धान्वणिजः शिल्पिनः श्रितान्&#x9;061a&lt;br&gt;&#xA;अभीक्ष्णमनुगृह्णासि धनधान्येन दुर्गतान्&#x9;061c&lt;br&gt;&#xA;कच्चिदायव्यये युक्ताः सर्वे गणकलेखकाः&#x9;062a&lt;br&gt;&#xA;अनुतिष्ठन्ति पूर्वाह्णे नित्यमायव्ययं तव&#x9;062c&lt;br&gt;&#xA;कच्चिदर्थेषु सम्प्रौढान्हितकामाननुप्रियान्&#x9;063a&lt;br&gt;&#xA;नापकर्षसि कर्मभ्यः पूर्वमप्राप्य किल्बिषम्&#x9;063c&lt;br&gt;&#xA;कच्चिद्विदित्वा पुरुषानुत्तमाधममध्यमान्&#x9;064a&lt;br&gt;&#xA;त्वं कर्मस्वनुरूपेषु नियोजयसि भारत&#x9;064c&lt;br&gt;&#xA;कच्चिन्न लुब्धाश्चौरा वा वैरिणो वा विशां पते&#x9;065a&lt;br&gt;&#xA;अप्राप्तव्यवहारा वा तव कर्मस्वनुष्ठिताः&#x9;065c&lt;br&gt;&#xA;कच्चिन्न लुब्धैश्चौरैर्वा कुमारैः स्त्रीबलेन वा&#x9;066a&lt;br&gt;&#xA;त्वया वा पीड्यते राष्ट्रं कच्चित्पुष्टाः कृषीवलाः&#x9;066c&lt;br&gt;&#xA;कच्चिद्राष्ट्रे तडागानि पूर्णानि च महान्ति च&#x9;067a&lt;br&gt;&#xA;भागशो विनिविष्टानि न कृषिर्देवमातृका&#x9;067c&lt;br&gt;&#xA;कच्चिद्बीजं च भक्तं च कर्षकायावसीदते&#x9;068a&lt;br&gt;&#xA;प्रतिकं च शतं वृद्ध्या ददास्यृणमनुग्रहम्&#x9;068c&lt;br&gt;&#xA;कच्चित्स्वनुष्ठिता तात वार्त्ता ते साधुभिर्जनैः&#x9;069a&lt;br&gt;&#xA;वार्त्तायां संश्रितस्तात लोकोऽयं सुखमेधते&#x9;069c&lt;br&gt;&#xA;कच्चिच्छुचिकृतः प्राज्ञाः पञ्च पञ्च स्वनुष्ठिताः&#x9;070a&lt;br&gt;&#xA;क्षेमं कुर्वन्ति संहत्य राजञ्जनपदे तव&#x9;070c&lt;br&gt;&#xA;कच्चिन्नगरगुप्त्यर्थं ग्रामा नगरवत्कृताः&#x9;071a&lt;br&gt;&#xA;ग्रामवच्च कृता रक्षा ते च सर्वे तदर्पणाः&#x9;071c&lt;br&gt;&#xA;कच्चिद्बलेनानुगताः समानि विषमाणि च&#x9;072a&lt;br&gt;&#xA;पुराणचौराः साध्यक्षाश्चरन्ति विषये तव&#x9;072c&lt;br&gt;&#xA;कच्चित्स्त्रियः सान्त्वयसि कच्चित्ताश्च सुरक्षिताः&#x9;073a&lt;br&gt;&#xA;कच्चिन्न श्रद्दधास्यासां कच्चिद्गुह्यं न भाषसे&#x9;073c&lt;br&gt;&#xA;कच्चिच्चारान्निशि श्रुत्वा तत्कार्यमनुचिन्त्य च&#x9;074a&lt;br&gt;&#xA;प्रियाण्यनुभवञ्शेषे विदित्वाभ्यन्तरं जनम्&#x9;074c&lt;br&gt;&#xA;कच्चिद्द्वौ प्रथमौ यामौ रात्र्यां सुप्त्वा विशां पते&#x9;075a&lt;br&gt;&#xA;सञ्चिन्तयसि धर्मार्थौ याम उत्थाय पश्चिमे&#x9;075c&lt;br&gt;&#xA;कच्चिद्दर्शयसे नित्यं मनुष्यान्समलङ्कृतान्&#x9;076a&lt;br&gt;&#xA;उत्थाय काले कालज्ञः सह पाण्डव मन्त्रिभिः&#x9;076c&lt;br&gt;&#xA;कच्चिद्रक्ताम्बरधराः खड्गहस्ताः स्वलङ्कृताः&#x9;077a&lt;br&gt;&#xA;अभितस्त्वामुपासन्ते रक्षणार्थमरिन्दम&#x9;077c&lt;br&gt;&#xA;कच्चिद्दण्ड्येषु यमवत्पूज्येषु च विशां पते&#x9;078a&lt;br&gt;&#xA;परीक्ष्य वर्तसे सम्यगप्रियेषु प्रियेषु च&#x9;078c&lt;br&gt;&#xA;कच्चिच्छारीरमाबाधमौषधैर्नियमेन वा&#x9;079a&lt;br&gt;&#xA;मानसं वृद्धसेवाभिः सदा पार्थापकर्षसि&#x9;079c&lt;br&gt;&#xA;कच्चिद्वैद्याश्चिकित्सायामष्टाङ्गायां विशारदाः&#x9;080a&lt;br&gt;&#xA;सुहृदश्चानुरक्ताश्च शरीरे ते हिताः सदा&#x9;080c&lt;br&gt;&#xA;कच्चिन्न मानान्मोहाद्वा कामाद्वापि विशां पते&#x9;081a&lt;br&gt;&#xA;अर्थिप्रत्यर्थिनः प्राप्तानपास्यसि कथञ्चन&#x9;081c&lt;br&gt;&#xA;कच्चिन्न लोभान्मोहाद्वा विश्रम्भात्प्रणयेन वा&#x9;082a&lt;br&gt;&#xA;आश्रितानां मनुष्याणां वृत्तिं त्वं संरुणत्सि च&#x9;082c&lt;br&gt;&#xA;कच्चित्पौरा न सहिता ये च ते राष्ट्रवासिनः&#x9;083a&lt;br&gt;&#xA;त्वया सह विरुध्यन्ते परैः क्रीताः कथञ्चन&#x9;083c&lt;br&gt;&#xA;कच्चित्ते दुर्बलः शत्रुर्बलेनोपनिपीडितः&#x9;084a&lt;br&gt;&#xA;मन्त्रेण बलवान्कश्चिदुभाभ्यां वा युधिष्ठिर&#x9;084c&lt;br&gt;&#xA;कच्चित्सर्वेऽनुरक्तास्त्वां भूमिपालाः प्रधानतः&#x9;085a&lt;br&gt;&#xA;कच्चित्प्राणांस्त्वदर्थेषु सन्त्यजन्ति त्वया हृताः&#x9;085c&lt;br&gt;&#xA;कच्चित्ते सर्वविद्यासु गुणतोऽर्चा प्रवर्तते&#x9;086a&lt;br&gt;&#xA;ब्राह्मणानां च साधूनां तव निःश्रेयसे शुभा&#x9;086c&lt;br&gt;&#xA;कच्चिद्धर्मे त्रयीमूले पूर्वैराचरिते जनैः&#x9;087a&lt;br&gt;&#xA;वर्तमानस्तथा कर्तुं तस्मिन्कर्मणि वर्तसे&#x9;087c&lt;br&gt;&#xA;कच्चित्तव गृहेऽन्नानि स्वादून्यश्नन्ति वै द्विजाः&#x9;088a&lt;br&gt;&#xA;गुणवन्ति गुणोपेतास्तवाध्यक्षं सदक्षिणम्&#x9;088c&lt;br&gt;&#xA;कच्चित्क्रतूनेकचित्तो वाजपेयांश्च सर्वशः&#x9;089a&lt;br&gt;&#xA;पुण्डरीकांश्च कार्त्स्न्येन यतसे कर्तुमात्मवान्&#x9;089c&lt;br&gt;&#xA;कच्चिज्ज्ञातीन्गुरून्वृद्धान्दैवतांस्तापसानपि&#x9;090a&lt;br&gt;&#xA;चैत्यांश्च वृक्षान्कल्याणान्ब्राह्मणांश्च नमस्यसि&#x9;090c&lt;br&gt;&#xA;कच्चिदेषा च ते बुद्धिर्वृत्तिरेषा च तेऽनघ&#x9;091a&lt;br&gt;&#xA;आयुष्या च यशस्या च धर्मकामार्थदर्शिनी&#x9;091c&lt;br&gt;&#xA;एतया वर्तमानस्य बुद्ध्या राष्ट्रं न सीदति&#x9;092a&lt;br&gt;&#xA;विजित्य च महीं राजा सोऽत्यन्तं सुखमेधते&#x9;092c&lt;br&gt;&#xA;कच्चिदार्यो विशुद्धात्मा क्षारितश्चौरकर्मणि&#x9;093a&lt;br&gt;&#xA;अदृष्टशास्त्रकुशलैर्न लोभाद्वध्यते शुचिः&#x9;093c&lt;br&gt;&#xA;पृष्टो गृहीतस्तत्कारी तज्ज्ञैर्दृष्टः सकारणः&#x9;094a&lt;br&gt;&#xA;कच्चिन्न मुच्यते स्तेनो द्रव्यलोभान्नरर्षभ&#x9;094c&lt;br&gt;&#xA;व्युत्पन्ने कच्चिदाढ्यस्य दरिद्रस्य च भारत&#x9;095a&lt;br&gt;&#xA;अर्थान्न मिथ्या पश्यन्ति तवामात्या हृता धनैः&#x9;095c&lt;br&gt;&#xA;नास्तिक्यमनृतं क्रोधं प्रमादं दीर्घसूत्रताम्&#x9;096a&lt;br&gt;&#xA;अदर्शनं ज्ञानवतामालस्यं क्षिप्तचित्तताम्&#x9;096c&lt;br&gt;&#xA;एकचिन्तनमर्थानामनर्थज्ञैश्च चिन्तनम्&#x9;097a&lt;br&gt;&#xA;निश्चितानामनारम्भं मन्त्रस्यापरिरक्षणम्&#x9;097c&lt;br&gt;&#xA;मङ्गल्यस्याप्रयोगं च प्रसङ्गं विषयेषु च&#x9;098a&lt;br&gt;&#xA;कच्चित्त्वं वर्जयस्येतान्राजदोषांश्चतुर्दश&#x9;098c&lt;br&gt;&#xA;कच्चित्ते सफला वेदाः कच्चित्ते सफलं धनम्&#x9;099a&lt;br&gt;&#xA;कच्चित्ते सफला दाराः कच्चित्ते सफलं श्रुतम्&#x9;099c&lt;br&gt;&#xA;100    युधिष्ठिर उवाच&#xA;कथं वै सफला वेदाः कथं वै सफलं धनम्&#x9;100a&lt;br&gt;&#xA;कथं वै सफला दाराः कथं वै सफलं श्रुतम्&#x9;100c&lt;br&gt;&#xA;101    नारद उवाच&#xA;अग्निहोत्रफला वेदा दत्तभुक्तफलं धनम्&#x9;101a&lt;br&gt;&#xA;रतिपुत्रफला दाराः शीलवृत्तफलं श्रुतम्&#x9;101c&lt;br&gt;&#xA;102    वैशम्पायन उवाच&#xA;एतदाख्याय स मुनिर्नारदः सुमहातपाः&#x9;102a&lt;br&gt;&#xA;पप्रच्छानन्तरमिदं धर्मात्मानं युधिष्ठिरम्&#x9;102c&lt;br&gt;&#xA;103    नारद उवाच&#xA;कच्चिदभ्यागता दूराद्वणिजो लाभकारणात्&#x9;103a&lt;br&gt;&#xA;यथोक्तमवहार्यन्ते शुल्कं शुल्कोपजीविभिः&#x9;103c&lt;br&gt;&#xA;कच्चित्ते पुरुषा राजन्पुरे राष्ट्रे च मानिताः&#x9;104a&lt;br&gt;&#xA;उपानयन्ति पण्यानि उपधाभिरवञ्चिताः&#x9;104c&lt;br&gt;&#xA;कच्चिच्छृणोषि वृद्धानां धर्मार्थसहिता गिरः&#x9;105a&lt;br&gt;&#xA;नित्यमर्थविदां तात तथा धर्मानुदर्शिनाम्&#x9;105c&lt;br&gt;&#xA;कच्चित्ते कृषितन्त्रेषु गोषु पुष्पफलेषु च&#x9;106a&lt;br&gt;&#xA;धर्मार्थं च द्विजातिभ्यो दीयते मधुसर्पिषी&#x9;106c&lt;br&gt;&#xA;द्रव्योपकरणं कच्चित्सर्वदा सर्वशिल्पिनाम्&#x9;107a&lt;br&gt;&#xA;चातुर्मास्यावरं सम्यङ्नियतं सम्प्रयच्छसि&#x9;107c&lt;br&gt;&#xA;कच्चित्कृतं विजानीषे कर्तारं च प्रशंससि&#x9;108a&lt;br&gt;&#xA;सतां मध्ये महाराज सत्करोषि च पूजयन्&#x9;108c&lt;br&gt;&#xA;कच्चित्सूत्राणि सर्वाणि गृह्णासि भरतर्षभ&#x9;109a&lt;br&gt;&#xA;हस्तिसूत्राश्वसूत्राणि रथसूत्राणि चाभिभो&#x9;109c&lt;br&gt;&#xA;कच्चिदभ्यस्यते शश्वद्गृहे ते भरतर्षभ&#x9;110a&lt;br&gt;&#xA;धनुर्वेदस्य सूत्रं च यन्त्रसूत्रं च नागरम्&#x9;110c&lt;br&gt;&#xA;कच्चिदस्त्राणि सर्वाणि ब्रह्मदण्डश्च तेऽनघ&#x9;111a&lt;br&gt;&#xA;विषयोगाश्च ते सर्वे विदिताः शत्रुनाशनाः&#x9;111c&lt;br&gt;&#xA;कच्चिदग्निभयाच्चैव सर्पव्यालभयात्तथा&#x9;112a&lt;br&gt;&#xA;रोगरक्षोभयाच्चैव राष्ट्रं स्वं परिरक्षसि&#x9;112c&lt;br&gt;&#xA;कच्चिदन्धांश्च मूकांश्च पङ्गून्व्यङ्गानबान्धवान्&#x9;113a&lt;br&gt;&#xA;पितेव पासि धर्मज्ञ तथा प्रव्रजितानपि&#x9;113c&lt;br&gt;&#xA;114    वैशम्पायन उवाच&#xA;एताः कुरूणामृषभो महात्मा श्रुत्वा गिरो ब्राह्मणसत्तमस्य&#x9;114a&lt;br&gt;&#xA;प्रणम्य पादावभिवाद्य हृष्टो राजाब्रवीन्नारदं देवरूपम्&#x9;114c&lt;br&gt;&#xA;एवं करिष्यामि यथा त्वयोक्तं प्रज्ञा हि मे भूय एवाभिवृद्धा&#x9;115a&lt;br&gt;&#xA;उक्त्वा तथा चैव चकार राजा लेभे महीं सागरमेखलां च&#x9;115c&lt;br&gt;&#xA;116    नारद उवाच&#xA;एवं यो वर्तते राजा चातुर्वर्ण्यस्य रक्षणे&#x9;116a&lt;br&gt;&#xA;स विहृत्येह सुसुखी शक्रस्यैति सलोकताम्&#x9;116c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/006/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/006/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;सम्पूज्याथाभ्यनुज्ञातो महर्षेर्वचनात्परम्&#x9;001a&lt;br&gt;&#xA;प्रत्युवाचानुपूर्व्येण धर्मराजो युधिष्ठिरः&#x9;001c&lt;br&gt;&#xA;भगवन्न्याय्यमाहैतं यथावद्धर्मनिश्चयम्&#x9;002a&lt;br&gt;&#xA;यथाशक्ति यथान्यायं क्रियतेऽयं विधिर्मया&#x9;002c&lt;br&gt;&#xA;राजभिर्यद्यथा कार्यं पुरा तत्तन्न संशयः&#x9;003a&lt;br&gt;&#xA;यथान्यायोपनीतार्थं कृतं हेतुमदर्थवत्&#x9;003c&lt;br&gt;&#xA;वयं तु सत्पथं तेषां यातुमिच्छामहे प्रभो&#x9;004a&lt;br&gt;&#xA;न तु शक्यं तथा गन्तुं यथा तैर्नियतात्मभिः&#x9;004c&lt;br&gt;&#xA;एवमुक्त्वा स धर्मात्मा वाक्यं तदभिपूज्य च&#x9;005a&lt;br&gt;&#xA;मुहूर्तात्प्राप्तकालं च दृष्ट्वा लोकचरं मुनिम्&#x9;005c&lt;br&gt;&#xA;नारदं स्वस्थमासीनमुपासीनो युधिष्ठिरः&#x9;006a&lt;br&gt;&#xA;अपृच्छत्पाण्डवस्तत्र राजमध्ये महामतिः&#x9;006c&lt;br&gt;&#xA;भवान्सञ्चरते लोकान्सदा नानाविधान्बहून्&#x9;007a&lt;br&gt;&#xA;ब्रह्मणा निर्मितान्पूर्वं प्रेक्षमाणो मनोजवः&#x9;007c&lt;br&gt;&#xA;ईदृशी भवता काचिद्दृष्टपूर्वा सभा क्वचित्&#x9;008a&lt;br&gt;&#xA;इतो वा श्रेयसी ब्रह्मंस्तन्ममाचक्ष्व पृच्छतः&#x9;008c&lt;br&gt;&#xA;तच्छ्रुत्वा नारदस्तस्य धर्मराजस्य भाषितम्&#x9;009a&lt;br&gt;&#xA;पाण्डवं प्रत्युवाचेदं स्मयन्मधुरया गिरा&#x9;009c&lt;br&gt;&#xA;मानुषेषु न मे तात दृष्टपूर्वा न च श्रुता&#x9;010a&lt;br&gt;&#xA;सभा मणिमयी राजन्यथेयं तव भारत&#x9;010c&lt;br&gt;&#xA;सभां तु पितृराजस्य वरुणस्य च धीमतः&#x9;011a&lt;br&gt;&#xA;कथयिष्ये तथेन्द्रस्य कैलासनिलयस्य च&#x9;011c&lt;br&gt;&#xA;ब्रह्मणश्च सभां दिव्यां कथयिष्ये गतक्लमाम्&#x9;012a&lt;br&gt;&#xA;यदि ते श्रवणे बुद्धिर्वर्तते भरतर्षभ&#x9;012c&lt;br&gt;&#xA;नारदेनैवमुक्तस्तु धर्मराजो युधिष्ठिरः&#x9;013a&lt;br&gt;&#xA;प्राञ्जलिर्भ्रातृभिः सार्धं तैश्च सर्वैर्नृपैर्वृतः&#x9;013c&lt;br&gt;&#xA;नारदं प्रत्युवाचेदं धर्मराजो महामनाः&#x9;014a&lt;br&gt;&#xA;सभाः कथय ताः सर्वाः श्रोतुमिच्छामहे वयम्&#x9;014c&lt;br&gt;&#xA;किन्द्रव्यास्ताः सभा ब्रह्मन्किंविस्ताराः किमायताः&#x9;015a&lt;br&gt;&#xA;पितामहं च के तस्यां सभायां पर्युपासते&#x9;015c&lt;br&gt;&#xA;वासवं देवराजं च यमं वैवस्वतं च के&#x9;016a&lt;br&gt;&#xA;वरुणं च कुबेरं च सभायां पर्युपासते&#x9;016c&lt;br&gt;&#xA;एतत्सर्वं यथातत्त्वं देवर्षे वदतस्तव&#x9;017a&lt;br&gt;&#xA;श्रोतुमिच्छाम सहिताः परं कौतूहलं हि नः&#x9;017c&lt;br&gt;&#xA;एवमुक्तः पाण्डवेन नारदः प्रत्युवाच तम्&#x9;018a&lt;br&gt;&#xA;क्रमेण राजन्दिव्यास्ताः श्रूयन्तामिह नः सभाः&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/007/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/007/</guid>
      <description>&lt;p&gt;नारद उवाच&#x9;001&lt;br&gt;&#xA;शक्रस्य तु सभा दिव्या भास्वरा कर्मभिर्जिता&#x9;001a&lt;br&gt;&#xA;स्वयं शक्रेण कौरव्य निर्मितार्कसमप्रभा&#x9;001c&lt;br&gt;&#xA;विस्तीर्णा योजनशतं शतमध्यर्धमायता&#x9;002a&lt;br&gt;&#xA;वैहायसी कामगमा पञ्चयोजनमुच्छ्रिता&#x9;002c&lt;br&gt;&#xA;जराशोकक्लमापेता निरातङ्का शिवा शुभा&#x9;003a&lt;br&gt;&#xA;वेश्मासनवती रम्या दिव्यपादपशोभिता&#x9;003c&lt;br&gt;&#xA;तस्यां देवेश्वरः पार्थ सभायां परमासने&#x9;004a&lt;br&gt;&#xA;आस्ते शच्या महेन्द्राण्या श्रिया लक्ष्म्या च भारत&#x9;004c&lt;br&gt;&#xA;बिभ्रद्वपुरनिर्देश्यं किरीटी लोहिताङ्गदः&#x9;005a&lt;br&gt;&#xA;विरजोम्बरश्चित्रमाल्यो ह्रीकीर्तिद्युतिभिः सह&#x9;005c&lt;br&gt;&#xA;तस्यामुपासते नित्यं महात्मानं शतक्रतुम्&#x9;006a&lt;br&gt;&#xA;मरुतः सर्वतो राजन्सर्वे च गृहमेधिनः&#x9;006c&lt;br&gt;&#xA;सिद्धा देवर्षयश्चैव साध्या देवगणास्तथा&#x9;006e&lt;br&gt;&#xA;एते सानुचराः सर्वे दिव्यरूपाः स्वलङ्कृताः&#x9;007a&lt;br&gt;&#xA;उपासते महात्मानं देवराजमरिन्दमम्&#x9;007c&lt;br&gt;&#xA;तथा देवर्षयः सर्वे पार्थ शक्रमुपासते&#x9;008a&lt;br&gt;&#xA;अमला धूतपाप्मानो दीप्यमाना इवाग्नयः&#x9;008c&lt;br&gt;&#xA;तेजस्विनः सोमयुजो विपापा विगतक्लमाः&#x9;008e&lt;br&gt;&#xA;पराशरः पर्वतश्च तथा सावर्णिगालवौ&#x9;009a&lt;br&gt;&#xA;शङ्खश्च लिखितश्चैव तथा गौरशिरा मुनिः&#x9;009c&lt;br&gt;&#xA;दुर्वासाश्च दीर्घतपा याज्ञवल्क्योऽथ भालुकिः&#x9;010a&lt;br&gt;&#xA;उद्दालकः श्वेतकेतुस्तथा शाट्यायनः प्रभुः&#x9;010c&lt;br&gt;&#xA;हविष्मांश्च गविष्ठश्च हरिश्चन्द्रश्च पार्थिवः&#x9;011a&lt;br&gt;&#xA;हृद्यश्चोदरशाण्डिल्यः पाराशर्यः कृषीवलः&#x9;011c&lt;br&gt;&#xA;वातस्कन्धो विशाखश्च विधाता काल एव च&#x9;012a&lt;br&gt;&#xA;अनन्तदन्तस्त्वष्टा च विश्वकर्मा च तुम्बुरुः&#x9;012c&lt;br&gt;&#xA;अयोनिजा योनिजाश्च वायुभक्षा हुताशिनः&#x9;013a&lt;br&gt;&#xA;ईशानं सर्वलोकस्य वज्रिणं समुपासते&#x9;013c&lt;br&gt;&#xA;सहदेवः सुनीथश्च वाल्मीकिश्च महातपाः&#x9;014a&lt;br&gt;&#xA;समीकः सत्यवांश्चैव प्रचेताः सत्यसङ्गरः&#x9;014c&lt;br&gt;&#xA;मेधातिथिर्वामदेवः पुलस्त्यः पुलहः क्रतुः&#x9;015a&lt;br&gt;&#xA;मरुत्तश्च मरीचिश्च स्थाणुश्चात्रिर्महातपाः&#x9;015c&lt;br&gt;&#xA;कक्षीवान्गौतमस्तार्क्ष्यस्तथा वैश्वानरो मुनिः&#x9;016a&lt;br&gt;&#xA;मुनिः कालकवृक्षीय आश्राव्योऽथ हिरण्यदः&#x9;016c&lt;br&gt;&#xA;संवर्तो देवहव्यश्च विष्वक्सेनश्च वीर्यवान्&#x9;016e&lt;br&gt;&#xA;दिव्या आपस्तथौषध्यः श्रद्धा मेधा सरस्वती&#x9;017a&lt;br&gt;&#xA;अर्थो धर्मश्च कामश्च विद्युतश्चापि पाण्डव&#x9;017c&lt;br&gt;&#xA;जलवाहास्तथा मेघा वायवः स्तनयित्नवः&#x9;018a&lt;br&gt;&#xA;प्राची दिग्यज्ञवाहाश्च पावकाः सप्तविंशतिः&#x9;018c&lt;br&gt;&#xA;अग्नीषोमौ तथेन्द्राग्नी मित्रोऽथ सवितार्यमा&#x9;019a&lt;br&gt;&#xA;भगो विश्वे च साध्याश्च शुक्रो मन्थी च भारत&#x9;019c&lt;br&gt;&#xA;यज्ञाश्च दक्षिणाश्चैव ग्रहाः स्तोभाश्च सर्वशः&#x9;020a&lt;br&gt;&#xA;यज्ञवाहाश्च ये मन्त्राः सर्वे तत्र समासते&#x9;020c&lt;br&gt;&#xA;तथैवाप्सरसो राजन्गन्धर्वाश्च मनोरमाः&#x9;021a&lt;br&gt;&#xA;नृत्यवादित्रगीतैश्च हास्यैश्च विविधैरपि&#x9;021c&lt;br&gt;&#xA;रमयन्ति स्म नृपते देवराजं शतक्रतुम्&#x9;021e&lt;br&gt;&#xA;स्तुतिभिर्मङ्गलैश्चैव स्तुवन्तः कर्मभिस्तथा&#x9;022a&lt;br&gt;&#xA;विक्रमैश्च महात्मानं बलवृत्रनिषूदनम्&#x9;022c&lt;br&gt;&#xA;ब्रह्मराजर्षयः सर्वे सर्वे देवर्षयस्तथा&#x9;023a&lt;br&gt;&#xA;विमानैर्विविधैर्दिव्यैर्भ्राजमानैरिवाग्निभिः&#x9;023c&lt;br&gt;&#xA;स्रग्विणो भूषिताश्चान्ये यान्ति चायान्ति चापरे&#x9;024a&lt;br&gt;&#xA;बृहस्पतिश्च शुक्रश्च तस्यामाययतुः सह&#x9;024c&lt;br&gt;&#xA;एते चान्ये च बहवो यतात्मानो यतव्रताः&#x9;025a&lt;br&gt;&#xA;विमानैश्चन्द्रसङ्काशैः सोमवत्प्रियदर्शनाः&#x9;025c&lt;br&gt;&#xA;ब्रह्मणो वचनाद्राजन्भृगुः सप्तर्षयस्तथा&#x9;025e&lt;br&gt;&#xA;एषा सभा मया राजन्दृष्टा पुष्करमालिनी&#x9;026a&lt;br&gt;&#xA;शतक्रतोर्महाराज याम्यां शृणु ममानघ&#x9;026c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/008/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/008/</guid>
      <description>&lt;p&gt;नारद उवाच&#x9;001&lt;br&gt;&#xA;कथयिष्ये सभां दिव्यां युधिष्ठिर निबोध ताम्&#x9;001a&lt;br&gt;&#xA;वैवस्वतस्य यामर्थे विश्वकर्मा चकार ह&#x9;001c&lt;br&gt;&#xA;तैजसी सा सभा राजन्बभूव शतयोजना&#x9;002a&lt;br&gt;&#xA;विस्तारायामसम्पन्ना भूयसी चापि पाण्डव&#x9;002c&lt;br&gt;&#xA;अर्कप्रकाशा भ्राजिष्णुः सर्वतः कामचारिणी&#x9;003a&lt;br&gt;&#xA;नैवातिशीता नात्युष्णा मनसश्च प्रहर्षिणी&#x9;003c&lt;br&gt;&#xA;न शोको न जरा तस्यां क्षुत्पिपासे न चाप्रियम्&#x9;004a&lt;br&gt;&#xA;न च दैन्यं क्लमो वापि प्रतिकूलं न चाप्युत&#x9;004c&lt;br&gt;&#xA;सर्वे कामाः स्थितास्तस्यां ये दिव्या ये च मानुषाः&#x9;005a&lt;br&gt;&#xA;रसवच्च प्रभूतं च भक्ष्यभोज्यमरिन्दम&#x9;005c&lt;br&gt;&#xA;पुण्यगन्धाः स्रजस्तत्र नित्यपुष्पफलद्रुमाः&#x9;006a&lt;br&gt;&#xA;रसवन्ति च तोयानि शीतान्युष्णानि चैव ह&#x9;006c&lt;br&gt;&#xA;तस्यां राजर्षयः पुण्यास्तथा ब्रह्मर्षयोऽमलाः&#x9;007a&lt;br&gt;&#xA;यमं वैवस्वतं तात प्रहृष्टाः पर्युपासते&#x9;007c&lt;br&gt;&#xA;ययातिर्नहुषः पूरुर्मान्धाता सोमको नृगः&#x9;008a&lt;br&gt;&#xA;त्रसदस्युश्च तुरयः कृतवीर्यः श्रुतश्रवाः&#x9;008c&lt;br&gt;&#xA;अरिप्रणुत्सुसिंहश्च कृतवेगः कृतिर्निमिः&#x9;009a&lt;br&gt;&#xA;प्रतर्दनः शिबिर्मत्स्यः पृथ्वक्षोऽथ बृहद्रथः&#x9;009c&lt;br&gt;&#xA;ऐडो मरुत्तः कुशिकः साङ्काश्यः साङ्कृतिर्भवः&#x9;010a&lt;br&gt;&#xA;चतुरश्वः सदश्वोर्मिः कार्तवीर्यश्च पार्थिवः&#x9;010c&lt;br&gt;&#xA;भरतस्तथा सुरथः सुनीथो नैषधो नलः&#x9;011a&lt;br&gt;&#xA;दिवोदासोऽथ सुमना अम्बरीषो भगीरथः&#x9;011c&lt;br&gt;&#xA;व्यश्वः सदश्वो वध्र्यश्वः पञ्चहस्तः पृथुश्रवाः&#x9;012a&lt;br&gt;&#xA;रुषद्गुर्वृषसेनश्च क्षुपश्च सुमहाबलः&#x9;012c&lt;br&gt;&#xA;रुषदश्वो वसुमनाः पुरुकुत्सो ध्वजी रथी&#x9;013a&lt;br&gt;&#xA;आर्ष्टिषेणो दिलीपश्च महात्मा चाप्युशीनरः&#x9;013c&lt;br&gt;&#xA;औशीनरः पुण्डरीकः शर्यातिः शरभः शुचिः&#x9;014a&lt;br&gt;&#xA;अङ्गोऽरिष्टश्च वेनश्च दुःषन्तः सञ्जयो जयः&#x9;014c&lt;br&gt;&#xA;भाङ्गास्वरिः सुनीथश्च निषधोऽथ त्विषीरथः&#x9;015a&lt;br&gt;&#xA;करन्धमो बाह्लिकश्च सुद्युम्नो बलवान्मधुः&#x9;015c&lt;br&gt;&#xA;कपोतरोमा तृणकः सहदेवार्जुनौ तथा&#x9;016a&lt;br&gt;&#xA;रामो दाशरथिश्चैव लक्ष्मणोऽथ प्रतर्दनः&#x9;016c&lt;br&gt;&#xA;अलर्कः कक्षसेनश्च गयो गौराश्व एव च&#x9;017a&lt;br&gt;&#xA;जामदग्न्योऽथ रामोऽत्र नाभागसगरौ तथा&#x9;017c&lt;br&gt;&#xA;भूरिद्युम्नो महाश्वश्च पृथ्वश्वो जनकस्तथा&#x9;018a&lt;br&gt;&#xA;वैन्यो राजा वारिषेणः पुरुजो जनमेजयः&#x9;018c&lt;br&gt;&#xA;ब्रह्मदत्तस्त्रिगर्तश्च राजोपरिचरस्तथा&#x9;019a&lt;br&gt;&#xA;इन्द्रद्युम्नो भीमजानुर्गयः पृष्ठो नयोऽनघः&#x9;019c&lt;br&gt;&#xA;पद्मोऽथ मुचुकुन्दश्च भूरिद्युम्नः प्रसेनजित्&#x9;020a&lt;br&gt;&#xA;अरिष्टनेमिः प्रद्युम्नः पृथगश्वोऽजकस्तथा&#x9;020c&lt;br&gt;&#xA;शतं मत्स्या नृपतयः शतं नीपाः शतं हयाः&#x9;021a&lt;br&gt;&#xA;धृतराष्ट्राश्चैकशतमशीतिर्जनमेजयाः&#x9;021c&lt;br&gt;&#xA;शतं च ब्रह्मदत्तानामीरिणां वैरिणां शतम्&#x9;022a&lt;br&gt;&#xA;शन्तनुश्चैव राजर्षिः पाण्डुश्चैव पिता तव&#x9;022c&lt;br&gt;&#xA;उशद्गवः शतरथो देवराजो जयद्रथः&#x9;023a&lt;br&gt;&#xA;वृषादर्भिश्च राजर्षिर्धाम्ना सह समन्त्रिणा&#x9;023c&lt;br&gt;&#xA;अथापरे सहस्राणि ये गताः शशबिन्दवः&#x9;024a&lt;br&gt;&#xA;इष्ट्वाश्वमेधैर्बहुभिर्महद्भिर्भूरिदक्षिणैः&#x9;024c&lt;br&gt;&#xA;एते राजर्षयः पुण्याः कीर्तिमन्तो बहुश्रुताः&#x9;025a&lt;br&gt;&#xA;तस्यां सभायां राजर्षे वैवस्वतमुपासते&#x9;025c&lt;br&gt;&#xA;अगस्त्योऽथ मतङ्गश्च कालो मृत्युस्तथैव च&#x9;026a&lt;br&gt;&#xA;यज्वानश्चैव सिद्धाश्च ये च योगशरीरिणः&#x9;026c&lt;br&gt;&#xA;अग्निष्वात्ताश्च पितरः फेनपाश्चोष्मपाश्च ये&#x9;027a&lt;br&gt;&#xA;स्वधावन्तो बर्हिषदो मूर्तिमन्तस्तथापरे&#x9;027c&lt;br&gt;&#xA;कालचक्रं च साक्षाच्च भगवान्हव्यवाहनः&#x9;028a&lt;br&gt;&#xA;नरा दुष्कृतकर्माणो दक्षिणायनमृत्यवः&#x9;028c&lt;br&gt;&#xA;कालस्य नयने युक्ता यमस्य पुरुषाश्च ये&#x9;029a&lt;br&gt;&#xA;तस्यां शिंशपपालाशास्तथा काशकुशादयः&#x9;029c&lt;br&gt;&#xA;उपासते धर्मराजं मूर्तिमन्तो निरामयाः&#x9;029e&lt;br&gt;&#xA;एते चान्ये च बहवः पितृराजसभासदः&#x9;030a&lt;br&gt;&#xA;अशक्याः परिसङ्ख्यातुं नामभिः कर्मभिस्तथा&#x9;030c&lt;br&gt;&#xA;असम्बाधा हि सा पार्थ रम्या कामगमा सभा&#x9;031a&lt;br&gt;&#xA;दीर्घकालं तपस्तप्त्वा निर्मिता विश्वकर्मणा&#x9;031c&lt;br&gt;&#xA;प्रभासन्ती ज्वलन्तीव तेजसा स्वेन भारत&#x9;032a&lt;br&gt;&#xA;तामुग्रतपसो यान्ति सुव्रताः सत्यवादिनः&#x9;032c&lt;br&gt;&#xA;शान्ताः सन्न्यासिनः सिद्धाः पूताः पुण्येन कर्मणा&#x9;033a&lt;br&gt;&#xA;सर्वे भास्वरदेहाश्च सर्वे च विरजोम्बराः&#x9;033c&lt;br&gt;&#xA;चित्राङ्गदाश्चित्रमाल्याः सर्वे ज्वलितकुण्डलाः&#x9;034a&lt;br&gt;&#xA;सुकृतैः कर्मभिः पुण्यैः परिबर्हैर्विभूषिताः&#x9;034c&lt;br&gt;&#xA;गन्धर्वाश्च महात्मानः शतशश्चाप्सरोगणाः&#x9;035a&lt;br&gt;&#xA;वादित्रं नृत्तगीतं च हास्यं लास्यं च सर्वशः&#x9;035c&lt;br&gt;&#xA;पुण्याश्च गन्धाः शब्दाश्च तस्यां पार्थ समन्ततः&#x9;036a&lt;br&gt;&#xA;दिव्यानि माल्यानि च तामुपतिष्ठन्ति सर्वशः&#x9;036c&lt;br&gt;&#xA;शतं शतसहस्राणि धर्मिणां तं प्रजेश्वरम्&#x9;037a&lt;br&gt;&#xA;उपासते महात्मानं रूपयुक्ता मनस्विनः&#x9;037c&lt;br&gt;&#xA;ईदृशी सा सभा राजन्पितृराज्ञो महात्मनः&#x9;038a&lt;br&gt;&#xA;वरुणस्यापि वक्ष्यामि सभां पुष्करमालिनीम्&#x9;038c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/009/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/009/</guid>
      <description>&lt;p&gt;नारद उवाच&#x9;001&lt;br&gt;&#xA;युधिष्ठिर सभा दिव्या वरुणस्य सितप्रभा&#x9;001a&lt;br&gt;&#xA;प्रमाणेन यथा याम्या शुभप्राकारतोरणा&#x9;001c&lt;br&gt;&#xA;अन्तःसलिलमास्थाय विहिता विश्वकर्मणा&#x9;002a&lt;br&gt;&#xA;दिव्यरत्नमयैर्वृक्षैः फलपुष्पप्रदैर्युता&#x9;002c&lt;br&gt;&#xA;नीलपीतासितश्यामैः सितैर्लोहितकैरपि&#x9;003a&lt;br&gt;&#xA;अवतानैस्तथा गुल्मैः पुष्पमञ्जरिधारिभिः&#x9;003c&lt;br&gt;&#xA;तथा शकुनयस्तस्यां नानारूपा मृदुस्वराः&#x9;004a&lt;br&gt;&#xA;अनिर्देश्या वपुष्मन्तः शतशोऽथ सहस्रशः&#x9;004c&lt;br&gt;&#xA;सा सभा सुखसंस्पर्शा न शीता न च घर्मदा&#x9;005a&lt;br&gt;&#xA;वेश्मासनवती रम्या सिता वरुणपालिता&#x9;005c&lt;br&gt;&#xA;यस्यामास्ते स वरुणो वारुण्या सह भारत&#x9;006a&lt;br&gt;&#xA;दिव्यरत्नाम्बरधरो भूषणैरुपशोभितः&#x9;006c&lt;br&gt;&#xA;स्रग्विणो भूषिताश्चापि दिव्यमाल्यानुकर्षिणः&#x9;007a&lt;br&gt;&#xA;आदित्यास्तत्र वरुणं जलेश्वरमुपासते&#x9;007c&lt;br&gt;&#xA;वासुकिस्तक्षकश्चैव नागश्चैरावतस्तथा&#x9;008a&lt;br&gt;&#xA;कृष्णश्च लोहितश्चैव पद्मश्चित्रश्च वीर्यवान्&#x9;008c&lt;br&gt;&#xA;कम्बलाश्वतरौ नागौ धृतराष्ट्रबलाहकौ&#x9;009a&lt;br&gt;&#xA;मणिमान्कुण्डलधरः कर्कोटकधनञ्जयौ&#x9;009c&lt;br&gt;&#xA;प्रह्लादो मूषिकादश्च तथैव जनमेजयः&#x9;010a&lt;br&gt;&#xA;पताकिनो मण्डलिनः फणवन्तश्च सर्वशः&#x9;010c&lt;br&gt;&#xA;एते चान्ये च बहवः सर्पास्तस्यां युधिष्ठिर&#x9;011a&lt;br&gt;&#xA;उपासते महात्मानं वरुणं विगतक्लमाः&#x9;011c&lt;br&gt;&#xA;बलिर्वैरोचनो राजा नरकः पृथिवीञ्जयः&#x9;012a&lt;br&gt;&#xA;प्रह्लादो विप्रचित्तिश्च कालखञ्जाश्च सर्वशः&#x9;012c&lt;br&gt;&#xA;सुहनुर्दुर्मुखः शङ्खः सुमनाः सुमतिः स्वनः&#x9;013a&lt;br&gt;&#xA;घटोदरो महापार्श्वः क्रथनः पिठरस्तथा&#x9;013c&lt;br&gt;&#xA;विश्वरूपः सुरूपश्च विरूपोऽथ महाशिराः&#x9;014a&lt;br&gt;&#xA;दशग्रीवश्च वाली च मेघवासा दशावरः&#x9;014c&lt;br&gt;&#xA;कैटभो विटटूतश्च संह्रादश्चेन्द्रतापनः&#x9;015a&lt;br&gt;&#xA;दैत्यदानवसङ्घाश्च सर्वे रुचिरकुण्डलाः&#x9;015c&lt;br&gt;&#xA;स्रग्विणो मौलिनः सर्वे तथा दिव्यपरिच्छदाः&#x9;016a&lt;br&gt;&#xA;सर्वे लब्धवराः शूराः सर्वे विगतमृत्यवः&#x9;016c&lt;br&gt;&#xA;ते तस्यां वरुणं देवं धर्मपाशस्थिताः सदा&#x9;017a&lt;br&gt;&#xA;उपासते महात्मानं सर्वे सुचरितव्रताः&#x9;017c&lt;br&gt;&#xA;तथा समुद्राश्चत्वारो नदी भागीरथी च या&#x9;018a&lt;br&gt;&#xA;कालिन्दी विदिशा वेण्णा नर्मदा वेगवाहिनी&#x9;018c&lt;br&gt;&#xA;विपाशा च शतद्रुश्च चन्द्रभागा सरस्वती&#x9;019a&lt;br&gt;&#xA;इरावती वितस्ता च सिन्धुर्देवनदस्तथा&#x9;019c&lt;br&gt;&#xA;गोदावरी कृष्णवेण्णा कावेरी च सरिद्वरा&#x9;020a&lt;br&gt;&#xA;एताश्चान्याश्च सरितस्तीर्थानि च सरांसि च&#x9;020c&lt;br&gt;&#xA;कूपाश्च सप्रस्रवणा देहवन्तो युधिष्ठिर&#x9;021a&lt;br&gt;&#xA;पल्वलानि तडागानि देहवन्त्यथ भारत&#x9;021c&lt;br&gt;&#xA;दिशस्तथा मही चैव तथा सर्वे महीधराः&#x9;022a&lt;br&gt;&#xA;उपासते महात्मानं सर्वे जलचरास्तथा&#x9;022c&lt;br&gt;&#xA;गीतवादित्रवन्तश्च गन्धर्वाप्सरसां गणाः&#x9;023a&lt;br&gt;&#xA;स्तुवन्तो वरुणं तस्यां सर्व एव समासते&#x9;023c&lt;br&gt;&#xA;महीधरा रत्नवन्तो रसा येषु प्रतिष्ठिताः&#x9;024a&lt;br&gt;&#xA;सर्वे विग्रहवन्तस्ते तमीश्वरमुपासते&#x9;024c&lt;br&gt;&#xA;एषा मया सम्पतता वारुणी भरतर्षभ&#x9;025a&lt;br&gt;&#xA;दृष्टपूर्वा सभा रम्या कुबेरस्य सभां शृणु&#x9;025c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/010/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/010/</guid>
      <description>&lt;p&gt;नारद उवाच&#x9;001&lt;br&gt;&#xA;सभा वैश्रवणी राजञ्शतयोजनमायता&#x9;001a&lt;br&gt;&#xA;विस्तीर्णा सप्ततिश्चैव योजनानि सितप्रभा&#x9;001c&lt;br&gt;&#xA;तपसा निर्मिता राजन्स्वयं वैश्रवणेन सा&#x9;002a&lt;br&gt;&#xA;शशिप्रभा खेचरीणां कैलासशिखरोपमा&#x9;002c&lt;br&gt;&#xA;गुह्यकैरुह्यमाना सा खे विषक्तेव दृश्यते&#x9;003a&lt;br&gt;&#xA;दिव्या हेममयैरुच्चैः पादपैरुपशोभिता&#x9;003c&lt;br&gt;&#xA;रश्मिवती भास्वरा च दिव्यगन्धा मनोरमा&#x9;004a&lt;br&gt;&#xA;सिताभ्रशिखराकारा प्लवमानेव दृश्यते&#x9;004c&lt;br&gt;&#xA;तस्यां वैश्रवणो राजा विचित्राभरणाम्बरः&#x9;005a&lt;br&gt;&#xA;स्त्रीसहस्रावृतः श्रीमानास्ते ज्वलितकुण्डलः&#x9;005c&lt;br&gt;&#xA;दिवाकरनिभे पुण्ये दिव्यास्तरणसंवृते&#x9;006a&lt;br&gt;&#xA;दिव्यपादोपधाने च निषण्णः परमासने&#x9;006c&lt;br&gt;&#xA;मन्दाराणामुदाराणां वनानि सुरभीणि च&#x9;007a&lt;br&gt;&#xA;सौगन्धिकानां चादाय गन्धान्गन्धवहः शुचिः&#x9;007c&lt;br&gt;&#xA;नलिन्याश्चालकाख्यायाश्चन्दनानां वनस्य च&#x9;008a&lt;br&gt;&#xA;मनोहृदयसंह्लादी वायुस्तमुपसेवते&#x9;008c&lt;br&gt;&#xA;तत्र देवाः सगन्धर्वा गणैरप्सरसां वृताः&#x9;009a&lt;br&gt;&#xA;दिव्यतानेन गीतानि गान्ति दिव्यानि भारत&#x9;009c&lt;br&gt;&#xA;मिश्रकेशी च रम्भा च चित्रसेना शुचिस्मिता&#x9;010a&lt;br&gt;&#xA;चारुनेत्रा घृताची च मेनका पुञ्जिकस्थला&#x9;010c&lt;br&gt;&#xA;विश्वाची सहजन्या च प्रम्लोचा उर्वशी इरा&#x9;011a&lt;br&gt;&#xA;वर्गा च सौरभेयी च समीची बुद्बुदा लता&#x9;011c&lt;br&gt;&#xA;एताः सहस्रशश्चान्या नृत्तगीतविशारदाः&#x9;012a&lt;br&gt;&#xA;उपतिष्ठन्ति धनदं पाण्डवाप्सरसां गणाः&#x9;012c&lt;br&gt;&#xA;अनिशं दिव्यवादित्रैर्नृत्तैर्गीतैश्च सा सभा&#x9;013a&lt;br&gt;&#xA;अशून्या रुचिरा भाति गन्धर्वाप्सरसां गणैः&#x9;013c&lt;br&gt;&#xA;किन्नरा नाम गन्धर्वा नरा नाम तथापरे&#x9;014a&lt;br&gt;&#xA;मणिभद्रोऽथ धनदः श्वेतभद्रश्च गुह्यकः&#x9;014c&lt;br&gt;&#xA;कशेरको गण्डकण्डुः प्रद्योतश्च महाबलः&#x9;015a&lt;br&gt;&#xA;कुस्तुम्बुरुः पिशाचश्च गजकर्णो विशालकः&#x9;015c&lt;br&gt;&#xA;वराहकर्णः सान्द्रोष्ठः फलभक्षः फलोदकः&#x9;016a&lt;br&gt;&#xA;अङ्गचूडः शिखावर्तो हेमनेत्रो विभीषणः&#x9;016c&lt;br&gt;&#xA;पुष्पाननः पिङ्गलकः शोणितोदः प्रवालकः&#x9;017a&lt;br&gt;&#xA;वृक्षवास्यनिकेतश्च चीरवासाश्च भारत&#x9;017c&lt;br&gt;&#xA;एते चान्ये च बहवो यक्षाः शतसहस्रशः&#x9;018a&lt;br&gt;&#xA;सदा भगवती च श्रीस्तथैव नलकूबरः&#x9;018c&lt;br&gt;&#xA;अहं च बहुशस्तस्यां भवन्त्यन्ये च मद्विधाः&#x9;019a&lt;br&gt;&#xA;आचार्याश्चाभवंस्तत्र तथा देवर्षयोऽपरे&#x9;019c&lt;br&gt;&#xA;भगवान्भूतसङ्घैश्च वृतः शतसहस्रशः&#x9;020a&lt;br&gt;&#xA;उमापतिः पशुपतिः शूलधृग्भगनेत्रहा&#x9;020c&lt;br&gt;&#xA;त्र्यम्बको राजशार्दूल देवी च विगतक्लमा&#x9;021a&lt;br&gt;&#xA;वामनैर्विकटैः कुब्जैः क्षतजाक्षैर्मनोजवैः&#x9;021c&lt;br&gt;&#xA;मांसमेदोवसाहारैरुग्रश्रवणदर्शनैः&#x9;022a&lt;br&gt;&#xA;नानाप्रहरणैर्घोरैर्वातैरिव महाजवैः&#x9;022c&lt;br&gt;&#xA;वृतः सखायमन्वास्ते सदैव धनदं नृप&#x9;022e&lt;br&gt;&#xA;सा सभा तादृशी राजन्मया दृष्टान्तरिक्षगा&#x9;023a&lt;br&gt;&#xA;पितामहसभां राजन्कथयिष्ये गतक्लमाम्&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/011/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/011/</guid>
      <description>&lt;p&gt;नारद उवाच&#x9;001&lt;br&gt;&#xA;पुरा देवयुगे राजन्नादित्यो भगवान्दिवः&#x9;001a&lt;br&gt;&#xA;आगच्छन्मानुषं लोकं दिदृक्षुर्विगतक्लमः&#x9;001c&lt;br&gt;&#xA;चरन्मानुषरूपेण सभां दृष्ट्वा स्वयम्भुवः&#x9;002a&lt;br&gt;&#xA;सभामकथयन्मह्यं ब्राह्मीं तत्त्वेन पाण्डव&#x9;002c&lt;br&gt;&#xA;अप्रमेयप्रभां दिव्यां मानसीं भरतर्षभ&#x9;003a&lt;br&gt;&#xA;अनिर्देश्यां प्रभावेन सर्वभूतमनोरमाम्&#x9;003c&lt;br&gt;&#xA;श्रुत्वा गुणानहं तस्याः सभायाः पाण्डुनन्दन&#x9;004a&lt;br&gt;&#xA;दर्शनेप्सुस्तथा राजन्नादित्यमहमब्रुवम्&#x9;004c&lt;br&gt;&#xA;भगवन्द्रष्टुमिच्छामि पितामहसभामहम्&#x9;005a&lt;br&gt;&#xA;येन सा तपसा शक्या कर्मणा वापि गोपते&#x9;005c&lt;br&gt;&#xA;औषधैर्वा तथा युक्तैरुत वा मायया यया&#x9;006a&lt;br&gt;&#xA;तन्ममाचक्ष्व भगवन्पश्येयं तां सभां कथम्&#x9;006c&lt;br&gt;&#xA;ततः स भगवान्सूर्यो मामुपादाय वीर्यवान्&#x9;007a&lt;br&gt;&#xA;अगच्छत्तां सभां ब्राह्मीं विपापां विगतक्लमाम्&#x9;007c&lt;br&gt;&#xA;एवंरूपेति सा शक्या न निर्देष्टुं जनाधिप&#x9;008a&lt;br&gt;&#xA;क्षणेन हि बिभर्त्यन्यदनिर्देश्यं वपुस्तथा&#x9;008c&lt;br&gt;&#xA;न वेद परिमाणं वा संस्थानं वापि भारत&#x9;009a&lt;br&gt;&#xA;न च रूपं मया तादृग्दृष्टपूर्वं कदाचन&#x9;009c&lt;br&gt;&#xA;सुसुखा सा सभा राजन्न शीता न च घर्मदा&#x9;010a&lt;br&gt;&#xA;न क्षुत्पिपासे न ग्लानिं प्राप्य तां प्राप्नुवन्त्युत&#x9;010c&lt;br&gt;&#xA;नानारूपैरिव कृता सुविचित्रैः सुभास्वरैः&#x9;011a&lt;br&gt;&#xA;स्तम्भैर्न च धृता सा तु शाश्वती न च सा क्षरा&#x9;011c&lt;br&gt;&#xA;अति चन्द्रं च सूर्यं च शिखिनं च स्वयम्प्रभा&#x9;012a&lt;br&gt;&#xA;दीप्यते नाकपृष्ठस्था भासयन्तीव भास्करम्&#x9;012c&lt;br&gt;&#xA;तस्यां स भगवानास्ते विदधद्देवमायया&#x9;013a&lt;br&gt;&#xA;स्वयमेकोऽनिशं राजल्ँलोकाल्ँलोकपितामहः&#x9;013c&lt;br&gt;&#xA;उपतिष्ठन्ति चाप्येनं प्रजानां पतयः प्रभुम्&#x9;014a&lt;br&gt;&#xA;दक्षः प्रचेताः पुलहो मरीचिः कश्यपस्तथा&#x9;014c&lt;br&gt;&#xA;भृगुरत्रिर्वसिष्ठश्च गौतमश्च तथाङ्गिराः&#x9;015a&lt;br&gt;&#xA;मनोऽन्तरिक्षं विद्याश्च वायुस्तेजो जलं मही&#x9;015c&lt;br&gt;&#xA;शब्दः स्पर्शस्तथा रूपं रसो गन्धश्च भारत&#x9;016a&lt;br&gt;&#xA;प्रकृतिश्च विकारश्च यच्चान्यत्कारणं भुवः&#x9;016c&lt;br&gt;&#xA;चन्द्रमाः सह नक्षत्रैरादित्यश्च गभस्तिमान्&#x9;017a&lt;br&gt;&#xA;वायवः क्रतवश्चैव सङ्कल्पः प्राण एव च&#x9;017c&lt;br&gt;&#xA;एते चान्ये च बहवः स्वयम्भुवमुपस्थिताः&#x9;018a&lt;br&gt;&#xA;अर्थो धर्मश्च कामश्च हर्षो द्वेषस्तपो दमः&#x9;018c&lt;br&gt;&#xA;आयान्ति तस्यां सहिता गन्धर्वाप्सरसस्तथा&#x9;019a&lt;br&gt;&#xA;विंशतिः सप्त चैवान्ये लोकपालाश्च सर्वशः&#x9;019c&lt;br&gt;&#xA;शुक्रो बृहस्पतिश्चैव बुधोऽङ्गारक एव च&#x9;020a&lt;br&gt;&#xA;शनैश्चरश्च राहुश्च ग्रहाः सर्वे तथैव च&#x9;020c&lt;br&gt;&#xA;मन्त्रो रथन्तरश्चैव हरिमान्वसुमानपि&#x9;021a&lt;br&gt;&#xA;आदित्याः साधिराजानो नानाद्वन्द्वैरुदाहृताः&#x9;021c&lt;br&gt;&#xA;मरुतो विश्वकर्मा च वसवश्चैव भारत&#x9;022a&lt;br&gt;&#xA;तथा पितृगणाः सर्वे सर्वाणि च हवींष्यथ&#x9;022c&lt;br&gt;&#xA;ऋग्वेदः सामवेदश्च यजुर्वेदश्च पाण्डव&#x9;023a&lt;br&gt;&#xA;अथर्ववेदश्च तथा पर्वाणि च विशां पते&#x9;023c&lt;br&gt;&#xA;इतिहासोपवेदाश्च वेदाङ्गानि च सर्वशः&#x9;024a&lt;br&gt;&#xA;ग्रहा यज्ञाश्च सोमश्च दैवतानि च सर्वशः&#x9;024c&lt;br&gt;&#xA;सावित्री दुर्गतरणी वाणी सप्तविधा तथा&#x9;025a&lt;br&gt;&#xA;मेधा धृतिः श्रुतिश्चैव प्रज्ञा बुद्धिर्यशः क्षमा&#x9;025c&lt;br&gt;&#xA;सामानि स्तुतिशस्त्राणि गाथाश्च विविधास्तथा&#x9;026a&lt;br&gt;&#xA;भाष्याणि तर्कयुक्तानि देहवन्ति विशां पते&#x9;026c&lt;br&gt;&#xA;क्षणा लवा मुहूर्ताश्च दिवा रात्रिस्तथैव च&#x9;027a&lt;br&gt;&#xA;अर्धमासाश्च मासाश्च ऋतवः षट्च भारत&#x9;027c&lt;br&gt;&#xA;संवत्सराः पञ्चयुगमहोरात्राश्चतुर्विधाः&#x9;028a&lt;br&gt;&#xA;कालचक्रं च यद्दिव्यं नित्यमक्षयमव्ययम्&#x9;028c&lt;br&gt;&#xA;अदितिर्दितिर्दनुश्चैव सुरसा विनता इरा&#x9;029a&lt;br&gt;&#xA;कालका सुरभिर्देवी सरमा चाथ गौतमी&#x9;029c&lt;br&gt;&#xA;आदित्या वसवो रुद्रा मरुतश्चाश्विनावपि&#x9;030a&lt;br&gt;&#xA;विश्वेदेवाश्च साध्याश्च पितरश्च मनोजवाः&#x9;030c&lt;br&gt;&#xA;राक्षसाश्च पिशाचाश्च दानवा गुह्यकास्तथा&#x9;031a&lt;br&gt;&#xA;सुपर्णनागपशवः पितामहमुपासते&#x9;031c&lt;br&gt;&#xA;देवो नारायणस्तस्यां तथा देवर्षयश्च ये&#x9;032a&lt;br&gt;&#xA;ऋषयो वालखिल्याश्च योनिजायोनिजास्तथा&#x9;032c&lt;br&gt;&#xA;यच्च किञ्चित्त्रिलोकेऽस्मिन्दृश्यते स्थाणुजङ्गमम्&#x9;033a&lt;br&gt;&#xA;सर्वं तस्यां मया दृष्टं तद्विद्धि मनुजाधिप&#x9;033c&lt;br&gt;&#xA;अष्टाशीतिसहस्राणि यतीनामूर्ध्वरेतसाम्&#x9;034a&lt;br&gt;&#xA;प्रजावतां च पञ्चाशदृषीणामपि पाण्डव&#x9;034c&lt;br&gt;&#xA;ते स्म तत्र यथाकामं दृष्ट्वा सर्वे दिवौकसः&#x9;035a&lt;br&gt;&#xA;प्रणम्य शिरसा तस्मै प्रतियान्ति यथागतम्&#x9;035c&lt;br&gt;&#xA;अतिथीनागतान्देवान्दैत्यान्नागान्मुनींस्तथा&#x9;036a&lt;br&gt;&#xA;यक्षान्सुपर्णान्कालेयान्गन्धर्वाप्सरसस्तथा&#x9;036c&lt;br&gt;&#xA;महाभागानमितधीर्ब्रह्मा लोकपितामहः&#x9;037a&lt;br&gt;&#xA;दयावान्सर्वभूतेषु यथार्हं प्रतिपद्यते&#x9;037c&lt;br&gt;&#xA;प्रतिगृह्य च विश्वात्मा स्वयम्भूरमितप्रभः&#x9;038a&lt;br&gt;&#xA;सान्त्वमानार्थसम्भोगैर्युनक्ति मनुजाधिप&#x9;038c&lt;br&gt;&#xA;तथा तैरुपयातैश्च प्रतियातैश्च भारत&#x9;039a&lt;br&gt;&#xA;आकुला सा सभा तात भवति स्म सुखप्रदा&#x9;039c&lt;br&gt;&#xA;सर्वतेजोमयी दिव्या ब्रह्मर्षिगणसेविता&#x9;040a&lt;br&gt;&#xA;ब्राह्म्या श्रिया दीप्यमाना शुशुभे विगतक्लमा&#x9;040c&lt;br&gt;&#xA;सा सभा तादृशी दृष्टा सर्वलोकेषु दुर्लभा&#x9;041a&lt;br&gt;&#xA;सभेयं राजशार्दूल मनुष्येषु यथा तव&#x9;041c&lt;br&gt;&#xA;एता मया दृष्टपूर्वाः सभा देवेषु पाण्डव&#x9;042a&lt;br&gt;&#xA;तवेयं मानुषे लोके सर्वश्रेष्ठतमा सभा&#x9;042c&lt;br&gt;&#xA;043    युधिष्ठिर उवाच&#xA;प्रायशो राजलोकस्ते कथितो वदतां वर&#x9;043a&lt;br&gt;&#xA;वैवस्वतसभायां तु यथा वदसि वै प्रभो&#x9;043c&lt;br&gt;&#xA;वरुणस्य सभायां तु नागास्ते कथिता विभो&#x9;044a&lt;br&gt;&#xA;दैत्येन्द्राश्चैव भूयिष्ठाः सरितः सागरास्तथा&#x9;044c&lt;br&gt;&#xA;तथा धनपतेर्यक्षा गुह्यका राक्षसास्तथा&#x9;045a&lt;br&gt;&#xA;गन्धर्वाप्सरसश्चैव भगवांश्च वृषध्वजः&#x9;045c&lt;br&gt;&#xA;पितामहसभायां तु कथितास्ते महर्षयः&#x9;046a&lt;br&gt;&#xA;सर्वदेवनिकायाश्च सर्वशास्त्राणि चैव हि&#x9;046c&lt;br&gt;&#xA;शतक्रतुसभायां तु देवाः सङ्कीर्तिता मुने&#x9;047a&lt;br&gt;&#xA;उद्देशतश्च गन्धर्वा विविधाश्च महर्षयः&#x9;047c&lt;br&gt;&#xA;एक एव तु राजर्षिर्हरिश्चन्द्रो महामुने&#x9;048a&lt;br&gt;&#xA;कथितस्ते सभानित्यो देवेन्द्रस्य महात्मनः&#x9;048c&lt;br&gt;&#xA;किं कर्म तेनाचरितं तपो वा नियतव्रतम्&#x9;049a&lt;br&gt;&#xA;येनासौ सह शक्रेण स्पर्धते स्म महायशाः&#x9;049c&lt;br&gt;&#xA;पितृलोकगतश्चापि त्वया विप्र पिता मम&#x9;050a&lt;br&gt;&#xA;दृष्टः पाण्डुर्महाभागः कथं चासि समागतः&#x9;050c&lt;br&gt;&#xA;किमुक्तवांश्च भगवन्नेतदिच्छामि वेदितुम्&#x9;051a&lt;br&gt;&#xA;त्वत्तः श्रोतुमहं सर्वं परं कौतूहलं हि मे&#x9;051c&lt;br&gt;&#xA;052    नारद उवाच&#xA;यन्मां पृच्छसि राजेन्द्र हरिश्चन्द्रं प्रति प्रभो&#x9;052a&lt;br&gt;&#xA;तत्तेऽहं सम्प्रवक्ष्यामि माहात्म्यं तस्य धीमतः&#x9;052c&lt;br&gt;&#xA;स राजा बलवानासीत्सम्राट्सर्वमहीक्षिताम्&#x9;053a&lt;br&gt;&#xA;तस्य सर्वे महीपालाः शासनावनताः स्थिताः&#x9;053c&lt;br&gt;&#xA;तेनैकं रथमास्थाय जैत्रं हेमविभूषितम्&#x9;054a&lt;br&gt;&#xA;शस्त्रप्रतापेन जिता द्वीपाः सप्त नरेश्वर&#x9;054c&lt;br&gt;&#xA;स विजित्य महीं सर्वां सशैलवनकाननाम्&#x9;055a&lt;br&gt;&#xA;आजहार महाराज राजसूयं महाक्रतुम्&#x9;055c&lt;br&gt;&#xA;तस्य सर्वे महीपाला धनान्याजह्रुराज्ञया&#x9;056a&lt;br&gt;&#xA;द्विजानां परिवेष्टारस्तस्मिन्यज्ञे च तेऽभवन्&#x9;056c&lt;br&gt;&#xA;प्रादाच्च द्रविणं प्रीत्या याजकानां नरेश्वरः&#x9;057a&lt;br&gt;&#xA;यथोक्तं तत्र तैस्तस्मिंस्ततः पञ्चगुणाधिकम्&#x9;057c&lt;br&gt;&#xA;अतर्पयच्च विविधैर्वसुभिर्ब्राह्मणांस्तथा&#x9;058a&lt;br&gt;&#xA;प्रासर्पकाले सम्प्राप्ते नानादिग्भ्यः समागतान्&#x9;058c&lt;br&gt;&#xA;भक्ष्यैर्भोज्यैश्च विविधैर्यथाकामपुरस्कृतैः&#x9;059a&lt;br&gt;&#xA;रत्नौघतर्पितैस्तुष्टैर्द्विजैश्च समुदाहृतम्&#x9;059c&lt;br&gt;&#xA;059e   तेजस्वी च यशस्वी च नृपेभ्योऽभ्यधिकोऽभवत्&#xA;एतस्मात्कारणात्पार्थ हरिश्चन्द्रो विराजते&#x9;060a&lt;br&gt;&#xA;तेभ्यो राजसहस्रेभ्यस्तद्विद्धि भरतर्षभ&#x9;060c&lt;br&gt;&#xA;समाप्य च हरिश्चन्द्रो महायज्ञं प्रतापवान्&#x9;061a&lt;br&gt;&#xA;अभिषिक्तः स शुशुभे साम्राज्येन नराधिप&#x9;061c&lt;br&gt;&#xA;ये चान्येऽपि महीपाला राजसूयं महाक्रतुम्&#x9;062a&lt;br&gt;&#xA;यजन्ते ते महेन्द्रेण मोदन्ते सह भारत&#x9;062c&lt;br&gt;&#xA;ये चापि निधनं प्राप्ताः सङ्ग्रामेष्वपलायिनः&#x9;063a&lt;br&gt;&#xA;ते तत्सदः समासाद्य मोदन्ते भरतर्षभ&#x9;063c&lt;br&gt;&#xA;तपसा ये च तीव्रेण त्यजन्तीह कलेवरम्&#x9;064a&lt;br&gt;&#xA;तेऽपि तत्स्थानमासाद्य श्रीमन्तो भान्ति नित्यशः&#x9;064c&lt;br&gt;&#xA;पिता च त्वाह कौन्तेय पाण्डुः कौरवनन्दनः&#x9;065a&lt;br&gt;&#xA;हरिश्चन्द्रे श्रियं दृष्ट्वा नृपतौ जातविस्मयः&#x9;065c&lt;br&gt;&#xA;समर्थोऽसि महीं जेतुं भ्रातरस्ते वशे स्थिताः&#x9;066a&lt;br&gt;&#xA;राजसूयं क्रतुश्रेष्ठमाहरस्वेति भारत&#x9;066c&lt;br&gt;&#xA;तस्य त्वं पुरुषव्याघ्र सङ्कल्पं कुरु पाण्डव&#x9;067a&lt;br&gt;&#xA;गन्तारस्ते महेन्द्रस्य पूर्वैः सह सलोकताम्&#x9;067c&lt;br&gt;&#xA;बहुविघ्नश्च नृपते क्रतुरेष स्मृतो महान्&#x9;068a&lt;br&gt;&#xA;छिद्राण्यत्र हि वाञ्छन्ति यज्ञघ्ना ब्रह्मराक्षसाः&#x9;068c&lt;br&gt;&#xA;युद्धं च पृष्ठगमनं पृथिवीक्षयकारकम्&#x9;069a&lt;br&gt;&#xA;किञ्चिदेव निमित्तं च भवत्यत्र क्षयावहम्&#x9;069c&lt;br&gt;&#xA;एतत्सञ्चिन्त्य राजेन्द्र यत्क्षमं तत्समाचर&#x9;070a&lt;br&gt;&#xA;अप्रमत्तोत्थितो नित्यं चातुर्वर्ण्यस्य रक्षणे&#x9;070c&lt;br&gt;&#xA;070e   भव एधस्व मोदस्व दानैस्तर्पय च द्विजान्&#xA;एतत्ते विस्तरेणोक्तं यन्मां त्वं परिपृच्छसि&#x9;071a&lt;br&gt;&#xA;आपृच्छे त्वां गमिष्यामि दाशार्हनगरीं प्रति&#x9;071c&lt;br&gt;&#xA;072    वैशम्पायन उवाच&#xA;एवमाख्याय पार्थेभ्यो नारदो जनमेजय&#x9;072a&lt;br&gt;&#xA;जगाम तैर्वृतो राजन्नृषिभिर्यैः समागतः&#x9;072c&lt;br&gt;&#xA;गते तु नारदे पार्थो भ्रातृभिः सह कौरव&#x9;073a&lt;br&gt;&#xA;राजसूयं क्रतुश्रेष्ठं चिन्तयामास भारत&#x9;073c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/012/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/012/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;ऋषेस्तद्वचनं श्रुत्वा निशश्वास युधिष्ठिरः&#x9;001a&lt;br&gt;&#xA;चिन्तयन्राजसूयाप्तिं न लेभे शर्म भारत&#x9;001c&lt;br&gt;&#xA;राजर्षीणां हि तं श्रुत्वा महिमानं महात्मनाम्&#x9;002a&lt;br&gt;&#xA;यज्वनां कर्मभिः पुण्यैर्लोकप्राप्तिं समीक्ष्य च&#x9;002c&lt;br&gt;&#xA;हरिश्चन्द्रं च राजर्षिं रोचमानं विशेषतः&#x9;003a&lt;br&gt;&#xA;यज्वानं यज्ञमाहर्तुं राजसूयमियेष सः&#x9;003c&lt;br&gt;&#xA;युधिष्ठिरस्ततः सर्वानर्चयित्वा सभासदः&#x9;004a&lt;br&gt;&#xA;प्रत्यर्चितश्च तैः सर्वैर्यज्ञायैव मनो दधे&#x9;004c&lt;br&gt;&#xA;स राजसूयं राजेन्द्र कुरूणामृषभः क्रतुम्&#x9;005a&lt;br&gt;&#xA;आहर्तुं प्रवणं चक्रे मनः सञ्चिन्त्य सोऽसकृत्&#x9;005c&lt;br&gt;&#xA;भूयश्चाद्भुतवीर्यौजा धर्ममेवानुपालयन्&#x9;006a&lt;br&gt;&#xA;किं हितं सर्वलोकानां भवेदिति मनो दधे&#x9;006c&lt;br&gt;&#xA;अनुगृह्णन्प्रजाः सर्वाः सर्वधर्मविदां वरः&#x9;007a&lt;br&gt;&#xA;अविशेषेण सर्वेषां हितं चक्रे युधिष्ठिरः&#x9;007c&lt;br&gt;&#xA;एवं गते ततस्तस्मिन्पितरीवाश्वसञ्जनाः&#x9;008a&lt;br&gt;&#xA;न तस्य विद्यते द्वेष्टा ततोऽस्याजातशत्रुता&#x9;008c&lt;br&gt;&#xA;स मन्त्रिणः समानाय्य भ्रातॄंश्च वदतां वरः&#x9;009a&lt;br&gt;&#xA;राजसूयं प्रति तदा पुनः पुनरपृच्छत&#x9;009c&lt;br&gt;&#xA;ते पृच्छ्यमानाः सहिता वचोऽर्थ्यं मन्त्रिणस्तदा&#x9;010a&lt;br&gt;&#xA;युधिष्ठिरं महाप्राज्ञं यियक्षुमिदमब्रुवन्&#x9;010c&lt;br&gt;&#xA;येनाभिषिक्तो नृपतिर्वारुणं गुणमृच्छति&#x9;011a&lt;br&gt;&#xA;तेन राजापि सन्कृत्स्नं सम्राड्गुणमभीप्सति&#x9;011c&lt;br&gt;&#xA;तस्य सम्राड्गुणार्हस्य भवतः कुरुनन्दन&#x9;012a&lt;br&gt;&#xA;राजसूयस्य समयं मन्यन्ते सुहृदस्तव&#x9;012c&lt;br&gt;&#xA;तस्य यज्ञस्य समयः स्वाधीनः क्षत्रसम्पदा&#x9;013a&lt;br&gt;&#xA;साम्ना षडग्नयो यस्मिंश्चीयन्ते संशितव्रतैः&#x9;013c&lt;br&gt;&#xA;दर्वीहोमानुपादाय सर्वान्यः प्राप्नुते क्रतून्&#x9;014a&lt;br&gt;&#xA;अभिषेकं च यज्ञान्ते सर्वजित्तेन चोच्यते&#x9;014c&lt;br&gt;&#xA;समर्थोऽसि महाबाहो सर्वे ते वशगा वयम्&#x9;015a&lt;br&gt;&#xA;अविचार्य महाराज राजसूये मनः कुरु&#x9;015c&lt;br&gt;&#xA;इत्येवं सुहृदः सर्वे पृथक्च सह चाब्रुवन्&#x9;016a&lt;br&gt;&#xA;स धर्म्यं पाण्डवस्तेषां वचः श्रुत्वा विशां पते&#x9;016c&lt;br&gt;&#xA;धृष्टमिष्टं वरिष्ठं च जग्राह मनसारिहा&#x9;016e&lt;br&gt;&#xA;श्रुत्वा सुहृद्वचस्तच्च जानंश्चाप्यात्मनः क्षमम्&#x9;017a&lt;br&gt;&#xA;पुनः पुनर्मनो दध्रे राजसूयाय भारत&#x9;017c&lt;br&gt;&#xA;स भ्रातृभिः पुनर्धीमानृत्विग्भिश्च महात्मभिः&#x9;018a&lt;br&gt;&#xA;धौम्यद्वैपायनाद्यैश्च मन्त्रयामास मन्त्रिभिः&#x9;018c&lt;br&gt;&#xA;019    युधिष्ठिर उवाच&#xA;इयं या राजसूयस्य सम्राडर्हस्य सुक्रतोः&#x9;019a&lt;br&gt;&#xA;श्रद्दधानस्य वदतः स्पृहा मे सा कथं भवेत्&#x9;019c&lt;br&gt;&#xA;020    वैशम्पायन उवाच&#xA;एवमुक्तास्तु ते तेन राज्ञा राजीवलोचन&#x9;020a&lt;br&gt;&#xA;इदमूचुर्वचः काले धर्मात्मानं युधिष्ठिरम्&#x9;020c&lt;br&gt;&#xA;अर्हस्त्वमसि धर्मज्ञ राजसूयं महाक्रतुम्&#x9;020e&lt;br&gt;&#xA;अथैवमुक्ते नृपतावृत्विग्भिरृषिभिस्तथा&#x9;021a&lt;br&gt;&#xA;मन्त्रिणो भ्रातरश्चास्य तद्वचः प्रत्यपूजयन्&#x9;021c&lt;br&gt;&#xA;स तु राजा महाप्राज्ञः पुनरेवात्मनात्मवान्&#x9;022a&lt;br&gt;&#xA;भूयो विममृशे पार्थो लोकानां हितकाम्यया&#x9;022c&lt;br&gt;&#xA;सामर्थ्ययोगं सम्प्रेक्ष्य देशकालौ व्ययागमौ&#x9;023a&lt;br&gt;&#xA;विमृश्य सम्यक्च धिया कुर्वन्प्राज्ञो न सीदति&#x9;023c&lt;br&gt;&#xA;न हि यज्ञसमारम्भः केवलात्मविपत्तये&#x9;024a&lt;br&gt;&#xA;भवतीति समाज्ञाय यत्नतः कार्यमुद्वहन्&#x9;024c&lt;br&gt;&#xA;स निश्चयार्थं कार्यस्य कृष्णमेव जनार्दनम्&#x9;025a&lt;br&gt;&#xA;सर्वलोकात्परं मत्वा जगाम मनसा हरिम्&#x9;025c&lt;br&gt;&#xA;अप्रमेयं महाबाहुं कामाज्जातमजं नृषु&#x9;026a&lt;br&gt;&#xA;पाण्डवस्तर्कयामास कर्मभिर्देवसम्मितैः&#x9;026c&lt;br&gt;&#xA;नास्य किञ्चिदविज्ञातं नास्य किञ्चिदकर्मजम्&#x9;027a&lt;br&gt;&#xA;न स किञ्चिन्न विषहेदिति कृष्णममन्यत&#x9;027c&lt;br&gt;&#xA;स तु तां नैष्ठिकीं बुद्धिं कृत्वा पार्थो युधिष्ठिरः&#x9;028a&lt;br&gt;&#xA;गुरुवद्भूतगुरवे प्राहिणोद्दूतमञ्जसा&#x9;028c&lt;br&gt;&#xA;शीघ्रगेन रथेनाशु स दूतः प्राप्य यादवान्&#x9;029a&lt;br&gt;&#xA;द्वारकावासिनं कृष्णं द्वारवत्यां समासदत्&#x9;029c&lt;br&gt;&#xA;दर्शनाकाङ्क्षिणं पार्थं दर्शनाकाङ्क्षयाच्युतः&#x9;030a&lt;br&gt;&#xA;इन्द्रसेनेन सहित इन्द्रप्रस्थं ययौ तदा&#x9;030c&lt;br&gt;&#xA;व्यतीत्य विविधान्देशांस्त्वरावान्क्षिप्रवाहनः&#x9;031a&lt;br&gt;&#xA;इन्द्रप्रस्थगतं पार्थमभ्यगच्छज्जनार्दनः&#x9;031c&lt;br&gt;&#xA;स गृहे भ्रातृवद्भ्रात्रा धर्मराजेन पूजितः&#x9;032a&lt;br&gt;&#xA;भीमेन च ततोऽपश्यत्स्वसारं प्रीतिमान्पितुः&#x9;032c&lt;br&gt;&#xA;प्रीतः प्रियेण सुहृदा रेमे स सहितस्तदा&#x9;033a&lt;br&gt;&#xA;अर्जुनेन यमाभ्यां च गुरुवत्पर्युपस्थितः&#x9;033c&lt;br&gt;&#xA;तं विश्रान्तं शुभे देशे क्षणिनं कल्यमच्युतम्&#x9;034a&lt;br&gt;&#xA;धर्मराजः समागम्य ज्ञापयत्स्वं प्रयोजनम्&#x9;034c&lt;br&gt;&#xA;035    युधिष्ठिर उवाच&#xA;प्रार्थितो राजसूयो मे न चासौ केवलेप्सया&#x9;035a&lt;br&gt;&#xA;प्राप्यते येन तत्ते ह विदितं कृष्ण सर्वशः&#x9;035c&lt;br&gt;&#xA;यस्मिन्सर्वं सम्भवति यश्च सर्वत्र पूज्यते&#x9;036a&lt;br&gt;&#xA;यश्च सर्वेश्वरो राजा राजसूयं स विन्दति&#x9;036c&lt;br&gt;&#xA;तं राजसूयं सुहृदः कार्यमाहुः समेत्य मे&#x9;037a&lt;br&gt;&#xA;तत्र मे निश्चिततमं तव कृष्ण गिरा भवेत्&#x9;037c&lt;br&gt;&#xA;केचिद्धि सौहृदादेव दोषं न परिचक्षते&#x9;038a&lt;br&gt;&#xA;अर्थहेतोस्तथैवान्ये प्रियमेव वदन्त्युत&#x9;038c&lt;br&gt;&#xA;प्रियमेव परीप्सन्ते केचिदात्मनि यद्धितम्&#x9;039a&lt;br&gt;&#xA;एवम्प्रायाश्च दृश्यन्ते जनवादाः प्रयोजने&#x9;039c&lt;br&gt;&#xA;त्वं तु हेतूनतीत्यैतान्कामक्रोधौ व्यतीत्य च&#x9;040a&lt;br&gt;&#xA;परमं नः क्षमं लोके यथावद्वक्तुमर्हसि&#x9;040c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/013/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/013/</guid>
      <description>&lt;p&gt;श्रीकृष्ण उवाच&#x9;001&lt;br&gt;&#xA;सर्वैर्गुणैर्महाराज राजसूयं त्वमर्हसि&#x9;001a&lt;br&gt;&#xA;जानतस्त्वेव ते सर्वं किञ्चिद्वक्ष्यामि भारत&#x9;001c&lt;br&gt;&#xA;जामदग्न्येन रामेण क्षत्रं यदवशेषितम्&#x9;002a&lt;br&gt;&#xA;तस्मादवरजं लोके यदिदं क्षत्रसञ्ज्ञितम्&#x9;002c&lt;br&gt;&#xA;कृतोऽयं कुलसङ्कल्पः क्षत्रियैर्वसुधाधिप&#x9;003a&lt;br&gt;&#xA;निदेशवाग्भिस्तत्ते ह विदितं भरतर्षभ&#x9;003c&lt;br&gt;&#xA;ऐलस्येक्ष्वाकुवंशस्य प्रकृतिं परिचक्षते&#x9;004a&lt;br&gt;&#xA;राजानः श्रेणिबद्धाश्च ततोऽन्ये क्षत्रिया भुवि&#x9;004c&lt;br&gt;&#xA;ऐलवंश्यास्तु ये राजंस्तथैवेक्ष्वाकवो नृपाः&#x9;005a&lt;br&gt;&#xA;तानि चैकशतं विद्धि कुलानि भरतर्षभ&#x9;005c&lt;br&gt;&#xA;ययातेस्त्वेव भोजानां विस्तरोऽतिगुणो महान्&#x9;006a&lt;br&gt;&#xA;भजते च महाराज विस्तरः स चतुर्दिशम्&#x9;006c&lt;br&gt;&#xA;तेषां तथैव तां लक्ष्मीं सर्वक्षत्रमुपासते&#x9;007a&lt;br&gt;&#xA;सोऽवनीं मध्यमां भुक्त्वा मिथोभेदेष्वमन्यत&#x9;007c&lt;br&gt;&#xA;चतुर्युस्त्वपरो राजा यस्मिन्नेकशतोऽभवत्&#x9;008a&lt;br&gt;&#xA;स साम्राज्यं जरासन्धः प्राप्तो भवति योनितः&#x9;008c&lt;br&gt;&#xA;तं स राजा महाप्राज्ञ संश्रित्य किल सर्वशः&#x9;009a&lt;br&gt;&#xA;राजन्सेनापतिर्जातः शिशुपालः प्रतापवान्&#x9;009c&lt;br&gt;&#xA;तमेव च महाराज शिष्यवत्समुपस्थितः&#x9;010a&lt;br&gt;&#xA;वक्रः करूषाधिपतिर्मायायोधी महाबलः&#x9;010c&lt;br&gt;&#xA;अपरौ च महावीर्यौ महात्मानौ समाश्रितौ&#x9;011a&lt;br&gt;&#xA;जरासन्धं महावीर्यं तौ हंसडिभकावुभौ&#x9;011c&lt;br&gt;&#xA;दन्तवक्रः करूषश्च कलभो मेघवाहनः&#x9;012a&lt;br&gt;&#xA;मूर्ध्ना दिव्यं मणिं बिभ्रद्यं तं भूतमणिं विदुः&#x9;012c&lt;br&gt;&#xA;मुरं च नरकं चैव शास्ति यो यवनाधिपौ&#x9;013a&lt;br&gt;&#xA;अपर्यन्तबलो राजा प्रतीच्यां वरुणो यथा&#x9;013c&lt;br&gt;&#xA;भगदत्तो महाराज वृद्धस्तव पितुः सखा&#x9;014a&lt;br&gt;&#xA;स वाचा प्रणतस्तस्य कर्मणा चैव भारत&#x9;014c&lt;br&gt;&#xA;स्नेहबद्धस्तु पितृवन्मनसा भक्तिमांस्त्वयि&#x9;015a&lt;br&gt;&#xA;प्रतीच्यां दक्षिणं चान्तं पृथिव्याः पाति यो नृपः&#x9;015c&lt;br&gt;&#xA;मातुलो भवतः शूरः पुरुजित्कुन्तिवर्धनः&#x9;016a&lt;br&gt;&#xA;स ते सन्नतिमानेकः स्नेहतः शत्रुतापनः&#x9;016c&lt;br&gt;&#xA;जरासन्धं गतस्त्वेवं पुरा यो न मया हतः&#x9;017a&lt;br&gt;&#xA;पुरुषोत्तमविज्ञातो योऽसौ चेदिषु दुर्मतिः&#x9;017c&lt;br&gt;&#xA;आत्मानं प्रतिजानाति लोकेऽस्मिन्पुरुषोत्तमम्&#x9;018a&lt;br&gt;&#xA;आदत्ते सततं मोहाद्यः स चिह्नं च मामकम्&#x9;018c&lt;br&gt;&#xA;वङ्गपुण्ड्रकिरातेषु राजा बलसमन्वितः&#x9;019a&lt;br&gt;&#xA;पौण्ड्रको वासुदेवेति योऽसौ लोकेषु विश्रुतः&#x9;019c&lt;br&gt;&#xA;चतुर्युः स महाराज भोज इन्द्रसखो बली&#x9;020a&lt;br&gt;&#xA;विद्याबलाद्यो व्यजयत्पाण्ड्यक्रथककैशिकान्&#x9;020c&lt;br&gt;&#xA;भ्राता यस्याहृतिः शूरो जामदग्न्यसमो युधि&#x9;021a&lt;br&gt;&#xA;स भक्तो मागधं राजा भीष्मकः परवीरहा&#x9;021c&lt;br&gt;&#xA;प्रियाण्याचरतः प्रह्वान्सदा सम्बन्धिनः सतः&#x9;022a&lt;br&gt;&#xA;भजतो न भजत्यस्मानप्रियेषु व्यवस्थितः&#x9;022c&lt;br&gt;&#xA;न कुलं न बलं राजन्नभिजानंस्तथात्मनः&#x9;023a&lt;br&gt;&#xA;पश्यमानो यशो दीप्तं जरासन्धमुपाश्रितः&#x9;023c&lt;br&gt;&#xA;उदीच्यभोजाश्च तथा कुलान्यष्टादशाभिभो&#x9;024a&lt;br&gt;&#xA;जरासन्धभयादेव प्रतीचीं दिशमाश्रिताः&#x9;024c&lt;br&gt;&#xA;शूरसेना भद्रकारा बोधाः शाल्वाः पटच्चराः&#x9;025a&lt;br&gt;&#xA;सुस्थराश्च सुकुट्टाश्च कुणिन्दाः कुन्तिभिः सह&#x9;025c&lt;br&gt;&#xA;शाल्वेयानां च राजानः सोदर्यानुचरैः सह&#x9;026a&lt;br&gt;&#xA;दक्षिणा ये च पाञ्चालाः पूर्वाः कुन्तिषु कोशलाः&#x9;026c&lt;br&gt;&#xA;तथोत्तरां दिशं चापि परित्यज्य भयार्दिताः&#x9;027a&lt;br&gt;&#xA;मत्स्याः सन्न्यस्तपादाश्च दक्षिणां दिशमाश्रिताः&#x9;027c&lt;br&gt;&#xA;तथैव सर्वपाञ्चाला जरासन्धभयार्दिताः&#x9;028a&lt;br&gt;&#xA;स्वराष्ट्रं सम्परित्यज्य विद्रुताः सर्वतोदिशम्&#x9;028c&lt;br&gt;&#xA;कस्यचित्त्वथ कालस्य कंसो निर्मथ्य बान्धवान्&#x9;029a&lt;br&gt;&#xA;बार्हद्रथसुते देव्यावुपागच्छद्वृथामतिः&#x9;029c&lt;br&gt;&#xA;अस्तिः प्राप्तिश्च नाम्ना ते सहदेवानुजेऽबले&#x9;030a&lt;br&gt;&#xA;बलेन तेन स ज्ञातीनभिभूय वृथामतिः&#x9;030c&lt;br&gt;&#xA;श्रैष्ठ्यं प्राप्तः स तस्यासीदतीवापनयो महान्&#x9;031a&lt;br&gt;&#xA;भोजराजन्यवृद्धैस्तु पीड्यमानैर्दुरात्मना&#x9;031c&lt;br&gt;&#xA;ज्ञातित्राणमभीप्सद्भिरस्मत्सम्भावना कृता&#x9;032a&lt;br&gt;&#xA;दत्त्वाक्रूराय सुतनुं तामाहुकसुतां तदा&#x9;032c&lt;br&gt;&#xA;सङ्कर्षणद्वितीयेन ज्ञातिकार्यं मया कृतम्&#x9;033a&lt;br&gt;&#xA;हतौ कंससुनामानौ मया रामेण चाप्युत&#x9;033c&lt;br&gt;&#xA;भये तु समुपक्रान्ते जरासन्धे समुद्यते&#x9;034a&lt;br&gt;&#xA;मन्त्रोऽयं मन्त्रितो राजन्कुलैरष्टादशावरैः&#x9;034c&lt;br&gt;&#xA;अनारमन्तो निघ्नन्तो महास्त्रैः शतघातिभिः&#x9;035a&lt;br&gt;&#xA;न हन्याम वयं तस्य त्रिभिर्वर्षशतैर्बलम्&#x9;035c&lt;br&gt;&#xA;तस्य ह्यमरसङ्काशौ बलेन बलिनां वरौ&#x9;036a&lt;br&gt;&#xA;नामभ्यां हंसडिभकावित्यास्तां योधसत्तमौ&#x9;036c&lt;br&gt;&#xA;तावुभौ सहितौ वीरौ जरासन्धश्च वीर्यवान्&#x9;037a&lt;br&gt;&#xA;त्रयस्त्रयाणां लोकानां पर्याप्ता इति मे मतिः&#x9;037c&lt;br&gt;&#xA;न हि केवलमस्माकं यावन्तोऽन्ये च पार्थिवाः&#x9;038a&lt;br&gt;&#xA;तथैव तेषामासीच्च बुद्धिर्बुद्धिमतां वर&#x9;038c&lt;br&gt;&#xA;अथ हंस इति ख्यातः कश्चिदासीन्महान्नृपः&#x9;039a&lt;br&gt;&#xA;स चान्यैः सहितो राजन्सङ्ग्रामेऽष्टादशावरैः&#x9;039c&lt;br&gt;&#xA;हतो हंस इति प्रोक्तमथ केनापि भारत&#x9;040a&lt;br&gt;&#xA;तच्छ्रुत्वा डिभको राजन्यमुनाम्भस्यमज्जत&#x9;040c&lt;br&gt;&#xA;विना हंसेन लोकेऽस्मिन्नाहं जीवितुमुत्सहे&#x9;041a&lt;br&gt;&#xA;इत्येतां मतिमास्थाय डिभको निधनं गतः&#x9;041c&lt;br&gt;&#xA;तथा तु डिभकं श्रुत्वा हंसः परपुरञ्जयः&#x9;042a&lt;br&gt;&#xA;प्रपेदे यमुनामेव सोऽपि तस्यां न्यमज्जत&#x9;042c&lt;br&gt;&#xA;तौ स राजा जरासन्धः श्रुत्वाप्सु निधनं गतौ&#x9;043a&lt;br&gt;&#xA;स्वपुरं शूरसेनानां प्रययौ भरतर्षभ&#x9;043c&lt;br&gt;&#xA;ततो वयममित्रघ्न तस्मिन्प्रतिगते नृपे&#x9;044a&lt;br&gt;&#xA;पुनरानन्दिताः सर्वे मथुरायां वसामहे&#x9;044c&lt;br&gt;&#xA;यदा त्वभ्येत्य पितरं सा वै राजीवलोचना&#x9;045a&lt;br&gt;&#xA;कंसभार्या जरासन्धं दुहिता मागधं नृपम्&#x9;045c&lt;br&gt;&#xA;चोदयत्येव राजेन्द्र पतिव्यसनदुःखिता&#x9;046a&lt;br&gt;&#xA;पतिघ्नं मे जहीत्येवं पुनः पुनररिन्दम&#x9;046c&lt;br&gt;&#xA;ततो वयं महाराज तं मन्त्रं पूर्वमन्त्रितम्&#x9;047a&lt;br&gt;&#xA;संस्मरन्तो विमनसो व्यपयाता नराधिप&#x9;047c&lt;br&gt;&#xA;पृथक्त्वेन द्रुता राजन्सङ्क्षिप्य महतीं श्रियम्&#x9;048a&lt;br&gt;&#xA;प्रपतामो भयात्तस्य सधनज्ञातिबान्धवाः&#x9;048c&lt;br&gt;&#xA;इति सञ्चिन्त्य सर्वे स्म प्रतीचीं दिशमाश्रिताः&#x9;049a&lt;br&gt;&#xA;कुशस्थलीं पुरीं रम्यां रैवतेनोपशोभिताम्&#x9;049c&lt;br&gt;&#xA;पुनर्निवेशनं तस्यां कृतवन्तो वयं नृप&#x9;050a&lt;br&gt;&#xA;तथैव दुर्गसंस्कारं देवैरपि दुरासदम्&#x9;050c&lt;br&gt;&#xA;स्त्रियोऽपि यस्यां युध्येयुः किं पुनर्वृष्णिपुङ्गवाः&#x9;051a&lt;br&gt;&#xA;तस्यां वयममित्रघ्न निवसामोऽकुतोभयाः&#x9;051c&lt;br&gt;&#xA;आलोक्य गिरिमुख्यं तं माधवीतीर्थमेव च&#x9;052a&lt;br&gt;&#xA;माधवाः कुरुशार्दूल परां मुदमवाप्नुवन्&#x9;052c&lt;br&gt;&#xA;एवं वयं जरासन्धादादितः कृतकिल्बिषाः&#x9;053a&lt;br&gt;&#xA;सामर्थ्यवन्तः सम्बन्धाद्भवन्तं समुपाश्रिताः&#x9;053c&lt;br&gt;&#xA;त्रियोजनायतं सद्म त्रिस्कन्धं योजनादधि&#x9;054a&lt;br&gt;&#xA;योजनान्ते शतद्वारं विक्रमक्रमतोरणम्&#x9;054c&lt;br&gt;&#xA;अष्टादशावरैर्नद्धं क्षत्रियैर्युद्धदुर्मदैः&#x9;054e&lt;br&gt;&#xA;अष्टादश सहस्राणि व्रातानां सन्ति नः कुले&#x9;055a&lt;br&gt;&#xA;आहुकस्य शतं पुत्रा एकैकस्त्रिशतावरः&#x9;055c&lt;br&gt;&#xA;चारुदेष्णः सह भ्रात्रा चक्रदेवोऽथ सात्यकिः&#x9;056a&lt;br&gt;&#xA;अहं च रौहिणेयश्च साम्बः शौरिसमो युधि&#x9;056c&lt;br&gt;&#xA;एवमेते रथाः सप्त राजन्नन्यान्निबोध मे&#x9;057a&lt;br&gt;&#xA;कृतवर्मा अनाधृष्टिः समीकः समितिञ्जयः&#x9;057c&lt;br&gt;&#xA;कह्वः शङ्कुर्निदान्तश्च सप्तैवैते महारथाः&#x9;058a&lt;br&gt;&#xA;पुत्रौ चान्धकभोजस्य वृद्धो राजा च ते दश&#x9;058c&lt;br&gt;&#xA;लोकसंहनना वीरा वीर्यवन्तो महाबलाः&#x9;059a&lt;br&gt;&#xA;स्मरन्तो मध्यमं देशं वृष्णिमध्ये गतव्यथाः&#x9;059c&lt;br&gt;&#xA;स त्वं सम्राड्गुणैर्युक्तः सदा भरतसत्तम&#x9;060a&lt;br&gt;&#xA;क्षत्रे सम्राजमात्मानं कर्तुमर्हसि भारत&#x9;060c&lt;br&gt;&#xA;न तु शक्यं जरासन्धे जीवमाने महाबले&#x9;061a&lt;br&gt;&#xA;राजसूयस्त्वया प्राप्तुमेषा राजन्मतिर्मम&#x9;061c&lt;br&gt;&#xA;तेन रुद्धा हि राजानः सर्वे जित्वा गिरिव्रजे&#x9;062a&lt;br&gt;&#xA;कन्दरायां गिरीन्द्रस्य सिंहेनेव महाद्विपाः&#x9;062c&lt;br&gt;&#xA;सोऽपि राजा जरासन्धो यियक्षुर्वसुधाधिपैः&#x9;063a&lt;br&gt;&#xA;आराध्य हि महादेवं निर्जितास्तेन पार्थिवाः&#x9;063c&lt;br&gt;&#xA;स हि निर्जित्य निर्जित्य पार्थिवान्पृतनागतान्&#x9;064a&lt;br&gt;&#xA;पुरमानीय बद्ध्वा च चकार पुरुषव्रजम्&#x9;064c&lt;br&gt;&#xA;वयं चैव महाराज जरासन्धभयात्तदा&#x9;065a&lt;br&gt;&#xA;मथुरां सम्परित्यज्य गता द्वारवतीं पुरीम्&#x9;065c&lt;br&gt;&#xA;यदि त्वेनं महाराज यज्ञं प्राप्तुमिहेच्छसि&#x9;066a&lt;br&gt;&#xA;यतस्व तेषां मोक्षाय जरासन्धवधाय च&#x9;066c&lt;br&gt;&#xA;समारम्भो हि शक्योऽयं नान्यथा कुरुनन्दन&#x9;067a&lt;br&gt;&#xA;राजसूयस्य कार्त्स्न्येन कर्तुं मतिमतां वर&#x9;067c&lt;br&gt;&#xA;इत्येषा मे मती राजन्यथा वा मन्यसेऽनघ&#x9;068a&lt;br&gt;&#xA;एवं गते ममाचक्ष्व स्वयं निश्चित्य हेतुभिः&#x9;068c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/014/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/014/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;उक्तं त्वया बुद्धिमता यन्नान्यो वक्तुमर्हति&#x9;001a&lt;br&gt;&#xA;संशयानां हि निर्मोक्ता त्वन्नान्यो विद्यते भुवि&#x9;001c&lt;br&gt;&#xA;गृहे गृहे हि राजानः स्वस्य स्वस्य प्रियङ्कराः&#x9;002a&lt;br&gt;&#xA;न च साम्राज्यमाप्तास्ते सम्राट्शब्दो हि कृत्स्नभाक्&#x9;002c&lt;br&gt;&#xA;कथं परानुभावज्ञः स्वं प्रशंसितुमर्हति&#x9;003a&lt;br&gt;&#xA;परेण समवेतस्तु यः प्रशस्तः स पूज्यते&#x9;003c&lt;br&gt;&#xA;विशाला बहुला भूमिर्बहुरत्नसमाचिता&#x9;004a&lt;br&gt;&#xA;दूरं गत्वा विजानाति श्रेयो वृष्णिकुलोद्वह&#x9;004c&lt;br&gt;&#xA;शममेव परं मन्ये न तु मोक्षाद्भवेच्छमः&#x9;005a&lt;br&gt;&#xA;आरम्भे पारमेष्ठ्यं तु न प्राप्यमिति मे मतिः&#x9;005c&lt;br&gt;&#xA;एवमेवाभिजानन्ति कुले जाता मनस्विनः&#x9;006a&lt;br&gt;&#xA;कश्चित्कदाचिदेतेषां भवेच्छ्रेष्ठो जनार्दन&#x9;006c&lt;br&gt;&#xA;007    भीम उवाच&#xA;अनारम्भपरो राजा वल्मीक इव सीदति&#x9;007a&lt;br&gt;&#xA;दुर्बलश्चानुपायेन बलिनं योऽधितिष्ठति&#x9;007c&lt;br&gt;&#xA;अतन्द्रितस्तु प्रायेण दुर्बलो बलिनं रिपुम्&#x9;008a&lt;br&gt;&#xA;जयेत्सम्यङ्नयो राजन्नीत्यार्थानात्मनो हितान्&#x9;008c&lt;br&gt;&#xA;कृष्णे नयो मयि बलं जयः पार्थे धनञ्जये&#x9;009a&lt;br&gt;&#xA;मागधं साधयिष्यामो वयं त्रय इवाग्नयः&#x9;009c&lt;br&gt;&#xA;010    कृष्ण उवाच&#xA;आदत्तेऽर्थपरो बालो नानुबन्धमवेक्षते&#x9;010a&lt;br&gt;&#xA;तस्मादरिं न मृष्यन्ति बालमर्थपरायणम्&#x9;010c&lt;br&gt;&#xA;हित्वा करान्यौवनाश्वः पालनाच्च भगीरथः&#x9;011a&lt;br&gt;&#xA;कार्तवीर्यस्तपोयोगाद्बलात्तु भरतो विभुः&#x9;011c&lt;br&gt;&#xA;ऋद्ध्या मरुत्तस्तान्पञ्च सम्राज इति शुश्रुमः&#x9;011e&lt;br&gt;&#xA;निग्राह्यलक्षणं प्राप्तो धर्मार्थनयलक्षणैः&#x9;012a&lt;br&gt;&#xA;बार्हद्रथो जरासन्धस्तद्विद्धि भरतर्षभ&#x9;012c&lt;br&gt;&#xA;न चैनमनुरुध्यन्ते कुलान्येकशतं नृपाः&#x9;013a&lt;br&gt;&#xA;तस्मादेतद्बलादेव साम्राज्यं कुरुतेऽद्य सः&#x9;013c&lt;br&gt;&#xA;रत्नभाजो हि राजानो जरासन्धमुपासते&#x9;014a&lt;br&gt;&#xA;न च तुष्यति तेनापि बाल्यादनयमास्थितः&#x9;014c&lt;br&gt;&#xA;मूर्धाभिषिक्तं नृपतिं प्रधानपुरुषं बलात्&#x9;015a&lt;br&gt;&#xA;आदत्ते न च नो दृष्टोऽभागः पुरुषतः क्वचित्&#x9;015c&lt;br&gt;&#xA;एवं सर्वान्वशे चक्रे जरासन्धः शतावरान्&#x9;016a&lt;br&gt;&#xA;तं दुर्बलतरो राजा कथं पार्थ उपैष्यति&#x9;016c&lt;br&gt;&#xA;प्रोक्षितानां प्रमृष्टानां राज्ञां पशुपतेर्गृहे&#x9;017a&lt;br&gt;&#xA;पशूनामिव का प्रीतिर्जीविते भरतर्षभ&#x9;017c&lt;br&gt;&#xA;क्षत्रियः शस्त्रमरणो यदा भवति सत्कृतः&#x9;018a&lt;br&gt;&#xA;ननु स्म मागधं सर्वे प्रतिबाधेम यद्वयम्&#x9;018c&lt;br&gt;&#xA;षडशीतिः समानीताः शेषा राजंश्चतुर्दश&#x9;019a&lt;br&gt;&#xA;जरासन्धेन राजानस्ततः क्रूरं प्रपत्स्यते&#x9;019c&lt;br&gt;&#xA;प्राप्नुयात्स यशो दीप्तं तत्र यो विघ्नमाचरेत्&#x9;020a&lt;br&gt;&#xA;जयेद्यश्च जरासन्धं स सम्राण्नियतं भवेत्&#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/015/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/015/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;सम्राड्गुणमभीप्सन्वै युष्मान्स्वार्थपरायणः&#x9;001a&lt;br&gt;&#xA;कथं प्रहिणुयां भीमं बलात्केवलसाहसात्&#x9;001c&lt;br&gt;&#xA;भीमार्जुनावुभौ नेत्रे मनो मन्ये जनार्दनम्&#x9;002a&lt;br&gt;&#xA;मनश्चक्षुर्विहीनस्य कीदृशं जीवितं भवेत्&#x9;002c&lt;br&gt;&#xA;जरासन्धबलं प्राप्य दुष्पारं भीमविक्रमम्&#x9;003a&lt;br&gt;&#xA;श्रमो हि वः पराजय्यात्किमु तत्र विचेष्टितम्&#x9;003c&lt;br&gt;&#xA;अस्मिन्नर्थान्तरे युक्तमनर्थः प्रतिपद्यते&#x9;004a&lt;br&gt;&#xA;यथाहं विमृशाम्येकस्तत्तावच्छ्रूयतां मम&#x9;004c&lt;br&gt;&#xA;सन्न्यासं रोचये साधु कार्यस्यास्य जनार्दन&#x9;005a&lt;br&gt;&#xA;प्रतिहन्ति मनो मेऽद्य राजसूयो दुरासदः&#x9;005c&lt;br&gt;&#xA;006    वैशम्पायन उवाच&#xA;पार्थः प्राप्य धनुःश्रेष्ठमक्षय्यौ च महेषुधी&#x9;006a&lt;br&gt;&#xA;रथं ध्वजं सभां चैव युधिष्ठिरमभाषत&#x9;006c&lt;br&gt;&#xA;धनुरस्त्रं शरा वीर्यं पक्षो भूमिर्यशो बलम्&#x9;007a&lt;br&gt;&#xA;प्राप्तमेतन्मया राजन्दुष्प्रापं यदभीप्सितम्&#x9;007c&lt;br&gt;&#xA;कुले जन्म प्रशंसन्ति वैद्याः साधु सुनिष्ठिताः&#x9;008a&lt;br&gt;&#xA;बलेन सदृशं नास्ति वीर्यं तु मम रोचते&#x9;008c&lt;br&gt;&#xA;कृतवीर्यकुले जातो निर्वीर्यः किं करिष्यति&#x9;009a&lt;br&gt;&#xA;क्षत्रियः सर्वशो राजन्यस्य वृत्तिः पराजये&#x9;009c&lt;br&gt;&#xA;सर्वैरपि गुणैर्हीनो वीर्यवान्हि तरेद्रिपून्&#x9;010a&lt;br&gt;&#xA;सर्वैरपि गुणैर्युक्तो निर्वीर्यः किं करिष्यति&#x9;010c&lt;br&gt;&#xA;द्रव्यभूता गुणाः सर्वे तिष्ठन्ति हि पराक्रमे&#x9;011a&lt;br&gt;&#xA;जयस्य हेतुः सिद्धिर्हि कर्म दैवं च संश्रितम्&#x9;011c&lt;br&gt;&#xA;संयुक्तो हि बलैः कश्चित्प्रमादान्नोपयुज्यते&#x9;012a&lt;br&gt;&#xA;तेन द्वारेण शत्रुभ्यः क्षीयते सबलो रिपुः&#x9;012c&lt;br&gt;&#xA;दैन्यं यथा बलवति तथा मोहो बलान्विते&#x9;013a&lt;br&gt;&#xA;तावुभौ नाशकौ हेतू राज्ञा त्याज्यौ जयार्थिना&#x9;013c&lt;br&gt;&#xA;जरासन्धविनाशं च राज्ञां च परिमोक्षणम्&#x9;014a&lt;br&gt;&#xA;यदि कुर्याम यज्ञार्थं किं ततः परमं भवेत्&#x9;014c&lt;br&gt;&#xA;अनारम्भे तु नियतो भवेदगुणनिश्चयः&#x9;015a&lt;br&gt;&#xA;गुणान्निःसंशयाद्राजन्नैर्गुण्यं मन्यसे कथम्&#x9;015c&lt;br&gt;&#xA;काषायं सुलभं पश्चान्मुनीनां शममिच्छताम्&#x9;016a&lt;br&gt;&#xA;साम्राज्यं तु तवेच्छन्तो वयं योत्स्यामहे परैः&#x9;016c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/016/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/016/</guid>
      <description>&lt;p&gt;वासुदेव उवाच&#x9;001&lt;br&gt;&#xA;जातस्य भारते वंशे तथा कुन्त्याः सुतस्य च&#x9;001a&lt;br&gt;&#xA;या वै युक्ता मतिः सेयमर्जुनेन प्रदर्शिता&#x9;001c&lt;br&gt;&#xA;न मृत्योः समयं विद्म रात्रौ वा यदि वा दिवा&#x9;002a&lt;br&gt;&#xA;न चापि कञ्चिदमरमयुद्धेनापि शुश्रुमः&#x9;002c&lt;br&gt;&#xA;एतावदेव पुरुषैः कार्यं हृदयतोषणम्&#x9;003a&lt;br&gt;&#xA;नयेन विधिदृष्टेन यदुपक्रमते परान्&#x9;003c&lt;br&gt;&#xA;सुनयस्यानपायस्य संयुगे परमः क्रमः&#x9;004a&lt;br&gt;&#xA;संशयो जायते साम्ये साम्यं च न भवेद्द्वयोः&#x9;004c&lt;br&gt;&#xA;ते वयं नयमास्थाय शत्रुदेहसमीपगाः&#x9;005a&lt;br&gt;&#xA;कथमन्तं न गच्छेम वृक्षस्येव नदीरयाः&#x9;005c&lt;br&gt;&#xA;पररन्ध्रे पराक्रान्ताः स्वरन्ध्रावरणे स्थिताः&#x9;005e&lt;br&gt;&#xA;व्यूढानीकैरनुबलैर्नोपेयाद्बलवत्तरम्&#x9;006a&lt;br&gt;&#xA;इति बुद्धिमतां नीतिस्तन्ममापीह रोचते&#x9;006c&lt;br&gt;&#xA;अनवद्या ह्यसम्बुद्धाः प्रविष्टाः शत्रुसद्म तत्&#x9;007a&lt;br&gt;&#xA;शत्रुदेहमुपाक्रम्य तं कामं प्राप्नुयामहे&#x9;007c&lt;br&gt;&#xA;एको ह्येव श्रियं नित्यं बिभर्ति पुरुषर्षभ&#x9;008a&lt;br&gt;&#xA;अन्तरात्मेव भूतानां तत्क्षये वै बलक्षयः&#x9;008c&lt;br&gt;&#xA;अथ चेत्तं निहत्याजौ शेषेणाभिसमागताः&#x9;009a&lt;br&gt;&#xA;प्राप्नुयाम ततः स्वर्गं ज्ञातित्राणपरायणाः&#x9;009c&lt;br&gt;&#xA;010    युधिष्ठिर उवाच&#xA;कृष्ण कोऽयं जरासन्धः किंवीर्यः किम्पराक्रमः&#x9;010a&lt;br&gt;&#xA;यस्त्वां स्पृष्ट्वाग्निसदृशं न दग्धः शलभो यथा&#x9;010c&lt;br&gt;&#xA;011    कृष्ण उवाच&#xA;शृणु राजञ्जरासन्धो यद्वीर्यो यत्पराक्रमः&#x9;011a&lt;br&gt;&#xA;यथा चोपेक्षितोऽस्माभिर्बहुशः कृतविप्रियः&#x9;011c&lt;br&gt;&#xA;अक्षौहिणीनां तिसृणामासीत्समरदर्पितः&#x9;012a&lt;br&gt;&#xA;राजा बृहद्रथो नाम मगधाधिपतिः पतिः&#x9;012c&lt;br&gt;&#xA;रूपवान्वीर्यसम्पन्नः श्रीमानतुलविक्रमः&#x9;013a&lt;br&gt;&#xA;नित्यं दीक्षाकृशतनुः शतक्रतुरिवापरः&#x9;013c&lt;br&gt;&#xA;तेजसा सूर्यसदृशः क्षमया पृथिवीसमः&#x9;014a&lt;br&gt;&#xA;यमान्तकसमः कोपे श्रिया वैश्रवणोपमः&#x9;014c&lt;br&gt;&#xA;तस्याभिजनसंयुक्तैर्गुणैर्भरतसत्तम&#x9;015a&lt;br&gt;&#xA;व्याप्तेयं पृथिवी सर्वा सूर्यस्येव गभस्तिभिः&#x9;015c&lt;br&gt;&#xA;स काशिराजस्य सुते यमजे भरतर्षभ&#x9;016a&lt;br&gt;&#xA;उपयेमे महावीर्यो रूपद्रविणसम्मते&#x9;016c&lt;br&gt;&#xA;तयोश्चकार समयं मिथः स पुरुषर्षभः&#x9;017a&lt;br&gt;&#xA;नातिवर्तिष्य इत्येवं पत्नीभ्यां सन्निधौ तदा&#x9;017c&lt;br&gt;&#xA;स ताभ्यां शुशुभे राजा पत्नीभ्यां मनुजाधिप&#x9;018a&lt;br&gt;&#xA;प्रियाभ्यामनुरूपाभ्यां करेणुभ्यामिव द्विपः&#x9;018c&lt;br&gt;&#xA;तयोर्मध्यगतश्चापि रराज वसुधाधिपः&#x9;019a&lt;br&gt;&#xA;गङ्गायमुनयोर्मध्ये मूर्तिमानिव सागरः&#x9;019c&lt;br&gt;&#xA;विषयेषु निमग्नस्य तस्य यौवनमत्यगात्&#x9;020a&lt;br&gt;&#xA;न च वंशकरः पुत्रस्तस्याजायत कश्चन&#x9;020c&lt;br&gt;&#xA;मङ्गलैर्बहुभिर्होमैः पुत्रकामाभिरिष्टिभिः&#x9;021a&lt;br&gt;&#xA;नाससाद नृपश्रेष्ठः पुत्रं कुलविवर्धनम्&#x9;021c&lt;br&gt;&#xA;अथ काक्षीवतः पुत्रं गौतमस्य महात्मनः&#x9;022a&lt;br&gt;&#xA;शुश्राव तपसि श्रान्तमुदारं चण्डकौशिकम्&#x9;022c&lt;br&gt;&#xA;यदृच्छयागतं तं तु वृक्षमूलमुपाश्रितम्&#x9;023a&lt;br&gt;&#xA;पत्नीभ्यां सहितो राजा सर्वरत्नैरतोषयत्&#x9;023c&lt;br&gt;&#xA;तमब्रवीत्सत्यधृतिः सत्यवागृषिसत्तमः&#x9;024a&lt;br&gt;&#xA;परितुष्टोऽस्मि ते राजन्वरं वरय सुव्रत&#x9;024c&lt;br&gt;&#xA;ततः सभार्यः प्रणतस्तमुवाच बृहद्रथः&#x9;025a&lt;br&gt;&#xA;पुत्रदर्शननैराश्याद्बाष्पगद्गदया गिरा&#x9;025c&lt;br&gt;&#xA;026    बृहद्रथ उवाच&#xA;भगवन्राज्यमुत्सृज्य प्रस्थितस्य तपोवनम्&#x9;026a&lt;br&gt;&#xA;किं वरेणाल्पभाग्यस्य किं राज्येनाप्रजस्य मे&#x9;026c&lt;br&gt;&#xA;027    कृष्ण उवाच&#xA;एतच्छ्रुत्वा मुनिर्ध्यानमगमत्क्षुभितेन्द्रियः&#x9;027a&lt;br&gt;&#xA;तस्यैव चाम्रवृक्षस्य छायायां समुपाविशत्&#x9;027c&lt;br&gt;&#xA;तस्योपविष्टस्य मुनेरुत्सङ्गे निपपात ह&#x9;028a&lt;br&gt;&#xA;अवातमशुकादष्टमेकमाम्रफलं किल&#x9;028c&lt;br&gt;&#xA;तत्प्रगृह्य मुनिश्रेष्ठो हृदयेनाभिमन्त्र्य च&#x9;029a&lt;br&gt;&#xA;राज्ञे ददावप्रतिमं पुत्रसम्प्राप्तिकारकम्&#x9;029c&lt;br&gt;&#xA;उवाच च महाप्राज्ञस्तं राजानं महामुनिः&#x9;030a&lt;br&gt;&#xA;गच्छ राजन्कृतार्थोऽसि निवर्त मनुजाधिप&#x9;030c&lt;br&gt;&#xA;यथासमयमाज्ञाय तदा स नृपसत्तमः&#x9;031a&lt;br&gt;&#xA;द्वाभ्यामेकं फलं प्रादात्पत्नीभ्यां भरतर्षभ&#x9;031c&lt;br&gt;&#xA;ते तदाम्रं द्विधा कृत्वा भक्षयामासतुः शुभे&#x9;032a&lt;br&gt;&#xA;भावित्वादपि चार्थस्य सत्यवाक्यात्तथा मुनेः&#x9;032c&lt;br&gt;&#xA;तयोः समभवद्गर्भः फलप्राशनसम्भवः&#x9;033a&lt;br&gt;&#xA;ते च दृष्ट्वा नरपतिः परां मुदमवाप ह&#x9;033c&lt;br&gt;&#xA;अथ काले महाप्राज्ञ यथासमयमागते&#x9;034a&lt;br&gt;&#xA;प्रजायेतामुभे राजञ्शरीरशकले तदा&#x9;034c&lt;br&gt;&#xA;एकाक्षिबाहुचरणे अर्धोदरमुखस्फिजे&#x9;035a&lt;br&gt;&#xA;दृष्ट्वा शरीरशकले प्रवेपाते उभे भृशम्&#x9;035c&lt;br&gt;&#xA;उद्विग्ने सह सम्मन्त्र्य ते भगिन्यौ तदाबले&#x9;036a&lt;br&gt;&#xA;सजीवे प्राणिशकले तत्यजाते सुदुःखिते&#x9;036c&lt;br&gt;&#xA;तयोर्धात्र्यौ सुसंवीते कृत्वा ते गर्भसम्प्लवे&#x9;037a&lt;br&gt;&#xA;निर्गम्यान्तःपुरद्वारात्समुत्सृज्याशु जग्मतुः&#x9;037c&lt;br&gt;&#xA;ते चतुष्पथनिक्षिप्ते जरा नामाथ राक्षसी&#x9;038a&lt;br&gt;&#xA;जग्राह मनुजव्याघ्र मांसशोणितभोजना&#x9;038c&lt;br&gt;&#xA;कर्तुकामा सुखवहे शकले सा तु राक्षसी&#x9;039a&lt;br&gt;&#xA;सङ्घट्टयामास तदा विधानबलचोदिता&#x9;039c&lt;br&gt;&#xA;ते समानीतमात्रे तु शकले पुरुषर्षभ&#x9;040a&lt;br&gt;&#xA;एकमूर्तिकृते वीरः कुमारः समपद्यत&#x9;040c&lt;br&gt;&#xA;ततः सा राक्षसी राजन्विस्मयोत्फुल्ललोचना&#x9;041a&lt;br&gt;&#xA;न शशाक समुद्वोढुं वज्रसारमयं शिशुम्&#x9;041c&lt;br&gt;&#xA;बालस्ताम्रतलं मुष्टिं कृत्वा चास्ये निधाय सः&#x9;042a&lt;br&gt;&#xA;प्राक्रोशदतिसंरम्भात्सतोय इव तोयदः&#x9;042c&lt;br&gt;&#xA;तेन शब्देन सम्भ्रान्तः सहसान्तःपुरे जनः&#x9;043a&lt;br&gt;&#xA;निर्जगाम नरव्याघ्र राज्ञा सह परन्तप&#x9;043c&lt;br&gt;&#xA;ते चाबले परिग्लाने पयःपूर्णपयोधरे&#x9;044a&lt;br&gt;&#xA;निराशे पुत्रलाभाय सहसैवाभ्यगच्छताम्&#x9;044c&lt;br&gt;&#xA;अथ दृष्ट्वा तथाभूते राजानं चेष्टसन्ततिम्&#x9;045a&lt;br&gt;&#xA;तं च बालं सुबलिनं चिन्तयामास राक्षसी&#x9;045c&lt;br&gt;&#xA;नार्हामि विषये राज्ञो वसन्ती पुत्रगृद्धिनः&#x9;046a&lt;br&gt;&#xA;बालं पुत्रमुपादातुं मेघलेखेव भास्करम्&#x9;046c&lt;br&gt;&#xA;सा कृत्वा मानुषं रूपमुवाच मनुजाधिपम्&#x9;047a&lt;br&gt;&#xA;बृहद्रथ सुतस्तेऽयं मद्दत्तः प्रतिगृह्यताम्&#x9;047c&lt;br&gt;&#xA;तव पत्नीद्वये जातो द्विजातिवरशासनात्&#x9;048a&lt;br&gt;&#xA;धात्रीजनपरित्यक्तो मयायं परिरक्षितः&#x9;048c&lt;br&gt;&#xA;ततस्ते भरतश्रेष्ठ काशिराजसुते शुभे&#x9;049a&lt;br&gt;&#xA;तं बालमभिपत्याशु प्रस्नवैरभिषिञ्चताम्&#x9;049c&lt;br&gt;&#xA;ततः स राजा संहृष्टः सर्वं तदुपलभ्य च&#x9;050a&lt;br&gt;&#xA;अपृच्छन्नवहेमाभां राक्षसीं तामराक्षसीम्&#x9;050c&lt;br&gt;&#xA;का त्वं कमलगर्भाभे मम पुत्रप्रदायिनी&#x9;051a&lt;br&gt;&#xA;कामया ब्रूहि कल्याणि देवता प्रतिभासि मे&#x9;051c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/017/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/017/</guid>
      <description>&lt;p&gt;राक्षस्युवाच&#x9;001&lt;br&gt;&#xA;जरा नामास्मि भद्रं ते राक्षसी कामरूपिणी&#x9;001a&lt;br&gt;&#xA;तव वेश्मनि राजेन्द्र पूजिता न्यवसं सुखम्&#x9;001c&lt;br&gt;&#xA;साहं प्रत्युपकारार्थं चिन्तयन्त्यनिशं नृप&#x9;002a&lt;br&gt;&#xA;तवेमे पुत्रशकले दृष्टवत्यस्मि धार्मिक&#x9;002c&lt;br&gt;&#xA;संश्लेषिते मया दैवात्कुमारः समपद्यत&#x9;003a&lt;br&gt;&#xA;तव भाग्यैर्महाराज हेतुमात्रमहं त्विह&#x9;003c&lt;br&gt;&#xA;004    कृष्ण उवाच&#xA;एवमुक्त्वा तु सा राजंस्तत्रैवान्तरधीयत&#x9;004a&lt;br&gt;&#xA;स गृह्य च कुमारं तं प्राविशत्स्वगृहं नृपः&#x9;004c&lt;br&gt;&#xA;तस्य बालस्य यत्कृत्यं तच्चकार नृपस्तदा&#x9;005a&lt;br&gt;&#xA;आज्ञापयच्च राक्षस्या मागधेषु महोत्सवम्&#x9;005c&lt;br&gt;&#xA;तस्य नामाकरोत्तत्र प्रजापतिसमः पिता&#x9;006a&lt;br&gt;&#xA;जरया सन्धितो यस्माज्जरासन्धस्ततोऽभवत्&#x9;006c&lt;br&gt;&#xA;सोऽवर्धत महातेजा मगधाधिपतेः सुतः&#x9;007a&lt;br&gt;&#xA;प्रमाणबलसम्पन्नो हुताहुतिरिवानलः&#x9;007c&lt;br&gt;&#xA;कस्यचित्त्वथ कालस्य पुनरेव महातपाः&#x9;008a&lt;br&gt;&#xA;मगधानुपचक्राम भगवांश्चण्डकौशिकः&#x9;008c&lt;br&gt;&#xA;तस्यागमनसंहृष्टः सामात्यः सपुरःसरः&#x9;009a&lt;br&gt;&#xA;सभार्यः सह पुत्रेण निर्जगाम बृहद्रथः&#x9;009c&lt;br&gt;&#xA;पाद्यार्घ्याचमनीयैस्तमर्चयामास भारत&#x9;010a&lt;br&gt;&#xA;स नृपो राज्यसहितं पुत्रं चास्मै न्यवेदयत्&#x9;010c&lt;br&gt;&#xA;प्रतिगृह्य तु तां पूजां पार्थिवाद्भगवानृषिः&#x9;011a&lt;br&gt;&#xA;उवाच मागधं राजन्प्रहृष्टेनान्तरात्मना&#x9;011c&lt;br&gt;&#xA;सर्वमेतन्मया राजन्विज्ञातं ज्ञानचक्षुषा&#x9;012a&lt;br&gt;&#xA;पुत्रस्तु शृणु राजेन्द्र यादृशोऽयं भविष्यति&#x9;012c&lt;br&gt;&#xA;अस्य वीर्यवतो वीर्यं नानुयास्यन्ति पार्थिवाः&#x9;013a&lt;br&gt;&#xA;देवैरपि विसृष्टानि शस्त्राण्यस्य महीपते&#x9;013c&lt;br&gt;&#xA;न रुजं जनयिष्यन्ति गिरेरिव नदीरयाः&#x9;013e&lt;br&gt;&#xA;सर्वमूर्धाभिषिक्तानामेष मूर्ध्नि ज्वलिष्यति&#x9;014a&lt;br&gt;&#xA;सर्वेषां निष्प्रभकरो ज्योतिषामिव भास्करः&#x9;014c&lt;br&gt;&#xA;एनमासाद्य राजानः समृद्धबलवाहनाः&#x9;015a&lt;br&gt;&#xA;विनाशमुपयास्यन्ति शलभा इव पावकम्&#x9;015c&lt;br&gt;&#xA;एष श्रियं समुदितां सर्वराज्ञां ग्रहीष्यति&#x9;016a&lt;br&gt;&#xA;वर्षास्विवोद्धतजला नदीर्नदनदीपतिः&#x9;016c&lt;br&gt;&#xA;एष धारयिता सम्यक्चातुर्वर्ण्यं महाबलः&#x9;017a&lt;br&gt;&#xA;शुभाशुभमिव स्फीता सर्वसस्यधरा धरा&#x9;017c&lt;br&gt;&#xA;अस्याज्ञावशगाः सर्वे भविष्यन्ति नराधिपाः&#x9;018a&lt;br&gt;&#xA;सर्वभूतात्मभूतस्य वायोरिव शरीरिणः&#x9;018c&lt;br&gt;&#xA;एष रुद्रं महादेवं त्रिपुरान्तकरं हरम्&#x9;019a&lt;br&gt;&#xA;सर्वलोकेष्वतिबलः स्वयं द्रक्ष्यति मागधः&#x9;019c&lt;br&gt;&#xA;एवं ब्रुवन्नेव मुनिः स्वकार्यार्थं विचिन्तयन्&#x9;020a&lt;br&gt;&#xA;विसर्जयामास नृपं बृहद्रथमथारिहन्&#x9;020c&lt;br&gt;&#xA;प्रविश्य नगरं चैव ज्ञातिसम्बन्धिभिर्वृतः&#x9;021a&lt;br&gt;&#xA;अभिषिच्य जरासन्धं मगधाधिपतिस्तदा&#x9;021c&lt;br&gt;&#xA;बृहद्रथो नरपतिः परां निर्वृतिमाययौ&#x9;021e&lt;br&gt;&#xA;अभिषिक्ते जरासन्धे तदा राजा बृहद्रथः&#x9;022a&lt;br&gt;&#xA;पत्नीद्वयेनानुगतस्तपोवनरतोऽभवत्&#x9;022c&lt;br&gt;&#xA;तपोवनस्थे पितरि मातृभ्यां सह भारत&#x9;023a&lt;br&gt;&#xA;जरासन्धः स्ववीर्येण पार्थिवानकरोद्वशे&#x9;023c&lt;br&gt;&#xA;अथ दीर्घस्य कालस्य तपोवनगतो नृपः&#x9;024a&lt;br&gt;&#xA;सभार्यः स्वर्गमगमत्तपस्तप्त्वा बृहद्रथः&#x9;024c&lt;br&gt;&#xA;तस्यास्तां हंसडिभकावशस्त्रनिधनावुभौ&#x9;025a&lt;br&gt;&#xA;मन्त्रे मतिमतां श्रेष्ठौ युद्धशास्त्रविशारदौ&#x9;025c&lt;br&gt;&#xA;यौ तौ मया ते कथितौ पूर्वमेव महाबलौ&#x9;026a&lt;br&gt;&#xA;त्रयस्त्रयाणां लोकानां पर्याप्ता इति मे मतिः&#x9;026c&lt;br&gt;&#xA;एवमेष तदा वीर बलिभिः कुकुरान्धकैः&#x9;027a&lt;br&gt;&#xA;वृष्णिभिश्च महाराज नीतिहेतोरुपेक्षितः&#x9;027c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/018/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/018/</guid>
      <description>&lt;p&gt;वासुदेव उवाच&#x9;001&lt;br&gt;&#xA;पतितौ हंसडिभकौ कंसामात्यौ निपातितौ&#x9;001a&lt;br&gt;&#xA;जरासन्धस्य निधने कालोऽयं समुपागतः&#x9;001c&lt;br&gt;&#xA;न स शक्यो रणे जेतुं सर्वैरपि सुरासुरैः&#x9;002a&lt;br&gt;&#xA;प्राणयुद्धेन जेतव्यः स इत्युपलभामहे&#x9;002c&lt;br&gt;&#xA;मयि नीतिर्बलं भीमे रक्षिता चावयोर्जुनः&#x9;003a&lt;br&gt;&#xA;साधयिष्याम तं राजन्वयं त्रय इवाग्नयः&#x9;003c&lt;br&gt;&#xA;त्रिभिरासादितोऽस्माभिर्विजने स नराधिपः&#x9;004a&lt;br&gt;&#xA;न सन्देहो यथा युद्धमेकेनाभ्युपयास्यति&#x9;004c&lt;br&gt;&#xA;अवमानाच्च लोकस्य व्यायतत्वाच्च धर्षितः&#x9;005a&lt;br&gt;&#xA;भीमसेनेन युद्धाय ध्रुवमभ्युपयास्यति&#x9;005c&lt;br&gt;&#xA;अलं तस्य महाबाहुर्भीमसेनो महाबलः&#x9;006a&lt;br&gt;&#xA;लोकस्य समुदीर्णस्य निधनायान्तको यथा&#x9;006c&lt;br&gt;&#xA;यदि ते हृदयं वेत्ति यदि ते प्रत्ययो मयि&#x9;007a&lt;br&gt;&#xA;भीमसेनार्जुनौ शीघ्रं न्यासभूतौ प्रयच्छ मे&#x9;007c&lt;br&gt;&#xA;008    वैशम्पायन उवाच&#xA;एवमुक्तो भगवता प्रत्युवाच युधिष्ठिरः&#x9;008a&lt;br&gt;&#xA;भीमपार्थौ समालोक्य सम्प्रहृष्टमुखौ स्थितौ&#x9;008c&lt;br&gt;&#xA;अच्युताच्युत मा मैवं व्याहरामित्रकर्षण&#x9;009a&lt;br&gt;&#xA;पाण्डवानां भवान्नाथो भवन्तं चाश्रिता वयम्&#x9;009c&lt;br&gt;&#xA;यथा वदसि गोविन्द सर्वं तदुपपद्यते&#x9;010a&lt;br&gt;&#xA;न हि त्वमग्रतस्तेषां येषां लक्ष्मीः पराङ्मुखी&#x9;010c&lt;br&gt;&#xA;निहतश्च जरासन्धो मोक्षिताश्च महीक्षितः&#x9;011a&lt;br&gt;&#xA;राजसूयश्च मे लब्धो निदेशे तव तिष्ठतः&#x9;011c&lt;br&gt;&#xA;क्षिप्रकारिन्यथा त्वेतत्कार्यं समुपपद्यते&#x9;012a&lt;br&gt;&#xA;मम कार्यं जगत्कार्यं तथा कुरु नरोत्तम&#x9;012c&lt;br&gt;&#xA;त्रिभिर्भवद्भिर्हि विना नाहं जीवितुमुत्सहे&#x9;013a&lt;br&gt;&#xA;धर्मकामार्थरहितो रोगार्त इव दुर्गतः&#x9;013c&lt;br&gt;&#xA;न शौरिणा विना पार्थो न शौरिः पाण्डवं विना&#x9;014a&lt;br&gt;&#xA;नाजेयोऽस्त्यनयोर्लोके कृष्णयोरिति मे मतिः&#x9;014c&lt;br&gt;&#xA;अयं च बलिनां श्रेष्ठः श्रीमानपि वृकोदरः&#x9;015a&lt;br&gt;&#xA;युवाभ्यां सहितो वीरः किं न कुर्यान्महायशाः&#x9;015c&lt;br&gt;&#xA;सुप्रणीतो बलौघो हि कुरुते कार्यमुत्तमम्&#x9;016a&lt;br&gt;&#xA;अन्धं जडं बलं प्राहुः प्रणेतव्यं विचक्षणैः&#x9;016c&lt;br&gt;&#xA;यतो हि निम्नं भवति नयन्तीह ततो जलम्&#x9;017a&lt;br&gt;&#xA;यतश्छिद्रं ततश्चापि नयन्ते धीधना बलम्&#x9;017c&lt;br&gt;&#xA;तस्मान्नयविधानज्ञं पुरुषं लोकविश्रुतम्&#x9;018a&lt;br&gt;&#xA;वयमाश्रित्य गोविन्दं यतामः कार्यसिद्धये&#x9;018c&lt;br&gt;&#xA;एवं प्रज्ञानयबलं क्रियोपायसमन्वितम्&#x9;019a&lt;br&gt;&#xA;पुरस्कुर्वीत कार्येषु कृष्ण कार्यार्थसिद्धये&#x9;019c&lt;br&gt;&#xA;एवमेव यदुश्रेष्ठं पार्थः कार्यार्थसिद्धये&#x9;020a&lt;br&gt;&#xA;अर्जुनः कृष्णमन्वेतु भीमोऽन्वेतु धनञ्जयम्&#x9;020c&lt;br&gt;&#xA;नयो जयो बलं चैव विक्रमे सिद्धिमेष्यति&#x9;020e&lt;br&gt;&#xA;एवमुक्तास्ततः सर्वे भ्रातरो विपुलौजसः&#x9;021a&lt;br&gt;&#xA;वार्ष्णेयः पाण्डवेयौ च प्रतस्थुर्मागधं प्रति&#x9;021c&lt;br&gt;&#xA;वर्चस्विनां ब्राह्मणानां स्नातकानां परिच्छदान्&#x9;022a&lt;br&gt;&#xA;आच्छाद्य सुहृदां वाक्यैर्मनोज्ञैरभिनन्दिताः&#x9;022c&lt;br&gt;&#xA;अमर्षादभितप्तानां ज्ञात्यर्थं मुख्यवाससाम्&#x9;023a&lt;br&gt;&#xA;रविसोमाग्निवपुषां भीममासीत्तदा वपुः&#x9;023c&lt;br&gt;&#xA;हतं मेने जरासन्धं दृष्ट्वा भीमपुरोगमौ&#x9;024a&lt;br&gt;&#xA;एककार्यसमुद्युक्तौ कृष्णौ युद्धेऽपराजितौ&#x9;024c&lt;br&gt;&#xA;ईशौ हि तौ महात्मानौ सर्वकार्यप्रवर्तने&#x9;025a&lt;br&gt;&#xA;धर्मार्थकामकार्याणां कार्याणामिव निग्रहे&#x9;025c&lt;br&gt;&#xA;कुरुभ्यः प्रस्थितास्ते तु मध्येन कुरुजाङ्गलम्&#x9;026a&lt;br&gt;&#xA;रम्यं पद्मसरो गत्वा कालकूटमतीत्य च&#x9;026c&lt;br&gt;&#xA;गण्डकीयां तथा शोणं सदानीरां तथैव च&#x9;027a&lt;br&gt;&#xA;एकपर्वतके नद्यः क्रमेणैत्य व्रजन्ति ते&#x9;027c&lt;br&gt;&#xA;सन्तीर्य सरयूं रम्यां दृष्ट्वा पूर्वांश्च कोसलान्&#x9;028a&lt;br&gt;&#xA;अतीत्य जग्मुर्मिथिलां मालां चर्मण्वतीं नदीम्&#x9;028c&lt;br&gt;&#xA;उत्तीर्य गङ्गां शोणं च सर्वे ते प्राङ्मुखास्त्रयः&#x9;029a&lt;br&gt;&#xA;कुरवोरश्छदं जग्मुर्मागधं क्षेत्रमच्युताः&#x9;029c&lt;br&gt;&#xA;ते शश्वद्गोधनाकीर्णमम्बुमन्तं शुभद्रुमम्&#x9;030a&lt;br&gt;&#xA;गोरथं गिरिमासाद्य ददृशुर्मागधं पुरम्&#x9;030c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/019/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/019/</guid>
      <description>&lt;p&gt;वासुदेव उवाच&#x9;001&lt;br&gt;&#xA;एष पार्थ महान्स्वादुः पशुमान्नित्यमम्बुमान्&#x9;001a&lt;br&gt;&#xA;निरामयः सुवेश्माढ्यो निवेशो मागधः शुभः&#x9;001c&lt;br&gt;&#xA;वैहारो विपुलः शैलो वराहो वृषभस्तथा&#x9;002a&lt;br&gt;&#xA;तथैवर्षिगिरिस्तात शुभाश्चैत्यकपञ्चमाः&#x9;002c&lt;br&gt;&#xA;एते पञ्च महाशृङ्गाः पर्वताः शीतलद्रुमाः&#x9;003a&lt;br&gt;&#xA;रक्षन्तीवाभिसंहत्य संहताङ्गा गिरिव्रजम्&#x9;003c&lt;br&gt;&#xA;पुष्पवेष्टितशाखाग्रैर्गन्धवद्भिर्मनोरमैः&#x9;004a&lt;br&gt;&#xA;निगूढा इव लोध्राणां वनैः कामिजनप्रियैः&#x9;004c&lt;br&gt;&#xA;शूद्रायां गौतमो यत्र महात्मा संशितव्रतः&#x9;005a&lt;br&gt;&#xA;औशीनर्यामजनयत्काक्षीवादीन्सुतानृषिः&#x9;005c&lt;br&gt;&#xA;गौतमः क्षयणादस्मादथासौ तत्र वेश्मनि&#x9;006a&lt;br&gt;&#xA;भजते मागधं वंशं स नृपाणामनुग्रहात्&#x9;006c&lt;br&gt;&#xA;अङ्गवङ्गादयश्चैव राजानः सुमहाबलाः&#x9;007a&lt;br&gt;&#xA;गौतमक्षयमभ्येत्य रमन्ते स्म पुरार्जुन&#x9;007c&lt;br&gt;&#xA;वनराजीस्तु पश्येमाः प्रियालानां मनोरमाः&#x9;008a&lt;br&gt;&#xA;लोध्राणां च शुभाः पार्थ गौतमौकःसमीपजाः&#x9;008c&lt;br&gt;&#xA;अर्बुदः शक्रवापी च पन्नगौ शत्रुतापनौ&#x9;009a&lt;br&gt;&#xA;स्वस्तिकस्यालयश्चात्र मणिनागस्य चोत्तमः&#x9;009c&lt;br&gt;&#xA;अपरिहार्या मेघानां मागधेयं मणेः कृते&#x9;010a&lt;br&gt;&#xA;कौशिको मणिमांश्चैव ववृधाते ह्यनुग्रहम्&#x9;010c&lt;br&gt;&#xA;अर्थसिद्धिं त्वनपगां जरासन्धोऽभिमन्यते&#x9;011a&lt;br&gt;&#xA;वयमासादने तस्य दर्पमद्य निहन्म हि&#x9;011c&lt;br&gt;&#xA;012    वैशम्पायन उवाच&#xA;एवमुक्त्वा ततः सर्वे भ्रातरो विपुलौजसः&#x9;012a&lt;br&gt;&#xA;वार्ष्णेयः पाण्डवेयौ च प्रतस्थुर्मागधं पुरम्&#x9;012c&lt;br&gt;&#xA;तुष्टपुष्टजनोपेतं चातुर्वर्ण्यजनाकुलम्&#x9;013a&lt;br&gt;&#xA;स्फीतोत्सवमनाधृष्यमासेदुश्च गिरिव्रजम्&#x9;013c&lt;br&gt;&#xA;तेऽथ द्वारमनासाद्य पुरस्य गिरिमुच्छ्रितम्&#x9;014a&lt;br&gt;&#xA;बार्हद्रथैः पूज्यमानं तथा नगरवासिभिः&#x9;014c&lt;br&gt;&#xA;यत्र माषादमृषभमाससाद बृहद्रथः&#x9;015a&lt;br&gt;&#xA;तं हत्वा माषनालाश्च तिस्रो भेरीरकारयत्&#x9;015c&lt;br&gt;&#xA;आनह्य चर्मणा तेन स्थापयामास स्वे पुरे&#x9;016a&lt;br&gt;&#xA;यत्र ताः प्राणदन्भेर्यो दिव्यपुष्पावचूर्णिताः&#x9;016c&lt;br&gt;&#xA;मागधानां सुरुचिरं चैत्यकान्तं समाद्रवन्&#x9;017a&lt;br&gt;&#xA;शिरसीव जिघांसन्तो जरासन्धजिघांसवः&#x9;017c&lt;br&gt;&#xA;स्थिरं सुविपुलं शृङ्गं सुमहान्तं पुरातनम्&#x9;018a&lt;br&gt;&#xA;अर्चितं माल्यदामैश्च सततं सुप्रतिष्ठितम्&#x9;018c&lt;br&gt;&#xA;विपुलैर्बाहुभिर्वीरास्तेऽभिहत्याभ्यपातयन्&#x9;019a&lt;br&gt;&#xA;ततस्ते मागधं दृष्ट्वा पुरं प्रविविशुस्तदा&#x9;019c&lt;br&gt;&#xA;एतस्मिन्नेव काले तु जरासन्धं समर्चयन्&#x9;020a&lt;br&gt;&#xA;पर्यग्नि कुर्वंश्च नृपं द्विरदस्थं पुरोहिताः&#x9;020c&lt;br&gt;&#xA;स्नातकव्रतिनस्ते तु बाहुशस्त्रा निरायुधाः&#x9;021a&lt;br&gt;&#xA;युयुत्सवः प्रविविशुर्जरासन्धेन भारत&#x9;021c&lt;br&gt;&#xA;भक्ष्यमाल्यापणानां च ददृशुः श्रियमुत्तमाम्&#x9;022a&lt;br&gt;&#xA;स्फीतां सर्वगुणोपेतां सर्वकामसमृद्धिनीम्&#x9;022c&lt;br&gt;&#xA;तां तु दृष्ट्वा समृद्धिं ते वीथ्यां तस्यां नरोत्तमाः&#x9;023a&lt;br&gt;&#xA;राजमार्गेण गच्छन्तः कृष्णभीमधनञ्जयाः&#x9;023c&lt;br&gt;&#xA;बलाद्गृहीत्वा माल्यानि मालाकारान्महाबलाः&#x9;024a&lt;br&gt;&#xA;विरागवसनाः सर्वे स्रग्विणो मृष्टकुण्डलाः&#x9;024c&lt;br&gt;&#xA;निवेशनमथाजग्मुर्जरासन्धस्य धीमतः&#x9;025a&lt;br&gt;&#xA;गोवासमिव वीक्षन्तः सिंहा हैमवता यथा&#x9;025c&lt;br&gt;&#xA;शैलस्तम्भनिभास्तेषां चन्दनागुरुभूषिताः&#x9;026a&lt;br&gt;&#xA;अशोभन्त महाराज बाहवो बाहुशालिनाम्&#x9;026c&lt;br&gt;&#xA;तान्दृष्ट्वा द्विरदप्रख्याञ्शालस्कन्धानिवोद्गतान्&#x9;027a&lt;br&gt;&#xA;व्यूढोरस्कान्मागधानां विस्मयः समजायत&#x9;027c&lt;br&gt;&#xA;ते त्वतीत्य जनाकीर्णास्तिस्रः कक्ष्या नरर्षभाः&#x9;028a&lt;br&gt;&#xA;अहङ्कारेण राजानमुपतस्थुर्महाबलाः&#x9;028c&lt;br&gt;&#xA;तान्पाद्यमधुपर्कार्हान्मानार्हान्सत्कृतिं गतान्&#x9;029a&lt;br&gt;&#xA;प्रत्युत्थाय जरासन्ध उपतस्थे यथाविधि&#x9;029c&lt;br&gt;&#xA;उवाच चैतान्राजासौ स्वागतं वोऽस्त्विति प्रभुः&#x9;030a&lt;br&gt;&#xA;तस्य ह्येतद्व्रतं राजन्बभूव भुवि विश्रुतम्&#x9;030c&lt;br&gt;&#xA;स्नातकान्ब्राह्मणान्प्राप्ताञ्श्रुत्वा स समितिञ्जयः&#x9;031a&lt;br&gt;&#xA;अप्यर्धरात्रे नृपतिः प्रत्युद्गच्छति भारत&#x9;031c&lt;br&gt;&#xA;तांस्त्वपूर्वेण वेषेण दृष्ट्वा नृपतिसत्तमः&#x9;032a&lt;br&gt;&#xA;उपतस्थे जरासन्धो विस्मितश्चाभवत्तदा&#x9;032c&lt;br&gt;&#xA;ते तु दृष्ट्वैव राजानं जरासन्धं नरर्षभाः&#x9;033a&lt;br&gt;&#xA;इदमूचुरमित्रघ्नाः सर्वे भरतसत्तम&#x9;033c&lt;br&gt;&#xA;स्वस्त्यस्तु कुशलं राजन्निति सर्वे व्यवस्थिताः&#x9;034a&lt;br&gt;&#xA;तं नृपं नृपशार्दूल विप्रैक्षन्त परस्परम्&#x9;034c&lt;br&gt;&#xA;तानब्रवीज्जरासन्धस्तदा यादवपाण्डवान्&#x9;035a&lt;br&gt;&#xA;आस्यतामिति राजेन्द्र ब्राह्मणच्छद्मसंवृतान्&#x9;035c&lt;br&gt;&#xA;अथोपविविशुः सर्वे त्रयस्ते पुरुषर्षभाः&#x9;036a&lt;br&gt;&#xA;सम्प्रदीप्तास्त्रयो लक्ष्म्या महाध्वर इवाग्नयः&#x9;036c&lt;br&gt;&#xA;तानुवाच जरासन्धः सत्यसन्धो नराधिपः&#x9;037a&lt;br&gt;&#xA;विगर्हमाणः कौरव्य वेषग्रहणकारणात्&#x9;037c&lt;br&gt;&#xA;न स्नातकव्रता विप्रा बहिर्माल्यानुलेपनाः&#x9;038a&lt;br&gt;&#xA;भवन्तीति नृलोकेऽस्मिन्विदितं मम सर्वशः&#x9;038c&lt;br&gt;&#xA;ते यूयं पुष्पवन्तश्च भुजैर्ज्याघातलक्षणैः&#x9;039a&lt;br&gt;&#xA;बिभ्रतः क्षात्रमोजश्च ब्राह्मण्यं प्रतिजानथ&#x9;039c&lt;br&gt;&#xA;एवं विरागवसना बहिर्माल्यानुलेपनाः&#x9;040a&lt;br&gt;&#xA;सत्यं वदत के यूयं सत्यं राजसु शोभते&#x9;040c&lt;br&gt;&#xA;चैत्यकं च गिरेः शृङ्गं भित्त्वा किमिव सद्म नः&#x9;041a&lt;br&gt;&#xA;अद्वारेण प्रविष्टाः स्थ निर्भया राजकिल्बिषात्&#x9;041c&lt;br&gt;&#xA;कर्म चैतद्विलिङ्गस्य किं वाद्य प्रसमीक्षितम्&#x9;042a&lt;br&gt;&#xA;वदध्वं वाचि वीर्यं च ब्राह्मणस्य विशेषतः&#x9;042c&lt;br&gt;&#xA;एवं च मामुपस्थाय कस्माच्च विधिनार्हणाम्&#x9;043a&lt;br&gt;&#xA;प्रणीतां नो न गृह्णीत कार्यं किं चास्मदागमे&#x9;043c&lt;br&gt;&#xA;एवमुक्तस्ततः कृष्णः प्रत्युवाच महामनाः&#x9;044a&lt;br&gt;&#xA;स्निग्धगम्भीरया वाचा वाक्यं वाक्यविशारदः&#x9;044c&lt;br&gt;&#xA;स्नातकव्रतिनो राजन्ब्राह्मणाः क्षत्रिया विशः&#x9;045a&lt;br&gt;&#xA;विशेषनियमाश्चैषामविशेषाश्च सन्त्युत&#x9;045c&lt;br&gt;&#xA;विशेषवांश्च सततं क्षत्रियः श्रियमर्छति&#x9;046a&lt;br&gt;&#xA;पुष्पवत्सु ध्रुवा श्रीश्च पुष्पवन्तस्ततो वयम्&#x9;046c&lt;br&gt;&#xA;क्षत्रियो बाहुवीर्यस्तु न तथा वाक्यवीर्यवान्&#x9;047a&lt;br&gt;&#xA;अप्रगल्भं वचस्तस्य तस्माद्बार्हद्रथे स्मृतम्&#x9;047c&lt;br&gt;&#xA;स्ववीर्यं क्षत्रियाणां च बाह्वोर्धाता न्यवेशयत्&#x9;048a&lt;br&gt;&#xA;तद्दिदृक्षसि चेद्राजन्द्रष्टास्यद्य न संशयः&#x9;048c&lt;br&gt;&#xA;अद्वारेण रिपोर्गेहं द्वारेण सुहृदो गृहम्&#x9;049a&lt;br&gt;&#xA;प्रविशन्ति सदा सन्तो द्वारं नो वर्जितं ततः&#x9;049c&lt;br&gt;&#xA;कार्यवन्तो गृहानेत्य शत्रुतो नार्हणां वयम्&#x9;050a&lt;br&gt;&#xA;प्रतिगृह्णीम तद्विद्धि एतन्नः शाश्वतं व्रतम्&#x9;050c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/020/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/020/</guid>
      <description>&lt;p&gt;जरासन्ध उवाच&#x9;001&lt;br&gt;&#xA;न स्मरेयं कदा वैरं कृतं युष्माभिरित्युत&#x9;001a&lt;br&gt;&#xA;चिन्तयंश्च न पश्यामि भवतां प्रति वैकृतम्&#x9;001c&lt;br&gt;&#xA;वैकृते चासति कथं मन्यध्वं मामनागसम्&#x9;002a&lt;br&gt;&#xA;अरिं विब्रूत तद्विप्राः सतां समय एष हि&#x9;002c&lt;br&gt;&#xA;अथ धर्मोपघाताद्धि मनः समुपतप्यते&#x9;003a&lt;br&gt;&#xA;योऽनागसि प्रसृजति क्षत्रियोऽपि न संशयः&#x9;003c&lt;br&gt;&#xA;अतोऽन्यथाचरल्ँलोके धर्मज्ञः सन्महाव्रतः&#x9;004a&lt;br&gt;&#xA;वृजिनां गतिमाप्नोति श्रेयसोऽप्युपहन्ति च&#x9;004c&lt;br&gt;&#xA;त्रैलोक्ये क्षत्रधर्माद्धि श्रेयांसं साधुचारिणाम्&#x9;005a&lt;br&gt;&#xA;अनागसं प्रजानानाः प्रमादादिव जल्पथ&#x9;005c&lt;br&gt;&#xA;006    वासुदेव उवाच&#xA;कुलकार्यं महाराज कश्चिदेकः कुलोद्वहः&#x9;006a&lt;br&gt;&#xA;वहते तन्नियोगाद्वै वयमभ्युत्थितास्त्रयः&#x9;006c&lt;br&gt;&#xA;त्वया चोपहृता राजन्क्षत्रिया लोकवासिनः&#x9;007a&lt;br&gt;&#xA;तदागः क्रूरमुत्पाद्य मन्यसे किं त्वनागसम्&#x9;007c&lt;br&gt;&#xA;राजा राज्ञः कथं साधून्हिंस्यान्नृपतिसत्तम&#x9;008a&lt;br&gt;&#xA;तद्राज्ञः सन्निगृह्य त्वं रुद्रायोपजिहीर्षसि&#x9;008c&lt;br&gt;&#xA;अस्मांस्तदेनो गच्छेत त्वया बार्हद्रथे कृतम्&#x9;009a&lt;br&gt;&#xA;वयं हि शक्ता धर्मस्य रक्षणे धर्मचारिणः&#x9;009c&lt;br&gt;&#xA;मनुष्याणां समालम्भो न च दृष्टः कदाचन&#x9;010a&lt;br&gt;&#xA;स कथं मानुषैर्देवं यष्टुमिच्छसि शङ्करम्&#x9;010c&lt;br&gt;&#xA;सवर्णो हि सवर्णानां पशुसञ्ज्ञां करिष्यति&#x9;011a&lt;br&gt;&#xA;कोऽन्य एवं यथा हि त्वं जरासन्ध वृथामतिः&#x9;011c&lt;br&gt;&#xA;ते त्वां ज्ञातिक्षयकरं वयमार्तानुसारिणः&#x9;012a&lt;br&gt;&#xA;ज्ञातिवृद्धिनिमित्तार्थं विनियन्तुमिहागताः&#x9;012c&lt;br&gt;&#xA;नास्ति लोके पुमानन्यः क्षत्रियेष्विति चैव यत्&#x9;013a&lt;br&gt;&#xA;मन्यसे स च ते राजन्सुमहान्बुद्धिविप्लवः&#x9;013c&lt;br&gt;&#xA;को हि जानन्नभिजनमात्मनः क्षत्रियो नृप&#x9;014a&lt;br&gt;&#xA;नाविशेत्स्वर्गमतुलं रणानन्तरमव्ययम्&#x9;014c&lt;br&gt;&#xA;स्वर्गं ह्येव समास्थाय रणयज्ञेषु दीक्षिताः&#x9;015a&lt;br&gt;&#xA;यजन्ते क्षत्रिया लोकांस्तद्विद्धि मगधाधिप&#x9;015c&lt;br&gt;&#xA;स्वर्गयोनिर्जयो राजन्स्वर्गयोनिर्महद्यशः&#x9;016a&lt;br&gt;&#xA;स्वर्गयोनिस्तपो युद्धे मार्गः सोऽव्यभिचारवान्&#x9;016c&lt;br&gt;&#xA;एष ह्यैन्द्रो वैजयन्तो गुणो नित्यं समाहितः&#x9;017a&lt;br&gt;&#xA;येनासुरान्पराजित्य जगत्पाति शतक्रतुः&#x9;017c&lt;br&gt;&#xA;स्वर्गमास्थाय कस्य स्याद्विग्रहित्वं यथा तव&#x9;018a&lt;br&gt;&#xA;मागधैर्विपुलैः सैन्यैर्बाहुल्यबलदर्पितैः&#x9;018c&lt;br&gt;&#xA;मावमंस्थाः परान्राजन्नास्ति वीर्यं नरे नरे&#x9;019a&lt;br&gt;&#xA;समं तेजस्त्वया चैव केवलं मनुजेश्वर&#x9;019c&lt;br&gt;&#xA;यावदेव न सम्बुद्धं तावदेव भवेत्तव&#x9;020a&lt;br&gt;&#xA;विषह्यमेतदस्माकमतो राजन्ब्रवीमि ते&#x9;020c&lt;br&gt;&#xA;जहि त्वं सदृशेष्वेव मानं दर्पं च मागध&#x9;021a&lt;br&gt;&#xA;मा गमः ससुतामात्यः सबलश्च यमक्षयम्&#x9;021c&lt;br&gt;&#xA;दम्भोद्भवः कार्तवीर्य उत्तरश्च बृहद्रथः&#x9;022a&lt;br&gt;&#xA;श्रेयसो ह्यवमन्येह विनेशुः सबला नृपाः&#x9;022c&lt;br&gt;&#xA;मुमुक्षमाणास्त्वत्तश्च न वयं ब्राह्मणब्रुवाः&#x9;023a&lt;br&gt;&#xA;शौरिरस्मि हृषीकेशो नृवीरौ पाण्डवाविमौ&#x9;023c&lt;br&gt;&#xA;त्वामाह्वयामहे राजन्स्थिरो युध्यस्व मागध&#x9;024a&lt;br&gt;&#xA;मुञ्च वा नृपतीन्सर्वान्मा गमस्त्वं यमक्षयम्&#x9;024c&lt;br&gt;&#xA;025    जरासन्ध उवाच&#xA;नाजितान्वै नरपतीनहमादद्मि कांश्चन&#x9;025a&lt;br&gt;&#xA;जितः कः पर्यवस्थाता कोऽत्र यो न मया जितः&#x9;025c&lt;br&gt;&#xA;क्षत्रियस्यैतदेवाहुर्धर्म्यं कृष्णोपजीवनम्&#x9;026a&lt;br&gt;&#xA;विक्रम्य वशमानीय कामतो यत्समाचरेत्&#x9;026c&lt;br&gt;&#xA;देवतार्थमुपाकृत्य राज्ञः कृष्ण कथं भयात्&#x9;027a&lt;br&gt;&#xA;अहमद्य विमुञ्चेयं क्षात्रं व्रतमनुस्मरन्&#x9;027c&lt;br&gt;&#xA;सैन्यं सैन्येन व्यूढेन एक एकेन वा पुनः&#x9;028a&lt;br&gt;&#xA;द्वाभ्यां त्रिभिर्वा योत्स्येऽहं युगपत्पृथगेव वा&#x9;028c&lt;br&gt;&#xA;029    वैशम्पायन उवाच&#xA;एवमुक्त्वा जरासन्धः सहदेवाभिषेचनम्&#x9;029a&lt;br&gt;&#xA;आज्ञापयत्तदा राजा युयुत्सुर्भीमकर्मभिः&#x9;029c&lt;br&gt;&#xA;स तु सेनापती राजा सस्मार भरतर्षभ&#x9;030a&lt;br&gt;&#xA;कौशिकं चित्रसेनं च तस्मिन्युद्ध उपस्थिते&#x9;030c&lt;br&gt;&#xA;ययोस्ते नामनी लोके हंसेति डिभकेति च&#x9;031a&lt;br&gt;&#xA;पूर्वं सङ्कथिते पुम्भिर्नृलोके लोकसत्कृते&#x9;031c&lt;br&gt;&#xA;तं तु राजन्विभुः शौरी राजानं बलिनां वरम्&#x9;032a&lt;br&gt;&#xA;स्मृत्वा पुरुषशार्दूल शार्दूलसमविक्रमम्&#x9;032c&lt;br&gt;&#xA;सत्यसन्धो जरासन्धं भुवि भीमपराक्रमम्&#x9;033a&lt;br&gt;&#xA;भागमन्यस्य निर्दिष्टं वध्यं भूमिभृदच्युतः&#x9;033c&lt;br&gt;&#xA;नात्मनात्मवतां मुख्य इयेष मधुसूदनः&#x9;034a&lt;br&gt;&#xA;ब्रह्मणोऽऽज्ञां पुरस्कृत्य हन्तुं हलधरानुजः&#x9;034c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/021/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/021/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;ततस्तं निश्चितात्मानं युद्धाय यदुनन्दनः&#x9;001a&lt;br&gt;&#xA;उवाच वाग्मी राजानं जरासन्धमधोक्षजः&#x9;001c&lt;br&gt;&#xA;त्रयाणां केन ते राजन्योद्धुं वितरते मनः&#x9;002a&lt;br&gt;&#xA;अस्मदन्यतमेनेह सज्जीभवतु को युधि&#x9;002c&lt;br&gt;&#xA;एवमुक्तः स कृष्णेन युद्धं वव्रे महाद्युतिः&#x9;003a&lt;br&gt;&#xA;जरासन्धस्ततो राजन्भीमसेनेन मागधः&#x9;003c&lt;br&gt;&#xA;धारयन्नगदान्मुख्यान्निर्वृतीर्वेदनानि च&#x9;004a&lt;br&gt;&#xA;उपतस्थे जरासन्धं युयुत्सुं वै पुरोहितः&#x9;004c&lt;br&gt;&#xA;कृतस्वस्त्ययनो विद्वान्ब्राह्मणेन यशस्विना&#x9;005a&lt;br&gt;&#xA;समनह्यज्जरासन्धः क्षत्रधर्ममनुव्रतः&#x9;005c&lt;br&gt;&#xA;अवमुच्य किरीटं स केशान्समनुमृज्य च&#x9;006a&lt;br&gt;&#xA;उदतिष्ठज्जरासन्धो वेलातिग इवार्णवः&#x9;006c&lt;br&gt;&#xA;उवाच मतिमान्राजा भीमं भीमपराक्रमम्&#x9;007a&lt;br&gt;&#xA;भीम योत्स्ये त्वया सार्धं श्रेयसा निर्जितं वरम्&#x9;007c&lt;br&gt;&#xA;एवमुक्त्वा जरासन्धो भीमसेनमरिन्दमः&#x9;008a&lt;br&gt;&#xA;प्रत्युद्ययौ महातेजाः शक्रं बलिरिवासुरः&#x9;008c&lt;br&gt;&#xA;ततः सम्मन्त्र्य कृष्णेन कृतस्वस्त्ययनो बली&#x9;009a&lt;br&gt;&#xA;भीमसेनो जरासन्धमाससाद युयुत्सया&#x9;009c&lt;br&gt;&#xA;ततस्तौ नरशार्दूलौ बाहुशस्त्रौ समीयतुः&#x9;010a&lt;br&gt;&#xA;वीरौ परमसंहृष्टावन्योन्यजयकाङ्क्षिणौ&#x9;010c&lt;br&gt;&#xA;तयोरथ भुजाघातान्निग्रहप्रग्रहात्तथा&#x9;011a&lt;br&gt;&#xA;आसीत्सुभीमसंह्रादो वज्रपर्वतयोरिव&#x9;011c&lt;br&gt;&#xA;उभौ परमसंहृष्टौ बलेनातिबलावुभौ&#x9;012a&lt;br&gt;&#xA;अन्योन्यस्यान्तरं प्रेप्सू परस्परजयैषिणौ&#x9;012c&lt;br&gt;&#xA;तद्भीममुत्सार्य जनं युद्धमासीदुपह्वरे&#x9;013a&lt;br&gt;&#xA;बलिनोः संयुगे राजन्वृत्रवासवयोरिव&#x9;013c&lt;br&gt;&#xA;प्रकर्षणाकर्षणाभ्यामभ्याकर्षविकर्षणैः&#x9;014a&lt;br&gt;&#xA;आकर्षेतां तथान्योन्यं जानुभिश्चाभिजघ्नतुः&#x9;014c&lt;br&gt;&#xA;ततः शब्देन महता भर्त्सयन्तौ परस्परम्&#x9;015a&lt;br&gt;&#xA;पाषाणसङ्घातनिभैः प्रहारैरभिजघ्नतुः&#x9;015c&lt;br&gt;&#xA;व्यूढोरस्कौ दीर्घभुजौ नियुद्धकुशलावुभौ&#x9;016a&lt;br&gt;&#xA;बाहुभिः समसज्जेतामायसैः परिघैरिव&#x9;016c&lt;br&gt;&#xA;कार्त्तिकस्य तु मासस्य प्रवृत्तं प्रथमेऽहनि&#x9;017a&lt;br&gt;&#xA;अनारतं दिवारात्रमविश्रान्तमवर्तत&#x9;017c&lt;br&gt;&#xA;तद्वृत्तं तु त्रयोदश्यां समवेतं महात्मनोः&#x9;018a&lt;br&gt;&#xA;चतुर्दश्यां निशायां तु निवृत्तो मागधः क्लमात्&#x9;018c&lt;br&gt;&#xA;तं राजानं तथा क्लान्तं दृष्ट्वा राजञ्जनार्दनः&#x9;019a&lt;br&gt;&#xA;उवाच भीमकर्माणं भीमं सम्बोधयन्निव&#x9;019c&lt;br&gt;&#xA;क्लान्तः शत्रुर्न कौन्तेय लभ्यः पीडयितुं रणे&#x9;020a&lt;br&gt;&#xA;पीड्यमानो हि कार्त्स्न्येन जह्याज्जीवितमात्मनः&#x9;020c&lt;br&gt;&#xA;तस्मात्ते नैव कौन्तेय पीडनीयो नराधिपः&#x9;021a&lt;br&gt;&#xA;सममेतेन युध्यस्व बाहुभ्यां भरतर्षभ&#x9;021c&lt;br&gt;&#xA;एवमुक्तः स कृष्णेन पाण्डवः परवीरहा&#x9;022a&lt;br&gt;&#xA;जरासन्धस्य तद्रन्ध्रं ज्ञात्वा चक्रे मतिं वधे&#x9;022c&lt;br&gt;&#xA;ततस्तमजितं जेतुं जरासन्धं वृकोदरः&#x9;023a&lt;br&gt;&#xA;संरभ्य बलिनां मुख्यो जग्राह कुरुनन्दनः&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/022/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/022/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;भीमसेनस्ततः कृष्णमुवाच यदुनन्दनम्&#x9;001a&lt;br&gt;&#xA;बुद्धिमास्थाय विपुलां जरासन्धजिघांसया&#x9;001c&lt;br&gt;&#xA;नायं पापो मया कृष्ण युक्तः स्यादनुरोधितुम्&#x9;002a&lt;br&gt;&#xA;प्राणेन यदुशार्दूल बद्धवङ्क्षणवाससा&#x9;002c&lt;br&gt;&#xA;एवमुक्तस्ततः कृष्णः प्रत्युवाच वृकोदरम्&#x9;003a&lt;br&gt;&#xA;त्वरयन्पुरुषव्याघ्रो जरासन्धवधेप्सया&#x9;003c&lt;br&gt;&#xA;यत्ते दैवं परं सत्त्वं यच्च ते मातरिश्वनः&#x9;004a&lt;br&gt;&#xA;बलं भीम जरासन्धे दर्शयाशु तदद्य नः&#x9;004c&lt;br&gt;&#xA;एवमुक्तस्तदा भीमो जरासन्धमरिन्दमः&#x9;005a&lt;br&gt;&#xA;उत्क्षिप्य भ्रामयद्राजन्बलवन्तं महाबलः&#x9;005c&lt;br&gt;&#xA;भ्रामयित्वा शतगुणं भुजाभ्यां भरतर्षभ&#x9;006a&lt;br&gt;&#xA;बभञ्ज पृष्ठे सङ्क्षिप्य निष्पिष्य विननाद च&#x9;006c&lt;br&gt;&#xA;तस्य निष्पिष्यमाणस्य पाण्डवस्य च गर्जतः&#x9;007a&lt;br&gt;&#xA;अभवत्तुमुलो नादः सर्वप्राणिभयङ्करः&#x9;007c&lt;br&gt;&#xA;वित्रेसुर्मागधाः सर्वे स्त्रीणां गर्भाश्च सुस्रुवुः&#x9;008a&lt;br&gt;&#xA;भीमसेनस्य नादेन जरासन्धस्य चैव ह&#x9;008c&lt;br&gt;&#xA;किं नु स्विद्धिमवान्भिन्नः किं नु स्विद्दीर्यते मही&#x9;009a&lt;br&gt;&#xA;इति स्म मागधा जज्ञुर्भीमसेनस्य निस्वनात्&#x9;009c&lt;br&gt;&#xA;ततो राजकुलद्वारि प्रसुप्तमिव तं नृपम्&#x9;010a&lt;br&gt;&#xA;रात्रौ परासुमुत्सृज्य निश्चक्रमुररिन्दमाः&#x9;010c&lt;br&gt;&#xA;जरासन्धरथं कृष्णो योजयित्वा पताकिनम्&#x9;011a&lt;br&gt;&#xA;आरोप्य भ्रातरौ चैव मोक्षयामास बान्धवान्&#x9;011c&lt;br&gt;&#xA;ते वै रत्नभुजं कृष्णं रत्नार्हं पृथिवीश्वराः&#x9;012a&lt;br&gt;&#xA;राजानश्चक्रुरासाद्य मोक्षिता महतो भयात्&#x9;012c&lt;br&gt;&#xA;अक्षतः शस्त्रसम्पन्नो जितारिः सह राजभिः&#x9;013a&lt;br&gt;&#xA;रथमास्थाय तं दिव्यं निर्जगाम गिरिव्रजात्&#x9;013c&lt;br&gt;&#xA;यः स सोदर्यवान्नाम द्वियोधः कृष्णसारथिः&#x9;014a&lt;br&gt;&#xA;अभ्यासघाती सन्दृश्यो दुर्जयः सर्वराजभिः&#x9;014c&lt;br&gt;&#xA;भीमार्जुनाभ्यां योधाभ्यामास्थितः कृष्णसारथिः&#x9;015a&lt;br&gt;&#xA;शुशुभे रथवर्योऽसौ दुर्जयः सर्वधन्विभिः&#x9;015c&lt;br&gt;&#xA;शक्रविष्णू हि सङ्ग्रामे चेरतुस्तारकामये&#x9;016a&lt;br&gt;&#xA;रथेन तेन तं कृष्ण उपारुह्य ययौ तदा&#x9;016c&lt;br&gt;&#xA;तप्तचामीकराभेण किङ्किणीजालमालिना&#x9;017a&lt;br&gt;&#xA;मेघनिर्घोषनादेन जैत्रेणामित्रघातिना&#x9;017c&lt;br&gt;&#xA;येन शक्रो दानवानां जघान नवतीर्नव&#x9;018a&lt;br&gt;&#xA;तं प्राप्य समहृष्यन्त रथं ते पुरुषर्षभाः&#x9;018c&lt;br&gt;&#xA;ततः कृष्णं महाबाहुं भ्रातृभ्यां सहितं तदा&#x9;019a&lt;br&gt;&#xA;रथस्थं मागधा दृष्ट्वा समपद्यन्त विस्मिताः&#x9;019c&lt;br&gt;&#xA;हयैर्दिव्यैः समायुक्तो रथो वायुसमो जवे&#x9;020a&lt;br&gt;&#xA;अधिष्ठितः स शुशुभे कृष्णेनातीव भारत&#x9;020c&lt;br&gt;&#xA;असङ्गी देवविहितस्तस्मिन्रथवरे ध्वजः&#x9;021a&lt;br&gt;&#xA;योजनाद्ददृशे श्रीमानिन्द्रायुधसमप्रभः&#x9;021c&lt;br&gt;&#xA;चिन्तयामास कृष्णोऽथ गरुत्मन्तं स चाभ्ययात्&#x9;022a&lt;br&gt;&#xA;क्षणे तस्मिन्स तेनासीच्चैत्ययूप इवोच्छ्रितः&#x9;022c&lt;br&gt;&#xA;व्यादितास्यैर्महानादैः सह भूतैर्ध्वजालयैः&#x9;023a&lt;br&gt;&#xA;तस्थौ रथवरे तस्मिन्गरुत्मान्पन्नगाशनः&#x9;023c&lt;br&gt;&#xA;दुर्निरीक्ष्यो हि भूतानां तेजसाभ्यधिकं बभौ&#x9;024a&lt;br&gt;&#xA;आदित्य इव मध्याह्ने सहस्रकिरणावृतः&#x9;024c&lt;br&gt;&#xA;न स सज्जति वृक्षेषु शस्त्रैश्चापि न रिष्यते&#x9;025a&lt;br&gt;&#xA;दिव्यो ध्वजवरो राजन्दृश्यते देवमानुषैः&#x9;025c&lt;br&gt;&#xA;तमास्थाय रथं दिव्यं पर्जन्यसमनिस्वनम्&#x9;026a&lt;br&gt;&#xA;निर्ययौ पुरुषव्याघ्रः पाण्डवाभ्यां सहाच्युतः&#x9;026c&lt;br&gt;&#xA;यं लेभे वासवाद्राजा वसुस्तस्माद्बृहद्रथः&#x9;027a&lt;br&gt;&#xA;बृहद्रथात्क्रमेणैव प्राप्तो बार्हद्रथं नृपम्&#x9;027c&lt;br&gt;&#xA;स निर्ययौ महाबाहुः पुण्डरीकेक्षणस्ततः&#x9;028a&lt;br&gt;&#xA;गिरिव्रजाद्बहिस्तस्थौ समे देशे महायशाः&#x9;028c&lt;br&gt;&#xA;तत्रैनं नागराः सर्वे सत्कारेणाभ्ययुस्तदा&#x9;029a&lt;br&gt;&#xA;ब्राह्मणप्रमुखा राजन्विधिदृष्टेन कर्मणा&#x9;029c&lt;br&gt;&#xA;बन्धनाद्विप्रमुक्ताश्च राजानो मधुसूदनम्&#x9;030a&lt;br&gt;&#xA;पूजयामासुरूचुश्च सान्त्वपूर्वमिदं वचः&#x9;030c&lt;br&gt;&#xA;नैतच्चित्रं महाबाहो त्वयि देवकिनन्दन&#x9;031a&lt;br&gt;&#xA;भीमार्जुनबलोपेते धर्मस्य परिपालनम्&#x9;031c&lt;br&gt;&#xA;जरासन्धह्रदे घोरे दुःखपङ्के निमज्जताम्&#x9;032a&lt;br&gt;&#xA;राज्ञां समभ्युद्धरणं यदिदं कृतमद्य ते&#x9;032c&lt;br&gt;&#xA;विष्णो समवसन्नानां गिरिदुर्गे सुदारुणे&#x9;033a&lt;br&gt;&#xA;दिष्ट्या मोक्षाद्यशो दीप्तमाप्तं ते पुरुषोत्तम&#x9;033c&lt;br&gt;&#xA;किं कुर्मः पुरुषव्याघ्र ब्रवीहि पुरुषर्षभ&#x9;034a&lt;br&gt;&#xA;कृतमित्येव तज्ज्ञेयं नृपैर्यद्यपि दुष्करम्&#x9;034c&lt;br&gt;&#xA;तानुवाच हृषीकेशः समाश्वास्य महामनाः&#x9;035a&lt;br&gt;&#xA;युधिष्ठिरो राजसूयं क्रतुमाहर्तुमिच्छति&#x9;035c&lt;br&gt;&#xA;तस्य धर्मप्रवृत्तस्य पार्थिवत्वं चिकीर्षतः&#x9;036a&lt;br&gt;&#xA;सर्वैर्भवद्भिर्यज्ञार्थे साहाय्यं दीयतामिति&#x9;036c&lt;br&gt;&#xA;ततः प्रतीतमनसस्ते नृपा भरतर्षभ&#x9;037a&lt;br&gt;&#xA;तथेत्येवाब्रुवन्सर्वे प्रतिजज्ञुश्च तां गिरम्&#x9;037c&lt;br&gt;&#xA;रत्नभाजं च दाशार्हं चक्रुस्ते पृथिवीश्वराः&#x9;038a&lt;br&gt;&#xA;कृच्छ्राज्जग्राह गोविन्दस्तेषां तदनुकम्पया&#x9;038c&lt;br&gt;&#xA;जरासन्धात्मजश्चैव सहदेवो महारथः&#x9;039a&lt;br&gt;&#xA;निर्ययौ सजनामात्यः पुरस्कृत्य पुरोहितम्&#x9;039c&lt;br&gt;&#xA;स नीचैः प्रश्रितो भूत्वा बहुरत्नपुरोगमः&#x9;040a&lt;br&gt;&#xA;सहदेवो नृणां देवं वासुदेवमुपस्थितः&#x9;040c&lt;br&gt;&#xA;भयार्ताय ततस्तस्मै कृष्णो दत्त्वाभयं तदा&#x9;041a&lt;br&gt;&#xA;अभ्यषिञ्चत तत्रैव जरासन्धात्मजं तदा&#x9;041c&lt;br&gt;&#xA;गत्वैकत्वं च कृष्णेन पार्थाभ्यां चैव सत्कृतः&#x9;042a&lt;br&gt;&#xA;विवेश राजा मतिमान्पुनर्बार्हद्रथं पुरम्&#x9;042c&lt;br&gt;&#xA;कृष्णस्तु सह पार्थाभ्यां श्रिया परमया ज्वलन्&#x9;043a&lt;br&gt;&#xA;रत्नान्यादाय भूरीणि प्रययौ पुष्करेक्षणः&#x9;043c&lt;br&gt;&#xA;इन्द्रप्रस्थमुपागम्य पाण्डवाभ्यां सहाच्युतः&#x9;044a&lt;br&gt;&#xA;समेत्य धर्मराजानं प्रीयमाणोऽभ्यभाषत&#x9;044c&lt;br&gt;&#xA;दिष्ट्या भीमेन बलवाञ्जरासन्धो निपातितः&#x9;045a&lt;br&gt;&#xA;राजानो मोक्षिताश्चेमे बन्धनान्नृपसत्तम&#x9;045c&lt;br&gt;&#xA;दिष्ट्या कुशलिनौ चेमौ भीमसेनधनञ्जयौ&#x9;046a&lt;br&gt;&#xA;पुनः स्वनगरं प्राप्तावक्षताविति भारत&#x9;046c&lt;br&gt;&#xA;ततो युधिष्ठिरः कृष्णं पूजयित्वा यथार्हतः&#x9;047a&lt;br&gt;&#xA;भीमसेनार्जुनौ चैव प्रहृष्टः परिषस्वजे&#x9;047c&lt;br&gt;&#xA;ततः क्षीणे जरासन्धे भ्रातृभ्यां विहितं जयम्&#x9;048a&lt;br&gt;&#xA;अजातशत्रुरासाद्य मुमुदे भ्रातृभिः सह&#x9;048c&lt;br&gt;&#xA;यथावयः समागम्य राजभिस्तैश्च पाण्डवः&#x9;049a&lt;br&gt;&#xA;सत्कृत्य पूजयित्वा च विससर्ज नराधिपान्&#x9;049c&lt;br&gt;&#xA;युधिष्ठिराभ्यनुज्ञातास्ते नृपा हृष्टमानसाः&#x9;050a&lt;br&gt;&#xA;जग्मुः स्वदेशांस्त्वरिता यानैरुच्चावचैस्ततः&#x9;050c&lt;br&gt;&#xA;एवं पुरुषशार्दूलो महाबुद्धिर्जनार्दनः&#x9;051a&lt;br&gt;&#xA;पाण्डवैर्घातयामास जरासन्धमरिं तदा&#x9;051c&lt;br&gt;&#xA;घातयित्वा जरासन्धं बुद्धिपूर्वमरिन्दमः&#x9;052a&lt;br&gt;&#xA;धर्मराजमनुज्ञाप्य पृथां कृष्णां च भारत&#x9;052c&lt;br&gt;&#xA;सुभद्रां भीमसेनं च फल्गुनं यमजौ तथा&#x9;053a&lt;br&gt;&#xA;धौम्यमामन्त्रयित्वा च प्रययौ स्वां पुरीं प्रति&#x9;053c&lt;br&gt;&#xA;तेनैव रथमुख्येन तरुणादित्यवर्चसा&#x9;054a&lt;br&gt;&#xA;धर्मराजविसृष्टेन दिव्येनानादयन्दिशः&#x9;054c&lt;br&gt;&#xA;ततो युधिष्ठिरमुखाः पाण्डवा भरतर्षभ&#x9;055a&lt;br&gt;&#xA;प्रदक्षिणमकुर्वन्त कृष्णमक्लिष्टकारिणम्&#x9;055c&lt;br&gt;&#xA;ततो गते भगवति कृष्णे देवकिनन्दने&#x9;056a&lt;br&gt;&#xA;जयं लब्ध्वा सुविपुलं राज्ञामभयदास्तदा&#x9;056c&lt;br&gt;&#xA;संवर्धितौजसो भूयः कर्मणा तेन भारत&#x9;057a&lt;br&gt;&#xA;द्रौपद्याः पाण्डवा राजन्परां प्रीतिमवर्धयन्&#x9;057c&lt;br&gt;&#xA;तस्मिन्काले तु यद्युक्तं धर्मकामार्थसंहितम्&#x9;058a&lt;br&gt;&#xA;तद्राजा धर्मतश्चक्रे राज्यपालनकीर्तिमान्&#x9;058c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/023/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/023/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;पार्थः प्राप्य धनुःश्रेष्ठमक्षय्यौ च महेषुधी&#x9;001a&lt;br&gt;&#xA;रथं ध्वजं सभां चैव युधिष्ठिरमभाषत&#x9;001c&lt;br&gt;&#xA;धनुरस्त्रं शरा वीर्यं पक्षो भूमिर्यशो बलम्&#x9;002a&lt;br&gt;&#xA;प्राप्तमेतन्मया राजन्दुष्प्रापं यदभीप्सितम्&#x9;002c&lt;br&gt;&#xA;तत्र कृत्यमहं मन्ये कोशस्यास्य विवर्धनम्&#x9;003a&lt;br&gt;&#xA;करमाहारयिष्यामि राज्ञः सर्वान्नृपोत्तम&#x9;003c&lt;br&gt;&#xA;विजयाय प्रयास्यामि दिशं धनदरक्षिताम्&#x9;004a&lt;br&gt;&#xA;तिथावथ मुहूर्ते च नक्षत्रे च तथा शिवे&#x9;004c&lt;br&gt;&#xA;धनञ्जयवचः श्रुत्वा धर्मराजो युधिष्ठिरः&#x9;005a&lt;br&gt;&#xA;स्निग्धगम्भीरनादिन्या तं गिरा प्रत्यभाषत&#x9;005c&lt;br&gt;&#xA;स्वस्ति वाच्यार्हतो विप्रान्प्रयाहि भरतर्षभ&#x9;006a&lt;br&gt;&#xA;दुर्हृदामप्रहर्षाय सुहृदां नन्दनाय च&#x9;006c&lt;br&gt;&#xA;विजयस्ते ध्रुवं पार्थ प्रियं काममवाप्नुहि&#x9;006e&lt;br&gt;&#xA;इत्युक्तः प्रययौ पार्थः सैन्येन महता वृतः&#x9;007a&lt;br&gt;&#xA;अग्निदत्तेन दिव्येन रथेनाद्भुतकर्मणा&#x9;007c&lt;br&gt;&#xA;तथैव भीमसेनोऽपि यमौ च पुरुषर्षभौ&#x9;008a&lt;br&gt;&#xA;ससैन्याः प्रययुः सर्वे धर्मराजाभिपूजिताः&#x9;008c&lt;br&gt;&#xA;दिशं धनपतेरिष्टामजयत्पाकशासनिः&#x9;009a&lt;br&gt;&#xA;भीमसेनस्तथा प्राचीं सहदेवस्तु दक्षिणाम्&#x9;009c&lt;br&gt;&#xA;प्रतीचीं नकुलो राजन्दिशं व्यजयदस्त्रवित्&#x9;010a&lt;br&gt;&#xA;खाण्डवप्रस्थमध्यास्ते धर्मराजो युधिष्ठिरः&#x9;010c&lt;br&gt;&#xA;जनमेजय उवाच&#x9;011&lt;br&gt;&#xA;दिशामभिजयं ब्रह्मन्विस्तरेणानुकीर्तय&#x9;011a&lt;br&gt;&#xA;न हि तृप्यामि पूर्वेषां शृण्वानश्चरितं महत्&#x9;011c&lt;br&gt;&#xA;वैशम्पायन उवाच&#x9;012&lt;br&gt;&#xA;धनञ्जयस्य वक्ष्यामि विजयं पूर्वमेव ते&#x9;012a&lt;br&gt;&#xA;यौगपद्येन पार्थैर्हि विजितेयं वसुन्धरा&#x9;012c&lt;br&gt;&#xA;पूर्वं कुणिन्दविषये वशे चक्रे महीपतीन्&#x9;013a&lt;br&gt;&#xA;धनञ्जयो महाबाहुर्नातितीव्रेण कर्मणा&#x9;013c&lt;br&gt;&#xA;आनर्तान्कालकूटांश्च कुणिन्दांश्च विजित्य सः&#x9;014a&lt;br&gt;&#xA;सुमण्डलं पापजितं कृतवाननुसैनिकम्&#x9;014c&lt;br&gt;&#xA;स तेन सहितो राजन्सव्यसाची परन्तपः&#x9;015a&lt;br&gt;&#xA;विजिग्ये सकलं द्वीपं प्रतिविन्ध्यं च पार्थिवम्&#x9;015c&lt;br&gt;&#xA;सकलद्वीपवासांश्च सप्तद्वीपे च ये नृपाः&#x9;016a&lt;br&gt;&#xA;अर्जुनस्य च सैन्यानां विग्रहस्तुमुलोऽभवत्&#x9;016c&lt;br&gt;&#xA;स तानपि महेष्वासो विजित्य भरतर्षभ&#x9;017a&lt;br&gt;&#xA;तैरेव सहितः सर्वैः प्राग्ज्योतिषमुपाद्रवत्&#x9;017c&lt;br&gt;&#xA;तत्र राजा महानासीद्भगदत्तो विशां पते&#x9;018a&lt;br&gt;&#xA;तेनासीत्सुमहद्युद्धं पाण्डवस्य महात्मनः&#x9;018c&lt;br&gt;&#xA;स किरातैश्च चीनैश्च वृतः प्राग्ज्योतिषोऽभवत्&#x9;019a&lt;br&gt;&#xA;अन्यैश्च बहुभिर्योधैः सागरानूपवासिभिः&#x9;019c&lt;br&gt;&#xA;ततः स दिवसानष्टौ योधयित्वा धनञ्जयम्&#x9;020a&lt;br&gt;&#xA;प्रहसन्नब्रवीद्राजा सङ्ग्रामे विगतक्लमः&#x9;020c&lt;br&gt;&#xA;उपपन्नं महाबाहो त्वयि पाण्डवनन्दन&#x9;021a&lt;br&gt;&#xA;पाकशासनदायादे वीर्यमाहवशोभिनि&#x9;021c&lt;br&gt;&#xA;अहं सखा सुरेन्द्रस्य शक्रादनवमो रणे&#x9;022a&lt;br&gt;&#xA;न च शक्नोमि ते तात स्थातुं प्रमुखतो युधि&#x9;022c&lt;br&gt;&#xA;किमीप्सितं पाण्डवेय ब्रूहि किं करवाणि ते&#x9;023a&lt;br&gt;&#xA;यद्वक्ष्यसि महाबाहो तत्करिष्यामि पुत्रक&#x9;023c&lt;br&gt;&#xA;अर्जुन उवाच&#x9;024&lt;br&gt;&#xA;कुरूणामृषभो राजा धर्मपुत्रो युधिष्ठिरः&#x9;024a&lt;br&gt;&#xA;तस्य पार्थिवतामीप्से करस्तस्मै प्रदीयताम्&#x9;024c&lt;br&gt;&#xA;भवान्पितृसखा चैव प्रीयमाणो मयापि च&#x9;025a&lt;br&gt;&#xA;ततो नाज्ञापयामि त्वां प्रीतिपूर्वं प्रदीयताम्&#x9;025c&lt;br&gt;&#xA;भगदत्त उवाच&#x9;026&lt;br&gt;&#xA;कुन्तीमातर्यथा मे त्वं तथा राजा युधिष्ठिरः&#x9;026a&lt;br&gt;&#xA;सर्वमेतत्करिष्यामि किं चान्यत्करवाणि ते&#x9;026c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/024/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/024/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;तं विजित्य महाबाहुः कुन्तीपुत्रो धनञ्जयः&#x9;001a&lt;br&gt;&#xA;प्रययावुत्तरां तस्माद्दिशं धनदपालिताम्&#x9;001c&lt;br&gt;&#xA;अन्तर्गिरिं च कौन्तेयस्तथैव च बहिर्गिरिम्&#x9;002a&lt;br&gt;&#xA;तथोपरिगिरिं चैव विजिग्ये पुरुषर्षभः&#x9;002c&lt;br&gt;&#xA;विजित्य पर्वतान्सर्वान्ये च तत्र नराधिपाः&#x9;003a&lt;br&gt;&#xA;तान्वशे स्थापयित्वा स रत्नान्यादाय सर्वशः&#x9;003c&lt;br&gt;&#xA;तैरेव सहितः सर्वैरनुरज्य च तान्नृपान्&#x9;004a&lt;br&gt;&#xA;कुलूतवासिनं राजन्बृहन्तमुपजग्मिवान्&#x9;004c&lt;br&gt;&#xA;मृदङ्गवरनादेन रथनेमिस्वनेन च&#x9;005a&lt;br&gt;&#xA;हस्तिनां च निनादेन कम्पयन्वसुधामिमाम्&#x9;005c&lt;br&gt;&#xA;ततो बृहन्तस्तरुणो बलेन चतुरङ्गिणा&#x9;006a&lt;br&gt;&#xA;निष्क्रम्य नगरात्तस्माद्योधयामास पाण्डवम्&#x9;006c&lt;br&gt;&#xA;सुमहान्सन्निपातोऽभूद्धनञ्जयबृहन्तयोः&#x9;007a&lt;br&gt;&#xA;न शशाक बृहन्तस्तु सोढुं पाण्डवविक्रमम्&#x9;007c&lt;br&gt;&#xA;सोऽविषह्यतमं ज्ञात्वा कौन्तेयं पर्वतेश्वरः&#x9;008a&lt;br&gt;&#xA;उपावर्तत दुर्मेधा रत्नान्यादाय सर्वशः&#x9;008c&lt;br&gt;&#xA;स तद्राज्यमवस्थाप्य कुलूतसहितो ययौ&#x9;009a&lt;br&gt;&#xA;सेनाबिन्दुमथो राजन्राज्यादाशु समाक्षिपत्&#x9;009c&lt;br&gt;&#xA;मोदापुरं वामदेवं सुदामानं सुसङ्कुलम्&#x9;010a&lt;br&gt;&#xA;कुलूतानुत्तरांश्चैव तांश्च राज्ञः समानयत्&#x9;010c&lt;br&gt;&#xA;तत्रस्थः पुरुषैरेव धर्मराजस्य शासनात्&#x9;011a&lt;br&gt;&#xA;व्यजयद्धनञ्जयो राजन्देशान्पञ्च प्रमाणतः&#x9;011c&lt;br&gt;&#xA;स दिवःप्रस्थमासाद्य सेनाबिन्दोः पुरं महत्&#x9;012a&lt;br&gt;&#xA;बलेन चतुरङ्गेण निवेशमकरोत्प्रभुः&#x9;012c&lt;br&gt;&#xA;स तैः परिवृतः सर्वैर्विष्वगश्वं नराधिपम्&#x9;013a&lt;br&gt;&#xA;अभ्यगच्छन्महातेजाः पौरवं पुरुषर्षभः&#x9;013c&lt;br&gt;&#xA;विजित्य चाहवे शूरान्पार्वतीयान्महारथान्&#x9;014a&lt;br&gt;&#xA;ध्वजिन्या व्यजयद्राजन्पुरं पौरवरक्षितम्&#x9;014c&lt;br&gt;&#xA;पौरवं तु विनिर्जित्य दस्यून्पर्वतवासिनः&#x9;015a&lt;br&gt;&#xA;गणानुत्सवसङ्केतानजयत्सप्त पाण्डवः&#x9;015c&lt;br&gt;&#xA;ततः काश्मीरकान्वीरान्क्षत्रियान्क्षत्रियर्षभः&#x9;016a&lt;br&gt;&#xA;व्यजयल्लोहितं चैव मण्डलैर्दशभिः सह&#x9;016c&lt;br&gt;&#xA;ततस्त्रिगर्तान्कौन्तेयो दार्वान्कोकनदाश्च ये&#x9;017a&lt;br&gt;&#xA;क्षत्रिया बहवो राजन्नुपावर्तन्त सर्वशः&#x9;017c&lt;br&gt;&#xA;अभिसारीं ततो रम्यां विजिग्ये कुरुनन्दनः&#x9;018a&lt;br&gt;&#xA;उरशावासिनं चैव रोचमानं रणेऽजयत्&#x9;018c&lt;br&gt;&#xA;ततः सिंहपुरं रम्यं चित्रायुधसुरक्षितम्&#x9;019a&lt;br&gt;&#xA;प्रामथद्बलमास्थाय पाकशासनिराहवे&#x9;019c&lt;br&gt;&#xA;ततः सुह्मांश्च चोलांश्च किरीटी पाण्डवर्षभः&#x9;020a&lt;br&gt;&#xA;सहितः सर्वसैन्येन प्रामथत्कुरुनन्दनः&#x9;020c&lt;br&gt;&#xA;ततः परमविक्रान्तो बाह्लीकान्कुरुनन्दनः&#x9;021a&lt;br&gt;&#xA;महता परिमर्देन वशे चक्रे दुरासदान्&#x9;021c&lt;br&gt;&#xA;गृहीत्वा तु बलं सारं फल्गु चोत्सृज्य पाण्डवः&#x9;022a&lt;br&gt;&#xA;दरदान्सह काम्बोजैरजयत्पाकशासनिः&#x9;022c&lt;br&gt;&#xA;प्रागुत्तरां दिशं ये च वसन्त्याश्रित्य दस्यवः&#x9;023a&lt;br&gt;&#xA;निवसन्ति वने ये च तान्सर्वानजयत्प्रभुः&#x9;023c&lt;br&gt;&#xA;लोहान्परमकाम्बोजानृषिकानुत्तरानपि&#x9;024a&lt;br&gt;&#xA;सहितांस्तान्महाराज व्यजयत्पाकशासनिः&#x9;024c&lt;br&gt;&#xA;ऋषिकेषु तु सङ्ग्रामो बभूवातिभयङ्करः&#x9;025a&lt;br&gt;&#xA;तारकामयसङ्काशः परमर्षिकपार्थयोः&#x9;025c&lt;br&gt;&#xA;स विजित्य ततो राजन्नृषिकान्रणमूर्धनि&#x9;026a&lt;br&gt;&#xA;शुकोदरसमप्रख्यान्हयानष्टौ समानयत्&#x9;026c&lt;br&gt;&#xA;मयूरसदृशानन्यानुभयानेव चापरान्&#x9;026e&lt;br&gt;&#xA;स विनिर्जित्य सङ्ग्रामे हिमवन्तं सनिष्कुटम्&#x9;027a&lt;br&gt;&#xA;श्वेतपर्वतमासाद्य न्यवसत्पुरुषर्षभः&#x9;027c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/025/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/025/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;स श्वेतपर्वतं वीरः समतिक्रम्य भारत&#x9;001a&lt;br&gt;&#xA;देशं किम्पुरुषावासं द्रुमपुत्रेण रक्षितम्&#x9;001c&lt;br&gt;&#xA;महता सन्निपातेन क्षत्रियान्तकरेण ह&#x9;002a&lt;br&gt;&#xA;व्यजयत्पाण्डवश्रेष्ठः करे चैव न्यवेशयत्&#x9;002c&lt;br&gt;&#xA;तं जित्वा हाटकं नाम देशं गुह्यकरक्षितम्&#x9;003a&lt;br&gt;&#xA;पाकशासनिरव्यग्रः सहसैन्यः समासदत्&#x9;003c&lt;br&gt;&#xA;तांस्तु सान्त्वेन निर्जित्य मानसं सर उत्तमम्&#x9;004a&lt;br&gt;&#xA;ऋषिकुल्याश्च ताः सर्वा ददर्श कुरुनन्दनः&#x9;004c&lt;br&gt;&#xA;सरो मानसमासाद्य हाटकानभितः प्रभुः&#x9;005a&lt;br&gt;&#xA;गन्धर्वरक्षितं देशं व्यजयत्पाण्डवस्ततः&#x9;005c&lt;br&gt;&#xA;तत्र तित्तिरिकल्माषान्मण्डूकाक्षान्हयोत्तमान्&#x9;006a&lt;br&gt;&#xA;लेभे स करमत्यन्तं गन्धर्वनगरात्तदा&#x9;006c&lt;br&gt;&#xA;उत्तरं हरिवर्षं तु समासाद्य स पाण्डवः&#x9;007a&lt;br&gt;&#xA;इयेष जेतुं तं देशं पाकशासननन्दनः&#x9;007c&lt;br&gt;&#xA;तत एनं महाकाया महावीर्या महाबलाः&#x9;008a&lt;br&gt;&#xA;द्वारपालाः समासाद्य हृष्टा वचनमब्रुवन्&#x9;008c&lt;br&gt;&#xA;पार्थ नेदं त्वया शक्यं पुरं जेतुं कथञ्चन&#x9;009a&lt;br&gt;&#xA;उपावर्तस्व कल्याण पर्याप्तमिदमच्युत&#x9;009c&lt;br&gt;&#xA;इदं पुरं यः प्रविशेद्ध्रुवं स न भवेन्नरः&#x9;010a&lt;br&gt;&#xA;प्रीयामहे त्वया वीर पर्याप्तो विजयस्तव&#x9;010c&lt;br&gt;&#xA;न चापि किञ्चिज्जेतव्यमर्जुनात्र प्रदृश्यते&#x9;011a&lt;br&gt;&#xA;उत्तराः कुरवो ह्येते नात्र युद्धं प्रवर्तते&#x9;011c&lt;br&gt;&#xA;प्रविष्टश्चापि कौन्तेय नेह द्रक्ष्यसि किञ्चन&#x9;012a&lt;br&gt;&#xA;न हि मानुषदेहेन शक्यमत्राभिवीक्षितुम्&#x9;012c&lt;br&gt;&#xA;अथेह पुरुषव्याघ्र किञ्चिदन्यच्चिकीर्षसि&#x9;013a&lt;br&gt;&#xA;तद्ब्रवीहि करिष्यामो वचनात्तव भारत&#x9;013c&lt;br&gt;&#xA;ततस्तानब्रवीद्राजन्नर्जुनः पाकशासनिः&#x9;014a&lt;br&gt;&#xA;पार्थिवत्वं चिकीर्षामि धर्मराजस्य धीमतः&#x9;014c&lt;br&gt;&#xA;न प्रवेक्ष्यामि वो देशं बाध्यत्वं यदि मानुषैः&#x9;015a&lt;br&gt;&#xA;युधिष्ठिराय यत्किञ्चित्करवन्नः प्रदीयताम्&#x9;015c&lt;br&gt;&#xA;ततो दिव्यानि वस्त्राणि दिव्यान्याभरणानि च&#x9;016a&lt;br&gt;&#xA;मोकाजिनानि दिव्यानि तस्मै ते प्रददुः करम्&#x9;016c&lt;br&gt;&#xA;एवं स पुरुषव्याघ्रो विजिग्ये दिशमुत्तराम्&#x9;017a&lt;br&gt;&#xA;सङ्ग्रामान्सुबहून्कृत्वा क्षत्रियैर्दस्युभिस्तथा&#x9;017c&lt;br&gt;&#xA;स विनिर्जित्य राज्ञस्तान्करे च विनिवेश्य ह&#x9;018a&lt;br&gt;&#xA;धनान्यादाय सर्वेभ्यो रत्नानि विविधानि च&#x9;018c&lt;br&gt;&#xA;हयांस्तित्तिरिकल्माषाञ्शुकपत्रनिभानपि&#x9;019a&lt;br&gt;&#xA;मयूरसदृशांश्चान्यान्सर्वाननिलरंहसः&#x9;019c&lt;br&gt;&#xA;वृतः सुमहता राजन्बलेन चतुरङ्गिणा&#x9;020a&lt;br&gt;&#xA;आजगाम पुनर्वीरः शक्रप्रस्थं पुरोत्तमम्&#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/026/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/026/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;एतस्मिन्नेव काले तु भीमसेनोऽपि वीर्यवान्&#x9;001a&lt;br&gt;&#xA;धर्मराजमनुज्ञाप्य ययौ प्राचीं दिशं प्रति&#x9;001c&lt;br&gt;&#xA;महता बलचक्रेण परराष्ट्रावमर्दिना&#x9;002a&lt;br&gt;&#xA;वृतो भरतशार्दूलो द्विषच्छोकविवर्धनः&#x9;002c&lt;br&gt;&#xA;स गत्वा राजशार्दूलः पाञ्चालानां पुरं महत्&#x9;003a&lt;br&gt;&#xA;पाञ्चालान्विविधोपायैः सान्त्वयामास पाण्डवः&#x9;003c&lt;br&gt;&#xA;ततः स गण्डकीं शूरो विदेहांश्च नरर्षभः&#x9;004a&lt;br&gt;&#xA;विजित्याल्पेन कालेन दशार्णानगमत्प्रभुः&#x9;004c&lt;br&gt;&#xA;तत्र दाशार्णको राजा सुधर्मा लोमहर्षणम्&#x9;005a&lt;br&gt;&#xA;कृतवान्कर्म भीमेन महद्युद्धं निरायुधम्&#x9;005c&lt;br&gt;&#xA;भीमसेनस्तु तद्दृष्ट्वा तस्य कर्म परन्तपः&#x9;006a&lt;br&gt;&#xA;अधिसेनापतिं चक्रे सुधर्माणं महाबलम्&#x9;006c&lt;br&gt;&#xA;ततः प्राचीं दिशं भीमो ययौ भीमपराक्रमः&#x9;007a&lt;br&gt;&#xA;सैन्येन महता राजन्कम्पयन्निव मेदिनीम्&#x9;007c&lt;br&gt;&#xA;सोऽश्वमेधेश्वरं राजन्रोचमानं सहानुजम्&#x9;008a&lt;br&gt;&#xA;जिगाय समरे वीरो बलेन बलिनां वरः&#x9;008c&lt;br&gt;&#xA;स तं निर्जित्य कौन्तेयो नातितीव्रेण कर्मणा&#x9;009a&lt;br&gt;&#xA;पूर्वदेशं महावीर्यो विजिग्ये कुरुनन्दनः&#x9;009c&lt;br&gt;&#xA;ततो दक्षिणमागम्य पुलिन्दनगरं महत्&#x9;010a&lt;br&gt;&#xA;सुकुमारं वशे चक्रे सुमित्रं च नराधिपम्&#x9;010c&lt;br&gt;&#xA;ततस्तु धर्मराजस्य शासनाद्भरतर्षभः&#x9;011a&lt;br&gt;&#xA;शिशुपालं महावीर्यमभ्ययाज्जनमेजय&#x9;011c&lt;br&gt;&#xA;चेदिराजोऽपि तच्छ्रुत्वा पाण्डवस्य चिकीर्षितम्&#x9;012a&lt;br&gt;&#xA;उपनिष्क्रम्य नगरात्प्रत्यगृह्णात्परन्तपः&#x9;012c&lt;br&gt;&#xA;तौ समेत्य महाराज कुरुचेदिवृषौ तदा&#x9;013a&lt;br&gt;&#xA;उभयोरात्मकुलयोः कौशल्यं पर्यपृच्छताम्&#x9;013c&lt;br&gt;&#xA;ततो निवेद्य तद्राष्ट्रं चेदिराजो विशां पते&#x9;014a&lt;br&gt;&#xA;उवाच भीमं प्रहसन्किमिदं कुरुषेऽनघ&#x9;014c&lt;br&gt;&#xA;तस्य भीमस्तदाचख्यौ धर्मराजचिकीर्षितम्&#x9;015a&lt;br&gt;&#xA;स च तत्प्रतिगृह्यैव तथा चक्रे नराधिपः&#x9;015c&lt;br&gt;&#xA;ततो भीमस्तत्र राजन्नुषित्वा त्रिदशाः क्षपाः&#x9;016a&lt;br&gt;&#xA;सत्कृतः शिशुपालेन ययौ सबलवाहनः&#x9;016c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/027/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/027/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;ततः कुमारविषये श्रेणिमन्तमथाजयत्&#x9;001a&lt;br&gt;&#xA;कोसलाधिपतिं चैव बृहद्बलमरिन्दमः&#x9;001c&lt;br&gt;&#xA;अयोध्यायां तु धर्मज्ञं दीर्घप्रज्ञं महाबलम्&#x9;002a&lt;br&gt;&#xA;अजयत्पाण्डवश्रेष्ठो नातितीव्रेण कर्मणा&#x9;002c&lt;br&gt;&#xA;ततो गोपालकच्छं च सोत्तमानपि चोत्तरान्&#x9;003a&lt;br&gt;&#xA;मल्लानामधिपं चैव पार्थिवं व्यजयत्प्रभुः&#x9;003c&lt;br&gt;&#xA;ततो हिमवतः पार्श्वे समभ्येत्य जरद्गवम्&#x9;004a&lt;br&gt;&#xA;सर्वमल्पेन कालेन देशं चक्रे वशे बली&#x9;004c&lt;br&gt;&#xA;एवं बहुविधान्देशान्विजित्य पुरुषर्षभः&#x9;005a&lt;br&gt;&#xA;उन्नाटमभितो जिग्ये कुक्षिमन्तं च पर्वतम्&#x9;005c&lt;br&gt;&#xA;पाण्डवः सुमहावीर्यो बलेन बलिनां वरः&#x9;005e&lt;br&gt;&#xA;स काशिराजं समरे सुबन्धुमनिवर्तिनम्&#x9;006a&lt;br&gt;&#xA;वशे चक्रे महाबाहुर्भीमो भीमपराक्रमः&#x9;006c&lt;br&gt;&#xA;ततः सुपार्श्वमभितस्तथा राजपतिं क्रथम्&#x9;007a&lt;br&gt;&#xA;युध्यमानं बलात्सङ्ख्ये विजिग्ये पाण्डवर्षभः&#x9;007c&lt;br&gt;&#xA;ततो मत्स्यान्महातेजा मलयांश्च महाबलान्&#x9;008a&lt;br&gt;&#xA;अनवद्यान्गयांश्चैव पशुभूमिं च सर्वशः&#x9;008c&lt;br&gt;&#xA;निवृत्य च महाबाहुर्मदर्वीकं महीधरम्&#x9;009a&lt;br&gt;&#xA;सोपदेशं विनिर्जित्य प्रययावुत्तरामुखः&#x9;009c&lt;br&gt;&#xA;वत्सभूमिं च कौन्तेयो विजिग्ये बलवान्बलात्&#x9;009e&lt;br&gt;&#xA;भर्गाणामधिपं चैव निषादाधिपतिं तथा&#x9;010a&lt;br&gt;&#xA;विजिग्ये भूमिपालांश्च मणिमत्प्रमुखान्बहून्&#x9;010c&lt;br&gt;&#xA;ततो दक्षिणमल्लांश्च भोगवन्तं च पाण्डवः&#x9;011a&lt;br&gt;&#xA;तरसैवाजयद्भीमो नातितीव्रेण कर्मणा&#x9;011c&lt;br&gt;&#xA;शर्मकान्वर्मकांश्चैव सान्त्वेनैवाजयत्प्रभुः&#x9;012a&lt;br&gt;&#xA;वैदेहकं च राजानं जनकं जगतीपतिम्&#x9;012c&lt;br&gt;&#xA;विजिग्ये पुरुषव्याघ्रो नातितीव्रेण कर्मणा&#x9;012e&lt;br&gt;&#xA;वैदेहस्थस्तु कौन्तेय इन्द्रपर्वतमन्तिकात्&#x9;013a&lt;br&gt;&#xA;किरातानामधिपतीन्व्यजयत्सप्त पाण्डवः&#x9;013c&lt;br&gt;&#xA;ततः सुह्मान्प्राच्यसुह्मान्समक्षांश्चैव वीर्यवान्&#x9;014a&lt;br&gt;&#xA;विजित्य युधि कौन्तेयो मागधानुपयाद्बली&#x9;014c&lt;br&gt;&#xA;दण्डं च दण्डधारं च विजित्य पृथिवीपतीन्&#x9;015a&lt;br&gt;&#xA;तैरेव सहितः सर्वैर्गिरिव्रजमुपाद्रवत्&#x9;015c&lt;br&gt;&#xA;जारासन्धिं सान्त्वयित्वा करे च विनिवेश्य ह&#x9;016a&lt;br&gt;&#xA;तैरेव सहितो राजन्कर्णमभ्यद्रवद्बली&#x9;016c&lt;br&gt;&#xA;स कम्पयन्निव महीं बलेन चतुरङ्गिणा&#x9;017a&lt;br&gt;&#xA;युयुधे पाण्डवश्रेष्ठः कर्णेनामित्रघातिना&#x9;017c&lt;br&gt;&#xA;स कर्णं युधि निर्जित्य वशे कृत्वा च भारत&#x9;018a&lt;br&gt;&#xA;ततो विजिग्ये बलवान्राज्ञः पर्वतवासिनः&#x9;018c&lt;br&gt;&#xA;अथ मोदागिरिं चैव राजानं बलवत्तरम्&#x9;019a&lt;br&gt;&#xA;पाण्डवो बाहुवीर्येण निजघान महामृधे&#x9;019c&lt;br&gt;&#xA;ततः पौण्ड्राधिपं वीरं वासुदेवं महाबलम्&#x9;020a&lt;br&gt;&#xA;कौशिकीकच्छनिलयं राजानं च महौजसम्&#x9;020c&lt;br&gt;&#xA;उभौ बलवृतौ वीरावुभौ तीव्रपराक्रमौ&#x9;021a&lt;br&gt;&#xA;निर्जित्याजौ महाराज वङ्गराजमुपाद्रवत्&#x9;021c&lt;br&gt;&#xA;समुद्रसेनं निर्जित्य चन्द्रसेनं च पार्थिवम्&#x9;022a&lt;br&gt;&#xA;ताम्रलिप्तं च राजानं काचं वङ्गाधिपं तथा&#x9;022c&lt;br&gt;&#xA;सुह्मानामधिपं चैव ये च सागरवासिनः&#x9;023a&lt;br&gt;&#xA;सर्वान्म्लेच्छगणांश्चैव विजिग्ये भरतर्षभः&#x9;023c&lt;br&gt;&#xA;एवं बहुविधान्देशान्विजित्य पवनात्मजः&#x9;024a&lt;br&gt;&#xA;वसु तेभ्य उपादाय लौहित्यमगमद्बली&#x9;024c&lt;br&gt;&#xA;स सर्वान्म्लेच्छनृपतीन्सागरद्वीपवासिनः&#x9;025a&lt;br&gt;&#xA;करमाहारयामास रत्नानि विविधानि च&#x9;025c&lt;br&gt;&#xA;चन्दनागुरुवस्त्राणि मणिमुक्तमनुत्तमम्&#x9;026a&lt;br&gt;&#xA;काञ्चनं रजतं वज्रं विद्रुमं च महाधनम्&#x9;026c&lt;br&gt;&#xA;स कोटिशतसङ्ख्येन धनेन महता तदा&#x9;027a&lt;br&gt;&#xA;अभ्यवर्षदमेयात्मा धनवर्षेण पाण्डवम्&#x9;027c&lt;br&gt;&#xA;इन्द्रप्रस्थमथागम्य भीमो भीमपराक्रमः&#x9;028a&lt;br&gt;&#xA;निवेदयामास तदा धर्मराजाय तद्धनम्स&#x9;028c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/028/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/028/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;तथैव सहदेवोऽपि धर्मराजेन पूजितः&#x9;001a&lt;br&gt;&#xA;महत्या सेनया सार्धं प्रययौ दक्षिणां दिशम्&#x9;001c&lt;br&gt;&#xA;स शूरसेनान्कार्त्स्न्येन पूर्वमेवाजयत्प्रभुः&#x9;002a&lt;br&gt;&#xA;मत्स्यराजं च कौरव्यो वशे चक्रे बलाद्बली&#x9;002c&lt;br&gt;&#xA;अधिराजाधिपं चैव दन्तवक्रं महाहवे&#x9;003a&lt;br&gt;&#xA;जिगाय करदं चैव स्वराज्ये सन्न्यवेशयत्&#x9;003c&lt;br&gt;&#xA;सुकुमारं वशे चक्रे सुमित्रं च नराधिपम्&#x9;004a&lt;br&gt;&#xA;तथैवापरमत्स्यांश्च व्यजयत्स पटच्चरान्&#x9;004c&lt;br&gt;&#xA;निषादभूमिं गोशृङ्गं पर्वतप्रवरं तथा&#x9;005a&lt;br&gt;&#xA;तरसा व्यजयद्धीमाञ्श्रेणिमन्तं च पार्थिवम्&#x9;005c&lt;br&gt;&#xA;नवराष्ट्रं विनिर्जित्य कुन्तिभोजमुपाद्रवत्&#x9;006a&lt;br&gt;&#xA;प्रीतिपूर्वं च तस्यासौ प्रतिजग्राह शासनम्&#x9;006c&lt;br&gt;&#xA;ततश्चर्मण्वतीकूले जम्भकस्यात्मजं नृपम्&#x9;007a&lt;br&gt;&#xA;ददर्श वासुदेवेन शेषितं पूर्ववैरिणा&#x9;007c&lt;br&gt;&#xA;चक्रे तत्र स सङ्ग्रामं सह भोजेन भारत&#x9;008a&lt;br&gt;&#xA;स तमाजौ विनिर्जित्य दक्षिणाभिमुखो ययौ&#x9;008c&lt;br&gt;&#xA;करांस्तेभ्य उपादाय रत्नानि विविधानि च&#x9;009a&lt;br&gt;&#xA;ततस्तैरेव सहितो नर्मदामभितो ययौ&#x9;009c&lt;br&gt;&#xA;विन्दानुविन्दावावन्त्यौ सैन्येन महता वृतौ&#x9;010a&lt;br&gt;&#xA;जिगाय समरे वीरावाश्विनेयः प्रतापवान्&#x9;010c&lt;br&gt;&#xA;ततो रत्नान्युपादाय पुरीं माहिष्मतीं ययौ&#x9;011a&lt;br&gt;&#xA;तत्र नीलेन राज्ञा स चक्रे युद्धं नरर्षभः&#x9;011c&lt;br&gt;&#xA;पाण्डवः परवीरघ्नः सहदेवः प्रतापवान्&#x9;012a&lt;br&gt;&#xA;ततोऽस्य सुमहद्युद्धमासीद्भीरुभयङ्करम्&#x9;012c&lt;br&gt;&#xA;सैन्यक्षयकरं चैव प्राणानां संशयाय च&#x9;013a&lt;br&gt;&#xA;चक्रे तस्य हि साहाय्यं भगवान्हव्यवाहनः&#x9;013c&lt;br&gt;&#xA;ततो हया रथा नागाः पुरुषाः कवचानि च&#x9;014a&lt;br&gt;&#xA;प्रदीप्तानि व्यदृश्यन्त सहदेवबले तदा&#x9;014c&lt;br&gt;&#xA;ततः सुसम्भ्रान्तमना बभूव कुरुनन्दनः&#x9;015a&lt;br&gt;&#xA;नोत्तरं प्रतिवक्तुं च शक्तोऽभूज्जनमेजय&#x9;015c&lt;br&gt;&#xA;जनमेजय उवाच&#x9;016&lt;br&gt;&#xA;किमर्थं भगवानग्निः प्रत्यमित्रोऽभवद्युधि&#x9;016a&lt;br&gt;&#xA;सहदेवस्य यज्ञार्थं घटमानस्य वै द्विज&#x9;016c&lt;br&gt;&#xA;वैशम्पायन उवाच&#x9;017&lt;br&gt;&#xA;तत्र माहिष्मतीवासी भगवान्हव्यवाहनः&#x9;017a&lt;br&gt;&#xA;श्रूयते निगृहीतो वै पुरस्तात्पारदारिकः&#x9;017c&lt;br&gt;&#xA;नीलस्य राज्ञः पूर्वेषामुपनीतश्च सोऽभवत्&#x9;018a&lt;br&gt;&#xA;तदा ब्राह्मणरूपेण चरमाणो यदृच्छया&#x9;018c&lt;br&gt;&#xA;तं तु राजा यथाशास्त्रमन्वशाद्धार्मिकस्तदा&#x9;019a&lt;br&gt;&#xA;प्रजज्वाल ततः कोपाद्भगवान्हव्यवाहनः&#x9;019c&lt;br&gt;&#xA;तं दृष्ट्वा विस्मितो राजा जगाम शिरसा कविम्&#x9;020a&lt;br&gt;&#xA;चक्रे प्रसादं च तदा तस्य राज्ञो विभावसुः&#x9;020c&lt;br&gt;&#xA;वरेण छन्दयामास तं नृपं स्विष्टकृत्तमः&#x9;021a&lt;br&gt;&#xA;अभयं च स जग्राह स्वसैन्ये वै महीपतिः&#x9;021c&lt;br&gt;&#xA;ततः प्रभृति ये केचिदज्ञानात्तां पुरीं नृपाः&#x9;022a&lt;br&gt;&#xA;जिगीषन्ति बलाद्राजंस्ते दह्यन्तीह वह्निना&#x9;022c&lt;br&gt;&#xA;तस्यां पुर्यां तदा चैव माहिष्मत्यां कुरूद्वह&#x9;023a&lt;br&gt;&#xA;बभूवुरनभिग्राह्या योषितश्छन्दतः किल&#x9;023c&lt;br&gt;&#xA;एवमग्निर्वरं प्रादात्स्त्रीणामप्रतिवारणे&#x9;024a&lt;br&gt;&#xA;स्वैरिण्यस्तत्र नार्यो हि यथेष्टं प्रचरन्त्युत&#x9;024c&lt;br&gt;&#xA;वर्जयन्ति च राजानस्तद्राष्ट्रं पुरुषोत्तम&#x9;025a&lt;br&gt;&#xA;भयादग्नेर्महाराज तदा प्रभृति सर्वदा&#x9;025c&lt;br&gt;&#xA;सहदेवस्तु धर्मात्मा सैन्यं दृष्ट्वा भयार्दितम्&#x9;026a&lt;br&gt;&#xA;परीतमग्निना राजन्नाकम्पत यथा गिरिः&#x9;026c&lt;br&gt;&#xA;उपस्पृश्य शुचिर्भूत्वा सोऽब्रवीत्पावकं ततः&#x9;027a&lt;br&gt;&#xA;त्वदर्थोऽयं समारम्भः कृष्णवर्त्मन्नमोऽस्तु ते&#x9;027c&lt;br&gt;&#xA;मुखं त्वमसि देवानां यज्ञस्त्वमसि पावक&#x9;028a&lt;br&gt;&#xA;पावनात्पावकश्चासि वहनाद्धव्यवाहनः&#x9;028c&lt;br&gt;&#xA;वेदास्त्वदर्थं जाताश्च जातवेदास्ततो ह्यसि&#x9;029a&lt;br&gt;&#xA;यज्ञविघ्नमिमं कर्तुं नार्हस्त्वं हव्यवाहन&#x9;029c&lt;br&gt;&#xA;एवमुक्त्वा तु माद्रेयः कुशैरास्तीर्य मेदिनीम्&#x9;030a&lt;br&gt;&#xA;विधिवत्पुरुषव्याघ्रः पावकं प्रत्युपाविशत्&#x9;030c&lt;br&gt;&#xA;प्रमुखे सर्वसैन्यस्य भीतोद्विग्नस्य भारत&#x9;031a&lt;br&gt;&#xA;न चैनमत्यगाद्वह्निर्वेलामिव महोदधिः&#x9;031c&lt;br&gt;&#xA;तमभ्येत्य शनैर्वह्निरुवाच कुरुनन्दनम्&#x9;032a&lt;br&gt;&#xA;सहदेवं नृणां देवं सान्त्वपूर्वमिदं वचः&#x9;032c&lt;br&gt;&#xA;उत्तिष्ठोत्तिष्ठ कौरव्य जिज्ञासेयं कृता मया&#x9;033a&lt;br&gt;&#xA;वेद्मि सर्वमभिप्रायं तव धर्मसुतस्य च&#x9;033c&lt;br&gt;&#xA;मया तु रक्षितव्येयं पुरी भरतसत्तम&#x9;034a&lt;br&gt;&#xA;यावद्राज्ञोऽस्य नीलस्य कुलवंशधरा इति&#x9;034c&lt;br&gt;&#xA;ईप्सितं तु करिष्यामि मनसस्तव पाण्डव&#x9;034e&lt;br&gt;&#xA;तत उत्थाय हृष्टात्मा प्राञ्जलिः शिरसानतः&#x9;035a&lt;br&gt;&#xA;पूजयामास माद्रेयः पावकं पुरुषर्षभः&#x9;035c&lt;br&gt;&#xA;पावके विनिवृत्ते तु नीलो राजाभ्ययात्तदा&#x9;036a&lt;br&gt;&#xA;सत्कारेण नरव्याघ्रं सहदेवं युधां पतिम्&#x9;036c&lt;br&gt;&#xA;प्रतिगृह्य च तां पूजां करे च विनिवेश्य तम्&#x9;037a&lt;br&gt;&#xA;माद्रीसुतस्ततः प्रायाद्विजयी दक्षिणां दिशम्&#x9;037c&lt;br&gt;&#xA;त्रैपुरं स वशे कृत्वा राजानममितौजसम्&#x9;038a&lt;br&gt;&#xA;निजग्राह महाबाहुस्तरसा पोतनेश्वरम्&#x9;038c&lt;br&gt;&#xA;आहृतिं कौशिकाचार्यं यत्नेन महता ततः&#x9;039a&lt;br&gt;&#xA;वशे चक्रे महाबाहुः सुराष्ट्राधिपतिं तथा&#x9;039c&lt;br&gt;&#xA;सुराष्ट्रविषयस्थश्च प्रेषयामास रुक्मिणे&#x9;040a&lt;br&gt;&#xA;राज्ञे भोजकटस्थाय महामात्राय धीमते&#x9;040c&lt;br&gt;&#xA;भीष्मकाय स धर्मात्मा साक्षादिन्द्रसखाय वै&#x9;041a&lt;br&gt;&#xA;स चास्य ससुतो राजन्प्रतिजग्राह शासनम्&#x9;041c&lt;br&gt;&#xA;प्रीतिपूर्वं महाबाहुर्वासुदेवमवेक्ष्य च&#x9;042a&lt;br&gt;&#xA;ततः स रत्नान्यादाय पुनः प्रायाद्युधां पतिः&#x9;042c&lt;br&gt;&#xA;ततः शूर्पारकं चैव गणं चोपकृताह्वयम्&#x9;043a&lt;br&gt;&#xA;वशे चक्रे महातेजा दण्डकांश्च महाबलः&#x9;043c&lt;br&gt;&#xA;सागरद्वीपवासांश्च नृपतीन्म्लेच्छयोनिजान्&#x9;044a&lt;br&gt;&#xA;निषादान्पुरुषादांश्च कर्णप्रावरणानपि&#x9;044c&lt;br&gt;&#xA;ये च कालमुखा नाम नरा राक्षसयोनयः&#x9;045a&lt;br&gt;&#xA;कृत्स्नं कोल्लगिरिं चैव मुरचीपत्तनं तथा&#x9;045c&lt;br&gt;&#xA;द्वीपं ताम्राह्वयं चैव पर्वतं रामकं तथा&#x9;046a&lt;br&gt;&#xA;तिमिङ्गिलं च नृपतिं वशे चक्रे महामतिः&#x9;046c&lt;br&gt;&#xA;एकपादांश्च पुरुषान्केवलान्वनवासिनः&#x9;047a&lt;br&gt;&#xA;नगरीं सञ्जयन्तीं च पिच्छण्डं करहाटकम्&#x9;047c&lt;br&gt;&#xA;दूतैरेव वशे चक्रे करं चैनानदापयत्&#x9;047e&lt;br&gt;&#xA;पाण्ड्यांश्च द्रविडांश्चैव सहितांश्चोड्रकेरलैः&#x9;048a&lt;br&gt;&#xA;अन्ध्रांस्तलवनांश्चैव कलिङ्गानोष्ट्रकर्णिकान्&#x9;048c&lt;br&gt;&#xA;अन्ताखीं चैव रोमां च यवनानां पुरं तथा&#x9;049a&lt;br&gt;&#xA;दूतैरेव वशे चक्रे करं चैनानदापयत्&#x9;049c&lt;br&gt;&#xA;भरुकच्छं गतो धीमान्दूतान्माद्रवतीसुतः&#x9;050a&lt;br&gt;&#xA;प्रेषयामास राजेन्द्र पौलस्त्याय महात्मने&#x9;050c&lt;br&gt;&#xA;विभीषणाय धर्मात्मा प्रीतिपूर्वमरिन्दमः&#x9;050e&lt;br&gt;&#xA;स चास्य प्रतिजग्राह शासनं प्रीतिपूर्वकम्&#x9;051a&lt;br&gt;&#xA;तच्च कालकृतं धीमानन्वमन्यत स प्रभुः&#x9;051c&lt;br&gt;&#xA;ततः सम्प्रेषयामास रत्नानि विविधानि च&#x9;052a&lt;br&gt;&#xA;चन्दनागुरुमुख्यानि दिव्यान्याभरणानि च&#x9;052c&lt;br&gt;&#xA;वासांसि च महार्हाणि मणींश्चैव महाधनान्&#x9;053a&lt;br&gt;&#xA;न्यवर्तत ततो धीमान्सहदेवः प्रतापवान्&#x9;053c&lt;br&gt;&#xA;एवं निर्जित्य तरसा सान्त्वेन विजयेन च&#x9;054a&lt;br&gt;&#xA;करदान्पार्थिवान्कृत्वा प्रत्यागच्छदरिन्दमः&#x9;054c&lt;br&gt;&#xA;धर्मराजाय तत्सर्वं निवेद्य भरतर्षभ&#x9;055a&lt;br&gt;&#xA;कृतकर्मा सुखं राजन्नुवास जनमेजय&#x9;055c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/029/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/029/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;नकुलस्य तु वक्ष्यामि कर्माणि विजयं तथा&#x9;001a&lt;br&gt;&#xA;वासुदेवजितामाशां यथासौ व्यजयत्प्रभुः&#x9;001c&lt;br&gt;&#xA;निर्याय खाण्डवप्रस्थात्प्रतीचीमभितो दिशम्&#x9;002a&lt;br&gt;&#xA;उद्दिश्य मतिमान्प्रायान्महत्या सेनया सह&#x9;002c&lt;br&gt;&#xA;सिंहनादेन महता योधानां गर्जितेन च&#x9;003a&lt;br&gt;&#xA;रथनेमिनिनादैश्च कम्पयन्वसुधामिमाम्&#x9;003c&lt;br&gt;&#xA;ततो बहुधनं रम्यं गवाश्वधनधान्यवत्&#x9;004a&lt;br&gt;&#xA;कार्त्तिकेयस्य दयितं रोहीतकमुपाद्रवत्&#x9;004c&lt;br&gt;&#xA;तत्र युद्धं महद्वृत्तं शूरैर्मत्तमयूरकैः&#x9;005a&lt;br&gt;&#xA;मरुभूमिं च कार्त्स्न्येन तथैव बहुधान्यकम्&#x9;005c&lt;br&gt;&#xA;शैरीषकं महेच्छं च वशे चक्रे महाद्युतिः&#x9;006a&lt;br&gt;&#xA;शिबींस्त्रिगर्तानम्बष्ठान्मालवान्पञ्चकर्पटान्&#x9;006c&lt;br&gt;&#xA;तथा मध्यमिकायांश्च वाटधानान्द्विजानथ&#x9;007a&lt;br&gt;&#xA;पुनश्च परिवृत्याथ पुष्करारण्यवासिनः&#x9;007c&lt;br&gt;&#xA;गणानुत्सवसङ्केतान्व्यजयत्पुरुषर्षभः&#x9;008a&lt;br&gt;&#xA;सिन्धुकूलाश्रिता ये च ग्रामणेया महाबलाः&#x9;008c&lt;br&gt;&#xA;शूद्राभीरगणाश्चैव ये चाश्रित्य सरस्वतीम्&#x9;009a&lt;br&gt;&#xA;वर्तयन्ति च ये मत्स्यैर्ये च पर्वतवासिनः&#x9;009c&lt;br&gt;&#xA;कृत्स्नं पञ्चनदं चैव तथैवापरपर्यटम्&#x9;010a&lt;br&gt;&#xA;उत्तरज्योतिकं चैव तथा वृन्दाटकं पुरम्&#x9;010c&lt;br&gt;&#xA;द्वारपालं च तरसा वशे चक्रे महाद्युतिः&#x9;010e&lt;br&gt;&#xA;रमठान्हारहूणांश्च प्रतीच्याश्चैव ये नृपाः&#x9;011a&lt;br&gt;&#xA;तान्सर्वान्स वशे चक्रे शासनादेव पाण्डवः&#x9;011c&lt;br&gt;&#xA;तत्रस्थः प्रेषयामास वासुदेवाय चाभिभुः&#x9;012a&lt;br&gt;&#xA;स चास्य दशभी राज्यैः प्रतिजग्राह शासनम्&#x9;012c&lt;br&gt;&#xA;ततः शाकलमभ्येत्य मद्राणां पुटभेदनम्&#x9;013a&lt;br&gt;&#xA;मातुलं प्रीतिपूर्वेण शल्यं चक्रे वशे बली&#x9;013c&lt;br&gt;&#xA;स तस्मिन्सत्कृतो राज्ञा सत्कारार्हो विशां पते&#x9;014a&lt;br&gt;&#xA;रत्नानि भूरीण्यादाय सम्प्रतस्थे युधां पतिः&#x9;014c&lt;br&gt;&#xA;ततः सागरकुक्षिस्थान्म्लेच्छान्परमदारुणान्&#x9;015a&lt;br&gt;&#xA;पह्लवान्बर्बरांश्चैव तान्सर्वाननयद्वशम्&#x9;015c&lt;br&gt;&#xA;ततो रत्नान्युपादाय वशे कृत्वा च पार्थिवान्&#x9;016a&lt;br&gt;&#xA;न्यवर्तत नरश्रेष्ठो नकुलश्चित्रमार्गवित्&#x9;016c&lt;br&gt;&#xA;करभाणां सहस्राणि कोशं तस्य महात्मनः&#x9;017a&lt;br&gt;&#xA;ऊहुर्दश महाराज कृच्छ्रादिव महाधनम्&#x9;017c&lt;br&gt;&#xA;इन्द्रप्रस्थगतं वीरमभ्येत्य स युधिष्ठिरम्&#x9;018a&lt;br&gt;&#xA;ततो माद्रीसुतः श्रीमान्धनं तस्मै न्यवेदयत्&#x9;018c&lt;br&gt;&#xA;एवं प्रतीचीं नकुलो दिशं वरुणपालिताम्&#x9;019a&lt;br&gt;&#xA;विजिग्ये वासुदेवेन निर्जितां भरतर्षभः&#x9;019c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/030/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/030/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;रक्षणाद्धर्मराजस्य सत्यस्य परिपालनात्&#x9;001a&lt;br&gt;&#xA;शत्रूणां क्षपणाच्चैव स्वकर्मनिरताः प्रजाः&#x9;001c&lt;br&gt;&#xA;बलीनां सम्यगादानाद्धर्मतश्चानुशासनात्&#x9;002a&lt;br&gt;&#xA;निकामवर्षी पर्जन्यः स्फीतो जनपदोऽभवत्&#x9;002c&lt;br&gt;&#xA;सर्वारम्भाः सुप्रवृत्ता गोरक्षं कर्षणं वणिक्&#x9;003a&lt;br&gt;&#xA;विशेषात्सर्वमेवैतत्सञ्जज्ञे राजकर्मणः&#x9;003c&lt;br&gt;&#xA;दस्युभ्यो वञ्चकेभ्यो वा राजन्प्रति परस्परम्&#x9;004a&lt;br&gt;&#xA;राजवल्लभतश्चैव नाश्रूयन्त मृषा गिरः&#x9;004c&lt;br&gt;&#xA;अवर्षं चातिवर्षं च व्याधिपावकमूर्छनम्&#x9;005a&lt;br&gt;&#xA;सर्वमेतत्तदा नासीद्धर्मनित्ये युधिष्ठिरे&#x9;005c&lt;br&gt;&#xA;प्रियं कर्तुमुपस्थातुं बलिकर्म स्वभावजम्&#x9;006a&lt;br&gt;&#xA;अभिहर्तुं नृपा जग्मुर्नान्यैः कार्यैः पृथक्पृथक्&#x9;006c&lt;br&gt;&#xA;धर्म्यैर्धनागमैस्तस्य ववृधे निचयो महान्&#x9;007a&lt;br&gt;&#xA;कर्तुं यस्य न शक्येत क्षयो वर्षशतैरपि&#x9;007c&lt;br&gt;&#xA;स्वकोशस्य परीमाणं कोष्ठस्य च महीपतिः&#x9;008a&lt;br&gt;&#xA;विज्ञाय राजा कौन्तेयो यज्ञायैव मनो दधे&#x9;008c&lt;br&gt;&#xA;सुहृदश्चैव तं सर्वे पृथक्च सह चाब्रुवन्&#x9;009a&lt;br&gt;&#xA;यज्ञकालस्तव विभो क्रियतामत्र साम्प्रतम्&#x9;009c&lt;br&gt;&#xA;अथैवं ब्रुवतामेव तेषामभ्याययौ हरिः&#x9;010a&lt;br&gt;&#xA;ऋषिः पुराणो वेदात्मा दृश्यश्चापि विजानताम्&#x9;010c&lt;br&gt;&#xA;जगतस्तस्थुषां श्रेष्ठः प्रभवश्चाप्ययश्च ह&#x9;011a&lt;br&gt;&#xA;भूतभव्यभवन्नाथः केशवः केशिसूदनः&#x9;011c&lt;br&gt;&#xA;प्राकारः सर्ववृष्णीनामापत्स्वभयदोऽरिहा&#x9;012a&lt;br&gt;&#xA;बलाधिकारे निक्षिप्य संहत्यानकदुन्दुभिम्&#x9;012c&lt;br&gt;&#xA;उच्चावचमुपादाय धर्मराजाय माधवः&#x9;013a&lt;br&gt;&#xA;धनौघं पुरुषव्याघ्रो बलेन महता वृतः&#x9;013c&lt;br&gt;&#xA;तं धनौघमपर्यन्तं रत्नसागरमक्षयम्&#x9;014a&lt;br&gt;&#xA;नादयन्रथघोषेण प्रविवेश पुरोत्तमम्&#x9;014c&lt;br&gt;&#xA;असूर्यमिव सूर्येण निवातमिव वायुना&#x9;015a&lt;br&gt;&#xA;कृष्णेन समुपेतेन जहृषे भारतं पुरम्&#x9;015c&lt;br&gt;&#xA;तं मुदाभिसमागम्य सत्कृत्य च यथाविधि&#x9;016a&lt;br&gt;&#xA;सम्पृष्ट्वा कुशलं चैव सुखासीनं युधिष्ठिरः&#x9;016c&lt;br&gt;&#xA;धौम्यद्वैपायनमुखैर्ऋत्विग्भिः पुरुषर्षभः&#x9;017a&lt;br&gt;&#xA;भीमार्जुनयमैश्चापि सहितः कृष्णमब्रवीत्&#x9;017c&lt;br&gt;&#xA;त्वत्कृते पृथिवी सर्वा मद्वशे कृष्ण वर्तते&#x9;018a&lt;br&gt;&#xA;धनं च बहु वार्ष्णेय त्वत्प्रसादादुपार्जितम्&#x9;018c&lt;br&gt;&#xA;सोऽहमिच्छामि तत्सर्वं विधिवद्देवकीसुत&#x9;019a&lt;br&gt;&#xA;उपयोक्तुं द्विजाग्र्येषु हव्यवाहे च माधव&#x9;019c&lt;br&gt;&#xA;तदहं यष्टुमिच्छामि दाशार्ह सहितस्त्वया&#x9;020a&lt;br&gt;&#xA;अनुजैश्च महाबाहो तन्मानुज्ञातुमर्हसि&#x9;020c&lt;br&gt;&#xA;स दीक्षापय गोविन्द त्वमात्मानं महाभुज&#x9;021a&lt;br&gt;&#xA;त्वयीष्टवति दाशार्ह विपाप्मा भविता ह्यहम्&#x9;021c&lt;br&gt;&#xA;मां वाप्यभ्यनुजानीहि सहैभिरनुजैर्विभो&#x9;022a&lt;br&gt;&#xA;अनुज्ञातस्त्वया कृष्ण प्राप्नुयां क्रतुमुत्तमम्&#x9;022c&lt;br&gt;&#xA;तं कृष्णः प्रत्युवाचेदं बहूक्त्वा गुणविस्तरम्&#x9;023a&lt;br&gt;&#xA;त्वमेव राजशार्दूल सम्राडर्हो महाक्रतुम्&#x9;023c&lt;br&gt;&#xA;सम्प्राप्नुहि त्वया प्राप्ते कृतकृत्यास्ततो वयम्&#x9;023e&lt;br&gt;&#xA;यजस्वाभीप्सितं यज्ञं मयि श्रेयस्यवस्थिते&#x9;024a&lt;br&gt;&#xA;नियुङ्क्ष्व चापि मां कृत्ये सर्वं कर्तास्मि ते वचः&#x9;024c&lt;br&gt;&#xA;025    युधिष्ठिर उवाच&#xA;सफलः कृष्ण सङ्कल्पः सिद्धिश्च नियता मम&#x9;025a&lt;br&gt;&#xA;यस्य मे त्वं हृषीकेश यथेप्सितमुपस्थितः&#x9;025c&lt;br&gt;&#xA;026    वैशम्पायन उवाच&#xA;अनुज्ञातस्तु कृष्णेन पाण्डवो भ्रातृभिः सह&#x9;026a&lt;br&gt;&#xA;ईहितुं राजसूयाय साधनान्युपचक्रमे&#x9;026c&lt;br&gt;&#xA;तत आज्ञापयामास पाण्डवोऽरिनिबर्हणः&#x9;027a&lt;br&gt;&#xA;सहदेवं युधां श्रेष्ठं मन्त्रिणश्चैव सर्वशः&#x9;027c&lt;br&gt;&#xA;अस्मिन्क्रतौ यथोक्तानि यज्ञाङ्गानि द्विजातिभिः&#x9;028a&lt;br&gt;&#xA;तथोपकरणं सर्वं मङ्गलानि च सर्वशः&#x9;028c&lt;br&gt;&#xA;अधियज्ञांश्च सम्भारान्धौम्योक्तान्क्षिप्रमेव हि&#x9;029a&lt;br&gt;&#xA;समानयन्तु पुरुषा यथायोगं यथाक्रमम्&#x9;029c&lt;br&gt;&#xA;इन्द्रसेनो विशोकश्च पूरुश्चार्जुनसारथिः&#x9;030a&lt;br&gt;&#xA;अन्नाद्याहरणे युक्ताः सन्तु मत्प्रियकाम्यया&#x9;030c&lt;br&gt;&#xA;सर्वकामाश्च कार्यन्तां रसगन्धसमन्विताः&#x9;031a&lt;br&gt;&#xA;मनोहराः प्रीतिकरा द्विजानां कुरुसत्तम&#x9;031c&lt;br&gt;&#xA;तद्वाक्यसमकालं तु कृतं सर्वमवेदयत्&#x9;032a&lt;br&gt;&#xA;सहदेवो युधां श्रेष्ठो धर्मराजे महात्मनि&#x9;032c&lt;br&gt;&#xA;ततो द्वैपायनो राजन्नृत्विजः समुपानयत्&#x9;033a&lt;br&gt;&#xA;वेदानिव महाभागान्साक्षान्मूर्तिमतो द्विजान्&#x9;033c&lt;br&gt;&#xA;स्वयं ब्रह्मत्वमकरोत्तस्य सत्यवतीसुतः&#x9;034a&lt;br&gt;&#xA;धनञ्जयानामृषभः सुसामा सामगोऽभवत्&#x9;034c&lt;br&gt;&#xA;याज्ञवल्क्यो बभूवाथ ब्रह्मिष्ठोऽध्वर्युसत्तमः&#x9;035a&lt;br&gt;&#xA;पैलो होता वसोः पुत्रो धौम्येन सहितोऽभवत्&#x9;035c&lt;br&gt;&#xA;एतेषां शिष्यवर्गाश्च पुत्राश्च भरतर्षभ&#x9;036a&lt;br&gt;&#xA;बभूवुर्होत्रगाः सर्वे वेदवेदाङ्गपारगाः&#x9;036c&lt;br&gt;&#xA;ते वाचयित्वा पुण्याहमीहयित्वा च तं विधिम्&#x9;037a&lt;br&gt;&#xA;शास्त्रोक्तं योजयामासुस्तद्देवयजनं महत्&#x9;037c&lt;br&gt;&#xA;तत्र चक्रुरनुज्ञाताः शरणान्युत शिल्पिनः&#x9;038a&lt;br&gt;&#xA;रत्नवन्ति विशालानि वेश्मानीव दिवौकसाम्&#x9;038c&lt;br&gt;&#xA;तत आज्ञापयामास स राजा राजसत्तमः&#x9;039a&lt;br&gt;&#xA;सहदेवं तदा सद्यो मन्त्रिणं कुरुसत्तमः&#x9;039c&lt;br&gt;&#xA;आमन्त्रणार्थं दूतांस्त्वं प्रेषयस्वाशुगान्द्रुतम्&#x9;040a&lt;br&gt;&#xA;उपश्रुत्य वचो राज्ञः स दूतान्प्राहिणोत्तदा&#x9;040c&lt;br&gt;&#xA;आमन्त्रयध्वं राष्ट्रेषु ब्राह्मणान्भूमिपानपि&#x9;041a&lt;br&gt;&#xA;विशश्च मान्याञ्शूद्रांश्च सर्वानानयतेति च&#x9;041c&lt;br&gt;&#xA;ते सर्वान्पृथिवीपालान्पाण्डवेयस्य शासनात्&#x9;042a&lt;br&gt;&#xA;आमन्त्रयाम्बभूवुश्च प्रेषयामास चापरान्&#x9;042c&lt;br&gt;&#xA;ततस्ते तु यथाकालं कुन्तीपुत्रं युधिष्ठिरम्&#x9;043a&lt;br&gt;&#xA;दीक्षयां चक्रिरे विप्रा राजसूयाय भारत&#x9;043c&lt;br&gt;&#xA;दीक्षितः स तु धर्मात्मा धर्मराजो युधिष्ठिरः&#x9;044a&lt;br&gt;&#xA;जगाम यज्ञायतनं वृतो विप्रैः सहस्रशः&#x9;044c&lt;br&gt;&#xA;भ्रातृभिर्ज्ञातिभिश्चैव सुहृद्भिः सचिवैस्तथा&#x9;045a&lt;br&gt;&#xA;क्षत्रियैश्च मनुष्येन्द्र नानादेशसमागतैः&#x9;045c&lt;br&gt;&#xA;अमात्यैश्च नृपश्रेष्ठो धर्मो विग्रहवानिव&#x9;045e&lt;br&gt;&#xA;आजग्मुर्ब्राह्मणास्तत्र विषयेभ्यस्ततस्ततः&#x9;046a&lt;br&gt;&#xA;सर्वविद्यासु निष्णाता वेदवेदाङ्गपारगाः&#x9;046c&lt;br&gt;&#xA;तेषामावसथांश्चक्रुर्धर्मराजस्य शासनात्&#x9;047a&lt;br&gt;&#xA;बह्वन्नाञ्शयनैर्युक्तान्सगणानां पृथक्पृथक्&#x9;047c&lt;br&gt;&#xA;सर्वर्तुगुणसम्पन्नाञ्शिल्पिनोऽथ सहस्रशः&#x9;047e&lt;br&gt;&#xA;तेषु ते न्यवसन्राजन्ब्राह्मणा भृशसत्कृताः&#x9;048a&lt;br&gt;&#xA;कथयन्तः कथा बह्वीः पश्यन्तो नटनर्तकान्&#x9;048c&lt;br&gt;&#xA;भुञ्जतां चैव विप्राणां वदतां च महास्वनः&#x9;049a&lt;br&gt;&#xA;अनिशं श्रूयते स्मात्र मुदितानां महात्मनाम्&#x9;049c&lt;br&gt;&#xA;दीयतां दीयतामेषां भुज्यतां भुज्यतामिति&#x9;050a&lt;br&gt;&#xA;एवम्प्रकाराः सञ्जल्पाः श्रूयन्ते स्मात्र नित्यशः&#x9;050c&lt;br&gt;&#xA;गवां शतसहस्राणि शयनानां च भारत&#x9;051a&lt;br&gt;&#xA;रुक्मस्य योषितां चैव धर्मराजः पृथग्ददौ&#x9;051c&lt;br&gt;&#xA;प्रावर्ततैवं यज्ञः स पाण्डवस्य महात्मनः&#x9;052a&lt;br&gt;&#xA;पृथिव्यामेकवीरस्य शक्रस्येव त्रिविष्टपे&#x9;052c&lt;br&gt;&#xA;ततो युधिष्ठिरो राजा प्रेषयामास पाण्डवम्&#x9;053a&lt;br&gt;&#xA;नकुलं हास्तिनपुरं भीष्माय भरतर्षभ&#x9;053c&lt;br&gt;&#xA;द्रोणाय धृतराष्ट्राय विदुराय कृपाय च&#x9;054a&lt;br&gt;&#xA;भ्रातॄणां चैव सर्वेषां येऽनुरक्ता युधिष्ठिरे&#x9;054c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/031/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/031/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;स गत्वा हास्तिनपुरं नकुलः समितिञ्जयः&#x9;001a&lt;br&gt;&#xA;भीष्ममामन्त्रयामास धृतराष्ट्रं च पाण्डवः&#x9;001c&lt;br&gt;&#xA;प्रययुः प्रीतमनसो यज्ञं ब्रह्मपुरःसराः&#x9;002a&lt;br&gt;&#xA;संश्रुत्य धर्मराजस्य यज्ञं यज्ञविदस्तदा&#x9;002c&lt;br&gt;&#xA;अन्ये च शतशस्तुष्टैर्मनोभिर्मनुजर्षभ&#x9;003a&lt;br&gt;&#xA;द्रष्टुकामाः सभां चैव धर्मराजं च पाण्डवम्&#x9;003c&lt;br&gt;&#xA;दिग्भ्यः सर्वे समापेतुः पार्थिवास्तत्र भारत&#x9;004a&lt;br&gt;&#xA;समुपादाय रत्नानि विविधानि महान्ति च&#x9;004c&lt;br&gt;&#xA;धृतराष्ट्रश्च भीष्मश्च विदुरश्च महामतिः&#x9;005a&lt;br&gt;&#xA;दुर्योधनपुरोगाश्च भ्रातरः सर्व एव ते&#x9;005c&lt;br&gt;&#xA;सत्कृत्यामन्त्रिताः सर्वे आचार्यप्रमुखा नृपाः&#x9;006a&lt;br&gt;&#xA;गान्धारराजः सुबलः शकुनिश्च महाबलः&#x9;006c&lt;br&gt;&#xA;अचलो वृषकश्चैव कर्णश्च रथिनां वरः&#x9;007a&lt;br&gt;&#xA;ऋतः शल्यो मद्रराजो बाह्लिकश्च महारथः&#x9;007c&lt;br&gt;&#xA;सोमदत्तोऽथ कौरव्यो भूरिर्भूरिश्रवाः शलः&#x9;008a&lt;br&gt;&#xA;अश्वत्थामा कृपो द्रोणः सैन्धवश्च जयद्रथः&#x9;008c&lt;br&gt;&#xA;यज्ञसेनः सपुत्रश्च शाल्वश्च वसुधाधिपः&#x9;009a&lt;br&gt;&#xA;प्राग्ज्योतिषश्च नृपतिर्भगदत्तो महायशाः&#x9;009c&lt;br&gt;&#xA;सह सर्वैस्तथा म्लेच्छैः सागरानूपवासिभिः&#x9;010a&lt;br&gt;&#xA;पार्वतीयाश्च राजानो राजा चैव बृहद्बलः&#x9;010c&lt;br&gt;&#xA;पौण्ड्रको वासुदेवश्च वङ्गः कालिङ्गकस्तथा&#x9;011a&lt;br&gt;&#xA;आकर्षः कुन्तलश्चैव वानवास्यान्ध्रकास्तथा&#x9;011c&lt;br&gt;&#xA;द्रविडाः सिंहलाश्चैव राजा काश्मीरकस्तथा&#x9;012a&lt;br&gt;&#xA;कुन्तिभोजो महातेजाः सुह्मश्च सुमहाबलः&#x9;012c&lt;br&gt;&#xA;बाह्लिकाश्चापरे शूरा राजानः सर्व एव ते&#x9;013a&lt;br&gt;&#xA;विराटः सह पुत्रैश्च माचेल्लश्च महारथः&#x9;013c&lt;br&gt;&#xA;राजानो राजपुत्राश्च नानाजनपदेश्वराः&#x9;013e&lt;br&gt;&#xA;शिशुपालो महावीर्यः सह पुत्रेण भारत&#x9;014a&lt;br&gt;&#xA;आगच्छत्पाण्डवेयस्य यज्ञं सङ्ग्रामदुर्मदः&#x9;014c&lt;br&gt;&#xA;रामश्चैवानिरुद्धश्च बभ्रुश्च सहसारणः&#x9;015a&lt;br&gt;&#xA;गदप्रद्युम्नसाम्बाश्च चारुदेष्णश्च वीर्यवान्&#x9;015c&lt;br&gt;&#xA;उल्मुको निशठश्चैव वीरः प्राद्युम्निरेव च&#x9;016a&lt;br&gt;&#xA;वृष्णयो निखिलेनान्ये समाजग्मुर्महारथाः&#x9;016c&lt;br&gt;&#xA;एते चान्ये च बहवो राजानो मध्यदेशजाः&#x9;017a&lt;br&gt;&#xA;आजग्मुः पाण्डुपुत्रस्य राजसूयं महाक्रतुम्&#x9;017c&lt;br&gt;&#xA;ददुस्तेषामावसथान्धर्मराजस्य शासनात्&#x9;018a&lt;br&gt;&#xA;बहुकक्ष्यान्वितान्राजन्दीर्घिकावृक्षशोभितान्&#x9;018c&lt;br&gt;&#xA;तथा धर्मात्मजस्तेषां चक्रे पूजामनुत्तमाम्&#x9;019a&lt;br&gt;&#xA;सत्कृताश्च यथोद्दिष्टाञ्जग्मुरावसथान्नृपाः&#x9;019c&lt;br&gt;&#xA;कैलासशिखरप्रख्यान्मनोज्ञान्द्रव्यभूषितान्&#x9;020a&lt;br&gt;&#xA;सर्वतः संवृतानुच्चैः प्राकारैः सुकृतैः सितैः&#x9;020c&lt;br&gt;&#xA;सुवर्णजालसंवीतान्मणिकुट्टिमशोभितान्&#x9;021a&lt;br&gt;&#xA;सुखारोहणसोपानान्महासनपरिच्छदान्&#x9;021c&lt;br&gt;&#xA;स्रग्दामसमवच्छन्नानुत्तमागुरुगन्धिनः&#x9;022a&lt;br&gt;&#xA;हंसांशुवर्णसदृशानायोजनसुदर्शनान्&#x9;022c&lt;br&gt;&#xA;असम्बाधान्समद्वारान्युतानुच्चावचैर्गुणैः&#x9;023a&lt;br&gt;&#xA;बहुधातुपिनद्धाङ्गान्हिमवच्छिखरानिव&#x9;023c&lt;br&gt;&#xA;विश्रान्तास्ते ततोऽपश्यन्भूमिपा भूरिदक्षिणम्&#x9;024a&lt;br&gt;&#xA;वृतं सदस्यैर्बहुभिर्धर्मराजं युधिष्ठिरम्&#x9;024c&lt;br&gt;&#xA;तत्सदः पार्थिवैः कीर्णं ब्राह्मणैश्च महात्मभिः&#x9;025a&lt;br&gt;&#xA;भ्राजते स्म तदा राजन्नाकपृष्ठमिवामरैः&#x9;025c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/032/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/032/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;पितामहं गुरुं चैव प्रत्युद्गम्य युधिष्ठिरः&#x9;001a&lt;br&gt;&#xA;अभिवाद्य ततो राजन्निदं वचनमब्रवीत्&#x9;001c&lt;br&gt;&#xA;भीष्मं द्रोणं कृपं द्रौणिं दुर्योधनविविंशती&#x9;001e&lt;br&gt;&#xA;अस्मिन्यज्ञे भवन्तो मामनुगृह्णन्तु सर्वशः&#x9;002a&lt;br&gt;&#xA;इदं वः स्वमहं चैव यदिहास्ति धनं मम&#x9;002c&lt;br&gt;&#xA;प्रीणयन्तु भवन्तो मां यथेष्टमनियन्त्रिताः&#x9;002e&lt;br&gt;&#xA;एवमुक्त्वा स तान्सर्वान्दीक्षितः पाण्डवाग्रजः&#x9;003a&lt;br&gt;&#xA;युयोज ह यथायोगमधिकारेष्वनन्तरम्&#x9;003c&lt;br&gt;&#xA;भक्ष्यभोज्याधिकारेषु दुःशासनमयोजयत्&#x9;004a&lt;br&gt;&#xA;परिग्रहे ब्राह्मणानामश्वत्थामानमुक्तवान्&#x9;004c&lt;br&gt;&#xA;राज्ञां तु प्रतिपूजार्थं सञ्जयं सन्न्ययोजयत्&#x9;005a&lt;br&gt;&#xA;कृताकृतपरिज्ञाने भीष्मद्रोणौ महामती&#x9;005c&lt;br&gt;&#xA;हिरण्यस्य सुवर्णस्य रत्नानां चान्ववेक्षणे&#x9;006a&lt;br&gt;&#xA;दक्षिणानां च वै दाने कृपं राजा न्ययोजयत्&#x9;006c&lt;br&gt;&#xA;तथान्यान्पुरुषव्याघ्रांस्तस्मिंस्तस्मिन्न्ययोजयत्&#x9;006e&lt;br&gt;&#xA;बाह्लिको धृतराष्ट्रश्च सोमदत्तो जयद्रथः&#x9;007a&lt;br&gt;&#xA;नकुलेन समानीताः स्वामिवत्तत्र रेमिरे&#x9;007c&lt;br&gt;&#xA;क्षत्ता व्ययकरस्त्वासीद्विदुरः सर्वधर्मवित्&#x9;008a&lt;br&gt;&#xA;दुर्योधनस्त्वर्हणानि प्रतिजग्राह सर्वशः&#x9;008c&lt;br&gt;&#xA;सर्वलोकः समावृत्तः पिप्रीषुः फलमुत्तमम्&#x9;009a&lt;br&gt;&#xA;द्रष्टुकामः सभां चैव धर्मराजं च पाण्डवम्&#x9;009c&lt;br&gt;&#xA;न कश्चिदाहरत्तत्र सहस्रावरमर्हणम्&#x9;010a&lt;br&gt;&#xA;रत्नैश्च बहुभिस्तत्र धर्मराजमवर्धयन्&#x9;010c&lt;br&gt;&#xA;कथं नु मम कौरव्यो रत्नदानैः समाप्नुयात्&#x9;011a&lt;br&gt;&#xA;यज्ञमित्येव राजानः स्पर्धमाना ददुर्धनम्&#x9;011c&lt;br&gt;&#xA;भवनैः सविमानाग्रैः सोदर्कैर्बलसंवृतैः&#x9;012a&lt;br&gt;&#xA;लोकराजविमानैश्च ब्राह्मणावसथैः सह&#x9;012c&lt;br&gt;&#xA;कृतैरावसथैर्दिव्यैर्विमानप्रतिमैस्तथा&#x9;013a&lt;br&gt;&#xA;विचित्रै रत्नवद्भिश्च ऋद्ध्या परमया युतैः&#x9;013c&lt;br&gt;&#xA;राजभिश्च समावृत्तैरतीवश्रीसमृद्धिभिः&#x9;014a&lt;br&gt;&#xA;अशोभत सदो राजन्कौन्तेयस्य महात्मनः&#x9;014c&lt;br&gt;&#xA;ऋद्ध्या च वरुणं देवं स्पर्धमानो युधिष्ठिरः&#x9;015a&lt;br&gt;&#xA;षडग्निनाथ यज्ञेन सोऽयजद्दक्षिणावता&#x9;015c&lt;br&gt;&#xA;सर्वाञ्जनान्सर्वकामैः समृद्धैः समतर्पयत्&#x9;015e&lt;br&gt;&#xA;अन्नवान्बहुभक्ष्यश्च भुक्तवज्जनसंवृतः&#x9;016a&lt;br&gt;&#xA;रत्नोपहारकर्मण्यो बभूव स समागमः&#x9;016c&lt;br&gt;&#xA;इडाज्यहोमाहुतिभिर्मन्त्रशिक्षासमन्वितैः&#x9;017a&lt;br&gt;&#xA;तस्मिन्हि ततृपुर्देवास्तते यज्ञे महर्षिभिः&#x9;017c&lt;br&gt;&#xA;यथा देवास्तथा विप्रा दक्षिणान्नमहाधनैः&#x9;018a&lt;br&gt;&#xA;ततृपुः सर्ववर्णाश्च तस्मिन्यज्ञे मुदान्विताः&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/033/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/033/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;ततोऽभिषेचनीयेऽह्नि ब्राह्मणा राजभिः सह&#x9;001a&lt;br&gt;&#xA;अन्तर्वेदीं प्रविविशुः सत्कारार्थं महर्षयः&#x9;001c&lt;br&gt;&#xA;नारदप्रमुखास्तस्यामन्तर्वेद्यां महात्मनः&#x9;002a&lt;br&gt;&#xA;समासीनाः शुशुभिरे सह राजर्षिभिस्तदा&#x9;002c&lt;br&gt;&#xA;समेता ब्रह्मभवने देवा देवर्षयो यथा&#x9;003a&lt;br&gt;&#xA;कर्मान्तरमुपासन्तो जजल्पुरमितौजसः&#x9;003c&lt;br&gt;&#xA;इदमेवं न चाप्येवमेवमेतन्न चान्यथा&#x9;004a&lt;br&gt;&#xA;इत्यूचुर्बहवस्तत्र वितण्डानाः परस्परम्&#x9;004c&lt;br&gt;&#xA;कृशानर्थांस्तथा केचिदकृशांस्तत्र कुर्वते&#x9;005a&lt;br&gt;&#xA;अकृशांश्च कृशांश्चक्रुर्हेतुभिः शास्त्रनिश्चितैः&#x9;005c&lt;br&gt;&#xA;तत्र मेधाविनः केचिदर्थमन्यैः प्रपूरितम्&#x9;006a&lt;br&gt;&#xA;विचिक्षिपुर्यथा श्येना नभोगतमिवामिषम्&#x9;006c&lt;br&gt;&#xA;केचिद्धर्मार्थसंयुक्ताः कथास्तत्र महाव्रताः&#x9;007a&lt;br&gt;&#xA;रेमिरे कथयन्तश्च सर्ववेदविदां वराः&#x9;007c&lt;br&gt;&#xA;सा वेदिर्वेदसम्पन्नैर्देवद्विजमहर्षिभिः&#x9;008a&lt;br&gt;&#xA;आबभासे समाकीर्णा नक्षत्रैर्द्यौरिवामला&#x9;008c&lt;br&gt;&#xA;न तस्यां सन्निधौ शूद्रः कश्चिदासीन्न चाव्रतः&#x9;009a&lt;br&gt;&#xA;अन्तर्वेद्यां तदा राजन्युधिष्ठिरनिवेशने&#x9;009c&lt;br&gt;&#xA;तां तु लक्ष्मीवतो लक्ष्मीं तदा यज्ञविधानजाम्&#x9;010a&lt;br&gt;&#xA;तुतोष नारदः पश्यन्धर्मराजस्य धीमतः&#x9;010c&lt;br&gt;&#xA;अथ चिन्तां समापेदे स मुनिर्मनुजाधिप&#x9;011a&lt;br&gt;&#xA;नारदस्तं तदा पश्यन्सर्वक्षत्रसमागमम्&#x9;011c&lt;br&gt;&#xA;सस्मार च पुरावृत्तां कथां तां भरतर्षभ&#x9;012a&lt;br&gt;&#xA;अंशावतरणे यासौ ब्रह्मणो भवनेऽभवत्&#x9;012c&lt;br&gt;&#xA;देवानां सङ्गमं तं तु विज्ञाय कुरुनन्दन&#x9;013a&lt;br&gt;&#xA;नारदः पुण्डरीकाक्षं सस्मार मनसा हरिम्&#x9;013c&lt;br&gt;&#xA;साक्षात्स विबुधारिघ्नः क्षत्रे नारायणो विभुः&#x9;014a&lt;br&gt;&#xA;प्रतिज्ञां पालयन्धीमाञ्जातः परपुरञ्जयः&#x9;014c&lt;br&gt;&#xA;सन्दिदेश पुरा योऽसौ विबुधान्भूतकृत्स्वयम्&#x9;015a&lt;br&gt;&#xA;अन्योन्यमभिनिघ्नन्तः पुनर्लोकानवाप्स्यथ&#x9;015c&lt;br&gt;&#xA;इति नारायणः शम्भुर्भगवाञ्जगतः प्रभुः&#x9;016a&lt;br&gt;&#xA;आदिश्य विबुधान्सर्वानजायत यदुक्षये&#x9;016c&lt;br&gt;&#xA;क्षितावन्धकवृष्णीनां वंशे वंशभृतां वरः&#x9;017a&lt;br&gt;&#xA;परया शुशुभे लक्ष्म्या नक्षत्राणामिवोडुराट्&#x9;017c&lt;br&gt;&#xA;यस्य बाहुबलं सेन्द्राः सुराः सर्व उपासते&#x9;018a&lt;br&gt;&#xA;सोऽयं मानुषवन्नाम हरिरास्तेऽरिमर्दनः&#x9;018c&lt;br&gt;&#xA;अहो बत महद्भूतं स्वयम्भूर्यदिदं स्वयम्&#x9;019a&lt;br&gt;&#xA;आदास्यति पुनः क्षत्रमेवं बलसमन्वितम्&#x9;019c&lt;br&gt;&#xA;इत्येतां नारदश्चिन्तां चिन्तयामास धर्मवित्&#x9;020a&lt;br&gt;&#xA;हरिं नारायणं ज्ञात्वा यज्ञैरीड्यं तमीश्वरम्&#x9;020c&lt;br&gt;&#xA;तस्मिन्धर्मविदां श्रेष्ठो धर्मराजस्य धीमतः&#x9;021a&lt;br&gt;&#xA;महाध्वरे महाबुद्धिस्तस्थौ स बहुमानतः&#x9;021c&lt;br&gt;&#xA;ततो भीष्मोऽब्रवीद्राजन्धर्मराजं युधिष्ठिरम्&#x9;022a&lt;br&gt;&#xA;क्रियतामर्हणं राज्ञां यथार्हमिति भारत&#x9;022c&lt;br&gt;&#xA;आचार्यमृत्विजं चैव संयुक्तं च युधिष्ठिर&#x9;023a&lt;br&gt;&#xA;स्नातकं च प्रियं चाहुः षडर्घ्यार्हान्नृपं तथा&#x9;023c&lt;br&gt;&#xA;एतानर्हानभिगतानाहुः संवत्सरोषितान्&#x9;024a&lt;br&gt;&#xA;त इमे कालपूगस्य महतोऽस्मानुपागताः&#x9;024c&lt;br&gt;&#xA;एषामेकैकशो राजन्नर्घ्यमानीयतामिति&#x9;025a&lt;br&gt;&#xA;अथ चैषां वरिष्ठाय समर्थायोपनीयताम्&#x9;025c&lt;br&gt;&#xA;026    युधिष्ठिर उवाच&#xA;कस्मै भवान्मन्यतेऽर्घमेकस्मै कुरुनन्दन&#x9;026a&lt;br&gt;&#xA;उपनीयमानं युक्तं च तन्मे ब्रूहि पितामह&#x9;026c&lt;br&gt;&#xA;027    वैशम्पायन उवाच&#xA;ततो भीष्मः शान्तनवो बुद्ध्या निश्चित्य भारत&#x9;027a&lt;br&gt;&#xA;वार्ष्णेयं मन्यते कृष्णमर्हणीयतमं भुवि&#x9;027c&lt;br&gt;&#xA;एष ह्येषां समेतानां तेजोबलपराक्रमैः&#x9;028a&lt;br&gt;&#xA;मध्ये तपन्निवाभाति ज्योतिषामिव भास्करः&#x9;028c&lt;br&gt;&#xA;असूर्यमिव सूर्येण निवातमिव वायुना&#x9;029a&lt;br&gt;&#xA;भासितं ह्लादितं चैव कृष्णेनेदं सदो हि नः&#x9;029c&lt;br&gt;&#xA;तस्मै भीष्माभ्यनुज्ञातः सहदेवः प्रतापवान्&#x9;030a&lt;br&gt;&#xA;उपजह्रेऽथ विधिवद्वार्ष्णेयायार्घ्यमुत्तमम्&#x9;030c&lt;br&gt;&#xA;प्रतिजग्राह तत्कृष्णः शास्त्रदृष्टेन कर्मणा&#x9;031a&lt;br&gt;&#xA;शिशुपालस्तु तां पूजां वासुदेवे न चक्षमे&#x9;031c&lt;br&gt;&#xA;स उपालभ्य भीष्मं च धर्मराजं च संसदि&#x9;032a&lt;br&gt;&#xA;अपाक्षिपद्वासुदेवं चेदिराजो महाबलः&#x9;032c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/034/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/034/</guid>
      <description>&lt;p&gt;शिशुपाल उवाच&#x9;001&lt;br&gt;&#xA;नायमर्हति वार्ष्णेयस्तिष्ठत्स्विह महात्मसु&#x9;001a&lt;br&gt;&#xA;महीपतिषु कौरव्य राजवत्पार्थिवार्हणम्&#x9;001c&lt;br&gt;&#xA;नायं युक्तः समाचारः पाण्डवेषु महात्मसु&#x9;002a&lt;br&gt;&#xA;यत्कामात्पुण्डरीकाक्षं पाण्डवार्चितवानसि&#x9;002c&lt;br&gt;&#xA;बाला यूयं न जानीध्वं धर्मः सूक्ष्मो हि पाण्डवाः&#x9;003a&lt;br&gt;&#xA;अयं तत्राभ्यतिक्रान्त आपगेयोऽल्पदर्शनः&#x9;003c&lt;br&gt;&#xA;त्वादृशो धर्मयुक्तो हि कुर्वाणः प्रियकाम्यया&#x9;004a&lt;br&gt;&#xA;भवत्यभ्यधिकं भीष्मो लोकेष्ववमतः सताम्&#x9;004c&lt;br&gt;&#xA;कथं ह्यराजा दाशार्हो मध्ये सर्वमहीक्षिताम्&#x9;005a&lt;br&gt;&#xA;अर्हणामर्हति तथा यथा युष्माभिरर्चितः&#x9;005c&lt;br&gt;&#xA;अथ वा मन्यसे कृष्णं स्थविरं भरतर्षभ&#x9;006a&lt;br&gt;&#xA;वसुदेवे स्थिते वृद्धे कथमर्हति तत्सुतः&#x9;006c&lt;br&gt;&#xA;अथ वा वासुदेवोऽपि प्रियकामोऽनुवृत्तवान्&#x9;007a&lt;br&gt;&#xA;द्रुपदे तिष्ठति कथं माधवोऽर्हति पूजनम्&#x9;007c&lt;br&gt;&#xA;आचार्यं मन्यसे कृष्णमथ वा कुरुपुङ्गव&#x9;008a&lt;br&gt;&#xA;द्रोणे तिष्ठति वार्ष्णेयं कस्मादर्चितवानसि&#x9;008c&lt;br&gt;&#xA;ऋत्विजं मन्यसे कृष्णमथ वा कुरुनन्दन&#x9;009a&lt;br&gt;&#xA;द्वैपायने स्थिते विप्रे कथं कृष्णोऽर्चितस्त्वया&#x9;009c&lt;br&gt;&#xA;नैव ऋत्विङ्न चाचार्यो न राजा मधुसूदनः&#x9;010a&lt;br&gt;&#xA;अर्चितश्च कुरुश्रेष्ठ किमन्यत्प्रियकाम्यया&#x9;010c&lt;br&gt;&#xA;अथ वाप्यर्चनीयोऽयं युष्माकं मधुसूदनः&#x9;011a&lt;br&gt;&#xA;किं राजभिरिहानीतैरवमानाय भारत&#x9;011c&lt;br&gt;&#xA;वयं तु न भयादस्य कौन्तेयस्य महात्मनः&#x9;012a&lt;br&gt;&#xA;प्रयच्छामः करान्सर्वे न लोभान्न च सान्त्वनात्&#x9;012c&lt;br&gt;&#xA;अस्य धर्मप्रवृत्तस्य पार्थिवत्वं चिकीर्षतः&#x9;013a&lt;br&gt;&#xA;करानस्मै प्रयच्छामः सोऽयमस्मान्न मन्यते&#x9;013c&lt;br&gt;&#xA;किमन्यदवमानाद्धि यदिमं राजसंसदि&#x9;014a&lt;br&gt;&#xA;अप्राप्तलक्षणं कृष्णमर्घ्येणार्चितवानसि&#x9;014c&lt;br&gt;&#xA;अकस्माद्धर्मपुत्रस्य धर्मात्मेति यशो गतम्&#x9;015a&lt;br&gt;&#xA;को हि धर्मच्युते पूजामेवं युक्तां प्रयोजयेत्&#x9;015c&lt;br&gt;&#xA;योऽयं वृष्णिकुले जातो राजानं हतवान्पुरा&#x9;015e&lt;br&gt;&#xA;अद्य धर्मात्मता चैव व्यपकृष्टा युधिष्ठिरात्&#x9;016a&lt;br&gt;&#xA;कृपणत्वं निविष्टं च कृष्णेऽर्घ्यस्य निवेदनात्&#x9;016c&lt;br&gt;&#xA;यदि भीताश्च कौन्तेयाः कृपणाश्च तपस्विनः&#x9;017a&lt;br&gt;&#xA;ननु त्वयापि बोद्धव्यं यां पूजां माधवोऽर्हति&#x9;017c&lt;br&gt;&#xA;अथ वा कृपणैरेतामुपनीतां जनार्दन&#x9;018a&lt;br&gt;&#xA;पूजामनर्हः कस्मात्त्वमभ्यनुज्ञातवानसि&#x9;018c&lt;br&gt;&#xA;अयुक्तामात्मनः पूजां त्वं पुनर्बहु मन्यसे&#x9;019a&lt;br&gt;&#xA;हविषः प्राप्य निष्यन्दं प्राशितुं श्वेव निर्जने&#x9;019c&lt;br&gt;&#xA;न त्वयं पार्थिवेन्द्राणामवमानः प्रयुज्यते&#x9;020a&lt;br&gt;&#xA;त्वामेव कुरवो व्यक्तं प्रलम्भन्ते जनार्दन&#x9;020c&lt;br&gt;&#xA;क्लीबे दारक्रिया यादृगन्धे वा रूपदर्शनम्&#x9;021a&lt;br&gt;&#xA;अराज्ञो राजवत्पूजा तथा ते मधुसूदन&#x9;021c&lt;br&gt;&#xA;दृष्टो युधिष्ठिरो राजा दृष्टो भीष्मश्च यादृशः&#x9;022a&lt;br&gt;&#xA;वासुदेवोऽप्ययं दृष्टः सर्वमेतद्यथातथम्&#x9;022c&lt;br&gt;&#xA;इत्युक्त्वा शिशुपालस्तानुत्थाय परमासनात्&#x9;023a&lt;br&gt;&#xA;निर्ययौ सदसस्तस्मात्सहितो राजभिस्तदा&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/035/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/035/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;ततो युधिष्ठिरो राजा शिशुपालमुपाद्रवत्&#x9;001a&lt;br&gt;&#xA;उवाच चैनं मधुरं सान्त्वपूर्वमिदं वचः&#x9;001c&lt;br&gt;&#xA;नेदं युक्तं महीपाल यादृशं वै त्वमुक्तवान्&#x9;002a&lt;br&gt;&#xA;अधर्मश्च परो राजन्पारुष्यं च निरर्थकम्&#x9;002c&lt;br&gt;&#xA;न हि धर्मं परं जातु नावबुध्येत पार्थिव&#x9;003a&lt;br&gt;&#xA;भीष्मः शान्तनवस्त्वेनं मावमंस्था अतोऽन्यथा&#x9;003c&lt;br&gt;&#xA;पश्य चेमान्महीपालांस्त्वत्तो वृद्धतमान्बहून्&#x9;004a&lt;br&gt;&#xA;मृष्यन्ते चार्हणां कृष्णे तद्वत्त्वं क्षन्तुमर्हसि&#x9;004c&lt;br&gt;&#xA;वेद तत्त्वेन कृष्णं हि भीष्मश्चेदिपते भृशम्&#x9;005a&lt;br&gt;&#xA;न ह्येनं त्वं तथा वेत्थ यथैनं वेद कौरवः&#x9;005c&lt;br&gt;&#xA;भीष्म उवाच&#x9;006&lt;br&gt;&#xA;नास्मा अनुनयो देयो नायमर्हति सान्त्वनम्&#x9;006a&lt;br&gt;&#xA;लोकवृद्धतमे कृष्णे योऽर्हणां नानुमन्यते&#x9;006c&lt;br&gt;&#xA;क्षत्रियः क्षत्रियं जित्वा रणे रणकृतां वरः&#x9;007a&lt;br&gt;&#xA;यो मुञ्चति वशे कृत्वा गुरुर्भवति तस्य सः&#x9;007c&lt;br&gt;&#xA;अस्यां च समितौ राज्ञामेकमप्यजितं युधि&#x9;008a&lt;br&gt;&#xA;न पश्यामि महीपालं सात्वतीपुत्रतेजसा&#x9;008c&lt;br&gt;&#xA;न हि केवलमस्माकमयमर्च्यतमोऽच्युतः&#x9;009a&lt;br&gt;&#xA;त्रयाणामपि लोकानामर्चनीयो जनार्दनः&#x9;009c&lt;br&gt;&#xA;कृष्णेन हि जिता युद्धे बहवः क्षत्रियर्षभाः&#x9;010a&lt;br&gt;&#xA;जगत्सर्वं च वार्ष्णेये निखिलेन प्रतिष्ठितम्&#x9;010c&lt;br&gt;&#xA;तस्मात्सत्स्वपि वृद्धेषु कृष्णमर्चाम नेतरान्&#x9;011a&lt;br&gt;&#xA;एवं वक्तुं न चार्हस्त्वं मा भूत्ते बुद्धिरीदृशी&#x9;011c&lt;br&gt;&#xA;ज्ञानवृद्धा मया राजन्बहवः पर्युपासिताः&#x9;012a&lt;br&gt;&#xA;तेषां कथयतां शौरेरहं गुणवतो गुणान्&#x9;012c&lt;br&gt;&#xA;समागतानामश्रौषं बहून्बहुमतान्सताम्&#x9;012e&lt;br&gt;&#xA;कर्माण्यपि च यान्यस्य जन्मप्रभृति धीमतः&#x9;013a&lt;br&gt;&#xA;बहुशः कथ्यमानानि नरैर्भूयः श्रुतानि मे&#x9;013c&lt;br&gt;&#xA;न केवलं वयं कामाच्चेदिराज जनार्दनम्&#x9;014a&lt;br&gt;&#xA;न सम्बन्धं पुरस्कृत्य कृतार्थं वा कथञ्चन&#x9;014c&lt;br&gt;&#xA;अर्चामहेऽर्चितं सद्भिर्भुवि भौमसुखावहम्&#x9;015a&lt;br&gt;&#xA;यशः शौर्यं जयं चास्य विज्ञायार्चां प्रयुज्महे&#x9;015c&lt;br&gt;&#xA;न हि कश्चिदिहास्माभिः सुबालोऽप्यपरीक्षितः&#x9;016a&lt;br&gt;&#xA;गुणैर्वृद्धानतिक्रम्य हरिरर्च्यतमो मतः&#x9;016c&lt;br&gt;&#xA;ज्ञानवृद्धो द्विजातीनां क्षत्रियाणां बलाधिकः&#x9;017a&lt;br&gt;&#xA;पूज्ये ताविह गोविन्दे हेतू द्वावपि संस्थितौ&#x9;017c&lt;br&gt;&#xA;वेदवेदाङ्गविज्ञानं बलं चाप्यमितं तथा&#x9;018a&lt;br&gt;&#xA;नृणां हि लोके कस्यास्ति विशिष्टं केशवादृते&#x9;018c&lt;br&gt;&#xA;दानं दाक्ष्यं श्रुतं शौर्यं ह्रीः कीर्तिर्बुद्धिरुत्तमा&#x9;019a&lt;br&gt;&#xA;सन्नतिः श्रीर्धृतिस्तुष्टिः पुष्टिश्च नियताच्युते&#x9;019c&lt;br&gt;&#xA;तमिमं सर्वसम्पन्नमाचार्यं पितरं गुरुम्&#x9;020a&lt;br&gt;&#xA;अर्च्यमर्चितमर्चार्हं सर्वे सम्मन्तुमर्हथ&#x9;020c&lt;br&gt;&#xA;ऋत्विग्गुरुर्विवाह्यश्च स्नातको नृपतिः प्रियः&#x9;021a&lt;br&gt;&#xA;सर्वमेतद्धृषीकेशे तस्मादभ्यर्चितोऽच्युतः&#x9;021c&lt;br&gt;&#xA;कृष्ण एव हि लोकानामुत्पत्तिरपि चाप्ययः&#x9;022a&lt;br&gt;&#xA;कृष्णस्य हि कृते भूतमिदं विश्वं समर्पितम्&#x9;022c&lt;br&gt;&#xA;एष प्रकृतिरव्यक्ता कर्ता चैव सनातनः&#x9;023a&lt;br&gt;&#xA;परश्च सर्वभूतेभ्यस्तस्माद्वृद्धतमोऽच्युतः&#x9;023c&lt;br&gt;&#xA;बुद्धिर्मनो महान्वायुस्तेजोऽम्भः खं मही च या&#x9;024a&lt;br&gt;&#xA;चतुर्विधं च यद्भूतं सर्वं कृष्णे प्रतिष्ठितम्&#x9;024c&lt;br&gt;&#xA;आदित्यश्चन्द्रमाश्चैव नक्षत्राणि ग्रहाश्च ये&#x9;025a&lt;br&gt;&#xA;दिशश्चोपदिशश्चैव सर्वं कृष्णे प्रतिष्ठितम्&#x9;025c&lt;br&gt;&#xA;अयं तु पुरुषो बालः शिशुपालो न बुध्यते&#x9;026a&lt;br&gt;&#xA;सर्वत्र सर्वदा कृष्णं तस्मादेवं प्रभाषते&#x9;026c&lt;br&gt;&#xA;यो हि धर्मं विचिनुयादुत्कृष्टं मतिमान्नरः&#x9;027a&lt;br&gt;&#xA;स वै पश्येद्यथाधर्मं न तथा चेदिराडयम्&#x9;027c&lt;br&gt;&#xA;सवृद्धबालेष्वथ वा पार्थिवेषु महात्मसु&#x9;028a&lt;br&gt;&#xA;को नार्हं मन्यते कृष्णं को वाप्येनं न पूजयेत्&#x9;028c&lt;br&gt;&#xA;अथेमां दुष्कृतां पूजां शिशुपालो व्यवस्यति&#x9;029a&lt;br&gt;&#xA;दुष्कृतायां यथान्यायं तथायं कर्तुमर्हति&#x9;029c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/036/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/036/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;एवमुक्त्वा ततो भीष्मो विरराम महायशाः&#x9;001a&lt;br&gt;&#xA;व्याजहारोत्तरं तत्र सहदेवोऽर्थवद्वचः&#x9;001c&lt;br&gt;&#xA;केशवं केशिहन्तारमप्रमेयपराक्रमम्&#x9;002a&lt;br&gt;&#xA;पूज्यमानं मया यो वः कृष्णं न सहते नृपाः&#x9;002c&lt;br&gt;&#xA;सर्वेषां बलिनां मूर्ध्नि मयेदं निहितं पदम्&#x9;003a&lt;br&gt;&#xA;एवमुक्ते मया सम्यगुत्तरं प्रब्रवीतु सः&#x9;003c&lt;br&gt;&#xA;मतिमन्तस्तु ये केचिदाचार्यं पितरं गुरुम्&#x9;004a&lt;br&gt;&#xA;अर्च्यमर्चितमर्चार्हमनुजानन्तु ते नृपाः&#x9;004c&lt;br&gt;&#xA;ततो न व्याजहारैषां कश्चिद्बुद्धिमतां सताम्&#x9;005a&lt;br&gt;&#xA;मानिनां बलिनां राज्ञां मध्ये सन्दर्शिते पदे&#x9;005c&lt;br&gt;&#xA;ततोऽपतत्पुष्पवृष्टिः सहदेवस्य मूर्धनि&#x9;006a&lt;br&gt;&#xA;अदृश्यरूपा वाचश्चाप्यब्रुवन्साधु साध्विति&#x9;006c&lt;br&gt;&#xA;आविध्यदजिनं कृष्णं भविष्यद्भूतजल्पकः&#x9;007a&lt;br&gt;&#xA;सर्वसंशयनिर्मोक्ता नारदः सर्वलोकवित्&#x9;007c&lt;br&gt;&#xA;तत्राहूतागताः सर्वे सुनीथप्रमुखा गणाः&#x9;008a&lt;br&gt;&#xA;सम्प्रादृश्यन्त सङ्क्रुद्धा विवर्णवदनास्तथा&#x9;008c&lt;br&gt;&#xA;युधिष्ठिराभिषेकं च वासुदेवस्य चार्हणम्&#x9;009a&lt;br&gt;&#xA;अब्रुवंस्तत्र राजानो निर्वेदादात्मनिश्चयात्&#x9;009c&lt;br&gt;&#xA;सुहृद्भिर्वार्यमाणानां तेषां हि वपुराबभौ&#x9;010a&lt;br&gt;&#xA;आमिषादपकृष्टानां सिंहानामिव गर्जताम्&#x9;010c&lt;br&gt;&#xA;तं बलौघमपर्यन्तं राजसागरमक्षयम्&#x9;011a&lt;br&gt;&#xA;कुर्वाणं समयं कृष्णो युद्धाय बुबुधे तदा&#x9;011c&lt;br&gt;&#xA;पूजयित्वा तु पूजार्हं ब्रह्मक्षत्रं विशेषतः&#x9;012a&lt;br&gt;&#xA;सहदेवो नृणां देवः समापयत कर्म तत्&#x9;012c&lt;br&gt;&#xA;तस्मिन्नभ्यर्चिते कृष्णे सुनीथः शत्रुकर्षणः&#x9;013a&lt;br&gt;&#xA;अतिताम्रेक्षणः कोपादुवाच मनुजाधिपान्&#x9;013c&lt;br&gt;&#xA;स्थितः सेनापतिर्वोऽहं मन्यध्वं किं नु साम्प्रतम्&#x9;014a&lt;br&gt;&#xA;युधि तिष्ठाम सन्नह्य समेतान्वृष्णिपाण्डवान्&#x9;014c&lt;br&gt;&#xA;इति सर्वान्समुत्साह्य राज्ञस्तांश्चेदिपुङ्गवः&#x9;015a&lt;br&gt;&#xA;यज्ञोपघाताय ततः सोऽमन्त्रयत राजभिः&#x9;015c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/037/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/037/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;ततः सागरसङ्काशं दृष्ट्वा नृपतिसागरम्&#x9;001a&lt;br&gt;&#xA;रोषात्प्रचलितं सर्वमिदमाह युधिष्ठिरः&#x9;001c&lt;br&gt;&#xA;भीष्मं मतिमतां श्रेष्ठं वृद्धं कुरुपितामहम्&#x9;002a&lt;br&gt;&#xA;बृहस्पतिं बृहत्तेजाः पुरुहूत इवारिहा&#x9;002c&lt;br&gt;&#xA;असौ रोषात्प्रचलितो महान्नृपतिसागरः&#x9;003a&lt;br&gt;&#xA;अत्र यत्प्रतिपत्तव्यं तन्मे ब्रूहि पितामह&#x9;003c&lt;br&gt;&#xA;यज्ञस्य च न विघ्नः स्यात्प्रजानां च शिवं भवेत्&#x9;004a&lt;br&gt;&#xA;यथा सर्वत्र तत्सर्वं ब्रूहि मेऽद्य पितामह&#x9;004c&lt;br&gt;&#xA;इत्युक्तवति धर्मज्ञे धर्मराजे युधिष्ठिरे&#x9;005a&lt;br&gt;&#xA;उवाचेदं वचो भीष्मस्ततः कुरुपितामहः&#x9;005c&lt;br&gt;&#xA;मा भैस्त्वं कुरुशार्दूल श्वा सिंहं हन्तुमर्हति&#x9;006a&lt;br&gt;&#xA;शिवः पन्थाः सुनीतोऽत्र मया पूर्वतरं वृतः&#x9;006c&lt;br&gt;&#xA;प्रसुप्ते हि यथा सिंहे श्वानस्तत्र समागताः&#x9;007a&lt;br&gt;&#xA;भषेयुः सहिताः सर्वे तथेमे वसुधाधिपाः&#x9;007c&lt;br&gt;&#xA;वृष्णिसिंहस्य सुप्तस्य तथेमे प्रमुखे स्थिताः&#x9;008a&lt;br&gt;&#xA;भषन्ते तात सङ्क्रुद्धाः श्वानः सिंहस्य सन्निधौ&#x9;008c&lt;br&gt;&#xA;न हि सम्बुध्यते तावत्सुप्तः सिंह इवाच्युतः&#x9;009a&lt;br&gt;&#xA;तेन सिंहीकरोत्येतान्नृसिंहश्चेदिपुङ्गवः&#x9;009c&lt;br&gt;&#xA;पार्थिवान्पार्थिवश्रेष्ठ शिशुपालोऽल्पचेतनः&#x9;010a&lt;br&gt;&#xA;सर्वान्सर्वात्मना तात नेतुकामो यमक्षयम्&#x9;010c&lt;br&gt;&#xA;नूनमेतत्समादातुं पुनरिच्छत्यधोक्षजः&#x9;011a&lt;br&gt;&#xA;यदस्य शिशुपालस्थं तेजस्तिष्ठति भारत&#x9;011c&lt;br&gt;&#xA;विप्लुता चास्य भद्रं ते बुद्धिर्बुद्धिमतां वर&#x9;012a&lt;br&gt;&#xA;चेदिराजस्य कौन्तेय सर्वेषां च महीक्षिताम्&#x9;012c&lt;br&gt;&#xA;आदातुं हि नरव्याघ्रो यं यमिच्छत्ययं यदा&#x9;013a&lt;br&gt;&#xA;तस्य विप्लवते बुद्धिरेवं चेदिपतेर्यथा&#x9;013c&lt;br&gt;&#xA;चतुर्विधानां भूतानां त्रिषु लोकेषु माधवः&#x9;014a&lt;br&gt;&#xA;प्रभवश्चैव सर्वेषां निधनं च युधिष्ठिर&#x9;014c&lt;br&gt;&#xA;इति तस्य वचः श्रुत्वा ततश्चेदिपतिर्नृपः&#x9;015a&lt;br&gt;&#xA;भीष्मं रूक्षाक्षरा वाचः श्रावयामास भारत&#x9;015c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/038/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/038/</guid>
      <description>&lt;p&gt;शिशुपाल उवाच&#x9;001&lt;br&gt;&#xA;विभीषिकाभिर्बह्वीभिर्भीषयन्सर्वपार्थिवान्&#x9;001a&lt;br&gt;&#xA;न व्यपत्रपसे कस्माद्वृद्धः सन्कुलपांसनः&#x9;001c&lt;br&gt;&#xA;युक्तमेतत्तृतीयायां प्रकृतौ वर्तता त्वया&#x9;002a&lt;br&gt;&#xA;वक्तुं धर्मादपेतार्थं त्वं हि सर्वकुरूत्तमः&#x9;002c&lt;br&gt;&#xA;नावि नौरिव सम्बद्धा यथान्धो वान्धमन्वियात्&#x9;003a&lt;br&gt;&#xA;तथाभूता हि कौरव्या भीष्म येषां त्वमग्रणीः&#x9;003c&lt;br&gt;&#xA;पूतनाघातपूर्वाणि कर्माण्यस्य विशेषतः&#x9;004a&lt;br&gt;&#xA;त्वया कीर्तयतास्माकं भूयः प्रच्यावितं मनः&#x9;004c&lt;br&gt;&#xA;अवलिप्तस्य मूर्खस्य केशवं स्तोतुमिच्छतः&#x9;005a&lt;br&gt;&#xA;कथं भीष्म न ते जिह्वा शतधेयं विदीर्यते&#x9;005c&lt;br&gt;&#xA;यत्र कुत्सा प्रयोक्तव्या भीष्म बालतरैर्नरैः&#x9;006a&lt;br&gt;&#xA;तमिमं ज्ञानवृद्धः सन्गोपं संस्तोतुमिच्छसि&#x9;006c&lt;br&gt;&#xA;यद्यनेन हता बाल्ये शकुनिश्चित्रमत्र किम्&#x9;007a&lt;br&gt;&#xA;तौ वाश्ववृषभौ भीष्म यौ न युद्धविशारदौ&#x9;007c&lt;br&gt;&#xA;चेतनारहितं काष्ठं यद्यनेन निपातितम्&#x9;008a&lt;br&gt;&#xA;पादेन शकटं भीष्म तत्र किं कृतमद्भुतम्&#x9;008c&lt;br&gt;&#xA;वल्मीकमात्रः सप्ताहं यद्यनेन धृतोऽचलः&#x9;009a&lt;br&gt;&#xA;तदा गोवर्धनो भीष्म न तच्चित्रं मतं मम&#x9;009c&lt;br&gt;&#xA;भुक्तमेतेन बह्वन्नं क्रीडता नगमूर्धनि&#x9;010a&lt;br&gt;&#xA;इति ते भीष्म शृण्वानाः परं विस्मयमागताः&#x9;010c&lt;br&gt;&#xA;यस्य चानेन धर्मज्ञ भुक्तमन्नं बलीयसः&#x9;011a&lt;br&gt;&#xA;स चानेन हतः कंस इत्येतन्न महाद्भुतम्&#x9;011c&lt;br&gt;&#xA;न ते श्रुतमिदं भीष्म नूनं कथयतां सताम्&#x9;012a&lt;br&gt;&#xA;यद्वक्ष्ये त्वामधर्मज्ञ वाक्यं कुरुकुलाधम&#x9;012c&lt;br&gt;&#xA;स्त्रीषु गोषु न शस्त्राणि पातयेद्ब्राह्मणेषु च&#x9;013a&lt;br&gt;&#xA;यस्य चान्नानि भुञ्जीत यश्च स्याच्छरणागतः&#x9;013c&lt;br&gt;&#xA;इति सन्तोऽनुशासन्ति सज्जना धर्मिणः सदा&#x9;014a&lt;br&gt;&#xA;भीष्म लोके हि तत्सर्वं वितथं त्वयि दृश्यते&#x9;014c&lt;br&gt;&#xA;ज्ञानवृद्धं च वृद्धं च भूयांसं केशवं मम&#x9;015a&lt;br&gt;&#xA;अजानत इवाख्यासि संस्तुवन्कुरुसत्तम&#x9;015c&lt;br&gt;&#xA;गोघ्नः स्त्रीघ्नश्च सन्भीष्म कथं संस्तवमर्हति&#x9;015e&lt;br&gt;&#xA;असौ मतिमतां श्रेष्ठो य एष जगतः प्रभुः&#x9;016a&lt;br&gt;&#xA;सम्भावयति यद्येवं त्वद्वाक्याच्च जनार्दनः&#x9;016c&lt;br&gt;&#xA;एवमेतत्सर्वमिति सर्वं तद्वितथं ध्रुवम्&#x9;016e&lt;br&gt;&#xA;न गाथा गाथिनं शास्ति बहु चेदपि गायति&#x9;017a&lt;br&gt;&#xA;प्रकृतिं यान्ति भूतानि भूलिङ्गशकुनिर्यथा&#x9;017c&lt;br&gt;&#xA;नूनं प्रकृतिरेषा ते जघन्या नात्र संशयः&#x9;018a&lt;br&gt;&#xA;अतः पापीयसी चैषां पाण्डवानामपीष्यते&#x9;018c&lt;br&gt;&#xA;येषामर्च्यतमः कृष्णस्त्वं च येषां प्रदर्शकः&#x9;019a&lt;br&gt;&#xA;धर्मवाक्त्वमधर्मज्ञः सतां मार्गादवप्लुतः&#x9;019c&lt;br&gt;&#xA;को हि धर्मिणमात्मानं जानञ्ज्ञानवतां वरः&#x9;020a&lt;br&gt;&#xA;कुर्याद्यथा त्वया भीष्म कृतं धर्ममवेक्षता&#x9;020c&lt;br&gt;&#xA;अन्यकामा हि धर्मज्ञ कन्यका प्राज्ञमानिना&#x9;021a&lt;br&gt;&#xA;अम्बा नामेति भद्रं ते कथं सापहृता त्वया&#x9;021c&lt;br&gt;&#xA;यां त्वयापहृतां भीष्म कन्यां नैषितवान्नृपः&#x9;022a&lt;br&gt;&#xA;भ्राता विचित्रवीर्यस्ते सतां वृत्तमनुष्ठितः&#x9;022c&lt;br&gt;&#xA;दारयोर्यस्य चान्येन मिषतः प्राज्ञमानिनः&#x9;023a&lt;br&gt;&#xA;तव जातान्यपत्यानि सज्जनाचरिते पथि&#x9;023c&lt;br&gt;&#xA;न हि धर्मोऽस्ति ते भीष्म ब्रह्मचर्यमिदं वृथा&#x9;024a&lt;br&gt;&#xA;यद्धारयसि मोहाद्वा क्लीबत्वाद्वा न संशयः&#x9;024c&lt;br&gt;&#xA;न त्वहं तव धर्मज्ञ पश्याम्युपचयं क्वचित्&#x9;025a&lt;br&gt;&#xA;न हि ते सेविता वृद्धा य एवं धर्ममब्रुवन्&#x9;025c&lt;br&gt;&#xA;इष्टं दत्तमधीतं च यज्ञाश्च बहुदक्षिणाः&#x9;026a&lt;br&gt;&#xA;सर्वमेतदपत्यस्य कलां नार्हति षोडशीम्&#x9;026c&lt;br&gt;&#xA;व्रतोपवासैर्बहुभिः कृतं भवति भीष्म यत्&#x9;027a&lt;br&gt;&#xA;सर्वं तदनपत्यस्य मोघं भवति निश्चयात्&#x9;027c&lt;br&gt;&#xA;सोऽनपत्यश्च वृद्धश्च मिथ्याधर्मानुशासनात्&#x9;028a&lt;br&gt;&#xA;हंसवत्त्वमपीदानीं ज्ञातिभ्यः प्राप्नुया वधम्&#x9;028c&lt;br&gt;&#xA;एवं हि कथयन्त्यन्ये नरा ज्ञानविदः पुरा&#x9;029a&lt;br&gt;&#xA;भीष्म यत्तदहं सम्यग्वक्ष्यामि तव शृण्वतः&#x9;029c&lt;br&gt;&#xA;वृद्धः किल समुद्रान्ते कश्चिद्धंसोऽभवत्पुरा&#x9;030a&lt;br&gt;&#xA;धर्मवागन्यथावृत्तः पक्षिणः सोऽनुशास्ति ह&#x9;030c&lt;br&gt;&#xA;धर्मं चरत माधर्ममिति तस्य वचः किल&#x9;031a&lt;br&gt;&#xA;पक्षिणः शुश्रुवुर्भीष्म सततं धर्मवादिनः&#x9;031c&lt;br&gt;&#xA;अथास्य भक्ष्यमाजह्रुः समुद्रजलचारिणः&#x9;032a&lt;br&gt;&#xA;अण्डजा भीष्म तस्यान्ये धर्मार्थमिति शुश्रुम&#x9;032c&lt;br&gt;&#xA;तस्य चैव समभ्याशे निक्षिप्याण्डानि सर्वशः&#x9;033a&lt;br&gt;&#xA;समुद्राम्भस्यमोदन्त चरन्तो भीष्म पक्षिणः&#x9;033c&lt;br&gt;&#xA;तेषामण्डानि सर्वेषां भक्षयामास पापकृत्&#x9;034a&lt;br&gt;&#xA;स हंसः सम्प्रमत्तानामप्रमत्तः स्वकर्मणि&#x9;034c&lt;br&gt;&#xA;ततः प्रक्षीयमाणेषु तेष्वण्डेष्वण्डजोऽपरः&#x9;035a&lt;br&gt;&#xA;अशङ्कत महाप्राज्ञस्तं कदाचिद्ददर्श ह&#x9;035c&lt;br&gt;&#xA;ततः स कथयामास दृष्ट्वा हंसस्य किल्बिषम्&#x9;036a&lt;br&gt;&#xA;तेषां परमदुःखार्तः स पक्षी सर्वपक्षिणाम्&#x9;036c&lt;br&gt;&#xA;ततः प्रत्यक्षतो दृष्ट्वा पक्षिणस्ते समागताः&#x9;037a&lt;br&gt;&#xA;निजघ्नुस्तं तदा हंसं मिथ्यावृत्तं कुरूद्वह&#x9;037c&lt;br&gt;&#xA;ते त्वां हंससधर्माणमपीमे वसुधाधिपाः&#x9;038a&lt;br&gt;&#xA;निहन्युर्भीष्म सङ्क्रुद्धाः पक्षिणस्तमिवाण्डजम्&#x9;038c&lt;br&gt;&#xA;गाथामप्यत्र गायन्ति ये पुराणविदो जनाः&#x9;039a&lt;br&gt;&#xA;भीष्म यां तां च ते सम्यक्कथयिष्यामि भारत&#x9;039c&lt;br&gt;&#xA;अन्तरात्मनि विनिहिते रौषि पत्ररथ वितथम्&#x9;040a&lt;br&gt;&#xA;अण्डभक्षणमशुचि ते कर्म वाचमतिशयते&#x9;040c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/039/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/039/</guid>
      <description>&lt;p&gt;शिशुपाल उवाच&#x9;001&lt;br&gt;&#xA;स मे बहुमतो राजा जरासन्धो महाबलः&#x9;001a&lt;br&gt;&#xA;योऽनेन युद्धं नेयेष दासोऽयमिति संयुगे&#x9;001c&lt;br&gt;&#xA;केशवेन कृतं यत्तु जरासन्धवधे तदा&#x9;002a&lt;br&gt;&#xA;भीमसेनार्जुनाभ्यां च कस्तत्साध्विति मन्यते&#x9;002c&lt;br&gt;&#xA;अद्वारेण प्रविष्टेन छद्मना ब्रह्मवादिना&#x9;003a&lt;br&gt;&#xA;दृष्टः प्रभावः कृष्णेन जरासन्धस्य धीमतः&#x9;003c&lt;br&gt;&#xA;येन धर्मात्मनात्मानं ब्रह्मण्यमभिजानता&#x9;004a&lt;br&gt;&#xA;नैषितं पाद्यमस्मै तद्दातुमग्रे दुरात्मने&#x9;004c&lt;br&gt;&#xA;भुज्यतामिति तेनोक्ताः कृष्णभीमधनञ्जयाः&#x9;005a&lt;br&gt;&#xA;जरासन्धेन कौरव्य कृष्णेन विकृतं कृतम्&#x9;005c&lt;br&gt;&#xA;यद्ययं जगतः कर्ता यथैनं मूर्ख मन्यसे&#x9;006a&lt;br&gt;&#xA;कस्मान्न ब्राह्मणं सम्यगात्मानमवगच्छति&#x9;006c&lt;br&gt;&#xA;इदं त्वाश्चर्यभूतं मे यदिमे पाण्डवास्त्वया&#x9;007a&lt;br&gt;&#xA;अपकृष्टाः सतां मार्गान्मन्यन्ते तच्च साध्विति&#x9;007c&lt;br&gt;&#xA;अथ वा नैतदाश्चर्यं येषां त्वमसि भारत&#x9;008a&lt;br&gt;&#xA;स्त्रीसधर्मा च वृद्धश्च सर्वार्थानां प्रदर्शकः&#x9;008c&lt;br&gt;&#xA;009    वैशम्पायन उवाच&#xA;तस्य तद्वचनं श्रुत्वा रूक्षं रूक्षाक्षरं बहु&#x9;009a&lt;br&gt;&#xA;चुकोप बलिनां श्रेष्ठो भीमसेनः प्रतापवान्&#x9;009c&lt;br&gt;&#xA;तस्य पद्मप्रतीकाशे स्वभावायतविस्तृते&#x9;010a&lt;br&gt;&#xA;भूयः क्रोधाभिताम्रान्ते रक्ते नेत्रे बभूवतुः&#x9;010c&lt;br&gt;&#xA;त्रिशिखां भ्रुकुटीं चास्य ददृशुः सर्वपार्थिवाः&#x9;011a&lt;br&gt;&#xA;ललाटस्थां त्रिकूटस्थां गङ्गां त्रिपथगामिव&#x9;011c&lt;br&gt;&#xA;दन्तान्सन्दशतस्तस्य कोपाद्ददृशुराननम्&#x9;012a&lt;br&gt;&#xA;युगान्ते सर्वभूतानि कालस्येव दिधक्षतः&#x9;012c&lt;br&gt;&#xA;उत्पतन्तं तु वेगेन जग्राहैनं मनस्विनम्&#x9;013a&lt;br&gt;&#xA;भीष्म एव महाबाहुर्महासेनमिवेश्वरः&#x9;013c&lt;br&gt;&#xA;तस्य भीमस्य भीष्मेण वार्यमाणस्य भारत&#x9;014a&lt;br&gt;&#xA;गुरुणा विविधैर्वाक्यैः क्रोधः प्रशममागतः&#x9;014c&lt;br&gt;&#xA;नातिचक्राम भीष्मस्य स हि वाक्यमरिन्दमः&#x9;015a&lt;br&gt;&#xA;समुद्धूतो घनापाये वेलामिव महोदधिः&#x9;015c&lt;br&gt;&#xA;शिशुपालस्तु सङ्क्रुद्धे भीमसेने नराधिप&#x9;016a&lt;br&gt;&#xA;नाकम्पत तदा वीरः पौरुषे स्वे व्यवस्थितः&#x9;016c&lt;br&gt;&#xA;उत्पतन्तं तु वेगेन पुनः पुनररिन्दमः&#x9;017a&lt;br&gt;&#xA;न स तं चिन्तयामास सिंहः क्षुद्रमृगं यथा&#x9;017c&lt;br&gt;&#xA;प्रहसंश्चाब्रवीद्वाक्यं चेदिराजः प्रतापवान्&#x9;018a&lt;br&gt;&#xA;भीमसेनमतिक्रुद्धं दृष्ट्वा भीमपराक्रमम्&#x9;018c&lt;br&gt;&#xA;मुञ्चैनं भीष्म पश्यन्तु यावदेनं नराधिपाः&#x9;019a&lt;br&gt;&#xA;मत्प्रतापाग्निनिर्दग्धं पतङ्गमिव वह्निना&#x9;019c&lt;br&gt;&#xA;ततश्चेदिपतेर्वाक्यं तच्छ्रुत्वा कुरुसत्तमः&#x9;020a&lt;br&gt;&#xA;भीमसेनमुवाचेदं भीष्मो मतिमतां वरः&#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/040/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/040/</guid>
      <description>&lt;p&gt;भीष्म उवाच&#x9;001&lt;br&gt;&#xA;चेदिराजकुले जातस्त्र्यक्ष एष चतुर्भुजः&#x9;001a&lt;br&gt;&#xA;रासभारावसदृशं रुराव च ननाद च&#x9;001c&lt;br&gt;&#xA;तेनास्य मातापितरौ त्रेसतुस्तौ सबान्धवौ&#x9;002a&lt;br&gt;&#xA;वैकृतं तच्च तौ दृष्ट्वा त्यागाय कुरुतां मतिम्&#x9;002c&lt;br&gt;&#xA;ततः सभार्यं नृपतिं सामात्यं सपुरोहितम्&#x9;003a&lt;br&gt;&#xA;चिन्तासम्मूढहृदयं वागुवाचाशरीरिणी&#x9;003c&lt;br&gt;&#xA;एष ते नृपते पुत्रः श्रीमाञ्जातो महाबलः&#x9;004a&lt;br&gt;&#xA;तस्मादस्मान्न भेतव्यमव्यग्रः पाहि वै शिशुम्&#x9;004c&lt;br&gt;&#xA;न चैवैतस्य मृत्युस्त्वं न कालः प्रत्युपस्थितः&#x9;005a&lt;br&gt;&#xA;मृत्युर्हन्तास्य शस्त्रेण स चोत्पन्नो नराधिप&#x9;005c&lt;br&gt;&#xA;संश्रुत्योदाहृतं वाक्यं भूतमन्तर्हितं ततः&#x9;006a&lt;br&gt;&#xA;पुत्रस्नेहाभिसन्तप्ता जननी वाक्यमब्रवीत्&#x9;006c&lt;br&gt;&#xA;येनेदमीरितं वाक्यं ममैव तनयं प्रति&#x9;007a&lt;br&gt;&#xA;प्राञ्जलिस्तं नमस्यामि ब्रवीतु स पुनर्वचः&#x9;007c&lt;br&gt;&#xA;श्रोतुमिच्छामि पुत्रस्य कोऽस्य मृत्युर्भविष्यति&#x9;008a&lt;br&gt;&#xA;अन्तर्हितं ततो भूतमुवाचेदं पुनर्वचः&#x9;008c&lt;br&gt;&#xA;येनोत्सङ्गे गृहीतस्य भुजावभ्यधिकावुभौ&#x9;009a&lt;br&gt;&#xA;पतिष्यतः क्षितितले पञ्चशीर्षाविवोरगौ&#x9;009c&lt;br&gt;&#xA;तृतीयमेतद्बालस्य ललाटस्थं च लोचनम्&#x9;010a&lt;br&gt;&#xA;निमज्जिष्यति यं दृष्ट्वा सोऽस्य मृत्युर्भविष्यति&#x9;010c&lt;br&gt;&#xA;त्र्यक्षं चतुर्भुजं श्रुत्वा तथा च समुदाहृतम्&#x9;011a&lt;br&gt;&#xA;धरण्यां पार्थिवाः सर्वे अभ्यगच्छन्दिदृक्षवः&#x9;011c&lt;br&gt;&#xA;तान्पूजयित्वा सम्प्राप्तान्यथार्हं स महीपतिः&#x9;012a&lt;br&gt;&#xA;एकैकस्य नृपस्याङ्के पुत्रमारोपयत्तदा&#x9;012c&lt;br&gt;&#xA;एवं राजसहस्राणां पृथक्त्वेन यथाक्रमम्&#x9;013a&lt;br&gt;&#xA;शिशुरङ्के समारूढो न तत्प्राप निदर्शनम्&#x9;013c&lt;br&gt;&#xA;ततश्चेदिपुरं प्राप्तौ सङ्कर्षणजनार्दनौ&#x9;014a&lt;br&gt;&#xA;यादवौ यादवीं द्रष्टुं स्वसारं तां पितुस्तदा&#x9;014c&lt;br&gt;&#xA;अभिवाद्य यथान्यायं यथाज्येष्ठं नृपांश्च तान्&#x9;015a&lt;br&gt;&#xA;कुशलानामयं पृष्ट्वा निषण्णौ रामकेशवौ&#x9;015c&lt;br&gt;&#xA;अभ्यर्चितौ तदा वीरौ प्रीत्या चाभ्यधिकं ततः&#x9;016a&lt;br&gt;&#xA;पुत्रं दामोदरोत्सङ्गे देवी सन्न्यदधात्स्वयम्&#x9;016c&lt;br&gt;&#xA;न्यस्तमात्रस्य तस्याङ्के भुजावभ्यधिकावुभौ&#x9;017a&lt;br&gt;&#xA;पेततुस्तच्च नयनं निममज्ज ललाटजम्&#x9;017c&lt;br&gt;&#xA;तद्दृष्ट्वा व्यथिता त्रस्ता वरं कृष्णमयाचत&#x9;018a&lt;br&gt;&#xA;ददस्व मे वरं कृष्ण भयार्ताया महाभुज&#x9;018c&lt;br&gt;&#xA;त्वं ह्यार्तानां समाश्वासो भीतानामभयङ्करः&#x9;019a&lt;br&gt;&#xA;पितृष्वसारं मा भैषीरित्युवाच जनार्दनः&#x9;019c&lt;br&gt;&#xA;ददानि कं वरं किं वा करवाणि पितृष्वसः&#x9;020a&lt;br&gt;&#xA;शक्यं वा यदि वाशक्यं करिष्यामि वचस्तव&#x9;020c&lt;br&gt;&#xA;एवमुक्ता ततः कृष्णमब्रवीद्यदुनन्दनम्&#x9;021a&lt;br&gt;&#xA;शिशुपालस्यापराधान्क्षमेथास्त्वं महाबल&#x9;021c&lt;br&gt;&#xA;022    कृष्ण उवाच&#xA;अपराधशतं क्षाम्यं मया ह्यस्य पितृष्वसः&#x9;022a&lt;br&gt;&#xA;पुत्रस्य ते वधार्हाणां मा त्वं शोके मनः कृथाः&#x9;022c&lt;br&gt;&#xA;023    भीष्म उवाच&#xA;एवमेष नृपः पापः शिशुपालः सुमन्दधीः&#x9;023a&lt;br&gt;&#xA;त्वां समाह्वयते वीर गोविन्दवरदर्पितः&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/041/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/041/</guid>
      <description>&lt;p&gt;भीष्म उवाच&#x9;001&lt;br&gt;&#xA;नैषा चेदिपतेर्बुद्धिर्यया त्वाह्वयतेऽच्युतम्&#x9;001a&lt;br&gt;&#xA;नूनमेष जगद्भर्तुः कृष्णस्यैव विनिश्चयः&#x9;001c&lt;br&gt;&#xA;को हि मां भीमसेनाद्य क्षितावर्हति पार्थिवः&#x9;002a&lt;br&gt;&#xA;क्षेप्तुं दैवपरीतात्मा यथैष कुलपांसनः&#x9;002c&lt;br&gt;&#xA;एष ह्यस्य महाबाहो तेजोंशश्च हरेर्ध्रुवम्&#x9;003a&lt;br&gt;&#xA;तमेव पुनरादातुमिच्छत्पृथुयशा हरिः&#x9;003c&lt;br&gt;&#xA;येनैष कुरुशार्दूल शार्दूल इव चेदिराट्&#x9;004a&lt;br&gt;&#xA;गर्जत्यतीव दुर्बुद्धिः सर्वानस्मानचिन्तयन्&#x9;004c&lt;br&gt;&#xA;वैशम्पायन उवाच&#x9;005&lt;br&gt;&#xA;ततो न ममृषे चैद्यस्तद्भीष्मवचनं तदा&#x9;005a&lt;br&gt;&#xA;उवाच चैनं सङ्क्रुद्धः पुनर्भीष्ममथोत्तरम्&#x9;005c&lt;br&gt;&#xA;शिशुपाल उवाच&#x9;006&lt;br&gt;&#xA;द्विषतां नोऽस्तु भीष्मैष प्रभावः केशवस्य यः&#x9;006a&lt;br&gt;&#xA;यस्य संस्तववक्ता त्वं बन्दिवत्सततोत्थितः&#x9;006c&lt;br&gt;&#xA;संस्तवाय मनो भीष्म परेषां रमते सदा&#x9;007a&lt;br&gt;&#xA;यदि संस्तौषि राज्ञस्त्वमिमं हित्वा जनार्दनम्&#x9;007c&lt;br&gt;&#xA;दरदं स्तुहि बाह्लीकमिमं पार्थिवसत्तमम्&#x9;008a&lt;br&gt;&#xA;जायमानेन येनेयमभवद्दारिता मही&#x9;008c&lt;br&gt;&#xA;वङ्गाङ्गविषयाध्यक्षं सहस्राक्षसमं बले&#x9;009a&lt;br&gt;&#xA;स्तुहि कर्णमिमं भीष्म महाचापविकर्षणम्&#x9;009c&lt;br&gt;&#xA;द्रोणं द्रौणिं च साधु त्वं पितापुत्रौ महारथौ&#x9;010a&lt;br&gt;&#xA;स्तुहि स्तुत्याविमौ भीष्म सततं द्विजसत्तमौ&#x9;010c&lt;br&gt;&#xA;ययोरन्यतरो भीष्म सङ्क्रुद्धः सचराचराम्&#x9;011a&lt;br&gt;&#xA;इमां वसुमतीं कुर्यादशेषामिति मे मतिः&#x9;011c&lt;br&gt;&#xA;द्रोणस्य हि समं युद्धे न पश्यामि नराधिपम्&#x9;012a&lt;br&gt;&#xA;अश्वत्थाम्नस्तथा भीष्म न चैतौ स्तोतुमिच्छसि&#x9;012c&lt;br&gt;&#xA;शल्यादीनपि कस्मात्त्वं न स्तौषि वसुधाधिपान्&#x9;013a&lt;br&gt;&#xA;स्तवाय यदि ते बुद्धिर्वर्तते भीष्म सर्वदा&#x9;013c&lt;br&gt;&#xA;किं हि शक्यं मया कर्तुं यद्वृद्धानां त्वया नृप&#x9;014a&lt;br&gt;&#xA;पुरा कथयतां नूनं न श्रुतं धर्मवादिनाम्&#x9;014c&lt;br&gt;&#xA;आत्मनिन्दात्मपूजा च परनिन्दा परस्तवः&#x9;015a&lt;br&gt;&#xA;अनाचरितमार्याणां वृत्तमेतच्चतुर्विधम्&#x9;015c&lt;br&gt;&#xA;यदस्तव्यमिमं शश्वन्मोहात्संस्तौषि भक्तितः&#x9;016a&lt;br&gt;&#xA;केशवं तच्च ते भीष्म न कश्चिदनुमन्यते&#x9;016c&lt;br&gt;&#xA;कथं भोजस्य पुरुषे वर्गपाले दुरात्मनि&#x9;017a&lt;br&gt;&#xA;समावेशयसे सर्वं जगत्केवलकाम्यया&#x9;017c&lt;br&gt;&#xA;अथ वैषा न ते भक्तिः पकृतिं याति भारत&#x9;018a&lt;br&gt;&#xA;मयैव कथितं पूर्वं भूलिङ्गशकुनिर्यथा&#x9;018c&lt;br&gt;&#xA;भूलिङ्गशकुनिर्नाम पार्श्वे हिमवतः परे&#x9;019a&lt;br&gt;&#xA;भीष्म तस्याः सदा वाचः श्रूयन्तेऽर्थविगर्हिताः&#x9;019c&lt;br&gt;&#xA;मा साहसमितीदं सा सततं वाशते किल&#x9;020a&lt;br&gt;&#xA;साहसं चात्मनातीव चरन्ती नावबुध्यते&#x9;020c&lt;br&gt;&#xA;सा हि मांसार्गलं भीष्म मुखात्सिंहस्य खादतः&#x9;021a&lt;br&gt;&#xA;दन्तान्तरविलग्नं यत्तदादत्तेऽल्पचेतना&#x9;021c&lt;br&gt;&#xA;इच्छतः सा हि सिंहस्य भीष्म जीवत्यसंशयम्&#x9;022a&lt;br&gt;&#xA;तद्वत्त्वमप्यधर्मज्ञ सदा वाचः प्रभाषसे&#x9;022c&lt;br&gt;&#xA;इच्छतां पार्थिवेन्द्राणां भीष्म जीवस्यसंशयम्&#x9;023a&lt;br&gt;&#xA;लोकविद्विष्टकर्मा हि नान्योऽस्ति भवता समः&#x9;023c&lt;br&gt;&#xA;वैशम्पायन उवाच&#x9;024&lt;br&gt;&#xA;ततश्चेदिपतेः श्रुत्वा भीष्मः स कटुकं वचः&#x9;024a&lt;br&gt;&#xA;उवाचेदं वचो राजंश्चेदिराजस्य शृण्वतः&#x9;024c&lt;br&gt;&#xA;इच्छतां किल नामाहं जीवाम्येषां महीक्षिताम्&#x9;025a&lt;br&gt;&#xA;योऽहं न गणयाम्येतांस्तृणानीव नराधिपान्&#x9;025c&lt;br&gt;&#xA;एवमुक्ते तु भीष्मेण ततः सञ्चुक्रुधुर्नृपाः&#x9;026a&lt;br&gt;&#xA;केचिज्जहृषिरे तत्र केचिद्भीष्मं जगर्हिरे&#x9;026c&lt;br&gt;&#xA;केचिदूचुर्महेष्वासाः श्रुत्वा भीष्मस्य तद्वचः&#x9;027a&lt;br&gt;&#xA;पापोऽवलिप्तो वृद्धश्च नायं भीष्मोऽर्हति क्षमाम्&#x9;027c&lt;br&gt;&#xA;हन्यतां दुर्मतिर्भीष्मः पशुवत्साध्वयं नृपैः&#x9;028a&lt;br&gt;&#xA;सर्वैः समेत्य संरब्धैर्दह्यतां वा कटाग्निना&#x9;028c&lt;br&gt;&#xA;इति तेषां वचः श्रुत्वा ततः कुरुपितामहः&#x9;029a&lt;br&gt;&#xA;उवाच मतिमान्भीष्मस्तानेव वसुधाधिपान्&#x9;029c&lt;br&gt;&#xA;उक्तस्योक्तस्य नेहान्तमहं समुपलक्षये&#x9;030a&lt;br&gt;&#xA;यत्तु वक्ष्यामि तत्सर्वं शृणुध्वं वसुधाधिपाः&#x9;030c&lt;br&gt;&#xA;पशुवद्घातनं वा मे दहनं वा कटाग्निना&#x9;031a&lt;br&gt;&#xA;क्रियतां मूर्ध्नि वो न्यस्तं मयेदं सकलं पदम्&#x9;031c&lt;br&gt;&#xA;एष तिष्ठति गोविन्दः पूजितोऽस्माभिरच्युतः&#x9;032a&lt;br&gt;&#xA;यस्य वस्त्वरते बुद्धिर्मरणाय स माधवम्&#x9;032c&lt;br&gt;&#xA;कृष्णमाह्वयतामद्य युद्धे शार्ङ्गगदाधरम्&#x9;033a&lt;br&gt;&#xA;यावदस्यैव देवस्य देहं विशतु पातितः&#x9;033c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/042/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/042/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;ततः श्रुत्वैव भीष्मस्य चेदिराडुरुविक्रमः&#x9;001a&lt;br&gt;&#xA;युयुत्सुर्वासुदेवेन वासुदेवमुवाच ह&#x9;001c&lt;br&gt;&#xA;आह्वये त्वां रणं गच्छ मया सार्धं जनार्दन&#x9;002a&lt;br&gt;&#xA;यावदद्य निहन्मि त्वां सहितं सर्वपाण्डवैः&#x9;002c&lt;br&gt;&#xA;सह त्वया हि मे वध्याः पाण्डवाः कृष्ण सर्वथा&#x9;003a&lt;br&gt;&#xA;नृपतीन्समतिक्रम्य यैरराजा त्वमर्चितः&#x9;003c&lt;br&gt;&#xA;ये त्वां दासमराजानं बाल्यादर्चन्ति दुर्मतिम्&#x9;004a&lt;br&gt;&#xA;अनर्हमर्हवत्कृष्ण वध्यास्त इति मे मतिः&#x9;004c&lt;br&gt;&#xA;इत्युक्त्वा राजशार्दूलस्तस्थौ गर्जन्नमर्षणः&#x9;004e&lt;br&gt;&#xA;एवमुक्ते ततः कृष्णो मृदुपूर्वमिदं वचः&#x9;005a&lt;br&gt;&#xA;उवाच पार्थिवान्सर्वांस्तत्समक्षं च पाण्डवान्&#x9;005c&lt;br&gt;&#xA;एष नः शत्रुरत्यन्तं पार्थिवाः सात्वतीसुतः&#x9;006a&lt;br&gt;&#xA;सात्वतानां नृशंसात्मा न हितोऽनपकारिणाम्&#x9;006c&lt;br&gt;&#xA;प्राग्ज्योतिषपुरं यातानस्माञ्ज्ञात्वा नृशंसकृत्&#x9;007a&lt;br&gt;&#xA;अदहद्द्वारकामेष स्वस्रीयः सन्नराधिपाः&#x9;007c&lt;br&gt;&#xA;क्रीडतो भोजराजन्यानेष रैवतके गिरौ&#x9;008a&lt;br&gt;&#xA;हत्वा बद्ध्वा च तान्सर्वानुपायात्स्वपुरं पुरा&#x9;008c&lt;br&gt;&#xA;अश्वमेधे हयं मेध्यमुत्सृष्टं रक्षिभिर्वृतम्&#x9;009a&lt;br&gt;&#xA;पितुर्मे यज्ञविघ्नार्थमहरत्पापनिश्चयः&#x9;009c&lt;br&gt;&#xA;सौवीरान्प्रतिपत्तौ च बभ्रोरेष यशस्विनः&#x9;010a&lt;br&gt;&#xA;भार्यामभ्यहरन्मोहादकामां तामितो गताम्&#x9;010c&lt;br&gt;&#xA;एष मायाप्रतिच्छन्नः करूषार्थे तपस्विनीम्&#x9;011a&lt;br&gt;&#xA;जहार भद्रां वैशालीं मातुलस्य नृशंसकृत्&#x9;011c&lt;br&gt;&#xA;पितृष्वसुः कृते दुःखं सुमहन्मर्षयाम्यहम्&#x9;012a&lt;br&gt;&#xA;दिष्ट्या त्विदं सर्वराज्ञां सन्निधावद्य वर्तते&#x9;012c&lt;br&gt;&#xA;पश्यन्ति हि भवन्तोऽद्य मय्यतीव व्यतिक्रमम्&#x9;013a&lt;br&gt;&#xA;कृतानि तु परोक्षं मे यानि तानि निबोधत&#x9;013c&lt;br&gt;&#xA;इमं त्वस्य न शक्ष्यामि क्षन्तुमद्य व्यतिक्रमम्&#x9;014a&lt;br&gt;&#xA;अवलेपाद्वधार्हस्य समग्रे राजमण्डले&#x9;014c&lt;br&gt;&#xA;रुक्मिण्यामस्य मूढस्य प्रार्थनासीन्मुमूर्षतः&#x9;015a&lt;br&gt;&#xA;न च तां प्राप्तवान्मूढः शूद्रो वेदश्रुतिं यथा&#x9;015c&lt;br&gt;&#xA;एवमादि ततः सर्वे सहितास्ते नराधिपाः&#x9;016a&lt;br&gt;&#xA;वासुदेववचः श्रुत्वा चेदिराजं व्यगर्हयन्&#x9;016c&lt;br&gt;&#xA;ततस्तद्वचनं श्रुत्वा शिशुपालः प्रतापवान्&#x9;017a&lt;br&gt;&#xA;जहास स्वनवद्धासं प्रहस्येदमुवाच ह&#x9;017c&lt;br&gt;&#xA;मत्पूर्वां रुक्मिणीं कृष्ण संसत्सु परिकीर्तयन्&#x9;018a&lt;br&gt;&#xA;विशेषतः पार्थिवेषु व्रीडां न कुरुषे कथम्&#x9;018c&lt;br&gt;&#xA;मन्यमानो हि कः सत्सु पुरुषः परिकीर्तयेत्&#x9;019a&lt;br&gt;&#xA;अन्यपूर्वां स्त्रियं जातु त्वदन्यो मधुसूदन&#x9;019c&lt;br&gt;&#xA;क्षम वा यदि ते श्रद्धा मा वा कृष्ण मम क्षम&#x9;020a&lt;br&gt;&#xA;क्रुद्धाद्वापि प्रसन्नाद्वा किं मे त्वत्तो भविष्यति&#x9;020c&lt;br&gt;&#xA;तथा ब्रुवत एवास्य भगवान्मधुसूदनः&#x9;021a&lt;br&gt;&#xA;व्यपाहरच्छिरः क्रुद्धश्चक्रेणामित्रकर्षणः&#x9;021c&lt;br&gt;&#xA;स पपात महाबाहुर्वज्राहत इवाचलः&#x9;021e&lt;br&gt;&#xA;ततश्चेदिपतेर्देहात्तेजोऽग्र्यं ददृशुर्नृपाः&#x9;022a&lt;br&gt;&#xA;उत्पतन्तं महाराज गगनादिव भास्करम्&#x9;022c&lt;br&gt;&#xA;ततः कमलपत्राक्षं कृष्णं लोकनमस्कृतम्&#x9;023a&lt;br&gt;&#xA;ववन्दे तत्तदा तेजो विवेश च नराधिप&#x9;023c&lt;br&gt;&#xA;तदद्भुतममन्यन्त दृष्ट्वा सर्वे महीक्षितः&#x9;024a&lt;br&gt;&#xA;यद्विवेश महाबाहुं तत्तेजः पुरुषोत्तमम्&#x9;024c&lt;br&gt;&#xA;अनभ्रे प्रववर्ष द्यौः पपात ज्वलिताशनिः&#x9;025a&lt;br&gt;&#xA;कृष्णेन निहते चैद्ये चचाल च वसुन्धरा&#x9;025c&lt;br&gt;&#xA;ततः केचिन्महीपाला नाब्रुवंस्तत्र किञ्चन&#x9;026a&lt;br&gt;&#xA;अतीतवाक्पथे काले प्रेक्षमाणा जनार्दनम्&#x9;026c&lt;br&gt;&#xA;हस्तैर्हस्ताग्रमपरे प्रत्यपीषन्नमर्षिताः&#x9;027a&lt;br&gt;&#xA;अपरे दशनैरोष्ठानदशन्क्रोधमूर्छिताः&#x9;027c&lt;br&gt;&#xA;रहस्तु केचिद्वार्ष्णेयं प्रशशंसुर्नराधिपाः&#x9;028a&lt;br&gt;&#xA;केचिदेव तु संरब्धा मध्यस्थास्त्वपरेऽभवन्&#x9;028c&lt;br&gt;&#xA;प्रहृष्टाः केशवं जग्मुः संस्तुवन्तो महर्षयः&#x9;029a&lt;br&gt;&#xA;ब्राह्मणाश्च महात्मानः पार्थिवाश्च महाबलाः&#x9;029c&lt;br&gt;&#xA;पाण्डवस्त्वब्रवीद्भ्रातॄन्सत्कारेण महीपतिम्&#x9;030a&lt;br&gt;&#xA;दमघोषात्मजं वीरं संसाधयत मा चिरम्&#x9;030c&lt;br&gt;&#xA;तथा च कृतवन्तस्ते भ्रातुर्वै शासनं तदा&#x9;030e&lt;br&gt;&#xA;चेदीनामाधिपत्ये च पुत्रमस्य महीपतिम्&#x9;031a&lt;br&gt;&#xA;अभ्यषिञ्चत्तदा पार्थः सह तैर्वसुधाधिपैः&#x9;031c&lt;br&gt;&#xA;ततः स कुरुराजस्य क्रतुः सर्वसमृद्धिमान्&#x9;032a&lt;br&gt;&#xA;यूनां प्रीतिकरो राजन्सम्बभौ विपुलौजसः&#x9;032c&lt;br&gt;&#xA;शान्तविघ्नः सुखारम्भः प्रभूतधनधान्यवान्&#x9;033a&lt;br&gt;&#xA;अन्नवान्बहुभक्ष्यश्च केशवेन सुरक्षितः&#x9;033c&lt;br&gt;&#xA;समापयामास च तं राजसूयं महाक्रतुम्&#x9;034a&lt;br&gt;&#xA;तं तु यज्ञं महाबाहुरा समाप्तेर्जनार्दनः&#x9;034c&lt;br&gt;&#xA;ररक्ष भगवाञ्शौरिः शार्ङ्गचक्रगदाधरः&#x9;034e&lt;br&gt;&#xA;ततस्त्ववभृथस्नातं धर्मराजं युधिष्ठिरम्&#x9;035a&lt;br&gt;&#xA;समस्तं पार्थिवं क्षत्रमभिगम्येदमब्रवीत्&#x9;035c&lt;br&gt;&#xA;दिष्ट्या वर्धसि धर्मज्ञ साम्राज्यं प्राप्तवान्विभो&#x9;036a&lt;br&gt;&#xA;आजमीढाजमीढानां यशः संवर्धितं त्वया&#x9;036c&lt;br&gt;&#xA;कर्मणैतेन राजेन्द्र धर्मश्च सुमहान्कृतः&#x9;036e&lt;br&gt;&#xA;आपृच्छामो नरव्याघ्र सर्वकामैः सुपूजिताः&#x9;037a&lt;br&gt;&#xA;स्वराष्ट्राणि गमिष्यामस्तदनुज्ञातुमर्हसि&#x9;037c&lt;br&gt;&#xA;श्रुत्वा तु वचनं राज्ञां धर्मराजो युधिष्ठिरः&#x9;038a&lt;br&gt;&#xA;यथार्हं पूज्य नृपतीन्भ्रातॄन्सर्वानुवाच ह&#x9;038c&lt;br&gt;&#xA;राजानः सर्व एवैते प्रीत्यास्मान्समुपागताः&#x9;039a&lt;br&gt;&#xA;प्रस्थिताः स्वानि राष्ट्राणि मामापृच्छ्य परन्तपाः&#x9;039c&lt;br&gt;&#xA;तेऽनुव्रजत भद्रं वो विषयान्तं नृपोत्तमान्&#x9;039e&lt;br&gt;&#xA;भ्रातुर्वचनमाज्ञाय पाण्डवा धर्मचारिणः&#x9;040a&lt;br&gt;&#xA;यथार्हं नृपमुख्यांस्तानेकैकं समनुव्रजन्&#x9;040c&lt;br&gt;&#xA;विराटमन्वयात्तूर्णं धृष्टद्युम्नः प्रतापवान्&#x9;041a&lt;br&gt;&#xA;धनञ्जयो यज्ञसेनं महात्मानं महारथः&#x9;041c&lt;br&gt;&#xA;भीष्मं च धृतराष्ट्रं च भीमसेनो महाबलः&#x9;042a&lt;br&gt;&#xA;द्रोणं च ससुतं वीरं सहदेवो महारथः&#x9;042c&lt;br&gt;&#xA;नकुलः सुबलं राजन्सहपुत्रं समन्वयात्&#x9;043a&lt;br&gt;&#xA;द्रौपदेयाः ससौभद्राः पार्वतीयान्महीपतीन्&#x9;043c&lt;br&gt;&#xA;अन्वगच्छंस्तथैवान्यान्क्षत्रियान्क्षत्रियर्षभाः&#x9;044a&lt;br&gt;&#xA;एवं सम्पूजितास्ते वै जग्मुर्विप्राश्च सर्वशः&#x9;044c&lt;br&gt;&#xA;गतेषु पार्थिवेन्द्रेषु सर्वेषु भरतर्षभ&#x9;045a&lt;br&gt;&#xA;युधिष्ठिरमुवाचेदं वासुदेवः प्रतापवान्&#x9;045c&lt;br&gt;&#xA;आपृच्छे त्वां गमिष्यामि द्वारकां कुरुनन्दन&#x9;046a&lt;br&gt;&#xA;राजसूयं क्रतुश्रेष्ठं दिष्ट्या त्वं प्राप्तवानसि&#x9;046c&lt;br&gt;&#xA;तमुवाचैवमुक्तस्तु धर्मराण्मधुसूदनम्&#x9;047a&lt;br&gt;&#xA;तव प्रसादाद्गोविन्द प्राप्तवानस्मि वै क्रतुम्&#x9;047c&lt;br&gt;&#xA;समस्तं पार्थिवं क्षत्रं त्वत्प्रसादाद्वशानुगम्&#x9;048a&lt;br&gt;&#xA;उपादाय बलिं मुख्यं मामेव समुपस्थितम्&#x9;048c&lt;br&gt;&#xA;न वयं त्वामृते वीर रंस्यामेह कथञ्चन&#x9;049a&lt;br&gt;&#xA;अवश्यं चापि गन्तव्या त्वया द्वारवती पुरी&#x9;049c&lt;br&gt;&#xA;एवमुक्तः स धर्मात्मा युधिष्ठिरसहायवान्&#x9;050a&lt;br&gt;&#xA;अभिगम्याब्रवीत्प्रीतः पृथां पृथुयशा हरिः&#x9;050c&lt;br&gt;&#xA;साम्राज्यं समनुप्राप्ताः पुत्रास्तेऽद्य पितृष्वसः&#x9;051a&lt;br&gt;&#xA;सिद्धार्था वसुमन्तश्च सा त्वं प्रीतिमवाप्नुहि&#x9;051c&lt;br&gt;&#xA;अनुज्ञातस्त्वया चाहं द्वारकां गन्तुमुत्सहे&#x9;052a&lt;br&gt;&#xA;सुभद्रां द्रौपदीं चैव सभाजयत केशवः&#x9;052c&lt;br&gt;&#xA;निष्क्रम्यान्तःपुराच्चैव युधिष्ठिरसहायवान्&#x9;053a&lt;br&gt;&#xA;स्नातश्च कृतजप्यश्च ब्राह्मणान्स्वस्ति वाच्य च&#x9;053c&lt;br&gt;&#xA;ततो मेघवरप्रख्यं स्यन्दनं वै सुकल्पितम्&#x9;054a&lt;br&gt;&#xA;योजयित्वा महाराज दारुकः प्रत्युपस्थितः&#x9;054c&lt;br&gt;&#xA;उपस्थितं रथं दृष्ट्वा तार्क्ष्यप्रवरकेतनम्&#x9;055a&lt;br&gt;&#xA;प्रदक्षिणमुपावृत्य समारुह्य महामनाः&#x9;055c&lt;br&gt;&#xA;प्रययौ पुण्डरीकाक्षस्ततो द्वारवतीं पुरीम्&#x9;055e&lt;br&gt;&#xA;तं पद्भ्यामनुवव्राज धर्मराजो युधिष्ठिरः&#x9;056a&lt;br&gt;&#xA;भ्रातृभिः सहितः श्रीमान्वासुदेवं महाबलम्&#x9;056c&lt;br&gt;&#xA;ततो मुहूर्तं सङ्गृह्य स्यन्दनप्रवरं हरिः&#x9;057a&lt;br&gt;&#xA;अब्रवीत्पुण्डरीकाक्षः कुन्तीपुत्रं युधिष्ठिरम्&#x9;057c&lt;br&gt;&#xA;अप्रमत्तः स्थितो नित्यं प्रजाः पाहि विशां पते&#x9;058a&lt;br&gt;&#xA;पर्जन्यमिव भूतानि महाद्रुममिवाण्डजाः&#x9;058c&lt;br&gt;&#xA;बान्धवास्त्वोपजीवन्तु सहस्राक्षमिवामराः&#x9;058e&lt;br&gt;&#xA;कृत्वा परस्परेणैवं संविदं कृष्णपाण्डवौ&#x9;059a&lt;br&gt;&#xA;अन्योन्यं समनुज्ञाप्य जग्मतुः स्वगृहान्प्रति&#x9;059c&lt;br&gt;&#xA;गते द्वारवतीं कृष्णे सात्वतप्रवरे नृप&#x9;060a&lt;br&gt;&#xA;एको दुर्योधनो राजा शकुनिश्चापि सौबलः&#x9;060c&lt;br&gt;&#xA;तस्यां सभायां दिव्यायामूषतुस्तौ नरर्षभौ&#x9;060e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/043/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/043/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;वसन्दुर्योधनस्तस्यां सभायां भरतर्षभ&#x9;001a&lt;br&gt;&#xA;शनैर्ददर्श तां सर्वां सभां शकुनिना सह&#x9;001c&lt;br&gt;&#xA;तस्यां दिव्यानभिप्रायान्ददर्श कुरुनन्दनः&#x9;002a&lt;br&gt;&#xA;न दृष्टपूर्वा ये तेन नगरे नागसाह्वये&#x9;002c&lt;br&gt;&#xA;स कदाचित्सभामध्ये धार्तराष्ट्रो महीपतिः&#x9;003a&lt;br&gt;&#xA;स्फाटिकं तलमासाद्य जलमित्यभिशङ्कया&#x9;003c&lt;br&gt;&#xA;स्ववस्त्रोत्कर्षणं राजा कृतवान्बुद्धिमोहितः&#x9;004a&lt;br&gt;&#xA;दुर्मना विमुखश्चैव परिचक्राम तां सभाम्&#x9;004c&lt;br&gt;&#xA;ततः स्फाटिकतोयां वै स्फाटिकाम्बुजशोभिताम्&#x9;005a&lt;br&gt;&#xA;वापीं मत्वा स्थलमिति सवासाः प्रापतज्जले&#x9;005c&lt;br&gt;&#xA;जले निपतितं दृष्ट्वा किङ्करा जहसुर्भृशम्&#x9;006a&lt;br&gt;&#xA;वासांसि च शुभान्यस्मै प्रददू राजशासनात्&#x9;006c&lt;br&gt;&#xA;तथागतं तु तं दृष्ट्वा भीमसेनो महाबलः&#x9;007a&lt;br&gt;&#xA;अर्जुनश्च यमौ चोभौ सर्वे ते प्राहसंस्तदा&#x9;007c&lt;br&gt;&#xA;नामर्षयत्ततस्तेषामवहासममर्षणः&#x9;008a&lt;br&gt;&#xA;आकारं रक्षमाणस्तु न स तान्समुदैक्षत&#x9;008c&lt;br&gt;&#xA;पुनर्वसनमुत्क्षिप्य प्रतरिष्यन्निव स्थलम्&#x9;009a&lt;br&gt;&#xA;आरुरोह ततः सर्वे जहसुस्ते पुनर्जनाः&#x9;009c&lt;br&gt;&#xA;द्वारं च विवृताकारं ललाटेन समाहनत्&#x9;010a&lt;br&gt;&#xA;संवृतं चेति मन्वानो द्वारदेशादुपारमत्&#x9;010c&lt;br&gt;&#xA;एवं प्रलम्भान्विविधान्प्राप्य तत्र विशां पते&#x9;011a&lt;br&gt;&#xA;पाण्डवेयाभ्यनुज्ञातस्ततो दुर्योधनो नृपः&#x9;011c&lt;br&gt;&#xA;अप्रहृष्टेन मनसा राजसूये महाक्रतौ&#x9;012a&lt;br&gt;&#xA;प्रेक्ष्य तामद्भुतामृद्धिं जगाम गजसाह्वयम्&#x9;012c&lt;br&gt;&#xA;पाण्डवश्रीप्रतप्तस्य ध्यानग्लानस्य गच्छतः&#x9;013a&lt;br&gt;&#xA;दुर्योधनस्य नृपतेः पापा मतिरजायत&#x9;013c&lt;br&gt;&#xA;पार्थान्सुमनसो दृष्ट्वा पार्थिवांश्च वशानुगान्&#x9;014a&lt;br&gt;&#xA;कृत्स्नं चापि हितं लोकमाकुमारं कुरूद्वह&#x9;014c&lt;br&gt;&#xA;महिमानं परं चापि पाण्डवानां महात्मनाम्&#x9;015a&lt;br&gt;&#xA;दुर्योधनो धार्तराष्ट्रो विवर्णः समपद्यत&#x9;015c&lt;br&gt;&#xA;स तु गच्छन्ननेकाग्रः सभामेवानुचिन्तयन्&#x9;016a&lt;br&gt;&#xA;श्रियं च तामनुपमां धर्मराजस्य धीमतः&#x9;016c&lt;br&gt;&#xA;प्रमत्तो धृतराष्ट्रस्य पुत्रो दुर्योधनस्तदा&#x9;017a&lt;br&gt;&#xA;नाभ्यभाषत्सुबलजं भाषमाणं पुनः पुनः&#x9;017c&lt;br&gt;&#xA;अनेकाग्रं तु तं दृष्ट्वा शकुनिः प्रत्यभाषत&#x9;018a&lt;br&gt;&#xA;दुर्योधन कुतोमूलं निःश्वसन्निव गच्छसि&#x9;018c&lt;br&gt;&#xA;दुर्योधन उवाच&#x9;019&lt;br&gt;&#xA;दृष्ट्वेमां पृथिवीं कृत्स्नां युधिष्ठिरवशानुगाम्&#x9;019a&lt;br&gt;&#xA;जितामस्त्रप्रतापेन श्वेताश्वस्य महात्मनः&#x9;019c&lt;br&gt;&#xA;तं च यज्ञं तथाभूतं दृष्ट्वा पार्थस्य मातुल&#x9;020a&lt;br&gt;&#xA;यथा शक्रस्य देवेषु तथाभूतं महाद्युते&#x9;020c&lt;br&gt;&#xA;अमर्षेण सुसम्पूर्णो दह्यमानो दिवानिशम्&#x9;021a&lt;br&gt;&#xA;शुचिशुक्रागमे काले शुष्ये तोयमिवाल्पकम्&#x9;021c&lt;br&gt;&#xA;पश्य सात्वतमुख्येन शिशुपालं निपातितम्&#x9;022a&lt;br&gt;&#xA;न च तत्र पुमानासीत्कश्चित्तस्य पदानुगः&#x9;022c&lt;br&gt;&#xA;दह्यमाना हि राजानः पाण्डवोत्थेन वह्निना&#x9;023a&lt;br&gt;&#xA;क्षान्तवन्तोऽपराधं तं को हि तं क्षन्तुमर्हति&#x9;023c&lt;br&gt;&#xA;वासुदेवेन तत्कर्म तथायुक्तं महत्कृतम्&#x9;024a&lt;br&gt;&#xA;सिद्धं च पाण्डवेयानां प्रतापेन महात्मनाम्&#x9;024c&lt;br&gt;&#xA;तथा हि रत्नान्यादाय विविधानि नृपा नृपम्&#x9;025a&lt;br&gt;&#xA;उपतिष्ठन्ति कौन्तेयं वैश्या इव करप्रदाः&#x9;025c&lt;br&gt;&#xA;श्रियं तथाविधां दृष्ट्वा ज्वलन्तीमिव पाण्डवे&#x9;026a&lt;br&gt;&#xA;अमर्षवशमापन्नो दह्येऽहमतथोचितः&#x9;026c&lt;br&gt;&#xA;वह्निमेव प्रवेक्ष्यामि भक्षयिष्यामि वा विषम्&#x9;027a&lt;br&gt;&#xA;अपो वापि प्रवेक्ष्यामि न हि शक्ष्यामि जीवितुम्&#x9;027c&lt;br&gt;&#xA;को हि नाम पुमाल्ँलोके मर्षयिष्यति सत्त्ववान्&#x9;028a&lt;br&gt;&#xA;सपत्नानृध्यतो दृष्ट्वा हानिमात्मन एव च&#x9;028c&lt;br&gt;&#xA;सोऽहं न स्त्री न चाप्यस्त्री न पुमान्नापुमानपि&#x9;029a&lt;br&gt;&#xA;योऽहं तां मर्षयाम्यद्य तादृशीं श्रियमागताम्&#x9;029c&lt;br&gt;&#xA;ईश्वरत्वं पृथिव्याश्च वसुमत्तां च तादृशीम्&#x9;030a&lt;br&gt;&#xA;यज्ञं च तादृशं दृष्ट्वा मादृशः को न सञ्ज्वरेत्&#x9;030c&lt;br&gt;&#xA;अशक्तश्चैक एवाहं तामाहर्तुं नृपश्रियम्&#x9;031a&lt;br&gt;&#xA;सहायांश्च न पश्यामि तेन मृत्युं विचिन्तये&#x9;031c&lt;br&gt;&#xA;दैवमेव परं मन्ये पौरुषं तु निरर्थकम्&#x9;032a&lt;br&gt;&#xA;दृष्ट्वा कुन्तीसुते शुभ्रां श्रियं तामाहृतां तथा&#x9;032c&lt;br&gt;&#xA;कृतो यत्नो मया पूर्वं विनाशे तस्य सौबल&#x9;033a&lt;br&gt;&#xA;तच्च सर्वमतिक्रम्य स वृद्धोऽप्स्विव पङ्कजम्&#x9;033c&lt;br&gt;&#xA;तेन दैवं परं मन्ये पौरुषं तु निरर्थकम्&#x9;034a&lt;br&gt;&#xA;धार्तराष्ट्रा हि हीयन्ते पार्था वर्धन्ति नित्यशः&#x9;034c&lt;br&gt;&#xA;सोऽहं श्रियं च तां दृष्ट्वा सभां तां च तथाविधाम्&#x9;035a&lt;br&gt;&#xA;रक्षिभिश्चावहासं तं परितप्ये यथाग्निना&#x9;035c&lt;br&gt;&#xA;स मामभ्यनुजानीहि मातुलाद्य सुदुःखितम्&#x9;036a&lt;br&gt;&#xA;अमर्षं च समाविष्टं धृतराष्ट्रे निवेदय&#x9;036c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/044/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/044/</guid>
      <description>&lt;p&gt;शकुनिरुवाच&#x9;001&lt;br&gt;&#xA;दुर्योधन न तेऽमर्षः कार्यः प्रति युधिष्ठिरम्&#x9;001a&lt;br&gt;&#xA;भागधेयानि हि स्वानि पाण्डवा भुञ्जते सदा&#x9;001c&lt;br&gt;&#xA;अनेकैरभ्युपायैश्च त्वयारब्धाः पुरासकृत्&#x9;002a&lt;br&gt;&#xA;विमुक्ताश्च नरव्याघ्रा भागधेयपुरस्कृताः&#x9;002c&lt;br&gt;&#xA;तैर्लब्धा द्रौपदी भार्या द्रुपदश्च सुतैः सह&#x9;003a&lt;br&gt;&#xA;सहायः पृथिवीलाभे वासुदेवश्च वीर्यवान्&#x9;003c&lt;br&gt;&#xA;लब्धश्च नाभिभूतोऽर्थः पित्र्योंऽशः पृथिवीपते&#x9;004a&lt;br&gt;&#xA;विवृद्धस्तेजसा तेषां तत्र का परिदेवना&#x9;004c&lt;br&gt;&#xA;धनञ्जयेन गाण्डीवमक्षय्यौ च महेषुधी&#x9;005a&lt;br&gt;&#xA;लब्धान्यस्त्राणि दिव्यानि तर्पयित्वा हुताशनम्&#x9;005c&lt;br&gt;&#xA;तेन कार्मुकमुख्येन बाहुवीर्येण चात्मनः&#x9;006a&lt;br&gt;&#xA;कृता वशे महीपालास्तत्र का परिदेवना&#x9;006c&lt;br&gt;&#xA;अग्निदाहान्मयं चापि मोक्षयित्वा स दानवम्&#x9;007a&lt;br&gt;&#xA;सभां तां कारयामास सव्यसाची परन्तपः&#x9;007c&lt;br&gt;&#xA;तेन चैव मयेनोक्ताः किङ्करा नाम राक्षसाः&#x9;008a&lt;br&gt;&#xA;वहन्ति तां सभां भीमास्तत्र का परिदेवना&#x9;008c&lt;br&gt;&#xA;यच्चासहायतां राजन्नुक्तवानसि भारत&#x9;009a&lt;br&gt;&#xA;तन्मिथ्या भ्रातरो हीमे सहायास्ते महारथाः&#x9;009c&lt;br&gt;&#xA;द्रोणस्तव महेष्वासः सह पुत्रेण धीमता&#x9;010a&lt;br&gt;&#xA;सूतपुत्रश्च राधेयो गौतमश्च महारथः&#x9;010c&lt;br&gt;&#xA;अहं च सह सोदर्यैः सौमदत्तिश्च वीर्यवान्&#x9;011a&lt;br&gt;&#xA;एतैस्त्वं सहितः सर्वैर्जय कृत्स्नां वसुन्धराम्&#x9;011c&lt;br&gt;&#xA;दुर्योधन उवाच&#x9;012&lt;br&gt;&#xA;त्वया च सहितो राजन्नेतैश्चान्यैर्महारथैः&#x9;012a&lt;br&gt;&#xA;एतानेव विजेष्यामि यदि त्वमनुमन्यसे&#x9;012c&lt;br&gt;&#xA;एतेषु विजितेष्वद्य भविष्यति मही मम&#x9;013a&lt;br&gt;&#xA;सर्वे च पृथिवीपालाः सभा सा च महाधना&#x9;013c&lt;br&gt;&#xA;शकुनिरुवाच&#x9;014&lt;br&gt;&#xA;धनञ्जयो वासुदेवो भीमसेनो युधिष्ठिरः&#x9;014a&lt;br&gt;&#xA;नकुलः सहदेवश्च द्रुपदश्च सहात्मजैः&#x9;014c&lt;br&gt;&#xA;नैते युधि बलाज्जेतुं शक्याः सुरगणैरपि&#x9;015a&lt;br&gt;&#xA;महारथा महेष्वासाः कृतास्त्रा युद्धदुर्मदाः&#x9;015c&lt;br&gt;&#xA;अहं तु तद्विजानामि विजेतुं येन शक्यते&#x9;016a&lt;br&gt;&#xA;युधिष्ठिरं स्वयं राजंस्तन्निबोध जुषस्व च&#x9;016c&lt;br&gt;&#xA;दुर्योधन उवाच&#x9;017&lt;br&gt;&#xA;अप्रमादेन सुहृदामन्येषां च महात्मनाम्&#x9;017a&lt;br&gt;&#xA;यदि शक्या विजेतुं ते तन्ममाचक्ष्व मातुल&#x9;017c&lt;br&gt;&#xA;शकुनिरुवाच&#x9;018&lt;br&gt;&#xA;द्यूतप्रियश्च कौन्तेयो न च जानाति देवितुम्&#x9;018a&lt;br&gt;&#xA;समाहूतश्च राजेन्द्रो न शक्ष्यति निवर्तितुम्&#x9;018c&lt;br&gt;&#xA;देवने कुशलश्चाहं न मेऽस्ति सदृशो भुवि&#x9;019a&lt;br&gt;&#xA;त्रिषु लोकेषु कौन्तेयं तं त्वं द्यूते समाह्वय&#x9;019c&lt;br&gt;&#xA;तस्याक्षकुशलो राजन्नादास्येऽहमसंशयम्&#x9;020a&lt;br&gt;&#xA;राज्यं श्रियं च तां दीप्तां त्वदर्थं पुरुषर्षभ&#x9;020c&lt;br&gt;&#xA;इदं तु सर्वं त्वं राज्ञे दुर्योधन निवेदय&#x9;021a&lt;br&gt;&#xA;अनुज्ञातस्तु ते पित्रा विजेष्ये तं न संशयः&#x9;021c&lt;br&gt;&#xA;दुर्योधन उवाच&#x9;022&lt;br&gt;&#xA;त्वमेव कुरुमुख्याय धृतराष्ट्राय सौबल&#x9;022a&lt;br&gt;&#xA;निवेदय यथान्यायं नाहं शक्ष्ये निशंसितुम्&#x9;022c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/045/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/045/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;अनुभूय तु राज्ञस्तं राजसूयं महाक्रतुम्&#x9;001a&lt;br&gt;&#xA;युधिष्ठिरस्य नृपतेर्गान्धारीपुत्रसंयुतः&#x9;001c&lt;br&gt;&#xA;प्रियकृन्मतमाज्ञाय पूर्वं दुर्योधनस्य तत्&#x9;002a&lt;br&gt;&#xA;प्रज्ञाचक्षुषमासीनं शकुनिः सौबलस्तदा&#x9;002c&lt;br&gt;&#xA;दुर्योधनवचः श्रुत्वा धृतराष्ट्रं जनाधिपम्&#x9;003a&lt;br&gt;&#xA;उपगम्य महाप्राज्ञं शकुनिर्वाक्यमब्रवीत्&#x9;003c&lt;br&gt;&#xA;दुर्योधनो महाराज विवर्णो हरिणः कृशः&#x9;004a&lt;br&gt;&#xA;दीनश्चिन्तापरश्चैव तद्विद्धि भरतर्षभ&#x9;004c&lt;br&gt;&#xA;न वै परीक्षसे सम्यगसह्यं शत्रुसम्भवम्&#x9;005a&lt;br&gt;&#xA;ज्येष्ठपुत्रस्य शोकं त्वं किमर्थं नावबुध्यसे&#x9;005c&lt;br&gt;&#xA;धृतराष्ट्र उवाच&#x9;006&lt;br&gt;&#xA;दुर्योधन कुतोमूलं भृशमार्तोऽसि पुत्रक&#x9;006a&lt;br&gt;&#xA;श्रोतव्यश्चेन्मया सोऽर्थो ब्रूहि मे कुरुनन्दन&#x9;006c&lt;br&gt;&#xA;अयं त्वां शकुनिः प्राह विवर्णं हरिणं कृशम्&#x9;007a&lt;br&gt;&#xA;चिन्तयंश्च न पश्यामि शोकस्य तव सम्भवम्&#x9;007c&lt;br&gt;&#xA;ऐश्वर्यं हि महत्पुत्र त्वयि सर्वं समर्पितम्&#x9;008a&lt;br&gt;&#xA;भ्रातरः सुहृदश्चैव नाचरन्ति तवाप्रियम्&#x9;008c&lt;br&gt;&#xA;आच्छादयसि प्रावारानश्नासि पिशितौदनम्&#x9;009a&lt;br&gt;&#xA;आजानेया वहन्ति त्वां केनासि हरिणः कृशः&#x9;009c&lt;br&gt;&#xA;शयनानि महार्हाणि योषितश्च मनोरमाः&#x9;010a&lt;br&gt;&#xA;गुणवन्ति च वेश्मानि विहाराश्च यथासुखम्&#x9;010c&lt;br&gt;&#xA;देवानामिव ते सर्वं वाचि बद्धं न संशयः&#x9;011a&lt;br&gt;&#xA;स दीन इव दुर्धर्षः कस्माच्छोचसि पुत्रक&#x9;011c&lt;br&gt;&#xA;दुर्योधन उवाच&#x9;012&lt;br&gt;&#xA;अश्नाम्याच्छादये चाहं यथा कुपुरुषस्तथा&#x9;012a&lt;br&gt;&#xA;अमर्षं धारये चोग्रं तितिक्षन्कालपर्ययम्&#x9;012c&lt;br&gt;&#xA;अमर्षणः स्वाः प्रकृतीरभिभूय परे स्थिताः&#x9;013a&lt;br&gt;&#xA;क्लेशान्मुमुक्षुः परजान्स वै पुरुष उच्यते&#x9;013c&lt;br&gt;&#xA;सन्तोषो वै श्रियं हन्ति अभिमानश्च भारत&#x9;014a&lt;br&gt;&#xA;अनुक्रोशभये चोभे यैर्वृतो नाश्नुते महत्&#x9;014c&lt;br&gt;&#xA;न मामवति तद्भुक्तं श्रियं दृष्ट्वा युधिष्ठिरे&#x9;015a&lt;br&gt;&#xA;ज्वलन्तीमिव कौन्तेये विवर्णकरणीं मम&#x9;015c&lt;br&gt;&#xA;सपत्नानृध्यतोऽऽत्मानं हीयमानं निशाम्य च&#x9;016a&lt;br&gt;&#xA;अदृश्यामपि कौन्तेये स्थितां पश्यन्निवोद्यताम्&#x9;016c&lt;br&gt;&#xA;तस्मादहं विवर्णश्च दीनश्च हरिणः कृशः&#x9;016e&lt;br&gt;&#xA;अष्टाशीतिसहस्राणि स्नातका गृहमेधिनः&#x9;017a&lt;br&gt;&#xA;त्रिंशद्दासीक एकैको यान्बिभर्ति युधिष्ठिरः&#x9;017c&lt;br&gt;&#xA;दशान्यानि सहस्राणि नित्यं तत्रान्नमुत्तमम्&#x9;018a&lt;br&gt;&#xA;भुञ्जते रुक्मपात्रीभिर्युधिष्ठिरनिवेशने&#x9;018c&lt;br&gt;&#xA;कदलीमृगमोकानि कृष्णश्यामारुणानि च&#x9;019a&lt;br&gt;&#xA;काम्बोजः प्राहिणोत्तस्मै परार्ध्यानपि कम्बलान्&#x9;019c&lt;br&gt;&#xA;रथयोषिद्गवाश्वस्य शतशोऽथ सहस्रशः&#x9;020a&lt;br&gt;&#xA;त्रिंशतं चोष्ट्रवामीनां शतानि विचरन्त्युत&#x9;020c&lt;br&gt;&#xA;पृथग्विधानि रत्नानि पार्थिवाः पृथिवीपते&#x9;021a&lt;br&gt;&#xA;आहरन्क्रतुमुख्येऽस्मिन्कुन्तीपुत्राय भूरिशः&#x9;021c&lt;br&gt;&#xA;न क्वचिद्धि मया दृष्टस्तादृशो नैव च श्रुतः&#x9;022a&lt;br&gt;&#xA;यादृग्धनागमो यज्ञे पाण्डुपुत्रस्य धीमतः&#x9;022c&lt;br&gt;&#xA;अपर्यन्तं धनौघं तं दृष्ट्वा शत्रोरहं नृप&#x9;023a&lt;br&gt;&#xA;शर्म नैवाधिगच्छामि चिन्तयानोऽनिशं विभो&#x9;023c&lt;br&gt;&#xA;ब्राह्मणा वाटधानाश्च गोमन्तः शतसङ्घशः&#x9;024a&lt;br&gt;&#xA;त्रैखर्वं बलिमादाय द्वारि तिष्ठन्ति वारिताः&#x9;024c&lt;br&gt;&#xA;कमण्डलूनुपादाय जातरूपमयाञ्शुभान्&#x9;025a&lt;br&gt;&#xA;एवं बलिं समादाय प्रवेशं लेभिरे ततः&#x9;025c&lt;br&gt;&#xA;यन्नैव मधु शक्राय धारयन्त्यमरस्त्रियः&#x9;026a&lt;br&gt;&#xA;तदस्मै कांस्यमाहार्षीद्वारुणं कलशोदधिः&#x9;026c&lt;br&gt;&#xA;शैक्यं रुक्मसहस्रस्य बहुरत्नविभूषितम्&#x9;027a&lt;br&gt;&#xA;दृष्ट्वा च मम तत्सर्वं ज्वररूपमिवाभवत्&#x9;027c&lt;br&gt;&#xA;गृहीत्वा तत्तु गच्छन्ति समुद्रौ पूर्वदक्षिणौ&#x9;028a&lt;br&gt;&#xA;तथैव पश्चिमं यान्ति गृहीत्वा भरतर्षभ&#x9;028c&lt;br&gt;&#xA;उत्तरं तु न गच्छन्ति विना तात पतत्रिभिः&#x9;029a&lt;br&gt;&#xA;इदं चाद्भुतमत्रासीत्तन्मे निगदतः शृणु&#x9;029c&lt;br&gt;&#xA;पूर्णे शतसहस्रे तु विप्राणां परिविष्यताम्&#x9;030a&lt;br&gt;&#xA;स्थापिता तत्र सञ्ज्ञाभूच्छङ्खो ध्मायति नित्यशः&#x9;030c&lt;br&gt;&#xA;मुहुर्मुहुः प्रणदतस्तस्य शङ्खस्य भारत&#x9;031a&lt;br&gt;&#xA;उत्तमं शब्दमश्रौषं ततो रोमाणि मेऽहृषन्&#x9;031c&lt;br&gt;&#xA;पार्थिवैर्बहुभिः कीर्णमुपस्थानं दिदृक्षुभिः&#x9;032a&lt;br&gt;&#xA;सर्वरत्नान्युपादाय पार्थिवा वै जनेश्वर&#x9;032c&lt;br&gt;&#xA;यज्ञे तस्य महाराज पाण्डुपुत्रस्य धीमतः&#x9;033a&lt;br&gt;&#xA;वैश्या इव महीपाला द्विजातिपरिवेषकाः&#x9;033c&lt;br&gt;&#xA;न सा श्रीर्देवराजस्य यमस्य वरुणस्य वा&#x9;034a&lt;br&gt;&#xA;गुह्यकाधिपतेर्वापि या श्री राजन्युधिष्ठिरे&#x9;034c&lt;br&gt;&#xA;तां दृष्ट्वा पाण्डुपुत्रस्य श्रियं परमिकामहम्&#x9;035a&lt;br&gt;&#xA;शान्तिं न परिगच्छामि दह्यमानेन चेतसा&#x9;035c&lt;br&gt;&#xA;शकुनिरुवाच&#x9;036&lt;br&gt;&#xA;यामेतामुत्तमां लक्ष्मीं दृष्टवानसि पाण्डवे&#x9;036a&lt;br&gt;&#xA;तस्याः प्राप्तावुपायं मे शृणु सत्यपराक्रम&#x9;036c&lt;br&gt;&#xA;अहमक्षेष्वभिज्ञातः पृथिव्यामपि भारत&#x9;037a&lt;br&gt;&#xA;हृदयज्ञः पणज्ञश्च विशेषज्ञश्च देवने&#x9;037c&lt;br&gt;&#xA;द्यूतप्रियश्च कौन्तेयो न च जानाति देवितुम्&#x9;038a&lt;br&gt;&#xA;आहूतश्चैष्यति व्यक्तं दीव्यावेत्याह्वयस्व तम्&#x9;038c&lt;br&gt;&#xA;वैशम्पायन उवाच&#x9;039&lt;br&gt;&#xA;एवमुक्तः शकुनिना राजा दुर्योधनस्तदा&#x9;039a&lt;br&gt;&#xA;धृतराष्ट्रमिदं वाक्यमपदान्तरमब्रवीत्&#x9;039c&lt;br&gt;&#xA;अयमुत्सहते राजञ्श्रियमाहर्तुमक्षवित्&#x9;040a&lt;br&gt;&#xA;द्यूतेन पाण्डुपुत्रस्य तदनुज्ञातुमर्हसि&#x9;040c&lt;br&gt;&#xA;धृतराष्ट्र उवाच&#x9;041&lt;br&gt;&#xA;क्षत्ता मन्त्री महाप्राज्ञः स्थितो यस्यास्मि शासने&#x9;041a&lt;br&gt;&#xA;तेन सङ्गम्य वेत्स्यामि कार्यस्यास्य विनिश्चयम्&#x9;041c&lt;br&gt;&#xA;स हि धर्मं पुरस्कृत्य दीर्घदर्शी परं हितम्&#x9;042a&lt;br&gt;&#xA;उभयोः पक्षयोर्युक्तं वक्ष्यत्यर्थविनिश्चयम्&#x9;042c&lt;br&gt;&#xA;दुर्योधन उवाच&#x9;043&lt;br&gt;&#xA;निवर्तयिष्यति त्वासौ यदि क्षत्ता समेष्यति&#x9;043a&lt;br&gt;&#xA;निवृत्ते त्वयि राजेन्द्र मरिष्येऽहमसंशयम्&#x9;043c&lt;br&gt;&#xA;स मयि त्वं मृते राजन्विदुरेण सुखी भव&#x9;044a&lt;br&gt;&#xA;भोक्ष्यसे पृथिवीं कृत्स्नां किं मया त्वं करिष्यसि&#x9;044c&lt;br&gt;&#xA;वैशम्पायन उवाच&#x9;045&lt;br&gt;&#xA;आर्तवाक्यं तु तत्तस्य प्रणयोक्तं निशम्य सः&#x9;045a&lt;br&gt;&#xA;धृतराष्ट्रोऽब्रवीत्प्रेष्यान्दुर्योधनमते स्थितः&#x9;045c&lt;br&gt;&#xA;स्थूणासहस्रैर्बृहतीं शतद्वारां सभां मम&#x9;046a&lt;br&gt;&#xA;मनोरमां दर्शनीयामाशु कुर्वन्तु शिल्पिनः&#x9;046c&lt;br&gt;&#xA;ततः संस्तीर्य रत्नैस्तामक्षानावाप्य सर्वशः&#x9;047a&lt;br&gt;&#xA;सुकृतां सुप्रवेशां च निवेदयत मे शनैः&#x9;047c&lt;br&gt;&#xA;दुर्योधनस्य शान्त्यर्थमिति निश्चित्य भूमिपः&#x9;048a&lt;br&gt;&#xA;धृतराष्ट्रो महाराज प्राहिणोद्विदुराय वै&#x9;048c&lt;br&gt;&#xA;अपृष्ट्वा विदुरं ह्यस्य नासीत्कश्चिद्विनिश्चयः&#x9;049a&lt;br&gt;&#xA;द्यूतदोषांश्च जानन्स पुत्रस्नेहादकृष्यत&#x9;049c&lt;br&gt;&#xA;तच्छ्रुत्वा विदुरो धीमान्कलिद्वारमुपस्थितम्&#x9;050a&lt;br&gt;&#xA;विनाशमुखमुत्पन्नं धृतराष्ट्रमुपाद्रवत्&#x9;050c&lt;br&gt;&#xA;सोऽभिगम्य महात्मानं भ्राता भ्रातरमग्रजम्&#x9;051a&lt;br&gt;&#xA;मूर्ध्ना प्रणम्य चरणाविदं वचनमब्रवीत्&#x9;051c&lt;br&gt;&#xA;नाभिनन्दामि ते राजन्व्यवसायमिमं प्रभो&#x9;052a&lt;br&gt;&#xA;पुत्रैर्भेदो यथा न स्याद्द्यूतहेतोस्तथा कुरु&#x9;052c&lt;br&gt;&#xA;धृतराष्ट्र उवाच&#x9;053&lt;br&gt;&#xA;क्षत्तः पुत्रेषु पुत्रैर्मे कलहो न भविष्यति&#x9;053a&lt;br&gt;&#xA;दिवि देवाः प्रसादं नः करिष्यन्ति न संशयः&#x9;053c&lt;br&gt;&#xA;अशुभं वा शुभं वापि हितं वा यदि वाहितम्&#x9;054a&lt;br&gt;&#xA;प्रवर्ततां सुहृद्द्यूतं दिष्टमेतन्न संशयः&#x9;054c&lt;br&gt;&#xA;मयि सन्निहिते चैव भीष्मे च भरतर्षभे&#x9;055a&lt;br&gt;&#xA;अनयो दैवविहितो न कथञ्चिद्भविष्यति&#x9;055c&lt;br&gt;&#xA;गच्छ त्वं रथमास्थाय हयैर्वातसमैर्जवे&#x9;056a&lt;br&gt;&#xA;खाण्डवप्रस्थमद्यैव समानय युधिष्ठिरम्&#x9;056c&lt;br&gt;&#xA;न वार्यो व्यवसायो मे विदुरैतद्ब्रवीमि ते&#x9;057a&lt;br&gt;&#xA;दैवमेव परं मन्ये येनैतदुपपद्यते&#x9;057c&lt;br&gt;&#xA;इत्युक्तो विदुरो धीमान्नैतदस्तीति चिन्तयन्&#x9;058a&lt;br&gt;&#xA;आपगेयं महाप्राज्ञमभ्यगच्छत्सुदुःखितः&#x9;058c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/046/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/046/</guid>
      <description>&lt;p&gt;जनमेजय उवाच&#x9;001&lt;br&gt;&#xA;कथं समभवद्द्यूतं भ्रातॄणां तन्महात्ययम्&#x9;001a&lt;br&gt;&#xA;यत्र तद्व्यसनं प्राप्तं पाण्डवैर्मे पितामहैः&#x9;001c&lt;br&gt;&#xA;के च तत्र सभास्तारा राजानो ब्रह्मवित्तम&#x9;002a&lt;br&gt;&#xA;के चैनमन्वमोदन्त के चैनं प्रत्यषेधयन्&#x9;002c&lt;br&gt;&#xA;विस्तरेणैतदिच्छामि कथ्यमानं त्वया द्विज&#x9;003a&lt;br&gt;&#xA;मूलं ह्येतद्विनाशस्य पृथिव्या द्विजसत्तम&#x9;003c&lt;br&gt;&#xA;सूत उवाच&#x9;004&lt;br&gt;&#xA;एवमुक्तस्तदा राज्ञा व्यासशिष्यः प्रतापवान्&#x9;004a&lt;br&gt;&#xA;आचचक्षे यथावृत्तं तत्सर्वं सर्ववेदवित्&#x9;004c&lt;br&gt;&#xA;वैशम्पायन उवाच&#x9;005&lt;br&gt;&#xA;शृणु मे विस्तरेणेमां कथां भरतसत्तम&#x9;005a&lt;br&gt;&#xA;भूय एव महाराज यदि ते श्रवणे मतिः&#x9;005c&lt;br&gt;&#xA;विदुरस्य मतं ज्ञात्वा धृतराष्ट्रोऽम्बिकासुतः&#x9;006a&lt;br&gt;&#xA;दुर्योधनमिदं वाक्यमुवाच विजने पुनः&#x9;006c&lt;br&gt;&#xA;अलं द्यूतेन गान्धारे विदुरो न प्रशंसति&#x9;007a&lt;br&gt;&#xA;न ह्यसौ सुमहाबुद्धिरहितं नो वदिष्यति&#x9;007c&lt;br&gt;&#xA;हितं हि परमं मन्ये विदुरो यत्प्रभाषते&#x9;008a&lt;br&gt;&#xA;क्रियतां पुत्र तत्सर्वमेतन्मन्ये हितं तव&#x9;008c&lt;br&gt;&#xA;देवर्षिर्वासवगुरुर्देवराजाय धीमते&#x9;009a&lt;br&gt;&#xA;यत्प्राह शास्त्रं भगवान्बृहस्पतिरुदारधीः&#x9;009c&lt;br&gt;&#xA;तद्वेद विदुरः सर्वं सरहस्यं महाकविः&#x9;010a&lt;br&gt;&#xA;स्थितश्च वचने तस्य सदाहमपि पुत्रक&#x9;010c&lt;br&gt;&#xA;विदुरो वापि मेधावी कुरूणां प्रवरो मतः&#x9;011a&lt;br&gt;&#xA;उद्धवो वा महाबुद्धिर्वृष्णीनामर्चितो नृप&#x9;011c&lt;br&gt;&#xA;द्यूतेन तदलं पुत्र द्यूते भेदो हि दृश्यते&#x9;012a&lt;br&gt;&#xA;भेदे विनाशो राज्यस्य तत्पुत्र परिवर्जय&#x9;012c&lt;br&gt;&#xA;पित्रा मात्रा च पुत्रस्य यद्वै कार्यं परं स्मृतम्&#x9;013a&lt;br&gt;&#xA;प्राप्तस्त्वमसि तत्तात पितृपैतामहं पदम्&#x9;013c&lt;br&gt;&#xA;अधीतवान्कृती शास्त्रे लालितः सततं गृहे&#x9;014a&lt;br&gt;&#xA;भ्रातृज्येष्ठः स्थितो राज्ये विन्दसे किं न शोभनम्&#x9;014c&lt;br&gt;&#xA;पृथग्जनैरलभ्यं यद्भोजनाच्छादनं परम्&#x9;015a&lt;br&gt;&#xA;तत्प्राप्तोऽसि महाबाहो कस्माच्छोचसि पुत्रक&#x9;015c&lt;br&gt;&#xA;स्फीतं राष्ट्रं महाबाहो पितृपैतामहं महत्&#x9;016a&lt;br&gt;&#xA;नित्यमाज्ञापयन्भासि दिवि देवेश्वरो यथा&#x9;016c&lt;br&gt;&#xA;तस्य ते विदितप्रज्ञ शोकमूलमिदं कथम्&#x9;017a&lt;br&gt;&#xA;समुत्थितं दुःखतरं तन्मे शंसितुमर्हसि&#x9;017c&lt;br&gt;&#xA;दुर्योधन उवाच&#x9;018&lt;br&gt;&#xA;अश्नाम्याच्छादयामीति प्रपश्यन्पापपूरुषः&#x9;018a&lt;br&gt;&#xA;नामर्षं कुरुते यस्तु पुरुषः सोऽधमः स्मृतः&#x9;018c&lt;br&gt;&#xA;न मां प्रीणाति राजेन्द्र लक्ष्मीः साधारणा विभो&#x9;019a&lt;br&gt;&#xA;ज्वलितामिव कौन्तेये श्रियं दृष्ट्वा च विव्यथे&#x9;019c&lt;br&gt;&#xA;सर्वां हि पृथिवीं दृष्ट्वा युधिष्ठिरवशानुगाम्&#x9;020a&lt;br&gt;&#xA;स्थिरोऽस्मि योऽहं जीवामि दुःखादेतद्ब्रवीमि ते&#x9;020c&lt;br&gt;&#xA;आवर्जिता इवाभान्ति निघ्नाश्चैत्रकिकौकुराः&#x9;021a&lt;br&gt;&#xA;कारस्करा लोहजङ्घा युधिष्ठिरनिवेशने&#x9;021c&lt;br&gt;&#xA;हिमवत्सागरानूपाः सर्वरत्नाकरास्तथा&#x9;022a&lt;br&gt;&#xA;अन्त्याः सर्वे पर्युदस्ता युधिष्ठिरनिवेशने&#x9;022c&lt;br&gt;&#xA;ज्येष्ठोऽयमिति मां मत्वा श्रेष्ठश्चेति विशां पते&#x9;023a&lt;br&gt;&#xA;युधिष्ठिरेण सत्कृत्य युक्तो रत्नपरिग्रहे&#x9;023c&lt;br&gt;&#xA;उपस्थितानां रत्नानां श्रेष्ठानामर्घहारिणाम्&#x9;024a&lt;br&gt;&#xA;नादृश्यत परः प्रान्तो नापरस्तत्र भारत&#x9;024c&lt;br&gt;&#xA;न मे हस्तः समभवद्वसु तत्प्रतिगृह्णतः&#x9;025a&lt;br&gt;&#xA;प्रातिष्ठन्त मयि श्रान्ते गृह्य दूराहृतं वसु&#x9;025c&lt;br&gt;&#xA;कृतां बिन्दुसरोरत्नैर्मयेन स्फाटिकच्छदाम्&#x9;026a&lt;br&gt;&#xA;अपश्यं नलिनीं पूर्णामुदकस्येव भारत&#x9;026c&lt;br&gt;&#xA;वस्त्रमुत्कर्षति मयि प्राहसत्स वृकोदरः&#x9;027a&lt;br&gt;&#xA;शत्रोरृद्धिविशेषेण विमूढं रत्नवर्जितम्&#x9;027c&lt;br&gt;&#xA;तत्र स्म यदि शक्तः स्यां पातयेयं वृकोदरम्&#x9;028a&lt;br&gt;&#xA;सपत्नेनावहासो हि स मां दहति भारत&#x9;028c&lt;br&gt;&#xA;पुनश्च तादृशीमेव वापीं जलजशालिनीम्&#x9;029a&lt;br&gt;&#xA;मत्वा शिलासमां तोये पतितोऽस्मि नराधिप&#x9;029c&lt;br&gt;&#xA;तत्र मां प्राहसत्कृष्णः पार्थेन सह सस्वनम्&#x9;030a&lt;br&gt;&#xA;द्रौपदी च सह स्त्रीभिर्व्यथयन्ती मनो मम&#x9;030c&lt;br&gt;&#xA;क्लिन्नवस्त्रस्य च जले किङ्करा राजचोदिताः&#x9;031a&lt;br&gt;&#xA;ददुर्वासांसि मेऽन्यानि तच्च दुःखतरं मम&#x9;031c&lt;br&gt;&#xA;प्रलम्भं च शृणुष्वान्यं गदतो मे नराधिप&#x9;032a&lt;br&gt;&#xA;अद्वारेण विनिर्गच्छन्द्वारसंस्थानरूपिणा&#x9;032c&lt;br&gt;&#xA;अभिहत्य शिलां भूयो ललाटेनास्मि विक्षतः&#x9;032e&lt;br&gt;&#xA;तत्र मां यमजौ दूरादालोक्य ललितौ किल&#x9;033a&lt;br&gt;&#xA;बाहुभिः परिगृह्णीतां शोचन्तौ सहितावुभौ&#x9;033c&lt;br&gt;&#xA;उवाच सहदेवस्तु तत्र मां विस्मयन्निव&#x9;034a&lt;br&gt;&#xA;इदं द्वारमितो गच्छ राजन्निति पुनः पुनः&#x9;034c&lt;br&gt;&#xA;नामधेयानि रत्नानां पुरस्तान्न श्रुतानि मे&#x9;035a&lt;br&gt;&#xA;यानि दृष्टानि मे तस्यां मनस्तपति तच्च मे&#x9;035c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/047/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/047/</guid>
      <description>&lt;p&gt;दुर्योधन उवाच&#x9;001&lt;br&gt;&#xA;यन्मया पाण्डवानां तु दृष्टं तच्छृणु भारत&#x9;001a&lt;br&gt;&#xA;आहृतं भूमिपालैर्हि वसु मुख्यं ततस्ततः&#x9;001c&lt;br&gt;&#xA;न विन्दे दृढमात्मानं दृष्ट्वाहं तदरेर्धनम्&#x9;002a&lt;br&gt;&#xA;फलतो भूमितो वापि प्रतिपद्यस्व भारत&#x9;002c&lt;br&gt;&#xA;ऐडांश्चैलान्वार्षदंशाञ्जातरूपपरिष्कृतान्&#x9;003a&lt;br&gt;&#xA;प्रावाराजिनमुख्यांश्च काम्बोजः प्रददौ वसु&#x9;003c&lt;br&gt;&#xA;अश्वांस्तित्तिरिकल्माषांस्त्रिशतं शुकनासिकान्&#x9;004a&lt;br&gt;&#xA;उष्ट्रवामीस्त्रिशतं च पुष्टाः पीलुशमीङ्गुदैः&#x9;004c&lt;br&gt;&#xA;गोवासना ब्राह्मणाश्च दासमीयाश्च सर्वशः&#x9;005a&lt;br&gt;&#xA;प्रीत्यर्थं ते महाभागा धर्मराज्ञो महात्मनः&#x9;005c&lt;br&gt;&#xA;त्रिखर्वं बलिमादाय द्वारि तिष्ठन्ति वारिताः&#x9;005e&lt;br&gt;&#xA;कमण्डलूनुपादाय जातरूपमयाञ्शुभान्&#x9;006a&lt;br&gt;&#xA;एवं बलिं प्रदायाथ प्रवेशं लेभिरे ततः&#x9;006c&lt;br&gt;&#xA;शतं दासीसहस्राणां कार्पासिकनिवासिनाम्&#x9;007a&lt;br&gt;&#xA;श्यामास्तन्व्यो दीर्घकेश्यो हेमाभरणभूषिताः&#x9;007c&lt;br&gt;&#xA;शूद्रा विप्रोत्तमार्हाणि राङ्कवान्यजिनानि च&#x9;007e&lt;br&gt;&#xA;बलिं च कृत्स्नमादाय भरुकच्छनिवासिनः&#x9;008a&lt;br&gt;&#xA;उपनिन्युर्महाराज हयान्गान्धारदेशजान्&#x9;008c&lt;br&gt;&#xA;इन्द्रकृष्टैर्वर्तयन्ति धान्यैर्नदीमुखैश्च ये&#x9;009a&lt;br&gt;&#xA;समुद्रनिष्कुटे जाताः परिसिन्धु च मानवाः&#x9;009c&lt;br&gt;&#xA;ते वैरामाः पारदाश्च वङ्गाश्च कितवैः सह&#x9;010a&lt;br&gt;&#xA;विविधं बलिमादाय रत्नानि विविधानि च&#x9;010c&lt;br&gt;&#xA;अजाविकं गोहिरण्यं खरोष्ट्रं फलजं मधु&#x9;011a&lt;br&gt;&#xA;कम्बलान्विविधांश्चैव द्वारि तिष्ठन्ति वारिताः&#x9;011c&lt;br&gt;&#xA;प्राग्ज्योतिषाधिपः शूरो म्लेच्छानामधिपो बली&#x9;012a&lt;br&gt;&#xA;यनवैः सहितो राजा भगदत्तो महारथः&#x9;012c&lt;br&gt;&#xA;आजानेयान्हयाञ्शीघ्रानादायानिलरंहसः&#x9;013a&lt;br&gt;&#xA;बलिं च कृत्स्नमादाय द्वारि तिष्ठति वारितः&#x9;013c&lt;br&gt;&#xA;अश्मसारमयं भाण्डं शुद्धदन्तत्सरूनसीन्&#x9;014a&lt;br&gt;&#xA;प्राग्ज्योतिषोऽथ तद्दत्त्वा भगदत्तोऽव्रजत्तदा&#x9;014c&lt;br&gt;&#xA;द्व्यक्षांस्त्र्यक्षाल्ँललाटाक्षान्नानादिग्भ्यः समागतान्&#x9;015a&lt;br&gt;&#xA;औष्णीषाननिवासांश्च बाहुकान्पुरुषादकान्&#x9;015c&lt;br&gt;&#xA;एकपादांश्च तत्राहमपश्यं द्वारि वारितान्&#x9;016a&lt;br&gt;&#xA;बल्यर्थं ददतस्तस्मै हिरण्यं रजतं बहु&#x9;016c&lt;br&gt;&#xA;इन्द्रगोपकवर्णाभाञ्शुकवर्णान्मनोजवान्&#x9;017a&lt;br&gt;&#xA;तथैवेन्द्रायुधनिभान्सन्ध्याभ्रसदृशानपि&#x9;017c&lt;br&gt;&#xA;अनेकवर्णानारण्यान्गृहीत्वाश्वान्मनोजवान्&#x9;018a&lt;br&gt;&#xA;जातरूपमनर्घ्यं च ददुस्तस्यैकपादकाः&#x9;018c&lt;br&gt;&#xA;चीनान्हूणाञ्शकानोड्रान्पर्वतान्तरवासिनः&#x9;019a&lt;br&gt;&#xA;वार्ष्णेयान्हारहूणांश्च कृष्णान्हैमवतांस्तथा&#x9;019c&lt;br&gt;&#xA;न पारयाम्यभिगतान्विविधान्द्वारि वारितान्&#x9;020a&lt;br&gt;&#xA;बल्यर्थं ददतस्तस्य नानारूपाननेकशः&#x9;020c&lt;br&gt;&#xA;कृष्णग्रीवान्महाकायान्रासभाञ्शतपातिनः&#x9;021a&lt;br&gt;&#xA;आहार्षुर्दशसाहस्रान्विनीतान्दिक्षु विश्रुतान्&#x9;021c&lt;br&gt;&#xA;प्रमाणरागस्पर्शाढ्यं बाह्लीचीनसमुद्भवम्&#x9;022a&lt;br&gt;&#xA;और्णं च राङ्कवं चैव कीटजं पट्टजं तथा&#x9;022c&lt;br&gt;&#xA;कुट्टीकृतं तथैवान्यत्कमलाभं सहस्रशः&#x9;023a&lt;br&gt;&#xA;श्लक्ष्णं वस्त्रमकार्पासमाविकं मृदु चाजिनम्&#x9;023c&lt;br&gt;&#xA;निशितांश्चैव दीर्घासीनृष्टिशक्तिपरश्वधान्&#x9;024a&lt;br&gt;&#xA;अपरान्तसमुद्भूतांस्तथैव परशूञ्शितान्&#x9;024c&lt;br&gt;&#xA;रसान्गन्धांश्च विविधान्रत्नानि च सहस्रशः&#x9;025a&lt;br&gt;&#xA;बलिं च कृत्स्नमादाय द्वारि तिष्ठन्ति वारिताः&#x9;025c&lt;br&gt;&#xA;शकास्तुखाराः कङ्काश्च रोमशाः शृङ्गिणो नराः&#x9;026a&lt;br&gt;&#xA;महागमान्दूरगमान्गणितानर्बुदं हयान्&#x9;026c&lt;br&gt;&#xA;कोटिशश्चैव बहुशः सुवर्णं पद्मसम्मितम्&#x9;027a&lt;br&gt;&#xA;बलिमादाय विविधं द्वारि तिष्ठन्ति वारिताः&#x9;027c&lt;br&gt;&#xA;आसनानि महार्हाणि यानानि शयनानि च&#x9;028a&lt;br&gt;&#xA;मणिकाञ्चनचित्राणि गजदन्तमयानि च&#x9;028c&lt;br&gt;&#xA;रथांश्च विविधाकाराञ्जातरूपपरिष्कृतान्&#x9;029a&lt;br&gt;&#xA;हयैर्विनीतैः सम्पन्नान्वैयाघ्रपरिवारणान्&#x9;029c&lt;br&gt;&#xA;विचित्रांश्च परिस्तोमान्रत्नानि च सहस्रशः&#x9;030a&lt;br&gt;&#xA;नाराचानर्धनाराचाञ्शस्त्राणि विविधानि च&#x9;030c&lt;br&gt;&#xA;एतद्दत्त्वा महद्द्रव्यं पूर्वदेशाधिपो नृपः&#x9;031a&lt;br&gt;&#xA;प्रविष्टो यज्ञसदनं पाण्डवस्य महात्मनः&#x9;031c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/048/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/048/</guid>
      <description>&lt;p&gt;दुर्योधन उवाच&#x9;001&lt;br&gt;&#xA;दायं तु तस्मै विविधं शृणु मे गदतोऽनघ&#x9;001a&lt;br&gt;&#xA;यज्ञार्थं राजभिर्दत्तं महान्तं धनसञ्चयम्&#x9;001c&lt;br&gt;&#xA;मेरुमन्दरयोर्मध्ये शैलोदामभितो नदीम्&#x9;002a&lt;br&gt;&#xA;ये ते कीचकवेणूनां छायां रम्यामुपासते&#x9;002c&lt;br&gt;&#xA;खशा एकाशनाज्योहाः प्रदरा दीर्घवेणवः&#x9;003a&lt;br&gt;&#xA;पशुपाश्च कुणिन्दाश्च तङ्गणाः परतङ्गणाः&#x9;003c&lt;br&gt;&#xA;ते वै पिपीलिकं नाम वरदत्तं पिपीलिकैः&#x9;004a&lt;br&gt;&#xA;जातरूपं द्रोणमेयमहार्षुः पुञ्जशो नृपाः&#x9;004c&lt;br&gt;&#xA;कृष्णाल्ँललामांश्चमराञ्शुक्लांश्चान्याञ्शशिप्रभान्&#x9;005a&lt;br&gt;&#xA;हिमवत्पुष्पजं चैव स्वादु क्षौद्रं तथा बहु&#x9;005c&lt;br&gt;&#xA;उत्तरेभ्यः कुरुभ्यश्चाप्यपोढं माल्यमम्बुभिः&#x9;006a&lt;br&gt;&#xA;उत्तरादपि कैलासादोषधीः सुमहाबलाः&#x9;006c&lt;br&gt;&#xA;पार्वतीया बलिं चान्यमाहृत्य प्रणताः स्थिताः&#x9;007a&lt;br&gt;&#xA;अजातशत्रोर्नृपतेर्द्वारि तिष्ठन्ति वारिताः&#x9;007c&lt;br&gt;&#xA;ये परार्धे हिमवतः सूर्योदयगिरौ नृपाः&#x9;008a&lt;br&gt;&#xA;वारिषेणसमुद्रान्ते लोहित्यमभितश्च ये&#x9;008c&lt;br&gt;&#xA;फलमूलाशना ये च किराताश्चर्मवाससः&#x9;008e&lt;br&gt;&#xA;चन्दनागुरुकाष्ठानां भारान्कालीयकस्य च&#x9;009a&lt;br&gt;&#xA;चर्मरत्नसुवर्णानां गन्धानां चैव राशयः&#x9;009c&lt;br&gt;&#xA;कैरातिकानामयुतं दासीनां च विशां पते&#x9;010a&lt;br&gt;&#xA;आहृत्य रमणीयार्थान्दूरजान्मृगपक्षिणः&#x9;010c&lt;br&gt;&#xA;निचितं पर्वतेभ्यश्च हिरण्यं भूरिवर्चसम्&#x9;011a&lt;br&gt;&#xA;बलिं च कृत्स्नमादाय द्वारि तिष्ठन्ति वारिताः&#x9;011c&lt;br&gt;&#xA;कायव्या दरदा दार्वाः शूरा वैयमकास्तथा&#x9;012a&lt;br&gt;&#xA;औदुम्बरा दुर्विभागाः पारदा बाह्लिकैः सह&#x9;012c&lt;br&gt;&#xA;काश्मीराः कुन्दमानाश्च पौरका हंसकायनाः&#x9;013a&lt;br&gt;&#xA;शिबित्रिगर्तयौधेया राजन्या मद्रकेकयाः&#x9;013c&lt;br&gt;&#xA;अम्बष्ठाः कौकुरास्तार्क्ष्या वस्त्रपाः पह्लवैः सह&#x9;014a&lt;br&gt;&#xA;वसातयः समौलेयाः सह क्षुद्रकमालवैः&#x9;014c&lt;br&gt;&#xA;शौण्डिकाः कुक्कुराश्चैव शकाश्चैव विशां पते&#x9;015a&lt;br&gt;&#xA;अङ्गा वङ्गाश्च पुण्ड्राश्च शानवत्या गयास्तथा&#x9;015c&lt;br&gt;&#xA;सुजातयः श्रेणिमन्तः श्रेयांसः शस्त्रपाणयः&#x9;016a&lt;br&gt;&#xA;आहार्षुः क्षत्रिया वित्तं शतशोऽजातशत्रवे&#x9;016c&lt;br&gt;&#xA;वङ्गाः कलिङ्गपतयस्ताम्रलिप्ताः सपुण्ड्रकाः&#x9;017a&lt;br&gt;&#xA;दुकूलं कौशिकं चैव पत्रोर्णं प्रावरानपि&#x9;017c&lt;br&gt;&#xA;तत्र स्म द्वारपालैस्ते प्रोच्यन्ते राजशासनात्&#x9;018a&lt;br&gt;&#xA;कृतकाराः सुबलयस्ततो द्वारमवाप्स्यथ&#x9;018c&lt;br&gt;&#xA;ईषादन्तान्हेमकक्षान्पद्मवर्णान्कुथावृतान्&#x9;019a&lt;br&gt;&#xA;शैलाभान्नित्यमत्तांश्च अभितः काम्यकं सरः&#x9;019c&lt;br&gt;&#xA;दत्त्वैकैको दशशतान्कुञ्जरान्कवचावृतान्&#x9;020a&lt;br&gt;&#xA;क्षमावतः कुलीनांश्च द्वारेण प्राविशंस्ततः&#x9;020c&lt;br&gt;&#xA;एते चान्ये च बहवो गणा दिग्भ्यः समागताः&#x9;021a&lt;br&gt;&#xA;अन्यैश्चोपाहृतान्यत्र रत्नानीह महात्मभिः&#x9;021c&lt;br&gt;&#xA;राजा चित्ररथो नाम गन्धर्वो वासवानुगः&#x9;022a&lt;br&gt;&#xA;शतानि चत्वार्यददद्धयानां वातरंहसाम्&#x9;022c&lt;br&gt;&#xA;तुम्बुरुस्तु प्रमुदितो गन्धर्वो वाजिनां शतम्&#x9;023a&lt;br&gt;&#xA;आम्रपत्रसवर्णानामददद्धेममालिनाम्&#x9;023c&lt;br&gt;&#xA;कृती तु राजा कौरव्य शूकराणां विशां पते&#x9;024a&lt;br&gt;&#xA;अददद्गजरत्नानां शतानि सुबहून्यपि&#x9;024c&lt;br&gt;&#xA;विराटेन तु मत्स्येन बल्यर्थं हेममालिनाम्&#x9;025a&lt;br&gt;&#xA;कुञ्जराणां सहस्रे द्वे मत्तानां समुपाहृते&#x9;025c&lt;br&gt;&#xA;पांशुराष्ट्राद्वसुदानो राजा षड्विंशतिं गजान्&#x9;026a&lt;br&gt;&#xA;अश्वानां च सहस्रे द्वे राजन्काञ्चनमालिनाम्&#x9;026c&lt;br&gt;&#xA;जवसत्त्वोपपन्नानां वयःस्थानां नराधिप&#x9;027a&lt;br&gt;&#xA;बलिं च कृत्स्नमादाय पाण्डवेभ्यो न्यवेदयत्&#x9;027c&lt;br&gt;&#xA;यज्ञसेनेन दासीनां सहस्राणि चतुर्दश&#x9;028a&lt;br&gt;&#xA;दासानामयुतं चैव सदाराणां विशां पते&#x9;028c&lt;br&gt;&#xA;गजयुक्ता महाराज रथाः षड्विंशतिस्तथा&#x9;029a&lt;br&gt;&#xA;राज्यं च कृत्स्नं पार्थेभ्यो यज्ञार्थं वै निवेदितम्&#x9;029c&lt;br&gt;&#xA;समुद्रसारं वैडूर्यं मुक्ताः शङ्खांस्तथैव च&#x9;030a&lt;br&gt;&#xA;शतशश्च कुथांस्तत्र सिंहलाः समुपाहरन्&#x9;030c&lt;br&gt;&#xA;संवृता मणिचीरैस्तु श्यामास्ताम्रान्तलोचनाः&#x9;031a&lt;br&gt;&#xA;तान्गृहीत्वा नरास्तत्र द्वारि तिष्ठन्ति वारिताः&#x9;031c&lt;br&gt;&#xA;प्रीत्यर्थं ब्राह्मणाश्चैव क्षत्रियाश्च विनिर्जिताः&#x9;032a&lt;br&gt;&#xA;उपाजह्रुर्विशश्चैव शूद्राः शुश्रूषवोऽपि च&#x9;032c&lt;br&gt;&#xA;प्रीत्या च बहुमानाच्च अभ्यगच्छन्युधिष्ठिरम्&#x9;032e&lt;br&gt;&#xA;सर्वे म्लेच्छाः सर्ववर्णा आदिमध्यान्तजास्तथा&#x9;033a&lt;br&gt;&#xA;नानादेशसमुत्थैश्च नानाजातिभिरागतैः&#x9;033c&lt;br&gt;&#xA;पर्यस्त इव लोकोऽयं युधिष्ठिरनिवेशने&#x9;033e&lt;br&gt;&#xA;उच्चावचानुपग्राहान्राजभिः प्रहितान्बहून्&#x9;034a&lt;br&gt;&#xA;शत्रूणां पश्यतो दुःखान्मुमूर्षा मेऽद्य जायते&#x9;034c&lt;br&gt;&#xA;भृत्यास्तु ये पाण्डवानां तांस्ते वक्ष्यामि भारत&#x9;035a&lt;br&gt;&#xA;येषामामं च पक्वं च संविधत्ते युधिष्ठिरः&#x9;035c&lt;br&gt;&#xA;अयुतं त्रीणि पद्मानि गजारोहाः ससादिनः&#x9;036a&lt;br&gt;&#xA;रथानामर्बुदं चापि पादाता बहवस्तथा&#x9;036c&lt;br&gt;&#xA;प्रमीयमाणमारब्धं पच्यमानं तथैव च&#x9;037a&lt;br&gt;&#xA;विसृज्यमानं चान्यत्र पुण्याहस्वन एव च&#x9;037c&lt;br&gt;&#xA;नाभुक्तवन्तं नाहृष्टं नासुभिक्षं कथञ्चन&#x9;038a&lt;br&gt;&#xA;अपश्यं सर्ववर्णानां युधिष्ठिरनिवेशने&#x9;038c&lt;br&gt;&#xA;अष्टाशीतिसहस्राणि स्नातका गृहमेधिनः&#x9;039a&lt;br&gt;&#xA;त्रिंशद्दासीक एकैको यान्बिभर्ति युधिष्ठिरः&#x9;039c&lt;br&gt;&#xA;सुप्रीताः परितुष्टाश्च तेऽप्याशंसन्त्यरिक्षयम्&#x9;039e&lt;br&gt;&#xA;दशान्यानि सहस्राणि यतीनामूर्ध्वरेतसाम्&#x9;040a&lt;br&gt;&#xA;भुञ्जते रुक्मपात्रीषु युधिष्ठिरनिवेशने&#x9;040c&lt;br&gt;&#xA;भुक्ताभुक्तं कृताकृतं सर्वमाकुब्जवामनम्&#x9;041a&lt;br&gt;&#xA;अभुञ्जाना याज्ञसेनी प्रत्यवैक्षद्विशां पते&#x9;041c&lt;br&gt;&#xA;द्वौ करं न प्रयच्छेतां कुन्तीपुत्राय भारत&#x9;042a&lt;br&gt;&#xA;वैवाहिकेन पाञ्चालाः सख्येनान्धकवृष्णयः&#x9;042c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/049/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/049/</guid>
      <description>&lt;p&gt;दुर्योधन उवाच&#x9;001&lt;br&gt;&#xA;आर्यास्तु ये वै राजानः सत्यसन्धा महाव्रताः&#x9;001a&lt;br&gt;&#xA;पर्याप्तविद्या वक्तारो वेदान्तावभृथाप्लुताः&#x9;001c&lt;br&gt;&#xA;धृतिमन्तो ह्रीनिषेधा धर्मात्मानो यशस्विनः&#x9;002a&lt;br&gt;&#xA;मूर्धाभिषिक्तास्ते चैनं राजानः पर्युपासते&#x9;002c&lt;br&gt;&#xA;दक्षिणार्थं समानीता राजभिः कांस्यदोहनाः&#x9;003a&lt;br&gt;&#xA;आरण्या बहुसाहस्रा अपश्यं तत्र तत्र गाः&#x9;003c&lt;br&gt;&#xA;आजह्रुस्तत्र सत्कृत्य स्वयमुद्यम्य भारत&#x9;004a&lt;br&gt;&#xA;अभिषेकार्थमव्यग्रा भाण्डमुच्चावचं नृपाः&#x9;004c&lt;br&gt;&#xA;बाह्लीको रथमाहार्षीज्जाम्बूनदपरिष्कृतम्&#x9;005a&lt;br&gt;&#xA;सुदक्षिणस्तं युयुजे श्वेतैः काम्बोजजैर्हयैः&#x9;005c&lt;br&gt;&#xA;सुनीथोऽप्रतिमं तस्य अनुकर्षं महायशाः&#x9;006a&lt;br&gt;&#xA;ध्वजं चेदिपतिः क्षिप्रमहार्षीत्स्वयमुद्यतम्&#x9;006c&lt;br&gt;&#xA;दाक्षिणात्यः सन्नहनं स्रगुष्णीषे च मागधः&#x9;007a&lt;br&gt;&#xA;वसुदानो महेष्वासो गजेन्द्रं षष्टिहायनम्&#x9;007c&lt;br&gt;&#xA;मत्स्यस्त्वक्षानवाबध्नादेकलव्य उपानहौ&#x9;008a&lt;br&gt;&#xA;आवन्त्यस्त्वभिषेकार्थमापो बहुविधास्तथा&#x9;008c&lt;br&gt;&#xA;चेकितान उपासङ्गं धनुः काश्य उपाहरत्&#x9;009a&lt;br&gt;&#xA;असिं रुक्मत्सरुं शल्यः शैक्यं काञ्चनभूषणम्&#x9;009c&lt;br&gt;&#xA;अभ्यषिञ्चत्ततो धौम्यो व्यासश्च सुमहातपाः&#x9;010a&lt;br&gt;&#xA;नारदं वै पुरस्कृत्य देवलं चासितं मुनिम्&#x9;010c&lt;br&gt;&#xA;प्रीतिमन्त उपातिष्ठन्नभिषेकं महर्षयः&#x9;011a&lt;br&gt;&#xA;जामदग्न्येन सहितास्तथान्ये वेदपारगाः&#x9;011c&lt;br&gt;&#xA;अभिजग्मुर्महात्मानं मन्त्रवद्भूरिदक्षिणम्&#x9;012a&lt;br&gt;&#xA;महेन्द्रमिव देवेन्द्रं दिवि सप्तर्षयो यथा&#x9;012c&lt;br&gt;&#xA;अधारयच्छत्रमस्य सात्यकिः सत्यविक्रमः&#x9;013a&lt;br&gt;&#xA;धनञ्जयश्च व्यजने भीमसेनश्च पाण्डवः&#x9;013c&lt;br&gt;&#xA;उपागृह्णाद्यमिन्द्राय पुराकल्पे प्रजापतिः&#x9;014a&lt;br&gt;&#xA;तमस्मै शङ्खमाहार्षीद्वारुणं कलशोदधिः&#x9;014c&lt;br&gt;&#xA;सिक्तं निष्कसहस्रेण सुकृतं विश्वकर्मणा&#x9;015a&lt;br&gt;&#xA;तेनाभिषिक्तः कृष्णेन तत्र मे कश्मलोऽभवत्&#x9;015c&lt;br&gt;&#xA;गच्छन्ति पूर्वादपरं समुद्रं चापि दक्षिणम्&#x9;016a&lt;br&gt;&#xA;उत्तरं तु न गच्छन्ति विना तात पतत्रिभिः&#x9;016c&lt;br&gt;&#xA;तत्र स्म दध्मुः शतशः शङ्खान्मङ्गल्यकारणात्&#x9;017a&lt;br&gt;&#xA;प्राणदंस्ते समाध्मातास्तत्र रोमाणि मेऽहृषन्&#x9;017c&lt;br&gt;&#xA;प्रणता भूमिपाश्चापि पेतुर्हीनाः स्वतेजसा&#x9;018a&lt;br&gt;&#xA;धृष्टद्युम्नः पाण्डवाश्च सात्यकिः केशवोऽष्टमः&#x9;018c&lt;br&gt;&#xA;सत्त्वस्थाः शौर्यसम्पन्ना अन्योन्यप्रियकारिणः&#x9;019a&lt;br&gt;&#xA;विसञ्ज्ञान्भूमिपान्दृष्ट्वा मां च ते प्राहसंस्तदा&#x9;019c&lt;br&gt;&#xA;ततः प्रहृष्टो बीभत्सुः प्रादाद्धेमविषाणिनाम्&#x9;020a&lt;br&gt;&#xA;शतान्यनडुहां पञ्च द्विजमुख्येषु भारत&#x9;020c&lt;br&gt;&#xA;नैवं शम्बरहन्ताभूद्यौवनाश्वो मनुर्न च&#x9;021a&lt;br&gt;&#xA;न च राजा पृथुर्वैन्यो न चाप्यासीद्भगीरथः&#x9;021c&lt;br&gt;&#xA;यथातिमात्रं कौन्तेयः श्रिया परमया युतः&#x9;022a&lt;br&gt;&#xA;राजसूयमवाप्यैवं हरिश्चन्द्र इव प्रभुः&#x9;022c&lt;br&gt;&#xA;एतां दृष्ट्वा श्रियं पार्थे हरिश्चन्द्रे यथा विभो&#x9;023a&lt;br&gt;&#xA;कथं नु जीवितं श्रेयो मम पश्यसि भारत&#x9;023c&lt;br&gt;&#xA;अन्धेनेव युगं नद्धं विपर्यस्तं नराधिप&#x9;024a&lt;br&gt;&#xA;कनीयांसो विवर्धन्ते ज्येष्ठा हीयन्ति भारत&#x9;024c&lt;br&gt;&#xA;एवं दृष्ट्वा नाभिविन्दामि शर्म परीक्षमाणोऽपि कुरुप्रवीर&#x9;025a&lt;br&gt;&#xA;तेनाहमेवं कृशतां गतश्च विवर्णतां चैव सशोकतां च&#x9;025c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/050/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/050/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;त्वं वै ज्येष्ठो ज्यैष्ठिनेयः पुत्र मा पाण्डवान्द्विषः&#x9;001a&lt;br&gt;&#xA;द्वेष्टा ह्यसुखमादत्ते यथैव निधनं तथा&#x9;001c&lt;br&gt;&#xA;अव्युत्पन्नं समानार्थं तुल्यमित्रं युधिष्ठिरम्&#x9;002a&lt;br&gt;&#xA;अद्विषन्तं कथं द्विष्यात्त्वादृशो भरतर्षभ&#x9;002c&lt;br&gt;&#xA;तुल्याभिजनवीर्यश्च कथं भ्रातुः श्रियं नृप&#x9;003a&lt;br&gt;&#xA;पुत्र कामयसे मोहान्मैवं भूः शाम्य साध्विह&#x9;003c&lt;br&gt;&#xA;अथ यज्ञविभूतिं तां काङ्क्षसे भरतर्षभ&#x9;004a&lt;br&gt;&#xA;ऋत्विजस्तव तन्वन्तु सप्ततन्तुं महाध्वरम्&#x9;004c&lt;br&gt;&#xA;आहरिष्यन्ति राजानस्तवापि विपुलं धनम्&#x9;005a&lt;br&gt;&#xA;प्रीत्या च बहुमानाच्च रत्नान्याभरणानि च&#x9;005c&lt;br&gt;&#xA;अनर्थाचरितं तात परस्वस्पृहणं भृशम्&#x9;006a&lt;br&gt;&#xA;स्वसन्तुष्टः स्वधर्मस्थो यः स वै सुखमेधते&#x9;006c&lt;br&gt;&#xA;अव्यापारः परार्थेषु नित्योद्योगः स्वकर्मसु&#x9;007a&lt;br&gt;&#xA;उद्यमो रक्षणे स्वेषामेतद्वैभवलक्षणम्&#x9;007c&lt;br&gt;&#xA;विपत्तिष्वव्यथो दक्षो नित्यमुत्थानवान्नरः&#x9;008a&lt;br&gt;&#xA;अप्रमत्तो विनीतात्मा नित्यं भद्राणि पश्यति&#x9;008c&lt;br&gt;&#xA;अन्तर्वेद्यां ददद्वित्तं कामाननुभवन्प्रियान्&#x9;009a&lt;br&gt;&#xA;क्रीडन्स्त्रीभिर्निरातङ्कः प्रशाम्य भरतर्षभ&#x9;009c&lt;br&gt;&#xA;दुर्योधन उवाच&#x9;010&lt;br&gt;&#xA;जानन्वै मोहयसि मां नावि नौरिव संयता&#x9;010a&lt;br&gt;&#xA;स्वार्थे किं नावधानं ते उताहो द्वेष्टि मां भवान्&#x9;010c&lt;br&gt;&#xA;न सन्तीमे धार्तराष्ट्रा येषां त्वमनुशासिता&#x9;011a&lt;br&gt;&#xA;भविष्यमर्थमाख्यासि सदा त्वं कृत्यमात्मनः&#x9;011c&lt;br&gt;&#xA;परप्रणेयोऽग्रणीर्हि यश्च मार्गात्प्रमुह्यति&#x9;012a&lt;br&gt;&#xA;पन्थानमनुगच्छेयुः कथं तस्य पदानुगाः&#x9;012c&lt;br&gt;&#xA;राजन्परिगतप्रज्ञो वृद्धसेवी जितेन्द्रियः&#x9;013a&lt;br&gt;&#xA;प्रतिपन्नान्स्वकार्येषु सम्मोहयसि नो भृशम्&#x9;013c&lt;br&gt;&#xA;लोकवृत्ताद्राजवृत्तमन्यदाह बृहस्पतिः&#x9;014a&lt;br&gt;&#xA;तस्माद्राज्ञा प्रयत्नेन स्वार्थश्चिन्त्यः सदैव हि&#x9;014c&lt;br&gt;&#xA;क्षत्रियस्य महाराज जये वृत्तिः समाहिता&#x9;015a&lt;br&gt;&#xA;स वै धर्मोऽस्त्वधर्मो वा स्ववृत्तौ भरतर्षभ&#x9;015c&lt;br&gt;&#xA;प्रकालयेद्दिशः सर्वाः प्रतोदेनेव सारथिः&#x9;016a&lt;br&gt;&#xA;प्रत्यमित्रश्रियं दीप्तां बुभूषुर्भरतर्षभ&#x9;016c&lt;br&gt;&#xA;प्रच्छन्नो वा प्रकाशो वा यो योगो रिपुबान्धनः&#x9;017a&lt;br&gt;&#xA;तद्वै शस्त्रं शस्त्रविदां न शस्त्रं छेदनं स्मृतम्&#x9;017c&lt;br&gt;&#xA;असन्तोषः श्रियो मूलं तस्मात्तं कामयाम्यहम्&#x9;018a&lt;br&gt;&#xA;समुच्छ्रये यो यतते स राजन्परमो नयी&#x9;018c&lt;br&gt;&#xA;ममत्वं हि न कर्तव्यमैश्वर्ये वा धनेऽपि वा&#x9;019a&lt;br&gt;&#xA;पूर्वावाप्तं हरन्त्यन्ये राजधर्मं हि तं विदुः&#x9;019c&lt;br&gt;&#xA;अद्रोहे समयं कृत्वा चिच्छेद नमुचेः शिरः&#x9;020a&lt;br&gt;&#xA;शक्रः सा हि मता तस्य रिपौ वृत्तिः सनातनी&#x9;020c&lt;br&gt;&#xA;द्वावेतौ ग्रसते भूमिः सर्पो बिलशयानिव&#x9;021a&lt;br&gt;&#xA;राजानं चाविरोद्धारं ब्राह्मणं चाप्रवासिनम्&#x9;021c&lt;br&gt;&#xA;नास्ति वै जातितः शत्रुः पुरुषस्य विशां पते&#x9;022a&lt;br&gt;&#xA;येन साधारणी वृत्तिः स शत्रुर्नेतरो जनः&#x9;022c&lt;br&gt;&#xA;शत्रुपक्षं समृध्यन्तं यो मोहात्समुपेक्षते&#x9;023a&lt;br&gt;&#xA;व्याधिराप्यायित इव तस्य मूलं छिनत्ति सः&#x9;023c&lt;br&gt;&#xA;अल्पोऽपि ह्यरिरत्यन्तं वर्धमानपराक्रमः&#x9;024a&lt;br&gt;&#xA;वल्मीको मूलज इव ग्रसते वृक्षमन्तिकात्&#x9;024c&lt;br&gt;&#xA;आजमीढ रिपोर्लक्ष्मीर्मा ते रोचिष्ट भारत&#x9;025a&lt;br&gt;&#xA;एष भारः सत्त्ववतां नयः शिरसि धिष्ठितः&#x9;025c&lt;br&gt;&#xA;जन्मवृद्धिमिवार्थानां यो वृद्धिमभिकाङ्क्षते&#x9;026a&lt;br&gt;&#xA;एधते ज्ञातिषु स वै सद्योवृद्धिर्हि विक्रमः&#x9;026c&lt;br&gt;&#xA;नाप्राप्य पाण्डवैश्वर्यं संशयो मे भविष्यति&#x9;027a&lt;br&gt;&#xA;अवाप्स्ये वा श्रियं तां हि शेष्ये वा निहतो युधि&#x9;027c&lt;br&gt;&#xA;अतादृशस्य किं मेऽद्य जीवितेन विशां पते&#x9;028a&lt;br&gt;&#xA;वर्धन्ते पाण्डवा नित्यं वयं तु स्थिरवृद्धयः&#x9;028c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/051/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/051/</guid>
      <description>&lt;p&gt;शकुनिरुवाच&#x9;001&lt;br&gt;&#xA;यां त्वमेतां श्रियं दृष्ट्वा पाण्डुपुत्रे युधिष्ठिरे&#x9;001a&lt;br&gt;&#xA;तप्यसे तां हरिष्यामि द्यूतेनाहूयतां परः&#x9;001c&lt;br&gt;&#xA;अगत्वा संशयमहमयुद्ध्वा च चमूमुखे&#x9;002a&lt;br&gt;&#xA;अक्षान्क्षिपन्नक्षतः सन्विद्वानविदुषो जये&#x9;002c&lt;br&gt;&#xA;ग्लहान्धनूंषि मे विद्धि शरानक्षांश्च भारत&#x9;003a&lt;br&gt;&#xA;अक्षाणां हृदयं मे ज्यां रथं विद्धि ममास्तरम्&#x9;003c&lt;br&gt;&#xA;दुर्योधन उवाच&#x9;004&lt;br&gt;&#xA;अयमुत्सहते राजञ्श्रियमाहर्तुमक्षवित्&#x9;004a&lt;br&gt;&#xA;द्यूतेन पाण्डुपुत्रेभ्यस्तत्तुभ्यं तात रोचताम्&#x9;004c&lt;br&gt;&#xA;धृतराष्ट्र उवाच&#x9;005&lt;br&gt;&#xA;स्थितोऽस्मि शासने भ्रातुर्विदुरस्य महात्मनः&#x9;005a&lt;br&gt;&#xA;तेन सङ्गम्य वेत्स्यामि कार्यस्यास्य विनिश्चयम्&#x9;005c&lt;br&gt;&#xA;दुर्योधन उवाच&#x9;006&lt;br&gt;&#xA;विहनिष्यति ते बुद्धिं विदुरो मुक्तसंशयः&#x9;006a&lt;br&gt;&#xA;पाण्डवानां हिते युक्तो न तथा मम कौरव&#x9;006c&lt;br&gt;&#xA;नारभेत्परसामर्थ्यात्पुरुषः कार्यमात्मनः&#x9;007a&lt;br&gt;&#xA;मतिसाम्यं द्वयोर्नास्ति कार्येषु कुरुनन्दन&#x9;007c&lt;br&gt;&#xA;भयं परिहरन्मन्द आत्मानं परिपालयन्&#x9;008a&lt;br&gt;&#xA;वर्षासु क्लिन्नकटवत्तिष्ठन्नेवावसीदति&#x9;008c&lt;br&gt;&#xA;न व्याधयो नापि यमः श्रेयःप्राप्तिं प्रतीक्षते&#x9;009a&lt;br&gt;&#xA;यावदेव भवेत्कल्पस्तावच्छ्रेयः समाचरेत्&#x9;009c&lt;br&gt;&#xA;धृतराष्ट्र उवाच&#x9;010&lt;br&gt;&#xA;सर्वथा पुत्र बलिभिर्विग्रहं ते न रोचये&#x9;010a&lt;br&gt;&#xA;वैरं विकारं सृजति तद्वै शस्त्रमनायसम्&#x9;010c&lt;br&gt;&#xA;अनर्थमर्थं मन्यसे राजपुत्र सङ्ग्रन्थनं कलहस्यातिघोरम्&#x9;011a&lt;br&gt;&#xA;तद्वै प्रवृत्तं तु यथा कथञ्चिद्विमोक्षयेच्चाप्यसिसायकांश्च&#x9;011c&lt;br&gt;&#xA;दुर्योधन उवाच&#x9;012&lt;br&gt;&#xA;द्यूते पुराणैर्व्यवहारः प्रणीतस्तत्रात्ययो नास्ति न सम्प्रहारः&#x9;012a&lt;br&gt;&#xA;तद्रोचतां शकुनेर्वाक्यमद्य सभां क्षिप्रं त्वमिहाज्ञापयस्व&#x9;012c&lt;br&gt;&#xA;स्वर्गद्वारं दीव्यतां नो विशिष्टं तद्वर्तिनां चापि तथैव युक्तम्&#x9;013a&lt;br&gt;&#xA;भवेदेवं ह्यात्मना तुल्यमेव दुरोदरं पाण्डवैस्त्वं कुरुष्व&#x9;013c&lt;br&gt;&#xA;धृतराष्ट्र उवाच&#x9;014&lt;br&gt;&#xA;वाक्यं न मे रोचते यत्त्वयोक्तं यत्ते प्रियं तत्क्रियतां नरेन्द्र&#x9;014a&lt;br&gt;&#xA;पश्चात्तप्स्यसे तदुपाक्रम्य वाक्यं न हीदृशं भावि वचो हि धर्म्यम्&#x9;014c&lt;br&gt;&#xA;दृष्टं ह्येतद्विदुरेणैवमेव सर्वं पूर्वं बुद्धिविद्यानुगेन&#x9;015a&lt;br&gt;&#xA;तदेवैतदवशस्याभ्युपैति महद्भयं क्षत्रियबीजघाति&#x9;015c&lt;br&gt;&#xA;वैशम्पायन उवाच&#x9;016&lt;br&gt;&#xA;एवमुक्त्वा धृतराष्ट्रो मनीषी दैवं मत्वा परमं दुस्तरं च&#x9;016a&lt;br&gt;&#xA;शशासोच्चैः पुरुषान्पुत्रवाक्ये स्थितो राजा दैवसम्मूढचेताः&#x9;016c&lt;br&gt;&#xA;सहस्रस्तम्भां हेमवैडूर्यचित्रां शतद्वारां तोरणस्फाटिशृङ्गाम्&#x9;017a&lt;br&gt;&#xA;सभामग्र्यां क्रोशमात्रायतां मे तद्विस्तारामाशु कुर्वन्तु युक्ताः&#x9;017c&lt;br&gt;&#xA;श्रुत्वा तस्य त्वरिता निर्विशङ्काः प्राज्ञा दक्षास्तां तथा चक्रुराशु&#x9;018a&lt;br&gt;&#xA;सर्वद्रव्याण्युपजह्रुः सभायां सहस्रशः शिल्पिनश्चापि युक्ताः&#x9;018c&lt;br&gt;&#xA;कालेनाल्पेनाथ निष्ठां गतां तां सभां रम्यां बहुरत्नां विचित्राम्&#x9;019a&lt;br&gt;&#xA;चित्रैर्हैमैरासनैरभ्युपेतामाचख्युस्ते तस्य राज्ञः प्रतीताः&#x9;019c&lt;br&gt;&#xA;ततो विद्वान्विदुरं मन्त्रिमुख्यमुवाचेदं धृतराष्ट्रो नरेन्द्रः&#x9;020a&lt;br&gt;&#xA;युधिष्ठिरं राजपुत्रं हि गत्वा मद्वाक्येन क्षिप्रमिहानयस्व&#x9;020c&lt;br&gt;&#xA;सभेयं मे बहुरत्ना विचित्रा शय्यासनैरुपपन्ना महार्हैः&#x9;021a&lt;br&gt;&#xA;सा दृश्यतां भ्रातृभिः सार्धमेत्य सुहृद्द्यूतं वर्ततामत्र चेति&#x9;021c&lt;br&gt;&#xA;मतमाज्ञाय पुत्रस्य धृतराष्ट्रो नराधिपः&#x9;022a&lt;br&gt;&#xA;मत्वा च दुस्तरं दैवमेतद्राजा चकार ह&#x9;022c&lt;br&gt;&#xA;अन्यायेन तथोक्तस्तु विदुरो विदुषां वरः&#x9;023a&lt;br&gt;&#xA;नाभ्यनन्दद्वचो भ्रातुर्वचनं चेदमब्रवीत्&#x9;023c&lt;br&gt;&#xA;नाभिनन्दामि नृपते प्रैषमेतं मैवं कृथाः कुलनाशाद्बिभेमि&#x9;024a&lt;br&gt;&#xA;पुत्रैर्भिन्नैः कलहस्ते ध्रुवं स्यादेतच्छङ्के द्यूतकृते नरेन्द्र&#x9;024c&lt;br&gt;&#xA;धृतराष्ट्र उवाच&#x9;025&lt;br&gt;&#xA;नेह क्षत्तः कलहस्तप्स्यते मां न चेद्दैवं प्रतिलोमं भविष्यत्&#x9;025a&lt;br&gt;&#xA;धात्रा तु दिष्टस्य वशे किलेदं सर्वं जगच्चेष्टति न स्वतन्त्रम्&#x9;025c&lt;br&gt;&#xA;तदद्य विदुर प्राप्य राजानं मम शासनात्&#x9;026a&lt;br&gt;&#xA;क्षिप्रमानय दुर्धर्षं कुन्तीपुत्रं युधिष्ठिरम्&#x9;026c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/052/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/052/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;ततः प्रायाद्विदुरोऽश्वैरुदारैर्महाजवैर्बलिभिः साधुदान्तैः&#x9;001a&lt;br&gt;&#xA;बलान्नियुक्तो धृतराष्ट्रेण राज्ञा मनीषिणां पाण्डवानां सकाशम्&#x9;001c&lt;br&gt;&#xA;सोऽभिपत्य तदध्वानमासाद्य नृपतेः पुरम्&#x9;002a&lt;br&gt;&#xA;प्रविवेश महाबुद्धिः पूज्यमानो द्विजातिभिः&#x9;002c&lt;br&gt;&#xA;स राजगृहमासाद्य कुबेरभवनोपमम्&#x9;003a&lt;br&gt;&#xA;अभ्यगच्छत धर्मात्मा धर्मपुत्रं युधिष्ठिरम्&#x9;003c&lt;br&gt;&#xA;तं वै राजा सत्यधृतिर्महात्मा अजातशत्रुर्विदुरं यथावत्&#x9;004a&lt;br&gt;&#xA;पूजापूर्वं प्रतिगृह्याजमीढस्ततोऽपृच्छद्धृतराष्ट्रं सपुत्रम्&#x9;004c&lt;br&gt;&#xA;युधिष्ठिर उवाच&#x9;005&lt;br&gt;&#xA;विज्ञायते ते मनसो न प्रहर्षः कच्चित्क्षत्तः कुशलेनागतोऽसि&#x9;005a&lt;br&gt;&#xA;कच्चित्पुत्राः स्थविरस्यानुलोमा वशानुगाश्चापि विशोऽपि कच्चित्&#x9;005c&lt;br&gt;&#xA;विदुर उवाच&#x9;006&lt;br&gt;&#xA;राजा महात्मा कुशली सपुत्र आस्ते वृतो ज्ञातिभिरिन्द्रकल्पैः&#x9;006a&lt;br&gt;&#xA;प्रीतो राजन्पुत्रगणैर्विनीतैर्विशोक एवात्मरतिर्दृढात्मा&#x9;006c&lt;br&gt;&#xA;इदं तु त्वां कुरुराजोऽभ्युवाच पूर्वं पृष्ट्वा कुशलं चाव्ययं च&#x9;007a&lt;br&gt;&#xA;इयं सभा त्वत्सभातुल्यरूपा भ्रातॄणां ते पश्य तामेत्य पुत्र&#x9;007c&lt;br&gt;&#xA;समागम्य भ्रातृभिः पार्थ तस्यां सुहृद्द्यूतं क्रियतां रम्यतां च&#x9;008a&lt;br&gt;&#xA;प्रीयामहे भवतः सङ्गमेन समागताः कुरवश्चैव सर्वे&#x9;008c&lt;br&gt;&#xA;दुरोदरा विहिता ये तु तत्र महात्मना धृतराष्ट्रेण राज्ञा&#x9;009a&lt;br&gt;&#xA;तान्द्रक्ष्यसे कितवान्सन्निविष्टानित्यागतोऽहं नृपते तज्जुषस्व&#x9;009c&lt;br&gt;&#xA;युधिष्ठिर उवाच&#x9;010&lt;br&gt;&#xA;द्यूते क्षत्तः कलहो विद्यते नः को वै द्यूतं रोचयेद्बुध्यमानः&#x9;010a&lt;br&gt;&#xA;किं वा भवान्मन्यते युक्तरूपं भवद्वाक्ये सर्व एव स्थिताः स्म&#x9;010c&lt;br&gt;&#xA;विदुर उवाच&#x9;011&lt;br&gt;&#xA;जानाम्यहं द्यूतमनर्थमूलं कृतश्च यत्नोऽस्य मया निवारणे&#x9;011a&lt;br&gt;&#xA;राजा तु मां प्राहिणोत्त्वत्सकाशं श्रुत्वा विद्वञ्श्रेय इहाचरस्व&#x9;011c&lt;br&gt;&#xA;युधिष्ठिर उवाच&#x9;012&lt;br&gt;&#xA;के तत्रान्ये कितवा दीव्यमाना विना राज्ञो धृतराष्ट्रस्य पुत्रैः&#x9;012a&lt;br&gt;&#xA;पृच्छामि त्वां विदुर ब्रूहि नस्तान्यैर्दीव्यामः शतशः सन्निपत्य&#x9;012c&lt;br&gt;&#xA;विदुर उवाच&#x9;013&lt;br&gt;&#xA;गान्धारराजः शकुनिर्विशां पते राजातिदेवी कृतहस्तो मताक्षः&#x9;013a&lt;br&gt;&#xA;विविंशतिश्चित्रसेनश्च राजा सत्यव्रतः पुरुमित्रो जयश्च&#x9;013c&lt;br&gt;&#xA;युधिष्ठिर उवाच&#x9;014&lt;br&gt;&#xA;महाभयाः कितवाः सन्निविष्टा मायोपधा देवितारोऽत्र सन्ति&#x9;014a&lt;br&gt;&#xA;धात्रा तु दिष्टस्य वशे किलेदं नादेवनं कितवैरद्य तैर्मे&#x9;014c&lt;br&gt;&#xA;नाहं राज्ञो धृतराष्ट्रस्य शासनान्न गन्तुमिच्छामि कवे दुरोदरम्&#x9;015a&lt;br&gt;&#xA;इष्टो हि पुत्रस्य पिता सदैव तदस्मि कर्ता विदुरात्थ मां यथा&#x9;015c&lt;br&gt;&#xA;न चाकामः शकुनिना देविताहं न चेन्मां धृष्णुराह्वयिता सभायाम्&#x9;016a&lt;br&gt;&#xA;आहूतोऽहं न निवर्ते कदा चित्तदाहितं शाश्वतं वै व्रतं मे&#x9;016c&lt;br&gt;&#xA;वैशम्पायन उवाच&#x9;017&lt;br&gt;&#xA;एवमुक्त्वा विदुरं धर्मराजः प्रायात्रिकं सर्वमाज्ञाप्य तूर्णम्&#x9;017a&lt;br&gt;&#xA;प्रायाच्छ्वोभूते सगणः सानुयात्रः सह स्त्रीभिर्द्रौपदीमादिकृत्वा&#x9;017c&lt;br&gt;&#xA;दैवं प्रज्ञां तु मुष्णाति तेजश्चक्षुरिवापतत्&#x9;018a&lt;br&gt;&#xA;धातुश्च वशमन्वेति पाशैरिव नरः सितः&#x9;018c&lt;br&gt;&#xA;इत्युक्त्वा प्रययौ राजा सह क्षत्त्रा युधिष्ठिरः&#x9;019a&lt;br&gt;&#xA;अमृष्यमाणस्तत्पार्थः समाह्वानमरिन्दमः&#x9;019c&lt;br&gt;&#xA;बाह्लिकेन रथं दत्तमास्थाय परवीरहा&#x9;020a&lt;br&gt;&#xA;परिच्छन्नो ययौ पार्थो भ्रातृभिः सह पाण्डवः&#x9;020c&lt;br&gt;&#xA;राजश्रिया दीप्यमानो ययौ ब्रह्मपुरःसरः&#x9;021a&lt;br&gt;&#xA;धृतराष्ट्रेण चाहूतः कालस्य समयेन च&#x9;021c&lt;br&gt;&#xA;स हास्तिनपुरं गत्वा धृतराष्ट्रगृहं ययौ&#x9;022a&lt;br&gt;&#xA;समियाय च धर्मात्मा धृतराष्ट्रेण पाण्डवः&#x9;022c&lt;br&gt;&#xA;तथा द्रोणेन भीष्मेण कर्णेन च कृपेण च&#x9;023a&lt;br&gt;&#xA;समियाय यथान्यायं द्रौणिना च विभुः सह&#x9;023c&lt;br&gt;&#xA;समेत्य च महाबाहुः सोमदत्तेन चैव ह&#x9;024a&lt;br&gt;&#xA;दुर्योधनेन शल्येन सौबलेन च वीर्यवान्&#x9;024c&lt;br&gt;&#xA;ये चान्ये तत्र राजानः पूर्वमेव समागताः&#x9;025a&lt;br&gt;&#xA;जयद्रथेन च तथा कुरुभिश्चापि सर्वशः&#x9;025c&lt;br&gt;&#xA;ततः सर्वैर्महाबाहुर्भ्रातृभिः परिवारितः&#x9;026a&lt;br&gt;&#xA;प्रविवेश गृहं राज्ञो धृतराष्ट्रस्य धीमतः&#x9;026c&lt;br&gt;&#xA;ददर्श तत्र गान्धारीं देवीं पतिमनुव्रताम्&#x9;027a&lt;br&gt;&#xA;स्नुषाभिः संवृतां शश्वत्ताराभिरिव रोहिणीम्&#x9;027c&lt;br&gt;&#xA;अभिवाद्य स गान्धारीं तया च प्रतिनन्दितः&#x9;028a&lt;br&gt;&#xA;ददर्श पितरं वृद्धं प्रज्ञाचक्षुषमीश्वरम्&#x9;028c&lt;br&gt;&#xA;राज्ञा मूर्धन्युपाघ्रातास्ते च कौरवनन्दनाः&#x9;029a&lt;br&gt;&#xA;चत्वारः पाण्डवा राजन्भीमसेनपुरोगमाः&#x9;029c&lt;br&gt;&#xA;ततो हर्षः समभवत्कौरवाणां विशां पते&#x9;030a&lt;br&gt;&#xA;तान्दृष्ट्वा पुरुषव्याघ्रान्पाण्डवान्प्रियदर्शनान्&#x9;030c&lt;br&gt;&#xA;विविशुस्तेऽभ्यनुज्ञाता रत्नवन्ति गृहाण्यथ&#x9;031a&lt;br&gt;&#xA;ददृशुश्चोपयातास्तान्द्रौपदीप्रमुखाः स्त्रियः&#x9;031c&lt;br&gt;&#xA;याज्ञसेन्याः परामृद्धिं दृष्ट्वा प्रज्वलितामिव&#x9;032a&lt;br&gt;&#xA;स्नुषास्ता धृतराष्ट्रस्य नातिप्रमनसोऽभवन्&#x9;032c&lt;br&gt;&#xA;ततस्ते पुरुषव्याघ्रा गत्वा स्त्रीभिस्तु संविदम्&#x9;033a&lt;br&gt;&#xA;कृत्वा व्यायामपूर्वाणि कृत्यानि प्रतिकर्म च&#x9;033c&lt;br&gt;&#xA;ततः कृताह्निकाः सर्वे दिव्यचन्दनरूषिताः&#x9;034a&lt;br&gt;&#xA;कल्याणमनसश्चैव ब्राह्मणान्स्वस्ति वाच्य च&#x9;034c&lt;br&gt;&#xA;मनोज्ञमशनं भुक्त्वा विविशुः शरणान्यथ&#x9;035a&lt;br&gt;&#xA;उपगीयमाना नारीभिरस्वपन्कुरुनन्दनाः&#x9;035c&lt;br&gt;&#xA;जगाम तेषां सा रात्रिः पुण्या रतिविहारिणाम्&#x9;036a&lt;br&gt;&#xA;स्तूयमानाश्च विश्रान्ताः काले निद्रामथात्यजन्&#x9;036c&lt;br&gt;&#xA;सुखोषितास्तां रजनीं प्रातः सर्वे कृताह्निकाः&#x9;037a&lt;br&gt;&#xA;सभां रम्यां प्रविविशुः कितवैरभिसंवृताम्&#x9;037c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/053/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/053/</guid>
      <description>&lt;p&gt;शकुनिरुवाच&#x9;001&lt;br&gt;&#xA;उपस्तीर्णा सभा राजन्रन्तुं चैते कृतक्षणाः&#x9;001a&lt;br&gt;&#xA;अक्षानुप्त्वा देवनस्य समयोऽस्तु युधिष्ठिर&#x9;001c&lt;br&gt;&#xA;युधिष्ठिर उवाच&#x9;002&lt;br&gt;&#xA;निकृतिर्देवनं पापं न क्षात्रोऽत्र पराक्रमः&#x9;002a&lt;br&gt;&#xA;न च नीतिर्ध्रुवा राजन्किं त्वं द्यूतं प्रशंससि&#x9;002c&lt;br&gt;&#xA;न हि मानं प्रशंसन्ति निकृतौ कितवस्य ह&#x9;003a&lt;br&gt;&#xA;शकुने मैव नो जैषीरमार्गेण नृशंसवत्&#x9;003c&lt;br&gt;&#xA;शकुनिरुवाच&#x9;004&lt;br&gt;&#xA;योऽन्वेति सङ्ख्यां निकृतौ विधिज्ञश्चेष्टास्वखिन्नः कितवोऽक्षजासु&#x9;004a&lt;br&gt;&#xA;महामतिर्यश्च जानाति द्यूतं स वै सर्वं सहते प्रक्रियासु&#x9;004c&lt;br&gt;&#xA;अक्षग्लहः सोऽभिभवेत्परं नस्तेनैव कालो भवतीदमात्थ&#x9;005a&lt;br&gt;&#xA;दीव्यामहे पार्थिव मा विशङ्कां कुरुष्व पाणं च चिरं च मा कृथाः&#x9;005c&lt;br&gt;&#xA;युधिष्ठिर उवाच&#x9;006&lt;br&gt;&#xA;एवमाहायमसितो देवलो मुनिसत्तमः&#x9;006a&lt;br&gt;&#xA;इमानि लोकद्वाराणि यो वै सञ्चरते सदा&#x9;006c&lt;br&gt;&#xA;इदं वै देवनं पापं मायया कितवैः सह&#x9;007a&lt;br&gt;&#xA;धर्मेण तु जयो युद्धे तत्परं साधु देवनम्&#x9;007c&lt;br&gt;&#xA;नार्या म्लेच्छन्ति भाषाभिर्मायया न चरन्त्युत&#x9;008a&lt;br&gt;&#xA;अजिह्ममशठं युद्धमेतत्सत्पुरुषव्रतम्&#x9;008c&lt;br&gt;&#xA;शक्तितो ब्राह्मणान्वन्द्याञ्शिक्षितुं प्रयतामहे&#x9;009a&lt;br&gt;&#xA;तद्वै वित्तं मातिदेवीर्मा जैषीः शकुने परम्&#x9;009c&lt;br&gt;&#xA;नाहं निकृत्या कामये सुखान्युत धनानि वा&#x9;010a&lt;br&gt;&#xA;कितवस्याप्यनिकृतेर्वृत्तमेतन्न पूज्यते&#x9;010c&lt;br&gt;&#xA;शकुनिरुवाच&#x9;011&lt;br&gt;&#xA;श्रोत्रियोऽश्रोत्रियमुत निकृत्यैव युधिष्ठिर&#x9;011a&lt;br&gt;&#xA;विद्वानविदुषोऽभ्येति नाहुस्तां निकृतिं जनाः&#x9;011c&lt;br&gt;&#xA;एवं त्वं मामिहाभ्येत्य निकृतिं यदि मन्यसे&#x9;012a&lt;br&gt;&#xA;देवनाद्विनिवर्तस्व यदि ते विद्यते भयम्&#x9;012c&lt;br&gt;&#xA;युधिष्ठिर उवाच&#x9;013&lt;br&gt;&#xA;आहूतो न निवर्तेयमिति मे व्रतमाहितम्&#x9;013a&lt;br&gt;&#xA;विधिश्च बलवान्राजन्दिष्टस्यास्मि वशे स्थितः&#x9;013c&lt;br&gt;&#xA;अस्मिन्समागमे केन देवनं मे भविष्यति&#x9;014a&lt;br&gt;&#xA;प्रतिपाणश्च कोऽन्योऽस्ति ततो द्यूतं प्रवर्तताम्&#x9;014c&lt;br&gt;&#xA;दुर्योधन उवाच&#x9;015&lt;br&gt;&#xA;अहं दातास्मि रत्नानां धनानां च विशां पते&#x9;015a&lt;br&gt;&#xA;मदर्थे देविता चायं शकुनिर्मातुलो मम&#x9;015c&lt;br&gt;&#xA;युधिष्ठिर उवाच&#x9;016&lt;br&gt;&#xA;अन्येनान्यस्य विषमं देवनं प्रतिभाति मे&#x9;016a&lt;br&gt;&#xA;एतद्विद्वन्नुपादत्स्व काममेवं प्रवर्तताम्&#x9;016c&lt;br&gt;&#xA;वैशम्पायन उवाच&#x9;017&lt;br&gt;&#xA;उपोह्यमाने द्यूते तु राजानः सर्व एव ते&#x9;017a&lt;br&gt;&#xA;धृतराष्ट्रं पुरस्कृत्य विविशुस्तां सभां ततः&#x9;017c&lt;br&gt;&#xA;भीष्मो द्रोणः कृपश्चैव विदुरश्च महामतिः&#x9;018a&lt;br&gt;&#xA;नातीवप्रीतमनसस्तेऽन्ववर्तन्त भारत&#x9;018c&lt;br&gt;&#xA;ते द्वन्द्वशः पृथक्चैव सिंहग्रीवा महौजसः&#x9;019a&lt;br&gt;&#xA;सिंहासनानि भूरीणि विचित्राणि च भेजिरे&#x9;019c&lt;br&gt;&#xA;शुशुभे सा सभा राजन्राजभिस्तैः समागतैः&#x9;020a&lt;br&gt;&#xA;देवैरिव महाभागैः समवेतैस्त्रिविष्टपम्&#x9;020c&lt;br&gt;&#xA;सर्वे वेदविदः शूराः सर्वे भास्वरमूर्तयः&#x9;021a&lt;br&gt;&#xA;प्रावर्तत महाराज सुहृद्द्यूतमनन्तरम्&#x9;021c&lt;br&gt;&#xA;युधिष्ठिर उवाच&#x9;022&lt;br&gt;&#xA;अयं बहुधनो राजन्सागरावर्तसम्भवः&#x9;022a&lt;br&gt;&#xA;मणिर्हारोत्तरः श्रीमान्कनकोत्तमभूषणः&#x9;022c&lt;br&gt;&#xA;एतद्राजन्धनं मह्यं प्रतिपाणस्तु कस्तव&#x9;023a&lt;br&gt;&#xA;भवत्वेष क्रमस्तात जयाम्येनं दुरोदरम्&#x9;023c&lt;br&gt;&#xA;दुर्योधन उवाच&#x9;024&lt;br&gt;&#xA;सन्ति मे मणयश्चैव धनानि विविधानि च&#x9;024a&lt;br&gt;&#xA;मत्सरश्च न मेऽर्थेषु जयाम्येनं दुरोदरम्&#x9;024c&lt;br&gt;&#xA;वैशम्पायन उवाच&#x9;025&lt;br&gt;&#xA;ततो जग्राह शकुनिस्तानक्षानक्षतत्त्ववित्&#x9;025a&lt;br&gt;&#xA;जितमित्येव शकुनिर्युधिष्ठिरमभाषत&#x9;025c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/054/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/054/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;मत्तः कैतवकेनैव यज्जितोऽस्मि दुरोदरम्&#x9;001a&lt;br&gt;&#xA;शकुने हन्त दीव्यामो ग्लहमानाः सहस्रशः&#x9;001c&lt;br&gt;&#xA;इमे निष्कसहस्रस्य कुण्डिनो भरिताः शतम्&#x9;002a&lt;br&gt;&#xA;कोशो हिरण्यमक्षय्यं जातरूपमनेकशः&#x9;002c&lt;br&gt;&#xA;एतद्राजन्धनं मह्यं तेन दीव्याम्यहं त्वया&#x9;002e&lt;br&gt;&#xA;वैशम्पायन उवाच&#x9;003&lt;br&gt;&#xA;इत्युक्तः शकुनिः प्राह जितमित्येव तं नृपम्&#x9;003a&lt;br&gt;&#xA;युधिष्ठिर उवाच&#x9;004&lt;br&gt;&#xA;अयं सहस्रसमितो वैयाघ्रः सुप्रवर्तितः&#x9;004a&lt;br&gt;&#xA;सुचक्रोपस्करः श्रीमान्किङ्किणीजालमण्डितः&#x9;004c&lt;br&gt;&#xA;संह्रादनो राजरथो य इहास्मानुपावहत्&#x9;005a&lt;br&gt;&#xA;जैत्रो रथवरः पुण्यो मेघसागरनिःस्वनः&#x9;005c&lt;br&gt;&#xA;अष्टौ यं कुररच्छायाः सदश्वा राष्ट्रसम्मताः&#x9;006a&lt;br&gt;&#xA;वहन्ति नैषामुच्येत पदा भूमिमुपस्पृशन्&#x9;006c&lt;br&gt;&#xA;एतद्राजन्धनं मह्यं तेन दीव्याम्यहं त्वया&#x9;006e&lt;br&gt;&#xA;वैशम्पायन उवाच&#x9;007&lt;br&gt;&#xA;एतच्छ्रुत्वा व्यवसितो निकृतिं समुपाश्रितः&#x9;007a&lt;br&gt;&#xA;जितमित्येव शकुनिर्युधिष्ठिरमभाषत&#x9;007c&lt;br&gt;&#xA;युधिष्ठिर उवाच&#x9;008&lt;br&gt;&#xA;सहस्रसङ्ख्या नागा मे मत्तास्तिष्ठन्ति सौबल&#x9;008a&lt;br&gt;&#xA;हेमकक्षाः कृतापीडाः पद्मिनो हेममालिनः&#x9;008c&lt;br&gt;&#xA;सुदान्ता राजवहनाः सर्वशब्दक्षमा युधि&#x9;009a&lt;br&gt;&#xA;ईषादन्ता महाकायाः सर्वे चाष्टकरेणवः&#x9;009c&lt;br&gt;&#xA;सर्वे च पुरभेत्तारो नगमेघनिभा गजाः&#x9;010a&lt;br&gt;&#xA;एतद्राजन्धनं मह्यं तेन दीव्याम्यहं त्वया&#x9;010c&lt;br&gt;&#xA;वैशम्पायन उवाच&#x9;011&lt;br&gt;&#xA;तमेवंवादिनं पार्थं प्रहसन्निव सौबलः&#x9;011a&lt;br&gt;&#xA;जितमित्येव शकुनिर्युधिष्ठिरमभाषत&#x9;011c&lt;br&gt;&#xA;युधिष्ठिर उवाच&#x9;012&lt;br&gt;&#xA;शतं दासीसहस्राणि तरुण्यो मे प्रभद्रिकाः&#x9;012a&lt;br&gt;&#xA;कम्बुकेयूरधारिण्यो निष्ककण्ठ्यः स्वलङ्कृताः&#x9;012c&lt;br&gt;&#xA;महार्हमाल्याभरणाः सुवस्त्राश्चन्दनोक्षिताः&#x9;013a&lt;br&gt;&#xA;मणीन्हेम च बिभ्रत्यः सर्वा वै सूक्ष्मवाससः&#x9;013c&lt;br&gt;&#xA;अनुसेवां चरन्तीमाः कुशला नृत्यसामसु&#x9;014a&lt;br&gt;&#xA;स्नातकानाममात्यानां राज्ञां च मम शासनात्&#x9;014c&lt;br&gt;&#xA;एतद्राजन्धनं मह्यं तेन दीव्याम्यहं त्वया&#x9;014e&lt;br&gt;&#xA;वैशम्पायन उवाच&#x9;015&lt;br&gt;&#xA;एतच्छ्रुत्वा व्यवसितो निकृतिं समुपाश्रितः&#x9;015a&lt;br&gt;&#xA;जितमित्येव शकुनिर्युधिष्ठिरमभाषत&#x9;015c&lt;br&gt;&#xA;युधिष्ठिर उवाच&#x9;016&lt;br&gt;&#xA;एतावन्त्येव दासानां सहस्राण्युत सन्ति मे&#x9;016a&lt;br&gt;&#xA;प्रदक्षिणानुलोमाश्च प्रावारवसनाः सदा&#x9;016c&lt;br&gt;&#xA;प्राज्ञा मेधाविनो दक्षा युवानो मृष्टकुण्डलाः&#x9;017a&lt;br&gt;&#xA;पात्रीहस्ता दिवारात्रमतिथीन्भोजयन्त्युत&#x9;017c&lt;br&gt;&#xA;एतद्राजन्धनं मह्यं तेन दीव्याम्यहं त्वया&#x9;017e&lt;br&gt;&#xA;वैशम्पायन उवाच&#x9;018&lt;br&gt;&#xA;एतच्छ्रुत्वा व्यवसितो निकृतिं समुपाश्रितः&#x9;018a&lt;br&gt;&#xA;जितमित्येव शकुनिर्युधिष्ठिरमभाषत&#x9;018c&lt;br&gt;&#xA;युधिष्ठिर उवाच&#x9;019&lt;br&gt;&#xA;रथास्तावन्त एवेमे हेमभाण्डाः पताकिनः&#x9;019a&lt;br&gt;&#xA;हयैर्विनीतैः सम्पन्ना रथिभिश्चित्रयोधिभिः&#x9;019c&lt;br&gt;&#xA;एकैको यत्र लभते सहस्रपरमां भृतिम्&#x9;020a&lt;br&gt;&#xA;युध्यतोऽयुध्यतो वापि वेतनं मासकालिकम्&#x9;020c&lt;br&gt;&#xA;एतद्राजन्धनं मह्यं तेन दीव्याम्यहं त्वया&#x9;020e&lt;br&gt;&#xA;वैशम्पायन उवाच&#x9;021&lt;br&gt;&#xA;इत्येवमुक्ते पार्थेन कृतवैरो दुरात्मवान्&#x9;021a&lt;br&gt;&#xA;जितमित्येव शकुनिर्युधिष्ठिरमभाषत&#x9;021c&lt;br&gt;&#xA;युधिष्ठिर उवाच&#x9;022&lt;br&gt;&#xA;अश्वांस्तित्तिरिकल्माषान्गान्धर्वान्हेममालिनः&#x9;022a&lt;br&gt;&#xA;ददौ चित्ररथस्तुष्टो यांस्तान्गाण्डीवधन्वने&#x9;022c&lt;br&gt;&#xA;एतद्राजन्धनं मह्यं तेन दीव्याम्यहं त्वया&#x9;022e&lt;br&gt;&#xA;वैशम्पायन उवाच&#x9;023&lt;br&gt;&#xA;एतच्छ्रुत्वा व्यवसितो निकृतिं समुपाश्रितः&#x9;023a&lt;br&gt;&#xA;जितमित्येव शकुनिर्युधिष्ठिरमभाषत&#x9;023c&lt;br&gt;&#xA;युधिष्ठिर उवाच&#x9;024&lt;br&gt;&#xA;रथानां शकटानां च हयानां चायुतानि मे&#x9;024a&lt;br&gt;&#xA;युक्तानामेव तिष्ठन्ति वाहैरुच्चावचैर्वृताः&#x9;024c&lt;br&gt;&#xA;एवं वर्णस्य वर्णस्य समुच्चीय सहस्रशः&#x9;025a&lt;br&gt;&#xA;क्षीरं पिबन्तस्तिष्ठन्ति भुञ्जानाः शालितण्डुलान्&#x9;025c&lt;br&gt;&#xA;षष्टिस्तानि सहस्राणि सर्वे पृथुलवक्षसः&#x9;026a&lt;br&gt;&#xA;एतद्राजन्धनं मह्यं तेन दीव्याम्यहं त्वया&#x9;026c&lt;br&gt;&#xA;वैशम्पायन उवाच&#x9;027&lt;br&gt;&#xA;एतच्छ्रुत्वा व्यवसितो निकृतिं समुपाश्रितः&#x9;027a&lt;br&gt;&#xA;जितमित्येव शकुनिर्युधिष्ठिरमभाषत&#x9;027c&lt;br&gt;&#xA;युधिष्ठिर उवाच&#x9;028&lt;br&gt;&#xA;ताम्रलोहैः परिवृता निधयो मे चतुःशताः&#x9;028a&lt;br&gt;&#xA;पञ्चद्रौणिक एकैकः सुवर्णस्याहतस्य वै&#x9;028c&lt;br&gt;&#xA;एतद्राजन्धनं मह्यं तेन दीव्याम्यहं त्वया&#x9;028e&lt;br&gt;&#xA;वैशम्पायन उवाच&#x9;029&lt;br&gt;&#xA;एतच्छ्रुत्वा व्यवसितो निकृतिं समुपाश्रितः&#x9;029a&lt;br&gt;&#xA;जितमित्येव शकुनिर्युधिष्ठिरमभाषत&#x9;029c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/055/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/055/</guid>
      <description>&lt;p&gt;विदुर उवाच&#x9;001&lt;br&gt;&#xA;महाराज विजानीहि यत्त्वां वक्ष्यामि तच्छृणु&#x9;001a&lt;br&gt;&#xA;मुमूर्षोरौषधमिव न रोचेतापि ते श्रुतम्&#x9;001c&lt;br&gt;&#xA;यद्वै पुरा जातमात्रो रुराव गोमायुवद्विस्वरं पापचेताः&#x9;002a&lt;br&gt;&#xA;दुर्योधनो भारतानां कुलघ्नः सोऽयं युक्तो भविता कालहेतुः&#x9;002c&lt;br&gt;&#xA;गृहे वसन्तं गोमायुं त्वं वै मत्वा न बुध्यसे&#x9;003a&lt;br&gt;&#xA;दुर्योधनस्य रूपेण शृणु काव्यां गिरं मम&#x9;003c&lt;br&gt;&#xA;मधु वै माध्विको लब्ध्वा प्रपातं नावबुध्यते&#x9;004a&lt;br&gt;&#xA;आरुह्य तं मज्जति वा पतनं वाधिगच्छति&#x9;004c&lt;br&gt;&#xA;सोऽयं मत्तोऽक्षदेवेन मधुवन्न परीक्षते&#x9;005a&lt;br&gt;&#xA;प्रपातं बुध्यते नैव वैरं कृत्वा महारथैः&#x9;005c&lt;br&gt;&#xA;विदितं ते महाराज राजस्वेवासमञ्जसम्&#x9;006a&lt;br&gt;&#xA;अन्धका यादवा भोजाः समेताः कंसमत्यजन्&#x9;006c&lt;br&gt;&#xA;नियोगाच्च हते तस्मिन्कृष्णेनामित्रघातिना&#x9;007a&lt;br&gt;&#xA;एवं ते ज्ञातयः सर्वे मोदमानाः शतं समाः&#x9;007c&lt;br&gt;&#xA;त्वन्नियुक्तः सव्यसाची निगृह्णातु सुयोधनम्&#x9;008a&lt;br&gt;&#xA;निग्रहादस्य पापस्य मोदन्तां कुरवः सुखम्&#x9;008c&lt;br&gt;&#xA;काकेनेमांश्चित्रबर्हाञ्शार्दूलान्क्रोष्टुकेन च&#x9;009a&lt;br&gt;&#xA;क्रीणीष्व पाण्डवान्राजन्मा मज्जीः शोकसागरे&#x9;009c&lt;br&gt;&#xA;त्यजेत्कुलार्थे पुरुषं ग्रामस्यार्थे कुलं त्यजेत्&#x9;010a&lt;br&gt;&#xA;ग्रामं जनपदस्यार्थे आत्मार्थे पृथिवीं त्यजेत्&#x9;010c&lt;br&gt;&#xA;सर्वज्ञः सर्वभावज्ञः सर्वशत्रुभयङ्करः&#x9;011a&lt;br&gt;&#xA;इति स्म भाषते काव्यो जम्भत्यागे महासुरान्&#x9;011c&lt;br&gt;&#xA;हिरण्यष्ठीविनः कश्चित्पक्षिणो वनगोचरान्&#x9;012a&lt;br&gt;&#xA;गृहे किल कृतावासाल्ँलोभाद्राजन्नपीडयत्&#x9;012c&lt;br&gt;&#xA;सदोपभोज्याल्ँलोभान्धो हिरण्यार्थे परन्तप&#x9;013a&lt;br&gt;&#xA;आयतिं च तदात्वं च उभे सद्यो व्यनाशयत्&#x9;013c&lt;br&gt;&#xA;तदात्वकामः पाण्डूंस्त्वं मा द्रुहो भरतर्षभ&#x9;014a&lt;br&gt;&#xA;मोहात्मा तप्यसे पश्चात्पक्षिहा पुरुषो यथा&#x9;014c&lt;br&gt;&#xA;जातं जातं पाण्डवेभ्यः पुष्पमादत्स्व भारत&#x9;015a&lt;br&gt;&#xA;मालाकार इवारामे स्नेहं कुर्वन्पुनः पुनः&#x9;015c&lt;br&gt;&#xA;वृक्षानङ्गारकारीव मैनान्धाक्षीः समूलकान्&#x9;016a&lt;br&gt;&#xA;मा गमः ससुतामात्यः सबलश्च पराभवम्&#x9;016c&lt;br&gt;&#xA;समवेतान्हि कः पार्थान्प्रतियुध्येत भारत&#x9;017a&lt;br&gt;&#xA;मरुद्भिः सहितो राजन्नपि साक्षान्मरुत्पतिः&#x9;017c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/056/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/056/</guid>
      <description>&lt;p&gt;विदुर उवाच&#x9;001&lt;br&gt;&#xA;द्यूतं मूलं कलहस्यानुपाति मिथोभेदाय महते वा रणाय&#x9;001a&lt;br&gt;&#xA;यदास्थितोऽयं धृतराष्ट्रस्य पुत्रो दुर्योधनः सृजते वैरमुग्रम्&#x9;001c&lt;br&gt;&#xA;प्रातिपीयाः शान्तनवा भैमसेनाः सबाह्लिकाः&#x9;002a&lt;br&gt;&#xA;दुर्योधनापराधेन कृच्छ्रं प्राप्स्यन्ति सर्वशः&#x9;002c&lt;br&gt;&#xA;दुर्योधनो मदेनैव क्षेमं राष्ट्रादपोहति&#x9;003a&lt;br&gt;&#xA;विषाणं गौरिव मदात्स्वयमारुजते बलात्&#x9;003c&lt;br&gt;&#xA;यश्चित्तमन्वेति परस्य राजन्वीरः कविः स्वामतिपत्य दृष्टिम्&#x9;004a&lt;br&gt;&#xA;नावं समुद्र इव बालनेत्रामारुह्य घोरे व्यसने निमज्जेत्&#x9;004c&lt;br&gt;&#xA;दुर्योधनो ग्लहते पाण्डवेन प्रियायसे त्वं जयतीति तच्च&#x9;005a&lt;br&gt;&#xA;अतिनर्माज्जायते सम्प्रहारो यतो विनाशः समुपैति पुंसाम्&#x9;005c&lt;br&gt;&#xA;आकर्षस्तेऽवाक्फलः कुप्रणीतो हृदि प्रौढो मन्त्रपदः समाधिः&#x9;006a&lt;br&gt;&#xA;युधिष्ठिरेण सफलः संस्तवोऽस्तु साम्नः सुरिक्तोऽरिमतेः सुधन्वा&#x9;006c&lt;br&gt;&#xA;प्रातिपीयाः शान्तनवाश्च राजन्काव्यां वाचं शृणुत मात्यगाद्वः&#x9;007a&lt;br&gt;&#xA;वैश्वानरं प्रज्वलितं सुघोरमयुद्धेन प्रशमयतोत्पतन्तम्&#x9;007c&lt;br&gt;&#xA;यदा मन्युं पाण्डवोऽजातशत्रुर्न संयच्छेदक्षमयाभिभूतः&#x9;008a&lt;br&gt;&#xA;वृकोदरः सव्यसाची यमौ च कोऽत्र द्वीपः स्यात्तुमुले वस्तदानीम्&#x9;008c&lt;br&gt;&#xA;महाराज प्रभवस्त्वं धनानां पुरा द्यूतान्मनसा यावदिच्छेः&#x9;009a&lt;br&gt;&#xA;बहु वित्तं पाण्डवांश्चेज्जयेस्त्वं किं तेन स्याद्वसु विन्देह पार्थान्&#x9;009c&lt;br&gt;&#xA;जानीमहे देवितं सौबलस्य वेद द्यूते निकृतिं पार्वतीयः&#x9;010a&lt;br&gt;&#xA;यतः प्राप्तः शकुनिस्तत्र यातु मायायोधी भारत पार्वतीयः&#x9;010c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/057/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/057/</guid>
      <description>&lt;p&gt;दुर्योधन उवाच&#x9;001&lt;br&gt;&#xA;परेषामेव यशसा श्लाघसे त्वं सदा छन्नः कुत्सयन्धार्तराष्ट्रान्&#x9;001a&lt;br&gt;&#xA;जानीमस्त्वां विदुर यत्प्रियस्त्वं बालानिवास्मानवमन्यसे त्वम्&#x9;001c&lt;br&gt;&#xA;सुविज्ञेयः पुरुषोऽन्यत्रकामो निन्दाप्रशंसे हि तथा युनक्ति&#x9;002a&lt;br&gt;&#xA;जिह्वा मनस्ते हृदयं निर्व्यनक्ति ज्यायो निराह मनसः प्रातिकूल्यम्&#x9;002c&lt;br&gt;&#xA;उत्सङ्गेन व्याल इवाहृतोऽसि मार्जारवत्पोषकं चोपहंसि&#x9;003a&lt;br&gt;&#xA;भर्तृघ्नत्वान्न हि पापीय आहुस्तस्मात्क्षत्तः किं न बिभेषि पापात्&#x9;003c&lt;br&gt;&#xA;जित्वा शत्रून्फलमाप्तं महन्नो मास्मान्क्षत्तः परुषाणीह वोचः&#x9;004a&lt;br&gt;&#xA;द्विषद्भिस्त्वं सम्प्रयोगाभिनन्दी मुहुर्द्वेषं यासि नः सम्प्रमोहात्&#x9;004c&lt;br&gt;&#xA;अमित्रतां याति नरोऽक्षमं ब्रुवन्निगूहते गुह्यममित्रसंस्तवे&#x9;005a&lt;br&gt;&#xA;तदाश्रितापत्रपा किं न बाधते यदिच्छसि त्वं तदिहाद्य भाषसे&#x9;005c&lt;br&gt;&#xA;मा नोऽवमंस्था विद्म मनस्तवेदं शिक्षस्व बुद्धिं स्थविराणां सकाशात्&#x9;006a&lt;br&gt;&#xA;यशो रक्षस्व विदुर सम्प्रणीतं मा व्यापृतः परकार्येषु भूस्त्वम्&#x9;006c&lt;br&gt;&#xA;अहं कर्तेति विदुर मावमंस्था मा नो नित्यं परुषाणीह वोचः&#x9;007a&lt;br&gt;&#xA;न त्वां पृच्छामि विदुर यद्धितं मे स्वस्ति क्षत्तर्मा तितिक्षून्क्षिणु त्वम्&#x9;007c&lt;br&gt;&#xA;एकः शास्ता न द्वितीयोऽस्ति शास्ता गर्भे शयानं पुरुषं शास्ति शास्ता&#x9;008a&lt;br&gt;&#xA;तेनानुशिष्टः प्रवणादिवाम्भो यथा नियुक्तोऽस्मि तथा वहामि&#x9;008c&lt;br&gt;&#xA;भिनत्ति शिरसा शैलमहिं भोजयते च यः&#x9;009a&lt;br&gt;&#xA;स एव तस्य कुरुते कार्याणामनुशासनम्&#x9;009c&lt;br&gt;&#xA;यो बलादनुशास्तीह सोऽमित्रं तेन विन्दति&#x9;010a&lt;br&gt;&#xA;मित्रतामनुवृत्तं तु समुपेक्षेत पण्डितः&#x9;010c&lt;br&gt;&#xA;प्रदीप्य यः प्रदीप्ताग्निं प्राक्त्वरन्नाभिधावति&#x9;011a&lt;br&gt;&#xA;भस्मापि न स विन्देत शिष्टं क्वचन भारत&#x9;011c&lt;br&gt;&#xA;न वासयेत्पारवर्ग्यं द्विषन्तं विशेषतः क्षत्तरहितं मनुष्यम्&#x9;012a&lt;br&gt;&#xA;स यत्रेच्छसि विदुर तत्र गच्छ सुसान्त्वितापि ह्यसती स्त्री जहाति&#x9;012c&lt;br&gt;&#xA;विदुर उवाच&#x9;013&lt;br&gt;&#xA;एतावता ये पुरुषं त्यजन्ति तेषां सख्यमन्तवद्ब्रूहि राजन्&#x9;013a&lt;br&gt;&#xA;राज्ञां हि चित्तानि परिप्लुतानि सान्त्वं दत्त्वा मुसलैर्घातयन्ति&#x9;013c&lt;br&gt;&#xA;अबालस्त्वं मन्यसे राजपुत्र बालोऽहमित्येव सुमन्दबुद्धे&#x9;014a&lt;br&gt;&#xA;यः सौहृदे पुरुषं स्थापयित्वा पश्चादेनं दूषयते स बालः&#x9;014c&lt;br&gt;&#xA;न श्रेयसे नीयते मन्दबुद्धिः स्त्री श्रोत्रियस्येव गृहे प्रदुष्टा&#x9;015a&lt;br&gt;&#xA;ध्रुवं न रोचेद्भरतर्षभस्य पतिः कुमार्या इव षष्टिवर्षः&#x9;015c&lt;br&gt;&#xA;अनुप्रियं चेदनुकाङ्क्षसे त्वं सर्वेषु कार्येषु हिताहितेषु&#x9;016a&lt;br&gt;&#xA;स्त्रियश्च राजञ्जडपङ्गुकांश्च पृच्छ त्वं वै तादृशांश्चैव मूढान्&#x9;016c&lt;br&gt;&#xA;लभ्यः खलु प्रातिपीय नरोऽनुप्रियवागिह&#x9;017a&lt;br&gt;&#xA;अप्रियस्य तु पथ्यस्य वक्ता श्रोता च दुर्लभः&#x9;017c&lt;br&gt;&#xA;यस्तु धर्मे पराश्वस्य हित्वा भर्तुः प्रियाप्रिये&#x9;018a&lt;br&gt;&#xA;अप्रियाण्याह पथ्यानि तेन राजा सहायवान्&#x9;018c&lt;br&gt;&#xA;अव्याधिजं कटुकं तीक्ष्णमुष्णं यशोमुषं परुषं पूतिगन्धि&#x9;019a&lt;br&gt;&#xA;सतां पेयं यन्न पिबन्त्यसन्तो मन्युं महाराज पिब प्रशाम्य&#x9;019c&lt;br&gt;&#xA;वैचित्रवीर्यस्य यशो धनं च वाञ्छाम्यहं सहपुत्रस्य शश्वत्&#x9;020a&lt;br&gt;&#xA;यथा तथा वोऽस्तु नमश्च वोऽस्तु ममापि च स्वस्ति दिशन्तु विप्राः&#x9;020c&lt;br&gt;&#xA;आशीविषान्नेत्रविषान्कोपयेन्न तु पण्डितः&#x9;021a&lt;br&gt;&#xA;एवं तेऽहं वदामीदं प्रयतः कुरुनन्दन&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/058/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/058/</guid>
      <description>&lt;p&gt;शकुनिरुवाच&#x9;001&lt;br&gt;&#xA;बहु वित्तं पराजैषीः पाण्डवानां युधिष्ठिर&#x9;001a&lt;br&gt;&#xA;आचक्ष्व वित्तं कौन्तेय यदि तेऽस्त्यपराजितम्&#x9;001c&lt;br&gt;&#xA;युधिष्ठिर उवाच&#x9;002&lt;br&gt;&#xA;मम वित्तमसङ्ख्येयं यदहं वेद सौबल&#x9;002a&lt;br&gt;&#xA;अथ त्वं शकुने कस्माद्वित्तं समनुपृच्छसि&#x9;002c&lt;br&gt;&#xA;अयुतं प्रयुतं चैव खर्वं पद्मं तथार्बुदम्&#x9;003a&lt;br&gt;&#xA;शङ्खं चैव निखर्वं च समुद्रं चात्र पण्यताम्&#x9;003c&lt;br&gt;&#xA;एतन्मम धनं राजंस्तेन दीव्याम्यहं त्वया&#x9;003e&lt;br&gt;&#xA;वैशम्पायन उवाच&#x9;004&lt;br&gt;&#xA;एतच्छ्रुत्वा व्यवसितो निकृतिं समुपाश्रितः&#x9;004a&lt;br&gt;&#xA;जितमित्येव शकुनिर्युधिष्ठिरमभाषत&#x9;004c&lt;br&gt;&#xA;युधिष्ठिर उवाच&#x9;005&lt;br&gt;&#xA;गवाश्वं बहुधेनूकमसङ्ख्येयमजाविकम्&#x9;005a&lt;br&gt;&#xA;यत्किञ्चिदनुवर्णानां प्राक्सिन्धोरपि सौबल&#x9;005c&lt;br&gt;&#xA;एतन्मम धनं राजंस्तेन दीव्याम्यहं त्वया&#x9;005e&lt;br&gt;&#xA;वैशम्पायन उवाच&#x9;006&lt;br&gt;&#xA;एतच्छ्रुत्वा व्यवसितो निकृतिं समुपाश्रितः&#x9;006a&lt;br&gt;&#xA;जितमित्येव शकुनिर्युधिष्ठिरमभाषत&#x9;006c&lt;br&gt;&#xA;युधिष्ठिर उवाच&#x9;007&lt;br&gt;&#xA;पुरं जनपदो भूमिरब्राह्मणधनैः सह&#x9;007a&lt;br&gt;&#xA;अब्राह्मणाश्च पुरुषा राजञ्शिष्टं धनं मम&#x9;007c&lt;br&gt;&#xA;एतद्राजन्धनं मह्यं तेन दीव्याम्यहं त्वया&#x9;007e&lt;br&gt;&#xA;वैशम्पायन उवाच&#x9;008&lt;br&gt;&#xA;एतच्छ्रुत्वा व्यवसितो निकृतिं समुपाश्रितः&#x9;008a&lt;br&gt;&#xA;जितमित्येव शकुनिर्युधिष्ठिरमभाषत&#x9;008c&lt;br&gt;&#xA;युधिष्ठिर उवाच&#x9;009&lt;br&gt;&#xA;राजपुत्रा इमे राजञ्शोभन्ते येन भूषिताः&#x9;009a&lt;br&gt;&#xA;कुण्डलानि च निष्काश्च सर्वं चाङ्गविभूषणम्&#x9;009c&lt;br&gt;&#xA;एतन्मम धनं राजंस्तेन दीव्याम्यहं त्वया&#x9;009e&lt;br&gt;&#xA;वैशम्पायन उवाच&#x9;010&lt;br&gt;&#xA;एतच्छ्रुत्वा व्यवसितो निकृतिं समुपाश्रितः&#x9;010a&lt;br&gt;&#xA;जितमित्येव शकुनिर्युधिष्ठिरमभाषत&#x9;010c&lt;br&gt;&#xA;युधिष्ठिर उवाच&#x9;011&lt;br&gt;&#xA;श्यामो युवा लोहिताक्षः सिंहस्कन्धो महाभुजः&#x9;011a&lt;br&gt;&#xA;नकुलो ग्लह एको मे यच्चैतत्स्वगतं धनम्&#x9;011c&lt;br&gt;&#xA;शकुनिरुवाच&#x9;012&lt;br&gt;&#xA;प्रियस्ते नकुलो राजन्राजपुत्रो युधिष्ठिर&#x9;012a&lt;br&gt;&#xA;अस्माकं धनतां प्राप्तो भूयस्त्वं केन दीव्यसि&#x9;012c&lt;br&gt;&#xA;वैशम्पायन उवाच&#x9;013&lt;br&gt;&#xA;एवमुक्त्वा तु शकुनिस्तानक्षान्प्रत्यपद्यत&#x9;013a&lt;br&gt;&#xA;जितमित्येव शकुनिर्युधिष्ठिरमभाषत&#x9;013c&lt;br&gt;&#xA;युधिष्ठिर उवाच&#x9;014&lt;br&gt;&#xA;अयं धर्मान्सहदेवोऽनुशास्ति; लोके ह्यस्मिन्पण्डिताख्यां गतश्च&#x9;014a&lt;br&gt;&#xA;अनर्हता राजपुत्रेण तेन; त्वया दीव्याम्यप्रियवत्प्रियेण&#x9;014c&lt;br&gt;&#xA;वैशम्पायन उवाच&#x9;015&lt;br&gt;&#xA;एतच्छ्रुत्वा व्यवसितो निकृतिं समुपाश्रितः&#x9;015a&lt;br&gt;&#xA;जितमित्येव शकुनिर्युधिष्ठिरमभाषत&#x9;015c&lt;br&gt;&#xA;शकुनिरुवाच&#x9;016&lt;br&gt;&#xA;माद्रीपुत्रौ प्रियौ राजंस्तवेमौ विजितौ मया&#x9;016a&lt;br&gt;&#xA;गरीयांसौ तु ते मन्ये भीमसेनधनञ्जयौ&#x9;016c&lt;br&gt;&#xA;युधिष्ठिर उवाच&#x9;017&lt;br&gt;&#xA;अधर्मं चरसे नूनं यो नावेक्षसि वै नयम्&#x9;017a&lt;br&gt;&#xA;यो नः सुमनसां मूढ विभेदं कर्तुमिच्छसि&#x9;017c&lt;br&gt;&#xA;शकुनिरुवाच&#x9;018&lt;br&gt;&#xA;गर्ते मत्तः प्रपतति प्रमत्तः स्थाणुमृच्छति&#x9;018a&lt;br&gt;&#xA;ज्येष्ठो राजन्वरिष्ठोऽसि नमस्ते भरतर्षभ&#x9;018c&lt;br&gt;&#xA;स्वप्ने न तानि पश्यन्ति जाग्रतो वा युधिष्ठिर&#x9;019a&lt;br&gt;&#xA;कितवा यानि दीव्यन्तः प्रलपन्त्युत्कटा इव&#x9;019c&lt;br&gt;&#xA;युधिष्ठिर उवाच&#x9;020&lt;br&gt;&#xA;यो नः सङ्ख्ये नौरिव पारनेता; जेता रिपूणां राजपुत्रस्तरस्वी&#x9;020a&lt;br&gt;&#xA;अनर्हता लोकवीरेण तेन; दीव्याम्यहं शकुने फल्गुनेन&#x9;020c&lt;br&gt;&#xA;वैशम्पायन उवाच&#x9;021&lt;br&gt;&#xA;एतच्छ्रुत्वा व्यवसितो निकृतिं समुपाश्रितः&#x9;021a&lt;br&gt;&#xA;जितमित्येव शकुनिर्युधिष्ठिरमभाषत&#x9;021c&lt;br&gt;&#xA;शकुनिरुवाच&#x9;022&lt;br&gt;&#xA;अयं मया पाण्डवानां धनुर्धरः; पराजितः पाण्डवः सव्यसाची&#x9;022a&lt;br&gt;&#xA;भीमेन राजन्दयितेन दीव्य; यत्कैतव्यं पाण्डव तेऽवशिष्टम्&#x9;022c&lt;br&gt;&#xA;युधिष्ठिर उवाच&#x9;023&lt;br&gt;&#xA;यो नो नेता यो युधां नः प्रणेता; यथा वज्री दानवशत्रुरेकः&#x9;023a&lt;br&gt;&#xA;तिर्यक्प्रेक्षी संहतभ्रूर्महात्मा; सिंहस्कन्धो यश्च सदात्यमर्षी&#x9;023c&lt;br&gt;&#xA;बलेन तुल्यो यस्य पुमान्न विद्यते; गदाभृतामग्र्य इहारिमर्दनः&#x9;024a&lt;br&gt;&#xA;अनर्हता राजपुत्रेण तेन; दीव्याम्यहं भीमसेनेन राजन्&#x9;024c&lt;br&gt;&#xA;वैशम्पायन उवाच&#x9;025&lt;br&gt;&#xA;एतच्छ्रुत्वा व्यवसितो निकृतिं समुपाश्रितः&#x9;025a&lt;br&gt;&#xA;जितमित्येव शकुनिर्युधिष्ठिरमभाषत&#x9;025c&lt;br&gt;&#xA;शकुनिरुवाच&#x9;026&lt;br&gt;&#xA;बहु वित्तं पराजैषीर्भ्रातॄंश्च सहयद्विपान्&#x9;026a&lt;br&gt;&#xA;आचक्ष्व वित्तं कौन्तेय यदि तेऽस्त्यपराजितम्&#x9;026c&lt;br&gt;&#xA;युधिष्ठिर उवाच&#x9;027&lt;br&gt;&#xA;अहं विशिष्टः सर्वेषां भ्रातॄणां दयितस्तथा&#x9;027a&lt;br&gt;&#xA;कुर्यामस्ते जिताः कर्म स्वयमात्मन्युपप्लवे&#x9;027c&lt;br&gt;&#xA;वैशम्पायन उवाच&#x9;028&lt;br&gt;&#xA;एतच्छ्रुत्वा व्यवसितो निकृतिं समुपाश्रितः&#x9;028a&lt;br&gt;&#xA;जितमित्येव शकुनिर्युधिष्ठिरमभाषत&#x9;028c&lt;br&gt;&#xA;शकुनिरुवाच&#x9;029&lt;br&gt;&#xA;एतत्पापिष्ठमकरोर्यदात्मानं पराजितः&#x9;029a&lt;br&gt;&#xA;शिष्टे सति धने राजन्पाप आत्मपराजयः&#x9;029c&lt;br&gt;&#xA;वैशम्पायन उवाच&#x9;030&lt;br&gt;&#xA;एवमुक्त्वा मताक्षस्तान्ग्लहे सर्वानवस्थितान्&#x9;030a&lt;br&gt;&#xA;पराजयल्लोकवीरानाक्षेपेण पृथक्पृथक्&#x9;030c&lt;br&gt;&#xA;शकुनिरुवाच&#x9;031&lt;br&gt;&#xA;अस्ति वै ते प्रिया देवी ग्लह एकोऽपराजितः&#x9;031a&lt;br&gt;&#xA;पणस्व कृष्णां पाञ्चालीं तयात्मानं पुनर्जय&#x9;031c&lt;br&gt;&#xA;युधिष्ठिर उवाच&#x9;032&lt;br&gt;&#xA;नैव ह्रस्वा न महती नातिकृष्णा न रोहिणी&#x9;032a&lt;br&gt;&#xA;सरागरक्तनेत्रा च तया दीव्याम्यहं त्वया&#x9;032c&lt;br&gt;&#xA;शारदोत्पलपत्राक्ष्या शारदोत्पलगन्धया&#x9;033a&lt;br&gt;&#xA;शारदोत्पलसेविन्या रूपेण श्रीसमानया&#x9;033c&lt;br&gt;&#xA;तथैव स्यादानृशंस्यात्तथा स्याद्रूपसम्पदा&#x9;034a&lt;br&gt;&#xA;तथा स्याच्छीलसम्पत्त्या यामिच्छेत्पुरुषः स्त्रियम्&#x9;034c&lt;br&gt;&#xA;चरमं संविशति या प्रथमं प्रतिबुध्यते&#x9;035a&lt;br&gt;&#xA;आ गोपालाविपालेभ्यः सर्वं वेद कृताकृतम्&#x9;035c&lt;br&gt;&#xA;आभाति पद्मवद्वक्त्रं सस्वेदं मल्लिकेव च&#x9;036a&lt;br&gt;&#xA;वेदीमध्या दीर्घकेशी ताम्राक्षी नातिरोमशा&#x9;036c&lt;br&gt;&#xA;तयैवंविधया राजन्पाञ्चाल्याहं सुमध्यया&#x9;037a&lt;br&gt;&#xA;ग्लहं दीव्यामि चार्वङ्ग्या द्रौपद्या हन्त सौबल&#x9;037c&lt;br&gt;&#xA;वैशम्पायन उवाच&#x9;038&lt;br&gt;&#xA;एवमुक्ते तु वचने धर्मराजेन भारत&#x9;038a&lt;br&gt;&#xA;धिग्धिगित्येव वृद्धानां सभ्यानां निःसृता गिरः&#x9;038c&lt;br&gt;&#xA;चुक्षुभे सा सभा राजन्राज्ञां सञ्जज्ञिरे कथाः&#x9;039a&lt;br&gt;&#xA;भीष्मद्रोणकृपादीनां स्वेदश्च समजायत&#x9;039c&lt;br&gt;&#xA;शिरो गृहीत्वा विदुरो गतसत्त्व इवाभवत्&#x9;040a&lt;br&gt;&#xA;आस्ते ध्यायन्नधोवक्त्रो निःश्वसन्पन्नगो यथा&#x9;040c&lt;br&gt;&#xA;धृतराष्ट्रस्तु संहृष्टः पर्यपृच्छत्पुनः पुनः&#x9;041a&lt;br&gt;&#xA;किं जितं किं जितमिति ह्याकारं नाभ्यरक्षत&#x9;041c&lt;br&gt;&#xA;जहर्ष कर्णोऽतिभृशं सह दुःशासनादिभिः&#x9;042a&lt;br&gt;&#xA;इतरेषां तु सभ्यानां नेत्रेभ्यः प्रापतज्जलम्&#x9;042c&lt;br&gt;&#xA;सौबलस्त्वविचार्यैव जितकाशी मदोत्कटः&#x9;043a&lt;br&gt;&#xA;जितमित्येव तानक्षान्पुनरेवान्वपद्यत&#x9;043c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/059/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/059/</guid>
      <description>&lt;p&gt;दुर्योधन उवाच&#x9;001&lt;br&gt;&#xA;एहि क्षत्तर्द्रौपदीमानयस्व प्रियां भार्यां सम्मतां पाण्डवानाम्&#x9;001a&lt;br&gt;&#xA;सम्मार्जतां वेश्म परैतु शीघ्रमानन्दो नः सह दासीभिरस्तु&#x9;001c&lt;br&gt;&#xA;विदुर उवाच&#x9;002&lt;br&gt;&#xA;दुर्विभाव्यं भवति त्वादृशेन न मन्द सम्बुध्यसि पाशबद्धः&#x9;002a&lt;br&gt;&#xA;प्रपाते त्वं लम्बमानो न वेत्सि व्याघ्रान्मृगः कोपयसेऽतिबाल्यात्&#x9;002c&lt;br&gt;&#xA;आशीविषाः शिरसि ते पूर्णकोशा महाविषाः&#x9;003a&lt;br&gt;&#xA;मा कोपिष्ठाः सुमन्दात्मन्मा गमस्त्वं यमक्षयम्&#x9;003c&lt;br&gt;&#xA;न हि दासीत्वमापन्ना कृष्णा भवति भारत&#x9;004a&lt;br&gt;&#xA;अनीशेन हि राज्ञैषा पणे न्यस्तेति मे मतिः&#x9;004c&lt;br&gt;&#xA;अयं धत्ते वेणुरिवात्मघाती फलं राजा धृतराष्ट्रस्य पुत्रः&#x9;005a&lt;br&gt;&#xA;द्यूतं हि वैराय महाभयाय पक्वो न बुध्यत्ययमन्तकाले&#x9;005c&lt;br&gt;&#xA;नारुन्तुदः स्यान्न नृशंसवादी न हीनतः परमभ्याददीत&#x9;006a&lt;br&gt;&#xA;ययास्य वाचा पर उद्विजेत न तां वदेद्रुशतीं पापलोक्याम्&#x9;006c&lt;br&gt;&#xA;समुच्चरन्त्यतिवादा हि वक्त्राद्यैराहतः शोचति रात्र्यहानि&#x9;007a&lt;br&gt;&#xA;परस्य नामर्मसु ते पतन्ति तान्पण्डितो नावसृजेत्परेषु&#x9;007c&lt;br&gt;&#xA;अजो हि शस्त्रमखनत्किलैकः शस्त्रे विपन्ने पद्भिरपास्य भूमिम्&#x9;008a&lt;br&gt;&#xA;निकृन्तनं स्वस्य कण्ठस्य घोरं तद्वद्वैरं मा खनीः पाण्डुपुत्रैः&#x9;008c&lt;br&gt;&#xA;न किञ्चिदीड्यं प्रवदन्ति पापं वनेचरं वा गृहमेधिनं वा&#x9;009a&lt;br&gt;&#xA;तपस्विनं सम्परिपूर्णविद्यं भषन्ति हैवं श्वनराः सदैव&#x9;009c&lt;br&gt;&#xA;द्वारं सुघोरं नरकस्य जिह्मं न बुध्यसे धृतराष्ट्रस्य पुत्र&#x9;010a&lt;br&gt;&#xA;त्वामन्वेतारो बहवः कुरूणां द्यूतोदये सह दुःशासनेन&#x9;010c&lt;br&gt;&#xA;मज्जन्त्यलाबूनि शिलाः प्लवन्ते मुह्यन्ति नावोऽम्भसि शश्वदेव&#x9;011a&lt;br&gt;&#xA;मूढो राजा धृतराष्ट्रस्य पुत्रो न मे वाचः पथ्यरूपाः शृणोति&#x9;011c&lt;br&gt;&#xA;अन्तो नूनं भवितायं कुरूणां सुदारुणः सर्वहरो विनाशः&#x9;012a&lt;br&gt;&#xA;वाचः काव्याः सुहृदां पथ्यरूपा न श्रूयन्ते वर्धते लोभ एव&#x9;012c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/060/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/060/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;धिगस्तु क्षत्तारमिति ब्रुवाणो दर्पेण मत्तो धृतराष्ट्रस्य पुत्रः&#x9;001a&lt;br&gt;&#xA;अवैक्षत प्रातिकामीं सभायामुवाच चैनं परमार्यमध्ये&#x9;001c&lt;br&gt;&#xA;त्वं प्रातिकामिन्द्रौपदीमानयस्व न ते भयं विद्यते पाण्डवेभ्यः&#x9;002a&lt;br&gt;&#xA;क्षत्ता ह्ययं विवदत्येव भीरुर्न चास्माकं वृद्धिकामः सदैव&#x9;002c&lt;br&gt;&#xA;एवमुक्तः प्रातिकामी स सूतः प्रायाच्छीघ्रं राजवचो निशम्य&#x9;003a&lt;br&gt;&#xA;प्रविश्य च श्वेव स सिंहगोष्ठं समासदन्महिषीं पाण्डवानाम्&#x9;003c&lt;br&gt;&#xA;प्रातिकाम्युवाच&#x9;004&lt;br&gt;&#xA;युधिष्ठिरे द्यूतमदेन मत्ते दुर्योधनो द्रौपदि त्वामजैषीत्&#x9;004a&lt;br&gt;&#xA;सा प्रपद्य त्वं धृतराष्ट्रस्य वेश्म नयामि त्वां कर्मणे याज्ञसेनि&#x9;004c&lt;br&gt;&#xA;द्रौपद्युवाच&#x9;005&lt;br&gt;&#xA;कथं त्वेवं वदसि प्रातिकामिन्को वै दीव्येद्भार्यया राजपुत्रः&#x9;005a&lt;br&gt;&#xA;मूढो राजा द्यूतमदेन मत्त आहो नान्यत्कैतवमस्य किञ्चित्&#x9;005c&lt;br&gt;&#xA;प्रातिकाम्युवाच&#x9;006&lt;br&gt;&#xA;यदा नाभूत्कैतवमन्यदस्य तदादेवीत्पाण्डवोऽजातशत्रुः&#x9;006a&lt;br&gt;&#xA;न्यस्ताः पूर्वं भ्रातरस्तेन राज्ञा स्वयं चात्मा त्वमथो राजपुत्रि&#x9;006c&lt;br&gt;&#xA;द्रौपद्युवाच&#x9;007&lt;br&gt;&#xA;गच्छ त्वं कितवं गत्वा सभायां पृच्छ सूतज&#x9;007a&lt;br&gt;&#xA;किं नु पूर्वं पराजैषीरात्मानं मां नु भारत&#x9;007c&lt;br&gt;&#xA;एतज्ज्ञात्वा त्वमागच्छ ततो मां नय सूतज&#x9;007e&lt;br&gt;&#xA;वैशम्पायन उवाच&#x9;008&lt;br&gt;&#xA;सभां गत्वा स चोवाच द्रौपद्यास्तद्वचस्तदा&#x9;008a&lt;br&gt;&#xA;कस्येशो नः पराजैषीरिति त्वामाह द्रौपदी&#x9;008c&lt;br&gt;&#xA;किं नु पूर्वं पराजैषीरात्मानमथ वापि माम्&#x9;008e&lt;br&gt;&#xA;युधिष्ठिरस्तु निश्चेष्टो गतसत्त्व इवाभवत्&#x9;009a&lt;br&gt;&#xA;न तं सूतं प्रत्युवाच वचनं साध्वसाधु वा&#x9;009c&lt;br&gt;&#xA;दुर्योधन उवाच&#x9;010&lt;br&gt;&#xA;इहैत्य कृष्णा पाञ्चाली प्रश्नमेतं प्रभाषताम्&#x9;010a&lt;br&gt;&#xA;इहैव सर्वे शृण्वन्तु तस्या अस्य च यद्वचः&#x9;010c&lt;br&gt;&#xA;वैशम्पायन उवाच&#x9;011&lt;br&gt;&#xA;स गत्वा राजभवनं दुर्योधनवशानुगः&#x9;011a&lt;br&gt;&#xA;उवाच द्रौपदीं सूतः प्रातिकामी व्यथन्निव&#x9;011c&lt;br&gt;&#xA;सभ्यास्त्वमी राजपुत्र्याह्वयन्ति मन्ये प्राप्तः सङ्क्षयः कौरवाणाम्&#x9;012a&lt;br&gt;&#xA;न वै समृद्धिं पालयते लघीयान्यत्त्वं सभामेष्यसि राजपुत्रि&#x9;012c&lt;br&gt;&#xA;द्रौपद्युवाच&#x9;013&lt;br&gt;&#xA;एवं नूनं व्यदधात्संविधाता स्पर्शावुभौ स्पृशतो धीरबालौ&#x9;013a&lt;br&gt;&#xA;धर्मं त्वेकं परमं प्राह लोके स नः शमं धास्यति गोप्यमानः&#x9;013c&lt;br&gt;&#xA;वैशम्पायन उवाच&#x9;014&lt;br&gt;&#xA;युधिष्ठिरस्तु तच्छ्रुत्वा दुर्योधनचिकीर्षितम्&#x9;014a&lt;br&gt;&#xA;द्रौपद्याः सम्मतं दूतं प्राहिणोद्भरतर्षभ&#x9;014c&lt;br&gt;&#xA;एकवस्त्रा अधोनीवी रोदमाना रजस्वला&#x9;015a&lt;br&gt;&#xA;सभामागम्य पाञ्चाली श्वशुरस्याग्रतोऽभवत्&#x9;015c&lt;br&gt;&#xA;ततस्तेषां मुखमालोक्य राजा दुर्योधनः सूतमुवाच हृष्टः&#x9;016a&lt;br&gt;&#xA;इहैवैतामानय प्रातिकामिन्प्रत्यक्षमस्याः कुरवो ब्रुवन्तु&#x9;016c&lt;br&gt;&#xA;ततः सूतस्तस्य वशानुगामी भीतश्च कोपाद्द्रुपदात्मजायाः&#x9;017a&lt;br&gt;&#xA;विहाय मानं पुनरेव सभ्यानुवाच कृष्णां किमहं ब्रवीमि&#x9;017c&lt;br&gt;&#xA;दुर्योधन उवाच&#x9;018&lt;br&gt;&#xA;दुःशासनैष मम सूतपुत्रो वृकोदरादुद्विजतेऽल्पचेताः&#x9;018a&lt;br&gt;&#xA;स्वयं प्रगृह्यानय याज्ञसेनीं किं ते करिष्यन्त्यवशाः सपत्नाः&#x9;018c&lt;br&gt;&#xA;ततः समुत्थाय स राजपुत्रः श्रुत्वा भ्रातुः कोपविरक्तदृष्टिः&#x9;019a&lt;br&gt;&#xA;प्रविश्य तद्वेश्म महारथानामित्यब्रवीद्द्रौपदीं राजपुत्रीम्&#x9;019c&lt;br&gt;&#xA;एह्येहि पाञ्चालि जितासि कृष्णे दुर्योधनं पश्य विमुक्तलज्जा&#x9;020a&lt;br&gt;&#xA;कुरून्भजस्वायतपद्मनेत्रे धर्मेण लब्धासि सभां परैहि&#x9;020c&lt;br&gt;&#xA;ततः समुत्थाय सुदुर्मनाः सा विवर्णमामृज्य मुखं करेण&#x9;021a&lt;br&gt;&#xA;आर्ता प्रदुद्राव यतः स्त्रियस्ता वृद्धस्य राज्ञः कुरुपुङ्गवस्य&#x9;021c&lt;br&gt;&#xA;ततो जवेनाभिससार रोषाद्दुःशासनस्तामभिगर्जमानः&#x9;022a&lt;br&gt;&#xA;दीर्घेषु नीलेष्वथ चोर्मिमत्सु जग्राह केशेषु नरेन्द्रपत्नीम्&#x9;022c&lt;br&gt;&#xA;ये राजसूयावभृथे जलेन महाक्रतौ मन्त्रपूतेन सिक्ताः&#x9;023a&lt;br&gt;&#xA;ते पाण्डवानां परिभूय वीर्यं बलात्प्रमृष्टा धृतराष्ट्रजेन&#x9;023c&lt;br&gt;&#xA;स तां परामृश्य सभासमीपमानीय कृष्णामतिकृष्णकेशीम्&#x9;024a&lt;br&gt;&#xA;दुःशासनो नाथवतीमनाथवच्चकर्ष वायुः कदलीमिवार्ताम्&#x9;024c&lt;br&gt;&#xA;सा कृष्यमाणा नमिताङ्गयष्टिः शनैरुवाचाद्य रजस्वलास्मि&#x9;025a&lt;br&gt;&#xA;एकं च वासो मम मन्दबुद्धे सभां नेतुं नार्हसि मामनार्य&#x9;025c&lt;br&gt;&#xA;ततोऽब्रवीत्तां प्रसभं निगृह्य केशेषु कृष्णेषु तदा स कृष्णाम्&#x9;026a&lt;br&gt;&#xA;कृष्णं च जिष्णुं च हरिं नरं च त्राणाय विक्रोश नयामि हि त्वाम्&#x9;026c&lt;br&gt;&#xA;रजस्वला वा भव याज्ञसेनि एकाम्बरा वाप्यथ वा विवस्त्रा&#x9;027a&lt;br&gt;&#xA;द्यूते जिता चासि कृतासि दासी दासीषु कामश्च यथोपजोषम्&#x9;027c&lt;br&gt;&#xA;प्रकीर्णकेशी पतितार्धवस्त्रा दुःशासनेन व्यवधूयमाना&#x9;028a&lt;br&gt;&#xA;ह्रीमत्यमर्षेण च दह्यमाना शनैरिदं वाक्यमुवाच कृष्णा&#x9;028c&lt;br&gt;&#xA;इमे सभायामुपदिष्टशास्त्राः क्रियावन्तः सर्व एवेन्द्रकल्पाः&#x9;029a&lt;br&gt;&#xA;गुरुस्थाना गुरवश्चैव सर्वे तेषामग्रे नोत्सहे स्थातुमेवम्&#x9;029c&lt;br&gt;&#xA;नृशंसकर्मंस्त्वमनार्यवृत्त मा मां विवस्त्रां कृधि मा विकार्षीः&#x9;030a&lt;br&gt;&#xA;न मर्षयेयुस्तव राजपुत्राः सेन्द्रापि देवा यदि ते सहायाः&#x9;030c&lt;br&gt;&#xA;धर्मे स्थितो धर्मसुतश्च राजा धर्मश्च सूक्ष्मो निपुणोपलभ्यः&#x9;031a&lt;br&gt;&#xA;वाचापि भर्तुः परमाणुमात्रं नेच्छामि दोषं स्वगुणान्विसृज्य&#x9;031c&lt;br&gt;&#xA;इदं त्वनार्यं कुरुवीरमध्ये रजस्वलां यत्परिकर्षसे माम्&#x9;032a&lt;br&gt;&#xA;न चापि कश्चित्कुरुतेऽत्र पूजां ध्रुवं तवेदं मतमन्वपद्यन्&#x9;032c&lt;br&gt;&#xA;धिगस्तु नष्टः खलु भारतानां धर्मस्तथा क्षत्रविदां च वृत्तम्&#x9;033a&lt;br&gt;&#xA;यत्राभ्यतीतां कुरुधर्मवेलां प्रेक्षन्ति सर्वे कुरवः सभायाम्&#x9;033c&lt;br&gt;&#xA;द्रोणस्य भीष्मस्य च नास्ति सत्त्वं ध्रुवं तथैवास्य महात्मनोऽपि&#x9;034a&lt;br&gt;&#xA;राज्ञस्तथा हीममधर्ममुग्रं न लक्षयन्ते कुरुवृद्धमुख्याः&#x9;034c&lt;br&gt;&#xA;तथा ब्रुवन्ती करुणं सुमध्यमा काक्षेण भर्तॄन्कुपितानपश्यत्&#x9;035a&lt;br&gt;&#xA;सा पाण्डवान्कोपपरीतदेहान्सन्दीपयामास कटाक्षपातैः&#x9;035c&lt;br&gt;&#xA;हृतेन राज्येन तथा धनेन रत्नैश्च मुख्यैर्न तथा बभूव&#x9;036a&lt;br&gt;&#xA;यथार्तया कोपसमीरितेन कृष्णाकटाक्षेण बभूव दुःखम्&#x9;036c&lt;br&gt;&#xA;दुःशासनश्चापि समीक्ष्य कृष्णामवेक्षमाणां कृपणान्पतींस्तान्&#x9;037a&lt;br&gt;&#xA;आधूय वेगेन विसञ्ज्ञकल्पामुवाच दासीति हसन्निवोग्रः&#x9;037c&lt;br&gt;&#xA;कर्णस्तु तद्वाक्यमतीव हृष्टः सम्पूजयामास हसन्सशब्दम्&#x9;038a&lt;br&gt;&#xA;गान्धारराजः सुबलस्य पुत्रस्तथैव दुःशासनमभ्यनन्दत्&#x9;038c&lt;br&gt;&#xA;सभ्यास्तु ये तत्र बभूवुरन्ये ताभ्यामृते धार्तराष्ट्रेण चैव&#x9;039a&lt;br&gt;&#xA;तेषामभूद्दुःखमतीव कृष्णां दृष्ट्वा सभायां परिकृष्यमाणाम्&#x9;039c&lt;br&gt;&#xA;भीष्म उवाच&#x9;040&lt;br&gt;&#xA;न धर्मसौक्ष्म्यात्सुभगे विवक्तुं शक्नोमि ते प्रश्नमिमं यथावत्&#x9;040a&lt;br&gt;&#xA;अस्वो ह्यशक्तः पणितुं परस्वं स्त्रियश्च भर्तुर्वशतां समीक्ष्य&#x9;040c&lt;br&gt;&#xA;त्यजेत सर्वां पृथिवीं समृद्धां युधिष्ठिरः सत्यमथो न जह्यात्&#x9;041a&lt;br&gt;&#xA;उक्तं जितोऽस्मीति च पाण्डवेन तस्मान्न शक्नोमि विवेक्तुमेतत्&#x9;041c&lt;br&gt;&#xA;द्यूतेऽद्वितीयः शकुनिर्नरेषु कुन्तीसुतस्तेन निसृष्टकामः&#x9;042a&lt;br&gt;&#xA;न मन्यते तां निकृतिं महात्मा तस्मान्न ते प्रश्नमिमं ब्रवीमि&#x9;042c&lt;br&gt;&#xA;द्रौपद्युवाच&#x9;043&lt;br&gt;&#xA;आहूय राजा कुशलैः सभायां दुष्टात्मभिर्नैकृतिकैरनार्यैः&#x9;043a&lt;br&gt;&#xA;द्यूतप्रियैर्नातिकृतप्रयत्नः कस्मादयं नाम निसृष्टकामः&#x9;043c&lt;br&gt;&#xA;स शुद्धभावो निकृतिप्रवृत्तिमबुध्यमानः कुरुपाण्डवाग्र्यः&#x9;044a&lt;br&gt;&#xA;सम्भूय सर्वैश्च जितोऽपि यस्मात्पश्चाच्च यत्कैतवमभ्युपेतः&#x9;044c&lt;br&gt;&#xA;तिष्ठन्ति चेमे कुरवः सभायामीशाः सुतानां च तथा स्नुषाणाम्&#x9;045a&lt;br&gt;&#xA;समीक्ष्य सर्वे मम चापि वाक्यं विब्रूत मे प्रश्नमिमं यथावत्&#x9;045c&lt;br&gt;&#xA;वैशम्पायन उवाच&#x9;046&lt;br&gt;&#xA;तथा ब्रुवन्तीं करुणं रुदन्तीमवेक्षमाणामसकृत्पतींस्तान्&#x9;046a&lt;br&gt;&#xA;दुःशासनः परुषाण्यप्रियाणि वाक्यान्युवाचामधुराणि चैव&#x9;046c&lt;br&gt;&#xA;तां कृष्यमाणां च रजस्वलां च स्रस्तोत्तरीयामतदर्हमाणाम्&#x9;047a&lt;br&gt;&#xA;वृकोदरः प्रेक्ष्य युधिष्ठिरं च चकार कोपं परमार्तरूपः&#x9;047c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/061/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/061/</guid>
      <description>&lt;p&gt;भीम उवाच&#x9;001&lt;br&gt;&#xA;भवन्ति देशे बन्धक्यः कितवानां युधिष्ठिर&#x9;001a&lt;br&gt;&#xA;न ताभिरुत दीव्यन्ति दया चैवास्ति तास्वपि&#x9;001c&lt;br&gt;&#xA;काश्यो यद्बलिमाहार्षीद्द्रव्यं यच्चान्यदुत्तमम्&#x9;002a&lt;br&gt;&#xA;तथान्ये पृथिवीपाला यानि रत्नान्युपाहरन्&#x9;002c&lt;br&gt;&#xA;वाहनानि धनं चैव कवचान्यायुधानि च&#x9;003a&lt;br&gt;&#xA;राज्यमात्मा वयं चैव कैतवेन हृतं परैः&#x9;003c&lt;br&gt;&#xA;न च मे तत्र कोपोऽभूत्सर्वस्येशो हि नो भवान्&#x9;004a&lt;br&gt;&#xA;इदं त्वतिकृतं मन्ये द्रौपदी यत्र पण्यते&#x9;004c&lt;br&gt;&#xA;एषा ह्यनर्हती बाला पाण्डवान्प्राप्य कौरवैः&#x9;005a&lt;br&gt;&#xA;त्वत्कृते क्लिश्यते क्षुद्रैर्नृशंसैर्निकृतिप्रियैः&#x9;005c&lt;br&gt;&#xA;अस्याः कृते मन्युरयं त्वयि राजन्निपात्यते&#x9;006a&lt;br&gt;&#xA;बाहू ते सम्प्रधक्ष्यामि सहदेवाग्निमानय&#x9;006c&lt;br&gt;&#xA;अर्जुन उवाच&#x9;007&lt;br&gt;&#xA;न पुरा भीमसेन त्वमीदृशीर्वदिता गिरः&#x9;007a&lt;br&gt;&#xA;परैस्ते नाशितं नूनं नृशंसैर्धर्मगौरवम्&#x9;007c&lt;br&gt;&#xA;न सकामाः परे कार्या धर्ममेवाचरोत्तमम्&#x9;008a&lt;br&gt;&#xA;भ्रातरं धार्मिकं ज्येष्ठं नातिक्रमितुमर्हति&#x9;008c&lt;br&gt;&#xA;आहूतो हि परै राजा क्षात्रधर्ममनुस्मरन्&#x9;009a&lt;br&gt;&#xA;दीव्यते परकामेन तन्नः कीर्तिकरं महत्&#x9;009c&lt;br&gt;&#xA;भीमसेन उवाच&#x9;010&lt;br&gt;&#xA;एवमस्मिकृतं विद्यां यद्यस्याहं धनञ्जय&#x9;010a&lt;br&gt;&#xA;दीप्तेऽग्नौ सहितौ बाहू निर्दहेयं बलादिव&#x9;010c&lt;br&gt;&#xA;वैशम्पायन उवाच&#x9;011&lt;br&gt;&#xA;तथा तान्दुःखितान्दृष्ट्वा पाण्डवान्धृतराष्ट्रजः&#x9;011a&lt;br&gt;&#xA;क्लिश्यमानां च पाञ्चालीं विकर्ण इदमब्रवीत्&#x9;011c&lt;br&gt;&#xA;याज्ञसेन्या यदुक्तं तद्वाक्यं विब्रूत पार्थिवाः&#x9;012a&lt;br&gt;&#xA;अविवेकेन वाक्यस्य नरकः सद्य एव नः&#x9;012c&lt;br&gt;&#xA;भीष्मश्च धृतराष्ट्रश्च कुरुवृद्धतमावुभौ&#x9;013a&lt;br&gt;&#xA;समेत्य नाहतुः किञ्चिद्विदुरश्च महामतिः&#x9;013c&lt;br&gt;&#xA;भारद्वाजोऽपि सर्वेषामाचार्यः कृप एव च&#x9;014a&lt;br&gt;&#xA;अत एतावपि प्रश्नं नाहतुर्द्विजसत्तमौ&#x9;014c&lt;br&gt;&#xA;ये त्वन्ये पृथिवीपालाः समेताः सर्वतो दिशः&#x9;015a&lt;br&gt;&#xA;कामक्रोधौ समुत्सृज्य ते ब्रुवन्तु यथामति&#x9;015c&lt;br&gt;&#xA;यदिदं द्रौपदी वाक्यमुक्तवत्यसकृच्छुभा&#x9;016a&lt;br&gt;&#xA;विमृश्य कस्य कः पक्षः पार्थिवा वदतोत्तरम्&#x9;016c&lt;br&gt;&#xA;एवं स बहुशः सर्वानुक्तवांस्तान्सभासदः&#x9;017a&lt;br&gt;&#xA;न च ते पृथिवीपालास्तमूचुः साध्वसाधु वा&#x9;017c&lt;br&gt;&#xA;उक्त्वा तथासकृत्सर्वान्विकर्णः पृथिवीपतीन्&#x9;018a&lt;br&gt;&#xA;पाणिं पाणौ विनिष्पिष्य निःश्वसन्निदमब्रवीत्&#x9;018c&lt;br&gt;&#xA;विब्रूत पृथिवीपाला वाक्यं मा वा कथञ्चन&#x9;019a&lt;br&gt;&#xA;मन्ये न्याय्यं यदत्राहं तद्धि वक्ष्यामि कौरवाः&#x9;019c&lt;br&gt;&#xA;चत्वार्याहुर्नरश्रेष्ठा व्यसनानि महीक्षिताम्&#x9;020a&lt;br&gt;&#xA;मृगयां पानमक्षांश्च ग्राम्ये चैवातिसक्तताम्&#x9;020c&lt;br&gt;&#xA;एतेषु हि नरः सक्तो धर्ममुत्सृज्य वर्तते&#x9;021a&lt;br&gt;&#xA;तथायुक्तेन च कृतां क्रियां लोको न मन्यते&#x9;021c&lt;br&gt;&#xA;तदयं पाण्डुपुत्रेण व्यसने वर्तता भृशम्&#x9;022a&lt;br&gt;&#xA;समाहूतेन कितवैरास्थितो द्रौपदीपणः&#x9;022c&lt;br&gt;&#xA;साधारणी च सर्वेषां पाण्डवानामनिन्दिता&#x9;023a&lt;br&gt;&#xA;जितेन पूर्वं चानेन पाण्डवेन कृतः पणः&#x9;023c&lt;br&gt;&#xA;इयं च कीर्तिता कृष्णा सौबलेन पणार्थिना&#x9;024a&lt;br&gt;&#xA;एतत्सर्वं विचार्याहं मन्ये न विजितामिमाम्&#x9;024c&lt;br&gt;&#xA;एतच्छ्रुत्वा महान्नादः सभ्यानामुदतिष्ठत&#x9;025a&lt;br&gt;&#xA;विकर्णं शंसमानानां सौबलं च विनिन्दताम्&#x9;025c&lt;br&gt;&#xA;तस्मिन्नुपरते शब्दे राधेयः क्रोधमूर्छितः&#x9;026a&lt;br&gt;&#xA;प्रगृह्य रुचिरं बाहुमिदं वचनमब्रवीत्&#x9;026c&lt;br&gt;&#xA;दृश्यन्ते वै विकर्णे हि वैकृतानि बहून्यपि&#x9;027a&lt;br&gt;&#xA;तज्जस्तस्य विनाशाय यथाग्निररणिप्रजः&#x9;027c&lt;br&gt;&#xA;एते न किञ्चिदप्याहुश्चोद्यमानापि कृष्णया&#x9;028a&lt;br&gt;&#xA;धर्मेण विजितां मन्ये मन्यन्ते द्रुपदात्मजाम्&#x9;028c&lt;br&gt;&#xA;त्वं तु केवलबाल्येन धार्तराष्ट्र विदीर्यसे&#x9;029a&lt;br&gt;&#xA;यद्ब्रवीषि सभामध्ये बालः स्थविरभाषितम्&#x9;029c&lt;br&gt;&#xA;न च धर्मं यथातत्त्वं वेत्सि दुर्योधनावर&#x9;030a&lt;br&gt;&#xA;यद्ब्रवीषि जितां कृष्णामजितेति सुमन्दधीः&#x9;030c&lt;br&gt;&#xA;कथं ह्यविजितां कृष्णां मन्यसे धृतराष्ट्रज&#x9;031a&lt;br&gt;&#xA;यदा सभायां सर्वस्वं न्यस्तवान्पाण्डवाग्रजः&#x9;031c&lt;br&gt;&#xA;अभ्यन्तरा च सर्वस्वे द्रौपदी भरतर्षभ&#x9;032a&lt;br&gt;&#xA;एवं धर्मजितां कृष्णां मन्यसे न जितां कथम्&#x9;032c&lt;br&gt;&#xA;कीर्तिता द्रौपदी वाचा अनुज्ञाता च पाण्डवैः&#x9;033a&lt;br&gt;&#xA;भवत्यविजिता केन हेतुनैषा मता तव&#x9;033c&lt;br&gt;&#xA;मन्यसे वा सभामेतामानीतामेकवाससम्&#x9;034a&lt;br&gt;&#xA;अधर्मेणेति तत्रापि शृणु मे वाक्यमुत्तरम्&#x9;034c&lt;br&gt;&#xA;एको भर्ता स्त्रिया देवैर्विहितः कुरुनन्दन&#x9;035a&lt;br&gt;&#xA;इयं त्वनेकवशगा बन्धकीति विनिश्चिता&#x9;035c&lt;br&gt;&#xA;अस्याः सभामानयनं न चित्रमिति मे मतिः&#x9;036a&lt;br&gt;&#xA;एकाम्बरधरत्वं वाप्यथ वापि विवस्त्रता&#x9;036c&lt;br&gt;&#xA;यच्चैषां द्रविणं किञ्चिद्या चैषा ये च पाण्डवाः&#x9;037a&lt;br&gt;&#xA;सौबलेनेह तत्सर्वं धर्मेण विजितं वसु&#x9;037c&lt;br&gt;&#xA;दुःशासन सुबालोऽयं विकर्णः प्राज्ञवादिकः&#x9;038a&lt;br&gt;&#xA;पाण्डवानां च वासांसि द्रौपद्याश्चाप्युपाहर&#x9;038c&lt;br&gt;&#xA;तच्छ्रुत्वा पाण्डवाः सर्वे स्वानि वासांसि भारत&#x9;039a&lt;br&gt;&#xA;अवकीर्योत्तरीयाणि सभायां समुपाविशन्&#x9;039c&lt;br&gt;&#xA;ततो दुःशासनो राजन्द्रौपद्या वसनं बलात्&#x9;040a&lt;br&gt;&#xA;सभामध्ये समाक्षिप्य व्यपक्रष्टुं प्रचक्रमे&#x9;040c&lt;br&gt;&#xA;आकृष्यमाणे वसने द्रौपद्यास्तु विशां पते&#x9;041a&lt;br&gt;&#xA;तद्रूपमपरं वस्त्रं प्रादुरासीदनेकशः&#x9;041c&lt;br&gt;&#xA;ततो हलहलाशब्दस्तत्रासीद्घोरनिस्वनः&#x9;042a&lt;br&gt;&#xA;तदद्भुततमं लोके वीक्ष्य सर्वमहीक्षिताम्&#x9;042c&lt;br&gt;&#xA;शशाप तत्र भीमस्तु राजमध्ये महास्वनः&#x9;043a&lt;br&gt;&#xA;क्रोधाद्विस्फुरमाणोष्ठो विनिष्पिष्य करे करम्&#x9;043c&lt;br&gt;&#xA;इदं मे वाक्यमादद्ध्वं क्षत्रिया लोकवासिनः&#x9;044a&lt;br&gt;&#xA;नोक्तपूर्वं नरैरन्यैर्न चान्यो यद्वदिष्यति&#x9;044c&lt;br&gt;&#xA;यद्येतदेवमुक्त्वा तु न कुर्यां पृथिवीश्वराः&#x9;045a&lt;br&gt;&#xA;पितामहानां सर्वेषां नाहं गतिमवाप्नुयाम्&#x9;045c&lt;br&gt;&#xA;अस्य पापस्य दुर्जातेर्भारतापसदस्य च&#x9;046a&lt;br&gt;&#xA;न पिबेयं बलाद्वक्षो भित्त्वा चेद्रुधिरं युधि&#x9;046c&lt;br&gt;&#xA;तस्य ते वचनं श्रुत्वा सर्वलोकप्रहर्षणम्&#x9;047a&lt;br&gt;&#xA;प्रचक्रुर्बहुलां पूजां कुत्सन्तो धृतराष्ट्रजम्&#x9;047c&lt;br&gt;&#xA;यदा तु वाससां राशिः सभामध्ये समाचितः&#x9;048a&lt;br&gt;&#xA;ततो दुःशासनः श्रान्तो व्रीडितः समुपाविशत्&#x9;048c&lt;br&gt;&#xA;धिक्शब्दस्तु ततस्तत्र समभूल्लोमहर्षणः&#x9;049a&lt;br&gt;&#xA;सभ्यानां नरदेवानां दृष्ट्वा कुन्तीसुतांस्तदा&#x9;049c&lt;br&gt;&#xA;न विब्रुवन्ति कौरव्याः प्रश्नमेतमिति स्म ह&#x9;050a&lt;br&gt;&#xA;स जनः क्रोशति स्मात्र धृतराष्ट्रं विगर्हयन्&#x9;050c&lt;br&gt;&#xA;ततो बाहू समुच्छ्रित्य निवार्य च सभासदः&#x9;051a&lt;br&gt;&#xA;विदुरः सर्वधर्मज्ञ इदं वचनमब्रवीत्&#x9;051c&lt;br&gt;&#xA;विदुर उवाच&#x9;052&lt;br&gt;&#xA;द्रौपदी प्रश्नमुक्त्वैवं रोरवीति ह्यनाथवत्&#x9;052a&lt;br&gt;&#xA;न च विब्रूत तं प्रश्नं सभ्या धर्मोऽत्र पीड्यते&#x9;052c&lt;br&gt;&#xA;सभां प्रपद्यते ह्यार्तः प्रज्वलन्निव हव्यवाट्&#x9;053a&lt;br&gt;&#xA;तं वै सत्येन धर्मेण सभ्याः प्रशमयन्त्युत&#x9;053c&lt;br&gt;&#xA;धर्मप्रश्नमथो ब्रूयादार्तः सभ्येषु मानवः&#x9;054a&lt;br&gt;&#xA;विब्रूयुस्तत्र ते प्रश्नं कामक्रोधवशातिगाः&#x9;054c&lt;br&gt;&#xA;विकर्णेन यथाप्रज्ञमुक्तः प्रश्नो नराधिपाः&#x9;055a&lt;br&gt;&#xA;भवन्तोऽपि हि तं प्रश्नं विब्रुवन्तु यथामति&#x9;055c&lt;br&gt;&#xA;यो हि प्रश्नं न विब्रूयाद्धर्मदर्शी सभां गतः&#x9;056a&lt;br&gt;&#xA;अनृते या फलावाप्तिस्तस्याः सोऽर्धं समश्नुते&#x9;056c&lt;br&gt;&#xA;यः पुनर्वितथं ब्रूयाद्धर्मदर्शी सभां गतः&#x9;057a&lt;br&gt;&#xA;अनृतस्य फलं कृत्स्नं सम्प्राप्नोतीति निश्चयः&#x9;057c&lt;br&gt;&#xA;अत्राप्युदाहरन्तीममितिहासं पुरातनम्&#x9;058a&lt;br&gt;&#xA;प्रह्लादस्य च संवादं मुनेराङ्गिरसस्य च&#x9;058c&lt;br&gt;&#xA;प्रह्लादो नाम दैत्येन्द्रस्तस्य पुत्रो विरोचनः&#x9;059a&lt;br&gt;&#xA;कन्याहेतोराङ्गिरसं सुधन्वानमुपाद्रवत्&#x9;059c&lt;br&gt;&#xA;अहं ज्यायानहं ज्यायानिति कन्येप्सया तदा&#x9;060a&lt;br&gt;&#xA;तयोर्देवनमत्रासीत्प्राणयोरिति नः श्रुतम्&#x9;060c&lt;br&gt;&#xA;तयोः प्रश्नविवादोऽभूत्प्रह्लादं तावपृच्छताम्&#x9;061a&lt;br&gt;&#xA;ज्यायान्क आवयोरेकः प्रश्नं प्रब्रूहि मा मृषा&#x9;061c&lt;br&gt;&#xA;स वै विवदनाद्भीतः सुधन्वानं व्यलोकयत्&#x9;062a&lt;br&gt;&#xA;तं सुधन्वाब्रवीत्क्रुद्धो ब्रह्मदण्ड इव ज्वलन्&#x9;062c&lt;br&gt;&#xA;यदि वै वक्ष्यसि मृषा प्रह्लादाथ न वक्ष्यसि&#x9;063a&lt;br&gt;&#xA;शतधा ते शिरो वज्री वज्रेण प्रहरिष्यति&#x9;063c&lt;br&gt;&#xA;सुधन्वना तथोक्तः सन्व्यथितोऽश्वत्थपर्णवत्&#x9;064a&lt;br&gt;&#xA;जगाम कश्यपं दैत्यः परिप्रष्टुं महौजसम्&#x9;064c&lt;br&gt;&#xA;प्रह्लाद उवाच&#x9;065&lt;br&gt;&#xA;त्वं वै धर्मस्य विज्ञाता दैवस्येहासुरस्य च&#x9;065a&lt;br&gt;&#xA;ब्राह्मणस्य महाप्राज्ञ धर्मकृच्छ्रमिदं शृणु&#x9;065c&lt;br&gt;&#xA;यो वै प्रश्नं न विब्रूयाद्वितथं वापि निर्दिशेत्&#x9;066a&lt;br&gt;&#xA;के वै तस्य परे लोकास्तन्ममाचक्ष्व पृच्छतः&#x9;066c&lt;br&gt;&#xA;कश्यप उवाच&#x9;067&lt;br&gt;&#xA;जानन्न विब्रुवन्प्रश्नं कामात्क्रोधात्तथा भयात्&#x9;067a&lt;br&gt;&#xA;सहस्रं वारुणान्पाशानात्मनि प्रतिमुञ्चति&#x9;067c&lt;br&gt;&#xA;तस्य संवत्सरे पूर्णे पाश एकः प्रमुच्यते&#x9;068a&lt;br&gt;&#xA;तस्मात्सत्यं तु वक्तव्यं जानता सत्यमञ्जसा&#x9;068c&lt;br&gt;&#xA;विद्धो धर्मो ह्यधर्मेण सभां यत्र प्रपद्यते&#x9;069a&lt;br&gt;&#xA;न चास्य शल्यं कृन्तन्ति विद्धास्तत्र सभासदः&#x9;069c&lt;br&gt;&#xA;अर्धं हरति वै श्रेष्ठः पादो भवति कर्तृषु&#x9;070a&lt;br&gt;&#xA;पादश्चैव सभासत्सु ये न निन्दन्ति निन्दितम्&#x9;070c&lt;br&gt;&#xA;अनेना भवति श्रेष्ठो मुच्यन्ते च सभासदः&#x9;071a&lt;br&gt;&#xA;एनो गच्छति कर्तारं निन्दार्हो यत्र निन्द्यते&#x9;071c&lt;br&gt;&#xA;वितथं तु वदेयुर्ये धर्मं प्रह्लाद पृच्छते&#x9;072a&lt;br&gt;&#xA;इष्टापूर्तं च ते घ्नन्ति सप्त चैव परावरान्&#x9;072c&lt;br&gt;&#xA;हृतस्वस्य हि यद्दुःखं हतपुत्रस्य चापि यत्&#x9;073a&lt;br&gt;&#xA;ऋणिनं प्रति यच्चैव राज्ञा ग्रस्तस्य चापि यत्&#x9;073c&lt;br&gt;&#xA;स्त्रियाः पत्या विहीनायाः सार्थाद्भ्रष्टस्य चैव यत्&#x9;074a&lt;br&gt;&#xA;अध्यूढायाश्च यद्दुःखं साक्षिभिर्विहतस्य च&#x9;074c&lt;br&gt;&#xA;एतानि वै समान्याहुर्दुःखानि त्रिदशेश्वराः&#x9;075a&lt;br&gt;&#xA;तानि सर्वाणि दुःखानि प्राप्नोति वितथं ब्रुवन्&#x9;075c&lt;br&gt;&#xA;समक्षदर्शनात्साक्ष्यं श्रवणाच्चेति धारणात्&#x9;076a&lt;br&gt;&#xA;तस्मात्सत्यं ब्रुवन्साक्षी धर्मार्थाभ्यां न हीयते&#x9;076c&lt;br&gt;&#xA;विदुर उवाच&#x9;077&lt;br&gt;&#xA;कश्यपस्य वचः श्रुत्वा प्रह्लादः पुत्रमब्रवीत्&#x9;077a&lt;br&gt;&#xA;श्रेयान्सुधन्वा त्वत्तो वै मत्तः श्रेयांस्तथाङ्गिराः&#x9;077c&lt;br&gt;&#xA;माता सुधन्वनश्चापि श्रेयसी मातृतस्तव&#x9;078a&lt;br&gt;&#xA;विरोचन सुधन्वायं प्राणानामीश्वरस्तव&#x9;078c&lt;br&gt;&#xA;सुधन्वोवाच&#x9;079&lt;br&gt;&#xA;पुत्रस्नेहं परित्यज्य यस्त्वं धर्मे प्रतिष्ठितः&#x9;079a&lt;br&gt;&#xA;अनुजानामि ते पुत्रं जीवत्वेष शतं समाः&#x9;079c&lt;br&gt;&#xA;विदुर उवाच&#x9;080&lt;br&gt;&#xA;एवं वै परमं धर्मं श्रुत्वा सर्वे सभासदः&#x9;080a&lt;br&gt;&#xA;यथाप्रश्नं तु कृष्णाया मन्यध्वं तत्र किं परम्&#x9;080c&lt;br&gt;&#xA;वैशम्पायन उवाच&#x9;081&lt;br&gt;&#xA;विदुरस्य वचः श्रुत्वा नोचुः किञ्चन पार्थिवाः&#x9;081a&lt;br&gt;&#xA;कर्णो दुःशासनं त्वाह कृष्णां दासीं गृहान्नय&#x9;081c&lt;br&gt;&#xA;तां वेपमानां सव्रीडां प्रलपन्तीं स्म पाण्डवान्&#x9;082a&lt;br&gt;&#xA;दुःशासनः सभामध्ये विचकर्ष तपस्विनीम्&#x9;082c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/062/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/062/</guid>
      <description>&lt;p&gt;द्रौपद्युवाच&#x9;001&lt;br&gt;&#xA;पुरस्तात्करणीयं मे न कृतं कार्यमुत्तरम्&#x9;001a&lt;br&gt;&#xA;विह्वलास्मि कृतानेन कर्षता बलिना बलात्&#x9;001c&lt;br&gt;&#xA;अभिवादं करोम्येषां गुरूणां कुरुसंसदि&#x9;002a&lt;br&gt;&#xA;न मे स्यादपराधोऽयं यदिदं न कृतं मया&#x9;002c&lt;br&gt;&#xA;वैशम्पायन उवाच&#x9;003&lt;br&gt;&#xA;सा तेन च समुद्धूता दुःखेन च तपस्विनी&#x9;003a&lt;br&gt;&#xA;पतिता विललापेदं सभायामतथोचिता&#x9;003c&lt;br&gt;&#xA;द्रौपद्युवाच&#x9;004&lt;br&gt;&#xA;स्वयंवरे यास्मि नृपैर्दृष्टा रङ्गे समागतैः&#x9;004a&lt;br&gt;&#xA;न दृष्टपूर्वा चान्यत्र साहमद्य सभां गता&#x9;004c&lt;br&gt;&#xA;यां न वायुर्न चादित्यो दृष्टवन्तौ पुरा गृहे&#x9;005a&lt;br&gt;&#xA;साहमद्य सभामध्ये दृश्यामि कुरुसंसदि&#x9;005c&lt;br&gt;&#xA;यां न मृष्यन्ति वातेन स्पृश्यमानां पुरा गृहे&#x9;006a&lt;br&gt;&#xA;स्पृश्यमानां सहन्तेऽद्य पाण्डवास्तां दुरात्मना&#x9;006c&lt;br&gt;&#xA;मृष्यन्ते कुरवश्चेमे मन्ये कालस्य पर्ययम्&#x9;007a&lt;br&gt;&#xA;स्नुषां दुहितरं चैव क्लिश्यमानामनर्हतीम्&#x9;007c&lt;br&gt;&#xA;किं त्वतः कृपणं भूयो यदहं स्त्री सती शुभा&#x9;008a&lt;br&gt;&#xA;सभामध्यं विगाहेऽद्य क्व नु धर्मो महीक्षिताम्&#x9;008c&lt;br&gt;&#xA;धर्म्याः स्त्रियः सभां पूर्वं न नयन्तीति नः श्रुतम्&#x9;009a&lt;br&gt;&#xA;स नष्टः कौरवेयेषु पूर्वो धर्मः सनातनः&#x9;009c&lt;br&gt;&#xA;कथं हि भार्या पाण्डूनां पार्षतस्य स्वसा सती&#x9;010a&lt;br&gt;&#xA;वासुदेवस्य च सखी पार्थिवानां सभामियाम्&#x9;010c&lt;br&gt;&#xA;तामिमां धर्मराजस्य भार्यां सदृशवर्णजाम्&#x9;011a&lt;br&gt;&#xA;ब्रूत दासीमदासीं वा तत्करिष्यामि कौरवाः&#x9;011c&lt;br&gt;&#xA;अयं हि मां दृढं क्षुद्रः कौरवाणां यशोहरः&#x9;012a&lt;br&gt;&#xA;क्लिश्नाति नाहं तत्सोढुं चिरं शक्ष्यामि कौरवाः&#x9;012c&lt;br&gt;&#xA;जितां वाप्यजितां वापि मन्यध्वं वा यथा नृपाः&#x9;013a&lt;br&gt;&#xA;तथा प्रत्युक्तमिच्छामि तत्करिष्यामि कौरवाः&#x9;013c&lt;br&gt;&#xA;भीष्म उवाच&#x9;014&lt;br&gt;&#xA;उक्तवानस्मि कल्याणि धर्मस्य तु परां गतिम्&#x9;014a&lt;br&gt;&#xA;लोके न शक्यते गन्तुमपि विप्रैर्महात्मभिः&#x9;014c&lt;br&gt;&#xA;बलवांस्तु यथा धर्मं लोके पश्यति पूरुषः&#x9;015a&lt;br&gt;&#xA;स धर्मो धर्मवेलायां भवत्यभिहितः परैः&#x9;015c&lt;br&gt;&#xA;न विवेक्तुं च ते प्रश्नमेतं शक्नोमि निश्चयात्&#x9;016a&lt;br&gt;&#xA;सूक्ष्मत्वाद्गहनत्वाच्च कार्यस्यास्य च गौरवात्&#x9;016c&lt;br&gt;&#xA;नूनमन्तः कुलस्यास्य भविता नचिरादिव&#x9;017a&lt;br&gt;&#xA;तथा हि कुरवः सर्वे लोभमोहपरायणाः&#x9;017c&lt;br&gt;&#xA;कुलेषु जाताः कल्याणि व्यसनाभ्याहता भृशम्&#x9;018a&lt;br&gt;&#xA;धर्म्यान्मार्गान्न च्यवन्ते यथा नस्त्वं वधूः स्थिता&#x9;018c&lt;br&gt;&#xA;उपपन्नं च पाञ्चालि तवेदं वृत्तमीदृशम्&#x9;019a&lt;br&gt;&#xA;यत्कृच्छ्रमपि सम्प्राप्ता धर्ममेवान्ववेक्षसे&#x9;019c&lt;br&gt;&#xA;एते द्रोणादयश्चैव वृद्धा धर्मविदो जनाः&#x9;020a&lt;br&gt;&#xA;शून्यैः शरीरैस्तिष्ठन्ति गतासव इवानताः&#x9;020c&lt;br&gt;&#xA;युधिष्ठिरस्तु प्रश्नेऽस्मिन्प्रमाणमिति मे मतिः&#x9;021a&lt;br&gt;&#xA;अजितां वा जितां वापि स्वयं व्याहर्तुमर्हति&#x9;021c&lt;br&gt;&#xA;वैशम्पायन उवाच&#x9;022&lt;br&gt;&#xA;तथा तु दृष्ट्वा बहु तत्तदेवं रोरूयमाणां कुररीमिवार्ताम्&#x9;022a&lt;br&gt;&#xA;नोचुर्वचः साध्वथ वाप्यसाधु महीक्षितो धार्तराष्ट्रस्य भीताः&#x9;022c&lt;br&gt;&#xA;दृष्ट्वा तु तान्पार्थिवपुत्रपौत्रांस्तूष्णीम्भूतान्धृतराष्ट्रस्य पुत्रः&#x9;023a&lt;br&gt;&#xA;स्मयन्निवेदं वचनं बभाषे पाञ्चालराजस्य सुतां तदानीम्&#x9;023c&lt;br&gt;&#xA;तिष्ठत्वयं प्रश्न उदारसत्त्वे भीमेऽर्जुने सहदेवे तथैव&#x9;024a&lt;br&gt;&#xA;पत्यौ च ते नकुले याज्ञसेनि वदन्त्वेते वचनं त्वत्प्रसूतम्&#x9;024c&lt;br&gt;&#xA;अनीश्वरं विब्रुवन्त्वार्यमध्ये युधिष्ठिरं तव पाञ्चालि हेतोः&#x9;025a&lt;br&gt;&#xA;कुर्वन्तु सर्वे चानृतं धर्मराजं पाञ्चालि त्वं मोक्ष्यसे दासभावात्&#x9;025c&lt;br&gt;&#xA;धर्मे स्थितो धर्मराजो महात्मा स्वयं चेदं कथयत्विन्द्रकल्पः&#x9;026a&lt;br&gt;&#xA;ईशो वा ते यद्यनीशोऽथ वैष वाक्यादस्य क्षिप्रमेकं भजस्व&#x9;026c&lt;br&gt;&#xA;सर्वे हीमे कौरवेयाः सभायां दुःखान्तरे वर्तमानास्तवैव&#x9;027a&lt;br&gt;&#xA;न विब्रुवन्त्यार्यसत्त्वा यथावत्पतींश्च ते समवेक्ष्याल्पभाग्यान्&#x9;027c&lt;br&gt;&#xA;ततः सभ्याः कुरुराजस्य तत्र वाक्यं सर्वे प्रशशंसुस्तदोच्चैः&#x9;028a&lt;br&gt;&#xA;चेलावेधांश्चापि चक्रुर्नदन्तो हा हेत्यासीदपि चैवात्र नादः&#x9;028c&lt;br&gt;&#xA;सर्वे चासन्पार्थिवाः प्रीतिमन्तः कुरुश्रेष्ठं धार्मिकं पूजयन्तः&#x9;028e&lt;br&gt;&#xA;युधिष्ठिरं च ते सर्वे समुदैक्षन्त पार्थिवाः&#x9;029a&lt;br&gt;&#xA;किं नु वक्ष्यति धर्मज्ञ इति साचीकृताननाः&#x9;029c&lt;br&gt;&#xA;किं नु वक्ष्यति बीभत्सुरजितो युधि पाण्डवः&#x9;030a&lt;br&gt;&#xA;भीमसेनो यमौ चेति भृशं कौतूहलान्विताः&#x9;030c&lt;br&gt;&#xA;तस्मिन्नुपरते शब्दे भीमसेनोऽब्रवीदिदम्&#x9;031a&lt;br&gt;&#xA;प्रगृह्य विपुलं वृत्तं भुजं चन्दनरूषितम्&#x9;031c&lt;br&gt;&#xA;यद्येष गुरुरस्माकं धर्मराजो युधिष्ठिरः&#x9;032a&lt;br&gt;&#xA;न प्रभुः स्यात्कुलस्यास्य न वयं मर्षयेमहि&#x9;032c&lt;br&gt;&#xA;ईशो नः पुण्यतपसां प्राणानामपि चेश्वरः&#x9;033a&lt;br&gt;&#xA;मन्यते जितमात्मानं यद्येष विजिता वयम्&#x9;033c&lt;br&gt;&#xA;न हि मुच्येत जीवन्मे पदा भूमिमुपस्पृशन्&#x9;034a&lt;br&gt;&#xA;मर्त्यधर्मा परामृश्य पाञ्चाल्या मूर्धजानिमान्&#x9;034c&lt;br&gt;&#xA;पश्यध्वमायतौ वृत्तौ भुजौ मे परिघाविव&#x9;035a&lt;br&gt;&#xA;नैतयोरन्तरं प्राप्य मुच्येतापि शतक्रतुः&#x9;035c&lt;br&gt;&#xA;धर्मपाशसितस्त्वेवं नाधिगच्छामि सङ्कटम्&#x9;036a&lt;br&gt;&#xA;गौरवेण निरुद्धश्च निग्रहादर्जुनस्य च&#x9;036c&lt;br&gt;&#xA;धर्मराजनिसृष्टस्तु सिंहः क्षुद्रमृगानिव&#x9;037a&lt;br&gt;&#xA;धार्तराष्ट्रानिमान्पापान्निष्पिषेयं तलासिभिः&#x9;037c&lt;br&gt;&#xA;तमुवाच तदा भीष्मो द्रोणो विदुर एव च&#x9;038a&lt;br&gt;&#xA;क्षम्यतामेवमित्येवं सर्वं सम्भवति त्वयि&#x9;038c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/063/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/063/</guid>
      <description>&lt;p&gt;कर्ण उवाच&#x9;001&lt;br&gt;&#xA;त्रयः किलेमे अधना भवन्ति दासः शिष्यश्चास्वतन्त्रा च नारी&#x9;001a&lt;br&gt;&#xA;दासस्य पत्नी त्वं धनमस्य भद्रे हीनेश्वरा दासधनं च दासी&#x9;001c&lt;br&gt;&#xA;प्रविश्य सा नः परिचारैर्भजस्व तत्ते कार्यं शिष्टमावेश्य वेश्म&#x9;002a&lt;br&gt;&#xA;ईशाः स्म सर्वे तव राजपुत्रि भवन्ति ते धार्तराष्ट्रा न पार्थाः&#x9;002c&lt;br&gt;&#xA;अन्यं वृणीष्व पतिमाशु भामिनि यस्माद्दास्यं न लभसे देवनेन&#x9;003a&lt;br&gt;&#xA;अनवद्या वै पतिषु कामवृत्तिर्नित्यं दास्ये विदितं वै तवास्तु&#x9;003c&lt;br&gt;&#xA;पराजितो नकुलो भीमसेनो युधिष्ठिरः सहदेवोऽर्जुनश्च&#x9;004a&lt;br&gt;&#xA;दासीभूता प्रविश याज्ञसेनि पराजितास्ते पतयो न सन्ति&#x9;004c&lt;br&gt;&#xA;प्रयोजनं चात्मनि किं नु मन्यते पराक्रमं पौरुषं चेह पार्थः&#x9;005a&lt;br&gt;&#xA;पाञ्चाल्यस्य द्रुपदस्यात्मजामिमां सभामध्ये योऽतिदेवीद्ग्लहेषु&#x9;005c&lt;br&gt;&#xA;वैशम्पायन उवाच&#x9;006&lt;br&gt;&#xA;तद्वै श्रुत्वा भीमसेनोऽत्यमर्षी भृशं निशश्वास तदार्तरूपः&#x9;006a&lt;br&gt;&#xA;राजानुगो धर्मपाशानुबद्धो दहन्निवैनं कोपविरक्तदृष्टिः&#x9;006c&lt;br&gt;&#xA;भीम उवाच&#x9;007&lt;br&gt;&#xA;नाहं कुप्ये सूतपुत्रस्य राजन्नेष सत्यं दासधर्मः प्रविष्टः&#x9;007a&lt;br&gt;&#xA;किं विद्विषो वाद्य मां धारयेयुर्नादेवीस्त्वं यद्यनया नरेन्द्र&#x9;007c&lt;br&gt;&#xA;वैशम्पायन उवाच&#x9;008&lt;br&gt;&#xA;राधेयस्य वचः श्रुत्वा राजा दुर्योधनस्तदा&#x9;008a&lt;br&gt;&#xA;युधिष्ठिरमुवाचेदं तूष्णीम्भूतमचेतसम्&#x9;008c&lt;br&gt;&#xA;भीमार्जुनौ यमौ चैव स्थितौ ते नृप शासने&#x9;009a&lt;br&gt;&#xA;प्रश्नं प्रब्रूहि कृष्णां त्वमजितां यदि मन्यसे&#x9;009c&lt;br&gt;&#xA;एवमुक्त्वा स कौन्तेयमपोह्य वसनं स्वकम्&#x9;010a&lt;br&gt;&#xA;स्मयन्निवैक्षत्पाञ्चालीमैश्वर्यमदमोहितः&#x9;010c&lt;br&gt;&#xA;कदलीदण्डसदृशं सर्वलक्षणपूजितम्&#x9;011a&lt;br&gt;&#xA;गजहस्तप्रतीकाशं वज्रप्रतिमगौरवम्&#x9;011c&lt;br&gt;&#xA;अभ्युत्स्मयित्वा राधेयं भीममाधर्षयन्निव&#x9;012a&lt;br&gt;&#xA;द्रौपद्याः प्रेक्षमाणायाः सव्यमूरुमदर्शयत्&#x9;012c&lt;br&gt;&#xA;वृकोदरस्तदालोक्य नेत्रे उत्फाल्य लोहिते&#x9;013a&lt;br&gt;&#xA;प्रोवाच राजमध्ये तं सभां विश्रावयन्निव&#x9;013c&lt;br&gt;&#xA;पितृभिः सह सालोक्यं मा स्म गच्छेद्वृकोदरः&#x9;014a&lt;br&gt;&#xA;यद्येतमूरुं गदया न भिन्द्यां ते महाहवे&#x9;014c&lt;br&gt;&#xA;क्रुद्धस्य तस्य स्रोतोभ्यः सर्वेभ्यः पावकार्चिषः&#x9;015a&lt;br&gt;&#xA;वृक्षस्येव विनिश्चेरुः कोटरेभ्यः प्रदह्यतः&#x9;015c&lt;br&gt;&#xA;विदुर उवाच&#x9;016&lt;br&gt;&#xA;परं भयं पश्यत भीमसेनाद्बुध्यध्वं राज्ञो वरुणस्येव पाशात्&#x9;016a&lt;br&gt;&#xA;दैवेरितो नूनमयं पुरस्तात्परोऽनयो भरतेषूदपादि&#x9;016c&lt;br&gt;&#xA;अतिद्यूतं कृतमिदं धार्तराष्ट्रा येऽस्यां स्त्रियं विवदध्वं सभायाम्&#x9;017a&lt;br&gt;&#xA;योगक्षेमो दृश्यते वो महाभयः पापान्मन्त्रान्कुरवो मन्त्रयन्ति&#x9;017c&lt;br&gt;&#xA;इमं धर्मं कुरवो जानताशु दुर्दृष्टेऽस्मिन्परिषत्सम्प्रदुष्येत्&#x9;018a&lt;br&gt;&#xA;इमां चेत्पूर्वं कितवोऽग्लहीष्यदीशोऽभविष्यदपराजितात्मा&#x9;018c&lt;br&gt;&#xA;स्वप्ने यथैतद्धि धनं जितं स्यात्तदेवं मन्ये यस्य दीव्यत्यनीशः&#x9;019a&lt;br&gt;&#xA;गान्धारिपुत्रस्य वचो निशम्य धर्मादस्मात्कुरवो मापयात&#x9;019c&lt;br&gt;&#xA;दुर्योधन उवाच&#x9;020&lt;br&gt;&#xA;भीमस्य वाक्ये तद्वदेवार्जुनस्य स्थितोऽहं वै यमयोश्चैवमेव&#x9;020a&lt;br&gt;&#xA;युधिष्ठिरं चेत्प्रवदन्त्यनीशमथो दास्यान्मोक्ष्यसे याज्ञसेनि&#x9;020c&lt;br&gt;&#xA;अर्जुन उवाच&#x9;021&lt;br&gt;&#xA;ईशो राजा पूर्वमासीद्ग्लहे नः कुन्तीपुत्रो धर्मराजो महात्मा&#x9;021a&lt;br&gt;&#xA;ईशस्त्वयं कस्य पराजितात्मा तज्जानीध्वं कुरवः सर्व एव&#x9;021c&lt;br&gt;&#xA;वैशम्पायन उवाच&#x9;022&lt;br&gt;&#xA;ततो राज्ञो धृतराष्ट्रस्य गेहे गोमायुरुच्चैर्व्याहरदग्निहोत्रे&#x9;022a&lt;br&gt;&#xA;तं रासभाः प्रत्यभाषन्त राजन्समन्ततः पक्षिणश्चैव रौद्राः&#x9;022c&lt;br&gt;&#xA;तं च शब्दं विदुरस्तत्त्ववेदी शुश्राव घोरं सुबलात्मजा च&#x9;023a&lt;br&gt;&#xA;भीष्मद्रोणौ गौतमश्चापि विद्वान्स्वस्ति स्वस्तीत्यपि चैवाहुरुच्चैः&#x9;023c&lt;br&gt;&#xA;ततो गान्धारी विदुरश्चैव विद्वांस्तमुत्पातं घोरमालक्ष्य राज्ञे&#x9;024a&lt;br&gt;&#xA;निवेदयामासतुरार्तवत्तदा ततो राजा वाक्यमिदं बभाषे&#x9;024c&lt;br&gt;&#xA;हतोऽसि दुर्योधन मन्दबुद्धे यस्त्वं सभायां कुरुपुङ्गवानाम्&#x9;025a&lt;br&gt;&#xA;स्त्रियं समाभाषसि दुर्विनीत विशेषतो द्रौपदीं धर्मपत्नीम्&#x9;025c&lt;br&gt;&#xA;एवमुक्त्वा धृतराष्ट्रो मनीषी हितान्वेषी बान्धवानामपायात्&#x9;026a&lt;br&gt;&#xA;कृष्णां पाञ्चालीमब्रवीत्सान्त्वपूर्वं विमृश्यैतत्प्रज्ञया तत्त्वबुद्धिः&#x9;026c&lt;br&gt;&#xA;धृतराष्ट्र उवाच&#x9;027&lt;br&gt;&#xA;वरं वृणीष्व पाञ्चालि मत्तो यदभिकाङ्क्षसि&#x9;027a&lt;br&gt;&#xA;वधूनां हि विशिष्टा मे त्वं धर्मपरमा सती&#x9;027c&lt;br&gt;&#xA;द्रौपद्युवाच&#x9;028&lt;br&gt;&#xA;ददासि चेद्वरं मह्यं वृणोमि भरतर्षभ&#x9;028a&lt;br&gt;&#xA;सर्वधर्मानुगः श्रीमानदासोऽस्तु युधिष्ठिरः&#x9;028c&lt;br&gt;&#xA;मनस्विनमजानन्तो मा वै ब्रूयुः कुमारकाः&#x9;029a&lt;br&gt;&#xA;एष वै दासपुत्रेति प्रतिविन्ध्यं तमागतम्&#x9;029c&lt;br&gt;&#xA;राजपुत्रः पुरा भूत्वा यथा नान्यः पुमान्क्वचित्&#x9;030a&lt;br&gt;&#xA;लालितो दासपुत्रत्वं पश्यन्नश्येद्धि भारत&#x9;030c&lt;br&gt;&#xA;धृतराष्ट्र उवाच&#x9;031&lt;br&gt;&#xA;द्वितीयं ते वरं भद्रे ददामि वरयस्व माम्&#x9;031a&lt;br&gt;&#xA;मनो हि मे वितरति नैकं त्वं वरमर्हसि&#x9;031c&lt;br&gt;&#xA;द्रौपद्युवाच&#x9;032&lt;br&gt;&#xA;सरथौ सधनुष्कौ च भीमसेनधनञ्जयौ&#x9;032a&lt;br&gt;&#xA;नकुलं सहदेवं च द्वितीयं वरये वरम्&#x9;032c&lt;br&gt;&#xA;धृतराष्ट्र उवाच&#x9;033&lt;br&gt;&#xA;तृतीयं वरयास्मत्तो नासि द्वाभ्यां सुसत्कृता&#x9;033a&lt;br&gt;&#xA;त्वं हि सर्वस्नुषाणां मे श्रेयसी धर्मचारिणी&#x9;033c&lt;br&gt;&#xA;द्रौपद्युवाच&#x9;034&lt;br&gt;&#xA;लोभो धर्मस्य नाशाय भगवन्नाहमुत्सहे&#x9;034a&lt;br&gt;&#xA;अनर्हा वरमादातुं तृतीयं राजसत्तम&#x9;034c&lt;br&gt;&#xA;एकमाहुर्वैश्यवरं द्वौ तु क्षत्रस्त्रिया वरौ&#x9;035a&lt;br&gt;&#xA;त्रयस्तु राज्ञो राजेन्द्र ब्राह्मणस्य शतं वराः&#x9;035c&lt;br&gt;&#xA;पापीयांस इमे भूत्वा सन्तीर्णाः पतयो मम&#x9;036a&lt;br&gt;&#xA;वेत्स्यन्ति चैव भद्राणि राजन्पुण्येन कर्मणा&#x9;036c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/064/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/064/</guid>
      <description>&lt;p&gt;कर्ण उवाच&#x9;001&lt;br&gt;&#xA;या नः श्रुता मनुष्येषु स्त्रियो रूपेण सम्मताः&#x9;001a&lt;br&gt;&#xA;तासामेतादृशं कर्म न कस्याञ्चन शुश्रुमः&#x9;001c&lt;br&gt;&#xA;क्रोधाविष्टेषु पार्थेषु धार्तराष्ट्रेषु चाप्यति&#x9;002a&lt;br&gt;&#xA;द्रौपदी पाण्डुपुत्राणां कृष्णा शान्तिरिहाभवत्&#x9;002c&lt;br&gt;&#xA;अप्लवेऽम्भसि मग्नानामप्रतिष्ठे निमज्जताम्&#x9;003a&lt;br&gt;&#xA;पाञ्चाली पाण्डुपुत्राणां नौरेषा पारगाभवत्&#x9;003c&lt;br&gt;&#xA;वैशम्पायन उवाच&#x9;004&lt;br&gt;&#xA;तद्वै श्रुत्वा भीमसेनः कुरुमध्येऽत्यमर्षणः&#x9;004a&lt;br&gt;&#xA;स्त्री गतिः पाण्डुपुत्राणामित्युवाच सुदुर्मनाः&#x9;004c&lt;br&gt;&#xA;त्रीणि ज्योतींषि पुरुष इति वै देवलोऽब्रवीत्&#x9;005a&lt;br&gt;&#xA;अपत्यं कर्म विद्या च यतः सृष्टाः प्रजास्ततः&#x9;005c&lt;br&gt;&#xA;अमेध्ये वै गतप्राणे शून्ये ज्ञातिभिरुज्झिते&#x9;006a&lt;br&gt;&#xA;देहे त्रितयमेवैतत्पुरुषस्योपजायते&#x9;006c&lt;br&gt;&#xA;तन्नो ज्योतिरभिहतं दाराणामभिमर्शनात्&#x9;007a&lt;br&gt;&#xA;धनञ्जय कथं स्वित्स्यादपत्यमभिमृष्टजम्&#x9;007c&lt;br&gt;&#xA;अर्जुन उवाच&#x9;008&lt;br&gt;&#xA;न चैवोक्ता न चानुक्ता हीनतः परुषा गिरः&#x9;008a&lt;br&gt;&#xA;भारताः प्रतिजल्पन्ति सदा तूत्तमपूरुषाः&#x9;008c&lt;br&gt;&#xA;स्मरन्ति सुकृतान्येव न वैराणि कृतानि च&#x9;009a&lt;br&gt;&#xA;सन्तः प्रतिविजानन्तो लब्ध्वा प्रत्ययमात्मनः&#x9;009c&lt;br&gt;&#xA;भीम उवाच&#x9;010&lt;br&gt;&#xA;इहैवैतांस्तुरा सर्वान्हन्मि शत्रून्समागतान्&#x9;010a&lt;br&gt;&#xA;अथ निष्क्रम्य राजेन्द्र समूलान्कृन्धि भारत&#x9;010c&lt;br&gt;&#xA;किं नो विवदितेनेह किं नः क्लेशेन भारत&#x9;011a&lt;br&gt;&#xA;अद्यैवैतान्निहन्मीह प्रशाधि वसुधामिमाम्&#x9;011c&lt;br&gt;&#xA;वैशम्पायन उवाच&#x9;012&lt;br&gt;&#xA;इत्युक्त्वा भीमसेनस्तु कनिष्ठैर्भ्रातृभिर्वृतः&#x9;012a&lt;br&gt;&#xA;मृगमध्ये यथा सिंहो मुहुः परिघमैक्षत&#x9;012c&lt;br&gt;&#xA;सान्त्व्यमानो वीज्यमानः पार्थेनाक्लिष्टकर्मणा&#x9;013a&lt;br&gt;&#xA;स्विद्यते च महाबाहुरन्तर्दाहेन वीर्यवान्&#x9;013c&lt;br&gt;&#xA;क्रुद्धस्य तस्य स्रोतोभ्यः कर्णादिभ्यो नराधिप&#x9;014a&lt;br&gt;&#xA;सधूमः सस्फुलिङ्गार्चिः पावकः समजायत&#x9;014c&lt;br&gt;&#xA;भ्रुकुटीपुटदुष्प्रेक्ष्यमभवत्तस्य तन्मुखम्&#x9;015a&lt;br&gt;&#xA;युगान्तकाले सम्प्राप्ते कृतान्तस्येव रूपिणः&#x9;015c&lt;br&gt;&#xA;युधिष्ठिरस्तमावार्य बाहुना बाहुशालिनम्&#x9;016a&lt;br&gt;&#xA;मैवमित्यब्रवीच्चैनं जोषमास्स्वेति भारत&#x9;016c&lt;br&gt;&#xA;निवार्य तं महाबाहुं कोपसंरक्तलोचनम्&#x9;017a&lt;br&gt;&#xA;पितरं समुपातिष्ठद्धृतराष्ट्रं कृताञ्जलिः&#x9;017c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/065/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/065/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;राजन्किं करवामस्ते प्रशाध्यस्मांस्त्वमीश्वरः&#x9;001a&lt;br&gt;&#xA;नित्यं हि स्थातुमिच्छामस्तव भारत शासने&#x9;001c&lt;br&gt;&#xA;धृतराष्ट्र उवाच&#x9;002&lt;br&gt;&#xA;अजातशत्रो भद्रं ते अरिष्टं स्वस्ति गच्छत&#x9;002a&lt;br&gt;&#xA;अनुज्ञाताः सहधनाः स्वराज्यमनुशासत&#x9;002c&lt;br&gt;&#xA;इदं त्वेवावबोद्धव्यं वृद्धस्य मम शासनम्&#x9;003a&lt;br&gt;&#xA;धिया निगदितं कृत्स्नं पथ्यं निःश्रेयसं परम्&#x9;003c&lt;br&gt;&#xA;वेत्थ त्वं तात धर्माणां गतिं सूक्ष्मां युधिष्ठिर&#x9;004a&lt;br&gt;&#xA;विनीतोऽसि महाप्राज्ञ वृद्धानां पर्युपासिता&#x9;004c&lt;br&gt;&#xA;यतो बुद्धिस्ततः शान्तिः प्रशमं गच्छ भारत&#x9;005a&lt;br&gt;&#xA;नादारौ क्रमते शस्त्रं दारौ शस्त्रं निपात्यते&#x9;005c&lt;br&gt;&#xA;न वैराण्यभिजानन्ति गुणान्पश्यन्ति नागुणान्&#x9;006a&lt;br&gt;&#xA;विरोधं नाधिगच्छन्ति ये त उत्तमपूरुषाः&#x9;006c&lt;br&gt;&#xA;संवादे परुषाण्याहुर्युधिष्ठिर नराधमाः&#x9;007a&lt;br&gt;&#xA;प्रत्याहुर्मध्यमास्त्वेतानुक्ताः परुषमुत्तरम्&#x9;007c&lt;br&gt;&#xA;नैवोक्ता नैव चानुक्ता अहिताः परुषा गिरः&#x9;008a&lt;br&gt;&#xA;प्रतिजल्पन्ति वै धीराः सदा उत्तमपूरुषाः&#x9;008c&lt;br&gt;&#xA;स्मरन्ति सुकृतान्येव न वैराणि कृतान्यपि&#x9;009a&lt;br&gt;&#xA;सन्तः प्रतिविजानन्तो लब्ध्वा प्रत्ययमात्मनः&#x9;009c&lt;br&gt;&#xA;तथाचरितमार्येण त्वयास्मिन्सत्समागमे&#x9;010a&lt;br&gt;&#xA;दुर्योधनस्य पारुष्यं तत्तात हृदि मा कृथाः&#x9;010c&lt;br&gt;&#xA;मातरं चैव गान्धारीं मां च त्वद्गुणकाङ्क्षिणम्&#x9;011a&lt;br&gt;&#xA;उपस्थितं वृद्धमन्धं पितरं पश्य भारत&#x9;011c&lt;br&gt;&#xA;प्रेक्षापूर्वं मया द्यूतमिदमासीदुपेक्षितम्&#x9;012a&lt;br&gt;&#xA;मित्राणि द्रष्टुकामेन पुत्राणां च बलाबलम्&#x9;012c&lt;br&gt;&#xA;अशोच्याः कुरवो राजन्येषां त्वमनुशासिता&#x9;013a&lt;br&gt;&#xA;मन्त्री च विदुरो धीमान्सर्वशास्त्रविशारदः&#x9;013c&lt;br&gt;&#xA;त्वयि धर्मोऽर्जुने वीर्यं भीमसेने पराक्रमः&#x9;014a&lt;br&gt;&#xA;श्रद्धा च गुरुशुश्रूषा यमयोः पुरुषाग्र्ययोः&#x9;014c&lt;br&gt;&#xA;अजातशत्रो भद्रं ते खाण्डवप्रस्थमाविश&#x9;015a&lt;br&gt;&#xA;भ्रातृभिस्तेऽस्तु सौभ्रात्रं धर्मे ते धीयतां मनः&#x9;015c&lt;br&gt;&#xA;वैशम्पायन उवाच&#x9;016&lt;br&gt;&#xA;इत्युक्तो भरतश्रेष्ठो धर्मराजो युधिष्ठिरः&#x9;016a&lt;br&gt;&#xA;कृत्वार्यसमयं सर्वं प्रतस्थे भ्रातृभिः सह&#x9;016c&lt;br&gt;&#xA;ते रथान्मेघसङ्काशानास्थाय सह कृष्णया&#x9;017a&lt;br&gt;&#xA;प्रययुर्हृष्टमनस इन्द्रप्रस्थं पुरोत्तमम्&#x9;017c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/066/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/066/</guid>
      <description>&lt;p&gt;जनमेजय उवाच&#x9;001&lt;br&gt;&#xA;अनुज्ञातांस्तान्विदित्वा सरत्नधनसञ्चयान्&#x9;001a&lt;br&gt;&#xA;पाण्डवान्धार्तराष्ट्राणां कथमासीन्मनस्तदा&#x9;001c&lt;br&gt;&#xA;वैशम्पायन उवाच&#x9;002&lt;br&gt;&#xA;अनुज्ञातांस्तान्विदित्वा धृतराष्ट्रेण धीमता&#x9;002a&lt;br&gt;&#xA;राजन्दुःशासनः क्षिप्रं जगाम भ्रातरं प्रति&#x9;002c&lt;br&gt;&#xA;दुर्योधनं समासाद्य सामात्यं भरतर्षभ&#x9;003a&lt;br&gt;&#xA;दुःखार्तो भरतश्रेष्ठ इदं वचनमब्रवीत्&#x9;003c&lt;br&gt;&#xA;दुःखेनैतत्समानीतं स्थविरो नाशयत्यसौ&#x9;004a&lt;br&gt;&#xA;शत्रुसाद्गमयद्द्रव्यं तद्बुध्यध्वं महारथाः&#x9;004c&lt;br&gt;&#xA;अथ दुर्योधनः कर्णः शकुनिश्चापि सौबलः&#x9;005a&lt;br&gt;&#xA;मिथः सङ्गम्य सहिताः पाण्डवान्प्रति मानिनः&#x9;005c&lt;br&gt;&#xA;वैचित्रवीर्यं राजानं धृतराष्ट्रं मनीषिणम्&#x9;006a&lt;br&gt;&#xA;अभिगम्य त्वरायुक्ताः श्लक्ष्णं वचनमब्रुवन्&#x9;006c&lt;br&gt;&#xA;दुर्योधन उवाच&#x9;007&lt;br&gt;&#xA;न त्वयेदं श्रुतं राजन्यज्जगाद बृहस्पतिः&#x9;007a&lt;br&gt;&#xA;शक्रस्य नीतिं प्रवदन्विद्वान्देवपुरोहितः&#x9;007c&lt;br&gt;&#xA;सर्वोपायैर्निहन्तव्याः शत्रवः शत्रुकर्षण&#x9;008a&lt;br&gt;&#xA;पुरा युद्धाद्बलाद्वापि प्रकुर्वन्ति तवाहितम्&#x9;008c&lt;br&gt;&#xA;ते वयं पाण्डवधनैः सर्वान्सम्पूज्य पार्थिवान्&#x9;009a&lt;br&gt;&#xA;यदि तान्योधयिष्यामः किं वा नः परिहास्यति&#x9;009c&lt;br&gt;&#xA;अहीनाशीविषान्क्रुद्धान्दंशाय समुपस्थितान्&#x9;010a&lt;br&gt;&#xA;कृत्वा कण्ठे च पृष्ठे च कः समुत्स्रष्टुमर्हति&#x9;010c&lt;br&gt;&#xA;आत्तशस्त्रा रथगताः कुपितास्तात पाण्डवाः&#x9;011a&lt;br&gt;&#xA;निःशेषं नः करिष्यन्ति क्रुद्धा ह्याशीविषा यथा&#x9;011c&lt;br&gt;&#xA;सन्नद्धो ह्यर्जुनो याति विवृत्य परमेषुधी&#x9;012a&lt;br&gt;&#xA;गाण्डीवं मुहुरादत्ते निःश्वसंश्च निरीक्षते&#x9;012c&lt;br&gt;&#xA;गदां गुर्वीं समुद्यम्य त्वरितश्च वृकोदरः&#x9;013a&lt;br&gt;&#xA;स्वरथं योजयित्वाशु निर्यात इति नः श्रुतम्&#x9;013c&lt;br&gt;&#xA;नकुलः खड्गमादाय चर्म चाप्यष्टचन्द्रकम्&#x9;014a&lt;br&gt;&#xA;सहदेवश्च राजा च चक्रुराकारमिङ्गितैः&#x9;014c&lt;br&gt;&#xA;ते त्वास्थाय रथान्सर्वे बहुशस्त्रपरिच्छदान्&#x9;015a&lt;br&gt;&#xA;अभिघ्नन्तो रथव्रातान्सेनायोगाय निर्ययुः&#x9;015c&lt;br&gt;&#xA;न क्षंस्यन्ते तथास्माभिर्जातु विप्रकृता हि ते&#x9;016a&lt;br&gt;&#xA;द्रौपद्याश्च परिक्लेशं कस्तेषां क्षन्तुमर्हति&#x9;016c&lt;br&gt;&#xA;पुनर्दीव्याम भद्रं ते वनवासाय पाण्डवैः&#x9;017a&lt;br&gt;&#xA;एवमेतान्वशे कर्तुं शक्ष्यामो भरतर्षभ&#x9;017c&lt;br&gt;&#xA;ते वा द्वादश वर्षाणि वयं वा द्यूतनिर्जिताः&#x9;018a&lt;br&gt;&#xA;प्रविशेम महारण्यमजिनैः प्रतिवासिताः&#x9;018c&lt;br&gt;&#xA;त्रयोदशं च सजने अज्ञाताः परिवत्सरम्&#x9;019a&lt;br&gt;&#xA;ज्ञाताश्च पुनरन्यानि वने वर्षाणि द्वादश&#x9;019c&lt;br&gt;&#xA;निवसेम वयं ते वा तथा द्यूतं प्रवर्तताम्&#x9;020a&lt;br&gt;&#xA;अक्षानुप्त्वा पुनर्द्यूतमिदं दीव्यन्तु पाण्डवाः&#x9;020c&lt;br&gt;&#xA;एतत्कृत्यतमं राजन्नस्माकं भरतर्षभ&#x9;021a&lt;br&gt;&#xA;अयं हि शकुनिर्वेद सविद्यामक्षसम्पदम्&#x9;021c&lt;br&gt;&#xA;दृढमूला वयं राज्ये मित्राणि परिगृह्य च&#x9;022a&lt;br&gt;&#xA;सारवद्विपुलं सैन्यं सत्कृत्य च दुरासदम्&#x9;022c&lt;br&gt;&#xA;ते च त्रयोदशे वर्षे पारयिष्यन्ति चेद्व्रतम्&#x9;023a&lt;br&gt;&#xA;जेष्यामस्तान्वयं राजन्रोचतां ते परन्तप&#x9;023c&lt;br&gt;&#xA;धृतराष्ट्र उवाच&#x9;024&lt;br&gt;&#xA;तूर्णं प्रत्यानयस्वैतान्कामं व्यध्वगतानपि&#x9;024a&lt;br&gt;&#xA;आगच्छन्तु पुनर्द्यूतमिदं कुर्वन्तु पाण्डवाः&#x9;024c&lt;br&gt;&#xA;वैशम्पायन उवाच&#x9;025&lt;br&gt;&#xA;ततो द्रोणः सोमदत्तो बाह्लीकश्च महारथः&#x9;025a&lt;br&gt;&#xA;विदुरो द्रोणपुत्रश्च वैश्यापुत्रश्च वीर्यवान्&#x9;025c&lt;br&gt;&#xA;भूरिश्रवाः शान्तनवो विकर्णश्च महारथः&#x9;026a&lt;br&gt;&#xA;मा द्यूतमित्यभाषन्त शमोऽस्त्विति च सर्वशः&#x9;026c&lt;br&gt;&#xA;अकामानां च सर्वेषां सुहृदामर्थदर्शिनाम्&#x9;027a&lt;br&gt;&#xA;अकरोत्पाण्डवाह्वानं धृतराष्ट्रः सुतप्रियः&#x9;027c&lt;br&gt;&#xA;अथाब्रवीन्महाराज धृतराष्ट्रं जनेश्वरम्&#x9;028a&lt;br&gt;&#xA;पुत्रहार्दाद्धर्मयुक्तं गान्धारी शोककर्शिता&#x9;028c&lt;br&gt;&#xA;जाते दुर्योधने क्षत्ता महामतिरभाषत&#x9;029a&lt;br&gt;&#xA;नीयतां परलोकाय साध्वयं कुलपांसनः&#x9;029c&lt;br&gt;&#xA;व्यनदज्जातमात्रो हि गोमायुरिव भारत&#x9;030a&lt;br&gt;&#xA;अन्तो नूनं कुलस्यास्य कुरवस्तन्निबोधत&#x9;030c&lt;br&gt;&#xA;मा बालानामशिष्टानामभिमंस्था मतिं प्रभो&#x9;031a&lt;br&gt;&#xA;मा कुलस्य क्षये घोरे कारणं त्वं भविष्यसि&#x9;031c&lt;br&gt;&#xA;बद्धं सेतुं को नु भिन्द्याद्धमेच्छान्तं च पावकम्&#x9;032a&lt;br&gt;&#xA;शमे धृतान्पुनः पार्थान्कोपयेत्को नु भारत&#x9;032c&lt;br&gt;&#xA;स्मरन्तं त्वामाजमीढ स्मारयिष्याम्यहं पुनः&#x9;033a&lt;br&gt;&#xA;शास्त्रं न शास्ति दुर्बुद्धिं श्रेयसे वेतराय वा&#x9;033c&lt;br&gt;&#xA;न वै वृद्धो बालमतिर्भवेद्राजन्कथञ्चन&#x9;034a&lt;br&gt;&#xA;त्वन्नेत्राः सन्तु ते पुत्रा मा त्वां दीर्णाः प्रहासिषुः&#x9;034c&lt;br&gt;&#xA;शमेन धर्मेण परस्य बुद्ध्या जाता बुद्धिः सास्तु ते मा प्रतीपा&#x9;035a&lt;br&gt;&#xA;प्रध्वंसिनी क्रूरसमाहिता श्रीर्मृदुप्रौढा गच्छति पुत्रपौत्रान्&#x9;035c&lt;br&gt;&#xA;अथाब्रवीन्महाराजो गान्धारीं धर्मदर्शिनीम्&#x9;036a&lt;br&gt;&#xA;अन्तः कामं कुलस्यास्तु न शक्ष्यामि निवारितुम्&#x9;036c&lt;br&gt;&#xA;यथेच्छन्ति तथैवास्तु प्रत्यागच्छन्तु पाण्डवाः&#x9;037a&lt;br&gt;&#xA;पुनर्द्यूतं प्रकुर्वन्तु मामकाः पाण्डवैः सह&#x9;037c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/067/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/067/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;ततो व्यध्वगतं पार्थं प्रातिकामी युधिष्ठिरम्&#x9;001a&lt;br&gt;&#xA;उवाच वचनाद्राज्ञो धृतराष्ट्रस्य धीमतः&#x9;001c&lt;br&gt;&#xA;उपस्तीर्णा सभा राजन्नक्षानुप्त्वा युधिष्ठिर&#x9;002a&lt;br&gt;&#xA;एहि पाण्डव दीव्येति पिता त्वामाह भारत&#x9;002c&lt;br&gt;&#xA;युधिष्ठिर उवाच&#x9;003&lt;br&gt;&#xA;धातुर्नियोगाद्भूतानि प्राप्नुवन्ति शुभाशुभम्&#x9;003a&lt;br&gt;&#xA;न निवृत्तिस्तयोरस्ति देवितव्यं पुनर्यदि&#x9;003c&lt;br&gt;&#xA;अक्षद्यूते समाह्वानं नियोगात्स्थविरस्य च&#x9;004a&lt;br&gt;&#xA;जानन्नपि क्षयकरं नातिक्रमितुमुत्सहे&#x9;004c&lt;br&gt;&#xA;वैशम्पायन उवाच&#x9;005&lt;br&gt;&#xA;इति ब्रुवन्निववृते भ्रातृभिः सह पाण्डवः&#x9;005a&lt;br&gt;&#xA;जानंश्च शकुनेर्मायां पार्थो द्यूतमियात्पुनः&#x9;005c&lt;br&gt;&#xA;विविशुस्ते सभां तां तु पुनरेव महारथाः&#x9;006a&lt;br&gt;&#xA;व्यथयन्ति स्म चेतांसि सुहृदां भरतर्षभाः&#x9;006c&lt;br&gt;&#xA;ययोपजोषमासीनाः पुनर्द्यूतप्रवृत्तये&#x9;007a&lt;br&gt;&#xA;सर्वलोकविनाशाय दैवेनोपनिपीडिताः&#x9;007c&lt;br&gt;&#xA;शकुनिरुवाच&#x9;008&lt;br&gt;&#xA;अमुञ्चत्स्थविरो यद्वो धनं पूजितमेव तत्&#x9;008a&lt;br&gt;&#xA;महाधनं ग्लहं त्वेकं शृणु मे भरतर्षभ&#x9;008c&lt;br&gt;&#xA;वयं द्वादश वर्षाणि युष्माभिर्द्यूतनिर्जिताः&#x9;009a&lt;br&gt;&#xA;प्रविशेम महारण्यं रौरवाजिनवाससः&#x9;009c&lt;br&gt;&#xA;त्रयोदशं च सजने अज्ञाताः परिवत्सरम्&#x9;010a&lt;br&gt;&#xA;ज्ञाताश्च पुनरन्यानि वने वर्षाणि द्वादश&#x9;010c&lt;br&gt;&#xA;अस्माभिर्वा जिता यूयं वने वर्षाणि द्वादश&#x9;011a&lt;br&gt;&#xA;वसध्वं कृष्णया सार्धमजिनैः प्रतिवासिताः&#x9;011c&lt;br&gt;&#xA;त्रयोदशे च निर्वृत्ते पुनरेव यथोचितम्&#x9;012a&lt;br&gt;&#xA;स्वराज्यं प्रतिपत्तव्यमितरैरथ वेतरैः&#x9;012c&lt;br&gt;&#xA;अनेन व्यवसायेन सहास्माभिर्युधिष्ठिर&#x9;013a&lt;br&gt;&#xA;अक्षानुप्त्वा पुनर्द्यूतमेहि दीव्यस्व भारत&#x9;013c&lt;br&gt;&#xA;सभासद ऊचुः&#x9;014&lt;br&gt;&#xA;अहो धिग्बान्धवा नैनं बोधयन्ति महद्भयम्&#x9;014a&lt;br&gt;&#xA;बुद्ध्या बोध्यं न बुध्यन्ते स्वयं च भरतर्षभाः&#x9;014c&lt;br&gt;&#xA;वैशम्पायन उवाच&#x9;015&lt;br&gt;&#xA;जनप्रवादान्सुबहूनिति शृण्वन्नराधिपः&#x9;015a&lt;br&gt;&#xA;ह्रिया च धर्मसङ्गाच्च पार्थो द्यूतमियात्पुनः&#x9;015c&lt;br&gt;&#xA;जानन्नपि महाबुद्धिः पुनर्द्यूतमवर्तयत्&#x9;016a&lt;br&gt;&#xA;अप्ययं न विनाशः स्यात्कुरूणामिति चिन्तयन्&#x9;016c&lt;br&gt;&#xA;युधिष्ठिर उवाच&#x9;017&lt;br&gt;&#xA;कथं वै मद्विधो राजा स्वधर्ममनुपालयन्&#x9;017a&lt;br&gt;&#xA;आहूतो विनिवर्तेत दीव्यामि शकुने त्वया&#x9;017c&lt;br&gt;&#xA;शकुनिरुवाच&#x9;018&lt;br&gt;&#xA;गवाश्वं बहुधेनूकमपर्यन्तमजाविकम्&#x9;018a&lt;br&gt;&#xA;गजाः कोशो हिरण्यं च दासीदासं च सर्वशः&#x9;018c&lt;br&gt;&#xA;एष नो ग्लह एवैको वनवासाय पाण्डवाः&#x9;019a&lt;br&gt;&#xA;यूयं वयं वा विजिता वसेम वनमाश्रिताः&#x9;019c&lt;br&gt;&#xA;अनेन व्यवसायेन दीव्याम भरतर्षभ&#x9;020a&lt;br&gt;&#xA;समुत्क्षेपेण चैकेन वनवासाय भारत&#x9;020c&lt;br&gt;&#xA;वैशम्पायन उवाच&#x9;021&lt;br&gt;&#xA;प्रतिजग्राह तं पार्थो ग्लहं जग्राह सौबलः&#x9;021a&lt;br&gt;&#xA;जितमित्येव शकुनिर्युधिष्ठिरमभाषत&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/068/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/068/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;वनवासाय चक्रुस्ते मतिं पार्थाः पराजिताः&#x9;001a&lt;br&gt;&#xA;अजिनान्युत्तरीयाणि जगृहुश्च यथाक्रमम्&#x9;001c&lt;br&gt;&#xA;अजिनैः संवृतान्दृष्ट्वा हृतराज्यानरिन्दमान्&#x9;002a&lt;br&gt;&#xA;प्रस्थितान्वनवासाय ततो दुःशासनोऽब्रवीत्&#x9;002c&lt;br&gt;&#xA;प्रवृत्तं धार्तराष्ट्रस्य चक्रं राज्ञो महात्मनः&#x9;003a&lt;br&gt;&#xA;पराभूताः पाण्डुपुत्रा विपत्तिं परमां गताः&#x9;003c&lt;br&gt;&#xA;अद्य देवाः सम्प्रयाताः समैर्वर्त्मभिरस्थलैः&#x9;004a&lt;br&gt;&#xA;गुणज्येष्ठास्तथा ज्येष्ठा भूयांसो यद्वयं परैः&#x9;004c&lt;br&gt;&#xA;नरकं पातिताः पार्था दीर्घकालमनन्तकम्&#x9;005a&lt;br&gt;&#xA;सुखाच्च हीना राज्याच्च विनष्टाः शाश्वतीः समाः&#x9;005c&lt;br&gt;&#xA;बलेन मत्ता ये ते स्म धार्तराष्ट्रान्प्रहासिषुः&#x9;006a&lt;br&gt;&#xA;ते निर्जिता हृतधना वनमेष्यन्ति पाण्डवाः&#x9;006c&lt;br&gt;&#xA;चित्रान्सन्नाहानवमुञ्चन्तु चैषां वासांसि दिव्यानि च भानुमन्ति&#x9;007a&lt;br&gt;&#xA;निवास्यन्तां रुरुचर्माणि सर्वे यथा ग्लहं सौबलस्याभ्युपेताः&#x9;007c&lt;br&gt;&#xA;न सन्ति लोकेषु पुमांस ईदृशा इत्येव ये भावितबुद्धयः सदा&#x9;008a&lt;br&gt;&#xA;ज्ञास्यन्ति तेऽऽत्मानमिमेऽद्य पाण्डवा विपर्यये षण्ढतिला इवाफलाः&#x9;008c&lt;br&gt;&#xA;अयं हि वासोदय ईदृशानां मनस्विनां कौरव मा भवेद्वः&#x9;009a&lt;br&gt;&#xA;अदीक्षितानामजिनानि यद्वद्बलीयसां पश्यत पाण्डवानाम्&#x9;009c&lt;br&gt;&#xA;महाप्राज्ञः सोमको यज्ञसेनः कन्यां पाञ्चालीं पाण्डवेभ्यः प्रदाय&#x9;010a&lt;br&gt;&#xA;अकार्षीद्वै दुष्कृतं नेह सन्ति क्लीबाः पार्थाः पतयो याज्ञसेन्याः&#x9;010c&lt;br&gt;&#xA;सूक्ष्मान्प्रावारानजिनानि चोदितान्दृष्ट्वारण्ये निर्धनानप्रतिष्ठान्&#x9;011a&lt;br&gt;&#xA;कां त्वं प्रीतिं लप्स्यसे याज्ञसेनि पतिं वृणीष्व यमिहान्यमिच्छसि&#x9;011c&lt;br&gt;&#xA;एते हि सर्वे कुरवः समेताः क्षान्ता दान्ताः सुद्रविणोपपन्नाः&#x9;012a&lt;br&gt;&#xA;एषां वृणीष्वैकतमं पतित्वे न त्वां तपेत्कालविपर्ययोऽयम्&#x9;012c&lt;br&gt;&#xA;यथाफलाः षण्ढतिला यथा चर्ममया मृगाः&#x9;013a&lt;br&gt;&#xA;तथैव पाण्डवाः सर्वे यथा काकयवा अपि&#x9;013c&lt;br&gt;&#xA;किं पाण्डवांस्त्वं पतितानुपास्से मोघः श्रमः षण्ढतिलानुपास्य&#x9;014a&lt;br&gt;&#xA;एवं नृशंसः परुषाणि पार्थानश्रावयद्धृतराष्ट्रस्य पुत्रः&#x9;014c&lt;br&gt;&#xA;तद्वै श्रुत्वा भीमसेनोऽत्यमर्षी निर्भर्त्स्योच्चैस्तं निगृह्यैव रोषात्&#x9;015a&lt;br&gt;&#xA;उवाचेदं सहसैवोपगम्य सिंहो यथा हैमवतः शृगालम्&#x9;015c&lt;br&gt;&#xA;भीमसेन उवाच&#x9;016&lt;br&gt;&#xA;क्रूर पापजनैर्जुष्टमकृतार्थं प्रभाषसे&#x9;016a&lt;br&gt;&#xA;गान्धारविद्यया हि त्वं राजमध्ये विकत्थसे&#x9;016c&lt;br&gt;&#xA;यथा तुदसि मर्माणि वाक्शरैरिह नो भृशम्&#x9;017a&lt;br&gt;&#xA;तथा स्मारयिता तेऽहं कृन्तन्मर्माणि संयुगे&#x9;017c&lt;br&gt;&#xA;ये च त्वामनुवर्तन्ते कामलोभवशानुगाः&#x9;018a&lt;br&gt;&#xA;गोप्तारः सानुबन्धांस्तान्नेष्यामि यमसादनम्&#x9;018c&lt;br&gt;&#xA;वैशम्पायन उवाच&#x9;019&lt;br&gt;&#xA;एवं ब्रुवाणमजिनैर्विवासितं दुःखाभिभूतं परिनृत्यति स्म&#x9;019a&lt;br&gt;&#xA;मध्ये कुरूणां धर्मनिबद्धमार्गं गौर्गौरिति स्माह्वयन्मुक्तलज्जः&#x9;019c&lt;br&gt;&#xA;भीमसेन उवाच&#x9;020&lt;br&gt;&#xA;नृशंसं परुषं क्रूरं शक्यं दुःशासन त्वया&#x9;020a&lt;br&gt;&#xA;निकृत्या हि धनं लब्ध्वा को विकत्थितुमर्हति&#x9;020c&lt;br&gt;&#xA;मा ह स्म सुकृताल्ँलोकान्गच्छेत्पार्थो वृकोदरः&#x9;021a&lt;br&gt;&#xA;यदि वक्षसि भित्त्वा ते न पिबेच्छोणितं रणे&#x9;021c&lt;br&gt;&#xA;धार्तराष्ट्रान्रणे हत्वा मिषतां सर्वधन्विनाम्&#x9;022a&lt;br&gt;&#xA;शमं गन्तास्मि नचिरात्सत्यमेतद्ब्रवीमि वः&#x9;022c&lt;br&gt;&#xA;वैशम्पायन उवाच&#x9;023&lt;br&gt;&#xA;तस्य राजा सिंहगतेः सखेलं दुर्योधनो भीमसेनस्य हर्षात्&#x9;023a&lt;br&gt;&#xA;गतिं स्वगत्यानुचकार मन्दो निर्गच्छतां पाण्डवानां सभायाः&#x9;023c&lt;br&gt;&#xA;नैतावता कृतमित्यब्रवीत्तं वृकोदरः सन्निवृत्तार्धकायः&#x9;024a&lt;br&gt;&#xA;शीघ्रं हि त्वा निहतं सानुबन्धं संस्मार्याहं प्रतिवक्ष्यामि मूढ&#x9;024c&lt;br&gt;&#xA;एतत्समीक्ष्यात्मनि चावमानं नियम्य मन्युं बलवान्स मानी&#x9;025a&lt;br&gt;&#xA;राजानुगः संसदि कौरवाणां विनिष्क्रमन्वाक्यमुवाच भीमः&#x9;025c&lt;br&gt;&#xA;अहं दुर्योधनं हन्ता कर्णं हन्ता धनञ्जयः&#x9;026a&lt;br&gt;&#xA;शकुनिं चाक्षकितवं सहदेवो हनिष्यति&#x9;026c&lt;br&gt;&#xA;इदं च भूयो वक्ष्यामि सभामध्ये बृहद्वचः&#x9;027a&lt;br&gt;&#xA;सत्यं देवाः करिष्यन्ति यन्नो युद्धं भविष्यति&#x9;027c&lt;br&gt;&#xA;सुयोधनमिमं पापं हन्तास्मि गदया युधि&#x9;028a&lt;br&gt;&#xA;शिरः पादेन चास्याहमधिष्ठास्यामि भूतले&#x9;028c&lt;br&gt;&#xA;वाक्यशूरस्य चैवास्य परुषस्य दुरात्मनः&#x9;029a&lt;br&gt;&#xA;दुःशासनस्य रुधिरं पातास्मि मृगराडिव&#x9;029c&lt;br&gt;&#xA;अर्जुन उवाच&#x9;030&lt;br&gt;&#xA;नैव वाचा व्यवसितं भीम विज्ञायते सताम्&#x9;030a&lt;br&gt;&#xA;इतश्चतुर्दशे वर्षे द्रष्टारो यद्भविष्यति&#x9;030c&lt;br&gt;&#xA;दुर्योधनस्य कर्णस्य शकुनेश्च दुरात्मनः&#x9;031a&lt;br&gt;&#xA;दुःशासनचतुर्थानां भूमिः पास्यति शोणितम्&#x9;031c&lt;br&gt;&#xA;असूयितारं वक्तारं प्रस्रष्टारं दुरात्मनाम्&#x9;032a&lt;br&gt;&#xA;भीमसेन नियोगात्ते हन्ताहं कर्णमाहवे&#x9;032c&lt;br&gt;&#xA;अर्जुनः प्रतिजानीते भीमस्य प्रियकाम्यया&#x9;033a&lt;br&gt;&#xA;कर्णं कर्णानुगांश्चैव रणे हन्तास्मि पत्रिभिः&#x9;033c&lt;br&gt;&#xA;ये चान्ये प्रतियोत्स्यन्ति बुद्धिमोहेन मां नृपाः&#x9;034a&lt;br&gt;&#xA;तांश्च सर्वाञ्शितैर्बाणैर्नेतास्मि यमसादनम्&#x9;034c&lt;br&gt;&#xA;चलेद्धि हिमवान्स्थानान्निष्प्रभः स्याद्दिवाकरः&#x9;035a&lt;br&gt;&#xA;शैत्यं सोमात्प्रणश्येत मत्सत्यं विचलेद्यदि&#x9;035c&lt;br&gt;&#xA;न प्रदास्यति चेद्राज्यमितो वर्षे चतुर्दशे&#x9;036a&lt;br&gt;&#xA;दुर्योधनो हि सत्कृत्य सत्यमेतद्भविष्यति&#x9;036c&lt;br&gt;&#xA;वैशम्पायन उवाच&#x9;037&lt;br&gt;&#xA;इत्युक्तवति पार्थे तु श्रीमान्माद्रवतीसुतः&#x9;037a&lt;br&gt;&#xA;प्रगृह्य विपुलं बाहुं सहदेवः प्रतापवान्&#x9;037c&lt;br&gt;&#xA;सौबलस्य वधं प्रेप्सुरिदं वचनमब्रवीत्&#x9;038a&lt;br&gt;&#xA;क्रोधसंरक्तनयनो निःश्वसन्निव पन्नगः&#x9;038c&lt;br&gt;&#xA;अक्षान्यान्मन्यसे मूढ गान्धाराणां यशोहर&#x9;039a&lt;br&gt;&#xA;नैतेऽक्षा निशिता बाणास्त्वयैते समरे वृताः&#x9;039c&lt;br&gt;&#xA;यथा चैवोक्तवान्भीमस्त्वामुद्दिश्य सबान्धवम्&#x9;040a&lt;br&gt;&#xA;कर्ताहं कर्मणस्तस्य कुरु कार्याणि सर्वशः&#x9;040c&lt;br&gt;&#xA;हन्तास्मि तरसा युद्धे त्वां विक्रम्य सबान्धवम्&#x9;041a&lt;br&gt;&#xA;यदि स्थास्यसि सङ्ग्रामे क्षत्रधर्मेण सौबल&#x9;041c&lt;br&gt;&#xA;सहदेववचः श्रुत्वा नकुलोऽपि विशां पते&#x9;042a&lt;br&gt;&#xA;दर्शनीयतमो नॄणामिदं वचनमब्रवीत्&#x9;042c&lt;br&gt;&#xA;सुतेयं यज्ञसेनस्य द्यूतेऽस्मिन्धृतराष्ट्रजैः&#x9;043a&lt;br&gt;&#xA;यैर्वाचः श्राविता रूक्षाः स्थितैर्दुर्योधनप्रिये&#x9;043c&lt;br&gt;&#xA;तान्धार्तराष्ट्रान्दुर्वृत्तान्मुमूर्षून्कालचोदितान्&#x9;044a&lt;br&gt;&#xA;दर्शयिष्यामि भूयिष्ठमहं वैवस्वतक्षयम्&#x9;044c&lt;br&gt;&#xA;निदेशाद्धर्मराजस्य द्रौपद्याः पदवीं चरन्&#x9;045a&lt;br&gt;&#xA;निर्धार्तराष्ट्रां पृथिवीं कर्तास्मि नचिरादिव&#x9;045c&lt;br&gt;&#xA;एवं ते पुरुषव्याघ्राः सर्वे व्यायतबाहवः&#x9;046a&lt;br&gt;&#xA;प्रतिज्ञा बहुलाः कृत्वा धृतराष्ट्रमुपागमन्&#x9;046c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/069/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/069/</guid>
      <description>&lt;p&gt;युधिष्ठिर उवाच&#x9;001&lt;br&gt;&#xA;आमन्त्रयामि भरतांस्तथा वृद्धं पितामहम्&#x9;001a&lt;br&gt;&#xA;राजानं सोमदत्तं च महाराजं च बाह्लिकम्&#x9;001c&lt;br&gt;&#xA;द्रोणं कृपं नृपांश्चान्यानश्वत्थामानमेव च&#x9;002a&lt;br&gt;&#xA;विदुरं धृतराष्ट्रं च धार्तराष्ट्रांश्च सर्वशः&#x9;002c&lt;br&gt;&#xA;युयुत्सुं सञ्जयं चैव तथैवान्यान्सभासदः&#x9;003a&lt;br&gt;&#xA;सर्वानामन्त्र्य गच्छामि द्रष्टास्मि पुनरेत्य वः&#x9;003c&lt;br&gt;&#xA;वैशम्पायन उवाच&#x9;004&lt;br&gt;&#xA;न च किञ्चित्तदोचुस्ते ह्रिया सन्तो युधिष्ठिरम्&#x9;004a&lt;br&gt;&#xA;मनोभिरेव कल्याणं दध्युस्ते तस्य धीमतः&#x9;004c&lt;br&gt;&#xA;विदुर उवाच&#x9;005&lt;br&gt;&#xA;आर्या पृथा राजपुत्री नारण्यं गन्तुमर्हति&#x9;005a&lt;br&gt;&#xA;सुकुमारी च वृद्धा च नित्यं चैव सुखोचिता&#x9;005c&lt;br&gt;&#xA;इह वत्स्यति कल्याणी सत्कृता मम वेश्मनि&#x9;006a&lt;br&gt;&#xA;इति पार्था विजानीध्वमगदं वोऽस्तु सर्वशः&#x9;006c&lt;br&gt;&#xA;युधिष्ठिर विजानीहि ममेदं भरतर्षभ&#x9;007a&lt;br&gt;&#xA;नाधर्मेण जितः कश्चिद्व्यथते वै पराजयात्&#x9;007c&lt;br&gt;&#xA;त्वं वै धर्मान्विजानीषे युधां वेत्ता धनञ्जयः&#x9;008a&lt;br&gt;&#xA;हन्तारीणां भीमसेनो नकुलस्त्वर्थसङ्ग्रही&#x9;008c&lt;br&gt;&#xA;संयन्ता सहदेवस्तु धौम्यो ब्रह्मविदुत्तमः&#x9;009a&lt;br&gt;&#xA;धर्मार्थकुशला चैव द्रौपदी धर्मचारिणी&#x9;009c&lt;br&gt;&#xA;अन्योन्यस्य प्रियाः सर्वे तथैव प्रियवादिनः&#x9;010a&lt;br&gt;&#xA;परैरभेद्याः सन्तुष्टाः को वो न स्पृहयेदिह&#x9;010c&lt;br&gt;&#xA;एष वै सर्वकल्याणः समाधिस्तव भारत&#x9;011a&lt;br&gt;&#xA;नैनं शत्रुर्विषहते शक्रेणापि समोऽच्युत&#x9;011c&lt;br&gt;&#xA;हिमवत्यनुशिष्टोऽसि मेरुसावर्णिना पुरा&#x9;012a&lt;br&gt;&#xA;द्वैपायनेन कृष्णेन नगरे वारणावते&#x9;012c&lt;br&gt;&#xA;भृगुतुङ्गे च रामेण दृषद्वत्यां च शम्भुना&#x9;013a&lt;br&gt;&#xA;अश्रौषीरसितस्यापि महर्षेरञ्जनं प्रति&#x9;013c&lt;br&gt;&#xA;द्रष्टा सदा नारदस्य धौम्यस्तेऽयं पुरोहितः&#x9;014a&lt;br&gt;&#xA;मा हार्षीः साम्पराये त्वं बुद्धिं तामृषिपूजिताम्&#x9;014c&lt;br&gt;&#xA;पुरूरवसमैलं त्वं बुद्ध्या जयसि पाण्डव&#x9;015a&lt;br&gt;&#xA;शक्त्या जयसि राज्ञोऽन्यानृषीन्धर्मोपसेवया&#x9;015c&lt;br&gt;&#xA;ऐन्द्रे जये धृतमना याम्ये कोपविधारणे&#x9;016a&lt;br&gt;&#xA;विसर्गे चैव कौबेरे वारुणे चैव संयमे&#x9;016c&lt;br&gt;&#xA;आत्मप्रदानं सौम्यत्वमद्भ्यश्चैवोपजीवनम्&#x9;017a&lt;br&gt;&#xA;भूमेः क्षमा च तेजश्च समग्रं सूर्यमण्डलात्&#x9;017c&lt;br&gt;&#xA;वायोर्बलं विद्धि स त्वं भूतेभ्यश्चात्मसम्भवम्&#x9;018a&lt;br&gt;&#xA;अगदं वोऽस्तु भद्रं वो द्रक्ष्यामि पुनरागतान्&#x9;018c&lt;br&gt;&#xA;आपद्धर्मार्थकृच्छ्रेषु सर्वकार्येषु वा पुनः&#x9;019a&lt;br&gt;&#xA;यथावत्प्रतिपद्येथाः काले काले युधिष्ठिर&#x9;019c&lt;br&gt;&#xA;आपृष्टोऽसीह कौन्तेय स्वस्ति प्राप्नुहि भारत&#x9;020a&lt;br&gt;&#xA;कृतार्थं स्वस्तिमन्तं त्वां द्रक्ष्यामः पुनरागतम्&#x9;020c&lt;br&gt;&#xA;वैशम्पायन उवाच&#x9;021&lt;br&gt;&#xA;एवमुक्तस्तथेत्युक्त्वा पाण्डवः सत्यविक्रमः&#x9;021a&lt;br&gt;&#xA;भीष्मद्रोणौ नमस्कृत्य प्रातिष्ठत युधिष्ठिरः&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/070/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/070/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;तस्मिन्सम्प्रस्थिते कृष्णा पृथां प्राप्य यशस्विनीम्&#x9;001a&lt;br&gt;&#xA;आपृच्छद्भृशदुःखार्ता याश्चान्यास्तत्र योषितः&#x9;001c&lt;br&gt;&#xA;यथार्हं वन्दनाश्लेषान्कृत्वा गन्तुमियेष सा&#x9;002a&lt;br&gt;&#xA;ततो निनादः सुमहान्पाण्डवान्तःपुरेऽभवत्&#x9;002c&lt;br&gt;&#xA;कुन्ती च भृशसन्तप्ता द्रौपदीं प्रेक्ष्य गच्छतीम्&#x9;003a&lt;br&gt;&#xA;शोकविह्वलया वाचा कृच्छ्राद्वचनमब्रवीत्&#x9;003c&lt;br&gt;&#xA;वत्से शोको न ते कार्यः प्राप्येदं व्यसनं महत्&#x9;004a&lt;br&gt;&#xA;स्त्रीधर्माणामभिज्ञासि शीलाचारवती तथा&#x9;004c&lt;br&gt;&#xA;न त्वां सन्देष्टुमर्हामि भर्तॄन्प्रति शुचिस्मिते&#x9;005a&lt;br&gt;&#xA;साध्वीगुणसमाधानैर्भूषितं ते कुलद्वयम्&#x9;005c&lt;br&gt;&#xA;सभाग्याः कुरवश्चेमे ये न दग्धास्त्वयानघे&#x9;006a&lt;br&gt;&#xA;अरिष्टं व्रज पन्थानं मदनुध्यानबृंहिता&#x9;006c&lt;br&gt;&#xA;भाविन्यर्थे हि सत्स्त्रीणां वैक्लव्यं नोपजायते&#x9;007a&lt;br&gt;&#xA;गुरुधर्माभिगुप्ता च श्रेयः क्षिप्रमवाप्स्यसि&#x9;007c&lt;br&gt;&#xA;सहदेवश्च मे पुत्रः सदावेक्ष्यो वने वसन्&#x9;008a&lt;br&gt;&#xA;यथेदं व्यसनं प्राप्य नास्य सीदेन्महन्मनः&#x9;008c&lt;br&gt;&#xA;तथेत्युक्त्वा तु सा देवी स्रवन्नेत्रजलाविला&#x9;009a&lt;br&gt;&#xA;शोणिताक्तैकवसना मुक्तकेश्यभिनिर्ययौ&#x9;009c&lt;br&gt;&#xA;तां क्रोशन्तीं पृथा दुःखादनुवव्राज गच्छतीम्&#x9;010a&lt;br&gt;&#xA;अथापश्यत्सुतान्सर्वान्हृताभरणवाससः&#x9;010c&lt;br&gt;&#xA;रुरुचर्मावृततनून्ह्रिया किञ्चिदवाङ्मुखान्&#x9;011a&lt;br&gt;&#xA;परैः परीतान्संहृष्टैः सुहृद्भिश्चानुशोचितान्&#x9;011c&lt;br&gt;&#xA;तदवस्थान्सुतान्सर्वानुपसृत्यातिवत्सला&#x9;012a&lt;br&gt;&#xA;सस्वजानावदच्छोकात्तत्तद्विलपती बहु&#x9;012c&lt;br&gt;&#xA;कथं सद्धर्मचारित्रवृत्तस्थितिविभूषितान्&#x9;013a&lt;br&gt;&#xA;अक्षुद्रान्दृढभक्तांश्च दैवतेज्यापरान्सदा&#x9;013c&lt;br&gt;&#xA;व्यसनं वः समभ्यागात्कोऽयं विधिविपर्ययः&#x9;014a&lt;br&gt;&#xA;कस्यापध्यानजं चेदमागः पश्यामि वो धिया&#x9;014c&lt;br&gt;&#xA;स्यात्तु मद्भाग्यदोषोऽयं याहं युष्मानजीजनम्&#x9;015a&lt;br&gt;&#xA;दुःखायासभुजोऽत्यर्थं युक्तानप्युत्तमैर्गुणैः&#x9;015c&lt;br&gt;&#xA;कथं वत्स्यथ दुर्गेषु वनेष्वृद्धिविनाकृताः&#x9;016a&lt;br&gt;&#xA;वीर्यसत्त्वबलोत्साहतेजोभिरकृशाः कृशाः&#x9;016c&lt;br&gt;&#xA;यद्येतदहमज्ञास्यं वनवासो हि वो ध्रुवम्&#x9;017a&lt;br&gt;&#xA;शतशृङ्गान्मृते पाण्डौ नागमिष्यं गजाह्वयम्&#x9;017c&lt;br&gt;&#xA;धन्यं वः पितरं मन्ये तपोमेधान्वितं तथा&#x9;018a&lt;br&gt;&#xA;यः पुत्राधिमसम्प्राप्य स्वर्गेच्छामकरोत्प्रियाम्&#x9;018c&lt;br&gt;&#xA;धन्यां चातीन्द्रियज्ञानामिमां प्राप्तां परां गतिम्&#x9;019a&lt;br&gt;&#xA;मन्येऽद्य माद्रीं धर्मज्ञां कल्याणीं सर्वथैव हि&#x9;019c&lt;br&gt;&#xA;रत्या मत्या च गत्या च ययाहमभिसन्धिता&#x9;020a&lt;br&gt;&#xA;जीवितप्रियतां मह्यं धिगिमां क्लेशभागिनीम्&#x9;020c&lt;br&gt;&#xA;एवं विलपतीं कुन्तीमभिसान्त्व्य प्रणम्य च&#x9;021a&lt;br&gt;&#xA;पाण्डवा विगतानन्दा वनायैव प्रवव्रजुः&#x9;021c&lt;br&gt;&#xA;विदुरादयश्च तामार्तां कुन्तीमाश्वास्य हेतुभिः&#x9;022a&lt;br&gt;&#xA;प्रावेशयन्गृहं क्षत्तुः स्वयमार्ततराः शनैः&#x9;022c&lt;br&gt;&#xA;राजा च धृतराष्ट्रः स शोकाकुलितचेतनः&#x9;023a&lt;br&gt;&#xA;क्षत्तुः सम्प्रेषयामास शीघ्रमागम्यतामिति&#x9;023c&lt;br&gt;&#xA;ततो जगाम विदुरो धृतराष्ट्रनिवेशनम्&#x9;024a&lt;br&gt;&#xA;तं पर्यपृच्छत्संविग्नो धृतराष्ट्रो नराधिपः&#x9;024c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/071/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/071/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;कथं गच्छति कौन्तेयो धर्मराजो युधिष्ठिरः&#x9;001a&lt;br&gt;&#xA;भीमसेनः सव्यसाची माद्रीपुत्रौ च तावुभौ&#x9;001c&lt;br&gt;&#xA;धौम्यश्चैव कथं क्षत्तर्द्रौपदी वा तपस्विनी&#x9;002a&lt;br&gt;&#xA;श्रोतुमिच्छाम्यहं सर्वं तेषामङ्गविचेष्टितम्&#x9;002c&lt;br&gt;&#xA;विदुर उवाच&#x9;003&lt;br&gt;&#xA;वस्त्रेण संवृत्य मुखं कुन्तीपुत्रो युधिष्ठिरः&#x9;003a&lt;br&gt;&#xA;बाहू विशालौ कृत्वा तु भीमो गच्छति पाण्डवः&#x9;003c&lt;br&gt;&#xA;सिकता वपन्सव्यसाची राजानमनुगच्छति&#x9;004a&lt;br&gt;&#xA;माद्रीपुत्रः सहदेवो मुखमालिप्य गच्छति&#x9;004c&lt;br&gt;&#xA;पांसूपलिप्तसर्वाङ्गो नकुलश्चित्तविह्वलः&#x9;005a&lt;br&gt;&#xA;दर्शनीयतमो लोके राजानमनुगच्छति&#x9;005c&lt;br&gt;&#xA;कृष्णा केशैः प्रतिच्छाद्य मुखमायतलोचना&#x9;006a&lt;br&gt;&#xA;दर्शनीया प्ररुदती राजानमनुगच्छति&#x9;006c&lt;br&gt;&#xA;धौम्यो याम्यानि सामानि रौद्राणि च विशां पते&#x9;007a&lt;br&gt;&#xA;गायन्गच्छति मार्गेषु कुशानादाय पाणिना&#x9;007c&lt;br&gt;&#xA;धृतराष्ट्र उवाच&#x9;008&lt;br&gt;&#xA;विविधानीह रूपाणि कृत्वा गच्छन्ति पाण्डवाः&#x9;008a&lt;br&gt;&#xA;तन्ममाचक्ष्व विदुर कस्मादेवं व्रजन्ति ते&#x9;008c&lt;br&gt;&#xA;विदुर उवाच&#x9;009&lt;br&gt;&#xA;निकृतस्यापि ते पुत्रैर्हृते राज्ये धनेषु च&#x9;009a&lt;br&gt;&#xA;न धर्माच्चलते बुद्धिर्धर्मराजस्य धीमतः&#x9;009c&lt;br&gt;&#xA;योऽसौ राजा घृणी नित्यं धार्तराष्ट्रेषु भारत&#x9;010a&lt;br&gt;&#xA;निकृत्या क्रोधसन्तप्तो नोन्मीलयति लोचने&#x9;010c&lt;br&gt;&#xA;नाहं जनं निर्दहेयं दृष्ट्वा घोरेण चक्षुषा&#x9;011a&lt;br&gt;&#xA;स पिधाय मुखं राजा तस्माद्गच्छति पाण्डवः&#x9;011c&lt;br&gt;&#xA;यथा च भीमो व्रजति तन्मे निगदतः शृणु&#x9;012a&lt;br&gt;&#xA;बाह्वोर्बले नास्ति समो ममेति भरतर्षभ&#x9;012c&lt;br&gt;&#xA;बाहू विशालौ कृत्वा तु तेन भीमोऽपि गच्छति&#x9;013a&lt;br&gt;&#xA;बाहू दर्शयमानो हि बाहुद्रविणदर्पितः&#x9;013c&lt;br&gt;&#xA;चिकीर्षन्कर्म शत्रुभ्यो बाहुद्रव्यानुरूपतः&#x9;013e&lt;br&gt;&#xA;प्रदिशञ्शरसम्पातान्कुन्तीपुत्रोऽर्जुनस्तदा&#x9;014a&lt;br&gt;&#xA;सिकता वपन्सव्यसाची राजानमनुगच्छति&#x9;014c&lt;br&gt;&#xA;असक्ताः सिकतास्तस्य यथा सम्प्रति भारत&#x9;015a&lt;br&gt;&#xA;असक्तं शरवर्षाणि तथा मोक्ष्यति शत्रुषु&#x9;015c&lt;br&gt;&#xA;न मे कश्चिद्विजानीयान्मुखमद्येति भारत&#x9;016a&lt;br&gt;&#xA;मुखमालिप्य तेनासौ सहदेवोऽपि गच्छति&#x9;016c&lt;br&gt;&#xA;नाहं मनांस्याददेयं मार्गे स्त्रीणामिति प्रभो&#x9;017a&lt;br&gt;&#xA;पांसूपचितसर्वाङ्गो नकुलस्तेन गच्छति&#x9;017c&lt;br&gt;&#xA;एकवस्त्रा तु रुदती मुक्तकेशी रजस्वला&#x9;018a&lt;br&gt;&#xA;शोणिताक्तार्द्रवसना द्रौपदी वाक्यमब्रवीत्&#x9;018c&lt;br&gt;&#xA;यत्कृतेऽहमिमां प्राप्ता तेषां वर्षे चतुर्दशे&#x9;019a&lt;br&gt;&#xA;हतपत्यो हतसुता हतबन्धुजनप्रियाः&#x9;019c&lt;br&gt;&#xA;बन्धुशोणितदिग्धाङ्ग्यो मुक्तकेश्यो रजस्वलाः&#x9;020a&lt;br&gt;&#xA;एवं कृतोदका नार्यः प्रवेक्ष्यन्ति गजाह्वयम्&#x9;020c&lt;br&gt;&#xA;कृत्वा तु नैरृतान्दर्भान्धीरो धौम्यः पुरोहितः&#x9;021a&lt;br&gt;&#xA;सामानि गायन्याम्यानि पुरतो याति भारत&#x9;021c&lt;br&gt;&#xA;हतेषु भारतेष्वाजौ कुरूणां गुरवस्तदा&#x9;022a&lt;br&gt;&#xA;एवं सामानि गास्यन्तीत्युक्त्वा धौम्योऽपि गच्छति&#x9;022c&lt;br&gt;&#xA;हा हा गच्छन्ति नो नाथाः समवेक्षध्वमीदृशम्&#x9;023a&lt;br&gt;&#xA;इति पौराः सुदुःखार्ताः क्रोशन्ति स्म समन्ततः&#x9;023c&lt;br&gt;&#xA;एवमाकारलिङ्गैस्ते व्यवसायं मनोगतम्&#x9;024a&lt;br&gt;&#xA;कथयन्तः स्म कौन्तेया वनं जग्मुर्मनस्विनः&#x9;024c&lt;br&gt;&#xA;एवं तेषु नराग्र्येषु निर्यत्सु गजसाह्वयात्&#x9;025a&lt;br&gt;&#xA;अनभ्रे विद्युतश्चासन्भूमिश्च समकम्पत&#x9;025c&lt;br&gt;&#xA;राहुरग्रसदादित्यमपर्वणि विशां पते&#x9;026a&lt;br&gt;&#xA;उल्का चाप्यपसव्यं तु पुरं कृत्वा व्यशीर्यत&#x9;026c&lt;br&gt;&#xA;प्रव्याहरन्ति क्रव्यादा गृध्रगोमायुवायसाः&#x9;027a&lt;br&gt;&#xA;देवायतनचैत्येषु प्राकाराट्टालकेषु च&#x9;027c&lt;br&gt;&#xA;एवमेते महोत्पाता वनं गच्छति पाण्डवे&#x9;028a&lt;br&gt;&#xA;भारतानामभावाय राजन्दुर्मन्त्रिते तव&#x9;028c&lt;br&gt;&#xA;नारदश्च सभामध्ये कुरूणामग्रतः स्थितः&#x9;029a&lt;br&gt;&#xA;महर्षिभिः परिवृतो रौद्रं वाक्यमुवाच ह&#x9;029c&lt;br&gt;&#xA;इतश्चतुर्दशे वर्षे विनङ्क्ष्यन्तीह कौरवाः&#x9;030a&lt;br&gt;&#xA;दुर्योधनापराधेन भीमार्जुनबलेन च&#x9;030c&lt;br&gt;&#xA;इत्युक्त्वा दिवमाक्रम्य क्षिप्रमन्तरधीयत&#x9;031a&lt;br&gt;&#xA;ब्राह्मीं श्रियं सुविपुलां बिभ्रद्देवर्षिसत्तमः&#x9;031c&lt;br&gt;&#xA;ततो दुर्योधनः कर्णः शकुनिश्चापि सौबलः&#x9;032a&lt;br&gt;&#xA;द्रोणं द्वीपममन्यन्त राज्यं चास्मै न्यवेदयन्&#x9;032c&lt;br&gt;&#xA;अथाब्रवीत्ततो द्रोणो दुर्योधनममर्षणम्&#x9;033a&lt;br&gt;&#xA;दुःशासनं च कर्णं च सर्वानेव च भारतान्&#x9;033c&lt;br&gt;&#xA;अवध्यान्पाण्डवानाहुर्देवपुत्रान्द्विजातयः&#x9;034a&lt;br&gt;&#xA;अहं तु शरणं प्राप्तान्वर्तमानो यथाबलम्&#x9;034c&lt;br&gt;&#xA;गतान्सर्वात्मना भक्त्या धार्तराष्ट्रान्सराजकान्&#x9;035a&lt;br&gt;&#xA;नोत्सहे समभित्यक्तुं दैवमूलमतः परम्&#x9;035c&lt;br&gt;&#xA;धर्मतः पाण्डुपुत्रा वै वनं गच्छन्ति निर्जिताः&#x9;036a&lt;br&gt;&#xA;ते च द्वादश वर्षाणि वने वत्स्यन्ति कौरवाः&#x9;036c&lt;br&gt;&#xA;चरितब्रह्मचर्याश्च क्रोधामर्षवशानुगाः&#x9;037a&lt;br&gt;&#xA;वैरं प्रत्यानयिष्यन्ति मम दुःखाय पाण्डवाः&#x9;037c&lt;br&gt;&#xA;मया तु भ्रंशितो राज्याद्द्रुपदः सखिविग्रहे&#x9;038a&lt;br&gt;&#xA;पुत्रार्थमयजत्क्रोधाद्वधाय मम भारत&#x9;038c&lt;br&gt;&#xA;याजोपयाजतपसा पुत्रं लेभे स पावकात्&#x9;039a&lt;br&gt;&#xA;धृष्टद्युम्नं द्रौपदीं च वेदीमध्यात्सुमध्यमाम्&#x9;039c&lt;br&gt;&#xA;ज्वालावर्णो देवदत्तो धनुष्मान्कवची शरी&#x9;040a&lt;br&gt;&#xA;मर्त्यधर्मतया तस्मादिति मां भयमाविशत्&#x9;040c&lt;br&gt;&#xA;गतो हि पक्षतां तेषां पार्षतः पुरुषर्षभः&#x9;041a&lt;br&gt;&#xA;सृष्टप्राणो भृशतरं तस्माद्योत्स्ये तवारिभिः&#x9;041c&lt;br&gt;&#xA;मद्वधाय श्रुतो ह्येष लोके चाप्यतिविश्रुतः&#x9;042a&lt;br&gt;&#xA;नूनं सोऽयमनुप्राप्तस्त्वत्कृते कालपर्ययः&#x9;042c&lt;br&gt;&#xA;त्वरिताः कुरुत श्रेयो नैतदेतावता कृतम्&#x9;043a&lt;br&gt;&#xA;मुहूर्तं सुखमेवैतत्तालच्छायेव हैमनी&#x9;043c&lt;br&gt;&#xA;यजध्वं च महायज्ञैर्भोगानश्नीत दत्त च&#x9;044a&lt;br&gt;&#xA;इतश्चतुर्दशे वर्षे महत्प्राप्स्यथ वैशसम्&#x9;044c&lt;br&gt;&#xA;दुर्योधन निशम्यैतत्प्रतिपद्य यथेच्छसि&#x9;045a&lt;br&gt;&#xA;साम वा पाण्डवेयेषु प्रयुङ्क्ष्व यदि मन्यसे&#x9;045c&lt;br&gt;&#xA;वैशम्पायन उवाच&#x9;046&lt;br&gt;&#xA;द्रोणस्य वचनं श्रुत्वा धृतराष्ट्रोऽब्रवीदिदम्&#x9;046a&lt;br&gt;&#xA;सम्यगाह गुरुः क्षत्तरुपावर्तय पाण्डवान्&#x9;046c&lt;br&gt;&#xA;यदि वा न निवर्तन्ते सत्कृता यान्तु पाण्डवाः&#x9;047a&lt;br&gt;&#xA;सशस्त्ररथपादाता भोगवन्तश्च पुत्रकाः&#x9;047c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/02/072/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/02/072/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;वनं गतेषु पार्थेषु निर्जितेषु दुरोदरे&#x9;001a&lt;br&gt;&#xA;धृतराष्ट्रं महाराज तदा चिन्ता समाविशत्&#x9;001c&lt;br&gt;&#xA;तं चिन्तयानमासीनं धृतराष्ट्रं जनेश्वरम्&#x9;002a&lt;br&gt;&#xA;निःश्वसन्तमनेकाग्रमिति होवाच सञ्जयः&#x9;002c&lt;br&gt;&#xA;अवाप्य वसुसम्पूर्णां वसुधां वसुधाधिप&#x9;003a&lt;br&gt;&#xA;प्रव्राज्य पाण्डवान्राज्याद्राजन्किमनुशोचसि&#x9;003c&lt;br&gt;&#xA;धृतराष्ट्र उवाच&#x9;004&lt;br&gt;&#xA;अशोच्यं तु कुतस्तेषां येषां वैरं भविष्यति&#x9;004a&lt;br&gt;&#xA;पाण्डवैर्युद्धशौण्डैर्हि मित्रवद्भिर्महारथैः&#x9;004c&lt;br&gt;&#xA;सञ्जय उवाच&#x9;005&lt;br&gt;&#xA;तवेदं सुकृतं राजन्महद्वैरं भविष्यति&#x9;005a&lt;br&gt;&#xA;विनाशः सर्वलोकस्य सानुबन्धो भविष्यति&#x9;005c&lt;br&gt;&#xA;वार्यमाणोऽपि भीष्मेण द्रोणेन विदुरेण च&#x9;006a&lt;br&gt;&#xA;पाण्डवानां प्रियां भार्यां द्रौपदीं धर्मचारिणीम्&#x9;006c&lt;br&gt;&#xA;प्राहिणोदानयेहेति पुत्रो दुर्योधनस्तव&#x9;007a&lt;br&gt;&#xA;सूतपुत्रं सुमन्दात्मा निर्लज्जः प्रातिकामिनम्&#x9;007c&lt;br&gt;&#xA;धृतराष्ट्र उवाच&#x9;008&lt;br&gt;&#xA;यस्मै देवाः प्रयच्छन्ति पुरुषाय पराभवम्&#x9;008a&lt;br&gt;&#xA;बुद्धिं तस्यापकर्षन्ति सोऽपाचीनानि पश्यति&#x9;008c&lt;br&gt;&#xA;बुद्धौ कलुषभूतायां विनाशे प्रत्युपस्थिते&#x9;009a&lt;br&gt;&#xA;अनयो नयसङ्काशो हृदयान्नापसर्पति&#x9;009c&lt;br&gt;&#xA;अनर्थाश्चार्थरूपेण अर्थाश्चानर्थरूपिणः&#x9;010a&lt;br&gt;&#xA;उत्तिष्ठन्ति विनाशान्ते नरं तच्चास्य रोचते&#x9;010c&lt;br&gt;&#xA;न कालो दण्डमुद्यम्य शिरः कृन्तति कस्यचित्&#x9;011a&lt;br&gt;&#xA;कालस्य बलमेतावद्विपरीतार्थदर्शनम्&#x9;011c&lt;br&gt;&#xA;आसादितमिदं घोरं तुमुलं लोमहर्षणम्&#x9;012a&lt;br&gt;&#xA;पाञ्चालीमपकर्षद्भिः सभामध्ये तपस्विनीम्&#x9;012c&lt;br&gt;&#xA;अयोनिजां रूपवतीं कुले जातां विभावरीम्&#x9;013a&lt;br&gt;&#xA;को नु तां सर्वधर्मज्ञां परिभूय यशस्विनीम्&#x9;013c&lt;br&gt;&#xA;पर्यानयेत्सभामध्यमृते दुर्द्यूतदेविनम्&#x9;014a&lt;br&gt;&#xA;स्त्रीधर्मिणीं वरारोहां शोणितेन समुक्षिताम्&#x9;014c&lt;br&gt;&#xA;एकवस्त्रां च पाञ्चालीं पाण्डवानभ्यवेक्षतीम्&#x9;015a&lt;br&gt;&#xA;हृतस्वान्भ्रष्टचित्तांस्तान्हृतदारान्हृतश्रियः&#x9;015c&lt;br&gt;&#xA;विहीनान्सर्वकामेभ्यो दासभाववशं गतान्&#x9;016a&lt;br&gt;&#xA;धर्मपाशपरिक्षिप्तानशक्तानिव विक्रमे&#x9;016c&lt;br&gt;&#xA;क्रुद्धाममर्षितां कृष्णां दुःखितां कुरुसंसदि&#x9;017a&lt;br&gt;&#xA;दुर्योधनश्च कर्णश्च कटुकान्यभ्यभाषताम्&#x9;017c&lt;br&gt;&#xA;तस्याः कृपणचक्षुर्भ्यां प्रदह्येतापि मेदिनी&#x9;018a&lt;br&gt;&#xA;अपि शेषं भवेदद्य पुत्राणां मम सञ्जय&#x9;018c&lt;br&gt;&#xA;भारतानां स्त्रियः सर्वा गान्धार्या सह सङ्गताः&#x9;019a&lt;br&gt;&#xA;प्राक्रोशन्भैरवं तत्र दृष्ट्वा कृष्णां सभागताम्&#x9;019c&lt;br&gt;&#xA;अग्निहोत्राणि सायाह्ने न चाहूयन्त सर्वशः&#x9;020a&lt;br&gt;&#xA;ब्राह्मणाः कुपिताश्चासन्द्रौपद्याः परिकर्षणे&#x9;020c&lt;br&gt;&#xA;आसीन्निष्टानको घोरो निर्घातश्च महानभूत्&#x9;021a&lt;br&gt;&#xA;दिवोल्काश्चापतन्घोरा राहुश्चार्कमुपाग्रसत्&#x9;021c&lt;br&gt;&#xA;अपर्वणि महाघोरं प्रजानां जनयन्भयम्&#x9;021e&lt;br&gt;&#xA;तथैव रथशालासु प्रादुरासीद्धुताशनः&#x9;022a&lt;br&gt;&#xA;ध्वजाश्च व्यवशीर्यन्त भरतानामभूतये&#x9;022c&lt;br&gt;&#xA;दुर्योधनस्याग्निहोत्रे प्राक्रोशन्भैरवं शिवाः&#x9;023a&lt;br&gt;&#xA;तास्तदा प्रत्यभाषन्त रासभाः सर्वतोदिशम्&#x9;023c&lt;br&gt;&#xA;प्रातिष्ठत ततो भीष्मो द्रोणेन सह सञ्जय&#x9;024a&lt;br&gt;&#xA;कृपश्च सोमदत्तश्च बाह्लीकश्च महारथः&#x9;024c&lt;br&gt;&#xA;ततोऽहमब्रुवं तत्र विदुरेण प्रचोदितः&#x9;025a&lt;br&gt;&#xA;वरं ददानि कृष्णायै काङ्क्षितं यद्यदिच्छति&#x9;025c&lt;br&gt;&#xA;अवृणोत्तत्र पाञ्चाली पाण्डवानमितौजसः&#x9;026a&lt;br&gt;&#xA;सरथान्सधनुष्कांश्चाप्यनुज्ञासिषमप्यहम्&#x9;026c&lt;br&gt;&#xA;अथाब्रवीन्महाप्राज्ञो विदुरः सर्वधर्मवित्&#x9;027a&lt;br&gt;&#xA;एतदन्ताः स्थ भरता यद्वः कृष्णा सभां गता&#x9;027c&lt;br&gt;&#xA;एषा पाञ्चालराजस्य सुतैषा श्रीरनुत्तमा&#x9;028a&lt;br&gt;&#xA;पाञ्चाली पाण्डवानेतान्दैवसृष्टोपसर्पति&#x9;028c&lt;br&gt;&#xA;तस्याः पार्थाः परिक्लेशं न क्षंस्यन्तेऽत्यमर्षणाः&#x9;029a&lt;br&gt;&#xA;वृष्णयो वा महेष्वासाः पाञ्चाला वा महौजसः&#x9;029c&lt;br&gt;&#xA;तेन सत्याभिसन्धेन वासुदेवेन रक्षिताः&#x9;030a&lt;br&gt;&#xA;आगमिष्यति बीभत्सुः पाञ्चालैरभिरक्षितः&#x9;030c&lt;br&gt;&#xA;तेषां मध्ये महेष्वासो भीमसेनो महाबलः&#x9;031a&lt;br&gt;&#xA;आगमिष्यति धुन्वानो गदां दण्डमिवान्तकः&#x9;031c&lt;br&gt;&#xA;ततो गाण्डीवनिर्घोषं श्रुत्वा पार्थस्य धीमतः&#x9;032a&lt;br&gt;&#xA;गदावेगं च भीमस्य नालं सोढुं नराधिपाः&#x9;032c&lt;br&gt;&#xA;तत्र मे रोचते नित्यं पार्थैः सार्धं न विग्रहः&#x9;033a&lt;br&gt;&#xA;कुरुभ्यो हि सदा मन्ये पाण्डवाञ्शक्तिमत्तरान्&#x9;033c&lt;br&gt;&#xA;तथा हि बलवान्राजा जरासन्धो महाद्युतिः&#x9;034a&lt;br&gt;&#xA;बाहुप्रहरणेनैव भीमेन निहतो युधि&#x9;034c&lt;br&gt;&#xA;तस्य ते शम एवास्तु पाण्डवैर्भरतर्षभ&#x9;035a&lt;br&gt;&#xA;उभयोः पक्षयोर्युक्तं क्रियतामविशङ्कया&#x9;035c&lt;br&gt;&#xA;एवं गावल्गणे क्षत्ता धर्मार्थसहितं वचः&#x9;036a&lt;br&gt;&#xA;उक्तवान्न गृहीतं च मया पुत्रहितेप्सया&#x9;036c&lt;/p&gt;</description>
    </item>
  </channel>
</rss>
