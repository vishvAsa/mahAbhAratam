<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०१ on महाभारते विश्वासटिप्पन्यः</title>
    <link>https://vishvAsa.github.io/mahAbhAratam/vyAsaH/sukthankarAdi-pAThaH/01/</link>
    <description>Recent content in &#43;०१ on महाभारते विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/mahAbhAratam/vyAsaH/sukthankarAdi-pAThaH/01/index.xml" rel="self" type="application/rss+xml" />
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/001/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/001/</guid>
      <description>&lt;p&gt;नारायणं नमस्कृत्य नरं चैव नरोत्तमम्&#x9;000a&lt;br&gt;&#xA;देवीं सरस्वतीं चैव ततो जयमुदीरयेत्&#x9;000c&lt;br&gt;&#xA;लोमहर्षणपुत्र उग्रश्रवाः सूतः पौराणिको नैमिषारण्ये शौनकस्य कुलपतेर्द्वादशवार्षिके सत्रे&#x9;001A&lt;br&gt;&#xA;समासीनानभ्यगच्छद्ब्रह्मर्षीन्संशितव्रतान्&#x9;002a&lt;br&gt;&#xA;विनयावनतो भूत्वा कदाचित्सूतनन्दनः&#x9;002c&lt;br&gt;&#xA;तमाश्रममनुप्राप्तं नैमिषारण्यवासिनः&#x9;003a&lt;br&gt;&#xA;चित्राः श्रोतुं कथास्तत्र परिवव्रुस्तपस्विनः&#x9;003c&lt;br&gt;&#xA;अभिवाद्य मुनींस्तांस्तु सर्वानेव कृताञ्जलिः&#x9;004a&lt;br&gt;&#xA;अपृच्छत्स तपोवृद्धिं सद्भिश्चैवाभिनन्दितः&#x9;004c&lt;br&gt;&#xA;अथ तेषूपविष्टेषु सर्वेष्वेव तपस्विषु&#x9;005a&lt;br&gt;&#xA;निर्दिष्टमासनं भेजे विनयाल्लोमहर्षणिः&#x9;005c&lt;br&gt;&#xA;सुखासीनं ततस्तं तु विश्रान्तमुपलक्ष्य च&#x9;006a&lt;br&gt;&#xA;अथापृच्छदृषिस्तत्र कश्चित्प्रस्तावयन्कथाः&#x9;006c&lt;br&gt;&#xA;कुत आगम्यते सौते क्व चायं विहृतस्त्वया&#x9;007a&lt;br&gt;&#xA;कालः कमलपत्राक्ष शंसैतत्पृच्छतो मम&#x9;007c&lt;br&gt;&#xA;सूत उवाच&#x9;008&lt;br&gt;&#xA;जनमेजयस्य राजर्षेः सर्पसत्रे महात्मनः&#x9;008a&lt;br&gt;&#xA;समीपे पार्थिवेन्द्रस्य सम्यक्पारिक्षितस्य च&#x9;008c&lt;br&gt;&#xA;कृष्णद्वैपायनप्रोक्ताः सुपुण्या विविधाः कथाः&#x9;009a&lt;br&gt;&#xA;कथिताश्चापि विधिवद्या वैशम्पायनेन वै&#x9;009c&lt;br&gt;&#xA;श्रुत्वाहं ता विचित्रार्था महाभारतसंश्रिताः&#x9;010a&lt;br&gt;&#xA;बहूनि सम्परिक्रम्य तीर्थान्यायतनानि च&#x9;010c&lt;br&gt;&#xA;समन्तपञ्चकं नाम पुण्यं द्विजनिषेवितम्&#x9;011a&lt;br&gt;&#xA;गतवानस्मि तं देशं युद्धं यत्राभवत्पुरा&#x9;011c&lt;br&gt;&#xA;पाण्डवानां कुरूणां च सर्वेषां च महीक्षिताम्&#x9;011e&lt;br&gt;&#xA;दिदृक्षुरागतस्तस्मात्समीपं भवतामिह&#x9;012a&lt;br&gt;&#xA;आयुष्मन्तः सर्व एव ब्रह्मभूता हि मे मताः&#x9;012c&lt;br&gt;&#xA;अस्मिन्यज्ञे महाभागाः सूर्यपावकवर्चसः&#x9;013a&lt;br&gt;&#xA;कृताभिषेकाः शुचयः कृतजप्या हुताग्नयः&#x9;013c&lt;br&gt;&#xA;भवन्त आसते स्वस्था ब्रवीमि किमहं द्विजाः&#x9;013e&lt;br&gt;&#xA;पुराणसंश्रिताः पुण्याः कथा वा धर्मसंश्रिताः&#x9;014a&lt;br&gt;&#xA;इतिवृत्तं नरेन्द्राणामृषीणां च महात्मनाम्&#x9;014c&lt;br&gt;&#xA;ऋषय ऊचुः&#x9;015&lt;br&gt;&#xA;द्वैपायनेन यत्प्रोक्तं पुराणं परमर्षिणा&#x9;015a&lt;br&gt;&#xA;सुरैर्ब्रह्मर्षिभिश्चैव श्रुत्वा यदभिपूजितम्&#x9;015c&lt;br&gt;&#xA;तस्याख्यानवरिष्ठस्य विचित्रपदपर्वणः&#x9;016a&lt;br&gt;&#xA;सूक्ष्मार्थन्याययुक्तस्य वेदार्थैर्भूषितस्य च&#x9;016c&lt;br&gt;&#xA;भारतस्येतिहासस्य पुण्यां ग्रन्थार्थसंयुताम्&#x9;017a&lt;br&gt;&#xA;संस्कारोपगतां ब्राह्मीं नानाशास्त्रोपबृंहिताम्&#x9;017c&lt;br&gt;&#xA;जनमेजयस्य यां राज्ञो वैशम्पायन उक्तवान्&#x9;018a&lt;br&gt;&#xA;यथावत्स ऋषिस्तुष्ट्या सत्रे द्वैपायनाज्ञया&#x9;018c&lt;br&gt;&#xA;वेदैश्चतुर्भिः समितां व्यासस्याद्भुतकर्मणः&#x9;019a&lt;br&gt;&#xA;संहितां श्रोतुमिच्छामो धर्म्यां पापभयापहाम्&#x9;019c&lt;br&gt;&#xA;सूत उवाच&#x9;020&lt;br&gt;&#xA;आद्यं पुरुषमीशानं पुरुहूतं पुरुष्टुतम्&#x9;020a&lt;br&gt;&#xA;ऋतमेकाक्षरं ब्रह्म व्यक्ताव्यक्तं सनातनम्&#x9;020c&lt;br&gt;&#xA;असच्च सच्चैव च यद्विश्वं सदसतः परम्&#x9;021a&lt;br&gt;&#xA;परावराणां स्रष्टारं पुराणं परमव्ययम्&#x9;021c&lt;br&gt;&#xA;मङ्गल्यं मङ्गलं विष्णुं वरेण्यमनघं शुचिम्&#x9;022a&lt;br&gt;&#xA;नमस्कृत्य हृषीकेशं चराचरगुरुं हरिम्&#x9;022c&lt;br&gt;&#xA;महर्षेः पूजितस्येह सर्वलोके महात्मनः&#x9;023a&lt;br&gt;&#xA;प्रवक्ष्यामि मतं कृत्स्नं व्यासस्यामिततेजसः&#x9;023c&lt;br&gt;&#xA;आचख्युः कवयः केचित्सम्प्रत्याचक्षते परे&#x9;024a&lt;br&gt;&#xA;आख्यास्यन्ति तथैवान्ये इतिहासमिमं भुवि&#x9;024c&lt;br&gt;&#xA;इदं तु त्रिषु लोकेषु महज्ज्ञानं प्रतिष्ठितम्&#x9;025a&lt;br&gt;&#xA;विस्तरैश्च समासैश्च धार्यते यद्द्विजातिभिः&#x9;025c&lt;br&gt;&#xA;अलङ्कृतं शुभैः शब्दैः समयैर्दिव्यमानुषैः&#x9;026a&lt;br&gt;&#xA;छन्दोवृत्तैश्च विविधैरन्वितं विदुषां प्रियम्&#x9;026c&lt;br&gt;&#xA;निष्प्रभेऽस्मिन्निरालोके सर्वतस्तमसावृते&#x9;027a&lt;br&gt;&#xA;बृहदण्डमभूदेकं प्रजानां बीजमक्षयम्&#x9;027c&lt;br&gt;&#xA;युगस्यादौ निमित्तं तन्महद्दिव्यं प्रचक्षते&#x9;028a&lt;br&gt;&#xA;यस्मिंस्तच्छ्रूयते सत्यं ज्योतिर्ब्रह्म सनातनम्&#x9;028c&lt;br&gt;&#xA;अद्भुतं चाप्यचिन्त्यं च सर्वत्र समतां गतम्&#x9;029a&lt;br&gt;&#xA;अव्यक्तं कारणं सूक्ष्मं यत्तत्सदसदात्मकम्&#x9;029c&lt;br&gt;&#xA;यस्मात्पितामहो जज्ञे प्रभुरेकः प्रजापतिः&#x9;030a&lt;br&gt;&#xA;ब्रह्मा सुरगुरुः स्थाणुर्मनुः कः परमेष्ठ्यथ&#x9;030c&lt;br&gt;&#xA;प्राचेतसस्तथा दक्षो दक्षपुत्राश्च सप्त ये&#x9;031a&lt;br&gt;&#xA;ततः प्रजानां पतयः प्राभवन्नेकविंशतिः&#x9;031c&lt;br&gt;&#xA;पुरुषश्चाप्रमेयात्मा यं सर्वमृषयो विदुः&#x9;032a&lt;br&gt;&#xA;विश्वेदेवास्तथादित्या वसवोऽथाश्विनावपि&#x9;032c&lt;br&gt;&#xA;यक्षाः साध्याः पिशाचाश्च गुह्यकाः पितरस्तथा&#x9;033a&lt;br&gt;&#xA;ततः प्रसूता विद्वांसः शिष्टा ब्रह्मर्षयोऽमलाः&#x9;033c&lt;br&gt;&#xA;राजर्षयश्च बहवः सर्वैः समुदिता गुणैः&#x9;034a&lt;br&gt;&#xA;आपो द्यौः पृथिवी वायुरन्तरिक्षं दिशस्तथा&#x9;034c&lt;br&gt;&#xA;संवत्सरर्तवो मासाः पक्षाहोरात्रयः क्रमात्&#x9;035a&lt;br&gt;&#xA;यच्चान्यदपि तत्सर्वं सम्भूतं लोकसाक्षिकम्&#x9;035c&lt;br&gt;&#xA;यदिदं दृश्यते किञ्चिद्भूतं स्थावरजङ्गमम्&#x9;036a&lt;br&gt;&#xA;पुनः सङ्क्षिप्यते सर्वं जगत्प्राप्ते युगक्षये&#x9;036c&lt;br&gt;&#xA;यथर्तावृतुलिङ्गानि नानारूपाणि पर्यये&#x9;037a&lt;br&gt;&#xA;दृश्यन्ते तानि तान्येव तथा भावा युगादिषु&#x9;037c&lt;br&gt;&#xA;एवमेतदनाद्यन्तं भूतसंहारकारकम्&#x9;038a&lt;br&gt;&#xA;अनादिनिधनं लोके चक्रं सम्परिवर्तते&#x9;038c&lt;br&gt;&#xA;त्रयस्त्रिंशत्सहस्राणि त्रयस्त्रिंशच्छतानि च&#x9;039a&lt;br&gt;&#xA;त्रयस्त्रिंशच्च देवानां सृष्टिः सङ्क्षेपलक्षणा&#x9;039c&lt;br&gt;&#xA;दिवस्पुत्रो बृहद्भानुश्चक्षुरात्मा विभावसुः&#x9;040a&lt;br&gt;&#xA;सविता च ऋचीकोऽर्को भानुराशावहो रविः&#x9;040c&lt;br&gt;&#xA;पुत्रा विवस्वतः सर्वे मह्यस्तेषां तथावरः&#x9;041a&lt;br&gt;&#xA;देवभ्राट्तनयस्तस्य तस्मात्सुभ्राडिति स्मृतः&#x9;041c&lt;br&gt;&#xA;सुभ्राजस्तु त्रयः पुत्राः प्रजावन्तो बहुश्रुताः&#x9;042a&lt;br&gt;&#xA;दशज्योतिः शतज्योतिः सहस्रज्योतिरात्मवान्&#x9;042c&lt;br&gt;&#xA;दश पुत्रसहस्राणि दशज्योतेर्महात्मनः&#x9;043a&lt;br&gt;&#xA;ततो दशगुणाश्चान्ये शतज्योतेरिहात्मजाः&#x9;043c&lt;br&gt;&#xA;भूयस्ततो दशगुणाः सहस्रज्योतिषः सुताः&#x9;044a&lt;br&gt;&#xA;तेभ्योऽयं कुरुवंशश्च यदूनां भरतस्य च&#x9;044c&lt;br&gt;&#xA;ययातीक्ष्वाकुवंशश्च राजर्षीणां च सर्वशः&#x9;045a&lt;br&gt;&#xA;सम्भूता बहवो वंशा भूतसर्गाः सविस्तराः&#x9;045c&lt;br&gt;&#xA;भूतस्थानानि सर्वाणि रहस्यं त्रिविधं च यत्&#x9;046a&lt;br&gt;&#xA;वेदयोगं सविज्ञानं धर्मोऽर्थः काम एव च&#x9;046c&lt;br&gt;&#xA;धर्मकामार्थशास्त्राणि शास्त्राणि विविधानि च&#x9;047a&lt;br&gt;&#xA;लोकयात्राविधानं च सम्भूतं दृष्टवानृषिः&#x9;047c&lt;br&gt;&#xA;इतिहासाः सवैयाख्या विविधाः श्रुतयोऽपि च&#x9;048a&lt;br&gt;&#xA;इह सर्वमनुक्रान्तमुक्तं ग्रन्थस्य लक्षणम्&#x9;048c&lt;br&gt;&#xA;विस्तीर्यैतन्महज्ज्ञानमृषिः सङ्क्षेपमब्रवीत्&#x9;049a&lt;br&gt;&#xA;इष्टं हि विदुषां लोके समासव्यासधारणम्&#x9;049c&lt;br&gt;&#xA;मन्वादि भारतं केचिदास्तीकादि तथापरे&#x9;050a&lt;br&gt;&#xA;तथोपरिचराद्यन्ये विप्राः सम्यगधीयते&#x9;050c&lt;br&gt;&#xA;विविधं संहिताज्ञानं दीपयन्ति मनीषिणः&#x9;051a&lt;br&gt;&#xA;व्याख्यातुं कुशलाः केचिद्ग्रन्थं धारयितुं परे&#x9;051c&lt;br&gt;&#xA;तपसा ब्रह्मचर्येण व्यस्य वेदं सनातनम्&#x9;052a&lt;br&gt;&#xA;इतिहासमिमं चक्रे पुण्यं सत्यवतीसुतः&#x9;052c&lt;br&gt;&#xA;पराशरात्मजो विद्वान्ब्रह्मर्षिः संशितव्रतः&#x9;053a&lt;br&gt;&#xA;मातुर्नियोगाद्धर्मात्मा गाङ्गेयस्य च धीमतः&#x9;053c&lt;br&gt;&#xA;क्षेत्रे विचित्रवीर्यस्य कृष्णद्वैपायनः पुरा&#x9;054a&lt;br&gt;&#xA;त्रीनग्नीनिव कौरव्याञ्जनयामास वीर्यवान्&#x9;054c&lt;br&gt;&#xA;उत्पाद्य धृतराष्ट्रं च पाण्डुं विदुरमेव च&#x9;055a&lt;br&gt;&#xA;जगाम तपसे धीमान्पुनरेवाश्रमं प्रति&#x9;055c&lt;br&gt;&#xA;तेषु जातेषु वृद्धेषु गतेषु परमां गतिम्&#x9;056a&lt;br&gt;&#xA;अब्रवीद्भारतं लोके मानुषेऽस्मिन्महानृषिः&#x9;056c&lt;br&gt;&#xA;जनमेजयेन पृष्टः सन्ब्राह्मणैश्च सहस्रशः&#x9;057a&lt;br&gt;&#xA;शशास शिष्यमासीनं वैशम्पायनमन्तिके&#x9;057c&lt;br&gt;&#xA;स सदस्यैः सहासीनः श्रावयामास भारतम्&#x9;058a&lt;br&gt;&#xA;कर्मान्तरेषु यज्ञस्य चोद्यमानः पुनः पुनः&#x9;058c&lt;br&gt;&#xA;विस्तरं कुरुवंशस्य गान्धार्या धर्मशीलताम्&#x9;059a&lt;br&gt;&#xA;क्षत्तुः प्रज्ञां धृतिं कुन्त्याः सम्यग्द्वैपायनोऽब्रवीत्&#x9;059c&lt;br&gt;&#xA;वासुदेवस्य माहात्म्यं पाण्डवानां च सत्यताम्&#x9;060a&lt;br&gt;&#xA;दुर्वृत्तं धार्तराष्ट्राणामुक्तवान्भगवानृषिः&#x9;060c&lt;br&gt;&#xA;चतुर्विंशतिसाहस्रीं चक्रे भारतसंहिताम्&#x9;061a&lt;br&gt;&#xA;उपाख्यानैर्विना तावद्भारतं प्रोच्यते बुधैः&#x9;061c&lt;br&gt;&#xA;ततोऽध्यर्धशतं भूयः सङ्क्षेपं कृतवानृषिः&#x9;062a&lt;br&gt;&#xA;अनुक्रमणिमध्यायं वृत्तान्तानां सपर्वणाम्&#x9;062c&lt;br&gt;&#xA;इदं द्वैपायनः पूर्वं पुत्रमध्यापयच्छुकम्&#x9;063a&lt;br&gt;&#xA;ततोऽन्येभ्योऽनुरूपेभ्यः शिष्येभ्यः प्रददौ प्रभुः&#x9;063c&lt;br&gt;&#xA;नारदोऽश्रावयद्देवानसितो देवलः पितॄन्&#x9;064a&lt;br&gt;&#xA;गन्धर्वयक्षरक्षांसि श्रावयामास वै शुकः&#x9;064c&lt;br&gt;&#xA;दुर्योधनो मन्युमयो महाद्रुमः; स्कन्धः कर्णः शकुनिस्तस्य शाखाः&#x9;065a&lt;br&gt;&#xA;दुःशासनः पुष्पफले समृद्धे; मूलं राजा धृतराष्ट्रोऽमनीषी&#x9;065c&lt;br&gt;&#xA;युधिष्ठिरो धर्ममयो महाद्रुमः; स्कन्धोऽर्जुनो भीमसेनोऽस्य शाखाः&#x9;066a&lt;br&gt;&#xA;माद्रीसुतौ पुष्पफले समृद्धे; मूलं कृष्णो ब्रह्म च ब्राह्मणाश्च&#x9;066c&lt;br&gt;&#xA;पाण्डुर्जित्वा बहून्देशान्युधा विक्रमणेन च&#x9;067a&lt;br&gt;&#xA;अरण्ये मृगयाशीलो न्यवसत्सजनस्तदा&#x9;067c&lt;br&gt;&#xA;मृगव्यवायनिधने कृच्छ्रां प्राप स आपदम्&#x9;068a&lt;br&gt;&#xA;जन्मप्रभृति पार्थानां तत्राचारविधिक्रमः&#x9;068c&lt;br&gt;&#xA;मात्रोरभ्युपपत्तिश्च धर्मोपनिषदं प्रति&#x9;069a&lt;br&gt;&#xA;धर्मस्य वायोः शक्रस्य देवयोश्च तथाश्विनोः&#x9;069c&lt;br&gt;&#xA;तापसैः सह संवृद्धा मातृभ्यां परिरक्षिताः&#x9;070a&lt;br&gt;&#xA;मेध्यारण्येषु पुण्येषु महतामाश्रमेषु च&#x9;070c&lt;br&gt;&#xA;ऋषिभिश्च तदानीता धार्तराष्ट्रान्प्रति स्वयम्&#x9;071a&lt;br&gt;&#xA;शिशवश्चाभिरूपाश्च जटिला ब्रह्मचारिणः&#x9;071c&lt;br&gt;&#xA;पुत्राश्च भ्रातरश्चेमे शिष्याश्च सुहृदश्च वः&#x9;072a&lt;br&gt;&#xA;पाण्डवा एत इत्युक्त्वा मुनयोऽन्तर्हितास्ततः&#x9;072c&lt;br&gt;&#xA;तांस्तैर्निवेदितान्दृष्ट्वा पाण्डवान्कौरवास्तदा&#x9;073a&lt;br&gt;&#xA;शिष्टाश्च वर्णाः पौरा ये ते हर्षाच्चुक्रुशुर्भृशम्&#x9;073c&lt;br&gt;&#xA;आहुः केचिन्न तस्यैते तस्यैत इति चापरे&#x9;074a&lt;br&gt;&#xA;यदा चिरमृतः पाण्डुः कथं तस्येति चापरे&#x9;074c&lt;br&gt;&#xA;स्वागतं सर्वथा दिष्ट्या पाण्डोः पश्याम सन्ततिम्&#x9;075a&lt;br&gt;&#xA;उच्यतां स्वागतमिति वाचोऽश्रूयन्त सर्वशः&#x9;075c&lt;br&gt;&#xA;तस्मिन्नुपरते शब्दे दिशः सर्वा विनादयन्&#x9;076a&lt;br&gt;&#xA;अन्तर्हितानां भूतानां निस्वनस्तुमुलोऽभवत्&#x9;076c&lt;br&gt;&#xA;पुष्पवृष्टिः शुभा गन्धाः शङ्खदुन्दुभिनिस्वनाः&#x9;077a&lt;br&gt;&#xA;आसन्प्रवेशे पार्थानां तदद्भुतमिवाभवत्&#x9;077c&lt;br&gt;&#xA;तत्प्रीत्या चैव सर्वेषां पौराणां हर्षसम्भवः&#x9;078a&lt;br&gt;&#xA;शब्द आसीन्महांस्तत्र दिवस्पृक्कीर्तिवर्धनः&#x9;078c&lt;br&gt;&#xA;तेऽप्यधीत्याखिलान्वेदाञ्शास्त्राणि विविधानि च&#x9;079a&lt;br&gt;&#xA;न्यवसन्पाण्डवास्तत्र पूजिता अकुतोभयाः&#x9;079c&lt;br&gt;&#xA;युधिष्ठिरस्य शौचेन प्रीताः प्रकृतयोऽभवन्&#x9;080a&lt;br&gt;&#xA;धृत्या च भीमसेनस्य विक्रमेणार्जुनस्य च&#x9;080c&lt;br&gt;&#xA;गुरुशुश्रूषया कुन्त्या यमयोर्विनयेन च&#x9;081a&lt;br&gt;&#xA;तुतोष लोकः सकलस्तेषां शौर्यगुणेन च&#x9;081c&lt;br&gt;&#xA;समवाये ततो राज्ञां कन्यां भर्तृस्वयंवराम्&#x9;082a&lt;br&gt;&#xA;प्राप्तवानर्जुनः कृष्णां कृत्वा कर्म सुदुष्करम्&#x9;082c&lt;br&gt;&#xA;ततः प्रभृति लोकेऽस्मिन्पूज्यः सर्वधनुष्मताम्&#x9;083a&lt;br&gt;&#xA;आदित्य इव दुष्प्रेक्ष्यः समरेष्वपि चाभवत्&#x9;083c&lt;br&gt;&#xA;स सर्वान्पार्थिवाञ्जित्वा सर्वांश्च महतो गणान्&#x9;084a&lt;br&gt;&#xA;आजहारार्जुनो राज्ञे राजसूयं महाक्रतुम्&#x9;084c&lt;br&gt;&#xA;अन्नवान्दक्षिणावांश्च सर्वैः समुदितो गुणैः&#x9;085a&lt;br&gt;&#xA;युधिष्ठिरेण सम्प्राप्तो राजसूयो महाक्रतुः&#x9;085c&lt;br&gt;&#xA;सुनयाद्वासुदेवस्य भीमार्जुनबलेन च&#x9;086a&lt;br&gt;&#xA;घातयित्वा जरासन्धं चैद्यं च बलगर्वितम्&#x9;086c&lt;br&gt;&#xA;दुर्योधनमुपागच्छन्नर्हणानि ततस्ततः&#x9;087a&lt;br&gt;&#xA;मणिकाञ्चनरत्नानि गोहस्त्यश्वधनानि च&#x9;087c&lt;br&gt;&#xA;समृद्धां तां तथा दृष्ट्वा पाण्डवानां तदा श्रियम्&#x9;088a&lt;br&gt;&#xA;ईर्ष्यासमुत्थः सुमहांस्तस्य मन्युरजायत&#x9;088c&lt;br&gt;&#xA;विमानप्रतिमां चापि मयेन सुकृतां सभाम्&#x9;089a&lt;br&gt;&#xA;पाण्डवानामुपहृतां स दृष्ट्वा पर्यतप्यत&#x9;089c&lt;br&gt;&#xA;यत्रावहसितश्चासीत्प्रस्कन्दन्निव सम्भ्रमात्&#x9;090a&lt;br&gt;&#xA;प्रत्यक्षं वासुदेवस्य भीमेनानभिजातवत्&#x9;090c&lt;br&gt;&#xA;स भोगान्विविधान्भुञ्जन्रत्नानि विविधानि च&#x9;091a&lt;br&gt;&#xA;कथितो धृतराष्ट्रस्य विवर्णो हरिणः कृशः&#x9;091c&lt;br&gt;&#xA;अन्वजानात्ततो द्यूतं धृतराष्ट्रः सुतप्रियः&#x9;092a&lt;br&gt;&#xA;तच्छ्रुत्वा वासुदेवस्य कोपः समभवन्महान्&#x9;092c&lt;br&gt;&#xA;नातिप्रीतमनाश्चासीद्विवादांश्चान्वमोदत&#x9;093a&lt;br&gt;&#xA;द्यूतादीननयान्घोरान्प्रवृद्धांश्चाप्युपैक्षत&#x9;093c&lt;br&gt;&#xA;निरस्य विदुरं द्रोणं भीष्मं शारद्वतं कृपम्&#x9;094a&lt;br&gt;&#xA;विग्रहे तुमुले तस्मिन्नहन्क्षत्रं परस्परम्&#x9;094c&lt;br&gt;&#xA;जयत्सु पाण्डुपुत्रेषु श्रुत्वा सुमहदप्रियम्&#x9;095a&lt;br&gt;&#xA;दुर्योधनमतं ज्ञात्वा कर्णस्य शकुनेस्तथा&#x9;095c&lt;br&gt;&#xA;धृतराष्ट्रश्चिरं ध्यात्वा सञ्जयं वाक्यमब्रवीत्&#x9;095e&lt;br&gt;&#xA;शृणु सञ्जय मे सर्वं न मेऽसूयितुमर्हसि&#x9;096a&lt;br&gt;&#xA;श्रुतवानसि मेधावी बुद्धिमान्प्राज्ञसम्मतः&#x9;096c&lt;br&gt;&#xA;न विग्रहे मम मतिर्न च प्रीये कुरुक्षये&#x9;097a&lt;br&gt;&#xA;न मे विशेषः पुत्रेषु स्वेषु पाण्डुसुतेषु च&#x9;097c&lt;br&gt;&#xA;वृद्धं मामभ्यसूयन्ति पुत्रा मन्युपरायणाः&#x9;098a&lt;br&gt;&#xA;अहं त्वचक्षुः कार्पण्यात्पुत्रप्रीत्या सहामि तत्&#x9;098c&lt;br&gt;&#xA;मुह्यन्तं चानुमुह्यामि दुर्योधनमचेतनम्&#x9;098e&lt;br&gt;&#xA;राजसूये श्रियं दृष्ट्वा पाण्डवस्य महौजसः&#x9;099a&lt;br&gt;&#xA;तच्चावहसनं प्राप्य सभारोहणदर्शने&#x9;099c&lt;br&gt;&#xA;अमर्षितः स्वयं जेतुमशक्तः पाण्डवान्रणे&#x9;100a&lt;br&gt;&#xA;निरुत्साहश्च सम्प्राप्तुं श्रियमक्षत्रियो यथा&#x9;100c&lt;br&gt;&#xA;गान्धारराजसहितश्छद्मद्यूतममन्त्रयत्&#x9;100e&lt;br&gt;&#xA;तत्र यद्यद्यथा ज्ञातं मया सञ्जय तच्छृणु&#x9;101a&lt;br&gt;&#xA;श्रुत्वा हि मम वाक्यानि बुद्ध्या युक्तानि तत्त्वतः&#x9;101c&lt;br&gt;&#xA;ततो ज्ञास्यसि मां सौते प्रज्ञाचक्षुषमित्युत&#x9;101e&lt;br&gt;&#xA;यदाश्रौषं धनुरायम्य चित्रं; विद्धं लक्ष्यं पातितं वै पृथिव्याम्&#x9;102a&lt;br&gt;&#xA;कृष्णां हृतां पश्यतां सर्वराज्ञां; तदा नाशंसे विजयाय सञ्जय&#x9;102c&lt;br&gt;&#xA;यदाश्रौषं द्वारकायां सुभद्रां; प्रसह्योढां माधवीमर्जुनेन&#x9;103a&lt;br&gt;&#xA;इन्द्रप्रस्थं वृष्णिवीरौ च यातौ; तदा नाशंसे विजयाय सञ्जय&#x9;103c&lt;br&gt;&#xA;यदाश्रौषं देवराजं प्रवृष्टं; शरैर्दिव्यैर्वारितं चार्जुनेन&#x9;104a&lt;br&gt;&#xA;अग्निं तथा तर्पितं खाण्डवे च; तदा नाशंसे विजयाय सञ्जय&#x9;104c&lt;br&gt;&#xA;यदाश्रौषं हृतराज्यं युधिष्ठिरं; पराजितं सौबलेनाक्षवत्याम्&#x9;105a&lt;br&gt;&#xA;अन्वागतं भ्रातृभिरप्रमेयै;स्तदा नाशंसे विजयाय सञ्जय&#x9;105c&lt;br&gt;&#xA;यदाश्रौषं द्रौपदीमश्रुकण्ठीं; सभां नीतां दुःखितामेकवस्त्राम्&#x9;106a&lt;br&gt;&#xA;रजस्वलां नाथवतीमनाथव;त्तदा नाशंसे विजयाय सञ्जय&#x9;106c&lt;br&gt;&#xA;यदाश्रौषं विविधास्तात चेष्टा; धर्मात्मनां प्रस्थितानां वनाय&#x9;107a&lt;br&gt;&#xA;ज्येष्ठप्रीत्या क्लिश्यतां पाण्डवानां; तदा नाशंसे विजयाय सञ्जय&#x9;107c&lt;br&gt;&#xA;यदाश्रौषं स्नातकानां सहस्रै;रन्वागतं धर्मराजं वनस्थम्&#x9;108a&lt;br&gt;&#xA;भिक्षाभुजां ब्राह्मणानां महात्मनां; तदा नाशंसे विजयाय सञ्जय&#x9;108c&lt;br&gt;&#xA;यदाश्रौषमर्जुनो देवदेवं; किरातरूपं त्र्यम्बकं तोष्य युद्धे&#x9;109a&lt;br&gt;&#xA;अवाप तत्पाशुपतं महास्त्रं; तदा नाशंसे विजयाय सञ्जय&#x9;109c&lt;br&gt;&#xA;यदाश्रौषं त्रिदिवस्थं धनञ्जयं; शक्रात्साक्षाद्दिव्यमस्त्रं यथावत्&#x9;110a&lt;br&gt;&#xA;अधीयानं शंसितं सत्यसन्धं; तदा नाशंसे विजयाय सञ्जय&#x9;110c&lt;br&gt;&#xA;यदाश्रौषं वैश्रवणेन सार्धं; समागतं भीममन्यांश्च पार्थान्&#x9;111a&lt;br&gt;&#xA;तस्मिन्देशे मानुषाणामगम्ये; तदा नाशंसे विजयाय सञ्जय&#x9;111c&lt;br&gt;&#xA;यदाश्रौषं घोषयात्रागतानां; बन्धं गन्धर्वैर्मोक्षणं चार्जुनेन&#x9;112a&lt;br&gt;&#xA;स्वेषां सुतानां कर्णबुद्धौ रतानां; तदा नाशंसे विजयाय सञ्जय&#x9;112c&lt;br&gt;&#xA;यदाश्रौषं यक्षरूपेण धर्मं; समागतं धर्मराजेन सूत&#x9;113a&lt;br&gt;&#xA;प्रश्नानुक्तान्विब्रुवन्तं च सम्य;क्तदा नाशंसे विजयाय सञ्जय&#x9;113c&lt;br&gt;&#xA;यदाश्रौषं मामकानां वरिष्ठा;न्धनञ्जयेनैकरथेन भग्नान्&#x9;114a&lt;br&gt;&#xA;विराटराष्ट्रे वसता महात्मना; तदा नाशंसे विजयाय सञ्जय&#x9;114c&lt;br&gt;&#xA;यदाश्रौषं सत्कृतां मत्स्यराज्ञा; सुतां दत्तामुत्तरामर्जुनाय&#x9;115a&lt;br&gt;&#xA;तां चार्जुनः प्रत्यगृह्णात्सुतार्थे; तदा नाशंसे विजयाय सञ्जय&#x9;115c&lt;br&gt;&#xA;यदाश्रौषं निर्जितस्याधनस्य; प्रव्राजितस्य स्वजनात्प्रच्युतस्य&#x9;116a&lt;br&gt;&#xA;अक्षौहिणीः सप्त युधिष्ठिरस्य; तदा नाशंसे विजयाय सञ्जय&#x9;116c&lt;br&gt;&#xA;यदाश्रौषं नरनारायणौ तौ; कृष्णार्जुनौ वदतो नारदस्य&#x9;117a&lt;br&gt;&#xA;अहं द्रष्टा ब्रह्मलोके सदेति; तदा नाशंसे विजयाय सञ्जय&#x9;117c&lt;br&gt;&#xA;यदाश्रौषं माधवं वासुदेवं; सर्वात्मना पाण्डवार्थे निविष्टम्&#x9;118a&lt;br&gt;&#xA;यस्येमां गां विक्रममेकमाहु;स्तदा नाशंसे विजयाय सञ्जय&#x9;118c&lt;br&gt;&#xA;यदाश्रौषं कर्णदुर्योधनाभ्यां; बुद्धिं कृतां निग्रहे केशवस्य&#x9;119a&lt;br&gt;&#xA;तं चात्मानं बहुधा दर्शयानं; तदा नाशंसे विजयाय सञ्जय&#x9;119c&lt;br&gt;&#xA;यदाश्रौषं वासुदेवे प्रयाते; रथस्यैकामग्रतस्तिष्ठमानाम्&#x9;120a&lt;br&gt;&#xA;आर्तां पृथां सान्त्वितां केशवेन; तदा नाशंसे विजयाय सञ्जय&#x9;120c&lt;br&gt;&#xA;यदाश्रौषं मन्त्रिणं वासुदेवं; तथा भीष्मं शान्तनवं च तेषाम्&#x9;121a&lt;br&gt;&#xA;भारद्वाजं चाशिषोऽनुब्रुवाणं; तदा नाशंसे विजयाय सञ्जय&#x9;121c&lt;br&gt;&#xA;यदाश्रौषं कर्ण उवाच भीष्मं; नाहं योत्स्ये युध्यमाने त्वयीति&#x9;122a&lt;br&gt;&#xA;हित्वा सेनामपचक्राम चैव; तदा नाशंसे विजयाय सञ्जय&#x9;122c&lt;br&gt;&#xA;यदाश्रौषं वासुदेवार्जुनौ तौ; तथा धनुर्गाण्डिवमप्रमेयम्&#x9;123a&lt;br&gt;&#xA;त्रीण्युग्रवीर्याणि समागतानि; तदा नाशंसे विजयाय सञ्जय&#x9;123c&lt;br&gt;&#xA;यदाश्रौषं कश्मलेनाभिपन्ने; रथोपस्थे सीदमानेऽर्जुने वै&#x9;124a&lt;br&gt;&#xA;कृष्णं लोकान्दर्शयानं शरीरे; तदा नाशंसे विजयाय सञ्जय&#x9;124c&lt;br&gt;&#xA;यदाश्रौषं भीष्मममित्रकर्शनं; निघ्नन्तमाजावयुतं रथानाम्&#x9;125a&lt;br&gt;&#xA;नैषां कश्चिद्वध्यते दृश्यरूप;स्तदा नाशंसे विजयाय सञ्जय&#x9;125c&lt;br&gt;&#xA;यदाश्रौषं भीष्ममत्यन्तशूरं; हतं पार्थेनाहवेष्वप्रधृष्यम्&#x9;126a&lt;br&gt;&#xA;शिखण्डिनं पुरतः स्थापयित्वा; तदा नाशंसे विजयाय सञ्जय&#x9;126c&lt;br&gt;&#xA;यदाश्रौषं शरतल्पे शयानं; वृद्धं वीरं सादितं चित्रपुङ्खैः&#x9;127a&lt;br&gt;&#xA;भीष्मं कृत्वा सोमकानल्पशेषां;स्तदा नाशंसे विजयाय सञ्जय&#x9;127c&lt;br&gt;&#xA;यदाश्रौषं शान्तनवे शयाने; पानीयार्थे चोदितेनार्जुनेन&#x9;128a&lt;br&gt;&#xA;भूमिं भित्त्वा तर्पितं तत्र भीष्मं; तदा नाशंसे विजयाय सञ्जय&#x9;128c&lt;br&gt;&#xA;यदाश्रौषं शुक्रसूर्यौ च युक्तौ; कौन्तेयानामनुलोमौ जयाय&#x9;129a&lt;br&gt;&#xA;नित्यं चास्माञ्श्वापदा व्याभषन्त;स्तदा नाशंसे विजयाय सञ्जय&#x9;129c&lt;br&gt;&#xA;यदा द्रोणो विविधानस्त्रमार्गा;न्विदर्शयन्समरे चित्रयोधी&#x9;130a&lt;br&gt;&#xA;न पाण्डवाञ्श्रेष्ठतमान्निहन्ति; तदा नाशंसे विजयाय सञ्जय&#x9;130c&lt;br&gt;&#xA;यदाश्रौषं चास्मदीयान्महारथा;न्व्यवस्थितानर्जुनस्यान्तकाय&#x9;131a&lt;br&gt;&#xA;संशप्तकान्निहतानर्जुनेन; तदा नाशंसे विजयाय सञ्जय&#x9;131c&lt;br&gt;&#xA;यदाश्रौषं व्यूहमभेद्यमन्यै;र्भारद्वाजेनात्तशस्त्रेण गुप्तम्&#x9;132a&lt;br&gt;&#xA;भित्त्वा सौभद्रं वीरमेकं प्रविष्टं; तदा नाशंसे विजयाय सञ्जय&#x9;132c&lt;br&gt;&#xA;यदाभिमन्युं परिवार्य बालं; सर्वे हत्वा हृष्टरूपा बभूवुः&#x9;133a&lt;br&gt;&#xA;महारथाः पार्थमशक्नुवन्त;स्तदा नाशंसे विजयाय सञ्जय&#x9;133c&lt;br&gt;&#xA;यदाश्रौषमभिमन्युं निहत्य; हर्षान्मूढान्क्रोशतो धार्तराष्ट्रान्&#x9;134a&lt;br&gt;&#xA;क्रोधं मुक्तं सैन्धवे चार्जुनेन; तदा नाशंसे विजयाय सञ्जय&#x9;134c&lt;br&gt;&#xA;यदाश्रौषं सैन्धवार्थे प्रतिज्ञां; प्रतिज्ञातां तद्वधायार्जुनेन&#x9;135a&lt;br&gt;&#xA;सत्यां निस्तीर्णां शत्रुमध्ये च तेन; तदा नाशंसे विजयाय सञ्जय&#x9;135c&lt;br&gt;&#xA;यदाश्रौषं श्रान्तहये धनञ्जये; मुक्त्वा हयान्पाययित्वोपवृत्तान्&#x9;136a&lt;br&gt;&#xA;पुनर्युक्त्वा वासुदेवं प्रयातं; तदा नाशंसे विजयाय सञ्जय&#x9;136c&lt;br&gt;&#xA;यदाश्रौषं वाहनेष्वाश्वसत्सु; रथोपस्थे तिष्ठता गाण्डिवेन&#x9;137a&lt;br&gt;&#xA;सर्वान्योधान्वारितानर्जुनेन; तदा नाशंसे विजयाय सञ्जय&#x9;137c&lt;br&gt;&#xA;यदाश्रौषं नागबलैर्दुरुत्सहं; द्रोणानीकं युयुधानं प्रमथ्य&#x9;138a&lt;br&gt;&#xA;यातं वार्ष्णेयं यत्र तौ कृष्णपार्थौ; तदा नाशंसे विजयाय सञ्जय&#x9;138c&lt;br&gt;&#xA;यदाश्रौषं कर्णमासाद्य मुक्तं; वधाद्भीमं कुत्सयित्वा वचोभिः&#x9;139a&lt;br&gt;&#xA;धनुष्कोट्या तुद्य कर्णेन वीरं; तदा नाशंसे विजयाय सञ्जय&#x9;139c&lt;br&gt;&#xA;यदा द्रोणः कृतवर्मा कृपश्च; कर्णो द्रौणिर्मद्रराजश्च शूरः&#x9;140a&lt;br&gt;&#xA;अमर्षयन्सैन्धवं वध्यमानं; तदा नाशंसे विजयाय सञ्जय&#x9;140c&lt;br&gt;&#xA;यदाश्रौषं देवराजेन दत्तां; दिव्यां शक्तिं व्यंसितां माधवेन&#x9;141a&lt;br&gt;&#xA;घटोत्कचे राक्षसे घोररूपे; तदा नाशंसे विजयाय सञ्जय&#x9;141c&lt;br&gt;&#xA;यदाश्रौषं कर्णघटोत्कचाभ्यां; युद्धे मुक्तां सूतपुत्रेण शक्तिम्&#x9;142a&lt;br&gt;&#xA;यया वध्यः समरे सव्यसाची; तदा नाशंसे विजयाय सञ्जय&#x9;142c&lt;br&gt;&#xA;यदाश्रौषं द्रोणमाचार्यमेकं; धृष्टद्युम्नेनाभ्यतिक्रम्य धर्मम्&#x9;143a&lt;br&gt;&#xA;रथोपस्थे प्रायगतं विशस्तं; तदा नाशंसे विजयाय सञ्जय&#x9;143c&lt;br&gt;&#xA;यदाश्रौषं द्रौणिना द्वैरथस्थं; माद्रीपुत्रं नकुलं लोकमध्ये&#x9;144a&lt;br&gt;&#xA;समं युद्धे पाण्डवं युध्यमानं; तदा नाशंसे विजयाय सञ्जय&#x9;144c&lt;br&gt;&#xA;यदा द्रोणे निहते द्रोणपुत्रो; नारायणं दिव्यमस्त्रं विकुर्वन्&#x9;145a&lt;br&gt;&#xA;नैषामन्तं गतवान्पाण्डवानां; तदा नाशंसे विजयाय सञ्जय&#x9;145c&lt;br&gt;&#xA;यदाश्रौषं कर्णमत्यन्तशूरं; हतं पार्थेनाहवेष्वप्रधृष्यम्&#x9;146a&lt;br&gt;&#xA;तस्मिन्भ्रातॄणां विग्रहे देवगुह्ये; तदा नाशंसे विजयाय सञ्जय&#x9;146c&lt;br&gt;&#xA;यदाश्रौषं द्रोणपुत्रं कृपं च; दुःशासनं कृतवर्माणमुग्रम्&#x9;147a&lt;br&gt;&#xA;युधिष्ठिरं शून्यमधर्षयन्तं; तदा नाशंसे विजयाय सञ्जय&#x9;147c&lt;br&gt;&#xA;यदाश्रौषं निहतं मद्रराजं; रणे शूरं धर्मराजेन सूत&#x9;148a&lt;br&gt;&#xA;सदा सङ्ग्रामे स्पर्धते यः स कृष्णं; तदा नाशंसे विजयाय सञ्जय&#x9;148&lt;br&gt;&#xA;यदाश्रौषं कलहद्यूतमूलं; मायाबलं सौबलं पाण्डवेन&#x9;149a&lt;br&gt;&#xA;हतं सङ्ग्रामे सहदेवेन पापं; तदा नाशंसे विजयाय सञ्जय&#x9;149c&lt;br&gt;&#xA;यदाश्रौषं श्रान्तमेकं शयानं; ह्रदं गत्वा स्तम्भयित्वा तदम्भः&#x9;150a&lt;br&gt;&#xA;दुर्योधनं विरथं भग्नदर्पं; तदा नाशंसे विजयाय सञ्जय&#x9;150c&lt;br&gt;&#xA;यदाश्रौषं पाण्डवांस्तिष्ठमाना;न्गङ्गाह्रदे वासुदेवेन सार्धम्&#x9;151a&lt;br&gt;&#xA;अमर्षणं धर्षयतः सुतं मे; तदा नाशंसे विजयाय सञ्जय&#x9;151c&lt;br&gt;&#xA;यदाश्रौषं विविधांस्तात मार्गा;न्गदायुद्धे मण्डलं सञ्चरन्तम्&#x9;152a&lt;br&gt;&#xA;मिथ्या हतं वासुदेवस्य बुद्ध्या; तदा नाशंसे विजयाय सञ्जय&#x9;152c&lt;br&gt;&#xA;यदाश्रौषं द्रोणपुत्रादिभिस्तै;र्हतान्पाञ्चालान्द्रौपदेयांश्च सुप्तान्&#x9;153a&lt;br&gt;&#xA;कृतं बीभत्समयशस्यं च कर्म; तदा नाशंसे विजयाय सञ्जय&#x9;153c&lt;br&gt;&#xA;यदाश्रौषं भीमसेनानुयातेन; अश्वत्थाम्ना परमास्त्रं प्रयुक्तम्&#x9;154a&lt;br&gt;&#xA;क्रुद्धेनैषीकमवधीद्येन गर्भं; तदा नाशंसे विजयाय सञ्जय&#x9;154c&lt;br&gt;&#xA;यदाश्रौषं ब्रह्मशिरोऽर्जुनेन; मुक्तं स्वस्तीत्यस्त्रमस्त्रेण शान्तम्&#x9;155a&lt;br&gt;&#xA;अश्वत्थाम्ना मणिरत्नं च दत्तं; तदा नाशंसे विजयाय सञ्जय&#x9;155c&lt;br&gt;&#xA;यदाश्रौषं द्रोणपुत्रेण गर्भे; वैराट्या वै पात्यमाने महास्त्रे&#x9;156a&lt;br&gt;&#xA;द्वैपायनः केशवो द्रोणपुत्रं; परस्परेणाभिशापैः शशाप&#x9;156c&lt;br&gt;&#xA;शोच्या गान्धारी पुत्रपौत्रैर्विहीना; तथा वध्वः पितृभिर्भ्रातृभिश्च&#x9;157a&lt;br&gt;&#xA;कृतं कार्यं दुष्करं पाण्डवेयैः; प्राप्तं राज्यमसपत्नं पुनस्तैः&#x9;157c&lt;br&gt;&#xA;कष्टं युद्धे दश शेषाः श्रुता मे; त्रयोऽस्माकं पाण्डवानां च सप्त&#x9;158a&lt;br&gt;&#xA;द्व्यूना विंशतिराहताक्षौहिणीनां; तस्मिन्सङ्ग्रामे विग्रहे क्षत्रियाणाम्&#x9;158c&lt;br&gt;&#xA;तमसा त्वभ्यवस्तीर्णो मोह आविशतीव माम्&#x9;159a&lt;br&gt;&#xA;सञ्ज्ञां नोपलभे सूत मनो विह्वलतीव मे&#x9;159c&lt;br&gt;&#xA;इत्युक्त्वा धृतराष्ट्रोऽथ विलप्य बहुदुःखितः&#x9;160a&lt;br&gt;&#xA;मूर्च्छितः पुनराश्वस्तः सञ्जयं वाक्यमब्रवीत्&#x9;160c&lt;br&gt;&#xA;सञ्जयैवङ्गते प्राणांस्त्यक्तुमिच्छामि माचिरम्&#x9;161a&lt;br&gt;&#xA;स्तोकं ह्यपि न पश्यामि फलं जीवितधारणे&#x9;161c&lt;br&gt;&#xA;तं तथावादिनं दीनं विलपन्तं महीपतिम्&#x9;162a&lt;br&gt;&#xA;गावल्गणिरिदं धीमान्महार्थं वाक्यमब्रवीत्&#x9;162c&lt;br&gt;&#xA;श्रुतवानसि वै राज्ञो महोत्साहान्महाबलान्&#x9;163a&lt;br&gt;&#xA;द्वैपायनस्य वदतो नारदस्य च धीमतः&#x9;163c&lt;br&gt;&#xA;महत्सु राजवंशेषु गुणैः समुदितेषु च&#x9;164a&lt;br&gt;&#xA;जातान्दिव्यास्त्रविदुषः शक्रप्रतिमतेजसः&#x9;164c&lt;br&gt;&#xA;धर्मेण पृथिवीं जित्वा यज्ञैरिष्ट्वाप्तदक्षिणैः&#x9;165a&lt;br&gt;&#xA;अस्मिल्ँलोके यशः प्राप्य ततः कालवशं गताः&#x9;165c&lt;br&gt;&#xA;वैन्यं महारथं वीरं सृञ्जयं जयतां वरम्&#x9;166a&lt;br&gt;&#xA;सुहोत्रं रन्तिदेवं च कक्षीवन्तं तथौशिजम्&#x9;166c&lt;br&gt;&#xA;बाह्लीकं दमनं शैब्यं शर्यातिमजितं जितम्&#x9;167a&lt;br&gt;&#xA;विश्वामित्रममित्रघ्नमम्बरीषं महाबलम्&#x9;167c&lt;br&gt;&#xA;मरुत्तं मनुमिक्ष्वाकुं गयं भरतमेव च&#x9;168a&lt;br&gt;&#xA;रामं दाशरथिं चैव शशबिन्दुं भगीरथम्&#x9;168c&lt;br&gt;&#xA;ययातिं शुभकर्माणं देवैर्यो याजितः स्वयम्&#x9;169a&lt;br&gt;&#xA;चैत्ययूपाङ्किता भूमिर्यस्येयं सवनाकरा&#x9;169c&lt;br&gt;&#xA;इति राज्ञां चतुर्विंशन्नारदेन सुरर्षिणा&#x9;170a&lt;br&gt;&#xA;पुत्रशोकाभितप्ताय पुरा शैब्याय कीर्तिताः&#x9;170c&lt;br&gt;&#xA;तेभ्यश्चान्ये गताः पूर्वं राजानो बलवत्तराः&#x9;171a&lt;br&gt;&#xA;महारथा महात्मानः सर्वैः समुदिता गुणैः&#x9;171c&lt;br&gt;&#xA;पूरुः कुरुर्यदुः शूरो विष्वगश्वो महाधृतिः&#x9;172a&lt;br&gt;&#xA;अनेना युवनाश्वश्च ककुत्स्थो विक्रमी रघुः&#x9;172c&lt;br&gt;&#xA;विजिती वीतिहोत्रश्च भवः श्वेतो बृहद्गुरुः&#x9;173a&lt;br&gt;&#xA;उशीनरः शतरथः कङ्को दुलिदुहो द्रुमः&#x9;173c&lt;br&gt;&#xA;दम्भोद्भवः परो वेनः सगरः सङ्कृतिर्निमिः&#x9;174a&lt;br&gt;&#xA;अजेयः परशुः पुण्ड्रः शम्भुर्देवावृधोऽनघः&#x9;174c&lt;br&gt;&#xA;देवाह्वयः सुप्रतिमः सुप्रतीको बृहद्रथः&#x9;175a&lt;br&gt;&#xA;महोत्साहो विनीतात्मा सुक्रतुर्नैषधो नलः&#x9;175c&lt;br&gt;&#xA;सत्यव्रतः शान्तभयः सुमित्रः सुबलः प्रभुः&#x9;176a&lt;br&gt;&#xA;जानुजङ्घोऽनरण्योऽर्कः प्रियभृत्यः शुभव्रतः&#x9;176c&lt;br&gt;&#xA;बलबन्धुर्निरामर्दः केतुशृङ्गो बृहद्बलः&#x9;177a&lt;br&gt;&#xA;धृष्टकेतुर्बृहत्केतुर्दीप्तकेतुर्निरामयः&#x9;177c&lt;br&gt;&#xA;अविक्षित्प्रबलो धूर्तः कृतबन्धुर्दृढेषुधिः&#x9;178a&lt;br&gt;&#xA;महापुराणः सम्भाव्यः प्रत्यङ्गः परहा श्रुतिः&#x9;178c&lt;br&gt;&#xA;एते चान्ये च बहवः शतशोऽथ सहस्रशः&#x9;179a&lt;br&gt;&#xA;श्रूयन्तेऽयुतशश्चान्ये सङ्ख्याताश्चापि पद्मशः&#x9;179c&lt;br&gt;&#xA;हित्वा सुविपुलान्भोगान्बुद्धिमन्तो महाबलाः&#x9;180a&lt;br&gt;&#xA;राजानो निधनं प्राप्तास्तव पुत्रैर्महत्तमाः&#x9;180c&lt;br&gt;&#xA;येषां दिव्यानि कर्माणि विक्रमस्त्याग एव च&#x9;181a&lt;br&gt;&#xA;माहात्म्यमपि चास्तिक्यं सत्यता शौचमार्जवम्&#x9;181c&lt;br&gt;&#xA;विद्वद्भिः कथ्यते लोके पुराणैः कविसत्तमैः&#x9;182a&lt;br&gt;&#xA;सर्वर्द्धिगुणसम्पन्नास्ते चापि निधनं गताः&#x9;182c&lt;br&gt;&#xA;तव पुत्रा दुरात्मानः प्रतप्ताश्चैव मन्युना&#x9;183a&lt;br&gt;&#xA;लुब्धा दुर्वृत्तभूयिष्ठा न ताञ्शोचितुमर्हसि&#x9;183c&lt;br&gt;&#xA;श्रुतवानसि मेधावी बुद्धिमान्प्राज्ञसम्मतः&#x9;184a&lt;br&gt;&#xA;येषां शास्त्रानुगा बुद्धिर्न ते मुह्यन्ति भारत&#x9;184c&lt;br&gt;&#xA;निग्रहानुग्रहौ चापि विदितौ ते नराधिप&#x9;185a&lt;br&gt;&#xA;नात्यन्तमेवानुवृत्तिः श्रूयते पुत्ररक्षणे&#x9;185c&lt;br&gt;&#xA;भवितव्यं तथा तच्च नातः शोचितुमर्हसि&#x9;186a&lt;br&gt;&#xA;दैवं प्रज्ञाविशेषेण को निवर्तितुमर्हति&#x9;186c&lt;br&gt;&#xA;विधातृविहितं मार्गं न कश्चिदतिवर्तते&#x9;187a&lt;br&gt;&#xA;कालमूलमिदं सर्वं भावाभावौ सुखासुखे&#x9;187c&lt;br&gt;&#xA;कालः पचति भूतानि कालः संहरति प्रजाः&#x9;188a&lt;br&gt;&#xA;निर्दहन्तं प्रजाः कालं कालः शमयते पुनः&#x9;188c&lt;br&gt;&#xA;कालो विकुरुते भावान्सर्वाल्ँलोके शुभाशुभान्&#x9;189a&lt;br&gt;&#xA;कालः सङ्क्षिपते सर्वाः प्रजा विसृजते पुनः&#x9;189c&lt;br&gt;&#xA;कालः सर्वेषु भूतेषु चरत्यविधृतः समः&#x9;189e&lt;br&gt;&#xA;अतीतानागता भावा ये च वर्तन्ति साम्प्रतम्&#x9;190a&lt;br&gt;&#xA;तान्कालनिर्मितान्बुद्ध्वा न सञ्ज्ञां हातुमर्हसि&#x9;190c&lt;br&gt;&#xA;सूत उवाच&#x9;191&lt;br&gt;&#xA;अत्रोपनिषदं पुण्यां कृष्णद्वैपायनोऽब्रवीत्&#x9;191a&lt;br&gt;&#xA;भारताध्ययनात्पुण्यादपि पादमधीयतः&#x9;191c&lt;br&gt;&#xA;श्रद्दधानस्य पूयन्ते सर्वपापान्यशेषतः&#x9;191e&lt;br&gt;&#xA;देवर्षयो ह्यत्र पुण्या ब्रह्मराजर्षयस्तथा&#x9;192a&lt;br&gt;&#xA;कीर्त्यन्ते शुभकर्माणस्तथा यक्षमहोरगाः&#x9;192c&lt;br&gt;&#xA;भगवान्वासुदेवश्च कीर्त्यतेऽत्र सनातनः&#x9;193a&lt;br&gt;&#xA;स हि सत्यमृतं चैव पवित्रं पुण्यमेव च&#x9;193c&lt;br&gt;&#xA;शाश्वतं ब्रह्म परमं ध्रुवं ज्योतिः सनातनम्&#x9;194a&lt;br&gt;&#xA;यस्य दिव्यानि कर्माणि कथयन्ति मनीषिणः&#x9;194c&lt;br&gt;&#xA;असत्सत्सदसच्चैव यस्माद्देवात्प्रवर्तते&#x9;195a&lt;br&gt;&#xA;सन्ततिश्च प्रवृत्तिश्च जन्म मृत्युः पुनर्भवः&#x9;195c&lt;br&gt;&#xA;अध्यात्मं श्रूयते यच्च पञ्चभूतगुणात्मकम्&#x9;196a&lt;br&gt;&#xA;अव्यक्तादि परं यच्च स एव परिगीयते&#x9;196c&lt;br&gt;&#xA;यत्तद्यतिवरा युक्ता ध्यानयोगबलान्विताः&#x9;197a&lt;br&gt;&#xA;प्रतिबिम्बमिवादर्शे पश्यन्त्यात्मन्यवस्थितम्&#x9;197c&lt;br&gt;&#xA;श्रद्दधानः सदोद्युक्तः सत्यधर्मपरायणः&#x9;198a&lt;br&gt;&#xA;आसेवन्निममध्यायं नरः पापात्प्रमुच्यते&#x9;198c&lt;br&gt;&#xA;अनुक्रमणिमध्यायं भारतस्येममादितः&#x9;199a&lt;br&gt;&#xA;आस्तिकः सततं शृण्वन्न कृच्छ्रेष्ववसीदति&#x9;199c&lt;br&gt;&#xA;उभे सन्ध्ये जपन्किञ्चित्सद्यो मुच्येत किल्बिषात्&#x9;200a&lt;br&gt;&#xA;अनुक्रमण्या यावत्स्यादह्ना रात्र्या च सञ्चितम्&#x9;200c&lt;br&gt;&#xA;भारतस्य वपुर्ह्येतत्सत्यं चामृतमेव च&#x9;201a&lt;br&gt;&#xA;नवनीतं यथा दध्नो द्विपदां ब्राह्मणो यथा&#x9;201c&lt;br&gt;&#xA;ह्रदानामुदधिः श्रेष्ठो गौर्वरिष्ठा चतुष्पदाम्&#x9;202a&lt;br&gt;&#xA;यथैतानि वरिष्ठानि तथा भारतमुच्यते&#x9;202c&lt;br&gt;&#xA;यश्चैनं श्रावयेच्छ्राद्धे ब्राह्मणान्पादमन्ततः&#x9;203a&lt;br&gt;&#xA;अक्षय्यमन्नपानं तत्पितॄंस्तस्योपतिष्ठति&#x9;203c&lt;br&gt;&#xA;इतिहासपुराणाभ्यां वेदं समुपबृंहयेत्&#x9;204a&lt;br&gt;&#xA;बिभेत्यल्पश्रुताद्वेदो मामयं प्रतरिष्यति&#x9;204c&lt;br&gt;&#xA;कार्ष्णं वेदमिमं विद्वाञ्श्रावयित्वार्थमश्नुते&#x9;205a&lt;br&gt;&#xA;भ्रूणहत्याकृतं चापि पापं जह्यान्न संशयः&#x9;205c&lt;br&gt;&#xA;य इमं शुचिरध्यायं पठेत्पर्वणि पर्वणि&#x9;206a&lt;br&gt;&#xA;अधीतं भारतं तेन कृत्स्नं स्यादिति मे मतिः&#x9;206c&lt;br&gt;&#xA;यश्चेमं शृणुयान्नित्यमार्षं श्रद्धासमन्वितः&#x9;207a&lt;br&gt;&#xA;स दीर्घमायुः कीर्तिं च स्वर्गतिं चाप्नुयान्नरः&#x9;207c&lt;br&gt;&#xA;चत्वार एकतो वेदा भारतं चैकमेकतः&#x9;208a&lt;br&gt;&#xA;समागतैः सुरर्षिभिस्तुलामारोपितं पुरा&#x9;208c&lt;br&gt;&#xA;महत्त्वे च गुरुत्वे च ध्रियमाणं ततोऽधिकम्&#x9;208e&lt;br&gt;&#xA;महत्त्वाद्भारवत्त्वाच्च महाभारतमुच्यते&#x9;209a&lt;br&gt;&#xA;निरुक्तमस्य यो वेद सर्वपापैः प्रमुच्यते&#x9;209c&lt;br&gt;&#xA;तपो न कल्कोऽध्ययनं न कल्कः; स्वाभाविको वेदविधिर्न कल्कः&#x9;210a&lt;br&gt;&#xA;प्रसह्य वित्ताहरणं न कल्क;स्तान्येव भावोपहतानि कल्कः&#x9;210c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/002/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/002/</guid>
      <description>&lt;p&gt;ऋषय ऊचुः&#x9;001&lt;br&gt;&#xA;समन्तपञ्चकमिति यदुक्तं सूतनन्दन&#x9;001a&lt;br&gt;&#xA;एतत्सर्वं यथान्यायं श्रोतुमिच्छामहे वयम्&#x9;001c&lt;br&gt;&#xA;सूत उवाच&#x9;002&lt;br&gt;&#xA;शुश्रूषा यदि वो विप्रा ब्रुवतश्च कथाः शुभाः&#x9;002a&lt;br&gt;&#xA;समन्तपञ्चकाख्यं च श्रोतुमर्हथ सत्तमाः&#x9;002c&lt;br&gt;&#xA;त्रेताद्वापरयोः सन्धौ रामः शस्त्रभृतां वरः&#x9;003a&lt;br&gt;&#xA;असकृत्पार्थिवं क्षत्रं जघानामर्षचोदितः&#x9;003c&lt;br&gt;&#xA;स सर्वं क्षत्रमुत्साद्य स्ववीर्येणानलद्युतिः&#x9;004a&lt;br&gt;&#xA;समन्तपञ्चके पञ्च चकार रुधिरह्रदान्&#x9;004c&lt;br&gt;&#xA;स तेषु रुधिराम्भस्सु ह्रदेषु क्रोधमूर्च्छितः&#x9;005a&lt;br&gt;&#xA;पितॄन्सन्तर्पयामास रुधिरेणेति नः श्रुतम्&#x9;005c&lt;br&gt;&#xA;अथर्चीकादयोऽभ्येत्य पितरो ब्राह्मणर्षभम्&#x9;006a&lt;br&gt;&#xA;तं क्षमस्वेति सिषिधुस्ततः स विरराम ह&#x9;006c&lt;br&gt;&#xA;तेषां समीपे यो देशो ह्रदानां रुधिराम्भसाम्&#x9;007a&lt;br&gt;&#xA;समन्तपञ्चकमिति पुण्यं तत्परिकीर्तितम्&#x9;007c&lt;br&gt;&#xA;येन लिङ्गेन यो देशो युक्तः समुपलक्ष्यते&#x9;008a&lt;br&gt;&#xA;तेनैव नाम्ना तं देशं वाच्यमाहुर्मनीषिणः&#x9;008c&lt;br&gt;&#xA;अन्तरे चैव सम्प्राप्ते कलिद्वापरयोरभूत्&#x9;009a&lt;br&gt;&#xA;समन्तपञ्चके युद्धं कुरुपाण्डवसेनयोः&#x9;009c&lt;br&gt;&#xA;तस्मिन्परमधर्मिष्ठे देशे भूदोषवर्जिते&#x9;010a&lt;br&gt;&#xA;अष्टादश समाजग्मुरक्षौहिण्यो युयुत्सया&#x9;010c&lt;br&gt;&#xA;एवं नामाभिनिर्वृत्तं तस्य देशस्य वै द्विजाः&#x9;011a&lt;br&gt;&#xA;पुण्यश्च रमणीयश्च स देशो वः प्रकीर्तितः&#x9;011c&lt;br&gt;&#xA;तदेतत्कथितं सर्वं मया वो मुनिसत्तमाः&#x9;012a&lt;br&gt;&#xA;यथा देशः स विख्यातस्त्रिषु लोकेषु विश्रुतः&#x9;012c&lt;br&gt;&#xA;ऋषय ऊचुः&#x9;013&lt;br&gt;&#xA;अक्षौहिण्य इति प्रोक्तं यत्त्वया सूतनन्दन&#x9;013a&lt;br&gt;&#xA;एतदिच्छामहे श्रोतुं सर्वमेव यथातथम्&#x9;013c&lt;br&gt;&#xA;अक्षौहिण्याः परीमाणं रथाश्वनरदन्तिनाम्&#x9;014a&lt;br&gt;&#xA;यथावच्चैव नो ब्रूहि सर्वं हि विदितं तव&#x9;014c&lt;br&gt;&#xA;सूत उवाच&#x9;015&lt;br&gt;&#xA;एको रथो गजश्चैको नराः पञ्च पदातयः&#x9;015a&lt;br&gt;&#xA;त्रयश्च तुरगास्तज्ज्ञैः पत्तिरित्यभिधीयते&#x9;015c&lt;br&gt;&#xA;पत्तिं तु त्रिगुणामेतामाहुः सेनामुखं बुधाः&#x9;016a&lt;br&gt;&#xA;त्रीणि सेनामुखान्येको गुल्म इत्यभिधीयते&#x9;016c&lt;br&gt;&#xA;त्रयो गुल्मा गणो नाम वाहिनी तु गणास्त्रयः&#x9;017a&lt;br&gt;&#xA;स्मृतास्तिस्रस्तु वाहिन्यः पृतनेति विचक्षणैः&#x9;017c&lt;br&gt;&#xA;चमूस्तु पृतनास्तिस्रस्तिस्रश्चम्वस्त्वनीकिनी&#x9;018a&lt;br&gt;&#xA;अनीकिनीं दशगुणां प्राहुरक्षौहिणीं बुधाः&#x9;018c&lt;br&gt;&#xA;अक्षौहिण्याः प्रसङ्ख्यानं रथानां द्विजसत्तमाः&#x9;019a&lt;br&gt;&#xA;सङ्ख्यागणिततत्त्वज्ञैः सहस्राण्येकविंशतिः&#x9;019c&lt;br&gt;&#xA;शतान्युपरि चैवाष्टौ तथा भूयश्च सप्ततिः&#x9;020a&lt;br&gt;&#xA;गजानां तु परीमाणमेतदेवात्र निर्दिशेत्&#x9;020c&lt;br&gt;&#xA;ज्ञेयं शतसहस्रं तु सहस्राणि तथा नव&#x9;021a&lt;br&gt;&#xA;नराणामपि पञ्चाशच्छतानि त्रीणि चानघाः&#x9;021c&lt;br&gt;&#xA;पञ्चषष्टिसहस्राणि तथाश्वानां शतानि च&#x9;022a&lt;br&gt;&#xA;दशोत्तराणि षट्प्राहुर्यथावदिह सङ्ख्यया&#x9;022c&lt;br&gt;&#xA;एतामक्षौहिणीं प्राहुः सङ्ख्यातत्त्वविदो जनाः&#x9;023a&lt;br&gt;&#xA;यां वः कथितवानस्मि विस्तरेण द्विजोत्तमाः&#x9;023c&lt;br&gt;&#xA;एतया सङ्यया ह्यासन्कुरुपाण्डवसेनयोः&#x9;024a&lt;br&gt;&#xA;अक्षौहिण्यो द्विजश्रेष्ठाः पिण्डेनाष्टादशैव ताः&#x9;024c&lt;br&gt;&#xA;समेतास्तत्र वै देशे तत्रैव निधनं गताः&#x9;025a&lt;br&gt;&#xA;कौरवान्कारणं कृत्वा कालेनाद्भुतकर्मणा&#x9;025c&lt;br&gt;&#xA;अहानि युयुधे भीष्मो दशैव परमास्त्रवित्&#x9;026a&lt;br&gt;&#xA;अहानि पञ्च द्रोणस्तु ररक्ष कुरुवाहिनीम्&#x9;026c&lt;br&gt;&#xA;अहनी युयुधे द्वे तु कर्णः परबलार्दनः&#x9;027a&lt;br&gt;&#xA;शल्योऽर्धदिवसं त्वासीद्गदायुद्धमतः परम्&#x9;027c&lt;br&gt;&#xA;तस्यैव तु दिनस्यान्ते हार्दिक्यद्रौणिगौतमाः&#x9;028a&lt;br&gt;&#xA;प्रसुप्तं निशि विश्वस्तं जघ्नुर्यौधिष्ठिरं बलम्&#x9;028c&lt;br&gt;&#xA;यत्तु शौनकसत्रे ते भारताख्यानविस्तरम्&#x9;029a&lt;br&gt;&#xA;आख्यास्ये तत्र पौलोममाख्यानं चादितः परम्&#x9;029c&lt;br&gt;&#xA;विचित्रार्थपदाख्यानमनेकसमयान्वितम्&#x9;030a&lt;br&gt;&#xA;अभिपन्नं नरैः प्राज्ञैर्वैराग्यमिव मोक्षिभिः&#x9;030c&lt;br&gt;&#xA;आत्मेव वेदितव्येषु प्रियेष्विव च जीवितम्&#x9;031a&lt;br&gt;&#xA;इतिहासः प्रधानार्थः श्रेष्ठः सर्वागमेष्वयम्&#x9;031c&lt;br&gt;&#xA;इतिहासोत्तमे ह्यस्मिन्नर्पिता बुद्धिरुत्तमा&#x9;032a&lt;br&gt;&#xA;स्वरव्यञ्जनयोः कृत्स्ना लोकवेदाश्रयेव वाक्&#x9;032c&lt;br&gt;&#xA;अस्य प्रज्ञाभिपन्नस्य विचित्रपदपर्वणः&#x9;033a&lt;br&gt;&#xA;भारतस्येतिहासस्य श्रूयतां पर्वसङ्ग्रहः&#x9;033c&lt;br&gt;&#xA;पर्वानुक्रमणी पूर्वं द्वितीयं पर्वसङ्ग्रहः&#x9;034a&lt;br&gt;&#xA;पौष्यं पौलोममास्तीकमादिवंशावतारणम्&#x9;034c&lt;br&gt;&#xA;ततः सम्भवपर्वोक्तमद्भुतं देवनिर्मितम्&#x9;035a&lt;br&gt;&#xA;दाहो जतुगृहस्यात्र हैडिम्बं पर्व चोच्यते&#x9;035c&lt;br&gt;&#xA;ततो बकवधः पर्व पर्व चैत्ररथं ततः&#x9;036a&lt;br&gt;&#xA;ततः स्वयंवरं देव्याः पाञ्चाल्याः पर्व चोच्यते&#x9;036c&lt;br&gt;&#xA;क्षत्रधर्मेण निर्जित्य ततो वैवाहिकं स्मृतम्&#x9;037a&lt;br&gt;&#xA;विदुरागमनं पर्व राज्यलम्भस्तथैव च&#x9;037c&lt;br&gt;&#xA;अर्जुनस्य वने वासः सुभद्राहरणं ततः&#x9;038a&lt;br&gt;&#xA;सुभद्राहरणादूर्ध्वं ज्ञेयं हरणहारिकम्&#x9;038c&lt;br&gt;&#xA;ततः खाण्डवदाहाख्यं तत्रैव मयदर्शनम्&#x9;039a&lt;br&gt;&#xA;सभापर्व ततः प्रोक्तं मन्त्रपर्व ततः परम्&#x9;039c&lt;br&gt;&#xA;जरासन्धवधः पर्व पर्व दिग्विजयस्तथा&#x9;040a&lt;br&gt;&#xA;पर्व दिग्विजयादूर्ध्वं राजसूयिकमुच्यते&#x9;040c&lt;br&gt;&#xA;ततश्चार्घाभिहरणं शिशुपालवधस्ततः&#x9;041a&lt;br&gt;&#xA;द्यूतपर्व ततः प्रोक्तमनुद्यूतमतः परम्&#x9;041c&lt;br&gt;&#xA;तत आरण्यकं पर्व किर्मीरवध एव च&#x9;042a&lt;br&gt;&#xA;ईश्वरार्जुनयोर्युद्धं पर्व कैरातसञ्ज्ञितम्&#x9;042c&lt;br&gt;&#xA;इन्द्रलोकाभिगमनं पर्व ज्ञेयमतः परम्&#x9;043a&lt;br&gt;&#xA;तीर्थयात्रा ततः पर्व कुरुराजस्य धीमतः&#x9;043c&lt;br&gt;&#xA;जटासुरवधः पर्व यक्षयुद्धमतः परम्&#x9;044a&lt;br&gt;&#xA;तथैवाजगरं पर्व विज्ञेयं तदनन्तरम्&#x9;044c&lt;br&gt;&#xA;मार्कण्डेयसमस्या च पर्वोक्तं तदनन्तरम्&#x9;045a&lt;br&gt;&#xA;संवादश्च ततः पर्व द्रौपदीसत्यभामयोः&#x9;045c&lt;br&gt;&#xA;घोषयात्रा ततः पर्व मृगस्वप्नभयं ततः&#x9;046a&lt;br&gt;&#xA;व्रीहिद्रौणिकमाख्यानं ततोऽनन्तरमुच्यते&#x9;046c&lt;br&gt;&#xA;द्रौपदीहरणं पर्व सैन्धवेन वनात्ततः&#x9;047a&lt;br&gt;&#xA;कुण्डलाहरणं पर्व ततः परमिहोच्यते&#x9;047c&lt;br&gt;&#xA;आरणेयं ततः पर्व वैराटं तदनन्तरम्&#x9;048a&lt;br&gt;&#xA;कीचकानां वधः पर्व पर्व गोग्रहणं ततः&#x9;048c&lt;br&gt;&#xA;अभिमन्युना च वैराट्याः पर्व वैवाहिकं स्मृतम्&#x9;049a&lt;br&gt;&#xA;उद्योगपर्व विज्ञेयमत ऊर्ध्वं महाद्भुतम्&#x9;049c&lt;br&gt;&#xA;ततः सञ्जययानाख्यं पर्व ज्ञेयमतः परम्&#x9;050a&lt;br&gt;&#xA;प्रजागरं ततः पर्व धृतराष्ट्रस्य चिन्तया&#x9;050c&lt;br&gt;&#xA;पर्व सानत्सुजातं च गुह्यमध्यात्मदर्शनम्&#x9;051a&lt;br&gt;&#xA;यानसन्धिस्ततः पर्व भगवद्यानमेव च&#x9;051c&lt;br&gt;&#xA;ज्ञेयं विवादपर्वात्र कर्णस्यापि महात्मनः&#x9;052a&lt;br&gt;&#xA;निर्याणं पर्व च ततः कुरुपाण्डवसेनयोः&#x9;052c&lt;br&gt;&#xA;रथातिरथसङ्ख्या च पर्वोक्तं तदनन्तरम्&#x9;053a&lt;br&gt;&#xA;उलूकदूतागमनं पर्वामर्षविवर्धनम्&#x9;053c&lt;br&gt;&#xA;अम्बोपाख्यानमपि च पर्व ज्ञेयमतः परम्&#x9;054a&lt;br&gt;&#xA;भीष्माभिषेचनं पर्व ज्ञेयमद्भुतकारणम्&#x9;054c&lt;br&gt;&#xA;जम्बूखण्डविनिर्माणं पर्वोक्तं तदनन्तरम्&#x9;055a&lt;br&gt;&#xA;भूमिपर्व ततो ज्ञेयं द्वीपविस्तरकीर्तनम्&#x9;055c&lt;br&gt;&#xA;पर्वोक्तं भगवद्गीता पर्व भीष्मवधस्ततः&#x9;056a&lt;br&gt;&#xA;द्रोणाभिषेकः पर्वोक्तं संशप्तकवधस्ततः&#x9;056c&lt;br&gt;&#xA;अभिमन्युवधः पर्व प्रतिज्ञापर्व चोच्यते&#x9;057a&lt;br&gt;&#xA;जयद्रथवधः पर्व घटोत्कचवधस्ततः&#x9;057c&lt;br&gt;&#xA;ततो द्रोणवधः पर्व विज्ञेयं लोमहर्षणम्&#x9;058a&lt;br&gt;&#xA;मोक्षो नारायणास्त्रस्य पर्वानन्तरमुच्यते&#x9;058c&lt;br&gt;&#xA;कर्णपर्व ततो ज्ञेयं शल्यपर्व ततः परम्&#x9;059a&lt;br&gt;&#xA;ह्रदप्रवेशनं पर्व गदायुद्धमतः परम्&#x9;059c&lt;br&gt;&#xA;सारस्वतं ततः पर्व तीर्थवंशगुणान्वितम्&#x9;060a&lt;br&gt;&#xA;अत ऊर्ध्वं तु बीभत्सं पर्व सौप्तिकमुच्यते&#x9;060c&lt;br&gt;&#xA;ऐषीकं पर्व निर्दिष्टमत ऊर्ध्वं सुदारुणम्&#x9;061a&lt;br&gt;&#xA;जलप्रदानिकं पर्व स्त्रीपर्व च ततः परम्&#x9;061c&lt;br&gt;&#xA;श्राद्धपर्व ततो ज्ञेयं कुरूणामौर्ध्वदेहिकम्&#x9;062a&lt;br&gt;&#xA;आभिषेचनिकं पर्व धर्मराजस्य धीमतः&#x9;062c&lt;br&gt;&#xA;चार्वाकनिग्रहः पर्व रक्षसो ब्रह्मरूपिणः&#x9;063a&lt;br&gt;&#xA;प्रविभागो गृहाणां च पर्वोक्तं तदनन्तरम्&#x9;063c&lt;br&gt;&#xA;शान्तिपर्व ततो यत्र राजधर्मानुकीर्तनम्&#x9;064a&lt;br&gt;&#xA;आपद्धर्मश्च पर्वोक्तं मोक्षधर्मस्ततः परम्&#x9;064c&lt;br&gt;&#xA;ततः पर्व परिज्ञेयमानुशासनिकं परम्&#x9;065a&lt;br&gt;&#xA;स्वर्गारोहणिकं पर्व ततो भीष्मस्य धीमतः&#x9;065c&lt;br&gt;&#xA;ततोऽश्वमेधिकं पर्व सर्वपापप्रणाशनम्&#x9;066a&lt;br&gt;&#xA;अनुगीता ततः पर्व ज्ञेयमध्यात्मवाचकम्&#x9;066c&lt;br&gt;&#xA;पर्व चाश्रमवासाख्यं पुत्रदर्शनमेव च&#x9;067a&lt;br&gt;&#xA;नारदागमनं पर्व ततः परमिहोच्यते&#x9;067c&lt;br&gt;&#xA;मौसलं पर्व च ततो घोरं समनुवर्ण्यते&#x9;068a&lt;br&gt;&#xA;महाप्रस्थानिकं पर्व स्वर्गारोहणिकं ततः&#x9;068c&lt;br&gt;&#xA;हरिवंशस्ततः पर्व पुराणं खिलसञ्ज्ञितम्&#x9;069a&lt;br&gt;&#xA;भविष्यत्पर्व चाप्युक्तं खिलेष्वेवाद्भुतं महत्&#x9;069c&lt;br&gt;&#xA;एतत्पर्वशतं पूर्णं व्यासेनोक्तं महात्मना&#x9;070a&lt;br&gt;&#xA;यथावत्सूतपुत्रेण लोमहर्षणिना पुनः&#x9;070c&lt;br&gt;&#xA;कथितं नैमिषारण्ये पर्वाण्यष्टादशैव तु&#x9;071a&lt;br&gt;&#xA;समासो भारतस्यायं तत्रोक्तः पर्वसङ्ग्रहः&#x9;071c&lt;br&gt;&#xA;पौष्ये पर्वणि माहात्म्यमुत्तङ्कस्योपवर्णितम्&#x9;072a&lt;br&gt;&#xA;पौलोमे भृगुवंशस्य विस्तारः परिकीर्तितः&#x9;072c&lt;br&gt;&#xA;आस्तीके सर्वनागानां गरुडस्य च सम्भवः&#x9;073a&lt;br&gt;&#xA;क्षीरोदमथनं चैव जन्मोच्छैःश्रवसस्तथा&#x9;073c&lt;br&gt;&#xA;यजतः सर्पसत्रेण राज्ञः पारिक्षितस्य च&#x9;074a&lt;br&gt;&#xA;कथेयमभिनिर्वृत्ता भारतानां महात्मनाम्&#x9;074c&lt;br&gt;&#xA;विविधाः सम्भवा राज्ञामुक्ताः सम्भवपर्वणि&#x9;075a&lt;br&gt;&#xA;अन्येषां चैव विप्राणामृषेर्द्वैपायनस्य च&#x9;075c&lt;br&gt;&#xA;अंशावतरणं चात्र देवानां परिकीर्तितम्&#x9;076a&lt;br&gt;&#xA;दैत्यानां दानवानां च यक्षाणां च महौजसाम्&#x9;076c&lt;br&gt;&#xA;नागानामथ सर्पाणां गन्धर्वाणां पतत्रिणाम्&#x9;077a&lt;br&gt;&#xA;अन्येषां चैव भूतानां विविधानां समुद्भवः&#x9;077c&lt;br&gt;&#xA;वसूनां पुनरुत्पत्तिर्भागीरथ्यां महात्मनाम्&#x9;078a&lt;br&gt;&#xA;शन्तनोर्वेश्मनि पुनस्तेषां चारोहणं दिवि&#x9;078c&lt;br&gt;&#xA;तेजोंऽशानां च सङ्घाताद्भीष्मस्याप्यत्र सम्भवः&#x9;079a&lt;br&gt;&#xA;राज्यान्निवर्तनं चैव ब्रह्मचर्यव्रते स्थितिः&#x9;079c&lt;br&gt;&#xA;प्रतिज्ञापालनं चैव रक्षा चित्राङ्गदस्य च&#x9;080a&lt;br&gt;&#xA;हते चित्राङ्गदे चैव रक्षा भ्रातुर्यवीयसः&#x9;080c&lt;br&gt;&#xA;विचित्रवीर्यस्य तथा राज्ये सम्प्रतिपादनम्&#x9;081a&lt;br&gt;&#xA;धर्मस्य नृषु सम्भूतिरणीमाण्डव्यशापजा&#x9;081c&lt;br&gt;&#xA;कृष्णद्वैपायनाच्चैव प्रसूतिर्वरदानजा&#x9;082a&lt;br&gt;&#xA;धृतराष्ट्रस्य पाण्डोश्च पाण्डवानां च सम्भवः&#x9;082c&lt;br&gt;&#xA;वारणावतयात्रा च मन्त्रो दुर्योधनस्य च&#x9;083a&lt;br&gt;&#xA;विदुरस्य च वाक्येन सुरुङ्गोपक्रमक्रिया&#x9;083c&lt;br&gt;&#xA;पाण्डवानां वने घोरे हिडिम्बायाश्च दर्शनम्&#x9;084a&lt;br&gt;&#xA;घटोत्कचस्य चोत्पत्तिरत्रैव परिकीर्तिता&#x9;084c&lt;br&gt;&#xA;अज्ञातचर्या पाण्डूनां वासो ब्राह्मणवेश्मनि&#x9;085a&lt;br&gt;&#xA;बकस्य निधनं चैव नागराणां च विस्मयः&#x9;085c&lt;br&gt;&#xA;अङ्गारपर्णं निर्जित्य गङ्गाकूलेऽर्जुनस्तदा&#x9;086a&lt;br&gt;&#xA;भ्रातृभिः सहितः सर्वैः पाञ्चालानभितो ययौ&#x9;086c&lt;br&gt;&#xA;तापत्यमथ वासिष्ठमौर्वं चाख्यानमुत्तमम्&#x9;087a&lt;br&gt;&#xA;पञ्चेन्द्राणामुपाख्यानमत्रैवाद्भुतमुच्यते&#x9;087c&lt;br&gt;&#xA;पञ्चानामेकपत्नीत्वे विमर्शो द्रुपदस्य च&#x9;088a&lt;br&gt;&#xA;द्रौपद्या देवविहितो विवाहश्चाप्यमानुषः&#x9;088c&lt;br&gt;&#xA;विदुरस्य च सम्प्राप्तिर्दर्शनं केशवस्य च&#x9;089a&lt;br&gt;&#xA;खाण्डवप्रस्थवासश्च तथा राज्यार्धशासनम्&#x9;089c&lt;br&gt;&#xA;नारदस्याज्ञया चैव द्रौपद्याः समयक्रिया&#x9;090a&lt;br&gt;&#xA;सुन्दोपसुन्दयोस्तत्र उपाख्यानं प्रकीर्तितम्&#x9;090c&lt;br&gt;&#xA;पार्थस्य वनवासश्च उलूप्या पथि सङ्गमः&#x9;091a&lt;br&gt;&#xA;पुण्यतीर्थानुसंयानं बभ्रुवाहनजन्म च&#x9;091c&lt;br&gt;&#xA;द्वारकायां सुभद्रा च कामयानेन कामिनी&#x9;092a&lt;br&gt;&#xA;वासुदेवस्यानुमते प्राप्ता चैव किरीटिना&#x9;092c&lt;br&gt;&#xA;हरणं गृह्य सम्प्राप्ते कृष्णे देवकिनन्दने&#x9;093a&lt;br&gt;&#xA;सम्प्राप्तिश्चक्रधनुषोः खाण्डवस्य च दाहनम्&#x9;093c&lt;br&gt;&#xA;अभिमन्योः सुभद्रायां जन्म चोत्तमतेजसः&#x9;094a&lt;br&gt;&#xA;मयस्य मोक्षो ज्वलनाद्भुजङ्गस्य च मोक्षणम्&#x9;094c&lt;br&gt;&#xA;महर्षेर्मन्दपालस्य शार्ङ्ग्यां तनयसम्भवः&#x9;094e&lt;br&gt;&#xA;इत्येतदादिपर्वोक्तं प्रथमं बहुविस्तरम्&#x9;095a&lt;br&gt;&#xA;अध्यायानां शते द्वे तु सङ्ख्याते परमर्षिणा&#x9;095c&lt;br&gt;&#xA;अष्टादशैव चाध्याया व्यासेनोत्तमतेजसा&#x9;095e&lt;br&gt;&#xA;सप्त श्लोकसहस्राणि तथा नव शतानि च&#x9;096a&lt;br&gt;&#xA;श्लोकाश्च चतुराशीतिर्दृष्टो ग्रन्थो महात्मना&#x9;096c&lt;br&gt;&#xA;द्वितीयं तु सभापर्व बहुवृत्तान्तमुच्यते&#x9;097a&lt;br&gt;&#xA;सभाक्रिया पाण्डवानां किङ्कराणां च दर्शनम्&#x9;097c&lt;br&gt;&#xA;लोकपालसभाख्यानं नारदाद्देवदर्शनात्&#x9;098a&lt;br&gt;&#xA;राजसूयस्य चारम्भो जरासन्धवधस्तथा&#x9;098c&lt;br&gt;&#xA;गिरिव्रजे निरुद्धानां राज्ञां कृष्णेन मोक्षणम्&#x9;099a&lt;br&gt;&#xA;राजसूयेऽर्घसंवादे शिशुपालवधस्तथा&#x9;099c&lt;br&gt;&#xA;यज्ञे विभूतिं तां दृष्ट्वा दुःखामर्षान्वितस्य च&#x9;100a&lt;br&gt;&#xA;दुर्योधनस्यावहासो भीमेन च सभातले&#x9;100c&lt;br&gt;&#xA;यत्रास्य मन्युरुद्भूतो येन द्यूतमकारयत्&#x9;101a&lt;br&gt;&#xA;यत्र धर्मसुतं द्यूते शकुनिः कितवोऽजयत्&#x9;101c&lt;br&gt;&#xA;यत्र द्यूतार्णवे मग्नान्द्रौपदी नौरिवार्णवात्&#x9;102a&lt;br&gt;&#xA;तारयामास तांस्तीर्णाञ्ज्ञात्वा दुर्योधनो नृपः&#x9;102c&lt;br&gt;&#xA;पुनरेव ततो द्यूते समाह्वयत पाण्डवान्&#x9;102e&lt;br&gt;&#xA;एतत्सर्वं सभापर्व समाख्यातं महात्मना&#x9;103a&lt;br&gt;&#xA;अध्यायाः सप्ततिर्ज्ञेयास्तथा द्वौ चात्र सङ्यया&#x9;103c&lt;br&gt;&#xA;श्लोकानां द्वे सहस्रे तु पञ्च श्लोकशतानि च&#x9;104a&lt;br&gt;&#xA;श्लोकाश्चैकादश ज्ञेयाः पर्वण्यस्मिन्प्रकीर्तिताः&#x9;104c&lt;br&gt;&#xA;अतः परं तृतीयं तु ज्ञेयमारण्यकं महत्&#x9;105a&lt;br&gt;&#xA;पौरानुगमनं चैव धर्मपुत्रस्य धीमतः&#x9;105c&lt;br&gt;&#xA;वृष्णीनामागमो यत्र पाञ्चालानां च सर्वशः&#x9;106a&lt;br&gt;&#xA;यत्र सौभवधाख्यानं किर्मीरवध एव च&#x9;106c&lt;br&gt;&#xA;अस्त्रहेतोर्विवासश्च पार्थस्यामिततेजसः&#x9;106e&lt;br&gt;&#xA;महादेवेन युद्धं च किरातवपुषा सह&#x9;107a&lt;br&gt;&#xA;दर्शनं लोकपालानां स्वर्गारोहणमेव च&#x9;107c&lt;br&gt;&#xA;दर्शनं बृहदश्वस्य महर्षेर्भावितात्मनः&#x9;108a&lt;br&gt;&#xA;युधिष्ठिरस्य चार्तस्य व्यसने परिदेवनम्&#x9;108c&lt;br&gt;&#xA;नलोपाख्यानमत्रैव धर्मिष्ठं करुणोदयम्&#x9;109a&lt;br&gt;&#xA;दमयन्त्याः स्थितिर्यत्र नलस्य व्यसनागमे&#x9;109c&lt;br&gt;&#xA;वनवासगतानां च पाण्डवानां महात्मनाम्&#x9;110a&lt;br&gt;&#xA;स्वर्गे प्रवृत्तिराख्याता लोमशेनार्जुनस्य वै&#x9;110c&lt;br&gt;&#xA;तीर्थयात्रा तथैवात्र पाण्डवानां महात्मनाम्&#x9;111a&lt;br&gt;&#xA;जटासुरस्य तत्रैव वधः समुपवर्ण्यते&#x9;111c&lt;br&gt;&#xA;नियुक्तो भीमसेनश्च द्रौपद्या गन्धमादने&#x9;112a&lt;br&gt;&#xA;यत्र मन्दारपुष्पार्थं नलिनीं तामधर्षयत्&#x9;112c&lt;br&gt;&#xA;यत्रास्य सुमहद्युद्धमभवत्सह राक्षसैः&#x9;113a&lt;br&gt;&#xA;यक्षैश्चापि महावीर्यैर्मणिमत्प्रमुखैस्तथा&#x9;113c&lt;br&gt;&#xA;आगस्त्यमपि चाख्यानं यत्र वातापिभक्षणम्&#x9;114a&lt;br&gt;&#xA;लोपामुद्राभिगमनमपत्यार्थमृषेरपि&#x9;114c&lt;br&gt;&#xA;ततः श्येनकपोतीयमुपाख्यानमनन्तरम्&#x9;115a&lt;br&gt;&#xA;इन्द्रोऽग्निर्यत्र धर्मश्च अजिज्ञासञ्छिबिं नृपम्&#x9;115c&lt;br&gt;&#xA;ऋश्यशृङ्गस्य चरितं कौमारब्रह्मचारिणः&#x9;116a&lt;br&gt;&#xA;जामदग्न्यस्य रामस्य चरितं भूरितेजसः&#x9;116c&lt;br&gt;&#xA;कार्तवीर्यवधो यत्र हैहयानां च वर्ण्यते&#x9;117a&lt;br&gt;&#xA;सौकन्यमपि चाख्यानं च्यवनो यत्र भार्गवः&#x9;117c&lt;br&gt;&#xA;शर्यातियज्ञे नासत्यौ कृतवान्सोमपीथिनौ&#x9;118a&lt;br&gt;&#xA;ताभ्यां च यत्र स मुनिर्यौवनं प्रतिपादितः&#x9;118c&lt;br&gt;&#xA;जन्तूपाख्यानमत्रैव यत्र पुत्रेण सोमकः&#x9;119a&lt;br&gt;&#xA;पुत्रार्थमयजद्राजा लेभे पुत्रशतं च सः&#x9;119c&lt;br&gt;&#xA;अष्टावक्रीयमत्रैव विवादे यत्र बन्दिनम्&#x9;120a&lt;br&gt;&#xA;विजित्य सागरं प्राप्तं पितरं लब्धवानृषिः&#x9;120c&lt;br&gt;&#xA;अवाप्य दिव्यान्यस्त्राणि गुर्वर्थे सव्यसाचिना&#x9;121a&lt;br&gt;&#xA;निवातकवचैर्युद्धं हिरण्यपुरवासिभिः&#x9;121c&lt;br&gt;&#xA;समागमश्च पार्थस्य भ्रातृभिर्गन्धमादने&#x9;122a&lt;br&gt;&#xA;घोषयात्रा च गन्धर्वैर्यत्र युद्धं किरीटिनः&#x9;122c&lt;br&gt;&#xA;पुनरागमनं चैव तेषां द्वैतवनं सरः&#x9;123a&lt;br&gt;&#xA;जयद्रथेनापहारो द्रौपद्याश्चाश्रमान्तरात्&#x9;123c&lt;br&gt;&#xA;यत्रैनमन्वयाद्भीमो वायुवेगसमो जवे&#x9;124a&lt;br&gt;&#xA;मार्कण्डेयसमस्यायामुपाख्यानानि भागशः&#x9;124c&lt;br&gt;&#xA;सन्दर्शनं च कृष्णस्य संवादश्चैव सत्यया&#x9;125a&lt;br&gt;&#xA;व्रीहिद्रौणिकमाख्यानमैन्द्रद्युम्नं तथैव च&#x9;125c&lt;br&gt;&#xA;सावित्र्यौद्दालकीयं च वैन्योपाख्यानमेव च&#x9;126a&lt;br&gt;&#xA;रामायणमुपाख्यानमत्रैव बहुविस्तरम्&#x9;126c&lt;br&gt;&#xA;कर्णस्य परिमोषोऽत्र कुण्डलाभ्यां पुरन्दरात्&#x9;127a&lt;br&gt;&#xA;आरणेयमुपाख्यानं यत्र धर्मोऽन्वशात्सुतम्&#x9;127c&lt;br&gt;&#xA;जग्मुर्लब्धवरा यत्र पाण्डवाः पश्चिमां दिशम्&#x9;127e&lt;br&gt;&#xA;एतदारण्यकं पर्व तृतीयं परिकीर्तितम्&#x9;128a&lt;br&gt;&#xA;अत्राध्यायशते द्वे तु सङ्ख्याते परमर्षिणा&#x9;128c&lt;br&gt;&#xA;एकोनसप्ततिश्चैव तथाध्यायाः प्रकीर्तिताः&#x9;128e&lt;br&gt;&#xA;एकादश सहस्राणि श्लोकानां षट्शतानि च&#x9;129a&lt;br&gt;&#xA;चतुःषष्टिस्तथा श्लोकाः पर्वैतत्परिकीर्तितम्&#x9;129c&lt;br&gt;&#xA;अतः परं निबोधेदं वैराटं पर्वविस्तरम्&#x9;130a&lt;br&gt;&#xA;विराटनगरं गत्वा श्मशाने विपुलां शमीम्&#x9;130c&lt;br&gt;&#xA;दृष्ट्वा सन्निदधुस्तत्र पाण्डवा आयुधान्युत&#x9;130e&lt;br&gt;&#xA;यत्र प्रविश्य नगरं छद्मभिर्न्यवसन्त ते&#x9;131a&lt;br&gt;&#xA;दुरात्मनो वधो यत्र कीचकस्य वृकोदरात्&#x9;131c&lt;br&gt;&#xA;गोग्रहे यत्र पार्थेन निर्जिताः कुरवो युधि&#x9;132a&lt;br&gt;&#xA;गोधनं च विराटस्य मोक्षितं यत्र पाण्डवैः&#x9;132c&lt;br&gt;&#xA;विराटेनोत्तरा दत्ता स्नुषा यत्र किरीटिनः&#x9;133a&lt;br&gt;&#xA;अभिमन्युं समुद्दिश्य सौभद्रमरिघातिनम्&#x9;133c&lt;br&gt;&#xA;चतुर्थमेतद्विपुलं वैराटं पर्व वर्णितम्&#x9;134a&lt;br&gt;&#xA;अत्रापि परिसङ्ख्यातमध्यायानां महात्मना&#x9;134c&lt;br&gt;&#xA;सप्तषष्टिरथो पूर्णा श्लोकाग्रमपि मे शृणु&#x9;135a&lt;br&gt;&#xA;श्लोकानां द्वे सहस्रे तु श्लोकाः पञ्चाशदेव तु&#x9;135c&lt;br&gt;&#xA;पर्वण्यस्मिन्समाख्याताः सङ्यया परमर्षिणा&#x9;135e&lt;br&gt;&#xA;उद्योगपर्व विज्ञेयं पञ्चमं शृण्वतः परम्&#x9;136a&lt;br&gt;&#xA;उपप्लव्ये निविष्टेषु पाण्डवेषु जिगीषया&#x9;136c&lt;br&gt;&#xA;दुर्योधनोऽर्जुनश्चैव वासुदेवमुपस्थितौ&#x9;136e&lt;br&gt;&#xA;साहाय्यमस्मिन्समरे भवान्नौ कर्तुमर्हति&#x9;137a&lt;br&gt;&#xA;इत्युक्ते वचने कृष्णो यत्रोवाच महामतिः&#x9;137c&lt;br&gt;&#xA;अयुध्यमानमात्मानं मन्त्रिणं पुरुषर्षभौ&#x9;138a&lt;br&gt;&#xA;अक्षौहिणीं वा सैन्यस्य कस्य वा किं ददाम्यहम्&#x9;138c&lt;br&gt;&#xA;वव्रे दुर्योधनः सैन्यं मन्दात्मा यत्र दुर्मतिः&#x9;139a&lt;br&gt;&#xA;अयुध्यमानं सचिवं वव्रे कृष्णं धनञ्जयः&#x9;139c&lt;br&gt;&#xA;सञ्जयं प्रेषयामास शमार्थं पाण्डवान्प्रति&#x9;140a&lt;br&gt;&#xA;यत्र दूतं महाराजो धृतराष्ट्रः प्रतापवान्&#x9;140c&lt;br&gt;&#xA;श्रुत्वा च पाण्डवान्यत्र वासुदेवपुरोगमान्&#x9;141a&lt;br&gt;&#xA;प्रजागरः सम्प्रजज्ञे धृतराष्ट्रस्य चिन्तया&#x9;141c&lt;br&gt;&#xA;विदुरो यत्र वाक्यानि विचित्राणि हितानि च&#x9;142a&lt;br&gt;&#xA;श्रावयामास राजानं धृतराष्ट्रं मनीषिणम्&#x9;142c&lt;br&gt;&#xA;तथा सनत्सुजातेन यत्राध्यात्ममनुत्तमम्&#x9;143a&lt;br&gt;&#xA;मनस्तापान्वितो राजा श्रावितः शोकलालसः&#x9;143c&lt;br&gt;&#xA;प्रभाते राजसमितौ सञ्जयो यत्र चाभिभोः&#x9;144a&lt;br&gt;&#xA;ऐकात्म्यं वासुदेवस्य प्रोक्तवानर्जुनस्य च&#x9;144c&lt;br&gt;&#xA;यत्र कृष्णो दयापन्नः सन्धिमिच्छन्महायशाः&#x9;145a&lt;br&gt;&#xA;स्वयमागाच्छमं कर्तुं नगरं नागसाह्वयम्&#x9;145c&lt;br&gt;&#xA;प्रत्याख्यानं च कृष्णस्य राज्ञा दुर्योधनेन वै&#x9;146a&lt;br&gt;&#xA;शमार्थं याचमानस्य पक्षयोरुभयोर्हितम्&#x9;146c&lt;br&gt;&#xA;कर्णदुर्योधनादीनां दुष्टं विज्ञाय मन्त्रितम्&#x9;147a&lt;br&gt;&#xA;योगेश्वरत्वं कृष्णेन यत्र राजसु दर्शितम्&#x9;147c&lt;br&gt;&#xA;रथमारोप्य कृष्णेन यत्र कर्णोऽनुमन्त्रितः&#x9;148a&lt;br&gt;&#xA;उपायपूर्वं शौण्डीर्यात्प्रत्याख्यातश्च तेन सः&#x9;148c&lt;br&gt;&#xA;ततश्चाप्यभिनिर्यात्रा रथाश्वनरदन्तिनाम्&#x9;149a&lt;br&gt;&#xA;नगराद्धास्तिनपुराद्बलसङ्ख्यानमेव च&#x9;149c&lt;br&gt;&#xA;यत्र राज्ञा उलूकस्य प्रेषणं पाण्डवान्प्रति&#x9;150a&lt;br&gt;&#xA;श्वोभाविनि महायुद्धे दूत्येन क्रूरवादिना&#x9;150c&lt;br&gt;&#xA;रथातिरथसङ्ख्यानमम्बोपाख्यानमेव च&#x9;150e&lt;br&gt;&#xA;एतत्सुबहुवृत्तान्तं पञ्चमं पर्व भारते&#x9;151a&lt;br&gt;&#xA;उद्योगपर्व निर्दिष्टं सन्धिविग्रहसंश्रितम्&#x9;151c&lt;br&gt;&#xA;अध्यायाः सङ्यया त्वत्र षडशीतिशतं स्मृतम्&#x9;152a&lt;br&gt;&#xA;श्लोकानां षट्सहस्राणि तावन्त्येव शतानि च&#x9;152c&lt;br&gt;&#xA;श्लोकाश्च नवतिः प्रोक्तास्तथैवाष्टौ महात्मना&#x9;153a&lt;br&gt;&#xA;व्यासेनोदारमतिना पर्वण्यस्मिंस्तपोधनाः&#x9;153c&lt;br&gt;&#xA;अत ऊर्ध्वं विचित्रार्थं भीष्मपर्व प्रचक्षते&#x9;154a&lt;br&gt;&#xA;जम्बूखण्डविनिर्माणं यत्रोक्तं सञ्जयेन ह&#x9;154c&lt;br&gt;&#xA;यत्र युद्धमभूद्घोरं दशाहान्यतिदारुणम्&#x9;155a&lt;br&gt;&#xA;यत्र यौधिष्ठिरं सैन्यं विषादमगमत्परम्&#x9;155c&lt;br&gt;&#xA;कश्मलं यत्र पार्थस्य वासुदेवो महामतिः&#x9;156a&lt;br&gt;&#xA;मोहजं नाशयामास हेतुभिर्मोक्षदर्शनैः&#x9;156c&lt;br&gt;&#xA;शिखण्डिनं पुरस्कृत्य यत्र पार्थो महाधनुः&#x9;157a&lt;br&gt;&#xA;विनिघ्नन्निशितैर्बाणै रथाद्भीष्ममपातयत्&#x9;157c&lt;br&gt;&#xA;षष्ठमेतन्महापर्व भारते परिकीर्तितम्&#x9;158a&lt;br&gt;&#xA;अध्यायानां शतं प्रोक्तं सप्तदश तथापरे&#x9;158c&lt;br&gt;&#xA;पञ्च श्लोकसहस्राणि सङ्ययाष्टौ शतानि च&#x9;159a&lt;br&gt;&#xA;श्लोकाश्च चतुराशीतिः पर्वण्यस्मिन्प्रकीर्तिताः&#x9;159c&lt;br&gt;&#xA;व्यासेन वेदविदुषा सङ्ख्याता भीष्मपर्वणि&#x9;159e&lt;br&gt;&#xA;द्रोणपर्व ततश्चित्रं बहुवृत्तान्तमुच्यते&#x9;160a&lt;br&gt;&#xA;यत्र संशप्तकाः पार्थमपनिन्यू रणाजिरात्&#x9;160c&lt;br&gt;&#xA;भगदत्तो महाराजो यत्र शक्रसमो युधि&#x9;161a&lt;br&gt;&#xA;सुप्रतीकेन नागेन सह शस्तः किरीटिना&#x9;161c&lt;br&gt;&#xA;यत्राभिमन्युं बहवो जघ्नुर्लोकमहारथाः&#x9;162a&lt;br&gt;&#xA;जयद्रथमुखा बालं शूरमप्राप्तयौवनम्&#x9;162c&lt;br&gt;&#xA;हतेऽभिमन्यौ क्रुद्धेन यत्र पार्थेन संयुगे&#x9;163a&lt;br&gt;&#xA;अक्षौहिणीः सप्त हत्वा हतो राजा जयद्रथः&#x9;163c&lt;br&gt;&#xA;संशप्तकावशेषं च कृतं निःशेषमाहवे&#x9;163e&lt;br&gt;&#xA;अलम्बुसः श्रुतायुश्च जलसन्धश्च वीर्यवान्&#x9;164a&lt;br&gt;&#xA;सौमदत्तिर्विराटश्च द्रुपदश्च महारथः&#x9;164c&lt;br&gt;&#xA;घटोत्कचादयश्चान्ये निहता द्रोणपर्वणि&#x9;164e&lt;br&gt;&#xA;अश्वत्थामापि चात्रैव द्रोणे युधि निपातिते&#x9;165a&lt;br&gt;&#xA;अस्त्रं प्रादुश्चकारोग्रं नारायणममर्षितः&#x9;165c&lt;br&gt;&#xA;सप्तमं भारते पर्व महदेतदुदाहृतम्&#x9;166a&lt;br&gt;&#xA;अत्र ते पृथिवीपालाः प्रायशो निधनं गताः&#x9;166c&lt;br&gt;&#xA;द्रोणपर्वणि ये शूरा निर्दिष्टाः पुरुषर्षभाः&#x9;166e&lt;br&gt;&#xA;अध्यायानां शतं प्रोक्तमध्यायाः सप्ततिस्तथा&#x9;167a&lt;br&gt;&#xA;अष्टौ श्लोकसहस्राणि तथा नव शतानि च&#x9;167c&lt;br&gt;&#xA;श्लोका नव तथैवात्र सङ्ख्यातास्तत्त्वदर्शिना&#x9;168a&lt;br&gt;&#xA;पाराशर्येण मुनिना सञ्चिन्त्य द्रोणपर्वणि&#x9;168c&lt;br&gt;&#xA;अतः परं कर्णपर्व प्रोच्यते परमाद्भुतम्&#x9;169a&lt;br&gt;&#xA;सारथ्ये विनियोगश्च मद्रराजस्य धीमतः&#x9;169c&lt;br&gt;&#xA;आख्यातं यत्र पौराणं त्रिपुरस्य निपातनम्&#x9;169e&lt;br&gt;&#xA;प्रयाणे परुषश्चात्र संवादः कर्णशल्ययोः&#x9;170a&lt;br&gt;&#xA;हंसकाकीयमाख्यानमत्रैवाक्षेपसंहितम्&#x9;170c&lt;br&gt;&#xA;अन्योन्यं प्रति च क्रोधो युधिष्ठिरकिरीटिनोः&#x9;171a&lt;br&gt;&#xA;द्वैरथे यत्र पार्थेन हतः कर्णो महारथः&#x9;171c&lt;br&gt;&#xA;अष्टमं पर्व निर्दिष्टमेतद्भारतचिन्तकैः&#x9;172a&lt;br&gt;&#xA;एकोनसप्ततिः प्रोक्ता अध्यायाः कर्णपर्वणि&#x9;172c&lt;br&gt;&#xA;चत्वार्येव सहस्राणि नव श्लोकशतानि च&#x9;172e&lt;br&gt;&#xA;अतः परं विचित्रार्थं शल्यपर्व प्रकीर्तितम्&#x9;173a&lt;br&gt;&#xA;हतप्रवीरे सैन्ये तु नेता मद्रेश्वरोऽभवत्&#x9;173c&lt;br&gt;&#xA;वृत्तानि रथयुद्धानि कीर्त्यन्ते यत्र भागशः&#x9;174a&lt;br&gt;&#xA;विनाशः कुरुमुख्यानां शल्यपर्वणि कीर्त्यते&#x9;174c&lt;br&gt;&#xA;शल्यस्य निधनं चात्र धर्मराजान्महारथात्&#x9;175a&lt;br&gt;&#xA;गदायुद्धं तु तुमुलमत्रैव परिकीर्तितम्&#x9;175c&lt;br&gt;&#xA;सरस्वत्याश्च तीर्थानां पुण्यता परिकीर्तिता&#x9;175e&lt;br&gt;&#xA;नवमं पर्व निर्दिष्टमेतदद्भुतमर्थवत्&#x9;176a&lt;br&gt;&#xA;एकोनषष्टिरध्यायास्तत्र सङ्ख्याविशारदैः&#x9;176c&lt;br&gt;&#xA;सङ्ख्याता बहुवृत्तान्ताः श्लोकाग्रं चात्र शस्यते&#x9;177a&lt;br&gt;&#xA;त्रीणि श्लोकसहस्राणि द्वे शते विंशतिस्तथा&#x9;177c&lt;br&gt;&#xA;मुनिना सम्प्रणीतानि कौरवाणां यशोभृताम्&#x9;177e&lt;br&gt;&#xA;अतः परं प्रवक्ष्यामि सौप्तिकं पर्व दारुणम्&#x9;178a&lt;br&gt;&#xA;भग्नोरुं यत्र राजानं दुर्योधनममर्षणम्&#x9;178c&lt;br&gt;&#xA;व्यपयातेषु पार्थेषु त्रयस्तेऽभ्याययू रथाः&#x9;179a&lt;br&gt;&#xA;कृतवर्मा कृपो द्रौणिः सायाह्ने रुधिरोक्षिताः&#x9;179c&lt;br&gt;&#xA;प्रतिजज्ञे दृढक्रोधो द्रौणिर्यत्र महारथः&#x9;180a&lt;br&gt;&#xA;अहत्वा सर्वपाञ्चालान्धृष्टद्युम्नपुरोगमान्&#x9;180c&lt;br&gt;&#xA;पाण्डवांश्च सहामात्यान्न विमोक्ष्यामि दंशनम्&#x9;180e&lt;br&gt;&#xA;प्रसुप्तान्निशि विश्वस्तान्यत्र ते पुरुषर्षभाः&#x9;181a&lt;br&gt;&#xA;पाञ्चालान्सपरीवाराञ्जघ्नुर्द्रौणिपुरोगमाः&#x9;181c&lt;br&gt;&#xA;यत्रामुच्यन्त पार्थास्ते पञ्च कृष्णबलाश्रयात्&#x9;182a&lt;br&gt;&#xA;सात्यकिश्च महेष्वासः शेषाश्च निधनं गताः&#x9;182c&lt;br&gt;&#xA;द्रौपदी पुत्रशोकार्ता पितृभ्रातृवधार्दिता&#x9;183a&lt;br&gt;&#xA;कृतानशनसङ्कल्पा यत्र भर्तॄनुपाविशत्&#x9;183c&lt;br&gt;&#xA;द्रौपदीवचनाद्यत्र भीमो भीमपराक्रमः&#x9;184a&lt;br&gt;&#xA;अन्वधावत सङ्क्रुद्धो भारद्वाजं गुरोः सुतम्&#x9;184c&lt;br&gt;&#xA;भीमसेनभयाद्यत्र दैवेनाभिप्रचोदितः&#x9;185a&lt;br&gt;&#xA;अपाण्डवायेति रुषा द्रौणिरस्त्रमवासृजत्&#x9;185c&lt;br&gt;&#xA;मैवमित्यब्रवीत्कृष्णः शमयंस्तस्य तद्वचः&#x9;186a&lt;br&gt;&#xA;यत्रास्त्रमस्त्रेण च तच्छमयामास फाल्गुनः&#x9;186c&lt;br&gt;&#xA;द्रौणिद्वैपायनादीनां शापाश्चान्योन्यकारिताः&#x9;187a&lt;br&gt;&#xA;तोयकर्मणि सर्वेषां राज्ञामुदकदानिके&#x9;187c&lt;br&gt;&#xA;गूढोत्पन्नस्य चाख्यानं कर्णस्य पृथयात्मनः&#x9;188a&lt;br&gt;&#xA;सुतस्यैतदिह प्रोक्तं दशमं पर्व सौप्तिकम्&#x9;188c&lt;br&gt;&#xA;अष्टादशास्मिन्नध्यायाः पर्वण्युक्ता महात्मना&#x9;189a&lt;br&gt;&#xA;श्लोकाग्रमत्र कथितं शतान्यष्टौ तथैव च&#x9;189c&lt;br&gt;&#xA;श्लोकाश्च सप्ततिः प्रोक्ता यथावदभिसङ्यया&#x9;190a&lt;br&gt;&#xA;सौप्तिकैषीकसम्बन्धे पर्वण्यमितबुद्धिना&#x9;190c&lt;br&gt;&#xA;अत ऊर्ध्वमिदं प्राहुः स्त्रीपर्व करुणोदयम्&#x9;191a&lt;br&gt;&#xA;विलापो वीरपत्नीनां यत्रातिकरुणः स्मृतः&#x9;191c&lt;br&gt;&#xA;क्रोधावेशः प्रसादश्च गान्धारीधृतराष्ट्रयोः&#x9;191e&lt;br&gt;&#xA;यत्र तान्क्षत्रियाञ्छूरान्दिष्टान्ताननिवर्तिनः&#x9;192a&lt;br&gt;&#xA;पुत्रान्भ्रातॄन्पितॄंश्चैव ददृशुर्निहतान्रणे&#x9;192c&lt;br&gt;&#xA;यत्र राजा महाप्राज्ञः सर्वधर्मभृतां वरः&#x9;193a&lt;br&gt;&#xA;राज्ञां तानि शरीराणि दाहयामास शास्त्रतः&#x9;193c&lt;br&gt;&#xA;एतदेकादशं प्रोक्तं पर्वातिकरुणं महत्&#x9;194a&lt;br&gt;&#xA;सप्तविंशतिरध्यायाः पर्वण्यस्मिन्नुदाहृताः&#x9;194c&lt;br&gt;&#xA;श्लोकाः सप्तशतं चात्र पञ्चसप्ततिरुच्यते&#x9;195a&lt;br&gt;&#xA;सङ्यया भारताख्यानं कर्त्रा ह्यत्र महात्मना&#x9;195c&lt;br&gt;&#xA;प्रणीतं सज्जनमनोवैक्लव्याश्रुप्रवर्तकम्&#x9;195e&lt;br&gt;&#xA;अतः परं शान्तिपर्व द्वादशं बुद्धिवर्धनम्&#x9;196a&lt;br&gt;&#xA;यत्र निर्वेदमापन्नो धर्मराजो युधिष्ठिरः&#x9;196c&lt;br&gt;&#xA;घातयित्वा पितॄन्भ्रातॄन्पुत्रान्सम्बन्धिबान्धवान्&#x9;196e&lt;br&gt;&#xA;शान्तिपर्वणि धर्माश्च व्याख्याताः शरतल्पिकाः&#x9;197a&lt;br&gt;&#xA;राजभिर्वेदितव्या ये सम्यङ्नयबुभुत्सुभिः&#x9;197c&lt;br&gt;&#xA;आपद्धर्माश्च तत्रैव कालहेतुप्रदर्शकाः&#x9;198a&lt;br&gt;&#xA;यान्बुद्ध्वा पुरुषः सम्यक्सर्वज्ञत्वमवाप्नुयात्&#x9;198c&lt;br&gt;&#xA;मोक्षधर्माश्च कथिता विचित्रा बहुविस्तराः&#x9;198e&lt;br&gt;&#xA;द्वादशं पर्व निर्दिष्टमेतत्प्राज्ञजनप्रियम्&#x9;199a&lt;br&gt;&#xA;पर्वण्यत्र परिज्ञेयमध्यायानां शतत्रयम्&#x9;199c&lt;br&gt;&#xA;त्रिंशच्चैव तथाध्याया नव चैव तपोधनाः&#x9;199e&lt;br&gt;&#xA;श्लोकानां तु सहस्राणि कीर्तितानि चतुर्दश&#x9;200a&lt;br&gt;&#xA;पञ्च चैव शतान्याहुः पञ्चविंशतिसङ्यया&#x9;200c&lt;br&gt;&#xA;अत ऊर्ध्वं तु विज्ञेयमानुशासनमुत्तमम्&#x9;201a&lt;br&gt;&#xA;यत्र प्रकृतिमापन्नः श्रुत्वा धर्मविनिश्चयम्&#x9;201c&lt;br&gt;&#xA;भीष्माद्भागीरथीपुत्रात्कुरुराजो युधिष्ठिरः&#x9;201e&lt;br&gt;&#xA;व्यवहारोऽत्र कार्त्स्न्येन धर्मार्थीयो निदर्शितः&#x9;202a&lt;br&gt;&#xA;विविधानां च दानानां फलयोगाः पृथग्विधाः&#x9;202c&lt;br&gt;&#xA;तथा पात्रविशेषाश्च दानानां च परो विधिः&#x9;203a&lt;br&gt;&#xA;आचारविधियोगश्च सत्यस्य च परा गतिः&#x9;203c&lt;br&gt;&#xA;एतत्सुबहुवृत्तान्तमुत्तमं चानुशासनम्&#x9;204a&lt;br&gt;&#xA;भीष्मस्यात्रैव सम्प्राप्तिः स्वर्गस्य परिकीर्तिता&#x9;204c&lt;br&gt;&#xA;एतत्त्रयोदशं पर्व धर्मनिश्चयकारकम्&#x9;205a&lt;br&gt;&#xA;अध्यायानां शतं चात्र षट्चत्वारिंशदेव च&#x9;205c&lt;br&gt;&#xA;श्लोकानां तु सहस्राणि षट्सप्तैव शतानि च&#x9;205e&lt;br&gt;&#xA;ततोऽश्वमेधिकं नाम पर्व प्रोक्तं चतुर्दशम्&#x9;206a&lt;br&gt;&#xA;तत्संवर्तमरुत्तीयं यत्राख्यानमनुत्तमम्&#x9;206c&lt;br&gt;&#xA;सुवर्णकोशसम्प्राप्तिर्जन्म चोक्तं परिक्षितः&#x9;207a&lt;br&gt;&#xA;दग्धस्यास्त्राग्निना पूर्वं कृष्णात्सञ्जीवनं पुनः&#x9;207c&lt;br&gt;&#xA;चर्यायां हयमुत्सृष्टं पाण्डवस्यानुगच्छतः&#x9;208a&lt;br&gt;&#xA;तत्र तत्र च युद्धानि राजपुत्रैरमर्षणैः&#x9;208c&lt;br&gt;&#xA;चित्राङ्गदायाः पुत्रेण पुत्रिकाया धनञ्जयः&#x9;209a&lt;br&gt;&#xA;सङ्ग्रामे बभ्रुवाहेन संशयं चात्र दर्शितः&#x9;209c&lt;br&gt;&#xA;अश्वमेधे महायज्ञे नकुलाख्यानमेव च&#x9;209e&lt;br&gt;&#xA;इत्याश्वमेधिकं पर्व प्रोक्तमेतन्महाद्भुतम्&#x9;210a&lt;br&gt;&#xA;अत्राध्यायशतं त्रिंशत्त्रयोऽध्यायाश्च शब्दिताः&#x9;210c&lt;br&gt;&#xA;त्रीणि श्लोकसहस्राणि तावन्त्येव शतानि च&#x9;211a&lt;br&gt;&#xA;विंशतिश्च तथा श्लोकाः सङ्ख्यातास्तत्त्वदर्शिना&#x9;211c&lt;br&gt;&#xA;तत आश्रमवासाख्यं पर्व पञ्चदशं स्मृतम्&#x9;212a&lt;br&gt;&#xA;यत्र राज्यं परित्यज्य गान्धारीसहितो नृपः&#x9;212c&lt;br&gt;&#xA;धृतराष्ट्राश्रमपदं विदुरश्च जगाम ह&#x9;212e&lt;br&gt;&#xA;यं दृष्ट्वा प्रस्थितं साध्वी पृथाप्यनुययौ तदा&#x9;213a&lt;br&gt;&#xA;पुत्रराज्यं परित्यज्य गुरुशुश्रूषणे रता&#x9;213c&lt;br&gt;&#xA;यत्र राजा हतान्पुत्रान्पौत्रानन्यांश्च पार्थिवान्&#x9;214a&lt;br&gt;&#xA;लोकान्तरगतान्वीरानपश्यत्पुनरागतान्&#x9;214c&lt;br&gt;&#xA;ऋषेः प्रसादात्कृष्णस्य दृष्ट्वाश्चर्यमनुत्तमम्&#x9;215a&lt;br&gt;&#xA;त्यक्त्वा शोकं सदारश्च सिद्धिं परमिकां गतः&#x9;215c&lt;br&gt;&#xA;यत्र धर्मं समाश्रित्य विदुरः सुगतिं गतः&#x9;216a&lt;br&gt;&#xA;सञ्जयश्च महामात्रो विद्वान्गावल्गणिर्वशी&#x9;216c&lt;br&gt;&#xA;ददर्श नारदं यत्र धर्मराजो युधिष्ठिरः&#x9;217a&lt;br&gt;&#xA;नारदाच्चैव शुश्राव वृष्णीनां कदनं महत्&#x9;217c&lt;br&gt;&#xA;एतदाश्रमवासाख्यं पूर्वोक्तं सुमहाद्भुतम्&#x9;218a&lt;br&gt;&#xA;द्विचत्वारिंशदध्यायाः पर्वैतदभिसङ्यया&#x9;218c&lt;br&gt;&#xA;सहस्रमेकं श्लोकानां पञ्च श्लोकशतानि च&#x9;219a&lt;br&gt;&#xA;षडेव च तथा श्लोकाः सङ्ख्यातास्तत्त्वदर्शिना&#x9;219c&lt;br&gt;&#xA;अतः परं निबोधेदं मौसलं पर्व दारुणम्&#x9;220a&lt;br&gt;&#xA;यत्र ते पुरुषव्याघ्राः शस्त्रस्पर्शसहा युधि&#x9;220c&lt;br&gt;&#xA;ब्रह्मदण्डविनिष्पिष्टाः समीपे लवणाम्भसः&#x9;220e&lt;br&gt;&#xA;आपाने पानगलिता दैवेनाभिप्रचोदिताः&#x9;221a&lt;br&gt;&#xA;एरकारूपिभिर्वज्रैर्निजघ्नुरितरेतरम्&#x9;221c&lt;br&gt;&#xA;यत्र सर्वक्षयं कृत्वा तावुभौ रामकेशवौ&#x9;222a&lt;br&gt;&#xA;नातिचक्रमतुः कालं प्राप्तं सर्वहरं समम्&#x9;222c&lt;br&gt;&#xA;यत्रार्जुनो द्वारवतीमेत्य वृष्णिविनाकृताम्&#x9;223a&lt;br&gt;&#xA;दृष्ट्वा विषादमगमत्परां चार्तिं नरर्षभः&#x9;223c&lt;br&gt;&#xA;स सत्कृत्य यदुश्रेष्ठं मातुलं शौरिमात्मनः&#x9;224a&lt;br&gt;&#xA;ददर्श यदुवीराणामापाने वैशसं महत्&#x9;224c&lt;br&gt;&#xA;शरीरं वासुदेवस्य रामस्य च महात्मनः&#x9;225a&lt;br&gt;&#xA;संस्कारं लम्भयामास वृष्णीनां च प्रधानतः&#x9;225c&lt;br&gt;&#xA;स वृद्धबालमादाय द्वारवत्यास्ततो जनम्&#x9;226a&lt;br&gt;&#xA;ददर्शापदि कष्टायां गाण्डीवस्य पराभवम्&#x9;226c&lt;br&gt;&#xA;सर्वेषां चैव दिव्यानामस्त्राणामप्रसन्नताम्&#x9;227a&lt;br&gt;&#xA;नाशं वृष्णिकलत्राणां प्रभावानामनित्यताम्&#x9;227c&lt;br&gt;&#xA;दृष्ट्वा निर्वेदमापन्नो व्यासवाक्यप्रचोदितः&#x9;228a&lt;br&gt;&#xA;धर्मराजं समासाद्य सन्न्यासं समरोचयेत्&#x9;228c&lt;br&gt;&#xA;इत्येतन्मौसलं पर्व षोडशं परिकीर्तितम्&#x9;229a&lt;br&gt;&#xA;अध्यायाष्टौ समाख्याताः श्लोकानां च शतत्रयम्&#x9;229c&lt;br&gt;&#xA;महाप्रस्थानिकं तस्मादूर्ध्वं सप्तदशं स्मृतम्&#x9;230a&lt;br&gt;&#xA;यत्र राज्यं परित्यज्य पाण्डवाः पुरुषर्षभाः&#x9;230c&lt;br&gt;&#xA;द्रौपद्या सहिता देव्या सिद्धिं परमिकां गताः&#x9;230e&lt;br&gt;&#xA;अत्राध्यायास्त्रयः प्रोक्ताः श्लोकानां च शतं तथा&#x9;231a&lt;br&gt;&#xA;विंशतिश्च तथा श्लोकाः सङ्ख्यातास्तत्त्वदर्शिना&#x9;231c&lt;br&gt;&#xA;स्वर्गपर्व ततो ज्ञेयं दिव्यं यत्तदमानुषम्&#x9;232a&lt;br&gt;&#xA;अध्यायाः पञ्च सङ्ख्याताः पर्वैतदभिसङ्यया&#x9;232c&lt;br&gt;&#xA;श्लोकानां द्वे शते चैव प्रसङ्ख्याते तपोधनाः&#x9;232e&lt;br&gt;&#xA;अष्टादशैवमेतानि पर्वाण्युक्तान्यशेषतः&#x9;233a&lt;br&gt;&#xA;खिलेषु हरिवंशश्च भविष्यच्च प्रकीर्तितम्&#x9;233c&lt;br&gt;&#xA;एतदखिलमाख्यातं भारतं पर्वसङ्ग्रहात्&#x9;234a&lt;br&gt;&#xA;अष्टादश समाजग्मुरक्षौहिण्यो युयुत्सया&#x9;234c&lt;br&gt;&#xA;तन्महद्दारुणं युद्धमहान्यष्टादशाभवत्&#x9;234e&lt;br&gt;&#xA;यो विद्याच्चतुरो वेदान्साङ्गोपनिषदान्द्विजः&#x9;235a&lt;br&gt;&#xA;न चाख्यानमिदं विद्यान्नैव स स्याद्विचक्षणः&#x9;235c&lt;br&gt;&#xA;श्रुत्वा त्विदमुपाख्यानं श्राव्यमन्यन्न रोचते&#x9;236a&lt;br&gt;&#xA;पुंस्कोकिलरुतं श्रुत्वा रूक्षा ध्वाङ्क्षस्य वागिव&#x9;236c&lt;br&gt;&#xA;इतिहासोत्तमादस्माज्जायन्ते कविबुद्धयः&#x9;237a&lt;br&gt;&#xA;पञ्चभ्य इव भूतेभ्यो लोकसंविधयस्त्रयः&#x9;237c&lt;br&gt;&#xA;अस्याख्यानस्य विषये पुराणं वर्तते द्विजाः&#x9;238a&lt;br&gt;&#xA;अन्तरिक्षस्य विषये प्रजा इव चतुर्विधाः&#x9;238c&lt;br&gt;&#xA;क्रियागुणानां सर्वेषामिदमाख्यानमाश्रयः&#x9;239a&lt;br&gt;&#xA;इन्द्रियाणां समस्तानां चित्रा इव मनःक्रियाः&#x9;239c&lt;br&gt;&#xA;अनाश्रित्यैतदाख्यानं कथा भुवि न विद्यते&#x9;240a&lt;br&gt;&#xA;आहारमनपाश्रित्य शरीरस्येव धारणम्&#x9;240c&lt;br&gt;&#xA;इदं सर्वैः कविवरैराख्यानमुपजीव्यते&#x9;241a&lt;br&gt;&#xA;उदयप्रेप्सुभिर्भृत्यैरभिजात इवेश्वरः&#x9;241c&lt;br&gt;&#xA;द्वैपायनोष्ठपुटनिःसृतमप्रमेयं; पुण्यं पवित्रमथ पापहरं शिवं च&#x9;242a&lt;br&gt;&#xA;यो भारतं समधिगच्छति वाच्यमानं; किं तस्य पुष्करजलैरभिषेचनेन&#x9;242c&lt;br&gt;&#xA;आख्यानं तदिदमनुत्तमं महार्थं; विन्यस्तं महदिह पर्वसङ्ग्रहेण&#x9;243a&lt;br&gt;&#xA;श्रुत्वादौ भवति नृणां सुखावगाहं; विस्तीर्णं लवणजलं यथा प्लवेन&#x9;243c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/003/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/003/</guid>
      <description>&lt;p&gt;सूत उवाच&#x9;001&lt;br&gt;&#xA;जनमेजयः पारिक्षितः सह भ्रातृभिः कुरुक्षेत्रे दीर्घसत्रमुपास्ते&#x9;001A&lt;br&gt;&#xA;तस्य भ्रातरस्त्रयः श्रुतसेन उग्रसेनो भीमसेन इति&#x9;001B&lt;br&gt;&#xA;तेषु तत्सत्रमुपासीनेषु तत्र श्वाभ्यागच्छत्सारमेयः&#x9;002A&lt;br&gt;&#xA;स जनमेजयस्य भ्रातृभिरभिहतो रोरूयमाणो मातुः समीपमुपागच्छत्&#x9;002B&lt;br&gt;&#xA;तं माता रोरूयमाणमुवाच&#x9;003A&lt;br&gt;&#xA;किं रोदिषि&#x9;003B&lt;br&gt;&#xA;केनास्यभिहत इति&#x9;003C&lt;br&gt;&#xA;स एवमुक्तो मातरं प्रत्युवाच&#x9;004A&lt;br&gt;&#xA;जनमेजयस्य भ्रातृभिरभिहतोऽस्मीति&#x9;004B&lt;br&gt;&#xA;तं माता प्रत्युवाच&#x9;005A&lt;br&gt;&#xA;व्यक्तं त्वया तत्रापराद्धं येनास्यभिहत इति&#x9;005B&lt;br&gt;&#xA;स तां पुनरुवाच&#x9;006A&lt;br&gt;&#xA;नापराध्यामि किञ्चित्&#x9;006B&lt;br&gt;&#xA;नावेक्षे हवींषि नावलिह इति&#x9;006C&lt;br&gt;&#xA;तच्छ्रुत्वा तस्य माता सरमा पुत्रशोकार्ता तत्सत्रमुपागच्छद्यत्र स जनमेजयः सह  भ्रातृभिर्दीर्घसत्रमुपास्ते&#x9;007A&lt;br&gt;&#xA;स तया क्रुद्धया तत्रोक्तः&#x9;008A&lt;br&gt;&#xA;अयं मे पुत्रो न किञ्चिदपराध्यति&#x9;008B&lt;br&gt;&#xA;किमर्थमभिहत इति&#x9;008C&lt;br&gt;&#xA;यस्माच्चायमभिहतोऽनपकारी तस्माददृष्टं त्वां भयमागमिष्यतीति&#x9;008D&lt;br&gt;&#xA;स जनमेजय एवमुक्तो देवशुन्या सरमया दृढं सम्भ्रान्तो विषण्णश्चासीत्&#x9;009A&lt;br&gt;&#xA;स तस्मिन्सत्रे समाप्ते हास्तिनपुरं प्रत्येत्य पुरोहितमनुरूपमन्विच्छमानः परं यत्नमकरोद्यो मे पापकृत्यां शमयेदिति&#x9;010A&lt;br&gt;&#xA;स कदाचिन्मृगयां यातः पारिक्षितो जनमेजयः कस्मिंश्चित्स्वविषयोद्देशे आश्रममपश्यत्&#x9;011A&lt;br&gt;&#xA;तत्र कश्चिदृषिरासां चक्रे श्रुतश्रवा नाम&#x9;012A&lt;br&gt;&#xA;तस्याभिमतः पुत्र आस्ते सोमश्रवा नाम&#x9;012B&lt;br&gt;&#xA;तस्य तं पुत्रमभिगम्य जनमेजयः पारिक्षितः पौरोहित्याय वव्रे&#x9;013A&lt;br&gt;&#xA;स नमस्कृत्य तमृषिमुवाच&#x9;014A&lt;br&gt;&#xA;भगवन्नयं तव पुत्रो मम पुरोहितोऽस्त्विति&#x9;014B&lt;br&gt;&#xA;स एवमुक्तः प्रत्युवाच&#x9;015A&lt;br&gt;&#xA;भो जनमेजय पुत्रोऽयं मम सर्प्यां जातः&#x9;015B&lt;br&gt;&#xA;महातपस्वी स्वाध्यायसम्पन्नो मत्तपोवीर्यसम्भृतो मच्छुक्रं पीतवत्यास्तस्याः कुक्षौ संवृद्धः&#x9;015C&lt;br&gt;&#xA;समर्थोऽयं भवतः सर्वाः पापकृत्याः शमयितुमन्तरेण महादेवकृत्याम्&#x9;015D&lt;br&gt;&#xA;अस्य त्वेकमुपांशुव्रतम्&#x9;015E&lt;br&gt;&#xA;यदेनं कश्चिद्ब्राह्मणः कञ्चिदर्थमभियाचेत्तं तस्मै दद्यादयम्&#x9;015F&lt;br&gt;&#xA;यद्येतदुत्सहसे ततो नयस्वैनमिति&#x9;015G&lt;br&gt;&#xA;तेनैवमुत्को जनमेजयस्तं प्रत्युवाच&#x9;016A&lt;br&gt;&#xA;भगवंस्तथा भविष्यतीति&#x9;016B&lt;br&gt;&#xA;स तं पुरोहितमुपादायोपावृत्तो भ्रातॄनुवाच&#x9;017A&lt;br&gt;&#xA;मयायं वृत उपाध्यायः&#x9;017B&lt;br&gt;&#xA;यदयं ब्रूयात्तत्कार्यमविचारयद्भिरिति&#x9;017C&lt;br&gt;&#xA;तेनैवमुक्ता भ्रातरस्तस्य तथा चक्रुः&#x9;018A&lt;br&gt;&#xA;स तथा भ्रातॄन्सन्दिश्य तक्षशिलां प्रत्यभिप्रतस्थे&#x9;018B&lt;br&gt;&#xA;तं च देशं वशे स्थापयामास&#x9;018C&lt;br&gt;&#xA;एतस्मिन्नन्तरे कश्चिदृषिर्धौम्यो नामायोदः&#x9;019A&lt;br&gt;&#xA;तस्य शिष्यास्त्रयो बभूवुरुपमन्युरारुणिर्वेदश्चेति&#x9;019B&lt;br&gt;&#xA;स एकं शिष्यमारुणिं पाञ्चाल्यं प्रेषयामास&#x9;020A&lt;br&gt;&#xA;गच्छ केदारखण्डं बधानेति&#x9;020B&lt;br&gt;&#xA;स उपाध्यायेन सन्दिष्ट आरुणिः पाञ्चाल्यस्तत्र गत्वा तत्केदारखण्डं बद्धुं नाशक्नोत्&#x9;021A&lt;br&gt;&#xA;स क्लिश्यमानोऽपश्यदुपायम्&#x9;022A&lt;br&gt;&#xA;भवत्वेवं करिष्यामीति&#x9;022B&lt;br&gt;&#xA;स तत्र संविवेश केदारखण्डे&#x9;023A&lt;br&gt;&#xA;शयाने तस्मिंस्तदुदकं तस्थौ&#x9;023B&lt;br&gt;&#xA;ततः कदाचिदुपाध्याय आयोदो धौम्यः शिष्यानपृच्छत्&#x9;024A&lt;br&gt;&#xA;क्व आरुणिः पाञ्चाल्यो गत इति&#x9;024B&lt;br&gt;&#xA;ते प्रत्यूचुः&#x9;025A&lt;br&gt;&#xA;भगवतैव प्रेषितो गच्छ केदारखण्डं बधानेति&#x9;025B&lt;br&gt;&#xA;स एवमुक्तस्ताञ्शिष्यान्प्रत्युवाच&#x9;026A&lt;br&gt;&#xA;तस्मात्सर्वे तत्र गच्छामो यत्र स इति&#x9;026B&lt;br&gt;&#xA;स तत्र गत्वा तस्याह्वानाय शब्दं चकार&#x9;027A&lt;br&gt;&#xA;भो आरुणे पाञ्चाल्य क्वासि&#x9;027B&lt;br&gt;&#xA;वत्सैहीति&#x9;027C&lt;br&gt;&#xA;स तच्छ्रुत्वा आरुणिरुपाध्यायवाक्यं तस्मात्केदारखण्डात्सहसोत्थाय तमुपाध्यायमुपतस्थे&#x9;028A&lt;br&gt;&#xA;प्रोवाच चैनम्&#x9;028B&lt;br&gt;&#xA;अयमस्म्यत्र केदारखण्डे निःसरमाणमुदकमवारणीयं संरोद्धुं संविष्टो भगवच्छब्दं श्रुत्वैव सहसा विदार्य केदारखण्डं भवन्तमुपस्थितः&#x9;028C&lt;br&gt;&#xA;तदभिवादये भगवन्तम्&#x9;028D&lt;br&gt;&#xA;आज्ञापयतु भवान्&#x9;028E&lt;br&gt;&#xA;किं करवाणीति&#x9;028F&lt;br&gt;&#xA;तमुपाध्यायोऽब्रवीत्&#x9;029A&lt;br&gt;&#xA;यस्माद्भवान्केदारखण्डमवदार्योत्थितस्तस्माद्भवानुद्दालक एव नाम्ना भविष्यतीति&#x9;029B&lt;br&gt;&#xA;स उपाध्यायेनानुगृहीतः&#x9;030A&lt;br&gt;&#xA;यस्मात्त्वया मद्वचोऽनुष्ठितं तस्माच्छ्रेयोऽवाप्स्यसीति&#x9;030B&lt;br&gt;&#xA;सर्वे च ते वेदाः प्रतिभास्यन्ति सर्वाणि च धर्मशास्त्राणीति&#x9;030C&lt;br&gt;&#xA;स एवमुक्त उपाध्यायेनेष्टं देशं जगाम&#x9;031A&lt;br&gt;&#xA;अथापरः शिष्यस्तस्यैवायोदस्य धौम्यस्योपमन्युर्नाम&#x9;032A&lt;br&gt;&#xA;तमुपाध्यायः प्रेषयामास&#x9;033A&lt;br&gt;&#xA;वत्सोपमन्यो गा रक्षस्वेति&#x9;033B&lt;br&gt;&#xA;स उपाध्यायवचनादरक्षद्गाः&#x9;034A&lt;br&gt;&#xA;स चाहनि गा रक्षित्वा दिवसक्षयेऽभ्यागम्योपाध्यायस्याग्रतः स्थित्वा नमश्चक्रे&#x9;034B&lt;br&gt;&#xA;तमुपाध्यायः पीवानमपश्यत्&#x9;035A&lt;br&gt;&#xA;उवाच चैनम्&#x9;035B&lt;br&gt;&#xA;वत्सोपमन्यो केन वृत्तिं कल्पयसि&#x9;035C&lt;br&gt;&#xA;पीवानसि दृढमिति&#x9;035D&lt;br&gt;&#xA;स उपाध्यायं प्रत्युवाच&#x9;036A&lt;br&gt;&#xA;भैक्षेण वृत्तिं कल्पयामीति&#x9;036B&lt;br&gt;&#xA;तमुपाध्यायः प्रत्युवाच&#x9;037A&lt;br&gt;&#xA;ममानिवेद्य भैक्षं नोपयोक्तव्यमिति&#x9;037B&lt;br&gt;&#xA;स तथेत्युक्त्वा पुनररक्षद्गाः&#x9;038A&lt;br&gt;&#xA;रक्षित्वा चागम्य तथैवोपाध्यायस्याग्रतः स्थित्वा नमश्चक्रे&#x9;038B&lt;br&gt;&#xA;तमुपाध्यायस्तथापि पीवानमेव दृष्ट्वोवाच&#x9;039A&lt;br&gt;&#xA;वत्सोपमन्यो सर्वमशेषतस्ते भैक्षं गृह्णामि&#x9;039B&lt;br&gt;&#xA;केनेदानीं वृत्तिं कल्पयसीति&#x9;039C&lt;br&gt;&#xA;स एवमुक्त उपाध्यायेन प्रत्युवाच&#x9;040A&lt;br&gt;&#xA;भगवते निवेद्य पूर्वमपरं चरामि&#x9;040B&lt;br&gt;&#xA;तेन वृत्तिं कल्पयामीति&#x9;040C&lt;br&gt;&#xA;तमुपाध्यायः प्रत्युवाच&#x9;041A&lt;br&gt;&#xA;नैषा न्याय्या गुरुवृत्तिः&#x9;041B&lt;br&gt;&#xA;अन्येषामपि वृत्त्युपरोधं करोष्येवं वर्तमानः&#x9;041C&lt;br&gt;&#xA;लुब्धोऽसीति&#x9;041D&lt;br&gt;&#xA;स तथेत्युक्त्वा गा अरक्षत्&#x9;042A&lt;br&gt;&#xA;रक्षित्वा च पुनरुपाध्यायगृहमागम्योपाध्यायस्याग्रतः स्थित्वा नमश्चक्रे&#x9;042B&lt;br&gt;&#xA;तमुपाध्यायस्तथापि पीवानमेव दृष्ट्वा पुनरुवाच&#x9;043A&lt;br&gt;&#xA;अहं ते सर्वं भैक्षं गृह्णामि न चान्यच्चरसि&#x9;043B&lt;br&gt;&#xA;पीवानसि&#x9;043C&lt;br&gt;&#xA;केन वृत्तिं कल्पयसीति&#x9;043D&lt;br&gt;&#xA;स उपाध्यायं प्रत्युवाच&#x9;044A&lt;br&gt;&#xA;भो एतासां गवां पयसा वृत्तिं कल्पयामीति&#x9;044B&lt;br&gt;&#xA;तमुपाध्यायः प्रत्युवाच&#x9;045A&lt;br&gt;&#xA;नैतन्न्याय्यं पय उपयोक्तुं भवतो मयाननुज्ञातमिति&#x9;045B&lt;br&gt;&#xA;स तथेति प्रतिज्ञाय गा रक्षित्वा पुनरुपाध्यायगृहानेत्य गुरोरग्रतः स्थित्वा नमश्चक्रे&#x9;046A&lt;br&gt;&#xA;तमुपाध्यायः पीवानमेवापश्यत्&#x9;047A&lt;br&gt;&#xA;उवाच चैनम्&#x9;047B&lt;br&gt;&#xA;भैक्षं नाश्नासि न चान्यच्चरसि&#x9;047C&lt;br&gt;&#xA;पयो न पिबसि&#x9;047D&lt;br&gt;&#xA;पीवानसि&#x9;047E&lt;br&gt;&#xA;केन वृत्तिं कल्पयसीति&#x9;047F&lt;br&gt;&#xA;स एवमुक्त उपाध्यायं प्रत्युवाच&#x9;048A&lt;br&gt;&#xA;भोः फेनं पिबामि यमिमे वत्सा मातॄणां स्तनं पिबन्त उद्गिरन्तीति&#x9;048B&lt;br&gt;&#xA;तमुपाध्यायः प्रत्युवाच&#x9;049A&lt;br&gt;&#xA;एते त्वदनुकम्पया गुणवन्तो वत्साः प्रभूततरं फेनमुद्गिरन्ति&#x9;049B&lt;br&gt;&#xA;तदेवमपि वत्सानां वृत्त्युपरोधं करोष्येवं वर्तमानः&#x9;049C&lt;br&gt;&#xA;फेनमपि भवान्न पातुमर्हतीति&#x9;049D&lt;br&gt;&#xA;स तथेति प्रतिज्ञाय निराहारस्ता गा अरक्षत्&#x9;050A&lt;br&gt;&#xA;तथा प्रतिषिद्धो भैक्षं नाश्नाति न चान्यच्चरति&#x9;050B&lt;br&gt;&#xA;पयो न पिबति&#x9;050C&lt;br&gt;&#xA;फेनं नोपयुङ्क्ते&#x9;050D&lt;br&gt;&#xA;स कदाचिदरण्ये क्षुधार्तोऽर्कपत्राण्यभक्षयत्&#x9;051A&lt;br&gt;&#xA;स तैरर्कपत्रैर्भक्षितैः क्षारकटूष्णविपाकिभिश्चक्षुष्युपहतोऽन्धोऽभवत्&#x9;052A&lt;br&gt;&#xA;सोऽन्धोऽपि चङ्क्रम्यमाणः कूपेऽपतत्&#x9;052B&lt;br&gt;&#xA;अथ तस्मिन्ननागच्छत्युपाध्यायः शिष्यानवोचत्&#x9;053A&lt;br&gt;&#xA;मयोपमन्युः सर्वतः प्रतिषिद्धः&#x9;053B&lt;br&gt;&#xA;स नियतं कुपितः&#x9;053C&lt;br&gt;&#xA;ततो नागच्छति चिरगतश्चेति&#x9;053D&lt;br&gt;&#xA;स एवमुक्त्वा गत्वारण्यमुपमन्योराह्वानं चक्रे&#x9;054A&lt;br&gt;&#xA;भो उपमन्यो क्वासि&#x9;054B&lt;br&gt;&#xA;वत्सैहीति&#x9;054C&lt;br&gt;&#xA;स तदाह्वानमुपाध्यायाच्छ्रुत्वा प्रत्युवाचोच्चैः&#x9;055A&lt;br&gt;&#xA;अयमस्मि भो उपाध्याय कूपे पतित इति&#x9;055B&lt;br&gt;&#xA;तमुपाध्यायः प्रत्युवाच&#x9;056A&lt;br&gt;&#xA;कथमसि कूपे पतित इति&#x9;056B&lt;br&gt;&#xA;स तं प्रत्युवाच&#x9;057A&lt;br&gt;&#xA;अर्कपत्राणि भक्षयित्वान्धीभूतोऽस्मि&#x9;057B&lt;br&gt;&#xA;अतः कूपे पतित इति&#x9;057C&lt;br&gt;&#xA;तमुपाध्यायः प्रत्युवाच&#x9;058A&lt;br&gt;&#xA;अश्विनौ स्तुहि&#x9;058B&lt;br&gt;&#xA;तौ त्वां चक्षुष्मन्तं करिष्यतो देवभिषजाविति&#x9;058C&lt;br&gt;&#xA;स एवमुक्त उपाध्यायेन स्तोतुं प्रचक्रमे देवावश्विनौ वाग्भिर्ऋग्भिः&#x9;059A&lt;br&gt;&#xA;प्र पूर्वगौ पूर्वजौ चित्रभानू; गिरा वा शंसामि तपनावनन्तौ&#x9;060a&lt;br&gt;&#xA;दिव्यौ सुपर्णौ विरजौ विमाना;वधिक्षियन्तौ भुवनानि विश्वा&#x9;060c&lt;br&gt;&#xA;हिरण्मयौ शकुनी साम्परायौ; नासत्यदस्रौ सुनसौ वैजयन्तौ&#x9;061a&lt;br&gt;&#xA;शुक्रं वयन्तौ तरसा सुवेमा;वभि व्ययन्तावसितं विवस्वत्&#x9;061c&lt;br&gt;&#xA;ग्रस्तां सुपर्णस्य बलेन वर्तिका;ममुञ्चतामश्विनौ सौभगाय&#x9;062a&lt;br&gt;&#xA;तावत्सुवृत्तावनमन्त मायया; सत्तमा गा अरुणा उदावहन्&#x9;062c&lt;br&gt;&#xA;षष्टिश्च गावस्त्रिशताश्च धेनव; एकं वत्सं सुवते तं दुहन्ति&#x9;063a&lt;br&gt;&#xA;नानागोष्ठा विहिता एकदोहना;स्तावश्विनौ दुहतो घर्ममुक्थ्यम्&#x9;063c&lt;br&gt;&#xA;एकां नाभिं सप्तशता अराः श्रिताः; प्रधिष्वन्या विंशतिरर्पिता अराः&#x9;064a&lt;br&gt;&#xA;अनेमि चक्रं परिवर्ततेऽजरं; मायाश्विनौ समनक्ति चर्षणी&#x9;064c&lt;br&gt;&#xA;एकं चक्रं वर्तते द्वादशारं प्रधि;षण्णाभिमेकाक्षममृतस्य धारणम्&#x9;065a&lt;br&gt;&#xA;यस्मिन्देवा अधि विश्वे विषक्ता;स्तावश्विनौ मुञ्चतो मा विषीदतम्&#x9;065c&lt;br&gt;&#xA;अश्विनाविन्द्रममृतं वृत्तभूयौ; तिरोधत्तामश्विनौ दासपत्नी&#x9;066a&lt;br&gt;&#xA;भित्त्वा गिरिमश्विनौ गामुदाचरन्तौ; तद्वृष्टमह्ना प्रथिता वलस्य&#x9;066c&lt;br&gt;&#xA;युवां दिशो जनयथो दशाग्रे; समानं मूर्ध्नि रथया वियन्ति&#x9;067a&lt;br&gt;&#xA;तासां यातमृषयोऽनुप्रयान्ति; देवा मनुष्याः क्षितिमाचरन्ति&#x9;067c&lt;br&gt;&#xA;युवां वर्णान्विकुरुथो विश्वरूपां;स्तेऽधिक्षियन्ति भुवनानि विश्वा&#x9;068a&lt;br&gt;&#xA;ते भानवोऽप्यनुसृताश्चरन्ति; देवा मनुष्याः क्षितिमाचरन्ति&#x9;068c&lt;br&gt;&#xA;तौ नासत्यावश्विनावामहे वां; स्रजं च यां बिभृथः पुष्करस्य&#x9;069a&lt;br&gt;&#xA;तौ नासत्यावमृतावृतावृधा;वृते देवास्तत्प्रपदेन सूते&#x9;069c&lt;br&gt;&#xA;मुखेन गर्भं लभतां युवानौ; गतासुरेतत्प्रपदेन सूते&#x9;070a&lt;br&gt;&#xA;सद्यो जातो मातरमत्ति गर्भ;स्तावश्विनौ मुञ्चथो जीवसे गाः&#x9;070c&lt;br&gt;&#xA;एवं तेनाभिष्टुतावश्विनावाजग्मतुः&#x9;071A&lt;br&gt;&#xA;आहतुश्चैनम्&#x9;071B&lt;br&gt;&#xA;प्रीतौ स्वः&#x9;071C&lt;br&gt;&#xA;एष तेऽपूपः&#x9;071D&lt;br&gt;&#xA;अशानैनमिति&#x9;071E&lt;br&gt;&#xA;स एवमुक्तः प्रत्युवाच&#x9;072A&lt;br&gt;&#xA;नानृतमूचतुर्भवन्तौ&#x9;072B&lt;br&gt;&#xA;न त्वहमेतमपूपमुपयोक्तुमुत्सहे अनिवेद्य गुरव इति&#x9;072C&lt;br&gt;&#xA;ततस्तमश्विनावूचतुः&#x9;073A&lt;br&gt;&#xA;आवाभ्यां पुरस्ताद्भवत उपाध्यायेनैवमेवाभिष्टुताभ्यामपूपः प्रीताभ्यां दत्तः&#x9;073B&lt;br&gt;&#xA;उपयुक्तश्च स तेनानिवेद्य गुरवे&#x9;073C&lt;br&gt;&#xA;त्वमपि तथैव कुरुष्व यथा कृतमुपाध्यायेनेति&#x9;073D&lt;br&gt;&#xA;स एवमुक्तः पुनरेव प्रत्युवाचैतौ&#x9;074A&lt;br&gt;&#xA;प्रत्यनुनये भवन्तावश्विनौ&#x9;074B&lt;br&gt;&#xA;नोत्सहेऽहमनिवेद्योपाध्यायायोपयोक्तुमिति&#x9;074C&lt;br&gt;&#xA;तमश्विनावाहतुः&#x9;075A&lt;br&gt;&#xA;प्रीतौ स्वस्तवानया गुरुवृत्त्या&#x9;075B&lt;br&gt;&#xA;उपाध्यायस्य ते कार्ष्णायसा दन्ताः&#x9;075C&lt;br&gt;&#xA;भवतो हिरण्मया भविष्यन्ति&#x9;075D&lt;br&gt;&#xA;चक्षुष्मांश्च भविष्यसि&#x9;075E&lt;br&gt;&#xA;श्रेयश्चावाप्स्यसीति&#x9;075F&lt;br&gt;&#xA;स एवमुक्तोऽश्विभ्यां लब्धचक्षुरुपाध्यायसकाशमागम्योपाध्यायमभिवाद्याचचक्षे&#x9;076A&lt;br&gt;&#xA;स चास्य प्रीतिमानभूत्&#x9;076B&lt;br&gt;&#xA;आह चैनम्&#x9;077A&lt;br&gt;&#xA;यथाश्विनावाहतुस्तथा त्वं श्रेयोऽवाप्स्यसीति&#x9;077B&lt;br&gt;&#xA;सर्वे च ते वेदाः प्रतिभास्यन्तीति&#x9;077C&lt;br&gt;&#xA;एषा तस्यापि परीक्षोपमन्योः&#x9;078A&lt;br&gt;&#xA;अथापरः शिष्यस्तस्यैवायोदस्य धौम्यस्य वेदो नाम&#x9;079A&lt;br&gt;&#xA;तमुपाध्यायः सन्दिदेश&#x9;080A&lt;br&gt;&#xA;वत्स वेद इहास्यताम्&#x9;080B&lt;br&gt;&#xA;भवता मद्गृहे कञ्चित्कालं शुश्रूषमाणेन भवितव्यम्&#x9;080C&lt;br&gt;&#xA;श्रेयस्ते भविष्यतीति&#x9;080D&lt;br&gt;&#xA;स तथेत्युक्त्वा गुरुकुले दीर्घकालं गुरुशुश्रूषणपरोऽवसत्&#x9;081A&lt;br&gt;&#xA;गौरिव नित्यं गुरुषु धूर्षु नियुज्यमानः शीतोष्णक्षुत्तृष्णादुःखसहः सर्वत्राप्रतिकूलः&#x9;081B&lt;br&gt;&#xA;तस्य महता कालेन गुरुः परितोषं जगाम&#x9;082A&lt;br&gt;&#xA;तत्परितोषाच्च श्रेयः सर्वज्ञतां चावाप&#x9;082B&lt;br&gt;&#xA;एषा तस्यापि परीक्षा वेदस्य&#x9;082C&lt;br&gt;&#xA;स उपाध्यायेनानुज्ञातः समावृत्तस्तस्माद्गुरुकुलवासाद्गृहाश्रमं प्रत्यपद्यत&#x9;083A&lt;br&gt;&#xA;तस्यापि स्वगृहे वसतस्त्रयः शिष्या बभूवुः&#x9;083B&lt;br&gt;&#xA;स शिष्यान्न किञ्चिदुवाच&#x9;084A&lt;br&gt;&#xA;कर्म वा क्रियतां गुरुशुश्रूषा वेति&#x9;084B&lt;br&gt;&#xA;दुःखाभिज्ञो हि गुरुकुलवासस्य शिष्यान्परिक्लेशेन योजयितुं नेयेष&#x9;084C&lt;br&gt;&#xA;अथ कस्यचित्कालस्य वेदं ब्राह्मणं जनमेजयः पौष्यश्च क्षत्रियावुपेत्योपाध्यायं वरयां चक्रतुः&#x9;085A&lt;br&gt;&#xA;स कदाचिद्याज्यकार्येणाभिप्रस्थित उत्तङ्कं नाम शिष्यं नियोजयामास&#x9;086A&lt;br&gt;&#xA;भो उत्तङ्क यत्किञ्चिदस्मद्गृहे परिहीयते तदिच्छाम्यहमपरिहीणं भवता क्रियमाणमिति&#x9;086B&lt;br&gt;&#xA;स एवं प्रतिसमादिश्योत्तङ्कं वेदः प्रवासं जगाम&#x9;087A&lt;br&gt;&#xA;अथोत्तङ्को गुरुशुश्रूषुर्गुरुनियोगमनुतिष्ठमानस्तत्र गुरुकुले वसति स्म&#x9;088A&lt;br&gt;&#xA;स वसंस्तत्रोपाध्यायस्त्रीभिः सहिताभिराहूयोक्तः&#x9;089A&lt;br&gt;&#xA;उपाध्यायिनी ते ऋतुमती&#x9;089B&lt;br&gt;&#xA;उपाध्यायश्च प्रोषितः&#x9;089C&lt;br&gt;&#xA;अस्या यथायमृतुर्वन्ध्यो न भवति तथा क्रियताम्&#x9;089D&lt;br&gt;&#xA;एतद्विषीदतीति&#x9;089E&lt;br&gt;&#xA;स एवमुक्तस्ताः स्त्रियः प्रत्युवाच&#x9;090A&lt;br&gt;&#xA;न मया स्त्रीणां वचनादिदमकार्यं कार्यम्&#x9;090B&lt;br&gt;&#xA;न ह्यहमुपाध्यायेन सन्दिष्टः&#x9;090C&lt;br&gt;&#xA;अकार्यमपि त्वया कार्यमिति&#x9;090D&lt;br&gt;&#xA;तस्य पुनरुपाध्यायः कालान्तरेण गृहानुपजगाम तस्मात्प्रवासात्&#x9;091A&lt;br&gt;&#xA;स तद्वृत्तं तस्याशेषमुपलभ्य प्रीतिमानभूत्&#x9;091B&lt;br&gt;&#xA;उवाच चैनम्&#x9;092A&lt;br&gt;&#xA;वत्सोत्तङ्क किं ते प्रियं करवाणीति&#x9;092B&lt;br&gt;&#xA;धर्मतो हि शुश्रूषितोऽस्मि भवता&#x9;092C&lt;br&gt;&#xA;तेन प्रीतिः परस्परेण नौ संवृद्धा&#x9;092D&lt;br&gt;&#xA;तदनुजाने भवन्तम्&#x9;092E&lt;br&gt;&#xA;सर्वामेव सिद्धिं प्राप्स्यसि&#x9;092F&lt;br&gt;&#xA;गम्यतामिति&#x9;092G&lt;br&gt;&#xA;स एवमुक्तः प्रत्युवाच&#x9;093A&lt;br&gt;&#xA;किं ते प्रियं करवाणीति&#x9;093B&lt;br&gt;&#xA;एवं ह्याहुः&#x9;093C&lt;br&gt;&#xA;यश्चाधर्मेण विब्रूयाद्यश्चाधर्मेण पृच्छति&#x9;094A&lt;br&gt;&#xA;तयोरन्यतरः प्रैति विद्वेषं चाधिगच्छति&#x9;095A&lt;br&gt;&#xA;सोऽहमनुज्ञातो भवता इच्छामीष्टं ते गुर्वर्थमुपहर्तुमिति&#x9;095B&lt;br&gt;&#xA;तेनैवमुक्त उपाध्यायः प्रत्युवाच&#x9;096A&lt;br&gt;&#xA;वत्सोत्तङ्क उष्यतां तावदिति&#x9;096B&lt;br&gt;&#xA;स कदाचित्तमुपाध्यायमाहोत्तङ्कः&#x9;097A&lt;br&gt;&#xA;आज्ञापयतु भवान्&#x9;097B&lt;br&gt;&#xA;किं ते प्रियमुपहरामि गुर्वर्थमिति&#x9;097C&lt;br&gt;&#xA;तमुपाध्यायः प्रत्युवाच&#x9;098A&lt;br&gt;&#xA;वत्सोत्तङ्क बहुशो मां चोदयसि गुर्वर्थमुपहरेयमिति&#x9;098B&lt;br&gt;&#xA;तद्गच्छ&#x9;098C&lt;br&gt;&#xA;एनां प्रविश्योपाध्यायिनीं पृच्छ किमुपहरामीति&#x9;098D&lt;br&gt;&#xA;एषा यद्ब्रवीति तदुपहरस्वेति&#x9;098E&lt;br&gt;&#xA;स एवमुक्त उपाध्यायेनोपाध्यायिनीमपृच्छत्&#x9;099A&lt;br&gt;&#xA;भवत्युपाध्यायेनास्म्यनुज्ञातो गृहं गन्तुम्&#x9;099B&lt;br&gt;&#xA;तदिच्छामीष्टं ते गुर्वर्थमुपहृत्यानृणो गन्तुम्&#x9;099C&lt;br&gt;&#xA;तदाज्ञापयतु भवती&#x9;099D&lt;br&gt;&#xA;किमुपहरामि गुर्वर्थमिति&#x9;099E&lt;br&gt;&#xA;सैवमुक्तोपाध्यायिन्युत्तङ्कं प्रत्युवाच&#x9;100A&lt;br&gt;&#xA;गच्छ पौष्यं राजानम्&#x9;100B&lt;br&gt;&#xA;भिक्षस्व तस्य क्षत्रियया पिनद्धे कुण्डले&#x9;100C&lt;br&gt;&#xA;ते आनयस्व&#x9;100D&lt;br&gt;&#xA;इतश्चतुर्थेऽहनि पुण्यकं भविता&#x9;100E&lt;br&gt;&#xA;ताभ्यामाबद्धाभ्यां ब्राह्मणान्परिवेष्टुमिच्छामि&#x9;100F&lt;br&gt;&#xA;शोभमाना यथा ताभ्यां कुण्डलाभ्यां तस्मिन्नहनि सम्पादयस्व&#x9;100G&lt;br&gt;&#xA;श्रेयो हि ते स्यात्क्षणं कुर्वत इति&#x9;100H&lt;br&gt;&#xA;स एवमुक्त उपाध्यायिन्या प्रातिष्ठतोत्तङ्कः&#x9;101A&lt;br&gt;&#xA;स पथि गच्छन्नपश्यदृषभमतिप्रमाणं तमधिरूढं च पुरुषमतिप्रमाणमेव&#x9;101B&lt;br&gt;&#xA;स पुरुष उत्तङ्कमभ्यभाषत&#x9;102A&lt;br&gt;&#xA;उत्तङ्कैतत्पुरीषमस्य ऋषभस्य भक्षयस्वेति&#x9;102B&lt;br&gt;&#xA;स एवमुक्तो नैच्छत्&#x9;103A&lt;br&gt;&#xA;तमाह पुरुषो भूयः&#x9;104A&lt;br&gt;&#xA;भक्षयस्वोत्तङ्क&#x9;104B&lt;br&gt;&#xA;मा विचारय&#x9;104C&lt;br&gt;&#xA;उपाध्यायेनापि ते भक्षितं पूर्वमिति&#x9;104D&lt;br&gt;&#xA;स एवमुक्तो बाढमित्युक्त्वा तदा तदृषभस्य पुरीषं मूत्रं च भक्षयित्वोत्तङ्कः प्रतस्थे यत्र स क्षत्रियः पौष्यः&#x9;105A&lt;br&gt;&#xA;तमुपेत्यापश्यदुत्तङ्क आसीनम्&#x9;106A&lt;br&gt;&#xA;स तमुपेत्याशीर्भिरभिनन्द्योवाच&#x9;106B&lt;br&gt;&#xA;अर्थी भवन्तमुपगतोऽस्मीति&#x9;106C&lt;br&gt;&#xA;स एनमभिवाद्योवाच&#x9;107A&lt;br&gt;&#xA;भगवन्पौष्यः खल्वहम्&#x9;107B&lt;br&gt;&#xA;किं करवाणीति&#x9;107C&lt;br&gt;&#xA;तमुवाचोत्तङ्कः&#x9;108A&lt;br&gt;&#xA;गुर्वर्थे कुण्डलाभ्यामर्थ्यागतोऽस्मीति ये ते क्षत्रियया पिनद्धे कुण्डले ते भवान्दातुमर्हतीति&#x9;108B&lt;br&gt;&#xA;तं पौष्यः प्रत्युवाच&#x9;109A&lt;br&gt;&#xA;प्रविश्यान्तःपुरं क्षत्रिया याच्यतामिति&#x9;109B&lt;br&gt;&#xA;स तेनैवमुक्तः प्रविश्यान्तःपुरं क्षत्रियां नापश्यत्&#x9;110A&lt;br&gt;&#xA;स पौष्यं पुनरुवाच&#x9;111A&lt;br&gt;&#xA;न युक्तं भवता वयमनृतेनोपचरितुम्&#x9;111B&lt;br&gt;&#xA;न हि ते क्षत्रियान्तःपुरे सन्निहिता&#x9;111C&lt;br&gt;&#xA;नैनां पश्यामीति&#x9;111D&lt;br&gt;&#xA;स एवमुक्तः पौष्यस्तं प्रत्युवाच&#x9;112A&lt;br&gt;&#xA;सम्प्रति भवानुच्छिष्टः&#x9;112B&lt;br&gt;&#xA;स्मर तावत्&#x9;112C&lt;br&gt;&#xA;न हि सा क्षत्रिया उच्छिष्टेनाशुचिना वा शक्या द्रष्टुम्&#x9;112D&lt;br&gt;&#xA;पतिव्रतात्वादेषा नाशुचेर्दर्शनमुपैतीति&#x9;112E&lt;br&gt;&#xA;अथैवमुक्त उत्तङ्कः स्मृत्वोवाच&#x9;113A&lt;br&gt;&#xA;अस्ति खलु मयोच्छिष्टेनोपस्पृष्टं शीघ्रं गच्छता चेति&#x9;113B&lt;br&gt;&#xA;तं पौष्यः प्रत्युवाच&#x9;114A&lt;br&gt;&#xA;एतत्तदेवं हि&#x9;114B&lt;br&gt;&#xA;न गच्छतोपस्पृष्टं भवति न स्थितेनेति&#x9;114C&lt;br&gt;&#xA;अथोत्तङ्कस्तथेत्युक्त्वा प्राङ्मुख उपविश्य सुप्रक्षालितपाणिपादवदनोऽशब्दाभिर्हृदयङ्गमाभिरद्भिरुपस्पृश्य त्रिः पीत्वा द्विः परिमृज्य खान्यद्भिरुपस्पृश्यान्तःपुरं प्रविश्य तां क्षत्रियामपश्यत्&#x9;115A&lt;br&gt;&#xA;सा च दृष्ट्वैवोत्तङ्कमभ्युत्थायाभिवाद्योवाच&#x9;116A&lt;br&gt;&#xA;स्वागतं ते भगवन्&#x9;116B&lt;br&gt;&#xA;आज्ञापय किं करवाणीति&#x9;116C&lt;br&gt;&#xA;स तामुवाच&#x9;117A&lt;br&gt;&#xA;एते कुण्डले गुर्वर्थं मे भिक्षिते दातुमर्हसीति&#x9;117B&lt;br&gt;&#xA;सा प्रीता तेन तस्य सद्भावेन पात्रमयमनतिक्रमणीयश्चेति मत्वा ते कुण्डले अवमुच्यास्मै प्रायच्छत्&#x9;118A&lt;br&gt;&#xA;आह चैनम्&#x9;119A&lt;br&gt;&#xA;एते कुण्डले तक्षको नागराजः प्रार्थयति&#x9;119B&lt;br&gt;&#xA;अप्रमत्तो नेतुमर्हसीति&#x9;119C&lt;br&gt;&#xA;स एवमुक्तस्तां क्षत्रियां प्रत्युवाच&#x9;120A&lt;br&gt;&#xA;भवति सुनिर्वृता भव&#x9;120B&lt;br&gt;&#xA;न मां शक्तस्तक्षको नागराजो धर्षयितुमिति&#x9;120C&lt;br&gt;&#xA;स एवमुक्त्वा तां क्षत्रियामामन्त्र्य पौष्यसकाशमागच्छत्&#x9;121A&lt;br&gt;&#xA;स तं दृष्ट्वोवाच&#x9;122A&lt;br&gt;&#xA;भोः पौष्य प्रीतोऽस्मीति&#x9;122B&lt;br&gt;&#xA;तं पौष्यः प्रत्युवाच&#x9;123A&lt;br&gt;&#xA;भगवंश्चिरस्य पात्रमासाद्यते&#x9;123B&lt;br&gt;&#xA;भवांश्च गुणवानतिथिः&#x9;123C&lt;br&gt;&#xA;तत्करिष्ये श्राद्धम्&#x9;123D&lt;br&gt;&#xA;क्षणः क्रियतामिति&#x9;123E&lt;br&gt;&#xA;तमुत्तङ्कः प्रत्युवाच&#x9;124A&lt;br&gt;&#xA;कृतक्षण एवास्मि&#x9;124B&lt;br&gt;&#xA;शीघ्रमिच्छामि यथोपपन्नमन्नमुपहृतं भवतेति&#x9;124C&lt;br&gt;&#xA;स तथेत्युक्त्वा यथोपपन्नेनान्नेनैनं भोजयामास&#x9;125A&lt;br&gt;&#xA;अथोत्तङ्कः शीतमन्नं सकेशं दृष्ट्वा अशुच्येतदिति मत्वा पौष्यमुवाच&#x9;126A&lt;br&gt;&#xA;यस्मान्मे अशुच्यन्नं ददासि तस्मदन्धो भविष्यसीति&#x9;126B&lt;br&gt;&#xA;तं पौष्यः प्रत्युवाच&#x9;127A&lt;br&gt;&#xA;यस्मात्त्वमप्यदुष्टमन्नं दूषयसि तस्मादनपत्यो भविष्यसीति&#x9;127B&lt;br&gt;&#xA;सोऽथ पौष्यस्तस्याशुचिभावमन्नस्यागमयामास&#x9;128A&lt;br&gt;&#xA;अथ तदन्नं मुक्तकेश्या स्त्रियोपहृतं सकेशमशुचि मत्वोत्तङ्कं प्रसादयामास&#x9;129A&lt;br&gt;&#xA;भगवन्नज्ञानादेतदन्नं सकेशमुपहृतं शीतं च&#x9;129B&lt;br&gt;&#xA;तत्क्षामये भवन्तम्&#x9;129C&lt;br&gt;&#xA;न भवेयमन्ध इति&#x9;129D&lt;br&gt;&#xA;तमुत्तङ्कः प्रत्युवाच&#x9;130A&lt;br&gt;&#xA;न मृषा ब्रवीमि&#x9;130B&lt;br&gt;&#xA;भूत्वा त्वमन्धो नचिरादनन्धो भविष्यसीति&#x9;130C&lt;br&gt;&#xA;ममापि शापो न भवेद्भवता दत्त इति&#x9;130D&lt;br&gt;&#xA;तं पौष्यः प्रत्युवाच&#x9;131A&lt;br&gt;&#xA;नाहं शक्तः शापं प्रत्यादातुम्&#x9;131B&lt;br&gt;&#xA;न हि मे मन्युरद्याप्युपशमं गच्छति&#x9;131C&lt;br&gt;&#xA;किं चैतद्भवता न ज्ञायते यथा&#x9;131D&lt;br&gt;&#xA;नावनीतं हृदयं ब्राह्मणस्य; वाचि क्षुरो निहितस्तीक्ष्णधारः&#x9;132a&lt;br&gt;&#xA;विपरीतमेतदुभयं क्षत्रियस्य; वाङ्नावनीती हृदयं तीक्ष्णधारम्&#x9;132c&lt;br&gt;&#xA;इति&#x9;133A&lt;br&gt;&#xA;तदेवं गते न शक्तोऽहं तीक्ष्णहृदयत्वात्तं शापमन्यथा कर्तुम्&#x9;133B&lt;br&gt;&#xA;गम्यतामिति&#x9;133C&lt;br&gt;&#xA;तमुत्तङ्कः प्रत्युवाच&#x9;134A&lt;br&gt;&#xA;भवताहमन्नस्याशुचिभावमागमय्य प्रत्यनुनीतः&#x9;134B&lt;br&gt;&#xA;प्राक्च तेऽभिहितम्&#x9;134C&lt;br&gt;&#xA;यस्माददुष्टमन्नं दूषयसि तस्मादनपत्यो भविष्यसीति&#x9;134D&lt;br&gt;&#xA;दुष्टे चान्ने नैष मम शापो भविष्यतीति&#x9;134E&lt;br&gt;&#xA;साधयामस्तावदित्युक्त्वा प्रातिष्ठतोत्तङ्कस्ते कुण्डले गृहीत्वा&#x9;135A&lt;br&gt;&#xA;सोऽपश्यत्पथि नग्नं श्रमणमागच्छन्तं मुहुर्मुहुर्दृश्यमानमदृश्यमानं च&#x9;136A&lt;br&gt;&#xA;अथोत्तङ्कस्ते कुण्डले भूमौ निक्षिप्योदकार्थं प्रचक्रमे&#x9;136B&lt;br&gt;&#xA;एतस्मिन्नन्तरे स श्रमणस्त्वरमाण उपसृत्य ते कुण्डले गृहीत्वा प्राद्रवत्&#x9;137A&lt;br&gt;&#xA;तमुत्तङ्कोऽभिसृत्य जग्राह&#x9;137B&lt;br&gt;&#xA;स तद्रूपं विहाय तक्षकरूपं कृत्वा सहसा धरण्यां विवृतं महाबिलं विवेश&#x9;137C&lt;br&gt;&#xA;प्रविश्य च नागलोकं स्वभवनमगच्छत्&#x9;138A&lt;br&gt;&#xA;तमुत्तङ्कोऽन्वाविवेश तेनैव बिलेन&#x9;138B&lt;br&gt;&#xA;प्रविश्य च नागानस्तुवदेभिः श्लोकैः&#x9;138C&lt;br&gt;&#xA;य ऐरावतराजानः सर्पाः समितिशोभनाः&#x9;139a&lt;br&gt;&#xA;वर्षन्त इव जीमूताः सविद्युत्पवनेरिताः&#x9;139c&lt;br&gt;&#xA;सुरूपाश्च विरूपाश्च तथा कल्माषकुण्डलाः&#x9;140a&lt;br&gt;&#xA;आदित्यवन्नाकपृष्ठे रेजुरैरावतोद्भवाः&#x9;140c&lt;br&gt;&#xA;बहूनि नागवर्त्मानि गङ्गायास्तीर उत्तरे&#x9;141a&lt;br&gt;&#xA;इच्छेत्कोऽर्कांशुसेनायां चर्तुमैरावतं विना&#x9;141c&lt;br&gt;&#xA;शतान्यशीतिरष्टौ च सहस्राणि च विंशतिः&#x9;142a&lt;br&gt;&#xA;सर्पाणां प्रग्रहा यान्ति धृतराष्ट्रो यदेजति&#x9;142c&lt;br&gt;&#xA;ये चैनमुपसर्पन्ति ये च दूरं परं गताः&#x9;143a&lt;br&gt;&#xA;अहमैरावतज्येष्ठभ्रातृभ्योऽकरवं नमः&#x9;143c&lt;br&gt;&#xA;यस्य वासः कुरुक्षेत्रे खाण्डवे चाभवत्सदा&#x9;144a&lt;br&gt;&#xA;तं काद्रवेयमस्तौषं कुण्डलार्थाय तक्षकम्&#x9;144c&lt;br&gt;&#xA;तक्षकश्चाश्वसेनश्च नित्यं सहचरावुभौ&#x9;145a&lt;br&gt;&#xA;कुरुक्षेत्रे निवसतां नदीमिक्षुमतीमनु&#x9;145c&lt;br&gt;&#xA;जघन्यजस्तक्षकस्य श्रुतसेनेति यः श्रुतः&#x9;146a&lt;br&gt;&#xA;अवसद्यो महद्द्युम्नि प्रार्थयन्नागमुख्यताम्&#x9;146c&lt;br&gt;&#xA;करवाणि सदा चाहं नमस्तस्मै महात्मने&#x9;146e&lt;br&gt;&#xA;एवं स्तुवन्नपि नागान्यदा ते कुण्डले नालभदथापश्यत्स्त्रियौ तन्त्रे अधिरोप्य पटं वयन्त्यौ&#x9;147A&lt;br&gt;&#xA;तस्मिंश्च तन्त्रे कृष्णाः सिताश्च तन्तवः&#x9;148A&lt;br&gt;&#xA;चक्रं चापश्यत्षड्भिः कुमारैः परिवर्त्यमानम्&#x9;148B&lt;br&gt;&#xA;पुरुषं चापश्यद्दर्शनीयम्&#x9;148C&lt;br&gt;&#xA;स तान्सर्वांस्तुष्टाव एभिर्मन्त्रवादश्लोकैः&#x9;149A&lt;br&gt;&#xA;त्रीण्यर्पितान्यत्र शतानि मध्ये; षष्टिश्च नित्यं चरति ध्रुवेऽस्मिन्&#x9;150a&lt;br&gt;&#xA;चक्रे चतुर्विंशतिपर्वयोगे; षड्यत्कुमाराः परिवर्तयन्ति&#x9;150c&lt;br&gt;&#xA;तन्त्रं चेदं विश्वरूपं युवत्यौ; वयतस्तन्तून्सततं वर्तयन्त्यौ&#x9;151a&lt;br&gt;&#xA;कृष्णान्सितांश्चैव विवर्तयन्त्यौ; भूतान्यजस्रं भुवनानि चैव&#x9;151c&lt;br&gt;&#xA;वज्रस्य भर्ता भुवनस्य गोप्ता; वृत्रस्य हन्ता नमुचेर्निहन्ता&#x9;152a&lt;br&gt;&#xA;कृष्णे वसानो वसने महात्मा; सत्यानृते यो विविनक्ति लोके&#x9;152c&lt;br&gt;&#xA;यो वाजिनं गर्भमपां पुराणं; वैश्वानरं वाहनमभ्युपेतः&#x9;153a&lt;br&gt;&#xA;नमः सदास्मै जगदीश्वराय; लोकत्रयेशाय पुरन्दराय&#x9;153c&lt;br&gt;&#xA;ततः स एनं पुरुषः प्राह&#x9;154A&lt;br&gt;&#xA;प्रीतोऽस्मि तेऽहमनेन स्तोत्रेण&#x9;154B&lt;br&gt;&#xA;किं ते प्रियं करवाणीति&#x9;154C&lt;br&gt;&#xA;स तमुवाच&#x9;155A&lt;br&gt;&#xA;नागा मे वशमीयुरिति&#x9;155B&lt;br&gt;&#xA;स एनं पुरुषः पुनरुवाच&#x9;156A&lt;br&gt;&#xA;एतमश्वमपाने धमस्वेति&#x9;156B&lt;br&gt;&#xA;स तमश्वमपानेऽधमत्&#x9;157A&lt;br&gt;&#xA;अथाश्वाद्धम्यमानात्सर्वस्रोतोभ्यः सधूमा अर्चिषोऽग्नेर्निष्पेतुः&#x9;157B&lt;br&gt;&#xA;ताभिर्नागलोको धूपितः&#x9;158A&lt;br&gt;&#xA;अथ ससम्भ्रमस्तक्षकोऽग्नितेजोभयविषण्णस्ते कुण्डले गृहीत्वा सहसा स्वभवनान्निष्क्रम्योत्तङ्कमुवाच&#x9;159A&lt;br&gt;&#xA;एते कुण्डले प्रतिगृह्णातु भवानिति&#x9;159B&lt;br&gt;&#xA;स ते प्रतिजग्राहोत्तङ्कः&#x9;160A&lt;br&gt;&#xA;कुण्डले प्रतिगृह्याचिन्तयत्&#x9;160B&lt;br&gt;&#xA;अद्य तत्पुण्यकमुपाध्यायिन्याः&#x9;160C&lt;br&gt;&#xA;दूरं चाहमभ्यागतः&#x9;160D&lt;br&gt;&#xA;कथं नु खलु सम्भावयेयमिति&#x9;160E&lt;br&gt;&#xA;तत एनं चिन्तयानमेव स पुरुष उवाच&#x9;161A&lt;br&gt;&#xA;उत्तङ्क एनमश्वमधिरोह&#x9;161B&lt;br&gt;&#xA;एष त्वां क्षणादेवोपाध्यायकुलं प्रापयिष्यतीति&#x9;161C&lt;br&gt;&#xA;स तथेत्युक्त्वा तमश्वमधिरुह्य प्रत्याजगामोपाध्यायकुलम्&#x9;162A&lt;br&gt;&#xA;उपाध्यायिनी च स्नाता केशानावपयन्त्युपविष्टोत्तङ्को नागच्छतीति शापायास्य मनो दधे&#x9;162B&lt;br&gt;&#xA;अथोत्तङ्कः प्रविश्य उपाध्यायिनीमभ्यवादयत्&#x9;163A&lt;br&gt;&#xA;ते चास्यै कुण्डले प्रायच्छत्&#x9;163B&lt;br&gt;&#xA;सा चैनं प्रत्युवाच&#x9;164A&lt;br&gt;&#xA;उत्तङ्क देशे कालेऽभ्यागतः&#x9;164B&lt;br&gt;&#xA;स्वागतं ते वत्स&#x9;164C&lt;br&gt;&#xA;मनागसि मया न शप्तः&#x9;164D&lt;br&gt;&#xA;श्रेयस्तवोपस्थितम्&#x9;164E&lt;br&gt;&#xA;सिद्धिमाप्नुहीति&#x9;164F&lt;br&gt;&#xA;अथोत्तङ्क उपाध्यायमभ्यवादयत्&#x9;165A&lt;br&gt;&#xA;तमुपाध्यायः प्रत्युवाच&#x9;165B&lt;br&gt;&#xA;वत्सोत्तङ्क स्वागतं ते&#x9;165C&lt;br&gt;&#xA;किं चिरं कृतमिति&#x9;165D&lt;br&gt;&#xA;तमुत्तङ्क उपाध्यायं प्रत्युवाच&#x9;166A&lt;br&gt;&#xA;भोस्तक्षकेण नागराजेन विघ्नः कृतोऽस्मिन्कर्मणि&#x9;166B&lt;br&gt;&#xA;तेनास्मि नागलोकं नीतः&#x9;166C&lt;br&gt;&#xA;तत्र च मया दृष्टे स्त्रियौ तन्त्रेऽधिरोप्य पटं वयन्त्यौ&#x9;167A&lt;br&gt;&#xA;तस्मिंश्च तन्त्रे कृष्णाः सिताश्च तन्तवः&#x9;167B&lt;br&gt;&#xA;किं तत्&#x9;167C&lt;br&gt;&#xA;तत्र च मया चक्रं दृष्टं द्वादशारम्&#x9;168A&lt;br&gt;&#xA;षट्चैनं कुमाराः परिवर्तयन्ति&#x9;168B&lt;br&gt;&#xA;तदपि किम्&#x9;168C&lt;br&gt;&#xA;पुरुषश्चापि मया दृष्टः&#x9;169A&lt;br&gt;&#xA;स पुनः कः&#x9;169B&lt;br&gt;&#xA;अश्वश्चातिप्रमाणयुक्तः&#x9;170A&lt;br&gt;&#xA;स चापि कः&#x9;170B&lt;br&gt;&#xA;पथि गच्छता मया ऋषभो दृष्टः&#x9;171A&lt;br&gt;&#xA;तं च पुरुषोऽधिरूढः&#x9;171B&lt;br&gt;&#xA;तेनास्मि सोपचारमुक्तः&#x9;171C&lt;br&gt;&#xA;उत्तङ्कास्य ऋषभस्य पुरीषं भक्षय&#x9;171D&lt;br&gt;&#xA;उपाध्यायेनापि ते भक्षितमिति&#x9;171E&lt;br&gt;&#xA;ततस्तद्वचनान्मया तदृषभस्य पुरीषमुपयुक्तम्&#x9;171F&lt;br&gt;&#xA;तदिच्छामि भवतोपदिष्टं किं तदिति&#x9;171G&lt;br&gt;&#xA;तेनैवमुक्त उपाध्यायः प्रत्युवाच&#x9;172A&lt;br&gt;&#xA;ये ते स्त्रियौ धाता विधाता च&#x9;172B&lt;br&gt;&#xA;ये च ते कृष्णाः सिताश्च तन्तवस्ते रात्र्यहनी&#x9;172C&lt;br&gt;&#xA;यदपि तच्चक्रं द्वादशारं षट्कुमाराः परिवर्तयन्ति ते ऋतवः षट्संवत्सरश्चक्रम्&#x9;173A&lt;br&gt;&#xA;यः पुरुषः स पर्जन्यः&#x9;173B&lt;br&gt;&#xA;योऽश्वः सोऽग्निः&#x9;173C&lt;br&gt;&#xA;य ऋषभस्त्वया पथि गच्छता दृष्टः स ऐरावतो नागराजः&#x9;174A&lt;br&gt;&#xA;यश्चैनमधिरूढः स इन्द्रः&#x9;174B&lt;br&gt;&#xA;यदपि ते पुरीषं भक्षितं तस्य ऋषभस्य तदमृतम्&#x9;174C&lt;br&gt;&#xA;तेन खल्वसि न व्यापन्नस्तस्मिन्नागभवने&#x9;175A&lt;br&gt;&#xA;स चापि मम सखा इन्द्रः&#x9;175B&lt;br&gt;&#xA;तदनुग्रहात्कुण्डले गृहीत्वा पुनरभ्यागतोऽसि&#x9;176A&lt;br&gt;&#xA;तत्सौम्य गम्यताम्&#x9;176B&lt;br&gt;&#xA;अनुजाने भवन्तम्&#x9;176C&lt;br&gt;&#xA;श्रेयोऽवाप्स्यसीति&#x9;176D&lt;br&gt;&#xA;स उपाध्यायेनानुज्ञात उत्तङ्कः क्रुद्धस्तक्षकस्य प्रतिचिकीर्षमाणो हास्तिनपुरं प्रतस्थे&#x9;177A&lt;br&gt;&#xA;स हास्तिनपुरं प्राप्य नचिराद्द्विजसत्तमः&#x9;178a&lt;br&gt;&#xA;समागच्छत राजानमुत्तङ्को जनमेजयम्&#x9;178c&lt;br&gt;&#xA;पुरा तक्षशिलातस्तं निवृत्तमपराजितम्&#x9;179a&lt;br&gt;&#xA;सम्यग्विजयिनं दृष्ट्वा समन्तान्मन्त्रिभिर्वृतम्&#x9;179c&lt;br&gt;&#xA;तस्मै जयाशिषः पूर्वं यथान्यायं प्रयुज्य सः&#x9;180a&lt;br&gt;&#xA;उवाचैनं वचः काले शब्दसम्पन्नया गिरा&#x9;180c&lt;br&gt;&#xA;अन्यस्मिन्करणीये त्वं कार्ये पार्थिवसत्तम&#x9;181a&lt;br&gt;&#xA;बाल्यादिवान्यदेव त्वं कुरुषे नृपसत्तम&#x9;181c&lt;br&gt;&#xA;एवमुक्तस्तु विप्रेण स राजा प्रत्युवाच ह&#x9;182a&lt;br&gt;&#xA;जनमेजयः प्रसन्नात्मा सम्यक्सम्पूज्य तं मुनिम्&#x9;182c&lt;br&gt;&#xA;आसां प्रजानां परिपालनेन; स्वं क्षत्रधर्मं परिपालयामि&#x9;183a&lt;br&gt;&#xA;प्रब्रूहि वा किं क्रियतां द्विजेन्द्र; शुश्रूषुरस्म्यद्य वचस्त्वदीयम्&#x9;183c&lt;br&gt;&#xA;स एवमुक्तस्तु नृपोत्तमेन; द्विजोत्तमः पुण्यकृतां वरिष्ठः&#x9;184a&lt;br&gt;&#xA;उवाच राजानमदीनसत्त्वं; स्वमेव कार्यं नृपतेश्च यत्तत्&#x9;184c&lt;br&gt;&#xA;तक्षकेण नरेन्द्रेन्द्र येन ते हिंसितः पिता&#x9;185a&lt;br&gt;&#xA;तस्मै प्रतिकुरुष्व त्वं पन्नगाय दुरात्मने&#x9;185c&lt;br&gt;&#xA;कार्यकालं च मन्येऽहं विधिदृष्टस्य कर्मणः&#x9;186a&lt;br&gt;&#xA;तद्गच्छापचितिं राजन्पितुस्तस्य महात्मनः&#x9;186c&lt;br&gt;&#xA;तेन ह्यनपराधी स दष्टो दुष्टान्तरात्मना&#x9;187a&lt;br&gt;&#xA;पञ्चत्वमगमद्राजा वज्राहत इव द्रुमः&#x9;187c&lt;br&gt;&#xA;बलदर्पसमुत्सिक्तस्तक्षकः पन्नगाधमः&#x9;188a&lt;br&gt;&#xA;अकार्यं कृतवान्पापो योऽदशत्पितरं तव&#x9;188c&lt;br&gt;&#xA;राजर्षिवंशगोप्तारममरप्रतिमं नृपम्&#x9;189a&lt;br&gt;&#xA;जघान काश्यपं चैव न्यवर्तयत पापकृत्&#x9;189c&lt;br&gt;&#xA;दग्धुमर्हसि तं पापं ज्वलिते हव्यवाहने&#x9;190a&lt;br&gt;&#xA;सर्पसत्रे महाराज त्वयि तद्धि विधीयते&#x9;190c&lt;br&gt;&#xA;एवं पितुश्चापचितिं गतवांस्त्वं भविष्यसि&#x9;191a&lt;br&gt;&#xA;मम प्रियं च सुमहत्कृतं राजन्भविष्यति&#x9;191c&lt;br&gt;&#xA;कर्मणः पृथिवीपाल मम येन दुरात्मना&#x9;192a&lt;br&gt;&#xA;विघ्नः कृतो महाराज गुर्वर्थं चरतोऽनघ&#x9;192c&lt;br&gt;&#xA;एतच्छ्रुत्वा तु नृपतिस्तक्षकस्य चुकोप ह&#x9;193a&lt;br&gt;&#xA;उत्तङ्कवाक्यहविषा दीप्तोऽग्निर्हविषा यथा&#x9;193c&lt;br&gt;&#xA;अपृच्छच्च तदा राजा मन्त्रिणः स्वान्सुदुःखितः&#x9;194a&lt;br&gt;&#xA;उत्तङ्कस्यैव सान्निध्ये पितुः स्वर्गगतिं प्रति&#x9;194c&lt;br&gt;&#xA;तदैव हि स राजेन्द्रो दुःखशोकाप्लुतोऽभवत्&#x9;195a&lt;br&gt;&#xA;यदैव पितरं वृत्तमुत्तङ्कादशृणोत्तदा&#x9;195c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/004/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/004/</guid>
      <description>&lt;p&gt;लोमहर्षणपुत्र उग्रश्रवाः सूतः पौराणिको नैमिषारण्ये शौनकस्य कुलपतेर्द्वादशवार्षिके सत्रे ऋषीनभ्यागतानुपतस्थे&#x9;001A&lt;br&gt;&#xA;पौराणिकः पुराणे कृतश्रमः स तान्कृताञ्जलिरुवाच&#x9;002A&lt;br&gt;&#xA;किं भवन्तः श्रोतुमिच्छन्ति&#x9;002B&lt;br&gt;&#xA;किमहं ब्रुवाणीति&#x9;002C&lt;br&gt;&#xA;तमृषय ऊचुः&#x9;003A&lt;br&gt;&#xA;परमं लोमहर्षणे प्रक्ष्यामस्त्वां वक्ष्यसि च नः शुश्रूषतां कथायोगम्&#x9;003B&lt;br&gt;&#xA;तद्भगवांस्तु तावच्छौनकोऽग्निशरणमध्यास्ते&#x9;003C&lt;br&gt;&#xA;योऽसौ दिव्याः कथा वेद देवतासुरसङ्कथाः&#x9;004a&lt;br&gt;&#xA;मनुष्योरगगन्धर्वकथा वेद च सर्वशः&#x9;004c&lt;br&gt;&#xA;स चाप्यस्मिन्मखे सौते विद्वान्कुलपतिर्द्विजः&#x9;005a&lt;br&gt;&#xA;दक्षो धृतव्रतो धीमाञ्शास्त्रे चारण्यके गुरुः&#x9;005c&lt;br&gt;&#xA;सत्यवादी शमपरस्तपस्वी नियतव्रतः&#x9;006a&lt;br&gt;&#xA;सर्वेषामेव नो मान्यः स तावत्प्रतिपाल्यताम्&#x9;006c&lt;br&gt;&#xA;तस्मिन्नध्यासति गुरावासनं परमार्चितम्&#x9;007a&lt;br&gt;&#xA;ततो वक्ष्यसि यत्त्वां स प्रक्ष्यति द्विजसत्तमः&#x9;007c&lt;br&gt;&#xA;सूत उवाच&#x9;008&lt;br&gt;&#xA;एवमस्तु गुरौ तस्मिन्नुपविष्टे महात्मनि&#x9;008a&lt;br&gt;&#xA;तेन पृष्टः कथाः पुण्या वक्ष्यामि विविधाश्रयाः&#x9;008c&lt;br&gt;&#xA;सोऽथ विप्रर्षभः कार्यं कृत्वा सर्वं यथाक्रमम्&#x9;009a&lt;br&gt;&#xA;देवान्वाग्भिः पितॄनद्भिस्तर्पयित्वाजगाम ह&#x9;009c&lt;br&gt;&#xA;यत्र ब्रह्मर्षयः सिद्धास्त आसीना यतव्रताः&#x9;010a&lt;br&gt;&#xA;यज्ञायतनमाश्रित्य सूतपुत्रपुरःसराः&#x9;010c&lt;br&gt;&#xA;ऋत्विक्ष्वथ सदस्येषु स वै गृहपतिस्ततः&#x9;011a&lt;br&gt;&#xA;उपविष्टेषूपविष्टः ससशौनकोऽथाब्रवीदिदम् &#x9;011c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/005/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/005/</guid>
      <description>&lt;p&gt;शौनक उवाच&#x9;001&lt;br&gt;&#xA;पुराणमखिलं तात पिता तेऽधीतवान्पुरा&#x9;001a&lt;br&gt;&#xA;कच्चित्त्वमपि तत्सर्वमधीषे लोमहर्षणे&#x9;001c&lt;br&gt;&#xA;पुराणे हि कथा दिव्या आदिवंशाश्च धीमताम्&#x9;002a&lt;br&gt;&#xA;कथ्यन्ते ताः पुरास्माभिः श्रुताः पूर्वं पितुस्तव&#x9;002c&lt;br&gt;&#xA;तत्र वंशमहं पूर्वं श्रोतुमिच्छामि भार्गवम्&#x9;003a&lt;br&gt;&#xA;कथयस्व कथामेतां कल्याः स्म श्रवणे तव&#x9;003c&lt;br&gt;&#xA;सूत उवाच&#x9;004&lt;br&gt;&#xA;यदधीतं पुरा सम्यग्द्विजश्रेष्ठ महात्मभिः&#x9;004a&lt;br&gt;&#xA;वैशम्पायनविप्राद्यैस्तैश्चापि कथितं पुरा&#x9;004c&lt;br&gt;&#xA;यदधीतं च पित्रा मे सम्यक्चैव ततो मया&#x9;005a&lt;br&gt;&#xA;तत्तावच्छृणु यो देवैः सेन्द्रैः साग्निमरुद्गणैः&#x9;005c&lt;br&gt;&#xA;पूजितः प्रवरो वंशो भृगूणां भृगुनन्दन&#x9;005e&lt;br&gt;&#xA;इमं वंशमहं ब्रह्मन्भार्गवं ते महामुने&#x9;006a&lt;br&gt;&#xA;निगदामि कथायुक्तं पुराणाश्रयसंयुतम्&#x9;006c&lt;br&gt;&#xA;भृगोः सुदयितः पुत्रश्च्यवनो नाम भार्गवः&#x9;007a&lt;br&gt;&#xA;च्यवनस्यापि दायादः प्रमतिर्नाम धार्मिकः&#x9;007c&lt;br&gt;&#xA;प्रमतेरप्यभूत्पुत्रो घृताच्यां रुरुरित्युत&#x9;007e&lt;br&gt;&#xA;रुरोरपि सुतो जज्ञे शुनको वेदपारगः&#x9;008a&lt;br&gt;&#xA;प्रमद्वरायां धर्मात्मा तव पूर्वपितामहात्&#x9;008c&lt;br&gt;&#xA;तपस्वी च यशस्वी च श्रुतवान्ब्रह्मवित्तमः&#x9;009a&lt;br&gt;&#xA;धर्मिष्ठः सत्यवादी च नियतो नियतेन्द्रियः&#x9;009c&lt;br&gt;&#xA;शौनक उवाच&#x9;010&lt;br&gt;&#xA;सूतपुत्र यथा तस्य भार्गवस्य महात्मनः&#x9;010a&lt;br&gt;&#xA;च्यवनत्वं परिख्यातं तन्ममाचक्ष्व पृच्छतः&#x9;010c&lt;br&gt;&#xA;सूत उवाच&#x9;011&lt;br&gt;&#xA;भृगोः सुदयिता भार्या पुलोमेत्यभिविश्रुता&#x9;011a&lt;br&gt;&#xA;तस्यां गर्भः समभवद्भृगोर्वीर्यसमुद्भवः&#x9;011c&lt;br&gt;&#xA;तस्मिन्गर्भे सम्भृतेऽथ पुलोमायां भृगूद्वह&#x9;012a&lt;br&gt;&#xA;समये समशीलिन्यां धर्मपत्न्यां यशस्विनः&#x9;012c&lt;br&gt;&#xA;अभिषेकाय निष्क्रान्ते भृगौ धर्मभृतां वरे&#x9;013a&lt;br&gt;&#xA;आश्रमं तस्य रक्षोऽथ पुलोमाभ्याजगाम ह&#x9;013c&lt;br&gt;&#xA;तं प्रविश्याश्रमं दृष्ट्वा भृगोर्भार्यामनिन्दिताम्&#x9;014a&lt;br&gt;&#xA;हृच्छयेन समाविष्टो विचेताः समपद्यत&#x9;014c&lt;br&gt;&#xA;अभ्यागतं तु तद्रक्षः पुलोमा चारुदर्शना&#x9;015a&lt;br&gt;&#xA;न्यमन्त्रयत वन्येन फलमूलादिना तदा&#x9;015c&lt;br&gt;&#xA;तां तु रक्षस्ततो ब्रह्मन्हृच्छयेनाभिपीडितम्&#x9;016a&lt;br&gt;&#xA;दृष्ट्वा हृष्टमभूत्तत्र जिहीर्षुस्तामनिन्दिताम्&#x9;016c&lt;br&gt;&#xA;अथाग्निशरणेऽपश्यज्ज्वलितं जातवेदसम्&#x9;017a&lt;br&gt;&#xA;तमपृच्छत्ततो रक्षः पावकं ज्वलितं तदा&#x9;017c&lt;br&gt;&#xA;शंस मे कस्य भार्येयमग्ने पृष्ट ऋतेन वै&#x9;018a&lt;br&gt;&#xA;सत्यस्त्वमसि सत्यं मे वद पावक पृच्छते&#x9;018c&lt;br&gt;&#xA;मया हीयं पूर्ववृता भार्यार्थे वरवर्णिनी&#x9;019a&lt;br&gt;&#xA;पश्चात्त्विमां पिता प्रादाद्भृगवेऽनृतकारिणे&#x9;019c&lt;br&gt;&#xA;सेयं यदि वरारोहा भृगोर्भार्या रहोगता&#x9;020a&lt;br&gt;&#xA;तथा सत्यं समाख्याहि जिहीर्षाम्याश्रमादिमाम्&#x9;020c&lt;br&gt;&#xA;मन्युर्हि हृदयं मेऽद्य प्रदहन्निव तिष्ठति&#x9;021a&lt;br&gt;&#xA;मत्पूर्वभार्यां यदिमां भृगुः प्राप सुमध्यमाम्&#x9;021c&lt;br&gt;&#xA;तद्रक्ष एवमामन्त्र्य ज्वलितं जातवेदसम्&#x9;022a&lt;br&gt;&#xA;शङ्कमानो भृगोर्भार्यां पुनः पुनरपृच्छत&#x9;022c&lt;br&gt;&#xA;त्वमग्ने सर्वभूतानामन्तश्चरसि नित्यदा&#x9;023a&lt;br&gt;&#xA;साक्षिवत्पुण्यपापेषु सत्यं ब्रूहि कवे वचः&#x9;023c&lt;br&gt;&#xA;मत्पूर्वभार्यापहृता भृगुणानृतकारिणा&#x9;024a&lt;br&gt;&#xA;सेयं यदि तथा मे त्वं सत्यमाख्यातुमर्हसि&#x9;024c&lt;br&gt;&#xA;श्रुत्वा त्वत्तो भृगोर्भार्यां हरिष्याम्यहमाश्रमात्&#x9;025a&lt;br&gt;&#xA;जातवेदः पश्यतस्ते वद सत्यां गिरं मम&#x9;025c&lt;br&gt;&#xA;तस्य तद्वचनं श्रुत्वा सप्तार्चिर्दुःखितो भृशम्&#x9;026a&lt;br&gt;&#xA;भीतोऽनृताच्च शापाच्च भृगोरित्यब्रवीच्छनैः&#x9;026c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/006/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/006/</guid>
      <description>&lt;p&gt;सूत उवाच&#x9;001&lt;br&gt;&#xA;अग्नेरथ वचः श्रुत्वा तद्रक्षः प्रजहार ताम्&#x9;001a&lt;br&gt;&#xA;ब्रह्मन्वराहरूपेण मनोमारुतरंहसा&#x9;001c&lt;br&gt;&#xA;ततः स गर्भो निवसन्कुक्षौ भृगुकुलोद्वह&#x9;002a&lt;br&gt;&#xA;रोषान्मातुश्च्युतः कुक्षेश्च्यवनस्तेन सोऽभवत्&#x9;002c&lt;br&gt;&#xA;तं दृष्ट्वा मातुरुदराच्च्युतमादित्यवर्चसम्&#x9;003a&lt;br&gt;&#xA;तद्रक्षो भस्मसाद्भूतं पपात परिमुच्य ताम्&#x9;003c&lt;br&gt;&#xA;सा तमादाय सुश्रोणी ससार भृगुनन्दनम्&#x9;004a&lt;br&gt;&#xA;च्यवनं भार्गवं ब्रह्मन्पुलोमा दुःखमूर्च्छिता&#x9;004c&lt;br&gt;&#xA;तां ददर्श स्वयं ब्रह्मा सर्वलोकपितामहः&#x9;005a&lt;br&gt;&#xA;रुदतीं बाष्पपूर्णाक्षीं भृगोर्भार्यामनिन्दिताम्&#x9;005c&lt;br&gt;&#xA;सान्त्वयामास भगवान्वधूं ब्रह्मा पितामहः&#x9;005e&lt;br&gt;&#xA;अश्रुबिन्दूद्भवा तस्याः प्रावर्तत महानदी&#x9;006a&lt;br&gt;&#xA;अनुवर्तती सृतिं तस्या भृगोः पत्न्या यशस्विनः&#x9;006c&lt;br&gt;&#xA;तस्या मार्गं सृतवतीं दृष्ट्वा तु सरितं तदा&#x9;007a&lt;br&gt;&#xA;नाम तस्यास्तदा नद्याश्चक्रे लोकपितामहः&#x9;007c&lt;br&gt;&#xA;वधूसरेति भगवांश्च्यवनस्याश्रमं प्रति&#x9;007e&lt;br&gt;&#xA;स एवं च्यवनो जज्ञे भृगोः पुत्रः प्रतापवान्&#x9;008a&lt;br&gt;&#xA;तं ददर्श पिता तत्र च्यवनं तां च भामिनीम्&#x9;008c&lt;br&gt;&#xA;स पुलोमां ततो भार्यां पप्रच्छ कुपितो भृगुः&#x9;009a&lt;br&gt;&#xA;केनासि रक्षसे तस्मै कथितेह जिहीर्षवे&#x9;009c&lt;br&gt;&#xA;न हि त्वां वेद तद्रक्षो मद्भार्यां चारुहासिनीम्&#x9;009e&lt;br&gt;&#xA;तत्त्वमाख्याहि तं ह्यद्य शप्तुमिच्छाम्यहं रुषा&#x9;010a&lt;br&gt;&#xA;बिभेति को न शापान्मे कस्य चायं व्यतिक्रमः&#x9;010c&lt;br&gt;&#xA;पुलोमोवाच&#x9;011&lt;br&gt;&#xA;अग्निना भगवंस्तस्मै रक्षसेऽहं निवेदिता&#x9;011a&lt;br&gt;&#xA;ततो मामनयद्रक्षः क्रोशन्तीं कुररीमिव&#x9;011c&lt;br&gt;&#xA;साहं तव सुतस्यास्य तेजसा परिमोक्षिता&#x9;012a&lt;br&gt;&#xA;भस्मीभूतं च तद्रक्षो मामुत्सृज्य पपात वै&#x9;012c&lt;br&gt;&#xA;सूत उवाच&#x9;013&lt;br&gt;&#xA;इति श्रुत्वा पुलोमाया भृगुः परममन्युमान्&#x9;013a&lt;br&gt;&#xA;शशापाग्निमभिक्रुद्धः सर्वभक्षो भविष्यसि&#x9;013c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/007/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/007/</guid>
      <description>&lt;p&gt;सूत उवाच&#x9;001&lt;br&gt;&#xA;शप्तस्तु भृगुणा वह्निः क्रुद्धो वाक्यमथाब्रवीत्&#x9;001a&lt;br&gt;&#xA;किमिदं साहसं ब्रह्मन्कृतवानसि साम्प्रतम्&#x9;001c&lt;br&gt;&#xA;धर्मे प्रयतमानस्य सत्यं च वदतः समम्&#x9;002a&lt;br&gt;&#xA;पृष्टो यदब्रुवं सत्यं व्यभिचारोऽत्र को मम&#x9;002c&lt;br&gt;&#xA;पृष्टो हि साक्षी यः साक्ष्यं जानमानोऽन्यथा वदेत्&#x9;003a&lt;br&gt;&#xA;स पूर्वानात्मनः सप्त कुले हन्यात्तथा परान्&#x9;003c&lt;br&gt;&#xA;यश्च कार्यार्थतत्त्वज्ञो जानमानो न भाषते&#x9;004a&lt;br&gt;&#xA;सोऽपि तेनैव पापेन लिप्यते नात्र संशयः&#x9;004c&lt;br&gt;&#xA;शक्तोऽहमपि शप्तुं त्वां मान्यास्तु ब्राह्मणा मम&#x9;005a&lt;br&gt;&#xA;जानतोऽपि च ते व्यक्तं कथयिष्ये निबोध तत्&#x9;005c&lt;br&gt;&#xA;योगेन बहुधात्मानं कृत्वा तिष्ठामि मूर्तिषु&#x9;006a&lt;br&gt;&#xA;अग्निहोत्रेषु सत्रेषु क्रियास्वथ मखेषु च&#x9;006c&lt;br&gt;&#xA;वेदोक्तेन विधानेन मयि यद्धूयते हविः&#x9;007a&lt;br&gt;&#xA;देवताः पितरश्चैव तेन तृप्ता भवन्ति वै&#x9;007c&lt;br&gt;&#xA;आपो देवगणाः सर्वे आपः पितृगणास्तथा&#x9;008a&lt;br&gt;&#xA;दर्शश्च पौर्णमासश्च देवानां पितृभिः सह&#x9;008c&lt;br&gt;&#xA;देवताः पितरस्तस्मात्पितरश्चापि देवताः&#x9;009a&lt;br&gt;&#xA;एकीभूताश्च पूज्यन्ते पृथक्त्वेन च पर्वसु&#x9;009c&lt;br&gt;&#xA;देवताः पितरश्चैव जुह्वते मयि यत्सदा&#x9;010a&lt;br&gt;&#xA;त्रिदशानां पितॄणां च मुखमेवमहं स्मृतः&#x9;010c&lt;br&gt;&#xA;अमावास्यां च पितरः पौर्णमास्यां च देवताः&#x9;011a&lt;br&gt;&#xA;मन्मुखेनैव हूयन्ते भुञ्जते च हुतं हविः&#x9;011c&lt;br&gt;&#xA;सर्वभक्षः कथं तेषां भविष्यामि मुखं त्वहम्&#x9;011e&lt;br&gt;&#xA;चिन्तयित्वा ततो वह्निश्चक्रे संहारमात्मनः&#x9;012a&lt;br&gt;&#xA;द्विजानामग्निहोत्रेषु यज्ञसत्रक्रियासु च&#x9;012c&lt;br&gt;&#xA;निरोङ्कारवषट्काराः स्वधास्वाहाविवर्जिताः&#x9;013a&lt;br&gt;&#xA;विनाग्निना प्रजाः सर्वास्तत आसन्सुदुःखिताः&#x9;013c&lt;br&gt;&#xA;अथर्षयः समुद्विग्ना देवान्गत्वाब्रुवन्वचः&#x9;014a&lt;br&gt;&#xA;अग्निनाशात्क्रियाभ्रंशाद्भ्रान्ता लोकास्त्रयोऽनघाः&#x9;014c&lt;br&gt;&#xA;विधध्वमत्र यत्कार्यं न स्यात्कालात्ययो यथा&#x9;014e&lt;br&gt;&#xA;अथर्षयश्च देवाश्च ब्रह्माणमुपगम्य तु&#x9;015a&lt;br&gt;&#xA;अग्नेरावेदयञ्छापं क्रियासंहारमेव च&#x9;015c&lt;br&gt;&#xA;भृगुणा वै महाभाग शप्तोऽग्निः कारणान्तरे&#x9;016a&lt;br&gt;&#xA;कथं देवमुखो भूत्वा यज्ञभागाग्रभुक्तथा&#x9;016c&lt;br&gt;&#xA;हुतभुक्सर्वलोकेषु सर्वभक्षत्वमेष्यति&#x9;016e&lt;br&gt;&#xA;श्रुत्वा तु तद्वचस्तेषामग्निमाहूय लोककृत्&#x9;017a&lt;br&gt;&#xA;उवाच वचनं श्लक्ष्णं भूतभावनमव्ययम्&#x9;017c&lt;br&gt;&#xA;लोकानामिह सर्वेषां त्वं कर्ता चान्त एव च&#x9;018a&lt;br&gt;&#xA;त्वं धारयसि लोकांस्त्रीन्क्रियाणां च प्रवर्तकः&#x9;018c&lt;br&gt;&#xA;स तथा कुरु लोकेश नोच्छिद्येरन्क्रिया यथा&#x9;018e&lt;br&gt;&#xA;कस्मादेवं विमूढस्त्वमीश्वरः सन्हुताशनः&#x9;019a&lt;br&gt;&#xA;त्वं पवित्रं यदा लोके सर्वभूतगतश्च ह&#x9;019c&lt;br&gt;&#xA;न त्वं सर्वशरीरेण सर्वभक्षत्वमेष्यसि&#x9;020a&lt;br&gt;&#xA;उपादानेऽर्चिषो यास्ते सर्वं धक्ष्यन्ति ताः शिखिन्&#x9;020c&lt;br&gt;&#xA;यथा सूर्यांशुभिः स्पृष्टं सर्वं शुचि विभाव्यते&#x9;021a&lt;br&gt;&#xA;तथा त्वदर्चिर्निर्दग्धं सर्वं शुचि भविष्यति&#x9;021c&lt;br&gt;&#xA;तदग्ने त्वं महत्तेजः स्वप्रभावाद्विनिर्गतम्&#x9;022a&lt;br&gt;&#xA;स्वतेजसैव तं शापं कुरु सत्यमृषेर्विभो&#x9;022c&lt;br&gt;&#xA;देवानां चात्मनो भागं गृहाण त्वं मुखे हुतम्&#x9;022e&lt;br&gt;&#xA;एवमस्त्विति तं वह्निः प्रत्युवाच पितामहम्&#x9;023a&lt;br&gt;&#xA;जगाम शासनं कर्तुं देवस्य परमेष्ठिनः&#x9;023c&lt;br&gt;&#xA;देवर्षयश्च मुदितास्ततो जग्मुर्यथागतम्&#x9;024a&lt;br&gt;&#xA;ऋषयश्च यथापूर्वं क्रियाः सर्वाः प्रचक्रिरे&#x9;024c&lt;br&gt;&#xA;दिवि देवा मुमुदिरे भूतसङ्घाश्च लौकिकाः&#x9;025a&lt;br&gt;&#xA;अग्निश्च परमां प्रीतिमवाप हतकल्मषः&#x9;025c&lt;br&gt;&#xA;एवमेष पुरावृत्त इतिहासोऽग्निशापजः&#x9;026a&lt;br&gt;&#xA;पुलोमस्य विनाशश्च च्यवनस्य च सम्भवः&#x9;026c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/008/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/008/</guid>
      <description>&lt;p&gt;सूत उवाच&#x9;001&lt;br&gt;&#xA;स चापि च्यवनो ब्रह्मन्भार्गवोऽजनयत्सुतम्&#x9;001a&lt;br&gt;&#xA;सुकन्यायां महात्मानं प्रमतिं दीप्ततेजसम्&#x9;001c&lt;br&gt;&#xA;प्रमतिस्तु रुरुं नाम घृताच्यां समजीजनत्&#x9;002a&lt;br&gt;&#xA;रुरुः प्रमद्वरायां तु शुनकं समजीजनत्&#x9;002c&lt;br&gt;&#xA;तस्य ब्रह्मन्रुरोः सर्वं चरितं भूरितेजसः&#x9;003a&lt;br&gt;&#xA;विस्तरेण प्रवक्ष्यामि तच्छृणु त्वमशेषतः&#x9;003c&lt;br&gt;&#xA;ऋषिरासीन्महान्पूर्वं तपोविद्यासमन्वितः&#x9;004a&lt;br&gt;&#xA;स्थूलकेश इति ख्यातः सर्वभूतहिते रतः&#x9;004c&lt;br&gt;&#xA;एतस्मिन्नेव काले तु मेनकायां प्रजज्ञिवान्&#x9;005a&lt;br&gt;&#xA;गन्धर्वराजो विप्रर्षे विश्वावसुरिति श्रुतः&#x9;005c&lt;br&gt;&#xA;अथाप्सरा मेनका सा तं गर्भं भृगुनन्दन&#x9;006a&lt;br&gt;&#xA;उत्ससर्ज यथाकालं स्थूलकेशाश्रमं प्रति&#x9;006c&lt;br&gt;&#xA;उत्सृज्य चैव तं गर्भं नद्यास्तीरे जगाम ह&#x9;007a&lt;br&gt;&#xA;कन्याममरगर्भाभां ज्वलन्तीमिव च श्रिया&#x9;007c&lt;br&gt;&#xA;तां ददर्श समुत्सृष्टां नदीतीरे महानृषिः&#x9;008a&lt;br&gt;&#xA;स्थूलकेशः स तेजस्वी विजने बन्धुवर्जिताम्&#x9;008c&lt;br&gt;&#xA;स तां दृष्ट्वा तदा कन्यां स्थूलकेशो द्विजोत्तमः&#x9;009a&lt;br&gt;&#xA;जग्राहाथ मुनिश्रेष्ठः कृपाविष्टः पुपोष च&#x9;009c&lt;br&gt;&#xA;ववृधे सा वरारोहा तस्याश्रमपदे शुभा&#x9;009e&lt;br&gt;&#xA;प्रमदाभ्यो वरा सा तु सर्वरूपगुणान्विता&#x9;010a&lt;br&gt;&#xA;ततः प्रमद्वरेत्यस्या नाम चक्रे महानृषिः&#x9;010c&lt;br&gt;&#xA;तामाश्रमपदे तस्य रुरुर्दृष्ट्वा प्रमद्वराम्&#x9;011a&lt;br&gt;&#xA;बभूव किल धर्मात्मा मदनानुगतात्मवान्&#x9;011c&lt;br&gt;&#xA;पितरं सखिभिः सोऽथ वाचयामास भार्गवः&#x9;012a&lt;br&gt;&#xA;प्रमतिश्चाभ्ययाच्छ्रुत्वा स्थूलकेशं यशस्विनम्&#x9;012c&lt;br&gt;&#xA;ततः प्रादात्पिता कन्यां रुरवे तां प्रमद्वराम्&#x9;013a&lt;br&gt;&#xA;विवाहं स्थापयित्वाग्रे नक्षत्रे भगदैवते&#x9;013c&lt;br&gt;&#xA;ततः कतिपयाहस्य विवाहे समुपस्थिते&#x9;014a&lt;br&gt;&#xA;सखीभिः क्रीडती सार्धं सा कन्या वरवर्णिनी&#x9;014c&lt;br&gt;&#xA;नापश्यत प्रसुप्तं वै भुजगं तिर्यगायतम्&#x9;015a&lt;br&gt;&#xA;पदा चैनं समाक्रामन्मुमूर्षुः कालचोदिता&#x9;015c&lt;br&gt;&#xA;स तस्याः सम्प्रमत्तायाश्चोदितः कालधर्मणा&#x9;016a&lt;br&gt;&#xA;विषोपलिप्तान्दशनान्भृशमङ्गे न्यपातयत्&#x9;016c&lt;br&gt;&#xA;सा दष्टा सहसा भूमौ पतिता गतचेतना&#x9;017a&lt;br&gt;&#xA;व्यसुरप्रेक्षणीयापि प्रेक्षणीयतमाकृतिः&#x9;017c&lt;br&gt;&#xA;प्रसुप्तेवाभवच्चापि भुवि सर्पविषार्दिता&#x9;018a&lt;br&gt;&#xA;भूयो मनोहरतरा बभूव तनुमध्यमा&#x9;018c&lt;br&gt;&#xA;ददर्श तां पिता चैव ते चैवान्ये तपस्विनः&#x9;019a&lt;br&gt;&#xA;विचेष्टमानां पतितां भूतले पद्मवर्चसम्&#x9;019c&lt;br&gt;&#xA;ततः सर्वे द्विजवराः समाजग्मुः कृपान्विताः&#x9;020a&lt;br&gt;&#xA;स्वस्त्यात्रेयो महाजानुः कुशिकः शङ्खमेखलः&#x9;020c&lt;br&gt;&#xA;भारद्वाजः कौणकुत्स आर्ष्टिषेणोऽथ गौतमः&#x9;021a&lt;br&gt;&#xA;प्रमतिः सह पुत्रेण तथान्ये वनवासिनः&#x9;021c&lt;br&gt;&#xA;तां ते कन्यां व्यसुं दृष्ट्वा भुजगस्य विषार्दिताम्&#x9;022a&lt;br&gt;&#xA;रुरुदुः कृपयाविष्टा रुरुस्त्वार्तो बहिर्ययौ&#x9;022c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/009/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/009/</guid>
      <description>&lt;p&gt;सूत उवाच&#x9;001&lt;br&gt;&#xA;तेषु तत्रोपविष्टेषु ब्राह्मणेषु समन्ततः&#x9;001a&lt;br&gt;&#xA;रुरुश्चुक्रोश गहनं वनं गत्वा सुदुःखितः&#x9;001c&lt;br&gt;&#xA;शोकेनाभिहतः सोऽथ विलपन्करुणं बहु&#x9;002a&lt;br&gt;&#xA;अब्रवीद्वचनं शोचन्प्रियां चिन्त्य प्रमद्वराम्&#x9;002c&lt;br&gt;&#xA;शेते सा भुवि तन्वङ्गी मम शोकविवर्धिनी&#x9;003a&lt;br&gt;&#xA;बान्धवानां च सर्वेषां किं नु दुःखमतः परम्&#x9;003c&lt;br&gt;&#xA;यदि दत्तं तपस्तप्तं गुरवो वा मया यदि&#x9;004a&lt;br&gt;&#xA;सम्यगाराधितास्तेन सञ्जीवतु मम प्रिया&#x9;004c&lt;br&gt;&#xA;यथा जन्मप्रभृति वै यतात्माहं धृतव्रतः&#x9;005a&lt;br&gt;&#xA;प्रमद्वरा तथाद्यैव समुत्तिष्ठतु भामिनी&#x9;005c&lt;br&gt;&#xA;देवदूत उवाच&#x9;006&lt;br&gt;&#xA;अभिधत्से ह यद्वाचा रुरो दुःखेन तन्मृषा&#x9;006a&lt;br&gt;&#xA;न तु मर्त्यस्य धर्मात्मन्नायुरस्ति गतायुषः&#x9;006c&lt;br&gt;&#xA;गतायुरेषा कृपणा गन्धर्वाप्सरसोः सुता&#x9;007a&lt;br&gt;&#xA;तस्माच्छोके मनस्तात मा कृथास्त्वं कथञ्चन&#x9;007c&lt;br&gt;&#xA;उपायश्चात्र विहितः पूर्वं देवैर्महात्मभिः&#x9;008a&lt;br&gt;&#xA;तं यदीच्छसि कर्तुं त्वं प्राप्स्यसीमां प्रमद्वराम्&#x9;008c&lt;br&gt;&#xA;रुरुरुवाच&#x9;009&lt;br&gt;&#xA;क उपायः कृतो देवैर्ब्रूहि तत्त्वेन खेचर&#x9;009a&lt;br&gt;&#xA;करिष्ये तं तथा श्रुत्वा त्रातुमर्हति मां भवान्&#x9;009c&lt;br&gt;&#xA;देवदूत उवाच&#x9;010&lt;br&gt;&#xA;आयुषोऽर्धं प्रयच्छस्व कन्यायै भृगुनन्दन&#x9;010a&lt;br&gt;&#xA;एवमुत्थास्यति रुरो तव भार्या प्रमद्वरा&#x9;010c&lt;br&gt;&#xA;रुरुरुवाच&#x9;011&lt;br&gt;&#xA;आयुषोऽर्धं प्रयच्छामि कन्यायै खेचरोत्तम&#x9;011a&lt;br&gt;&#xA;शृङ्गाररूपाभरणा उत्तिष्ठतु मम प्रिया&#x9;011c&lt;br&gt;&#xA;सूत उवाच&#x9;012&lt;br&gt;&#xA;ततो गन्धर्वराजश्च देवदूतश्च सत्तमौ&#x9;012a&lt;br&gt;&#xA;धर्मराजमुपेत्येदं वचनं प्रत्यभाषताम्&#x9;012c&lt;br&gt;&#xA;धर्मराजायुषोऽर्धेन रुरोर्भार्या प्रमद्वरा&#x9;013a&lt;br&gt;&#xA;समुत्तिष्ठतु कल्याणी मृतैव यदि मन्यसे&#x9;013c&lt;br&gt;&#xA;धर्मराज उवाच&#x9;014&lt;br&gt;&#xA;प्रमद्वरा रुरोर्भार्या देवदूत यदीच्छसि&#x9;014a&lt;br&gt;&#xA;उत्तिष्ठत्वायुषोऽर्धेन रुरोरेव समन्विता&#x9;014c&lt;br&gt;&#xA;सूत उवाच&#x9;015&lt;br&gt;&#xA;एवमुक्ते ततः कन्या सोदतिष्ठत्प्रमद्वरा&#x9;015a&lt;br&gt;&#xA;रुरोस्तस्यायुषोऽर्धेन सुप्तेव वरवर्णिनी&#x9;015c&lt;br&gt;&#xA;एतद्दृष्टं भविष्ये हि रुरोरुत्तमतेजसः&#x9;016a&lt;br&gt;&#xA;आयुषोऽतिप्रवृद्धस्य भार्यार्थेऽर्धं ह्रसत्विति&#x9;016c&lt;br&gt;&#xA;तत इष्टेऽहनि तयोः पितरौ चक्रतुर्मुदा&#x9;017a&lt;br&gt;&#xA;विवाहं तौ च रेमाते परस्परहितैषिणौ&#x9;017c&lt;br&gt;&#xA;स लब्ध्वा दुर्लभां भार्यां पद्मकिञ्जल्कसप्रभाम्&#x9;018a&lt;br&gt;&#xA;व्रतं चक्रे विनाशाय जिह्मगानां धृतव्रतः&#x9;018c&lt;br&gt;&#xA;स दृष्ट्वा जिह्मगान्सर्वांस्तीव्रकोपसमन्वितः&#x9;019a&lt;br&gt;&#xA;अभिहन्ति यथासन्नं गृह्य प्रहरणं सदा&#x9;019c&lt;br&gt;&#xA;स कदाचिद्वनं विप्रो रुरुरभ्यागमन्महत्&#x9;020a&lt;br&gt;&#xA;शयानं तत्र चापश्यड्डुण्डुभं वयसान्वितम्&#x9;020c&lt;br&gt;&#xA;तत उद्यम्य दण्डं स कालदण्डोपमं तदा&#x9;021a&lt;br&gt;&#xA;अभ्यघ्नद्रुषितो विप्रस्तमुवाचाथ डुण्डुभः&#x9;021c&lt;br&gt;&#xA;नापराध्यामि ते किञ्चिदहमद्य तपोधन&#x9;022a&lt;br&gt;&#xA;संरम्भात्तत्किमर्थं मामभिहंसि रुषान्वितः&#x9;022c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/010/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/010/</guid>
      <description>&lt;p&gt;रुरुरुवाच&#x9;001a&lt;br&gt;&#xA;मम प्राणसमा भार्या दष्टासीद्भुजगेन ह&#x9;001a&lt;br&gt;&#xA;तत्र मे समयो घोर आत्मनोरग वै कृतः&#x9;001c&lt;br&gt;&#xA;हन्यां सदैव भुजगं यं यं पश्येयमित्युत&#x9;002a&lt;br&gt;&#xA;ततोऽहं त्वां जिघांसामि जीवितेन विमोक्ष्यसे&#x9;002c&lt;br&gt;&#xA;डुण्डुभ उवाच&#x9;003&lt;br&gt;&#xA;अन्ये ते भुजगा विप्र ये दशन्तीह मानवान्&#x9;003a&lt;br&gt;&#xA;डुण्डुभानहिगन्धेन न त्वं हिंसितुमर्हसि&#x9;003c&lt;br&gt;&#xA;एकानर्थान्पृथगर्थानेकदुःखान्पृथक्सुखान्&#x9;004a&lt;br&gt;&#xA;डुण्डुभान्धर्मविद्भूत्वा न त्वं हिंसितुमर्हसि&#x9;004c&lt;br&gt;&#xA;सूत उवाच&#x9;005&lt;br&gt;&#xA;इति श्रुत्वा वचस्तस्य भुजगस्य रुरुस्तदा&#x9;005a&lt;br&gt;&#xA;नावधीद्भयसंविग्न ऋषिं मत्वाथ डुण्डुभम्&#x9;005c&lt;br&gt;&#xA;उवाच चैनं भगवान्रुरुः संशमयन्निव&#x9;006a&lt;br&gt;&#xA;कामया भुजग ब्रूहि कोऽसीमां विक्रियां गतः&#x9;006c&lt;br&gt;&#xA;डुण्डुभ उवाच&#x9;007&lt;br&gt;&#xA;अहं पुरा रुरो नाम्ना ऋषिरासं सहस्रपात्&#x9;007a&lt;br&gt;&#xA;सोऽहं शापेन विप्रस्य भुजगत्वमुपागतः&#x9;007c&lt;br&gt;&#xA;रुरुरुवाच&#x9;008&lt;br&gt;&#xA;किमर्थं शप्तवान्क्रुद्धो द्विजस्त्वां भुजगोत्तम&#x9;008a&lt;br&gt;&#xA;कियन्तं चैव कालं ते वपुरेतद्भविष्यति&#x9;008c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/011/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/011/</guid>
      <description>&lt;p&gt;डुण्डुभ उवाच&#x9;001&lt;br&gt;&#xA;सखा बभूव मे पूर्वं खगमो नाम वै द्विजः&#x9;001a&lt;br&gt;&#xA;भृशं संशितवाक्तात तपोबलसमन्वितः&#x9;001c&lt;br&gt;&#xA;स मया क्रीडता बाल्ये कृत्वा तार्णमथोरगम्&#x9;002a&lt;br&gt;&#xA;अग्निहोत्रे प्रसक्तः सन्भीषितः प्रमुमोह वै&#x9;002c&lt;br&gt;&#xA;लब्ध्वा च स पुनः सञ्ज्ञां मामुवाच तपोधनः&#x9;003a&lt;br&gt;&#xA;निर्दहन्निव कोपेन सत्यवाक्संशितव्रतः&#x9;003c&lt;br&gt;&#xA;यथावीर्यस्त्वया सर्पः कृतोऽयं मद्बिभीषया&#x9;004a&lt;br&gt;&#xA;तथावीर्यो भुजङ्गस्त्वं मम कोपाद्भविष्यसि&#x9;004c&lt;br&gt;&#xA;तस्याहं तपसो वीर्यं जानमानस्तपोधन&#x9;005a&lt;br&gt;&#xA;भृशमुद्विग्नहृदयस्तमवोचं वनौकसम्&#x9;005c&lt;br&gt;&#xA;प्रयतः सम्भ्रमाच्चैव प्राञ्जलिः प्रणतः स्थितः&#x9;006a&lt;br&gt;&#xA;सखेति हसतेदं ते नर्मार्थं वै कृतं मया&#x9;006c&lt;br&gt;&#xA;क्षन्तुमर्हसि मे ब्रह्मञ्छापोऽयं विनिवर्त्यताम्&#x9;007a&lt;br&gt;&#xA;सोऽथ मामब्रवीद्दृष्ट्वा भृशमुद्विग्नचेतसम्&#x9;007c&lt;br&gt;&#xA;मुहुरुष्णं विनिःश्वस्य सुसम्भ्रान्तस्तपोधनः&#x9;008a&lt;br&gt;&#xA;नानृतं वै मया प्रोक्तं भवितेदं कथञ्चन&#x9;008c&lt;br&gt;&#xA;यत्तु वक्ष्यामि ते वाक्यं शृणु तन्मे धृतव्रत&#x9;009a&lt;br&gt;&#xA;श्रुत्वा च हृदि ते वाक्यमिदमस्तु तपोधन&#x9;009c&lt;br&gt;&#xA;उत्पत्स्यति रुरुर्नाम प्रमतेरात्मजः शुचिः&#x9;010a&lt;br&gt;&#xA;तं दृष्ट्वा शापमोक्षस्ते भविता नचिरादिव&#x9;010c&lt;br&gt;&#xA;स त्वं रुरुरिति ख्यातः प्रमतेरात्मजः शुचिः&#x9;011a&lt;br&gt;&#xA;स्वरूपं प्रतिलभ्याहमद्य वक्ष्यामि ते हितम्&#x9;011c&lt;br&gt;&#xA;अहिंसा परमो धर्मः सर्वप्राणभृतां स्मृतः&#x9;012a&lt;br&gt;&#xA;तस्मात्प्राणभृतः सर्वान्न हिंस्याद्ब्राह्मणः क्वचित्&#x9;012c&lt;br&gt;&#xA;ब्राह्मणः सौम्य एवेह जायतेति परा श्रुतिः&#x9;013a&lt;br&gt;&#xA;वेदवेदाङ्गवित्तात सर्वभूताभयप्रदः&#x9;013c&lt;br&gt;&#xA;अहिंसा सत्यवचनं क्षमा चेति विनिश्चितम्&#x9;014a&lt;br&gt;&#xA;ब्राह्मणस्य परो धर्मो वेदानां धरणादपि&#x9;014c&lt;br&gt;&#xA;क्षत्रियस्य तु यो धर्मः स नेहेष्यति वै तव&#x9;015a&lt;br&gt;&#xA;दण्डधारणमुग्रत्वं प्रजानां परिपालनम्&#x9;015c&lt;br&gt;&#xA;तदिदं क्षत्रियस्यासीत्कर्म वै शृणु मे रुरो&#x9;016a&lt;br&gt;&#xA;जनमेजयस्य धर्मात्मन्सर्पाणां हिंसनं पुरा&#x9;016c&lt;br&gt;&#xA;परित्राणं च भीतानां सर्पाणां ब्राह्मणादपि&#x9;017a&lt;br&gt;&#xA;तपोवीर्यबलोपेताद्वेदवेदाङ्गपारगात्&#x9;017c&lt;br&gt;&#xA;आस्तीकाद्द्विजमुख्याद्वै सर्पसत्रे द्विजोत्तमस&#x9;017e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/012/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/012/</guid>
      <description>&lt;p&gt;रुरुरुवाच&#x9;001&lt;br&gt;&#xA;कथं हिंसितवान्सर्पान्क्षत्रियो जनमेजयः&#x9;001a&lt;br&gt;&#xA;सर्पा वा हिंसितास्तात किमर्थं द्विजसत्तम&#x9;001c&lt;br&gt;&#xA;किमर्थं मोक्षिताश्चैव पन्नगास्तेन शंस मे&#x9;002a&lt;br&gt;&#xA;आस्तीकेन तदाचक्ष्व श्रोतुमिच्छाम्यशेषतः&#x9;002c&lt;br&gt;&#xA;ऋषिरुवाच&#x9;003&lt;br&gt;&#xA;श्रोष्यसि त्वं रुरो सर्वमास्तीकचरितं महत्&#x9;003a&lt;br&gt;&#xA;ब्राह्मणानां कथयतामित्युक्त्वान्तरधीयत&#x9;003c&lt;br&gt;&#xA;सूत उवाच&#x9;004&lt;br&gt;&#xA;रुरुश्चापि वनं सर्वं पर्यधावत्समन्ततः&#x9;004a&lt;br&gt;&#xA;तमृषिं द्रष्टुमन्विच्छन्संश्रान्तो न्यपतद्भुवि&#x9;004c&lt;br&gt;&#xA;लब्धसञ्ज्ञो रुरुश्चायात्तच्चाचख्यौ पितुस्तदा&#x9;005a&lt;br&gt;&#xA;पिता चास्य तदाख्यानं पृष्टः सर्वं न्यवेदयत्&#x9;005c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/013/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/013/</guid>
      <description>&lt;p&gt;शौनक उवाच&#x9;13001&lt;br&gt;&#xA;किमर्थं राजशार्दूलः स राजा जनमेजयः&#x9;13001a&lt;br&gt;&#xA;सर्पसत्रेण सर्पाणां गतोऽन्तं तद्वदस्व मे&#x9;13001c&lt;br&gt;&#xA;आस्तीकश्च द्विजश्रेष्ठः किमर्थं जपतां वरः&#x9;13002a&lt;br&gt;&#xA;मोक्षयामास भुजगान्दीप्तात्तस्माद्धुताशनात्&#x9;13002c&lt;br&gt;&#xA;कस्य पुत्रः स राजासीत्सर्पसत्रं य आहरत्&#x9;13003a&lt;br&gt;&#xA;स च द्विजातिप्रवरः कस्य पुत्रो वदस्व मे&#x9;13003c&lt;br&gt;&#xA;सूत उवाच&#x9;13004&lt;br&gt;&#xA;महदाख्यानमास्तीकं यत्रैतत्प्रोच्यते द्विज&#x9;13004a&lt;br&gt;&#xA;13004c सर्वमेतदशेषेण शृणु मे वदतां वर&#xA;शौनक उवाच&#x9;13005&lt;br&gt;&#xA;13005a श्रोतुमिच्छाम्यशेषेण कथामेतां मनोरमाम्&#xA;13005c आस्तीकस्य पुराणस्य ब्राह्मणस्य यशस्विनः&#xA;सूत उवाच&#x9;13006&lt;br&gt;&#xA;13006a इतिहासमिमं वृद्धाः पुराणं परिचक्षते&#xA;13006c कृष्णद्वैपायनप्रोक्तं नैमिषारण्यवासिनः&#xA;13007a पूर्वं प्रचोदितः सूतः पिता मे लोमहर्षणः&#xA;13007c शिष्यो व्यासस्य मेधावी ब्राह्मणैरिदमुक्तवान्&#xA;13008a तस्मादहमुपश्रुत्य प्रवक्ष्यामि यथातथम्&#xA;13008c इदमास्तीकमाख्यानं तुभ्यं शौनक पृच्छते&#xA;13009a आस्तीकस्य पिता ह्यासीत्प्रजापतिसमः प्रभुः&#xA;13009c ब्रह्मचारी यताहारस्तपस्युग्रे रतः सदा&#xA;13010a जरत्कारुरिति ख्यात ऊर्ध्वरेता महानृषिः&#xA;13010c यायावराणां धर्मज्ञः प्रवरः संशितव्रतः&#xA;13011a अटमानः कदाचित्स स्वान्ददर्श पितामहान्&#xA;13011c लम्बमानान्महागर्ते पादैरूर्ध्वैरधोमुखान्&#xA;13012a तानब्रवीत्स दृष्ट्वैव जरत्कारुः पितामहान्&#xA;13012c के भवन्तोऽवलम्बन्ते गर्तेऽस्मिन्वा अधोमुखाः&#xA;13013a वीरणस्तम्बके लग्नाः सर्वतः परिभक्षिते&#xA;13013c मूषकेन निगूढेन गर्तेऽस्मिन्नित्यवासिना&#xA;पितर ऊचुः&#x9;13014&lt;br&gt;&#xA;13014a यायावरा नाम वयमृषयः संशितव्रताः&#xA;13014c सन्तानप्रक्षयाद्ब्रह्मन्नधो गच्छाम मेदिनीम्&#xA;13015a अस्माकं सन्ततिस्त्वेको जरत्कारुरिति श्रुतः&#xA;13015c मन्दभाग्योऽल्पभाग्यानां तप एव समास्थितः&#xA;13016a न स पुत्राञ्जनयितुं दारान्मूढश्चिकीर्षति&#xA;13016c तेन लम्बामहे गर्ते सन्तानप्रक्षयादिह&#xA;13017a अनाथास्तेन नाथेन यथा दुष्कृतिनस्तथा&#xA;13017c कस्त्वं बन्धुरिवास्माकमनुशोचसि सत्तम&#xA;13018a ज्ञातुमिच्छामहे ब्रह्मन्को भवानिह धिष्ठितः&#xA;13018c किमर्थं चैव नः शोच्याननुकम्पितुमर्हसि&#xA;जरत्कारुरुवाच&#x9;13019&lt;br&gt;&#xA;13019a मम पूर्वे भवन्तो वै पितरः सपितामहाः&#xA;13019c ब्रूत किं करवाण्यद्य जरत्कारुरहं स्वयम्&#xA;पितर ऊचुः&#x9;13020&lt;br&gt;&#xA;13020a यतस्व यत्नवांस्तात सन्तानाय कुलस्य नः&#xA;13020c आत्मनोऽर्थेऽस्मदर्थे च धर्म इत्येव चाभिभो&#xA;13021a न हि धर्मफलैस्तात न तपोभिः सुसञ्चितैः&#xA;13021c तां गतिं प्राप्नुवन्तीह पुत्रिणो यां व्रजन्ति ह&#xA;13022a तद्दारग्रहणे यत्नं सन्तत्यां च मनः कुरु&#xA;13022c पुत्रकास्मन्नियोगात्त्वमेतन्नः परमं हितम्&#xA;जरत्कारुरुवाच&#x9;13023&lt;br&gt;&#xA;13023a न दारान्वै करिष्यामि सदा मे भावितं मनः&#xA;13023c भवतां तु हितार्थाय करिष्ये दारसङ्ग्रहम्&#xA;13024a समयेन च कर्ताहमनेन विधिपूर्वकम्&#xA;13024c तथा यद्युपलप्स्यामि करिष्ये नान्यथा त्वहम्&#xA;13025a सनाम्नी या भवित्री मे दित्सिता चैव बन्धुभिः&#xA;13025c भैक्षवत्तामहं कन्यामुपयंस्ये विधानतः&#xA;13026a दरिद्राय हि मे भार्यां को दास्यति विशेषतः&#xA;13026c प्रतिग्रहीष्ये भिक्षां तु यदि कश्चित्प्रदास्यति&#xA;13027a एवं दारक्रियाहेतोः प्रयतिष्ये पितामहाः&#xA;13027c अनेन विधिना शश्वन्न करिष्येऽहमन्यथा&#xA;13028a तत्र चोत्पत्स्यते जन्तुर्भवतां तारणाय वै&#xA;13028c शाश्वतं स्थानमासाद्य मोदन्तां पितरो मम&#xA;सूत उवाच&#x9;13029&lt;br&gt;&#xA;13029a ततो निवेशाय तदा स विप्रः संशितव्रतः&#xA;13029c महीं चचार दारार्थी न च दारानविन्दत&#xA;13030a स कदाचिद्वनं गत्वा विप्रः पितृवचः स्मरन्&#xA;13030c चुक्रोश कन्याभिक्षार्थी तिस्रो वाचः शनैरिव&#xA;13031a तं वासुकिः प्रत्यगृह्णादुद्यम्य भगिनीं तदा&#xA;13031c न स तां प्रतिजग्राह न सनाम्नीति चिन्तयन्&#xA;13032a सनाम्नीमुद्यतां भार्यां गृह्णीयामिति तस्य हि&#xA;13032c मनो निविष्टमभवज्जरत्कारोर्महात्मनः&#xA;13033a तमुवाच महाप्राज्ञो जरत्कारुर्महातपाः&#xA;13033c किन्नाम्नी भगिनीयं ते ब्रूहि सत्यं भुजङ्गम&#xA;वासुकिरुवाच&#x9;13034&lt;br&gt;&#xA;13034a जरत्कारो जरत्कारुः स्वसेयमनुजा मम&#xA;13034c त्वदर्थं रक्षिता पूर्वं प्रतीच्छेमां द्विजोत्तम&#xA;सूत उवाच&#x9;13035&lt;br&gt;&#xA;13035a मात्रा हि भुजगाः शप्ताः पूर्वं ब्रह्मविदां वर&#xA;13035c जनमेजयस्य वो यज्ञे धक्ष्यत्यनिलसारथिः&#xA;13036a तस्य शापस्य शान्त्यर्थं प्रददौ पन्नगोत्तमः&#xA;13036c स्वसारमृषये तस्मै सुव्रताय तपस्विने&#xA;13037a स च तां प्रतिजग्राह विधिदृष्टेन कर्मणा&#xA;13037c आस्तीको नाम पुत्रश्च तस्यां जज्ञे महात्मनः&#xA;13038a तपस्वी च महात्मा च वेदवेदाङ्गपारगः&#xA;13038c समः सर्वस्य लोकस्य पितृमातृभयापहः&#xA;13039a अथ कालस्य महतः पाण्डवेयो नराधिपः&#xA;13039c आजहार महायज्ञं सर्पसत्रमिति श्रुतिः&#xA;13040a तस्मिन्प्रवृत्ते सत्रे तु सर्पाणामन्तकाय वै&#xA;13040c मोचयामास तं शापमास्तीकः सुमहायशाः&#xA;13041a नागांश्च मातुलांश्चैव तथा चान्यान्स बान्धवान्&#xA;13041c पितॄंश्च तारयामास सन्तत्या तपसा तथा&#xA;13041e व्रतैश्च विविधैर्ब्रह्मन्स्वाध्यायैश्चानृणोऽभवत्&#xA;13042a देवांश्च तर्पयामास यज्ञैर्विविधदक्षिणैः&#xA;13042c ऋषींश्च ब्रह्मचर्येण सन्तत्या च पितामहान्&#xA;13043a अपहृत्य गुरुं भारं पितॄणां संशितव्रतः&#xA;13043c जरत्कारुर्गतः स्वर्गं सहितः स्वैः पितामहैः&#xA;13044a आस्तीकं च सुतं प्राप्य धर्मं चानुत्तमं मुनिः&#xA;13044c जरत्कारुः सुमहता कालेन स्वर्गमीयिवान्&#xA;13045a एतदाख्यानमास्तीकं यथावत्कीर्तितं मया&#xA;13045c प्रब्रूहि भृगुशार्दूल किं भूयः कथ्यतामितिस&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/014/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/014/</guid>
      <description>&lt;p&gt;001    शौनक उवाच&#xA;सौते कथय तामेतां विस्तरेण कथां पुनः&#x9;001a&lt;br&gt;&#xA;आस्तीकस्य कवेः साधोः शुश्रूषा परमा हि नः&#x9;001c&lt;br&gt;&#xA;मधुरं कथ्यते सौम्य श्लक्ष्णाक्षरपदं त्वया&#x9;002a&lt;br&gt;&#xA;प्रीयामहे भृशं तात पितेवेदं प्रभाषसे&#x9;002c&lt;br&gt;&#xA;अस्मच्छुश्रूषणे नित्यं पिता हि निरतस्तव&#x9;003a&lt;br&gt;&#xA;आचष्टैतद्यथाख्यानं पिता ते त्वं तथा वद&#x9;003c&lt;br&gt;&#xA;सूत उवाच&#x9;004&lt;br&gt;&#xA;आयुष्यमिदमाख्यानमास्तीकं कथयामि ते&#x9;004a&lt;br&gt;&#xA;यथा श्रुतं कथयतः सकाशाद्वै पितुर्मया&#x9;004c&lt;br&gt;&#xA;पुरा देवयुगे ब्रह्मन्प्रजापतिसुते शुभे&#x9;005a&lt;br&gt;&#xA;आस्तां भगिन्यौ रूपेण समुपेतेऽद्भुतेऽनघे&#x9;005c&lt;br&gt;&#xA;ते भार्ये कश्यपस्यास्तां कद्रूश्च विनता च ह&#x9;006a&lt;br&gt;&#xA;प्रादात्ताभ्यां वरं प्रीतः प्रजापतिसमः पतिः&#x9;006c&lt;br&gt;&#xA;कश्यपो धर्मपत्नीभ्यां मुदा परमया युतः&#x9;006e&lt;br&gt;&#xA;वरातिसर्गं श्रुत्वैव कश्यपादुत्तमं च ते&#x9;007a&lt;br&gt;&#xA;हर्षादप्रतिमां प्रीतिं प्रापतुः स्म वरस्त्रियौ&#x9;007c&lt;br&gt;&#xA;वव्रे कद्रूः सुतान्नागान्सहस्रं तुल्यतेजसः&#x9;008a&lt;br&gt;&#xA;द्वौ पुत्रौ विनता वव्रे कद्रूपुत्राधिकौ बले&#x9;008c&lt;br&gt;&#xA;ओजसा तेजसा चैव विक्रमेणाधिकौ सुतौ&#x9;008e&lt;br&gt;&#xA;तस्यै भर्ता वरं प्रादादध्यर्धं पुत्रमीप्सितम्&#x9;009a&lt;br&gt;&#xA;एवमस्त्विति तं चाह कश्यपं विनता तदा&#x9;009c&lt;br&gt;&#xA;कृतकृत्या तु विनता लब्ध्वा वीर्याधिकौ सुतौ&#x9;010a&lt;br&gt;&#xA;कद्रूश्च लब्ध्वा पुत्राणां सहस्रं तुल्यतेजसाम्&#x9;010c&lt;br&gt;&#xA;धार्यौ प्रयत्नतो गर्भावित्युक्त्वा स महातपाः&#x9;011a&lt;br&gt;&#xA;ते भार्ये वरसंहृष्टे कश्यपो वनमाविशत्&#x9;011c&lt;br&gt;&#xA;कालेन महता कद्रूरण्डानां दशतीर्दश&#x9;012a&lt;br&gt;&#xA;जनयामास विप्रेन्द्र द्वे अण्डे विनता तदा&#x9;012c&lt;br&gt;&#xA;तयोरण्डानि निदधुः प्रहृष्टाः परिचारिकाः&#x9;013a&lt;br&gt;&#xA;सोपस्वेदेषु भाण्डेषु पञ्च वर्षशतानि च&#x9;013c&lt;br&gt;&#xA;ततः पञ्चशते काले कद्रूपुत्रा विनिःसृताः&#x9;014a&lt;br&gt;&#xA;अण्डाभ्यां विनतायास्तु मिथुनं न व्यदृश्यत&#x9;014c&lt;br&gt;&#xA;ततः पुत्रार्थिणी देवी व्रीडिता सा तपस्विनी&#x9;015a&lt;br&gt;&#xA;अण्डं बिभेद विनता तत्र पुत्रमदृक्षत&#x9;015c&lt;br&gt;&#xA;पूर्वार्धकायसम्पन्नमितरेणाप्रकाशता&#x9;016a&lt;br&gt;&#xA;स पुत्रो रोषसम्पन्नः शशापैनामिति श्रुतिः&#x9;016c&lt;br&gt;&#xA;योऽहमेवं कृतो मातस्त्वया लोभपरीतया&#x9;017a&lt;br&gt;&#xA;शरीरेणासमग्रोऽद्य तस्माद्दासी भविष्यसि&#x9;017c&lt;br&gt;&#xA;पञ्च वर्षशतान्यस्या यया विस्पर्धसे सह&#x9;018a&lt;br&gt;&#xA;एष च त्वां सुतो मातर्दास्यत्वान्मोक्षयिष्यति&#x9;018c&lt;br&gt;&#xA;यद्येनमपि मातस्त्वं मामिवाण्डविभेदनात्&#x9;019a&lt;br&gt;&#xA;न करिष्यस्यदेहं वा व्यङ्गं वापि तपस्विनम्&#x9;019c&lt;br&gt;&#xA;प्रतिपालयितव्यस्ते जन्मकालोऽस्य धीरया&#x9;020a&lt;br&gt;&#xA;विशिष्टबलमीप्सन्त्या पञ्चवर्षशतात्परः&#x9;020c&lt;br&gt;&#xA;एवं शप्त्वा ततः पुत्रो विनतामन्तरिक्षगः&#x9;021a&lt;br&gt;&#xA;अरुणो दृश्यते ब्रह्मन्प्रभातसमये सदा&#x9;021c&lt;br&gt;&#xA;गरुडोऽपि यथाकालं जज्ञे पन्नगसूदनः&#x9;022a&lt;br&gt;&#xA;स जातमात्रो विनतां परित्यज्य खमाविशत्&#x9;022c&lt;br&gt;&#xA;आदास्यन्नात्मनो भोज्यमन्नं विहितमस्य यत्&#x9;023a&lt;br&gt;&#xA;विधात्रा भृगुशार्दूल क्षुधितस्य बुभुक्षतः&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/015/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/015/</guid>
      <description>&lt;p&gt;सूत उवाच&#x9;001&lt;br&gt;&#xA;एतस्मिन्नेव काले तु भगिन्यौ ते तपोधन&#x9;001a&lt;br&gt;&#xA;अपश्यतां समायान्तमुच्चैःश्रवसमन्तिकात्&#x9;001c&lt;br&gt;&#xA;यं तं देवगणाः सर्वे हृष्टरूपा अपूजयन्&#x9;002a&lt;br&gt;&#xA;मथ्यमानेऽमृते जातमश्वरत्नमनुत्तमम्&#x9;002c&lt;br&gt;&#xA;महौघबलमश्वानामुत्तमं जवतां वरम्&#x9;003a&lt;br&gt;&#xA;श्रीमन्तमजरं दिव्यं सर्वलक्षणलक्षितम्&#x9;003c&lt;br&gt;&#xA;शौनक उवाच&#x9;004&lt;br&gt;&#xA;कथं तदमृतं देवैर्मथितं क्व च शंस मे&#x9;004a&lt;br&gt;&#xA;यत्र जज्ञे महावीर्यः सोऽश्वराजो महाद्युतिः&#x9;004c&lt;br&gt;&#xA;सूत उवाच&#x9;005&lt;br&gt;&#xA;ज्वलन्तमचलं मेरुं तेजोराशिमनुत्तमम्&#x9;005a&lt;br&gt;&#xA;आक्षिपन्तं प्रभां भानोः स्वशृङ्गैः काञ्चनोज्ज्वलैः&#x9;005c&lt;br&gt;&#xA;काञ्चनाभरणं चित्रं देवगन्धर्वसेवितम्&#x9;006a&lt;br&gt;&#xA;अप्रमेयमनाधृष्यमधर्मबहुलैर्जनैः&#x9;006c&lt;br&gt;&#xA;व्यालैराचरितं घोरैर्दिव्यौषधिविदीपितम्&#x9;007a&lt;br&gt;&#xA;नाकमावृत्य तिष्ठन्तमुच्छ्रयेण महागिरिम्&#x9;007c&lt;br&gt;&#xA;अगम्यं मनसाप्यन्यैर्नदीवृक्षसमन्वितम्&#x9;008a&lt;br&gt;&#xA;नानापतगसङ्घैश्च नादितं सुमनोहरैः&#x9;008c&lt;br&gt;&#xA;तस्य पृष्ठमुपारुह्य बहुरत्नाचितं शुभम्&#x9;009a&lt;br&gt;&#xA;अनन्तकल्पमुद्विद्धं सुराः सर्वे महौजसः&#x9;009c&lt;br&gt;&#xA;ते मन्त्रयितुमारब्धास्तत्रासीना दिवौकसः&#x9;010a&lt;br&gt;&#xA;अमृतार्थे समागम्य तपोनियमसंस्थिताः&#x9;010c&lt;br&gt;&#xA;तत्र नारायणो देवो ब्रह्माणमिदमब्रवीत्&#x9;011a&lt;br&gt;&#xA;चिन्तयत्सु सुरेष्वेवं मन्त्रयत्सु च सर्वशः&#x9;011c&lt;br&gt;&#xA;देवैरसुरसङ्घैश्च मथ्यतां कलशोदधिः&#x9;012a&lt;br&gt;&#xA;भविष्यत्यमृतं तत्र मथ्यमाने महोदधौ&#x9;012c&lt;br&gt;&#xA;सर्वौषधीः समावाप्य सर्वरत्नानि चैव हि&#x9;013a&lt;br&gt;&#xA;मन्थध्वमुदधिं देवा वेत्स्यध्वममृतं ततः&#x9;013c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/016/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/016/</guid>
      <description>&lt;p&gt;सूत उवाच&#x9;001&lt;br&gt;&#xA;ततोऽभ्रशिखराकारैर्गिरिशृङ्गैरलङ्कृतम्&#x9;001a&lt;br&gt;&#xA;मन्दरं पर्वतवरं लताजालसमावृतम्&#x9;001c&lt;br&gt;&#xA;नानाविहगसङ्घुष्टं नानादंष्ट्रिसमाकुलम्&#x9;002a&lt;br&gt;&#xA;किन्नरैरप्सरोभिश्च देवैरपि च सेवितम्&#x9;002c&lt;br&gt;&#xA;एकादश सहस्राणि योजनानां समुच्छ्रितम्&#x9;003a&lt;br&gt;&#xA;अधो भूमेः सहस्रेषु तावत्स्वेव प्रतिष्ठितम्&#x9;003c&lt;br&gt;&#xA;तमुद्धर्तुं न शक्ता वै सर्वे देवगणास्तदा&#x9;004a&lt;br&gt;&#xA;विष्णुमासीनमभ्येत्य ब्रह्माणं चेदमब्रुवन्&#x9;004c&lt;br&gt;&#xA;भवन्तावत्र कुरुतां बुद्धिं नैःश्रेयसीं पराम्&#x9;005a&lt;br&gt;&#xA;मन्दरोद्धरणे यत्नः क्रियतां च हिताय नः&#x9;005c&lt;br&gt;&#xA;तथेति चाब्रवीद्विष्णुर्ब्रह्मणा सह भार्गव&#x9;006a&lt;br&gt;&#xA;ततोऽनन्तः समुत्थाय ब्रह्मणा परिचोदितः&#x9;006c&lt;br&gt;&#xA;नारायणेन चाप्युक्तस्तस्मिन्कर्मणि वीर्यवान्&#x9;006e&lt;br&gt;&#xA;अथ पर्वतराजानं तमनन्तो महाबलः&#x9;007a&lt;br&gt;&#xA;उज्जहार बलाद्ब्रह्मन्सवनं सवनौकसम्&#x9;007c&lt;br&gt;&#xA;ततस्तेन सुराः सार्धं समुद्रमुपतस्थिरे&#x9;008a&lt;br&gt;&#xA;तमूचुरमृतार्थाय निर्मथिष्यामहे जलम्&#x9;008c&lt;br&gt;&#xA;अपाम्पतिरथोवाच ममाप्यंशो भवेत्ततः&#x9;009a&lt;br&gt;&#xA;सोढास्मि विपुलं मर्दं मन्दरभ्रमणादिति&#x9;009c&lt;br&gt;&#xA;ऊचुश्च कूर्मराजानमकूपारं सुरासुराः&#x9;010a&lt;br&gt;&#xA;गिरेरधिष्ठानमस्य भवान्भवितुमर्हति&#x9;010c&lt;br&gt;&#xA;कूर्मेण तु तथेत्युक्त्वा पृष्ठमस्य समर्पितम्&#x9;011a&lt;br&gt;&#xA;तस्य शैलस्य चाग्रं वै यन्त्रेणेन्द्रोऽभ्यपीडयत्&#x9;011c&lt;br&gt;&#xA;मन्थानं मन्दरं कृत्वा तथा नेत्रं च वासुकिम्&#x9;012a&lt;br&gt;&#xA;देवा मथितुमारब्धाः समुद्रं निधिमम्भसाम्&#x9;012c&lt;br&gt;&#xA;अमृतार्थिनस्ततो ब्रह्मन्सहिता दैत्यदानवाः&#x9;012e&lt;br&gt;&#xA;एकमन्तमुपाश्लिष्टा नागराज्ञो महासुराः&#x9;013a&lt;br&gt;&#xA;विबुधाः सहिताः सर्वे यतः पुच्छं ततः स्थिताः&#x9;013c&lt;br&gt;&#xA;अनन्तो भगवान्देवो यतो नारायणस्ततः&#x9;014a&lt;br&gt;&#xA;शिर उद्यम्य नागस्य पुनः पुनरवाक्षिपत्&#x9;014c&lt;br&gt;&#xA;वासुकेरथ नागस्य सहसाक्षिप्यतः सुरैः&#x9;015a&lt;br&gt;&#xA;सधूमाः सार्चिषो वाता निष्पेतुरसकृन्मुखात्&#x9;015c&lt;br&gt;&#xA;ते धूमसङ्घाः सम्भूता मेघसङ्घाः सविद्युतः&#x9;016a&lt;br&gt;&#xA;अभ्यवर्षन्सुरगणाञ्छ्रमसन्तापकर्शितान्&#x9;016c&lt;br&gt;&#xA;तस्माच्च गिरिकूटाग्रात्प्रच्युताः पुष्पवृष्टयः&#x9;017a&lt;br&gt;&#xA;सुरासुरगणान्माल्यैः सर्वतः समवाकिरन्&#x9;017c&lt;br&gt;&#xA;बभूवात्र महाघोषो महामेघरवोपमः&#x9;018a&lt;br&gt;&#xA;उदधेर्मथ्यमानस्य मन्दरेण सुरासुरैः&#x9;018c&lt;br&gt;&#xA;तत्र नानाजलचरा विनिष्पिष्टा महाद्रिणा&#x9;019a&lt;br&gt;&#xA;विलयं समुपाजग्मुः शतशो लवणाम्भसि&#x9;019c&lt;br&gt;&#xA;वारुणानि च भूतानि विविधानि महीधरः&#x9;020a&lt;br&gt;&#xA;पातालतलवासीनि विलयं समुपानयत्&#x9;020c&lt;br&gt;&#xA;तस्मिंश्च भ्राम्यमाणेऽद्रौ सङ्घृष्यन्तः परस्परम्&#x9;021a&lt;br&gt;&#xA;न्यपतन्पतगोपेताः पर्वताग्रान्महाद्रुमाः&#x9;021c&lt;br&gt;&#xA;तेषां सङ्घर्षजश्चाग्निरर्चिर्भिः प्रज्वलन्मुहुः&#x9;022a&lt;br&gt;&#xA;विद्युद्भिरिव नीलाभ्रमावृणोन्मन्दरं गिरिम्&#x9;022c&lt;br&gt;&#xA;ददाह कुञ्जरांश्चैव सिंहांश्चैव विनिःसृतान्&#x9;023a&lt;br&gt;&#xA;विगतासूनि सर्वाणि सत्त्वानि विविधानि च&#x9;023c&lt;br&gt;&#xA;तमग्निममरश्रेष्ठः प्रदहन्तं ततस्ततः&#x9;024a&lt;br&gt;&#xA;वारिणा मेघजेनेन्द्रः शमयामास सर्वतः&#x9;024c&lt;br&gt;&#xA;ततो नानाविधास्तत्र सुस्रुवुः सागराम्भसि&#x9;025a&lt;br&gt;&#xA;महाद्रुमाणां निर्यासा बहवश्चौषधीरसाः&#x9;025c&lt;br&gt;&#xA;तेषाममृतवीर्याणां रसानां पयसैव च&#x9;026a&lt;br&gt;&#xA;अमरत्वं सुरा जग्मुः काञ्चनस्य च निःस्रवात्&#x9;026c&lt;br&gt;&#xA;अथ तस्य समुद्रस्य तज्जातमुदकं पयः&#x9;027a&lt;br&gt;&#xA;रसोत्तमैर्विमिश्रं च ततः क्षीरादभूद्घृतम्&#x9;027c&lt;br&gt;&#xA;ततो ब्रह्माणमासीनं देवा वरदमब्रुवन्&#x9;028a&lt;br&gt;&#xA;श्रान्ताः स्म सुभृशं ब्रह्मन्नोद्भवत्यमृतं च तत्&#x9;028c&lt;br&gt;&#xA;ऋते नारायणं देवं दैत्या नागोत्तमास्तथा&#x9;029a&lt;br&gt;&#xA;चिरारब्धमिदं चापि सागरस्यापि मन्थनम्&#x9;029c&lt;br&gt;&#xA;ततो नारायणं देवं ब्रह्मा वचनमब्रवीत्&#x9;030a&lt;br&gt;&#xA;विधत्स्वैषां बलं विष्णो भवानत्र परायणम्&#x9;030c&lt;br&gt;&#xA;विष्णुरुवाच&#x9;031&lt;br&gt;&#xA;बलं ददामि सर्वेषां कर्मैतद्ये समास्थिताः&#x9;031a&lt;br&gt;&#xA;क्षोभ्यतां कलशः सर्वैर्मन्दरः परिवर्त्यताम्&#x9;031c&lt;br&gt;&#xA;सूत उवाच&#x9;032&lt;br&gt;&#xA;नारायणवचः श्रुत्वा बलिनस्ते महोदधेः&#x9;032a&lt;br&gt;&#xA;तत्पयः सहिता भूयश्चक्रिरे भृशमाकुलम्&#x9;032c&lt;br&gt;&#xA;ततः शतसहस्रांशुः समान इव सागरात्&#x9;033a&lt;br&gt;&#xA;प्रसन्नभाः समुत्पन्नः सोमः शीतांशुरुज्ज्वलः&#x9;033c&lt;br&gt;&#xA;श्रीरनन्तरमुत्पन्ना घृतात्पाण्डुरवासिनी&#x9;034a&lt;br&gt;&#xA;सुरा देवी समुत्पन्ना तुरगः पाण्डुरस्तथा&#x9;034c&lt;br&gt;&#xA;कौस्तुभश्च मणिर्दिव्य उत्पन्नोऽमृतसम्भवः&#x9;035a&lt;br&gt;&#xA;मरीचिविकचः श्रीमान्नारायणउरोगतः&#x9;035c&lt;br&gt;&#xA;श्रीः सुरा चैव सोमश्च तुरगश्च मनोजवः&#x9;036a&lt;br&gt;&#xA;यतो देवास्ततो जग्मुरादित्यपथमाश्रिताः&#x9;036c&lt;br&gt;&#xA;धन्वन्तरिस्ततो देवो वपुष्मानुदतिष्ठत&#x9;037a&lt;br&gt;&#xA;श्वेतं कमण्डलुं बिभ्रदमृतं यत्र तिष्ठति&#x9;037c&lt;br&gt;&#xA;एतदत्यद्भुतं दृष्ट्वा दानवानां समुत्थितः&#x9;038a&lt;br&gt;&#xA;अमृतार्थे महान्नादो ममेदमिति जल्पताम्&#x9;038c&lt;br&gt;&#xA;ततो नारायणो मायामास्थितो मोहिनीं प्रभुः&#x9;039a&lt;br&gt;&#xA;स्त्रीरूपमद्भुतं कृत्वा दानवानभिसंश्रितः&#x9;039c&lt;br&gt;&#xA;ततस्तदमृतं तस्यै ददुस्ते मूढचेतसः&#x9;040a&lt;br&gt;&#xA;स्त्रियै दानवदैतेयाः सर्वे तद्गतमानसाः&#x9;040c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/017/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/017/</guid>
      <description>&lt;p&gt;सूत उवाच&#x9;001&lt;br&gt;&#xA;अथावरणमुख्यानि नानाप्रहरणानि च&#x9;001a&lt;br&gt;&#xA;प्रगृह्याभ्यद्रवन्देवान्सहिता दैत्यदानवाः&#x9;001c&lt;br&gt;&#xA;ततस्तदमृतं देवो विष्णुरादाय वीर्यवान्&#x9;002a&lt;br&gt;&#xA;जहार दानवेन्द्रेभ्यो नरेण सहितः प्रभुः&#x9;002c&lt;br&gt;&#xA;ततो देवगणाः सर्वे पपुस्तदमृतं तदा&#x9;003a&lt;br&gt;&#xA;विष्णोः सकाशात्सम्प्राप्य सम्भ्रमे तुमुले सति&#x9;003c&lt;br&gt;&#xA;ततः पिबत्सु तत्कालं देवेष्वमृतमीप्सितम्&#x9;004a&lt;br&gt;&#xA;राहुर्विबुधरूपेण दानवः प्रापिबत्तदा&#x9;004c&lt;br&gt;&#xA;तस्य कण्ठमनुप्राप्ते दानवस्यामृते तदा&#x9;005a&lt;br&gt;&#xA;आख्यातं चन्द्रसूर्याभ्यां सुराणां हितकाम्यया&#x9;005c&lt;br&gt;&#xA;ततो भगवता तस्य शिरश्छिन्नमलङ्कृतम्&#x9;006a&lt;br&gt;&#xA;चक्रायुधेन चक्रेण पिबतोऽमृतमोजसा&#x9;006c&lt;br&gt;&#xA;तच्छैलशृङ्गप्रतिमं दानवस्य शिरो महत्&#x9;007a&lt;br&gt;&#xA;चक्रेणोत्कृत्तमपतच्चालयद्वसुधातलम्&#x9;007c&lt;br&gt;&#xA;ततो वैरविनिर्बन्धः कृतो राहुमुखेन वै&#x9;008a&lt;br&gt;&#xA;शाश्वतश्चन्द्रसूर्याभ्यां ग्रसत्यद्यापि चैव तौ&#x9;008c&lt;br&gt;&#xA;विहाय भगवांश्चापि स्त्रीरूपमतुलं हरिः&#x9;009a&lt;br&gt;&#xA;नानाप्रहरणैर्भीमैर्दानवान्समकम्पयत्&#x9;009c&lt;br&gt;&#xA;ततः प्रवृत्तः सङ्ग्रामः समीपे लवणाम्भसः&#x9;010a&lt;br&gt;&#xA;सुराणामसुराणां च सर्वघोरतरो महान्&#x9;010c&lt;br&gt;&#xA;प्रासाः सुविपुलास्तीक्ष्णा न्यपतन्त सहस्रशः&#x9;011a&lt;br&gt;&#xA;तोमराश्च सुतीक्ष्णाग्राः शस्त्राणि विविधानि च&#x9;011c&lt;br&gt;&#xA;ततोऽसुराश्चक्रभिन्ना वमन्तो रुधिरं बहु&#x9;012a&lt;br&gt;&#xA;असिशक्तिगदारुग्णा निपेतुर्धरणीतले&#x9;012c&lt;br&gt;&#xA;छिन्नानि पट्टिशैश्चापि शिरांसि युधि दारुणे&#x9;013a&lt;br&gt;&#xA;तप्तकाञ्चनजालानि निपेतुरनिशं तदा&#x9;013c&lt;br&gt;&#xA;रुधिरेणावलिप्ताङ्गा निहताश्च महासुराः&#x9;014a&lt;br&gt;&#xA;अद्रीणामिव कूटानि धातुरक्तानि शेरते&#x9;014c&lt;br&gt;&#xA;हाहाकारः समभवत्तत्र तत्र सहस्रशः&#x9;015a&lt;br&gt;&#xA;अन्योन्यं छिन्दतां शस्त्रैरादित्ये लोहितायति&#x9;015c&lt;br&gt;&#xA;परिघैश्चायसैः पीतैः सन्निकर्षे च मुष्टिभिः&#x9;016a&lt;br&gt;&#xA;निघ्नतां समरेऽन्योन्यं शब्दो दिवमिवास्पृशत्&#x9;016c&lt;br&gt;&#xA;छिन्धि भिन्धि प्रधावध्वं पातयाभिसरेति च&#x9;017a&lt;br&gt;&#xA;व्यश्रूयन्त महाघोराः शब्दास्तत्र समन्ततः&#x9;017c&lt;br&gt;&#xA;एवं सुतुमुले युद्धे वर्तमाने भयावहे&#x9;018a&lt;br&gt;&#xA;नरनारायणौ देवौ समाजग्मतुराहवम्&#x9;018c&lt;br&gt;&#xA;तत्र दिव्यं धनुर्दृष्ट्वा नरस्य भगवानपि&#x9;019a&lt;br&gt;&#xA;चिन्तयामास वै चक्रं विष्णुर्दानवसूदनम्&#x9;019c&lt;br&gt;&#xA;ततोऽम्बराच्चिन्तितमात्रमागतं; महाप्रभं चक्रममित्रतापनम्&#x9;020a&lt;br&gt;&#xA;विभावसोस्तुल्यमकुण्ठमण्डलं; सुदर्शनं भीममजय्यमुत्तमम्&#x9;020c&lt;br&gt;&#xA;तदागतं ज्वलितहुताशनप्रभं; भयङ्करं करिकरबाहुरच्युतः&#x9;021a&lt;br&gt;&#xA;मुमोच वै चपलमुदग्रवेगवन्महाप्रभं परनगरावदारणम्&#x9;021c&lt;br&gt;&#xA;तदन्तकज्वलनसमानवर्चसं; पुनः पुनर्न्यपतत वेगवत्तदा&#x9;022a&lt;br&gt;&#xA;विदारयद्दितिदनुजान्सहस्रशः; करेरितं पुरुषवरेण संयुगे&#x9;022c&lt;br&gt;&#xA;दहत्क्वचिज्ज्वलन इवावलेलिहत्प्रसह्य तानसुरगणान्न्यकृन्तत&#x9;023a&lt;br&gt;&#xA;प्रवेरितं वियति मुहुः क्षितौ तदा; पपौ रणे रुधिरमथो पिशाचवत्&#x9;023c&lt;br&gt;&#xA;अथासुरा गिरिभिरदीनचेतसो; मुहुर्मुहुः सुरगणमर्दयंस्तदा&#x9;024a&lt;br&gt;&#xA;महाबला विगलितमेघवर्चसः; सहस्रशो गगनमभिप्रपद्य ह&#x9;024c&lt;br&gt;&#xA;अथाम्बराद्भयजननाः प्रपेदिरे; सपादपा बहुविधमेघरूपिणः&#x9;025a&lt;br&gt;&#xA;महाद्रयः प्रविगलिताग्रसानवः; परस्परं द्रुतमभिहत्य सस्वनाः&#x9;025c&lt;br&gt;&#xA;ततो मही प्रविचलिता सकानना; महाद्रिपाताभिहता समन्ततः&#x9;026a&lt;br&gt;&#xA;परस्परं भृशमभिगर्जतां मुहू; रणाजिरे भृशमभिसम्प्रवर्तिते&#x9;026c&lt;br&gt;&#xA;नरस्ततो वरकनकाग्रभूषणैर्महेषुभिर्गगनपथं समावृणोत्&#x9;027a&lt;br&gt;&#xA;विदारयन्गिरिशिखराणि पत्रिभिर्महाभयेऽसुरगणविग्रहे तदा&#x9;027c&lt;br&gt;&#xA;ततो महीं लवणजलं च सागरं; महासुराः प्रविविशुरर्दिताः सुरैः&#x9;028a&lt;br&gt;&#xA;वियद्गतं ज्वलितहुताशनप्रभं; सुदर्शनं परिकुपितं निशाम्य च&#x9;028c&lt;br&gt;&#xA;ततः सुरैर्विजयमवाप्य मन्दरः; स्वमेव देशं गमितः सुपूजितः&#x9;029a&lt;br&gt;&#xA;विनाद्य खं दिवमपि चैव सर्वशस्ततो गताः सलिलधरा यथागतम्&#x9;029c&lt;br&gt;&#xA;ततोऽमृतं सुनिहितमेव चक्रिरे; सुराः परां मुदमभिगम्य पुष्कलाम्&#x9;030a&lt;br&gt;&#xA;ददौ च तं निधिममृतस्य रक्षितुं; किरीटिने बलभिदथामरैः सह&#x9;030c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/018/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/018/</guid>
      <description>&lt;p&gt;सूत उवाच&#x9;001&lt;br&gt;&#xA;एतत्ते सर्वमाख्यातममृतं मथितं यथा&#x9;001a&lt;br&gt;&#xA;यत्र सोऽश्वः समुत्पन्नः श्रीमानतुलविक्रमः&#x9;001c&lt;br&gt;&#xA;यं निशाम्य तदा कद्रूर्विनतामिदमब्रवीत्&#x9;002a&lt;br&gt;&#xA;उच्चैःश्रवा नु किंवर्णो भद्रे जानीहि माचिरम्&#x9;002c&lt;br&gt;&#xA;विनतोवाच&#x9;003&lt;br&gt;&#xA;श्वेत एवाश्वराजोऽयं किं वा त्वं मन्यसे शुभे&#x9;003a&lt;br&gt;&#xA;ब्रूहि वर्णं त्वमप्यस्य ततोऽत्र विपणावहे&#x9;003c&lt;br&gt;&#xA;कद्रूरुवाच&#x9;004&lt;br&gt;&#xA;कृष्णवालमहं मन्ये हयमेनं शुचिस्मिते&#x9;004a&lt;br&gt;&#xA;एहि सार्धं मया दीव्य दासीभावाय भामिनि&#x9;004c&lt;br&gt;&#xA;सूत उवाच&#x9;005&lt;br&gt;&#xA;एवं ते समयं कृत्वा दासीभावाय वै मिथः&#x9;005a&lt;br&gt;&#xA;जग्मतुः स्वगृहानेव श्वो द्रक्ष्याव इति स्म ह&#x9;005c&lt;br&gt;&#xA;ततः पुत्रसहस्रं तु कद्रूर्जिह्मं चिकीर्षती&#x9;006a&lt;br&gt;&#xA;आज्ञापयामास तदा वाला भूत्वाञ्जनप्रभाः&#x9;006c&lt;br&gt;&#xA;आविशध्वं हयं क्षिप्रं दासी न स्यामहं यथा&#x9;007a&lt;br&gt;&#xA;तद्वाक्यं नान्वपद्यन्त ताञ्शशाप भुजङ्गमान्&#x9;007c&lt;br&gt;&#xA;सर्पसत्रे वर्तमाने पावको वः प्रधक्ष्यति&#x9;008a&lt;br&gt;&#xA;जनमेजयस्य राजर्षेः पाण्डवेयस्य धीमतः&#x9;008c&lt;br&gt;&#xA;शापमेनं तु शुश्राव स्वयमेव पितामहः&#x9;009a&lt;br&gt;&#xA;अतिक्रूरं समुद्दिष्टं कद्र्वा दैवादतीव हि&#x9;009c&lt;br&gt;&#xA;सार्धं देवगणैः सर्वैर्वाचं तामन्वमोदत&#x9;010a&lt;br&gt;&#xA;बहुत्वं प्रेक्ष्य सर्पाणां प्रजानां हितकाम्यया&#x9;010c&lt;br&gt;&#xA;तिग्मवीर्यविषा ह्येते दन्दशूका महाबलाः&#x9;011a&lt;br&gt;&#xA;तेषां तीक्ष्णविषत्वाद्धि प्रजानां च हिताय वै&#x9;011c&lt;br&gt;&#xA;प्रादाद्विषहणीं विद्यां काश्यपाय महात्मने&#x9;011e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/019/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/019/</guid>
      <description>&lt;p&gt;सूत उवाच&#x9;001&lt;br&gt;&#xA;ततो रजन्यां व्युष्टायां प्रभात उदिते रवौ&#x9;001a&lt;br&gt;&#xA;कद्रूश्च विनता चैव भगिन्यौ ते तपोधन&#x9;001c&lt;br&gt;&#xA;अमर्षिते सुसंरब्धे दास्ये कृतपणे तदा&#x9;002a&lt;br&gt;&#xA;जग्मतुस्तुरगं द्रष्टुमुच्छैःश्रवसमन्तिकात्&#x9;002c&lt;br&gt;&#xA;ददृशाते तदा तत्र समुद्रं निधिमम्भसाम्&#x9;003a&lt;br&gt;&#xA;तिमिङ्गिलझषाकीर्णं मकरैरावृतं तथा&#x9;003c&lt;br&gt;&#xA;सत्त्वैश्च बहुसाहस्रैर्नानारूपैः समावृतम्&#x9;004a&lt;br&gt;&#xA;उग्रैर्नित्यमनाधृष्यं कूर्मग्राहसमाकुलम्&#x9;004c&lt;br&gt;&#xA;आकरं सर्वरत्नानामालयं वरुणस्य च&#x9;005a&lt;br&gt;&#xA;नागानामालयं रम्यमुत्तमं सरितां पतिम्&#x9;005c&lt;br&gt;&#xA;पातालज्वलनावासमसुराणां च बन्धनम्&#x9;006a&lt;br&gt;&#xA;भयङ्करं च सत्त्वानां पयसां निधिमर्णवम्&#x9;006c&lt;br&gt;&#xA;शुभं दिव्यममर्त्यानाममृतस्याकरं परम्&#x9;007a&lt;br&gt;&#xA;अप्रमेयमचिन्त्यं च सुपुण्यजलमद्भुतम्&#x9;007c&lt;br&gt;&#xA;घोरं जलचरारावरौद्रं भैरवनिस्वनम्&#x9;008a&lt;br&gt;&#xA;गम्भीरावर्तकलिलं सर्वभूतभयङ्करम्&#x9;008c&lt;br&gt;&#xA;वेलादोलानिलचलं क्षोभोद्वेगसमुत्थितम्&#x9;009a&lt;br&gt;&#xA;वीचीहस्तैः प्रचलितैर्नृत्यन्तमिव सर्वशः&#x9;009c&lt;br&gt;&#xA;चन्द्रवृद्धिक्षयवशादुद्वृत्तोर्मिदुरासदम्&#x9;010a&lt;br&gt;&#xA;पाञ्चजन्यस्य जननं रत्नाकरमनुत्तमम्&#x9;010c&lt;br&gt;&#xA;गां विन्दता भगवता गोविन्देनामितौजसा&#x9;011a&lt;br&gt;&#xA;वराहरूपिणा चान्तर्विक्षोभितजलाविलम्&#x9;011c&lt;br&gt;&#xA;ब्रह्मर्षिणा च तपता वर्षाणां शतमत्रिणा&#x9;012a&lt;br&gt;&#xA;अनासादितगाधं च पातालतलमव्ययम्&#x9;012c&lt;br&gt;&#xA;अध्यात्मयोगनिद्रां च पद्मनाभस्य सेवतः&#x9;013a&lt;br&gt;&#xA;युगादिकालशयनं विष्णोरमिततेजसः&#x9;013c&lt;br&gt;&#xA;वडवामुखदीप्ताग्नेस्तोयहव्यप्रदं शुभम्&#x9;014a&lt;br&gt;&#xA;अगाधपारं विस्तीर्णमप्रमेयं सरित्पतिम्&#x9;014c&lt;br&gt;&#xA;महानदीभिर्बह्वीभिः स्पर्धयेव सहस्रशः&#x9;015a&lt;br&gt;&#xA;अभिसार्यमाणमनिशं ददृशाते महार्णवम्&#x9;015c&lt;br&gt;&#xA;गम्भीरं तिमिमकरोग्रसङ्कुलं तं; गर्जन्तं जलचररावरौद्रनादैः&#x9;016a&lt;br&gt;&#xA;विस्तीर्णं ददृशतुरम्बरप्रकाशं; तेऽगाधं निधिमुरुमम्भसामनन्तम्&#x9;016c&lt;br&gt;&#xA;इत्येवं झषमकरोर्मिसङ्कुलं तं; गम्भीरं विकसितमम्बरप्रकाशम्&#x9;017a&lt;br&gt;&#xA;पातालज्वलनशिखाविदीपितं तं; पश्यन्त्यौ द्रुतमभिपेततुस्तदानीम्&#x9;017c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/020/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/020/</guid>
      <description>&lt;p&gt;001  सूत उवाच&#xA;तं समुद्रमतिक्रम्य कद्रूर्विनतया सह&#x9;001a&lt;br&gt;&#xA;न्यपतत्तुरगाभ्याशे नचिरादिव शीघ्रगा&#x9;001c&lt;br&gt;&#xA;निशाम्य च बहून्वालान्कृष्णान्पुच्छं समाश्रितान्&#x9;002a&lt;br&gt;&#xA;विनतां विषण्णवदनां कद्रूर्दास्ये न्ययोजयत्&#x9;002c&lt;br&gt;&#xA;ततः सा विनता तस्मिन्पणितेन पराजिता&#x9;003a&lt;br&gt;&#xA;अभवद्दुःखसन्तप्ता दासीभावं समास्थिता&#x9;003c&lt;br&gt;&#xA;एतस्मिन्नन्तरे चैव गरुडः काल आगते&#x9;004a&lt;br&gt;&#xA;विना मात्रा महातेजा विदार्याण्डमजायत&#x9;004c&lt;br&gt;&#xA;अग्निराशिरिवोद्भासन्समिद्धोऽतिभयङ्करः&#x9;005a&lt;br&gt;&#xA;प्रवृद्धः सहसा पक्षी महाकायो नभोगतः&#x9;005c&lt;br&gt;&#xA;तं दृष्ट्वा शरणं जग्मुः प्रजाः सर्वा विभावसुम्&#x9;006a&lt;br&gt;&#xA;प्रणिपत्याब्रुवंश्चैनमासीनं विश्वरूपिणम्&#x9;006c&lt;br&gt;&#xA;अग्ने मा त्वं प्रवर्धिष्ठाः कच्चिन्नो न दिधक्षसि&#x9;007a&lt;br&gt;&#xA;असौ हि राशिः सुमहान्समिद्धस्तव सर्पति&#x9;007c&lt;br&gt;&#xA;अग्निरुवाच&#x9;008&lt;br&gt;&#xA;नैतदेवं यथा यूयं मन्यध्वमसुरार्दनाः&#x9;008a&lt;br&gt;&#xA;गरुडो बलवानेष मम तुल्यः स्वतेजसा&#x9;008c&lt;br&gt;&#xA;सूत उवाच&#x9;009&lt;br&gt;&#xA;एवमुक्तास्ततो गत्वा गरुडं वाग्भिरस्तुवन्&#x9;009a&lt;br&gt;&#xA;अदूरादभ्युपेत्यैनं देवाः सर्षिगणास्तदा&#x9;009c&lt;br&gt;&#xA;त्वमृषिस्त्वं महाभागस्त्वं देवः पतगेश्वरः&#x9;010a&lt;br&gt;&#xA;त्वं प्रभुस्तपनप्रख्यस्त्वं नस्त्राणमनुत्तमम्&#x9;010c&lt;br&gt;&#xA;बलोर्मिमान्साधुरदीनसत्त्वः; समृद्धिमान्दुष्प्रसहस्त्वमेव&#x9;011a&lt;br&gt;&#xA;तपः श्रुतं सर्वमहीनकीर्ते; अनागतं चोपगतं च सर्वम्&#x9;011c&lt;br&gt;&#xA;त्वमुत्तमः सर्वमिदं चराचरं; गभस्तिभिर्भानुरिवावभाससे&#x9;012a&lt;br&gt;&#xA;समाक्षिपन्भानुमतः प्रभां मुहुस्त्वमन्तकः सर्वमिदं ध्रुवाध्रुवम्&#x9;012c&lt;br&gt;&#xA;दिवाकरः परिकुपितो यथा दहेत्प्रजास्तथा दहसि हुताशनप्रभ&#x9;013a&lt;br&gt;&#xA;भयङ्करः प्रलय इवाग्निरुत्थितो; विनाशयन्युगपरिवर्तनान्तकृत्&#x9;013c&lt;br&gt;&#xA;खगेश्वरं शरणमुपस्थिता वयं; महौजसं वितिमिरमभ्रगोचरम्&#x9;014a&lt;br&gt;&#xA;महाबलं गरुडमुपेत्य खेचरं; परावरं वरदमजय्यविक्रमम्&#x9;014c&lt;br&gt;&#xA;एवं स्तुतः सुपर्णस्तु देवैः सर्षिगणैस्तदा&#x9;015a&lt;br&gt;&#xA;तेजसः प्रतिसंहारमात्मनः स चकार ह&#x9;015c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/021/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/021/</guid>
      <description>&lt;p&gt;सूत उवाच&#x9;001&lt;br&gt;&#xA;ततः कामगमः पक्षी महावीर्यो महाबलः&#x9;001a&lt;br&gt;&#xA;मातुरन्तिकमागच्छत्परं तीरं महोदधेः&#x9;001c&lt;br&gt;&#xA;यत्र सा विनता तस्मिन्पणितेन पराजिता&#x9;002a&lt;br&gt;&#xA;अतीव दुःखसन्तप्ता दासीभावमुपागता&#x9;002c&lt;br&gt;&#xA;ततः कदाचिद्विनतां प्रवणां पुत्रसन्निधौ&#x9;003a&lt;br&gt;&#xA;काल आहूय वचनं कद्रूरिदमभाषत&#x9;003c&lt;br&gt;&#xA;नागानामालयं भद्रे सुरम्यं रमणीयकम्&#x9;004a&lt;br&gt;&#xA;समुद्रकुक्षावेकान्ते तत्र मां विनते वह&#x9;004c&lt;br&gt;&#xA;ततः सुपर्णमाता तामवहत्सर्पमातरम्&#x9;005a&lt;br&gt;&#xA;पन्नगान्गरुडश्चापि मातुर्वचनचोदितः&#x9;005c&lt;br&gt;&#xA;स सूर्यस्याभितो याति वैनतेयो विहङ्गमः&#x9;006a&lt;br&gt;&#xA;सूर्यरश्मिपरीताश्च मूर्च्छिताः पन्नगाभवन्&#x9;006c&lt;br&gt;&#xA;तदवस्थान्सुतान्दृष्ट्वा कद्रूः शक्रमथास्तुवत्&#x9;006e&lt;br&gt;&#xA;नमस्ते देवदेवेश नमस्ते बलसूदन&#x9;007a&lt;br&gt;&#xA;नमुचिघ्न नमस्तेऽस्तु सहस्राक्ष शचीपते&#x9;007c&lt;br&gt;&#xA;सर्पाणां सूर्यतप्तानां वारिणा त्वं प्लवो भव&#x9;008a&lt;br&gt;&#xA;त्वमेव परमं त्राणमस्माकममरोत्तम&#x9;008c&lt;br&gt;&#xA;ईशो ह्यसि पयः स्रष्टुं त्वमनल्पं पुरन्दर&#x9;009a&lt;br&gt;&#xA;त्वमेव मेघस्त्वं वायुस्त्वमग्निर्वैद्युतोऽम्बरे&#x9;009c&lt;br&gt;&#xA;त्वमभ्रघनविक्षेप्ता त्वामेवाहुः पुनर्घनम्&#x9;010a&lt;br&gt;&#xA;त्वं वज्रमतुलं घोरं घोषवांस्त्वं बलाहकः&#x9;010c&lt;br&gt;&#xA;स्रष्टा त्वमेव लोकानां संहर्ता चापराजितः&#x9;011a&lt;br&gt;&#xA;त्वं ज्योतिः सर्वभूतानां त्वमादित्यो विभावसुः&#x9;011c&lt;br&gt;&#xA;त्वं महद्भूतमाश्चर्यं त्वं राजा त्वं सुरोत्तमः&#x9;012a&lt;br&gt;&#xA;त्वं विष्णुस्त्वं सहस्राक्षस्त्वं देवस्त्वं परायणम्&#x9;012c&lt;br&gt;&#xA;त्वं सर्वममृतं देव त्वं सोमः परमार्चितः&#x9;013a&lt;br&gt;&#xA;त्वं मुहूर्तस्तिथिश्च त्वं लवस्त्वं वै पुनः क्षणः&#x9;013c&lt;br&gt;&#xA;शुक्लस्त्वं बहुलश्चैव कला काष्ठा त्रुटिस्तथा&#x9;014a&lt;br&gt;&#xA;संवत्सरर्तवो मासा रजन्यश्च दिनानि च&#x9;014c&lt;br&gt;&#xA;त्वमुत्तमा सगिरिवना वसुन्धरा; सभास्करं वितिमिरमम्बरं तथा&#x9;015a&lt;br&gt;&#xA;महोदधिः सतिमितिमिङ्गिलस्तथा; महोर्मिमान्बहुमकरो झषालयः&#x9;015c&lt;br&gt;&#xA;महद्यशस्त्वमिति सदाभिपूज्यसे; मनीषिभिर्मुदितमना महर्षिभिः&#x9;016a&lt;br&gt;&#xA;अभिष्टुतः पिबसि च सोममध्वरे; वषट्कृतान्यपि च हवींषि भूतये&#x9;016c&lt;br&gt;&#xA;त्वं विप्रैः सततमिहेज्यसे फलार्थं; वेदाङ्गेष्वतुलबलौघ गीयसे च&#x9;017a&lt;br&gt;&#xA;त्वद्धेतोर्यजनपरायणा द्विजेन्द्रा; वेदाङ्गान्यभिगमयन्ति सर्ववेदैः&#x9;017c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/022/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/022/</guid>
      <description>&lt;p&gt;सूत उवाच&#x9;001&lt;br&gt;&#xA;एवं स्तुतस्तदा कद्र्वा भगवान्हरिवाहनः&#x9;001a&lt;br&gt;&#xA;नीलजीमूतसङ्घातैर्व्योम सर्वं समावृणोत्&#x9;001c&lt;br&gt;&#xA;ते मेघा मुमुचुस्तोयं प्रभूतं विद्युदुज्ज्वलाः&#x9;002a&lt;br&gt;&#xA;परस्परमिवात्यर्थं गर्जन्तः सततं दिवि&#x9;002c&lt;br&gt;&#xA;सङ्घातितमिवाकाशं जलदैः सुमहाद्भुतैः&#x9;003a&lt;br&gt;&#xA;सृजद्भिरतुलं तोयमजस्रं सुमहारवैः&#x9;003c&lt;br&gt;&#xA;सम्प्रनृत्तमिवाकाशं धारोर्मिभिरनेकशः&#x9;004a&lt;br&gt;&#xA;मेघस्तनितनिर्घोषमम्बरं समपद्यत&#x9;004c&lt;br&gt;&#xA;नागानामुत्तमो हर्षस्तदा वर्षति वासवे&#x9;005a&lt;br&gt;&#xA;आपूर्यत मही चापि सलिलेन समन्ततः&#x9;005c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/023/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/023/</guid>
      <description>&lt;p&gt;सूत उवाच&#x9;BR001&lt;br&gt;&#xA;BR001a  सुपर्णेनोह्यमानास्ते जग्मुस्तं देशमाशु वै&#xA;सागराम्बुपरिक्षिप्तं पक्षिसङ्घनिनादितम्&#x9;BR001c&lt;br&gt;&#xA;BR002a  विचित्रफलपुष्पाभिर्वनराजिभिरावृतम्&#xA;BR002c  भवनैरावृतं रम्यैस्तथा पद्माकरैरपि&#xA;BR003a  प्रसन्नसलिलैश्चापि ह्रदैश्चित्रैर्विभूषितम्&#xA;BR003c  दिव्यगन्धवहैः पुण्यैर्मारुतैरुपवीजितम्&#xA;BR004a  उपजिघ्रद्भिराकाशं वृक्षैर्मलयजैरपि&#xA;BR004c  शोभितं पुष्पवर्षाणि मुञ्चद्भिर्मारुतोद्धुतैः&#xA;BR005a  किरद्भिरिव तत्रस्थान्नागान्पुष्पाम्बुवृष्टिभिः&#xA;BR005c  मनःसंहर्षणं पुण्यं गन्धर्वाप्सरसां प्रियम्&#xA;BR005e  नानापक्षिरुतं रम्यं कद्रूपुत्रप्रहर्षणम्&#xA;BR006a  तत्ते वनं समासाद्य विजह्रुः पन्नगा मुदा&#xA;BR006c  अब्रुवंश्च महावीर्यं सुपर्णं पतगोत्तमम्&#xA;BR007a  वहास्मानपरं द्वीपं सुरम्यं विपुलोदकम्&#xA;BR007c  त्वं हि देशान्बहून्रम्यान्पतन्पश्यसि खेचर&#xA;BR008a  स विचिन्त्याब्रवीत्पक्षी मातरं विनतां तदा&#xA;BR008c  किं कारणं मया मातः कर्तव्यं सर्पभाषितम्&#xA;विनतोवाच&#x9;BR009&lt;br&gt;&#xA;BR009a  दासीभूतास्म्यनार्याया भगिन्याः पतगोत्तम&#xA;BR009c  पणं वितथमास्थाय सर्पैरुपधिना कृतम्&#xA;सूत उवाच&#x9;BR010&lt;br&gt;&#xA;BR010a  तस्मिंस्तु कथिते मात्रा कारणे गगनेचरः&#xA;BR010c  उवाच वचनं सर्पांस्तेन दुःखेन दुःखितः&#xA;BR011a  किमाहृत्य विदित्वा वा किं वा कृत्वेह पौरुषम्&#xA;BR011c  दास्याद्वो विप्रमुच्येयं सत्यं शंसत लेलिहाः&#xA;BR012a  श्रुत्वा तमब्रुवन्सर्पा आहरामृतमोजसा&#xA;BR012c  ततो दास्याद्विप्रमोक्षो भविता तव खेचर&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/024/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/024/</guid>
      <description>&lt;p&gt;सूत उवाच&#x9;001&lt;br&gt;&#xA;इत्युक्तो गरुडः सर्पैस्ततो मातरमब्रवीत्&#x9;001a&lt;br&gt;&#xA;गच्छाम्यमृतमाहर्तुं भक्ष्यमिच्छामि वेदितुम्&#x9;001c&lt;br&gt;&#xA;विनतोवाच&#x9;002&lt;br&gt;&#xA;समुद्रकुक्षावेकान्ते निषादालयमुत्तमम्&#x9;002a&lt;br&gt;&#xA;सहस्राणामनेकानां तान्भुक्त्वामृतमानय&#x9;002c&lt;br&gt;&#xA;न तु ते ब्राह्मणं हन्तुं कार्या बुद्धिः कथञ्चन&#x9;003a&lt;br&gt;&#xA;अवध्यः सर्वभूतानां ब्राह्मणो ह्यनलोपमः&#x9;003c&lt;br&gt;&#xA;अग्निरर्को विषं शस्त्रं विप्रो भवति कोपितः&#x9;004a&lt;br&gt;&#xA;भूतानामग्रभुग्विप्रो वर्णश्रेष्ठः पिता गुरुः&#x9;004c&lt;br&gt;&#xA;गरुड उवाच&#x9;005&lt;br&gt;&#xA;यथाहमभिजानीयां ब्राह्मणं लक्षणैः शुभैः&#x9;005a&lt;br&gt;&#xA;तन्मे कारणतो मातः पृच्छतो वक्तुमर्हसि&#x9;005c&lt;br&gt;&#xA;विनतोवाच&#x9;006&lt;br&gt;&#xA;यस्ते कण्ठमनुप्राप्तो निगीर्णं बडिशं यथा&#x9;006a&lt;br&gt;&#xA;दहेदङ्गारवत्पुत्र तं विद्याद्ब्राह्मणर्षभम्&#x9;006c&lt;br&gt;&#xA;सूत उवाच&#x9;007&lt;br&gt;&#xA;प्रोवाच चैनं विनता पुत्रहार्दादिदं वचः&#x9;007a&lt;br&gt;&#xA;जानन्त्यप्यतुलं वीर्यमाशीर्वादसमन्वितम्&#x9;007c&lt;br&gt;&#xA;पक्षौ ते मारुतः पातु चन्द्रः पृष्ठं तु पुत्रक&#x9;008a&lt;br&gt;&#xA;शिरस्तु पातु ते वह्निर्भास्करः सर्वमेव तु&#x9;008c&lt;br&gt;&#xA;अहं च ते सदा पुत्र शान्तिस्वस्तिपरायणा&#x9;009a&lt;br&gt;&#xA;अरिष्टं व्रज पन्थानं वत्स कार्यार्थसिद्धये&#x9;009c&lt;br&gt;&#xA;ततः स मातुर्वचनं निशम्य; वितत्य पक्षौ नभ उत्पपात&#x9;010a&lt;br&gt;&#xA;ततो निषादान्बलवानुपागमद्बुभुक्षितः काल इवान्तको महान्&#x9;010c&lt;br&gt;&#xA;स तान्निषादानुपसंहरंस्तदा; रजः समुद्धूय नभःस्पृशं महत्&#x9;011a&lt;br&gt;&#xA;समुद्रकुक्षौ च विशोषयन्पयः; समीपगान्भूमिधरान्विचालयन्&#x9;011c&lt;br&gt;&#xA;ततः स चक्रे महदाननं तदा; निषादमार्गं प्रतिरुध्य पक्षिराट्&#x9;012a&lt;br&gt;&#xA;ततो निषादास्त्वरिताः प्रवव्रजुर्यतो मुखं तस्य भुजङ्गभोजिनः&#x9;012c&lt;br&gt;&#xA;तदाननं विवृतमतिप्रमाणवत्समभ्ययुर्गगनमिवार्दिताः खगाः&#x9;013a&lt;br&gt;&#xA;सहस्रशः पवनरजोभ्रमोहिता; महानिलप्रचलितपादपे वने&#x9;013c&lt;br&gt;&#xA;ततः खगो वदनममित्रतापनः; समाहरत्परिचपलो महाबलः&#x9;014a&lt;br&gt;&#xA;निषूदयन्बहुविधमत्स्यभक्षिणो; बुभुक्षितो गगनचरेश्वरस्तदा&#x9;014c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/025/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/025/</guid>
      <description>&lt;p&gt;सूत उवाच&#x9;001&lt;br&gt;&#xA;तस्य कण्ठमनुप्राप्तो ब्राह्मणः सह भार्यया&#x9;001a&lt;br&gt;&#xA;दहन्दीप्त इवाङ्गारस्तमुवाचान्तरिक्षगः&#x9;001c&lt;br&gt;&#xA;द्विजोत्तम विनिर्गच्छ तूर्णमास्यादपावृतात्&#x9;002a&lt;br&gt;&#xA;न हि मे ब्राह्मणो वध्यः पापेष्वपि रतः सदा&#x9;002c&lt;br&gt;&#xA;ब्रुवाणमेवं गरुडं ब्राह्मणः समभाषत&#x9;003a&lt;br&gt;&#xA;निषादी मम भार्येयं निर्गच्छतु मया सह&#x9;003c&lt;br&gt;&#xA;गरुड उवाच&#x9;004&lt;br&gt;&#xA;एतामपि निषादीं त्वं परिगृह्याशु निष्पत&#x9;004a&lt;br&gt;&#xA;तूर्णं सम्भावयात्मानमजीर्णं मम तेजसा&#x9;004c&lt;br&gt;&#xA;सूत उवाच&#x9;005&lt;br&gt;&#xA;ततः स विप्रो निष्क्रान्तो निषादीसहितस्तदा&#x9;005a&lt;br&gt;&#xA;वर्धयित्वा च गरुडमिष्टं देशं जगाम ह&#x9;005c&lt;br&gt;&#xA;सहभार्ये विनिष्क्रान्ते तस्मिन्विप्रे स पक्षिराट्&#x9;006a&lt;br&gt;&#xA;वितत्य पक्षावाकाशमुत्पपात मनोजवः&#x9;006c&lt;br&gt;&#xA;ततोऽपश्यत्स पितरं पृष्टश्चाख्यातवान्पितुः&#x9;007a&lt;br&gt;&#xA;अहं हि सर्पैः प्रहितः सोममाहर्तुमुद्यतः&#x9;007c&lt;br&gt;&#xA;मातुर्दास्यविमोक्षार्थमाहरिष्ये तमद्य वै&#x9;007e&lt;br&gt;&#xA;मात्रा चास्मि समादिष्टो निषादान्भक्षयेति वै&#x9;008a&lt;br&gt;&#xA;न च मे तृप्तिरभवद्भक्षयित्वा सहस्रशः&#x9;008c&lt;br&gt;&#xA;तस्माद्भोक्तव्यमपरं भगवन्प्रदिशस्व मे&#x9;009a&lt;br&gt;&#xA;यद्भुक्त्वामृतमाहर्तुं समर्थः स्यामहं प्रभो&#x9;009c&lt;br&gt;&#xA;कश्यप उवाच&#x9;010&lt;br&gt;&#xA;आसीद्विभावसुर्नाम महर्षिः कोपनो भृशम्&#x9;010a&lt;br&gt;&#xA;भ्राता तस्यानुजश्चासीत्सुप्रतीको महातपाः&#x9;010c&lt;br&gt;&#xA;स नेच्छति धनं भ्रात्रा सहैकस्थं महामुनिः&#x9;011a&lt;br&gt;&#xA;विभागं कीर्तयत्येव सुप्रतीकोऽथ नित्यशः&#x9;011c&lt;br&gt;&#xA;अथाब्रवीच्च तं भ्राता सुप्रतीकं विभावसुः&#x9;012a&lt;br&gt;&#xA;विभागं बहवो मोहात्कर्तुमिच्छन्ति नित्यदा&#x9;012c&lt;br&gt;&#xA;ततो विभक्ता अन्योन्यं नाद्रियन्तेऽर्थमोहिताः&#x9;012e&lt;br&gt;&#xA;ततः स्वार्थपरान्मूढान्पृथग्भूतान्स्वकैर्धनैः&#x9;013a&lt;br&gt;&#xA;विदित्वा भेदयन्त्येतानमित्रा मित्ररूपिणः&#x9;013c&lt;br&gt;&#xA;विदित्वा चापरे भिन्नानन्तरेषु पतन्त्यथ&#x9;014a&lt;br&gt;&#xA;भिन्नानामतुलो नाशः क्षिप्रमेव प्रवर्तते&#x9;014c&lt;br&gt;&#xA;तस्माच्चैव विभागार्थं न प्रशंसन्ति पण्डिताः&#x9;015a&lt;br&gt;&#xA;गुरुशास्त्रे निबद्धानामन्योन्यमभिशङ्किनाम्&#x9;015c&lt;br&gt;&#xA;नियन्तुं न हि शक्यस्त्वं भेदतो धनमिच्छसि&#x9;016a&lt;br&gt;&#xA;यस्मात्तस्मात्सुप्रतीक हस्तित्वं समवाप्स्यसि&#x9;016c&lt;br&gt;&#xA;शप्तस्त्वेवं सुप्रतीको विभावसुमथाब्रवीत्&#x9;017a&lt;br&gt;&#xA;त्वमप्यन्तर्जलचरः कच्छपः सम्भविष्यसि&#x9;017c&lt;br&gt;&#xA;एवमन्योन्यशापात्तौ सुप्रतीकविभावसू&#x9;018a&lt;br&gt;&#xA;गजकच्छपतां प्राप्तावर्थार्थं मूढचेतसौ&#x9;018c&lt;br&gt;&#xA;रोषदोषानुषङ्गेण तिर्यग्योनिगतावपि&#x9;019a&lt;br&gt;&#xA;परस्परद्वेषरतौ प्रमाणबलदर्पितौ&#x9;019c&lt;br&gt;&#xA;सरस्यस्मिन्महाकायौ पूर्ववैरानुसारिणौ&#x9;020a&lt;br&gt;&#xA;तयोरेकतरः श्रीमान्समुपैति महागजः&#x9;020c&lt;br&gt;&#xA;तस्य बृंहितशब्देन कूर्मोऽप्यन्तर्जलेशयः&#x9;021a&lt;br&gt;&#xA;उत्थितोऽसौ महाकायः कृत्स्नं सङ्क्षोभयन्सरः&#x9;021c&lt;br&gt;&#xA;तं दृष्ट्वावेष्टितकरः पतत्येष गजो जलम्&#x9;022a&lt;br&gt;&#xA;दन्तहस्ताग्रलाङ्गूलपादवेगेन वीर्यवान्&#x9;022c&lt;br&gt;&#xA;तं विक्षोभयमाणं तु सरो बहुझषाकुलम्&#x9;023a&lt;br&gt;&#xA;कूर्मोऽप्यभ्युद्यतशिरा युद्धायाभ्येति वीर्यवान्&#x9;023c&lt;br&gt;&#xA;षडुच्छ्रितो योजनानि गजस्तद्द्विगुणायतः&#x9;024a&lt;br&gt;&#xA;कूर्मस्त्रियोजनोत्सेधो दशयोजनमण्डलः&#x9;024c&lt;br&gt;&#xA;तावेतौ युद्धसम्मत्तौ परस्परजयैषिणौ&#x9;025a&lt;br&gt;&#xA;उपयुज्याशु कर्मेदं साधयेप्सितमात्मनः&#x9;025c&lt;br&gt;&#xA;सूत उवाच&#x9;026&lt;br&gt;&#xA;स तच्छ्रुत्वा पितुर्वाक्यं भीमवेगोऽन्तरिक्षगः&#x9;026a&lt;br&gt;&#xA;नखेन गजमेकेन कूर्ममेकेन चाक्षिपत्&#x9;026c&lt;br&gt;&#xA;समुत्पपात चाकाशं तत उच्चैर्विहङ्गमः&#x9;027a&lt;br&gt;&#xA;सोऽलम्बतीर्थमासाद्य देववृक्षानुपागमत्&#x9;027c&lt;br&gt;&#xA;ते भीताः समकम्पन्त तस्य पक्षानिलाहताः&#x9;028a&lt;br&gt;&#xA;न नो भञ्ज्यादिति तदा दिव्याः कनकशाखिनः&#x9;028c&lt;br&gt;&#xA;प्रचलाङ्गान्स तान्दृष्ट्वा मनोरथफलाङ्कुरान्&#x9;029a&lt;br&gt;&#xA;अन्यानतुलरूपाङ्गानुपचक्राम खेचरः&#x9;029c&lt;br&gt;&#xA;काञ्चनै राजतैश्चैव फलैर्वैडूर्यशाखिनः&#x9;030a&lt;br&gt;&#xA;सागराम्बुपरिक्षिप्तान्भ्राजमानान्महाद्रुमान्&#x9;030c&lt;br&gt;&#xA;तमुवाच खगश्रेष्ठं तत्र रोहिणपादपः&#x9;031a&lt;br&gt;&#xA;अतिप्रवृद्धः सुमहानापतन्तं मनोजवम्&#x9;031c&lt;br&gt;&#xA;यैषा मम महाशाखा शतयोजनमायता&#x9;032a&lt;br&gt;&#xA;एतामास्थाय शाखां त्वं खादेमौ गजकच्छपौ&#x9;032c&lt;br&gt;&#xA;ततो द्रुमं पतगसहस्रसेवितं; महीधरप्रतिमवपुः प्रकम्पयन्&#x9;033a&lt;br&gt;&#xA;खगोत्तमो द्रुतमभिपत्य वेगवान्बभञ्ज तामविरलपत्रसंवृताम्&#x9;033c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/026/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/026/</guid>
      <description>&lt;p&gt;सूत उवाच&#x9;001&lt;br&gt;&#xA;स्पृष्टमात्रा तु पद्भ्यां सा गरुडेन बलीयसा&#x9;001a&lt;br&gt;&#xA;अभज्यत तरोः शाखा भग्नां चैनामधारयत्&#x9;001c&lt;br&gt;&#xA;तां भग्नां स महाशाखां स्मयन्समवलोकयन्&#x9;002a&lt;br&gt;&#xA;अथात्र लम्बतोऽपश्यद्वालखिल्यानधोमुखान्&#x9;002c&lt;br&gt;&#xA;स तद्विनाशसन्त्रासादनुपत्य खगाधिपः&#x9;003a&lt;br&gt;&#xA;शाखामास्येन जग्राह तेषामेवान्ववेक्षया&#x9;003c&lt;br&gt;&#xA;शनैः पर्यपतत्पक्षी पर्वतान्प्रविशातयन्&#x9;003e&lt;br&gt;&#xA;एवं सोऽभ्यपतद्देशान्बहून्सगजकच्छपः&#x9;004a&lt;br&gt;&#xA;दयार्थं वालखिल्यानां न च स्थानमविन्दत&#x9;004c&lt;br&gt;&#xA;स गत्वा पर्वतश्रेष्ठं गन्धमादनमव्ययम्&#x9;005a&lt;br&gt;&#xA;ददर्श कश्यपं तत्र पितरं तपसि स्थितम्&#x9;005c&lt;br&gt;&#xA;ददर्श तं पिता चापि दिव्यरूपं विहङ्गमम्&#x9;006a&lt;br&gt;&#xA;तेजोवीर्यबलोपेतं मनोमारुतरंहसम्&#x9;006c&lt;br&gt;&#xA;शैलशृङ्गप्रतीकाशं ब्रह्मदण्डमिवोद्यतम्&#x9;007a&lt;br&gt;&#xA;अचिन्त्यमनभिज्ञेयं सर्वभूतभयङ्करम्&#x9;007c&lt;br&gt;&#xA;मायावीर्यधरं साक्षादग्निमिद्धमिवोद्यतम्&#x9;008a&lt;br&gt;&#xA;अप्रधृष्यमजेयं च देवदानवराक्षसैः&#x9;008c&lt;br&gt;&#xA;भेत्तारं गिरिशृङ्गाणां नदीजलविशोषणम्&#x9;009a&lt;br&gt;&#xA;लोकसंलोडनं घोरं कृतान्तसमदर्शनम्&#x9;009c&lt;br&gt;&#xA;तमागतमभिप्रेक्ष्य भगवान्कश्यपस्तदा&#x9;010a&lt;br&gt;&#xA;विदित्वा चास्य सङ्कल्पमिदं वचनमब्रवीत्&#x9;010c&lt;br&gt;&#xA;पुत्र मा साहसं कार्षीर्मा सद्यो लप्स्यसे व्यथाम्&#x9;011a&lt;br&gt;&#xA;मा त्वा दहेयुः सङ्क्रुद्धा वालखिल्या मरीचिपाः&#x9;011c&lt;br&gt;&#xA;प्रसादयामास स तान्कश्यपः पुत्रकारणात्&#x9;012a&lt;br&gt;&#xA;वालखिल्यांस्तपःसिद्धानिदमुद्दिश्य कारणम्&#x9;012c&lt;br&gt;&#xA;प्रजाहितार्थमारम्भो गरुडस्य तपोधनाः&#x9;013a&lt;br&gt;&#xA;चिकीर्षति महत्कर्म तदनुज्ञातुमर्हथ&#x9;013c&lt;br&gt;&#xA;एवमुक्ता भगवता मुनयस्ते समभ्ययुः&#x9;014a&lt;br&gt;&#xA;मुक्त्वा शाखां गिरिं पुण्यं हिमवन्तं तपोर्थिनः&#x9;014c&lt;br&gt;&#xA;ततस्तेष्वपयातेषु पितरं विनतात्मजः&#x9;015a&lt;br&gt;&#xA;शाखाव्याक्षिप्तवदनः पर्यपृच्छत कश्यपम्&#x9;015c&lt;br&gt;&#xA;भगवन्क्व विमुञ्चामि तरुशाखामिमामहम्&#x9;016a&lt;br&gt;&#xA;वर्जितं ब्राह्मणैर्देशमाख्यातु भगवान्मम&#x9;016c&lt;br&gt;&#xA;ततो निष्पुरुषं शैलं हिमसंरुद्धकन्दरम्&#x9;017a&lt;br&gt;&#xA;अगम्यं मनसाप्यन्यैस्तस्याचख्यौ स कश्यपः&#x9;017c&lt;br&gt;&#xA;तं पर्वतमहाकुक्षिमाविश्य मनसा खगः&#x9;018a&lt;br&gt;&#xA;जवेनाभ्यपतत्तार्क्ष्यः सशाखागजकच्छपः&#x9;018c&lt;br&gt;&#xA;न तां वध्रः परिणहेच्छतचर्मा महानणुः&#x9;019a&lt;br&gt;&#xA;शाखिनो महतीं शाखां यां प्रगृह्य ययौ खगः&#x9;019c&lt;br&gt;&#xA;ततः स शतसाहस्रं योजनान्तरमागतः&#x9;020a&lt;br&gt;&#xA;कालेन नातिमहता गरुडः पततां वरः&#x9;020c&lt;br&gt;&#xA;स तं गत्वा क्षणेनैव पर्वतं वचनात्पितुः&#x9;021a&lt;br&gt;&#xA;अमुञ्चन्महतीं शाखां सस्वनां तत्र खेचरः&#x9;021c&lt;br&gt;&#xA;पक्षानिलहतश्चास्य प्राकम्पत स शैलराट्&#x9;022a&lt;br&gt;&#xA;मुमोच पुष्पवर्षं च समागलितपादपः&#x9;022c&lt;br&gt;&#xA;शृङ्गाणि च व्यशीर्यन्त गिरेस्तस्य समन्ततः&#x9;023a&lt;br&gt;&#xA;मणिकाञ्चनचित्राणि शोभयन्ति महागिरिम्&#x9;023c&lt;br&gt;&#xA;शाखिनो बहवश्चापि शाखयाभिहतास्तया&#x9;024a&lt;br&gt;&#xA;काञ्चनैः कुसुमैर्भान्ति विद्युत्वन्त इवाम्बुदाः&#x9;024c&lt;br&gt;&#xA;ते हेमविकचा भूयो युक्ताः पर्वतधातुभिः&#x9;025a&lt;br&gt;&#xA;व्यराजञ्शाखिनस्तत्र सूर्यांशुप्रतिरञ्जिताः&#x9;025c&lt;br&gt;&#xA;ततस्तस्य गिरेः शृङ्गमास्थाय स खगोत्तमः&#x9;026a&lt;br&gt;&#xA;भक्षयामास गरुडस्तावुभौ गजकच्छपौ&#x9;026c&lt;br&gt;&#xA;ततः पर्वतकूटाग्रादुत्पपात मनोजवः&#x9;027a&lt;br&gt;&#xA;प्रावर्तन्ताथ देवानामुत्पाता भयवेदिनः&#x9;027c&lt;br&gt;&#xA;इन्द्रस्य वज्रं दयितं प्रजज्वाल व्यथान्वितम्&#x9;028a&lt;br&gt;&#xA;सधूमा चापतत्सार्चिर्दिवोल्का नभसश्च्युता&#x9;028c&lt;br&gt;&#xA;तथा वसूनां रुद्राणामादित्यानां च सर्वशः&#x9;029a&lt;br&gt;&#xA;साध्यानां मरुतां चैव ये चान्ये देवतागणाः&#x9;029c&lt;br&gt;&#xA;स्वं स्वं प्रहरणं तेषां परस्परमुपाद्रवत्&#x9;029e&lt;br&gt;&#xA;अभूतपूर्वं सङ्ग्रामे तदा देवासुरेऽपि च&#x9;030a&lt;br&gt;&#xA;ववुर्वाताः सनिर्घाताः पेतुरुल्काः समन्ततः&#x9;030c&lt;br&gt;&#xA;निरभ्रमपि चाकाशं प्रजगर्ज महास्वनम्&#x9;031a&lt;br&gt;&#xA;देवानामपि यो देवः सोऽप्यवर्षदसृक्तदा&#x9;031c&lt;br&gt;&#xA;मम्लुर्माल्यानि देवानां शेमुस्तेजांसि चैव हि&#x9;032a&lt;br&gt;&#xA;उत्पातमेघा रौद्राश्च ववर्षुः शोणितं बहु&#x9;032c&lt;br&gt;&#xA;रजांसि मुकुटान्येषामुत्थितानि व्यधर्षयन्&#x9;032e&lt;br&gt;&#xA;ततस्त्राससमुद्विग्नः सह देवैः शतक्रतुः&#x9;033a&lt;br&gt;&#xA;उत्पातान्दारुणान्पश्यन्नित्युवाच बृहस्पतिम्&#x9;033c&lt;br&gt;&#xA;किमर्थं भगवन्घोरा महोत्पाताः समुत्थिताः&#x9;034a&lt;br&gt;&#xA;न च शत्रुं प्रपश्यामि युधि यो नः प्रधर्षयेत्&#x9;034c&lt;br&gt;&#xA;बृहस्पतिरुवाच&#x9;035&lt;br&gt;&#xA;तवापराधाद्देवेन्द्र प्रमादाच्च शतक्रतो&#x9;035a&lt;br&gt;&#xA;तपसा वालखिल्यानां भूतमुत्पन्नमद्भुतम्&#x9;035c&lt;br&gt;&#xA;कश्यपस्य मुनेः पुत्रो विनतायाश्च खेचरः&#x9;036a&lt;br&gt;&#xA;हर्तुं सोममनुप्राप्तो बलवान्कामरूपवान्&#x9;036c&lt;br&gt;&#xA;समर्थो बलिनां श्रेष्ठो हर्तुं सोमं विहङ्गमः&#x9;037a&lt;br&gt;&#xA;सर्वं सम्भावयाम्यस्मिन्नसाध्यमपि साधयेत्&#x9;037c&lt;br&gt;&#xA;सूत उवाच&#x9;038&lt;br&gt;&#xA;श्रुत्वैतद्वचनं शक्रः प्रोवाचामृतरक्षिणः&#x9;038a&lt;br&gt;&#xA;महावीर्यबलः पक्षी हर्तुं सोममिहोद्यतः&#x9;038c&lt;br&gt;&#xA;युष्मान्सम्बोधयाम्येष यथा स न हरेद्बलात्&#x9;039a&lt;br&gt;&#xA;अतुलं हि बलं तस्य बृहस्पतिरुवाच मे&#x9;039c&lt;br&gt;&#xA;तच्छ्रुत्वा विबुधा वाक्यं विस्मिता यत्नमास्थिताः&#x9;040a&lt;br&gt;&#xA;परिवार्यामृतं तस्थुर्वज्री चेन्द्रः शतक्रतुः&#x9;040c&lt;br&gt;&#xA;धारयन्तो महार्हाणि कवचानि मनस्विनः&#x9;041a&lt;br&gt;&#xA;काञ्चनानि विचित्राणि वैडूर्यविकृतानि च&#x9;041c&lt;br&gt;&#xA;विविधानि च शस्त्राणि घोररूपाण्यनेकशः&#x9;042a&lt;br&gt;&#xA;शिततीक्ष्णाग्रधाराणि समुद्यम्य सहस्रशः&#x9;042c&lt;br&gt;&#xA;सविस्फुलिङ्गज्वालानि सधूमानि च सर्वशः&#x9;043a&lt;br&gt;&#xA;चक्राणि परिघांश्चैव त्रिशूलानि परश्वधान्&#x9;043c&lt;br&gt;&#xA;शक्तीश्च विविधास्तीक्ष्णाः करवालांश्च निर्मलान्&#x9;044a&lt;br&gt;&#xA;स्वदेहरूपाण्यादाय गदाश्चोग्रप्रदर्शनाः&#x9;044c&lt;br&gt;&#xA;तैः शस्त्रैर्भानुमद्भिस्ते दिव्याभरणभूषिताः&#x9;045a&lt;br&gt;&#xA;भानुमन्तः सुरगणास्तस्थुर्विगतकल्मषाः&#x9;045c&lt;br&gt;&#xA;अनुपमबलवीर्यतेजसो; धृतमनसः परिरक्षणेऽमृतस्य&#x9;046a&lt;br&gt;&#xA;असुरपुरविदारणाः सुरा; ज्वलनसमिद्धवपुःप्रकाशिनः&#x9;046c&lt;br&gt;&#xA;इति समरवरं सुरास्थितं; परिघसहस्रशतैः समाकुलम्&#x9;047a&lt;br&gt;&#xA;विगलितमिव चाम्बरान्तरे; तपनमरीचिविभासितं बभौ&#x9;047c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/027/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/027/</guid>
      <description>&lt;p&gt;शौनक उवाच&#x9;001&lt;br&gt;&#xA;कोऽपराधो महेन्द्रस्य कः प्रमादश्च सूतज&#x9;001a&lt;br&gt;&#xA;तपसा वालखिल्यानां सम्भूतो गरुडः कथम्&#x9;001c&lt;br&gt;&#xA;कश्यपस्य द्विजातेश्च कथं वै पक्षिराट्सुतः&#x9;002a&lt;br&gt;&#xA;अधृष्यः सर्वभूतानामवध्यश्चाभवत्कथम्&#x9;002c&lt;br&gt;&#xA;कथं च कामचारी स कामवीर्यश्च खेचरः&#x9;003a&lt;br&gt;&#xA;एतदिच्छाम्यहं श्रोतुं पुराणे यदि पठ्यते&#x9;003c&lt;br&gt;&#xA;सूत उवाच&#x9;004&lt;br&gt;&#xA;विषयोऽयं पुराणस्य यन्मां त्वं परिपृच्छसि&#x9;004a&lt;br&gt;&#xA;शृणु मे वदतः सर्वमेतत्सङ्क्षेपतो द्विज&#x9;004c&lt;br&gt;&#xA;यजतः पुत्रकामस्य कश्यपस्य प्रजापतेः&#x9;005a&lt;br&gt;&#xA;साहाय्यमृषयो देवा गन्धर्वाश्च ददुः किल&#x9;005c&lt;br&gt;&#xA;तत्रेध्मानयने शक्रो नियुक्तः कश्यपेन ह&#x9;006a&lt;br&gt;&#xA;मुनयो वालखिल्याश्च ये चान्ये देवतागणाः&#x9;006c&lt;br&gt;&#xA;शक्रस्तु वीर्यसदृशमिध्मभारं गिरिप्रभम्&#x9;007a&lt;br&gt;&#xA;समुद्यम्यानयामास नातिकृच्छ्रादिव प्रभुः&#x9;007c&lt;br&gt;&#xA;अथापश्यदृषीन्ह्रस्वानङ्गुष्ठोदरपर्वणः&#x9;008a&lt;br&gt;&#xA;पलाशवृन्तिकामेकां सहितान्वहतः पथि&#x9;008c&lt;br&gt;&#xA;प्रलीनान्स्वेष्विवाङ्गेषु निराहारांस्तपोधनान्&#x9;009a&lt;br&gt;&#xA;क्लिश्यमानान्मन्दबलान्गोष्पदे सम्प्लुतोदके&#x9;009c&lt;br&gt;&#xA;तांश्च सर्वान्स्मयाविष्टो वीर्योन्मत्तः पुरन्दरः&#x9;010a&lt;br&gt;&#xA;अवहस्यात्यगाच्छीघ्रं लङ्घयित्वावमन्य च&#x9;010c&lt;br&gt;&#xA;तेऽथ रोषसमाविष्टाः सुभृशं जातमन्यवः&#x9;011a&lt;br&gt;&#xA;आरेभिरे महत्कर्म तदा शक्रभयङ्करम्&#x9;011c&lt;br&gt;&#xA;जुहुवुस्ते सुतपसो विधिवज्जातवेदसम्&#x9;012a&lt;br&gt;&#xA;मन्त्रैरुच्चावचैर्विप्रा येन कामेन तच्छृणु&#x9;012c&lt;br&gt;&#xA;कामवीर्यः कामगमो देवराजभयप्रदः&#x9;013a&lt;br&gt;&#xA;इन्द्रोऽन्यः सर्वदेवानां भवेदिति यतव्रताः&#x9;013c&lt;br&gt;&#xA;इन्द्राच्छतगुणः शौर्ये वीर्ये चैव मनोजवः&#x9;014a&lt;br&gt;&#xA;तपसो नः फलेनाद्य दारुणः सम्भवत्विति&#x9;014c&lt;br&gt;&#xA;तद्बुद्ध्वा भृशसन्तप्तो देवराजः शतक्रतुः&#x9;015a&lt;br&gt;&#xA;जगाम शरणं तत्र कश्यपं संशितव्रतम्&#x9;015c&lt;br&gt;&#xA;तच्छ्रुत्वा देवराजस्य कश्यपोऽथ प्रजापतिः&#x9;016a&lt;br&gt;&#xA;वालखिल्यानुपागम्य कर्मसिद्धिमपृच्छत&#x9;016c&lt;br&gt;&#xA;एवमस्त्विति तं चापि प्रत्यूचुः सत्यवादिनः&#x9;017a&lt;br&gt;&#xA;तान्कश्यप उवाचेदं सान्त्वपूर्वं प्रजापतिः&#x9;017c&lt;br&gt;&#xA;अयमिन्द्रस्त्रिभुवने नियोगाद्ब्रह्मणः कृतः&#x9;018a&lt;br&gt;&#xA;इन्द्रार्थं च भवन्तोऽपि यत्नवन्तस्तपोधनाः&#x9;018c&lt;br&gt;&#xA;न मिथ्या ब्रह्मणो वाक्यं कर्तुमर्हथ सत्तमाः&#x9;019a&lt;br&gt;&#xA;भवतां च न मिथ्यायं सङ्कल्पो मे चिकीर्षितः&#x9;019c&lt;br&gt;&#xA;भवत्वेष पतत्रीणामिन्द्रोऽतिबलसत्त्ववान्&#x9;020a&lt;br&gt;&#xA;प्रसादः क्रियतां चैव देवराजस्य याचतः&#x9;020c&lt;br&gt;&#xA;एवमुक्ताः कश्यपेन वालखिल्यास्तपोधनाः&#x9;021a&lt;br&gt;&#xA;प्रत्यूचुरभिसम्म्पूज्य मुनिश्रेष्ठं प्रजापतिम्&#x9;021c&lt;br&gt;&#xA;इन्द्रार्थोऽयं समारम्भः सर्वेषां नः प्रजापते&#x9;022a&lt;br&gt;&#xA;अपत्यार्थं समारम्भो भवतश्चायमीप्सितः&#x9;022c&lt;br&gt;&#xA;तदिदं सफलं कर्म त्वया वै प्रतिगृह्यताम्&#x9;023a&lt;br&gt;&#xA;तथा चैव विधत्स्वात्र यथा श्रेयोऽनुपश्यसि&#x9;023c&lt;br&gt;&#xA;एतस्मिन्नेव काले तु देवी दाक्षायणी शुभा&#x9;024a&lt;br&gt;&#xA;विनता नाम कल्याणी पुत्रकामा यशस्विनी&#x9;024c&lt;br&gt;&#xA;तपस्तप्त्वा व्रतपरा स्नाता पुंसवने शुचिः&#x9;025a&lt;br&gt;&#xA;उपचक्राम भर्तारं तामुवाचाथ कश्यपः&#x9;025c&lt;br&gt;&#xA;आरम्भः सफलो देवि भवितायं तवेप्सितः&#x9;026a&lt;br&gt;&#xA;जनयिष्यसि पुत्रौ द्वौ वीरौ त्रिभुवनेश्वरौ&#x9;026c&lt;br&gt;&#xA;तपसा वालखिल्यानां मम सङ्कल्पजौ तथा&#x9;027a&lt;br&gt;&#xA;भविष्यतो महाभागौ पुत्रौ ते लोकपूजितौ&#x9;027c&lt;br&gt;&#xA;उवाच चैनां भगवान्मारीचः पुनरेव ह&#x9;028a&lt;br&gt;&#xA;धार्यतामप्रमादेन गर्भोऽयं सुमहोदयः&#x9;028c&lt;br&gt;&#xA;एकः सर्वपतत्रीणामिन्द्रत्वं कारयिष्यति&#x9;029a&lt;br&gt;&#xA;लोकसम्भावितो वीरः कामवीर्यो विहङ्गमः&#x9;029c&lt;br&gt;&#xA;शतक्रतुमथोवाच प्रीयमाणः प्रजापतिः&#x9;030a&lt;br&gt;&#xA;त्वत्सहायौ खगावेतौ भ्रातरौ ते भविष्यतः&#x9;030c&lt;br&gt;&#xA;नैताभ्यां भविता दोषः सकाशात्ते पुरन्दर&#x9;031a&lt;br&gt;&#xA;व्येतु ते शक्र सन्तापस्त्वमेवेन्द्रो भविष्यसि&#x9;031c&lt;br&gt;&#xA;न चाप्येवं त्वया भूयः क्षेप्तव्या ब्रह्मवादिनः&#x9;032a&lt;br&gt;&#xA;न चावमान्या दर्पात्ते वाग्विषा भृशकोपनाः&#x9;032c&lt;br&gt;&#xA;एवमुक्तो जगामेन्द्रो निर्विशङ्कस्त्रिविष्टपम्&#x9;033a&lt;br&gt;&#xA;विनता चापि सिद्धार्था बभूव मुदिता तदा&#x9;033c&lt;br&gt;&#xA;जनयामास पुत्रौ द्वावरुणं गरुडं तथा&#x9;034a&lt;br&gt;&#xA;अरुणस्तयोस्तु विकल आदित्यस्य पुरःसरः&#x9;034c&lt;br&gt;&#xA;पतत्रीणां तु गरुड इन्द्रत्वेनाभ्यषिच्यत&#x9;035a&lt;br&gt;&#xA;तस्यैतत्कर्म सुमहच्छ्रूयतां भृगुनन्दन&#x9;035c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/028/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/028/</guid>
      <description>&lt;p&gt;सूत उवाच&#x9;001&lt;br&gt;&#xA;ततस्तस्मिन्द्विजश्रेष्ठ समुदीर्णे तथाविधे&#x9;001a&lt;br&gt;&#xA;गरुत्मान्पक्षिराट्तूर्णं सम्प्राप्तो विबुधान्प्रति&#x9;001c&lt;br&gt;&#xA;तं दृष्ट्वातिबलं चैव प्राकम्पन्त समन्ततः&#x9;002a&lt;br&gt;&#xA;परस्परं च प्रत्यघ्नन्सर्वप्रहरणान्यपि&#x9;002c&lt;br&gt;&#xA;तत्र चासीदमेयात्मा विद्युदग्निसमप्रभः&#x9;003a&lt;br&gt;&#xA;भौवनः सुमहावीर्यः सोमस्य परिरक्षिता&#x9;003c&lt;br&gt;&#xA;स तेन पतगेन्द्रेण पक्षतुण्डनखैः क्षतः&#x9;004a&lt;br&gt;&#xA;मुहूर्तमतुलं युद्धं कृत्वा विनिहतो युधि&#x9;004c&lt;br&gt;&#xA;रजश्चोद्धूय सुमहत्पक्षवातेन खेचरः&#x9;005a&lt;br&gt;&#xA;कृत्वा लोकान्निरालोकांस्तेन देवानवाकिरत्&#x9;005c&lt;br&gt;&#xA;तेनावकीर्णा रजसा देवा मोहमुपागमन्&#x9;006a&lt;br&gt;&#xA;न चैनं ददृशुश्छन्ना रजसामृतरक्षिणः&#x9;006c&lt;br&gt;&#xA;एवं संलोडयामास गरुडस्त्रिदिवालयम्&#x9;007a&lt;br&gt;&#xA;पक्षतुण्डप्रहारैश्च देवान्स विददार ह&#x9;007c&lt;br&gt;&#xA;ततो देवः सहस्राक्षस्तूर्णं वायुमचोदयत्&#x9;008a&lt;br&gt;&#xA;विक्षिपेमां रजोवृष्टिं तवैतत्कर्म मारुत&#x9;008c&lt;br&gt;&#xA;अथ वायुरपोवाह तद्रजस्तरसा बली&#x9;009a&lt;br&gt;&#xA;ततो वितिमिरे जाते देवाः शकुनिमार्दयन्&#x9;009c&lt;br&gt;&#xA;ननाद चोच्चैर्बलवान्महामेघरवः खगः&#x9;010a&lt;br&gt;&#xA;वध्यमानः सुरगणैः सर्वभूतानि भीषयन्&#x9;010c&lt;br&gt;&#xA;010e   उत्पपात महावीर्यः पक्षिराट्परवीरहा&#xA;तमुत्पत्यान्तरिक्षस्थं देवानामुपरि स्थितम्&#x9;011a&lt;br&gt;&#xA;वर्मिणो विबुधाः सर्वे नानाशस्त्रैरवाकिरन्&#x9;011c&lt;br&gt;&#xA;पट्टिशैः परिघैः शूलैर्गदाभिश्च सवासवाः&#x9;012a&lt;br&gt;&#xA;क्षुरान्तैर्ज्वलितैश्चापि चक्रैरादित्यरूपिभिः&#x9;012c&lt;br&gt;&#xA;नानाशस्त्रविसर्गैश्च वध्यमानः समन्ततः&#x9;013a&lt;br&gt;&#xA;कुर्वन्सुतुमुलं युद्धं पक्षिराण्न व्यकम्पत&#x9;013c&lt;br&gt;&#xA;विनर्दन्निव चाकाशे वैनतेयः प्रतापवान्&#x9;014a&lt;br&gt;&#xA;पक्षाभ्यामुरसा चैव समन्ताद्व्याक्षिपत्सुरान्&#x9;014c&lt;br&gt;&#xA;ते विक्षिप्तास्ततो देवाः प्रजग्मुर्गरुडार्दिताः&#x9;015a&lt;br&gt;&#xA;नखतुण्डक्षताश्चैव सुस्रुवुः शोणितं बहु&#x9;015c&lt;br&gt;&#xA;साध्याः प्राचीं सगन्धर्वा वसवो दक्षिणां दिशम्&#x9;016a&lt;br&gt;&#xA;प्रजग्मुः सहिता रुद्रैः पतगेन्द्रप्रधर्षिताः&#x9;016c&lt;br&gt;&#xA;दिशं प्रतीचीमादित्या नासत्या उत्तरां दिशम्&#x9;017a&lt;br&gt;&#xA;मुहुर्मुहुः प्रेक्षमाणा युध्यमाना महौजसम्&#x9;017c&lt;br&gt;&#xA;अश्वक्रन्देन वीरेण रेणुकेन च पक्षिणा&#x9;018a&lt;br&gt;&#xA;क्रथनेन च शूरेण तपनेन च खेचरः&#x9;018c&lt;br&gt;&#xA;उलूकश्वसनाभ्यां च निमेषेण च पक्षिणा&#x9;019a&lt;br&gt;&#xA;प्ररुजेन च संयुद्धं चकार प्रलिहेन च&#x9;019c&lt;br&gt;&#xA;तान्पक्षनखतुण्डाग्रैरभिनद्विनतासुतः&#x9;020a&lt;br&gt;&#xA;युगान्तकाले सङ्क्रुद्धः पिनाकीव महाबलः&#x9;020c&lt;br&gt;&#xA;महावीर्या महोत्साहास्तेन ते बहुधा क्षताः&#x9;021a&lt;br&gt;&#xA;रेजुरभ्रघनप्रख्या रुधिरौघप्रवर्षिणः&#x9;021c&lt;br&gt;&#xA;तान्कृत्वा पतगश्रेष्ठः सर्वानुत्क्रान्तजीवितान्&#x9;022a&lt;br&gt;&#xA;अतिक्रान्तोऽमृतस्यार्थे सर्वतोऽग्निमपश्यत&#x9;022c&lt;br&gt;&#xA;आवृण्वानं महाज्वालमर्चिर्भिः सर्वतोऽम्बरम्&#x9;023a&lt;br&gt;&#xA;दहन्तमिव तीक्ष्णांशुं घोरं वायुसमीरितम्&#x9;023c&lt;br&gt;&#xA;ततो नवत्या नवतीर्मुखानां; कृत्वा तरस्वी गरुडो महात्मा&#x9;024a&lt;br&gt;&#xA;नदीः समापीय मुखैस्ततस्तैः; सुशीघ्रमागम्य पुनर्जवेन&#x9;024c&lt;br&gt;&#xA;ज्वलन्तमग्निं तममित्रतापनः; समास्तरत्पत्ररथो नदीभिः&#x9;025a&lt;br&gt;&#xA;ततः प्रचक्रे वपुरन्यदल्पं; प्रवेष्टुकामोऽग्निमभिप्रशाम्य&#x9;025c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/029/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/029/</guid>
      <description>&lt;p&gt;सूत उवाच&#x9;001&lt;br&gt;&#xA;जाम्बूनदमयो भूत्वा मरीचिविकचोज्ज्वलः&#x9;001a&lt;br&gt;&#xA;प्रविवेश बलात्पक्षी वारिवेग इवार्णवम्&#x9;001c&lt;br&gt;&#xA;स चक्रं क्षुरपर्यन्तमपश्यदमृतान्तिके&#x9;002a&lt;br&gt;&#xA;परिभ्रमन्तमनिशं तीक्ष्णधारमयस्मयम्&#x9;002c&lt;br&gt;&#xA;ज्वलनार्कप्रभं घोरं छेदनं सोमहारिणाम्&#x9;003a&lt;br&gt;&#xA;घोररूपं तदत्यर्थं यन्त्रं देवैः सुनिर्मितम्&#x9;003c&lt;br&gt;&#xA;तस्यान्तरं स दृष्ट्वैव पर्यवर्तत खेचरः&#x9;004a&lt;br&gt;&#xA;अरान्तरेणाभ्यपतत्सङ्क्षिप्याङ्गं क्षणेन ह&#x9;004c&lt;br&gt;&#xA;अधश्चक्रस्य चैवात्र दीप्तानलसमद्युती&#x9;005a&lt;br&gt;&#xA;विद्युज्जिह्वौ महाघोरौ दीप्तास्यौ दीप्तलोचनौ&#x9;005c&lt;br&gt;&#xA;चक्षुर्विषौ महावीर्यौ नित्यक्रुद्धौ तरस्विनौ&#x9;006a&lt;br&gt;&#xA;रक्षार्थमेवामृतस्य ददर्श भुजगोत्तमौ&#x9;006c&lt;br&gt;&#xA;सदा संरब्धनयनौ सदा चानिमिषेक्षणौ&#x9;007a&lt;br&gt;&#xA;तयोरेकोऽपि यं पश्येत्स तूर्णं भस्मसाद्भवेत्&#x9;007c&lt;br&gt;&#xA;तयोश्चक्षूंषि रजसा सुपर्णस्तूर्णमावृणोत्&#x9;008a&lt;br&gt;&#xA;अदृष्टरूपस्तौ चापि सर्वतः पर्यकालयत्&#x9;008c&lt;br&gt;&#xA;तयोरङ्गे समाक्रम्य वैनतेयोऽन्तरिक्षगः&#x9;009a&lt;br&gt;&#xA;आच्छिनत्तरसा मध्ये सोममभ्यद्रवत्ततः&#x9;009c&lt;br&gt;&#xA;समुत्पाट्यामृतं तत्तु वैनतेयस्ततो बली&#x9;010a&lt;br&gt;&#xA;उत्पपात जवेनैव यन्त्रमुन्मथ्य वीर्यवान्&#x9;010c&lt;br&gt;&#xA;अपीत्वैवामृतं पक्षी परिगृह्याशु वीर्यवान्&#x9;011a&lt;br&gt;&#xA;अगच्छदपरिश्रान्त आवार्यार्कप्रभां खगः&#x9;011c&lt;br&gt;&#xA;विष्णुना तु तदाकाशे वैनतेयः समेयिवान्&#x9;012a&lt;br&gt;&#xA;तस्य नारायणस्तुष्टस्तेनालौल्येन कर्मणा&#x9;012c&lt;br&gt;&#xA;तमुवाचाव्ययो देवो वरदोऽस्मीति खेचरम्&#x9;013a&lt;br&gt;&#xA;स वव्रे तव तिष्ठेयमुपरीत्यन्तरिक्षगः&#x9;013c&lt;br&gt;&#xA;उवाच चैनं भूयोऽपि नारायणमिदं वचः&#x9;014a&lt;br&gt;&#xA;अजरश्चामरश्च स्याममृतेन विनाप्यहम्&#x9;014c&lt;br&gt;&#xA;प्रतिगृह्य वरौ तौ च गरुडो विष्णुमब्रवीत्&#x9;015a&lt;br&gt;&#xA;भवतेऽपि वरं दद्मि वृणीतां भगवानपि&#x9;015c&lt;br&gt;&#xA;तं वव्रे वाहनं कृष्णो गरुत्मन्तं महाबलम्&#x9;016a&lt;br&gt;&#xA;ध्वजं च चक्रे भगवानुपरि स्थास्यसीति तम्&#x9;016c&lt;br&gt;&#xA;अनुपत्य खगं त्विन्द्रो वज्रेणाङ्गेऽभ्यताडयत्&#x9;017a&lt;br&gt;&#xA;विहङ्गमं सुरामित्रं हरन्तममृतं बलात्&#x9;017c&lt;br&gt;&#xA;तमुवाचेन्द्रमाक्रन्दे गरुडः पततां वरः&#x9;018a&lt;br&gt;&#xA;प्रहसञ्श्लक्ष्णया वाचा तथा वज्रसमाहतः&#x9;018c&lt;br&gt;&#xA;ऋषेर्मानं करिष्यामि वज्रं यस्यास्थिसम्भवम्&#x9;019a&lt;br&gt;&#xA;वज्रस्य च करिष्यामि तव चैव शतक्रतो&#x9;019c&lt;br&gt;&#xA;एष पत्रं त्यजाम्येकं यस्यान्तं नोपलप्स्यसे&#x9;020a&lt;br&gt;&#xA;न हि वज्रनिपातेन रुजा मेऽस्ति कदाचन&#x9;020c&lt;br&gt;&#xA;तत्र तं सर्वभूतानि विस्मितान्यब्रुवंस्तदा&#x9;021a&lt;br&gt;&#xA;सुरूपं पत्रमालक्ष्य सुपर्णोऽयं भवत्विति&#x9;021c&lt;br&gt;&#xA;दृष्ट्वा तदद्भुतं चापि सहस्राक्षः पुरन्दरः&#x9;022a&lt;br&gt;&#xA;खगो महदिदं भूतमिति मत्वाभ्यभाषत&#x9;022c&lt;br&gt;&#xA;बलं विज्ञातुमिच्छामि यत्ते परमनुत्तमम्&#x9;023a&lt;br&gt;&#xA;सख्यं चानन्तमिच्छामि त्वया सह खगोत्तम&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/030/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/030/</guid>
      <description>&lt;p&gt;गरुड उवाच&#x9;001&lt;br&gt;&#xA;सख्यं मेऽस्तु त्वया देव यथेच्छसि पुरन्दर&#x9;001a&lt;br&gt;&#xA;बलं तु मम जानीहि महच्चासह्यमेव च&#x9;001c&lt;br&gt;&#xA;कामं नैतत्प्रशंसन्ति सन्तः स्वबलसंस्तवम्&#x9;002a&lt;br&gt;&#xA;गुणसङ्कीर्तनं चापि स्वयमेव शतक्रतो&#x9;002c&lt;br&gt;&#xA;सखेति कृत्वा तु सखे पृष्टो वक्ष्याम्यहं त्वया&#x9;003a&lt;br&gt;&#xA;न ह्यात्मस्तवसंयुक्तं वक्तव्यमनिमित्ततः&#x9;003c&lt;br&gt;&#xA;सपर्वतवनामुर्वीं ससागरवनामिमाम्&#x9;004a&lt;br&gt;&#xA;पक्षनाड्यैकया शक्र त्वां चैवात्रावलम्बिनम्&#x9;004c&lt;br&gt;&#xA;सर्वान्सम्पिण्डितान्वापि लोकान्सस्थाणुजङ्गमान्&#x9;005a&lt;br&gt;&#xA;वहेयमपरिश्रान्तो विद्धीदं मे महद्बलम्&#x9;005c&lt;br&gt;&#xA;सूत उवाच&#x9;006&lt;br&gt;&#xA;इत्युक्तवचनं वीरं किरीटी श्रीमतां वरः&#x9;006a&lt;br&gt;&#xA;आह शौनक देवेन्द्रः सर्वभूतहितः प्रभुः&#x9;006c&lt;br&gt;&#xA;प्रतिगृह्यतामिदानीं मे सख्यमानन्त्यमुत्तमम्&#x9;007a&lt;br&gt;&#xA;न कार्यं तव सोमेन मम सोमः प्रदीयताम्&#x9;007c&lt;br&gt;&#xA;अस्मांस्ते हि प्रबाधेयुर्येभ्यो दद्याद्भवानिमम्&#x9;007e&lt;br&gt;&#xA;गरुड उवाच&#x9;008&lt;br&gt;&#xA;किञ्चित्कारणमुद्दिश्य सोमोऽयं नीयते मया&#x9;008a&lt;br&gt;&#xA;न दास्यामि समादातुं सोमं कस्मैचिदप्यहम्&#x9;008c&lt;br&gt;&#xA;यत्रेमं तु सहस्राक्ष निक्षिपेयमहं स्वयम्&#x9;009a&lt;br&gt;&#xA;त्वमादाय ततस्तूर्णं हरेथास्त्रिदशेश्वर&#x9;009c&lt;br&gt;&#xA;शक्र उवाच&#x9;010&lt;br&gt;&#xA;वाक्येनानेन तुष्टोऽहं यत्त्वयोक्तमिहाण्डज&#x9;010a&lt;br&gt;&#xA;यदिच्छसि वरं मत्तस्तद्गृहाण खगोत्तम&#x9;010c&lt;br&gt;&#xA;सूत उवाच&#x9;011&lt;br&gt;&#xA;इत्युक्तः प्रत्युवाचेदं कद्रूपुत्राननुस्मरन्&#x9;011a&lt;br&gt;&#xA;स्मृत्वा चैवोपधिकृतं मातुर्दास्यनिमित्ततः&#x9;011c&lt;br&gt;&#xA;ईशोऽहमपि सर्वस्य करिष्यामि तु तेऽर्थिताम्&#x9;012a&lt;br&gt;&#xA;भवेयुर्भुजगाः शक्र मम भक्ष्या महाबलाः&#x9;012c&lt;br&gt;&#xA;तथेत्युक्त्वान्वगच्छत्तं ततो दानवसूदनः&#x9;013a&lt;br&gt;&#xA;हरिष्यामि विनिक्षिप्तं सोममित्यनुभाष्य तम्&#x9;013c&lt;br&gt;&#xA;आजगाम ततस्तूर्णं सुपर्णो मातुरन्तिकम्&#x9;014a&lt;br&gt;&#xA;अथ सर्पानुवाचेदं सर्वान्परमहृष्टवत्&#x9;014c&lt;br&gt;&#xA;इदमानीतममृतं निक्षेप्स्यामि कुशेषु वः&#x9;015a&lt;br&gt;&#xA;स्नाता मङ्गलसंयुक्तास्ततः प्राश्नीत पन्नगाः&#x9;015c&lt;br&gt;&#xA;अदासी चैव मातेयमद्यप्रभृति चास्तु मे&#x9;016a&lt;br&gt;&#xA;यथोक्तं भवतामेतद्वचो मे प्रतिपादितम्&#x9;016c&lt;br&gt;&#xA;ततः स्नातुं गताः सर्पाः प्रत्युक्त्वा तं तथेत्युत&#x9;017a&lt;br&gt;&#xA;शक्रोऽप्यमृतमाक्षिप्य जगाम त्रिदिवं पुनः&#x9;017c&lt;br&gt;&#xA;अथागतास्तमुद्देशं सर्पाः सोमार्थिनस्तदा&#x9;018a&lt;br&gt;&#xA;स्नाताश्च कृतजप्याश्च प्रहृष्टाः कृतमङ्गलाः&#x9;018c&lt;br&gt;&#xA;तद्विज्ञाय हृतं सर्पाः प्रतिमायाकृतं च तत्&#x9;019a&lt;br&gt;&#xA;सोमस्थानमिदं चेति दर्भांस्ते लिलिहुस्तदा&#x9;019c&lt;br&gt;&#xA;ततो द्वैधीकृता जिह्वा सर्पाणां तेन कर्मणा&#x9;020a&lt;br&gt;&#xA;अभवंश्चामृतस्पर्शाद्दर्भास्तेऽथ पवित्रिणः&#x9;020c&lt;br&gt;&#xA;ततः सुपर्णः परमप्रहृष्टवान्विहृत्य मात्रा सह तत्र कानने&#x9;021a&lt;br&gt;&#xA;भुजङ्गभक्षः परमार्चितः खगैरहीनकीर्तिर्विनतामनन्दयत्&#x9;021c&lt;br&gt;&#xA;इमां कथां यः शृणुयान्नरः सदा; पठेत वा द्विजजनमुख्यसंसदि&#x9;022a&lt;br&gt;&#xA;असंशयं त्रिदिवमियात्स पुण्यभाङ्महात्मनः पतगपतेः प्रकीर्तनात्&#x9;022c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/031/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/031/</guid>
      <description>&lt;p&gt;शौनक उवाच&#x9;001&lt;br&gt;&#xA;भुजङ्गमानां शापस्य मात्रा चैव सुतेन च&#x9;001a&lt;br&gt;&#xA;विनतायास्त्वया प्रोक्तं कारणं सूतनन्दन&#x9;001c&lt;br&gt;&#xA;वरप्रदानं भर्त्रा च कद्रूविनतयोस्तथा&#x9;002a&lt;br&gt;&#xA;नामनी चैव ते प्रोक्ते पक्षिणोर्वैनतेययोः&#x9;002c&lt;br&gt;&#xA;पन्नगानां तु नामानि न कीर्तयसि सूतज&#x9;003a&lt;br&gt;&#xA;प्राधान्येनापि नामानि श्रोतुमिच्छामहे वयम्&#x9;003c&lt;br&gt;&#xA;सूत उवाच&#x9;004&lt;br&gt;&#xA;बहुत्वान्नामधेयानि भुजगानां तपोधन&#x9;004a&lt;br&gt;&#xA;न कीर्तयिष्ये सर्वेषां प्राधान्येन तु मे शृणु&#x9;004c&lt;br&gt;&#xA;शेषः प्रथमतो जातो वासुकिस्तदनन्तरम्&#x9;005a&lt;br&gt;&#xA;ऐरावतस्तक्षकश्च कर्कोटकधनञ्जयौ&#x9;005c&lt;br&gt;&#xA;कालियो मणिनागश्च नागश्चापूरणस्तथा&#x9;006a&lt;br&gt;&#xA;नागस्तथा पिञ्जरक एलापत्रोऽथ वामनः&#x9;006c&lt;br&gt;&#xA;नीलानीलौ तथा नागौ कल्माषशबलौ तथा&#x9;007a&lt;br&gt;&#xA;आर्यकश्चादिकश्चैव नागश्च शलपोतकः&#x9;007c&lt;br&gt;&#xA;सुमनोमुखो दधिमुखस्तथा विमलपिण्डकः&#x9;008a&lt;br&gt;&#xA;आप्तः कोटनकश्चैव शङ्खो वालशिखस्तथा&#x9;008c&lt;br&gt;&#xA;निष्ट्यूनको हेमगुहो नहुषः पिङ्गलस्तथा&#x9;009a&lt;br&gt;&#xA;बाह्यकर्णो हस्तिपदस्तथा मुद्गरपिण्डकः&#x9;009c&lt;br&gt;&#xA;कम्बलाश्वतरौ चापि नागः कालीयकस्तथा&#x9;010a&lt;br&gt;&#xA;वृत्तसंवर्तकौ नागौ द्वौ च पद्माविति श्रुतौ&#x9;010c&lt;br&gt;&#xA;नागः शङ्खनकश्चैव तथा च स्फण्डकोऽपरः&#x9;011a&lt;br&gt;&#xA;क्षेमकश्च महानागो नागः पिण्डारकस्तथा&#x9;011c&lt;br&gt;&#xA;करवीरः पुष्पदंष्ट्र एळको बिल्वपाण्डुकः&#x9;012a&lt;br&gt;&#xA;मूषकादः शङ्खशिराः पूर्णदंष्ट्रो हरिद्रकः&#x9;012c&lt;br&gt;&#xA;अपराजितो ज्योतिकश्च पन्नगः श्रीवहस्तथा&#x9;013a&lt;br&gt;&#xA;कौरव्यो धृतराष्ट्रश्च पुष्करः शल्यकस्तथा&#x9;013c&lt;br&gt;&#xA;विरजाश्च सुबाहुश्च शालिपिण्डश्च वीर्यवान्&#x9;014a&lt;br&gt;&#xA;हस्तिभद्रः पिठरको मुखरः कोणवासनः&#x9;014c&lt;br&gt;&#xA;कुञ्जरः कुररश्चैव तथा नागः प्रभाकरः&#x9;015a&lt;br&gt;&#xA;कुमुदः कुमुदाक्षश्च तित्तिरिर्हलिकस्तथा&#x9;015c&lt;br&gt;&#xA;कर्कराकर्करौ चोभौ कुण्डोदरमहोदरौ&#x9;015e&lt;br&gt;&#xA;एते प्राधान्यतो नागाः कीर्तिता द्विजसत्तम&#x9;016a&lt;br&gt;&#xA;बहुत्वान्नामधेयानामितरे न प्रकीर्तिताः&#x9;016c&lt;br&gt;&#xA;एतेषां प्रसवो यश्च प्रसवस्य च सन्ततिः&#x9;017a&lt;br&gt;&#xA;असङ्ख्येयेति मत्वा तान्न ब्रवीमि द्विजोत्तम&#x9;017c&lt;br&gt;&#xA;बहूनीह सहस्राणि प्रयुतान्यर्बुदानि च&#x9;018a&lt;br&gt;&#xA;अशक्यान्येव सङ्ख्यातुं भुजगानां तपोधन&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/032/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/032/</guid>
      <description>&lt;p&gt;शौनक उवाच&#x9;001&lt;br&gt;&#xA;जाता वै भुजगास्तात वीर्यवन्तो दुरासदाः&#x9;001a&lt;br&gt;&#xA;शापं तं त्वथ विज्ञाय कृतवन्तो नु किं परम्&#x9;001c&lt;br&gt;&#xA;सूत उवाच&#x9;002&lt;br&gt;&#xA;तेषां तु भगवाञ्शेषस्त्यक्त्वा कद्रूं महायशाः&#x9;002a&lt;br&gt;&#xA;तपो विपुलमातस्थे वायुभक्षो यतव्रतः&#x9;002c&lt;br&gt;&#xA;गन्धमादनमासाद्य बदर्यां च तपोरतः&#x9;003a&lt;br&gt;&#xA;गोकर्णे पुष्करारण्ये तथा हिमवतस्तटे&#x9;003c&lt;br&gt;&#xA;तेषु तेषु च पुण्येषु तीर्थेष्वायतनेषु च&#x9;004a&lt;br&gt;&#xA;एकान्तशीली नियतः सततं विजितेन्द्रियः&#x9;004c&lt;br&gt;&#xA;तप्यमानं तपो घोरं तं ददर्श पितामहः&#x9;005a&lt;br&gt;&#xA;परिशुष्कमांसत्वक्स्नायुं जटाचीरधरं प्रभुम्&#x9;005c&lt;br&gt;&#xA;तमब्रवीत्सत्यधृतिं तप्यमानं पितामहः&#x9;006a&lt;br&gt;&#xA;किमिदं कुरुषे शेष प्रजानां स्वस्ति वै कुरु&#x9;006c&lt;br&gt;&#xA;त्वं हि तीव्रेण तपसा प्रजास्तापयसेऽनघ&#x9;007a&lt;br&gt;&#xA;ब्रूहि कामं च मे शेष यत्ते हृदि चिरं स्थितम्&#x9;007c&lt;br&gt;&#xA;शेष उवाच&#x9;008&lt;br&gt;&#xA;सोदर्या मम सर्वे हि भ्रातरो मन्दचेतसः&#x9;008a&lt;br&gt;&#xA;सह तैर्नोत्सहे वस्तुं तद्भवाननुमन्यताम्&#x9;008c&lt;br&gt;&#xA;अभ्यसूयन्ति सततं परस्परममित्रवत्&#x9;009a&lt;br&gt;&#xA;ततोऽहं तप आतिष्ठे नैतान्पश्येयमित्युत&#x9;009c&lt;br&gt;&#xA;न मर्षयन्ति सततं विनतां ससुतां च ते&#x9;010a&lt;br&gt;&#xA;अस्माकं चापरो भ्राता वैनतेयः पितामह&#x9;010c&lt;br&gt;&#xA;तं च द्विषन्ति तेऽत्यर्थं स चापि सुमहाबलः&#x9;011a&lt;br&gt;&#xA;वरप्रदानात्स पितुः कश्यपस्य महात्मनः&#x9;011c&lt;br&gt;&#xA;सोऽहं तपः समास्थाय मोक्ष्यामीदं कलेवरम्&#x9;012a&lt;br&gt;&#xA;कथं मे प्रेत्यभावेऽपि न तैः स्यात्सह सङ्गमः&#x9;012c&lt;br&gt;&#xA;ब्रह्मोवाच&#x9;013&lt;br&gt;&#xA;जानामि शेष सर्वेषां भ्रातॄणां ते विचेष्टितम्&#x9;013a&lt;br&gt;&#xA;मातुश्चाप्यपराधाद्वै भ्रातॄणां ते महद्भयम्&#x9;013c&lt;br&gt;&#xA;कृतोऽत्र परिहारश्च पूर्वमेव भुजङ्गम&#x9;014a&lt;br&gt;&#xA;भ्रातॄणां तव सर्वेषां न शोकं कर्तुमर्हसि&#x9;014c&lt;br&gt;&#xA;वृणीष्व च वरं मत्तः शेष यत्तेऽभिकाङ्क्षितम्&#x9;015a&lt;br&gt;&#xA;दित्सामि हि वरं तेऽद्य प्रीतिर्मे परमा त्वयि&#x9;015c&lt;br&gt;&#xA;दिष्ट्या च बुद्धिर्धर्मे ते निविष्टा पन्नगोत्तम&#x9;016a&lt;br&gt;&#xA;अतो भूयश्च ते बुद्धिर्धर्मे भवतु सुस्थिरा&#x9;016c&lt;br&gt;&#xA;शेष उवाच&#x9;017&lt;br&gt;&#xA;एष एव वरो मेऽद्य काङ्क्षितः प्रपितामह&#x9;017a&lt;br&gt;&#xA;धर्मे मे रमतां बुद्धिः शमे तपसि चेश्वर&#x9;017c&lt;br&gt;&#xA;ब्रह्मोवाच&#x9;018&lt;br&gt;&#xA;प्रीतोऽस्म्यनेन ते शेष दमेन प्रशमेन च&#x9;018a&lt;br&gt;&#xA;त्वया त्विदं वचः कार्यं मन्नियोगात्प्रजाहितम्&#x9;018c&lt;br&gt;&#xA;इमां महीं शैलवनोपपन्नां; ससागरां साकरपत्तनां च&#x9;019a&lt;br&gt;&#xA;त्वं शेष सम्यक्चलितां यथावत्सङ्गृह्य तिष्ठस्व यथाचला स्यात्&#x9;019c&lt;br&gt;&#xA;शेष उवाच&#x9;020&lt;br&gt;&#xA;यथाह देवो वरदः प्रजापतिर्महीपतिर्भूतपतिर्जगत्पतिः&#x9;020a&lt;br&gt;&#xA;तथा महीं धारयितास्मि निश्चलां; प्रयच्छ तां मे शिरसि प्रजापते&#x9;020c&lt;br&gt;&#xA;ब्रह्मोवाच&#x9;021&lt;br&gt;&#xA;अधो महीं गच्छ भुजङ्गमोत्तम; स्वयं तवैषा विवरं प्रदास्यति&#x9;021a&lt;br&gt;&#xA;इमां धरां धारयता त्वया हि मे; महत्प्रियं शेष कृतं भविष्यति&#x9;021c&lt;br&gt;&#xA;सूत उवाच&#x9;022&lt;br&gt;&#xA;तथेति कृत्वा विवरं प्रविश्य स; प्रभुर्भुवो भुजगवराग्रजः स्थितः&#x9;022a&lt;br&gt;&#xA;बिभर्ति देवीं शिरसा महीमिमां; समुद्रनेमिं परिगृह्य सर्वतः&#x9;022c&lt;br&gt;&#xA;ब्रह्मोवाच&#x9;023&lt;br&gt;&#xA;शेषोऽसि नागोत्तम धर्मदेवो; महीमिमां धारयसे यदेकः&#x9;023a&lt;br&gt;&#xA;अनन्तभोगः परिगृह्य सर्वां; यथाहमेवं बलभिद्यथा वा&#x9;023c&lt;br&gt;&#xA;सूत उवाच&#x9;024&lt;br&gt;&#xA;अधो भूमेर्वसत्येवं नागोऽनन्तः प्रतापवान्&#x9;024a&lt;br&gt;&#xA;धारयन्वसुधामेकः शासनाद्ब्रह्मणो विभुः&#x9;024c&lt;br&gt;&#xA;सुपर्णं च सखायं वै भगवानमरोत्तमः&#x9;025a&lt;br&gt;&#xA;प्रादादनन्ताय तदा वैनतेयं पितामहः&#x9;025c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/033/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/033/</guid>
      <description>&lt;p&gt;सूत उवाच&#x9;001&lt;br&gt;&#xA;मातुः सकाशात्तं शापं श्रुत्वा पन्नगसत्तमः&#x9;001a&lt;br&gt;&#xA;वासुकिश्चिन्तयामास शापोऽयं न भवेत्कथम्&#x9;001c&lt;br&gt;&#xA;ततः स मन्त्रयामास भ्रातृभिः सह सर्वशः&#x9;002a&lt;br&gt;&#xA;ऐरावतप्रभृतिभिर्ये स्म धर्मपरायणाः&#x9;002c&lt;br&gt;&#xA;वासुकिरुवाच&#x9;003&lt;br&gt;&#xA;अयं शापो यथोद्दिष्टो विदितं वस्तथानघाः&#x9;003a&lt;br&gt;&#xA;तस्य शापस्य मोक्षार्थं मन्त्रयित्वा यतामहे&#x9;003c&lt;br&gt;&#xA;सर्वेषामेव शापानां प्रतिघातो हि विद्यते&#x9;004a&lt;br&gt;&#xA;न तु मात्राभिशप्तानां मोक्षो विद्येत पन्नगाः&#x9;004c&lt;br&gt;&#xA;अव्ययस्याप्रमेयस्य सत्यस्य च तथाग्रतः&#x9;005a&lt;br&gt;&#xA;शप्ता इत्येव मे श्रुत्वा जायते हृदि वेपथुः&#x9;005c&lt;br&gt;&#xA;नूनं सर्वविनाशोऽयमस्माकं समुदाहृतः&#x9;006a&lt;br&gt;&#xA;न ह्येनां सोऽव्ययो देवः शपन्तीं प्रत्यषेधयत्&#x9;006c&lt;br&gt;&#xA;तस्मात्सम्मन्त्रयामोऽत्र भुजगानामनामयम्&#x9;007a&lt;br&gt;&#xA;यथा भवेत सर्वेषां मा नः कालोऽत्यगादयम्&#x9;007c&lt;br&gt;&#xA;अपि मन्त्रयमाणा हि हेतुं पश्याम मोक्षणे&#x9;008a&lt;br&gt;&#xA;यथा नष्टं पुरा देवा गूढमग्निं गुहागतम्&#x9;008c&lt;br&gt;&#xA;यथा स यज्ञो न भवेद्यथा वापि पराभवेत्&#x9;009a&lt;br&gt;&#xA;जनमेजयस्य सर्पाणां विनाशकरणाय हि&#x9;009c&lt;br&gt;&#xA;सूत उवाच&#x9;010&lt;br&gt;&#xA;तथेत्युक्त्वा तु ते सर्वे काद्रवेयाः समागताः&#x9;010a&lt;br&gt;&#xA;समयं चक्रिरे तत्र मन्त्रबुद्धिविशारदाः&#x9;010c&lt;br&gt;&#xA;एके तत्राब्रुवन्नागा वयं भूत्वा द्विजर्षभाः&#x9;011a&lt;br&gt;&#xA;जनमेजयं तं भिक्षामो यज्ञस्ते न भवेदिति&#x9;011c&lt;br&gt;&#xA;अपरे त्वब्रुवन्नागास्तत्र पण्डितमानिनः&#x9;012a&lt;br&gt;&#xA;मन्त्रिणोऽस्य वयं सर्वे भविष्यामः सुसम्मताः&#x9;012c&lt;br&gt;&#xA;स नः प्रक्ष्यति सर्वेषु कार्येष्वर्थविनिश्चयम्&#x9;013a&lt;br&gt;&#xA;तत्र बुद्धिं प्रवक्ष्यामो यथा यज्ञो निवर्तते&#x9;013c&lt;br&gt;&#xA;स नो बहुमतान्राजा बुद्ध्वा बुद्धिमतां वरः&#x9;014a&lt;br&gt;&#xA;यज्ञार्थं प्रक्ष्यति व्यक्तं नेति वक्ष्यामहे वयम्&#x9;014c&lt;br&gt;&#xA;दर्शयन्तो बहून्दोषान्प्रेत्य चेह च दारुणान्&#x9;015a&lt;br&gt;&#xA;हेतुभिः कारणैश्चैव यथा यज्ञो भवेन्न सः&#x9;015c&lt;br&gt;&#xA;अथवा य उपाध्यायः क्रतौ तस्मिन्भविष्यति&#x9;016a&lt;br&gt;&#xA;सर्पसत्रविधानज्ञो राजकार्यहिते रतः&#x9;016c&lt;br&gt;&#xA;तं गत्वा दशतां कश्चिद्भुजगः स मरिष्यति&#x9;017a&lt;br&gt;&#xA;तस्मिन्हते यज्ञकरे क्रतुः स न भविष्यति&#x9;017c&lt;br&gt;&#xA;ये चान्ये सर्पसत्रज्ञा भविष्यन्त्यस्य ऋत्विजः&#x9;018a&lt;br&gt;&#xA;तांश्च सर्वान्दशिष्यामः कृतमेवं भविष्यति&#x9;018c&lt;br&gt;&#xA;तत्रापरेऽमन्त्रयन्त धर्मात्मानो भुजङ्गमाः&#x9;019a&lt;br&gt;&#xA;अबुद्धिरेषा युष्माकं ब्रह्महत्या न शोभना&#x9;019c&lt;br&gt;&#xA;सम्यक्सद्धर्ममूला हि व्यसने शान्तिरुत्तमा&#x9;020a&lt;br&gt;&#xA;अधर्मोत्तरता नाम कृत्स्नं व्यापादयेज्जगत्&#x9;020c&lt;br&gt;&#xA;अपरे त्वब्रुवन्नागाः समिद्धं जातवेदसम्&#x9;021a&lt;br&gt;&#xA;वर्षैर्निर्वापयिष्यामो मेघा भूत्वा सविद्युतः&#x9;021c&lt;br&gt;&#xA;स्रुग्भाण्डं निशि गत्वा वा अपरे भुजगोत्तमाः&#x9;022a&lt;br&gt;&#xA;प्रमत्तानां हरन्त्वाशु विघ्न एवं भविष्यति&#x9;022c&lt;br&gt;&#xA;यज्ञे वा भुजगास्तस्मिञ्शतशोऽथ सहस्रशः&#x9;023a&lt;br&gt;&#xA;जनं दशन्तु वै सर्वमेवं त्रासो भविष्यति&#x9;023c&lt;br&gt;&#xA;अथवा संस्कृतं भोज्यं दूषयन्तु भुजङ्गमाः&#x9;024a&lt;br&gt;&#xA;स्वेन मूत्रपुरीषेण सर्वभोज्यविनाशिना&#x9;024c&lt;br&gt;&#xA;अपरे त्वब्रुवंस्तत्र ऋत्विजोऽस्य भवामहे&#x9;025a&lt;br&gt;&#xA;यज्ञविघ्नं करिष्यामो दीयतां दक्षिणा इति&#x9;025c&lt;br&gt;&#xA;वश्यतां च गतोऽसौ नः करिष्यति यथेप्षितम्&#x9;025e&lt;br&gt;&#xA;अपरे त्वब्रुवंस्तत्र जले प्रक्रीडितं नृपम्&#x9;026a&lt;br&gt;&#xA;गृहमानीय बध्नीमः क्रतुरेवं भवेन्न सः&#x9;026c&lt;br&gt;&#xA;अपरे त्वब्रुवंस्तत्र नागाः सुकृतकारिणः&#x9;027a&lt;br&gt;&#xA;दशामैनं प्रगृह्याशु कृतमेवं भविष्यति&#x9;027c&lt;br&gt;&#xA;छिन्नं मूलमनर्थानां मृते तस्मिन्भविष्यति&#x9;027e&lt;br&gt;&#xA;एषा वै नैष्ठिकी बुद्धिः सर्वेषामेव सम्मता&#x9;028a&lt;br&gt;&#xA;यथा वा मन्यसे राजंस्तत्क्षिप्रं संविधीयताम्&#x9;028c&lt;br&gt;&#xA;इत्युक्त्वा समुदैक्षन्त वासुकिं पन्नगेश्वरम्&#x9;029a&lt;br&gt;&#xA;वासुकिश्चापि सञ्चिन्त्य तानुवाच भुजङ्गमान्&#x9;029c&lt;br&gt;&#xA;नैषा वो नैष्ठिकी बुद्धिर्मता कर्तुं भुजङ्गमाः&#x9;030a&lt;br&gt;&#xA;सर्वेषामेव मे बुद्धिः पन्नगानां न रोचते&#x9;030c&lt;br&gt;&#xA;किं त्वत्र संविधातव्यं भवतां यद्भवेद्धितम्&#x9;031a&lt;br&gt;&#xA;अनेनाहं भृशं तप्ये गुणदोषौ मदाश्रयौ&#x9;031c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/034/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/034/</guid>
      <description>&lt;p&gt;सूत उवाच&#x9;001&lt;br&gt;&#xA;श्रुत्वा तु वचनं तेषां सर्वेषामिति चेति च&#x9;001a&lt;br&gt;&#xA;वासुकेश्च वचः श्रुत्वा एलापत्रोऽब्रवीदिदम्&#x9;001c&lt;br&gt;&#xA;न स यज्ञो न भविता न स राजा तथाविधः&#x9;002a&lt;br&gt;&#xA;जनमेजयः पाण्डवेयो यतोऽस्माकं महाभयम्&#x9;002c&lt;br&gt;&#xA;दैवेनोपहतो राजन्यो भवेदिह पूरुषः&#x9;003a&lt;br&gt;&#xA;स दैवमेवाश्रयते नान्यत्तत्र परायणम्&#x9;003c&lt;br&gt;&#xA;तदिदं दैवमस्माकं भयं पन्नगसत्तमाः&#x9;004a&lt;br&gt;&#xA;दैवमेवाश्रयामोऽत्र शृणुध्वं च वचो मम&#x9;004c&lt;br&gt;&#xA;अहं शापे समुत्सृष्टे समश्रौषं वचस्तदा&#x9;005a&lt;br&gt;&#xA;मातुरुत्सङ्गमारूढो भयात्पन्नगसत्तमाः&#x9;005c&lt;br&gt;&#xA;देवानां पन्नगश्रेष्ठास्तीक्ष्णास्तीक्ष्णा इति प्रभो&#x9;006a&lt;br&gt;&#xA;पितामहमुपागम्य दुःखार्तानां महाद्युते&#x9;006c&lt;br&gt;&#xA;देवा ऊचुः&#x9;007&lt;br&gt;&#xA;का हि लब्ध्वा प्रियान्पुत्राञ्शपेदेवं पितामह&#x9;007a&lt;br&gt;&#xA;ऋते कद्रूं तीक्ष्णरूपां देवदेव तवाग्रतः&#x9;007c&lt;br&gt;&#xA;तथेति च वचस्तस्यास्त्वयाप्युक्तं पितामह&#x9;008a&lt;br&gt;&#xA;एतदिच्छाम विज्ञातुं कारणं यन्न वारिता&#x9;008c&lt;br&gt;&#xA;ब्रह्मोवाच&#x9;009&lt;br&gt;&#xA;बहवः पन्नगास्तीक्ष्णा भीमवीर्या विषोल्बणाः&#x9;009a&lt;br&gt;&#xA;प्रजानां हितकामोऽहं न निवारितवांस्तदा&#x9;009c&lt;br&gt;&#xA;ये दन्दशूकाः क्षुद्राश्च पापचारा विषोल्बणाः&#x9;010a&lt;br&gt;&#xA;तेषां विनाशो भविता न तु ये धर्मचारिणः&#x9;010c&lt;br&gt;&#xA;यन्निमित्तं च भविता मोक्षस्तेषां महाभयात्&#x9;011a&lt;br&gt;&#xA;पन्नगानां निबोधध्वं तस्मिन्काले तथागते&#x9;011c&lt;br&gt;&#xA;यायावरकुले धीमान्भविष्यति महानृषिः&#x9;012a&lt;br&gt;&#xA;जरत्कारुरिति ख्यातस्तेजस्वी नियतेन्द्रियः&#x9;012c&lt;br&gt;&#xA;तस्य पुत्रो जरत्कारोरुत्पत्स्यति महातपाः&#x9;013a&lt;br&gt;&#xA;आस्तीको नाम यज्ञं स प्रतिषेत्स्यति तं तदा&#x9;013c&lt;br&gt;&#xA;तत्र मोक्ष्यन्ति भुजगा ये भविष्यन्ति धार्मिकाः&#x9;013e&lt;br&gt;&#xA;देवा ऊचुः&#x9;014&lt;br&gt;&#xA;स मुनिप्रवरो देव जरत्कारुर्महातपाः&#x9;014a&lt;br&gt;&#xA;कस्यां पुत्रं महात्मानं जनयिष्यति वीर्यवान्&#x9;014c&lt;br&gt;&#xA;ब्रह्मोवाच&#x9;015&lt;br&gt;&#xA;सनामायां सनामा स कन्यायां द्विजसत्तमः&#x9;015a&lt;br&gt;&#xA;अपत्यं वीर्यवान्देवा वीर्यवज्जनयिष्यति&#x9;015c&lt;br&gt;&#xA;एलापत्र उवाच&#x9;016a&lt;br&gt;&#xA;एवमस्त्विति तं देवाः पितामहमथाब्रुवन्&#x9;016a&lt;br&gt;&#xA;उक्त्वा चैवं गता देवाः स च देवः पितामहः&#x9;016c&lt;br&gt;&#xA;सोऽहमेवं प्रपश्यामि वासुके भगिनीं तव&#x9;017a&lt;br&gt;&#xA;जरत्कारुरिति ख्यातां तां तस्मै प्रतिपादय&#x9;017c&lt;br&gt;&#xA;भैक्षवद्भिक्षमाणाय नागानां भयशान्तये&#x9;018a&lt;br&gt;&#xA;ऋषये सुव्रताय त्वमेष मोक्षः श्रुतो मया&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/035/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/035/</guid>
      <description>&lt;p&gt;सूत उवाच&#x9;001&lt;br&gt;&#xA;एलापत्रस्य तु वचः श्रुत्वा नागा द्विजोत्तम&#x9;001a&lt;br&gt;&#xA;सर्वे प्रहृष्टमनसः साधु साध्वित्यपूजयन्&#x9;001c&lt;br&gt;&#xA;ततः प्रभृति तां कन्यां वासुकिः पर्यरक्षत&#x9;002a&lt;br&gt;&#xA;जरत्कारुं स्वसारं वै परं हर्षमवाप च&#x9;002c&lt;br&gt;&#xA;ततो नातिमहान्कालः समतीत इवाभवत्&#x9;003a&lt;br&gt;&#xA;अथ देवासुराः सर्वे ममन्थुर्वरुणालयम्&#x9;003c&lt;br&gt;&#xA;तत्र नेत्रमभून्नागो वासुकिर्बलिनां वरः&#x9;004a&lt;br&gt;&#xA;समाप्यैव च तत्कर्म पितामहमुपागमन्&#x9;004c&lt;br&gt;&#xA;देवा वासुकिना सार्धं पितामहमथाब्रुवन्&#x9;005a&lt;br&gt;&#xA;भगवञ्शापभीतोऽयं वासुकिस्तप्यते भृशम्&#x9;005c&lt;br&gt;&#xA;तस्येदं मानसं शल्यं समुद्धर्तुं त्वमर्हसि&#x9;006a&lt;br&gt;&#xA;जनन्याः शापजं देव ज्ञातीनां हितकाङ्क्षिणः&#x9;006c&lt;br&gt;&#xA;हितो ह्ययं सदास्माकं प्रियकारी च नागराट्&#x9;007a&lt;br&gt;&#xA;कुरु प्रसादं देवेश शमयास्य मनोज्वरम्&#x9;007c&lt;br&gt;&#xA;ब्रह्मोवाच&#x9;008&lt;br&gt;&#xA;मयैवैतद्वितीर्णं वै वचनं मनसामराः&#x9;008a&lt;br&gt;&#xA;एलापत्रेण नागेन यदस्याभिहितं पुरा&#x9;008c&lt;br&gt;&#xA;तत्करोत्वेष नागेन्द्रः प्राप्तकालं वचस्तथा&#x9;009a&lt;br&gt;&#xA;विनशिष्यन्ति ये पापा न तु ये धर्मचारिणः&#x9;009c&lt;br&gt;&#xA;उत्पन्नः स जरत्कारुस्तपस्युग्रे रतो द्विजः&#x9;010a&lt;br&gt;&#xA;तस्यैष भगिनीं काले जरत्कारुं प्रयच्छतु&#x9;010c&lt;br&gt;&#xA;यदेलापत्रेण वचस्तदोक्तं भुजगेन ह&#x9;011a&lt;br&gt;&#xA;पन्नगानां हितं देवास्तत्तथा न तदन्यथा&#x9;011c&lt;br&gt;&#xA;सूत उवाच&#x9;012&lt;br&gt;&#xA;एतच्छ्रुत्वा स नागेन्द्रः पितामहवचस्तदा&#x9;012a&lt;br&gt;&#xA;सर्पान्बहूञ्जरत्कारौ नित्ययुक्तान्समादधत्&#x9;012c&lt;br&gt;&#xA;जरत्कारुर्यदा भार्यामिच्छेद्वरयितुं प्रभुः&#x9;013a&lt;br&gt;&#xA;शीघ्रमेत्य ममाख्येयं तन्नः श्रेयो भविष्यति&#x9;013c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/036/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/036/</guid>
      <description>&lt;p&gt;शौनक उवाच&#x9;001&lt;br&gt;&#xA;जरत्कारुरिति प्रोक्तं यत्त्वया सूतनन्दन&#x9;001a&lt;br&gt;&#xA;इच्छाम्येतदहं तस्य ऋषेः श्रोतुं महात्मनः&#x9;001c&lt;br&gt;&#xA;किं कारणं जरत्कारोर्नामैतत्प्रथितं भुवि&#x9;002a&lt;br&gt;&#xA;जरत्कारुनिरुक्तं त्वं यथावद्वक्तुमर्हसि&#x9;002c&lt;br&gt;&#xA;सूत उवाच&#x9;003&lt;br&gt;&#xA;जरेति क्षयमाहुर्वै दारुणं कारुसञ्ज्ञितम्&#x9;003a&lt;br&gt;&#xA;शरीरं कारु तस्यासीत्तत्स धीमाञ्शनैः शनैः&#x9;003c&lt;br&gt;&#xA;क्षपयामास तीव्रेण तपसेत्यत उच्यते&#x9;004a&lt;br&gt;&#xA;जरत्कारुरिति ब्रह्मन्वासुकेर्भगिनी तथा&#x9;004c&lt;br&gt;&#xA;एवमुक्तस्तु धर्मात्मा शौनकः प्राहसत्तदा&#x9;005a&lt;br&gt;&#xA;उग्रश्रवसमामन्त्र्य उपपन्नमिति ब्रुवन्&#x9;005c&lt;br&gt;&#xA;सूत उवाच&#x9;006&lt;br&gt;&#xA;अथ कालस्य महतः स मुनिः संशितव्रतः&#x9;006a&lt;br&gt;&#xA;तपस्यभिरतो धीमान्न दारानभ्यकाङ्क्षत&#x9;006c&lt;br&gt;&#xA;स ऊर्ध्वरेतास्तपसि प्रसक्तः; स्वाध्यायवान्वीतभयक्लमः सन्&#x9;007a&lt;br&gt;&#xA;चचार सर्वां पृथिवीं महात्मा; न चापि दारान्मनसाप्यकाङ्क्षत्&#x9;007c&lt;br&gt;&#xA;ततोऽपरस्मिन्सम्प्राप्ते काले कस्मिंश्चिदेव तु&#x9;008a&lt;br&gt;&#xA;परिक्षिदिति विख्यातो राजा कौरववंशभृत्&#x9;008c&lt;br&gt;&#xA;यथा पाण्डुर्महाबाहुर्धनुर्धरवरो भुवि&#x9;009a&lt;br&gt;&#xA;बभूव मृगयाशीलः पुरास्य प्रपितामहः&#x9;009c&lt;br&gt;&#xA;मृगान्विध्यन्वराहांश्च तरक्षून्महिषांस्तथा&#x9;010a&lt;br&gt;&#xA;अन्यांश्च विविधान्वन्यांश्चचार पृथिवीपतिः&#x9;010c&lt;br&gt;&#xA;स कदाचिन्मृगं विद्ध्वा बाणेन नतपर्वणा&#x9;011a&lt;br&gt;&#xA;पृष्ठतो धनुरादाय ससार गहने वने&#x9;011c&lt;br&gt;&#xA;यथा हि भगवान्रुद्रो विद्ध्वा यज्ञमृगं दिवि&#x9;012a&lt;br&gt;&#xA;अन्वगच्छद्धनुष्पाणिः पर्यन्वेषंस्ततस्ततः&#x9;012c&lt;br&gt;&#xA;न हि तेन मृगो विद्धो जीवन्गच्छति वै वनम्&#x9;013a&lt;br&gt;&#xA;पूर्वरूपं तु तन्नूनमासीत्स्वर्गगतिं प्रति&#x9;013c&lt;br&gt;&#xA;परिक्षितस्तस्य राज्ञो विद्धो यन्नष्टवान्मृगः&#x9;013e&lt;br&gt;&#xA;दूरं चापहृतस्तेन मृगेण स महीपतिः&#x9;014a&lt;br&gt;&#xA;परिश्रान्तः पिपासार्त आससाद मुनिं वने&#x9;014c&lt;br&gt;&#xA;गवां प्रचारेष्वासीनं वत्सानां मुखनिःसृतम्&#x9;015a&lt;br&gt;&#xA;भूयिष्ठमुपयुञ्जानं फेनमापिबतां पयः&#x9;015c&lt;br&gt;&#xA;तमभिद्रुत्य वेगेन स राजा संशितव्रतम्&#x9;016a&lt;br&gt;&#xA;अपृच्छद्धनुरुद्यम्य तं मुनिं क्षुच्छ्रमान्वितः&#x9;016c&lt;br&gt;&#xA;भो भो ब्रह्मन्नहं राजा परिक्षिदभिमन्युजः&#x9;017a&lt;br&gt;&#xA;मया विद्धो मृगो नष्टः कच्चित्त्वं दृष्टवानसि&#x9;017c&lt;br&gt;&#xA;स मुनिस्तस्य नोवाच किञ्चिन्मौनव्रते स्थितः&#x9;018a&lt;br&gt;&#xA;तस्य स्कन्धे मृतं सर्पं क्रुद्धो राजा समासजत्&#x9;018c&lt;br&gt;&#xA;धनुष्कोट्या समुत्क्षिप्य स चैनं समुदैक्षत&#x9;019a&lt;br&gt;&#xA;न च किञ्चिदुवाचैनं शुभं वा यदि वाशुभम्&#x9;019c&lt;br&gt;&#xA;स राजा क्रोधमुत्सृज्य व्यथितस्तं तथागतम्&#x9;020a&lt;br&gt;&#xA;दृष्ट्वा जगाम नगरमृषिस्त्वास्ते तथैव सः&#x9;020c&lt;br&gt;&#xA;तरुणस्तस्य पुत्रोऽभूत्तिग्मतेजा महातपाः&#x9;021a&lt;br&gt;&#xA;शृङ्गी नाम महाक्रोधो दुष्प्रसादो महाव्रतः&#x9;021c&lt;br&gt;&#xA;स देवं परमीशानं सर्वभूतहिते रतम्&#x9;022a&lt;br&gt;&#xA;ब्रह्माणमुपतस्थे वै काले काले सुसंयतः&#x9;022c&lt;br&gt;&#xA;स तेन समनुज्ञातो ब्रह्मणा गृहमेयिवान्&#x9;022e&lt;br&gt;&#xA;सख्योक्तः क्रीडमानेन स तत्र हसता किल&#x9;023a&lt;br&gt;&#xA;संरम्भी कोपनोऽतीव विषकल्प ऋषेः सुतः&#x9;023c&lt;br&gt;&#xA;ऋषिपुत्रेण नर्मार्थं कृशेन द्विजसत्तम&#x9;023e&lt;br&gt;&#xA;तेजस्विनस्तव पिता तथैव च तपस्विनः&#x9;024a&lt;br&gt;&#xA;शवं स्कन्धेन वहति मा शृङ्गिन्गर्वितो भव&#x9;024c&lt;br&gt;&#xA;व्याहरत्स्वृषिपुत्रेषु मा स्म किञ्चिद्वचो वदीः&#x9;025a&lt;br&gt;&#xA;अस्मद्विधेषु सिद्धेषु ब्रह्मवित्सु तपस्विषु&#x9;025c&lt;br&gt;&#xA;क्व ते पुरुषमानित्वं क्व ते वाचस्तथाविधाः&#x9;026a&lt;br&gt;&#xA;दर्पजाः पितरं यस्त्वं द्रष्टा शवधरं तथास&#x9;026c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/037/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/037/</guid>
      <description>&lt;p&gt;सूत उवाच&#x9;001&lt;br&gt;&#xA;एवमुक्तः स तेजस्वी शृङ्गी कोपसमन्वितः&#x9;001a&lt;br&gt;&#xA;मृतधारं गुरुं श्रुत्वा पर्यतप्यत मन्युना&#x9;001c&lt;br&gt;&#xA;स तं कृशमभिप्रेष्क्य सूनृतां वाचमुत्सृजन्&#x9;002a&lt;br&gt;&#xA;अपृच्छत कथं तातः स मेऽद्य मृतधारकः&#x9;002c&lt;br&gt;&#xA;कृश उवाच&#x9;003&lt;br&gt;&#xA;राज्ञा परिक्षिता तात मृगयां परिधावता&#x9;003a&lt;br&gt;&#xA;अवसक्तः पितुस्तेऽद्य मृतः स्कन्धे भुजङ्गमः&#x9;003c&lt;br&gt;&#xA;शृङ्ग्युवाच&#x9;004&lt;br&gt;&#xA;किं मे पित्रा कृतं तस्य राज्ञोऽनिष्टं दुरात्मनः&#x9;004a&lt;br&gt;&#xA;ब्रूहि त्वं कृश तत्त्वेन पश्य मे तपसो बलम्&#x9;004c&lt;br&gt;&#xA;कृश उवाच&#x9;005&lt;br&gt;&#xA;स राजा मृगयां यातः परिक्षिदभिमन्युजः&#x9;005a&lt;br&gt;&#xA;ससार मृगमेकाकी विद्ध्वा बाणेन पत्रिणा&#x9;005c&lt;br&gt;&#xA;न चापश्यन्मृगं राजा चरंस्तस्मिन्महावने&#x9;006a&lt;br&gt;&#xA;पितरं ते स दृष्ट्वैव पप्रच्छानभिभाषिणम्&#x9;006c&lt;br&gt;&#xA;तं स्थाणुभूतं तिष्ठन्तं क्षुत्पिपासाश्रमातुरः&#x9;007a&lt;br&gt;&#xA;पुनः पुनर्मृगं नष्टं पप्रच्छ पितरं तव&#x9;007c&lt;br&gt;&#xA;स च मौनव्रतोपेतो नैव तं प्रत्यभाषत&#x9;008a&lt;br&gt;&#xA;तस्य राजा धनुष्कोट्या सर्पं स्कन्धे समासृजत्&#x9;008c&lt;br&gt;&#xA;शृङ्गिंस्तव पिताद्यासौ तथैवास्ते यतव्रतः&#x9;009a&lt;br&gt;&#xA;सोऽपि राजा स्वनगरं प्रतियातो गजाह्वयम्&#x9;009c&lt;br&gt;&#xA;सूत उवाच&#x9;010&lt;br&gt;&#xA;श्रुत्वैवमृषिपुत्रस्तु दिवं स्तब्ध्वेव विष्ठितः&#x9;010a&lt;br&gt;&#xA;कोपसंरक्तनयनः प्रज्वलन्निव मन्युना&#x9;010c&lt;br&gt;&#xA;आविष्टः स तु कोपेन शशाप नृपतिं तदा&#x9;011a&lt;br&gt;&#xA;वार्युपस्पृश्य तेजस्वी क्रोधवेगबलात्कृतः&#x9;011c&lt;br&gt;&#xA;शृङ्ग्युवाच&#x9;012&lt;br&gt;&#xA;योऽसौ वृद्धस्य तातस्य तथा कृच्छ्रगतस्य च&#x9;012a&lt;br&gt;&#xA;स्कन्धे मृतमवास्राक्षीत्पन्नगं राजकिल्बिषी&#x9;012c&lt;br&gt;&#xA;तं पापमतिसङ्क्रुद्धस्तक्षकः पन्नगोत्तमः&#x9;013a&lt;br&gt;&#xA;आशीविषस्तिग्मतेजा मद्वाक्यबलचोदितः&#x9;013c&lt;br&gt;&#xA;सप्तरात्रादितो नेता यमस्य सदनं प्रति&#x9;014a&lt;br&gt;&#xA;द्विजानामवमन्तारं कुरूणामयशस्करम्&#x9;014c&lt;br&gt;&#xA;सूत उवाच&#x9;015&lt;br&gt;&#xA;इति शप्त्वा नृपं क्रुद्धः शृङ्गी पितरमभ्ययात्&#x9;015a&lt;br&gt;&#xA;आसीनं गोचरे तस्मिन्वहन्तं शवपन्नगम्&#x9;015c&lt;br&gt;&#xA;स तमालक्ष्य पितरं शृङ्गी स्कन्धगतेन वै&#x9;016a&lt;br&gt;&#xA;शवेन भुजगेनासीद्भूयः क्रोधसमन्वितः&#x9;016c&lt;br&gt;&#xA;दुःखाच्चाश्रूणि मुमुचे पितरं चेदमब्रवीत्&#x9;017a&lt;br&gt;&#xA;श्रुत्वेमां धर्षणां तात तव तेन दुरात्मना&#x9;017c&lt;br&gt;&#xA;राज्ञा परिक्षिता कोपादशपं तमहं नृपम्&#x9;018a&lt;br&gt;&#xA;यथार्हति स एवोग्रं शापं कुरुकुलाधमः&#x9;018c&lt;br&gt;&#xA;सप्तमेऽहनि तं पापं तक्षकः पन्नगोत्तमः&#x9;019a&lt;br&gt;&#xA;वैवस्वतस्य भवनं नेता परमदारुणम्&#x9;019c&lt;br&gt;&#xA;तमब्रवीत्पिता ब्रह्मंस्तथा कोपसमन्वितम्&#x9;020a&lt;br&gt;&#xA;न मे प्रियं कृतं तात नैष धर्मस्तपस्विनाम्&#x9;020c&lt;br&gt;&#xA;वयं तस्य नरेन्द्रस्य विषये निवसामहे&#x9;021a&lt;br&gt;&#xA;न्यायतो रक्षितास्तेन तस्य पापं न रोचये&#x9;021c&lt;br&gt;&#xA;सर्वथा वर्तमानस्य राज्ञो ह्यस्मद्विधैः सदा&#x9;022a&lt;br&gt;&#xA;क्षन्तव्यं पुत्र धर्मो हि हतो हन्ति न संशयः&#x9;022c&lt;br&gt;&#xA;यदि राजा न रक्षेत पीडा वै नः परा भवेत्&#x9;023a&lt;br&gt;&#xA;न शक्नुयाम चरितुं धर्मं पुत्र यथासुखम्&#x9;023c&lt;br&gt;&#xA;रक्ष्यमाणा वयं तात राजभिः शास्त्रदृष्टिभिः&#x9;024a&lt;br&gt;&#xA;चरामो विपुलं धर्मं तेषां चांशोऽस्ति धर्मतः&#x9;024c&lt;br&gt;&#xA;परिक्षित्तु विशेषेण यथास्य प्रपितामहः&#x9;025a&lt;br&gt;&#xA;रक्षत्यस्मान्यथा राज्ञा रक्षितव्याः प्रजास्तथा&#x9;025c&lt;br&gt;&#xA;तेनेह क्षुधितेनाद्य श्रान्तेन च तपस्विना&#x9;026a&lt;br&gt;&#xA;अजानता व्रतमिदं कृतमेतदसंशयम्&#x9;026c&lt;br&gt;&#xA;तस्मादिदं त्वया बाल्यात्सहसा दुष्कृतं कृतम्&#x9;027a&lt;br&gt;&#xA;न ह्यर्हति नृपः शापमस्मत्तः पुत्र सर्वथा&#x9;027c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/038/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/038/</guid>
      <description>&lt;p&gt;शृङ्ग्युवाच&#x9;001&lt;br&gt;&#xA;यद्येतत्साहसं तात यदि वा दुष्कृतं कृतम्&#x9;001a&lt;br&gt;&#xA;प्रियं वाप्यप्रियं वा ते वागुक्ता न मृषा मया&#x9;001c&lt;br&gt;&#xA;नैवान्यथेदं भविता पितरेष ब्रवीमि ते&#x9;002a&lt;br&gt;&#xA;नाहं मृषा प्रब्रवीमि स्वैरेष्वपि कुतः शपन्&#x9;002c&lt;br&gt;&#xA;शमीक उवाच&#x9;003&lt;br&gt;&#xA;जानाम्युग्रप्रभावं त्वां पुत्र सत्यगिरं तथा&#x9;003a&lt;br&gt;&#xA;नानृतं ह्युक्तपूर्वं ते नैतन्मिथ्या भविष्यति&#x9;003c&lt;br&gt;&#xA;पित्रा पुत्रो वयःस्थोऽपि सततं वाच्य एव तु&#x9;004a&lt;br&gt;&#xA;यथा स्याद्गुणसंयुक्तः प्राप्नुयाच्च महद्यशः&#x9;004c&lt;br&gt;&#xA;किं पुनर्बाल एव त्वं तपसा भावितः प्रभो&#x9;005a&lt;br&gt;&#xA;वर्धते च प्रभवतां कोपोऽतीव महात्मनाम्&#x9;005c&lt;br&gt;&#xA;सोऽहं पश्यामि वक्तव्यं त्वयि धर्मभृतां वर&#x9;006a&lt;br&gt;&#xA;पुत्रत्वं बालतां चैव तवावेक्ष्य च साहसम्&#x9;006c&lt;br&gt;&#xA;स त्वं शमयुतो भूत्वा वन्यमाहारमाहरन्&#x9;007a&lt;br&gt;&#xA;चर क्रोधमिमं त्यक्त्वा नैवं धर्मं प्रहास्यसि&#x9;007c&lt;br&gt;&#xA;क्रोधो हि धर्मं हरति यतीनां दुःखसञ्चितम्&#x9;008a&lt;br&gt;&#xA;ततो धर्मविहीनानां गतिरिष्टा न विद्यते&#x9;008c&lt;br&gt;&#xA;शम एव यतीनां हि क्षमिणां सिद्धिकारकः&#x9;009a&lt;br&gt;&#xA;क्षमावतामयं लोकः परश्चैव क्षमावताम्&#x9;009c&lt;br&gt;&#xA;तस्माच्चरेथाः सततं क्षमाशीलो जितेन्द्रियः&#x9;010a&lt;br&gt;&#xA;क्षमया प्राप्स्यसे लोकान्ब्रह्मणः समनन्तरान्&#x9;010c&lt;br&gt;&#xA;मया तु शममास्थाय यच्छक्यं कर्तुमद्य वै&#x9;011a&lt;br&gt;&#xA;तत्करिष्येऽद्य ताताहं प्रेषयिष्ये नृपाय वै&#x9;011c&lt;br&gt;&#xA;मम पुत्रेण शप्तोऽसि बालेनाकृतबुद्धिना&#x9;012a&lt;br&gt;&#xA;ममेमां धर्षणां त्वत्तः प्रेक्ष्य राजन्नमर्षिणा&#x9;012c&lt;br&gt;&#xA;सूत उवाच&#x9;013&lt;br&gt;&#xA;एवमादिश्य शिष्यं स प्रेषयामास सुव्रतः&#x9;013a&lt;br&gt;&#xA;परिक्षिते नृपतये दयापन्नो महातपाः&#x9;013c&lt;br&gt;&#xA;सन्दिश्य कुशलप्रश्नं कार्यवृत्तान्तमेव च&#x9;014a&lt;br&gt;&#xA;शिष्यं गौरमुखं नाम शीलवन्तं समाहितम्&#x9;014c&lt;br&gt;&#xA;सोऽभिगम्य ततः शीघ्रं नरेन्द्रं कुरुवर्धनम्&#x9;015a&lt;br&gt;&#xA;विवेश भवनं राज्ञः पूर्वं द्वाःस्थैर्निवेदितः&#x9;015c&lt;br&gt;&#xA;पूजितश्च नरेन्द्रेण द्विजो गौरमुखस्ततः&#x9;016a&lt;br&gt;&#xA;आचख्यौ परिविश्रान्तो राज्ञे सर्वमशेषतः&#x9;016c&lt;br&gt;&#xA;शमीकवचनं घोरं यथोक्तं मन्त्रिसन्निधौ&#x9;016e&lt;br&gt;&#xA;शमीको नाम राजेन्द्र विषये वर्तते तव&#x9;017a&lt;br&gt;&#xA;ऋषिः परमधर्मात्मा दान्तः शान्तो महातपाः&#x9;017c&lt;br&gt;&#xA;तस्य त्वया नरव्याघ्र सर्पः प्राणैर्वियोजितः&#x9;018a&lt;br&gt;&#xA;अवसक्तो धनुष्कोट्या स्कन्धे भरतसत्तम&#x9;018c&lt;br&gt;&#xA;क्षान्तवांस्तव तत्कर्म पुत्रस्तस्य न चक्षमे&#x9;018e&lt;br&gt;&#xA;तेन शप्तोऽसि राजेन्द्र पितुरज्ञातमद्य वै&#x9;019a&lt;br&gt;&#xA;तक्षकः सप्तरात्रेण मृत्युस्ते वै भविष्यति&#x9;019c&lt;br&gt;&#xA;तत्र रक्षां कुरुष्वेति पुनः पुनरथाब्रवीत्&#x9;020a&lt;br&gt;&#xA;तदन्यथा न शक्यं च कर्तुं केनचिदप्युत&#x9;020c&lt;br&gt;&#xA;न हि शक्नोति संयन्तुं पुत्रं कोपसमन्वितम्&#x9;021a&lt;br&gt;&#xA;ततोऽहं प्रेषितस्तेन तव राजन्हितार्थिना&#x9;021c&lt;br&gt;&#xA;इति श्रुत्वा वचो घोरं स राजा कुरुनन्दनः&#x9;022a&lt;br&gt;&#xA;पर्यतप्यत तत्पापं कृत्वा राजा महातपाः&#x9;022c&lt;br&gt;&#xA;तं च मौनव्रतधरं श्रुत्वा मुनिवरं तदा&#x9;023a&lt;br&gt;&#xA;भूय एवाभवद्राजा शोकसन्तप्तमानसः&#x9;023c&lt;br&gt;&#xA;अनुक्रोशात्मतां तस्य शमीकस्यावधार्य तु&#x9;024a&lt;br&gt;&#xA;पर्यतप्यत भूयोऽपि कृत्वा तत्किल्बिषं मुनेः&#x9;024c&lt;br&gt;&#xA;न हि मृत्युं तथा राजा श्रुत्वा वै सोऽन्वतप्यत&#x9;025a&lt;br&gt;&#xA;अशोचदमरप्रख्यो यथा कृत्वेह कर्म तत्&#x9;025c&lt;br&gt;&#xA;ततस्तं प्रेषयामास राजा गौरमुखं तदा&#x9;026a&lt;br&gt;&#xA;भूयः प्रसादं भगवान्करोत्विति ममेति वै&#x9;026c&lt;br&gt;&#xA;तस्मिंश्च गतमात्रे वै राजा गौरमुखे तदा&#x9;027a&lt;br&gt;&#xA;मन्त्रिभिर्मन्त्रयामास सह संविग्नमानसः&#x9;027c&lt;br&gt;&#xA;निश्चित्य मन्त्रिभिश्चैव सहितो मन्त्रतत्त्ववित्&#x9;028a&lt;br&gt;&#xA;प्रासादं कारयामास एकस्तम्भं सुरक्षितम्&#x9;028c&lt;br&gt;&#xA;रक्षां च विदधे तत्र भिषजश्चौषधानि च&#x9;029a&lt;br&gt;&#xA;ब्राह्मणान्सिद्धमन्त्रांश्च सर्वतो वै न्यवेशयत्&#x9;029c&lt;br&gt;&#xA;राजकार्याणि तत्रस्थः सर्वाण्येवाकरोच्च सः&#x9;030a&lt;br&gt;&#xA;मन्त्रिभिः सह धर्मज्ञः समन्तात्परिरक्षितः&#x9;030c&lt;br&gt;&#xA;प्राप्ते तु दिवसे तस्मिन्सप्तमे द्विजसत्तम&#x9;031a&lt;br&gt;&#xA;काश्यपोऽभ्यागमद्विद्वांस्तं राजानं चिकित्सितुम्&#x9;031c&lt;br&gt;&#xA;श्रुतं हि तेन तदभूदद्य तं राजसत्तमम्&#x9;032a&lt;br&gt;&#xA;तक्षकः पन्नगश्रेष्ठो नेष्यते यमसादनम्&#x9;032c&lt;br&gt;&#xA;तं दष्टं पन्नगेन्द्रेण करिष्येऽहमपज्वरम्&#x9;033a&lt;br&gt;&#xA;तत्र मेऽर्थश्च धर्मश्च भवितेति विचिन्तयन्&#x9;033c&lt;br&gt;&#xA;तं ददर्श स नागेन्द्रस्तक्षकः काश्यपं पथि&#x9;034a&lt;br&gt;&#xA;गच्छन्तमेकमनसं द्विजो भूत्वा वयोतिगः&#x9;034c&lt;br&gt;&#xA;तमब्रवीत्पन्नगेन्द्रः काश्यपं मुनिपुङ्गवम्&#x9;035a&lt;br&gt;&#xA;क्व भवांस्त्वरितो याति किं च कार्यं चिकीर्षति&#x9;035c&lt;br&gt;&#xA;काश्यप उवाच&#x9;036&lt;br&gt;&#xA;नृपं कुरुकुलोत्पन्नं परिक्षितमरिन्दमम्&#x9;036a&lt;br&gt;&#xA;तक्षकः पन्नगश्रेष्ठस्तेजसाद्य प्रधक्ष्यति&#x9;036c&lt;br&gt;&#xA;तं दष्टं पन्नगेन्द्रेण तेनाग्निसमतेजसा&#x9;037a&lt;br&gt;&#xA;पाण्डवानां कुलकरं राजानममितौजसम्&#x9;037c&lt;br&gt;&#xA;गच्छामि सौम्य त्वरितं सद्यः कर्तुमपज्वरम्&#x9;037e&lt;br&gt;&#xA;तक्षक उवाच&#x9;038&lt;br&gt;&#xA;अहं स तक्षको ब्रह्मंस्तं धक्ष्यामि महीपतिम्&#x9;038a&lt;br&gt;&#xA;निवर्तस्व न शक्तस्त्वं मया दष्टं चिकित्सितुम्&#x9;038c&lt;br&gt;&#xA;काश्यप उवाच&#x9;039&lt;br&gt;&#xA;अहं तं नृपतिं नाग त्वया दष्टमपज्वरम्&#x9;039a&lt;br&gt;&#xA;करिष्य इति मे बुद्धिर्विद्याबलमुपाश्रितः&#x9;039c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/039/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/039/</guid>
      <description>&lt;p&gt;तक्षक उवाच&#x9;001&lt;br&gt;&#xA;दष्टं यदि मयेह त्वं शक्तः किञ्चिच्चिकित्सितुम्&#x9;001a&lt;br&gt;&#xA;ततो वृक्षं मया दष्टमिमं जीवय काश्यप&#x9;001c&lt;br&gt;&#xA;परं मन्त्रबलं यत्ते तद्दर्शय यतस्व च&#x9;002a&lt;br&gt;&#xA;न्यग्रोधमेनं धक्ष्यामि पश्यतस्ते द्विजोत्तम&#x9;002c&lt;br&gt;&#xA;काश्यप उवाच&#x9;003&lt;br&gt;&#xA;दश नागेन्द्र वृक्षं त्वं यमेनमभिमन्यसे&#x9;003a&lt;br&gt;&#xA;अहमेनं त्वया दष्टं जीवयिष्ये भुजङ्गम&#x9;003c&lt;br&gt;&#xA;सूत उवाच&#x9;004&lt;br&gt;&#xA;एवमुक्तः स नागेन्द्रः काश्यपेन महात्मना&#x9;004a&lt;br&gt;&#xA;अदशद्वृक्षमभ्येत्य न्यग्रोधं पन्नगोत्तमः&#x9;004c&lt;br&gt;&#xA;स वृक्षस्तेन दष्टः सन्सद्य एव महाद्युते&#x9;005a&lt;br&gt;&#xA;आशीविषविषोपेतः प्रजज्वाल समन्ततः&#x9;005c&lt;br&gt;&#xA;तं दग्ध्वा स नगं नागः काश्यपं पुनरब्रवीत्&#x9;006a&lt;br&gt;&#xA;कुरु यत्नं द्विजश्रेष्ठ जीवयैनं वनस्पतिम्&#x9;006c&lt;br&gt;&#xA;भस्मीभूतं ततो वृक्षं पन्नगेन्द्रस्य तेजसा&#x9;007a&lt;br&gt;&#xA;भस्म सर्वं समाहृत्य काश्यपो वाक्यमब्रवीत्&#x9;007c&lt;br&gt;&#xA;विद्याबलं पन्नगेन्द्र पश्य मेऽस्मिन्वनस्पतौ&#x9;008a&lt;br&gt;&#xA;अहं सञ्जीवयाम्येनं पश्यतस्ते भुजङ्गम&#x9;008c&lt;br&gt;&#xA;ततः स भगवान्विद्वान्काश्यपो द्विजसत्तमः&#x9;009a&lt;br&gt;&#xA;भस्मराशीकृतं वृक्षं विद्यया समजीवयत्&#x9;009c&lt;br&gt;&#xA;अङ्कुरं तं स कृतवांस्ततः पर्णद्वयान्वितम्&#x9;010a&lt;br&gt;&#xA;पलाशिनं शाखिनं च तथा विटपिनं पुनः&#x9;010c&lt;br&gt;&#xA;तं दृष्ट्वा जीवितं वृक्षं काश्यपेन महात्मना&#x9;011a&lt;br&gt;&#xA;उवाच तक्षको ब्रह्मन्नेतदत्यद्भुतं त्वयि&#x9;011c&lt;br&gt;&#xA;विप्रेन्द्र यद्विषं हन्या मम वा मद्विधस्य वा&#x9;012a&lt;br&gt;&#xA;कं त्वमर्थमभिप्रेप्सुर्यासि तत्र तपोधन&#x9;012c&lt;br&gt;&#xA;यत्तेऽभिलषितं प्राप्तुं फलं तस्मान्नृपोत्तमात्&#x9;013a&lt;br&gt;&#xA;अहमेव प्रदास्यामि तत्ते यद्यपि दुर्लभम्&#x9;013c&lt;br&gt;&#xA;विप्रशापाभिभूते च क्षीणायुषि नराधिपे&#x9;014a&lt;br&gt;&#xA;घटमानस्य ते विप्र सिद्धिः संशयिता भवेत्&#x9;014c&lt;br&gt;&#xA;ततो यशः प्रदीप्तं ते त्रिषु लोकेषु विश्रुतम्&#x9;015a&lt;br&gt;&#xA;विरश्मिरिव घर्मांशुरन्तर्धानमितो व्रजेत्&#x9;015c&lt;br&gt;&#xA;काश्यप उवाच&#x9;016&lt;br&gt;&#xA;धनार्थी याम्यहं तत्र तन्मे दित्स भुजङ्गम&#x9;016a&lt;br&gt;&#xA;ततोऽहं विनिवर्तिष्ये गृहायोरगसत्तम&#x9;016c&lt;br&gt;&#xA;तक्षक उवाच&#x9;017&lt;br&gt;&#xA;यावद्धनं प्रार्थयसे तस्माद्राज्ञस्ततोऽधिकम्&#x9;017a&lt;br&gt;&#xA;अहं तेऽद्य प्रदास्यामि निवर्तस्व द्विजोत्तम&#x9;017c&lt;br&gt;&#xA;सूत उवाच&#x9;018&lt;br&gt;&#xA;तक्षकस्य वचः श्रुत्वा काश्यपो द्विजसत्तमः&#x9;018a&lt;br&gt;&#xA;प्रदध्यौ सुमहातेजा राजानं प्रति बुद्धिमान्&#x9;018c&lt;br&gt;&#xA;दिव्यज्ञानः स तेजस्वी ज्ञात्वा तं नृपतिं तदा&#x9;019a&lt;br&gt;&#xA;क्षीणायुषं पाण्डवेयमपावर्तत काश्यपः&#x9;019c&lt;br&gt;&#xA;लब्ध्वा वित्तं मुनिवरस्तक्षकाद्यावदीप्सितम्&#x9;019e&lt;br&gt;&#xA;निवृत्ते काश्यपे तस्मिन्समयेन महात्मनि&#x9;020a&lt;br&gt;&#xA;जगाम तक्षकस्तूर्णं नगरं नागसाह्वयम्&#x9;020c&lt;br&gt;&#xA;अथ शुश्राव गच्छन्स तक्षको जगतीपतिम्&#x9;021a&lt;br&gt;&#xA;मन्त्रागदैर्विषहरै रक्ष्यमाणं प्रयत्नतः&#x9;021c&lt;br&gt;&#xA;स चिन्तयामास तदा मायायोगेन पार्थिवः&#x9;022a&lt;br&gt;&#xA;मया वञ्चयितव्योऽसौ क उपायो भवेदिति&#x9;022c&lt;br&gt;&#xA;ततस्तापसरूपेण प्राहिणोत्स भुजङ्गमान्&#x9;023a&lt;br&gt;&#xA;फलपत्रोदकं गृह्य राज्ञे नागोऽथ तक्षकः&#x9;023c&lt;br&gt;&#xA;तक्षक उवाच&#x9;024&lt;br&gt;&#xA;गच्छध्वं यूयमव्यग्रा राजानं कार्यवत्तया&#x9;024a&lt;br&gt;&#xA;फलपत्रोदकं नाम प्रतिग्राहयितुं नृपम्&#x9;024c&lt;br&gt;&#xA;सूत उवाच&#x9;025&lt;br&gt;&#xA;ते तक्षकसमादिष्टास्तथा चक्रुर्भुजङ्गमाः&#x9;025a&lt;br&gt;&#xA;उपनिन्युस्तथा राज्ञे दर्भानापः फलानि च&#x9;025c&lt;br&gt;&#xA;तच्च सर्वं स राजेन्द्रः प्रतिजग्राह वीर्यवान्&#x9;026a&lt;br&gt;&#xA;कृत्वा च तेषां कार्याणि गम्यतामित्युवाच तान्&#x9;026c&lt;br&gt;&#xA;गतेषु तेषु नागेषु तापसच्छद्मरूपिषु&#x9;027a&lt;br&gt;&#xA;अमात्यान्सुहृदश्चैव प्रोवाच स नराधिपः&#x9;027c&lt;br&gt;&#xA;भक्षयन्तु भवन्तो वै स्वादूनीमानि सर्वशः&#x9;028a&lt;br&gt;&#xA;तापसैरुपनीतानि फलानि सहिता मया&#x9;028c&lt;br&gt;&#xA;ततो राजा ससचिवः फलान्यादातुमैच्छत&#x9;029a&lt;br&gt;&#xA;यद्गृहीतं फलं राज्ञा तत्र कृमिरभूदणुः&#x9;029c&lt;br&gt;&#xA;ह्रस्वकः कृष्णनयनस्ताम्रो वर्णेन शौनक&#x9;029e&lt;br&gt;&#xA;स तं गृह्य नृपश्रेष्ठः सचिवानिदमब्रवीत्&#x9;030a&lt;br&gt;&#xA;अस्तमभ्येति सविता विषादद्य न मे भयम्&#x9;030c&lt;br&gt;&#xA;सत्यवागस्तु स मुनिः कृमिको मां दशत्वयम्&#x9;031a&lt;br&gt;&#xA;तक्षको नाम भूत्वा वै तथा परिहृतं भवेत्&#x9;031c&lt;br&gt;&#xA;ते चैनमन्ववर्तन्त मन्त्रिणः कालचोदिताः&#x9;032a&lt;br&gt;&#xA;एवमुक्त्वा स राजेन्द्रो ग्रीवायां सन्निवेश्य ह&#x9;032c&lt;br&gt;&#xA;कृमिकं प्राहसत्तूर्णं मुमूर्षुर्नष्टचेतनः&#x9;032e&lt;br&gt;&#xA;हसन्नेव च भोगेन तक्षकेणाभिवेष्टितः&#x9;033a&lt;br&gt;&#xA;तस्मात्फलाद्विनिष्क्रम्य यत्तद्राज्ञे निवेदितम्&#x9;033c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/040/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/040/</guid>
      <description>&lt;p&gt;001    सूत उवाच&#xA;तं तथा मन्त्रिणो दृष्ट्वा भोगेन परिवेष्टितम्&#x9;001a&lt;br&gt;&#xA;विवर्णवदनाः सर्वे रुरुदुर्भृशदुःखिताः&#x9;001c&lt;br&gt;&#xA;तं तु नादं ततः श्रुत्वा मन्त्रिणस्ते प्रदुद्रुवुः&#x9;002a&lt;br&gt;&#xA;अपश्यंश्चैव ते यान्तमाकाशे नागमद्भुतम्&#x9;002c&lt;br&gt;&#xA;सीमन्तमिव कुर्वाणं नभसः पद्मवर्चसम्&#x9;003a&lt;br&gt;&#xA;तक्षकं पन्नगश्रेष्ठं भृशं शोकपरायणाः&#x9;003c&lt;br&gt;&#xA;ततस्तु ते तद्गृहमग्निना वृतं; प्रदीप्यमानं विषजेन भोगिनः&#x9;004a&lt;br&gt;&#xA;भयात्परित्यज्य दिशः प्रपेदिरे; पपात तच्चाशनिताडितं यथा&#x9;004c&lt;br&gt;&#xA;ततो नृपे तक्षकतेजसा हते; प्रयुज्य सर्वाः परलोकसत्क्रियाः&#x9;005a&lt;br&gt;&#xA;शुचिर्द्विजो राजपुरोहितस्तदा; तथैव ते तस्य नृपस्य मन्त्रिणः&#x9;005c&lt;br&gt;&#xA;नृपं शिशुं तस्य सुतं प्रचक्रिरे; समेत्य सर्वे पुरवासिनो जनाः&#x9;006a&lt;br&gt;&#xA;नृपं यमाहुस्तममित्रघातिनं; कुरुप्रवीरं जनमेजयं जनाः&#x9;006c&lt;br&gt;&#xA;स बाल एवार्यमतिर्नृपोत्तमः; सहैव तैर्मन्त्रिपुरोहितैस्तदा&#x9;007a&lt;br&gt;&#xA;शशास राज्यं कुरुपुङ्गवाग्रजो; यथास्य वीरः प्रपितामहस्तथा&#x9;007c&lt;br&gt;&#xA;ततस्तु राजानममित्रतापनं; समीक्ष्य ते तस्य नृपस्य मन्त्रिणः&#x9;008a&lt;br&gt;&#xA;सुवर्णवर्माणमुपेत्य काशिपं; वपुष्टमार्थं वरयां प्रचक्रमुः&#x9;008c&lt;br&gt;&#xA;ततः स राजा प्रददौ वपुष्टमां; कुरुप्रवीराय परीक्ष्य धर्मतः&#x9;009a&lt;br&gt;&#xA;स चापि तां प्राप्य मुदा युतोऽभवन्न चान्यनारीषु मनो दधे क्वचित्&#x9;009c&lt;br&gt;&#xA;सरःसु फुल्लेषु वनेषु चैव ह; प्रसन्नचेता विजहार वीर्यवान्&#x9;010a&lt;br&gt;&#xA;तथा स राजन्यवरो विजह्रिवान्यथोर्वशीं प्राप्य पुरा पुरूरवाः&#x9;010c&lt;br&gt;&#xA;वपुष्टमा चापि वरं पतिं तदा; प्रतीतरूपं समवाप्य भूमिपम्&#x9;011a&lt;br&gt;&#xA;भावेन रामा रमयां बभूव वै; विहारकालेष्ववरोधसुन्दरी&#x9;011c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/041/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/041/</guid>
      <description>&lt;p&gt;सूत उवाच&#x9;001&lt;br&gt;&#xA;एतस्मिन्नेव काले तु जरत्कारुर्महातपाः&#x9;001a&lt;br&gt;&#xA;चचार पृथिवीं कृत्स्नां यत्रसायङ्गृहो मुनिः&#x9;001c&lt;br&gt;&#xA;चरन्दीक्षां महातेजा दुश्चरामकृतात्मभिः&#x9;002a&lt;br&gt;&#xA;तीर्थेष्वाप्लवनं कुर्वन्पुण्येषु विचचार ह&#x9;002c&lt;br&gt;&#xA;वायुभक्षो निराहारः शुष्यन्नहरहर्मुनिः&#x9;003a&lt;br&gt;&#xA;स ददर्श पितॄन्गर्ते लम्बमानानधोमुखान्&#x9;003c&lt;br&gt;&#xA;एकतन्त्ववशिष्टं वै वीरणस्तम्बमाश्रितान्&#x9;004a&lt;br&gt;&#xA;तं च तन्तुं शनैराखुमाददानं बिलाश्रयम्&#x9;004c&lt;br&gt;&#xA;निराहारान्कृशान्दीनान्गर्तेऽऽर्तांस्त्राणमिच्छतः&#x9;005a&lt;br&gt;&#xA;उपसृत्य स तान्दीनान्दीनरूपोऽभ्यभाषत&#x9;005c&lt;br&gt;&#xA;के भवन्तोऽवलम्बन्ते वीरणस्तम्बमाश्रिताः&#x9;006a&lt;br&gt;&#xA;दुर्बलं खादितैर्मूलैराखुना बिलवासिना&#x9;006c&lt;br&gt;&#xA;वीरणस्तम्बके मूलं यदप्येकमिह स्थितम्&#x9;007a&lt;br&gt;&#xA;तदप्ययं शनैराखुरादत्ते दशनैः शितैः&#x9;007c&lt;br&gt;&#xA;छेत्स्यतेऽल्पावशिष्टत्वादेतदप्यचिरादिव&#x9;008a&lt;br&gt;&#xA;ततः स्थ पतितारोऽत्र गर्ते अस्मिन्नधोमुखाः&#x9;008c&lt;br&gt;&#xA;ततो मे दुःखमुत्पन्नं दृष्ट्वा युष्मानधोमुखान्&#x9;009a&lt;br&gt;&#xA;कृच्छ्रामापदमापन्नान्प्रियं किं करवाणि वः&#x9;009c&lt;br&gt;&#xA;तपसोऽस्य चतुर्थेन तृतीयेनापि वा पुनः&#x9;010a&lt;br&gt;&#xA;अर्धेन वापि निस्तर्तुमापदं ब्रूत माचिरम्&#x9;010C&lt;br&gt;&#xA;अथवापि समग्रेण तरन्तु तपसा मम&#x9;011a&lt;br&gt;&#xA;भवन्तः सर्व एवास्मात्काममेवं विधीयताम्&#x9;011c&lt;br&gt;&#xA;पितर ऊचुः&#x9;012&lt;br&gt;&#xA;ऋद्धो भवान्ब्रह्मचारी यो नस्त्रातुमिहेच्छति&#x9;012a&lt;br&gt;&#xA;न तु विप्राग्र्य तपसा शक्यमेतद्व्यपोहितुम्&#x9;012c&lt;br&gt;&#xA;अस्ति नस्तात तपसः फलं प्रवदतां वर&#x9;013a&lt;br&gt;&#xA;सन्तानप्रक्षयाद्ब्रह्मन्पतामो निरयेऽशुचौ&#x9;013c&lt;br&gt;&#xA;लम्बतामिह नस्तात न ज्ञानं प्रतिभाति वै&#x9;014a&lt;br&gt;&#xA;येन त्वां नाभिजानीमो लोके विख्यातपौरुषम्&#x9;014c&lt;br&gt;&#xA;ऋद्धो भवान्महाभागो यो नः शोच्यान्सुदुःखितान्&#x9;015a&lt;br&gt;&#xA;शोचस्युपेत्य कारुण्याच्छृणु ये वै वयं द्विज&#x9;015c&lt;br&gt;&#xA;यायावरा नाम वयमृषयः संशितव्रताः&#x9;016a&lt;br&gt;&#xA;लोकात्पुण्यादिह भ्रष्टाः सन्तानप्रक्षयाद्विभो&#x9;016c&lt;br&gt;&#xA;प्रनष्टं नस्तपः पुण्यं न हि नस्तन्तुरस्ति वै&#x9;017a&lt;br&gt;&#xA;अस्ति त्वेकोऽद्य नस्तन्तुः सोऽपि नास्ति यथा तथा&#x9;017c&lt;br&gt;&#xA;मन्दभाग्योऽल्पभाग्यानां बन्धुः स किल नः कुले&#x9;018a&lt;br&gt;&#xA;जरत्कारुरिति ख्यातो वेदवेदाङ्गपारगः&#x9;018c&lt;br&gt;&#xA;नियतात्मा महात्मा च सुव्रतः सुमहातपाः&#x9;018e&lt;br&gt;&#xA;तेन स्म तपसो लोभात्कृच्छ्रमापादिता वयम्&#x9;019a&lt;br&gt;&#xA;न तस्य भार्या पुत्रो वा बान्धवो वास्ति कश्चन&#x9;019c&lt;br&gt;&#xA;तस्माल्लम्बामहे गर्ते नष्टसञ्ज्ञा ह्यनाथवत्&#x9;020a&lt;br&gt;&#xA;स वक्तव्यस्त्वया दृष्ट्वा अस्माकं नाथवत्तया&#x9;020c&lt;br&gt;&#xA;पितरस्तेऽवलम्बन्ते गर्ते दीना अधोमुखाः&#x9;021a&lt;br&gt;&#xA;साधु दारान्कुरुष्वेति प्रजायस्वेति चाभिभो&#x9;021c&lt;br&gt;&#xA;कुलतन्तुर्हि नः शिष्टस्त्वमेवैकस्तपोधन&#x9;021e&lt;br&gt;&#xA;यं तु पश्यसि नो ब्रह्मन्वीरणस्तम्बमाश्रितान्&#x9;022a&lt;br&gt;&#xA;एषोऽस्माकं कुलस्तम्ब आसीत्स्वकुलवर्धनः&#x9;022c&lt;br&gt;&#xA;यानि पश्यसि वै ब्रह्मन्मूलानीहास्य वीरुधः&#x9;023a&lt;br&gt;&#xA;एते नस्तन्तवस्तात कालेन परिभक्षिताः&#x9;023c&lt;br&gt;&#xA;यत्त्वेतत्पश्यसि ब्रह्मन्मूलमस्यार्धभक्षितम्&#x9;024a&lt;br&gt;&#xA;तत्र लम्बामहे सर्वे सोऽप्येकस्तप आस्थितः&#x9;024c&lt;br&gt;&#xA;यमाखुं पश्यसि ब्रह्मन्काल एष महाबलः&#x9;025a&lt;br&gt;&#xA;स तं तपोरतं मन्दं शनैः क्षपयते तुदन्&#x9;025c&lt;br&gt;&#xA;जरत्कारुं तपोलुब्धं मन्दात्मानमचेतसम्&#x9;025e&lt;br&gt;&#xA;न हि नस्तत्तपस्तस्य तारयिष्यति सत्तम&#x9;026a&lt;br&gt;&#xA;छिन्नमूलान्परिभ्रष्टान्कालोपहतचेतसः&#x9;026c&lt;br&gt;&#xA;नरकप्रतिष्ठान्पश्यास्मान्यथा दुष्कृतिनस्तथा&#x9;026e&lt;br&gt;&#xA;अस्मासु पतितेष्वत्र सह पूर्वैः पितामहैः&#x9;027a&lt;br&gt;&#xA;छिन्नः कालेन सोऽप्यत्र गन्ता वै नरकं ततः&#x9;027c&lt;br&gt;&#xA;तपो वाप्यथवा यज्ञो यच्चान्यत्पावनं महत्&#x9;028a&lt;br&gt;&#xA;तत्सर्वं न समं तात सन्तत्येति सतां मतम्&#x9;028c&lt;br&gt;&#xA;स तात दृष्ट्वा ब्रूयास्त्वं जरत्कारुं तपस्विनम्&#x9;029a&lt;br&gt;&#xA;यथादृष्टमिदं चास्मै त्वयाख्येयमशेषतः&#x9;029c&lt;br&gt;&#xA;यथा दारान्प्रकुर्यात्स पुत्रांश्चोत्पादयेद्यथा&#x9;030a&lt;br&gt;&#xA;तथा ब्रह्मंस्त्वया वाच्यः सोऽस्माकं नाथवत्तया&#x9;030c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/042/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/042/</guid>
      <description>&lt;p&gt;सूत उवाच&#x9;001&lt;br&gt;&#xA;एतच्छ्रुत्वा जरत्कारुर्दुःखशोकपरायणः&#x9;001a&lt;br&gt;&#xA;उवाच स्वान्पितॄन्दुःखाद्बाष्पसन्दिग्धया गिरा&#x9;001c&lt;br&gt;&#xA;अहमेव जरत्कारुः किल्बिषी भवतां सुतः&#x9;002a&lt;br&gt;&#xA;तद्दण्डं धारयत मे दुष्कृतेरकृतात्मनः&#x9;002c&lt;br&gt;&#xA;पितर ऊचुः&#x9;003&lt;br&gt;&#xA;पुत्र दिष्ट्यासि सम्प्राप्त इमं देशं यदृच्छया&#x9;003a&lt;br&gt;&#xA;किमर्थं च त्वया ब्रह्मन्न कृतो दारसङ्ग्रहः&#x9;003c&lt;br&gt;&#xA;जरत्कारुरुवाच&#x9;004&lt;br&gt;&#xA;ममायं पितरो नित्यं हृद्यर्थः परिवर्तते&#x9;004a&lt;br&gt;&#xA;ऊर्ध्वरेताः शरीरं वै प्रापयेयममुत्र वै&#x9;004c&lt;br&gt;&#xA;एवं दृष्ट्वा तु भवतः शकुन्तानिव लम्बतः&#x9;005a&lt;br&gt;&#xA;मया निवर्तिता बुद्धिर्ब्रह्मचर्यात्पितामहाः&#x9;005c&lt;br&gt;&#xA;करिष्ये वः प्रियं कामं निवेक्ष्ये नात्र संशयः&#x9;006a&lt;br&gt;&#xA;सनाम्नीं यद्यहं कन्यामुपलप्स्ये कदाचन&#x9;006c&lt;br&gt;&#xA;भविष्यति च या काचिद्भैक्षवत्स्वयमुद्यता&#x9;007a&lt;br&gt;&#xA;प्रतिग्रहीता तामस्मि न भरेयं च यामहम्&#x9;007c&lt;br&gt;&#xA;एवंविधमहं कुर्यां निवेशं प्राप्नुयां यदि&#x9;008a&lt;br&gt;&#xA;अन्यथा न करिष्ये तु सत्यमेतत्पितामहाः&#x9;008c&lt;br&gt;&#xA;सूत उवाच&#x9;009&lt;br&gt;&#xA;एवमुक्त्वा तु स पितॄंश्चचार पृथिवीं मुनिः&#x9;009a&lt;br&gt;&#xA;न च स्म लभते भार्यां वृद्धोऽयमिति शौनक&#x9;009c&lt;br&gt;&#xA;यदा निर्वेदमापन्नः पितृभिश्चोदितस्तथा&#x9;01oa&lt;br&gt;&#xA;तदारण्यं स गत्वोच्चैश्चुक्रोश भृशदुःखितः&#x9;010c&lt;br&gt;&#xA;यानि भूतानि सन्तीह स्थावराणि चराणि च&#x9;011a&lt;br&gt;&#xA;अन्तर्हितानि वा यानि तानि शृण्वन्तु मे वचः&#x9;011c&lt;br&gt;&#xA;उग्रे तपसि वर्तन्तं पितरश्चोदयन्ति माम्&#x9;012a&lt;br&gt;&#xA;निविशस्वेति दुःखार्तास्तेषां प्रियचिकीर्षया&#x9;012c&lt;br&gt;&#xA;निवेशार्थ्यखिलां भूमिं कन्याभैक्षं चरामि भोः&#x9;013a&lt;br&gt;&#xA;दरिद्रो दुःखशीलश्च पितृभिः सन्नियोजितः&#x9;013c&lt;br&gt;&#xA;यस्य कन्यास्ति भूतस्य ये मयेह प्रकीर्तिताः&#x9;014a&lt;br&gt;&#xA;ते मे कन्यां प्रयच्छन्तु चरतः सर्वतोदिशम्&#x9;014c&lt;br&gt;&#xA;मम कन्या सनाम्नी या भैक्षवच्चोद्यता भवेत्&#x9;015a&lt;br&gt;&#xA;भरेयं चैव यां नाहं तां मे कन्यां प्रयच्छत&#x9;015c&lt;br&gt;&#xA;ततस्ते पन्नगा ये वै जरत्कारौ समाहिताः&#x9;016a&lt;br&gt;&#xA;तामादाय प्रवृत्तिं ते वासुकेः प्रत्यवेदयन्&#x9;016c&lt;br&gt;&#xA;तेषां श्रुत्वा स नागेन्द्रः कन्यां तां समलङ्कृताम्&#x9;017a&lt;br&gt;&#xA;प्रगृह्यारण्यमगमत्समीपं तस्य पन्नगः&#x9;017c&lt;br&gt;&#xA;तत्र तां भैक्षवत्कन्यां प्रादात्तस्मै महात्मने&#x9;018a&lt;br&gt;&#xA;नागेन्द्रो वासुकिर्ब्रह्मन्न स तां प्रत्यगृह्णत&#x9;018c&lt;br&gt;&#xA;असनामेति वै मत्वा भरणे चाविचारिते&#x9;019a&lt;br&gt;&#xA;मोक्षभावे स्थितश्चापि द्वन्द्वीभूतः परिग्रहे&#x9;019c&lt;br&gt;&#xA;ततो नाम स कन्यायाः पप्रच्छ भृगुनन्दन&#x9;020a&lt;br&gt;&#xA;वासुके भरणं चास्या न कुर्यामित्युवाच ह&#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/043/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/043/</guid>
      <description>&lt;p&gt;सूत उवाच&#x9;001&lt;br&gt;&#xA;वासुकिस्त्वब्रवीद्वाक्यं जरत्कारुमृषिं तदा&#x9;001a&lt;br&gt;&#xA;सनामा तव कन्येयं स्वसा मे तपसान्विता&#x9;001c&lt;br&gt;&#xA;भरिष्यामि च ते भार्यां प्रतीच्छेमां द्विजोत्तम&#x9;002a&lt;br&gt;&#xA;रक्षणं च करिष्येऽस्याः सर्वशक्त्या तपोधन&#x9;002c&lt;br&gt;&#xA;प्रतिश्रुते तु नागेन भरिष्ये भगिनीमिति&#x9;003a&lt;br&gt;&#xA;जरत्कारुस्तदा वेश्म भुजगस्य जगाम ह&#x9;003c&lt;br&gt;&#xA;तत्र मन्त्रविदां श्रेष्ठस्तपोवृद्धो महाव्रतः&#x9;004a&lt;br&gt;&#xA;जग्राह पाणिं धर्मात्मा विधिमन्त्रपुरस्कृतम्&#x9;004c&lt;br&gt;&#xA;ततो वासगृहं शुभ्रं पन्नगेन्द्रस्य सम्मतम्&#x9;005a&lt;br&gt;&#xA;जगाम भार्यामादाय स्तूयमानो महर्षिभिः&#x9;005c&lt;br&gt;&#xA;शयनं तत्र वै कॢप्तं स्पर्ध्यास्तरणसंवृतम्&#x9;006a&lt;br&gt;&#xA;तत्र भार्यासहायः स जरत्कारुरुवास ह&#x9;006c&lt;br&gt;&#xA;स तत्र समयं चक्रे भार्यया सह सत्तमः&#x9;007a&lt;br&gt;&#xA;विप्रियं मे न कर्तव्यं न च वाच्यं कदाचन&#x9;007c&lt;br&gt;&#xA;त्यजेयमप्रिये हि त्वां कृते वासं च ते गृहे&#x9;008a&lt;br&gt;&#xA;एतद्गृहाण वचनं मया यत्समुदीरितम्&#x9;008c&lt;br&gt;&#xA;ततः परमसंविग्ना स्वसा नागपतेस्तु सा&#x9;009a&lt;br&gt;&#xA;अतिदुःखान्विता वाचं तमुवाचैवमस्त्विति&#x9;009c&lt;br&gt;&#xA;तथैव सा च भर्तारं दुःखशीलमुपाचरत्&#x9;010a&lt;br&gt;&#xA;उपायैः श्वेतकाकीयैः प्रियकामा यशस्विनी&#x9;010c&lt;br&gt;&#xA;ऋतुकाले ततः स्नाता कदाचिद्वासुकेः स्वसा&#x9;011a&lt;br&gt;&#xA;भर्तारं तं यथान्यायमुपतस्थे महामुनिम्&#x9;011c&lt;br&gt;&#xA;तत्र तस्याः समभवद्गर्भो ज्वलनसन्निभः&#x9;012a&lt;br&gt;&#xA;अतीव तपसा युक्तो वैश्वानरसमद्युतिः&#x9;012c&lt;br&gt;&#xA;शुक्लपक्षे यथा सोमो व्यवर्धत तथैव सः&#x9;012e&lt;br&gt;&#xA;ततः कतिपयाहस्य जरत्कारुर्महातपाः&#x9;013a&lt;br&gt;&#xA;उत्सङ्गेऽस्याः शिरः कृत्वा सुष्वाप परिखिन्नवत्&#x9;013c&lt;br&gt;&#xA;तस्मिंश्च सुप्ते विप्रेन्द्रे सवितास्तमियाद्गिरिम्&#x9;014a&lt;br&gt;&#xA;अह्नः परिक्षये ब्रह्मंस्ततः साचिन्तयत्तदा&#x9;014c&lt;br&gt;&#xA;वासुकेर्भगिनी भीता धर्मलोपान्मनस्विनी&#x9;014e&lt;br&gt;&#xA;किं नु मे सुकृतं भूयाद्भर्तुरुत्थापनं न वा&#x9;015a&lt;br&gt;&#xA;दुःखशीलो हि धर्मात्मा कथं नास्यापराध्नुयाम्&#x9;015c&lt;br&gt;&#xA;कोपो वा धर्मशीलस्य धर्मलोपोऽथ वा पुनः&#x9;016a&lt;br&gt;&#xA;धर्मलोपो गरीयान्वै स्यादत्रेत्यकरोन्मनः&#x9;016c&lt;br&gt;&#xA;उत्थापयिष्ये यद्येनं ध्रुवं कोपं करिष्यति&#x9;017a&lt;br&gt;&#xA;धर्मलोपो भवेदस्य सन्ध्यातिक्रमणे ध्रुवम्&#x9;017c&lt;br&gt;&#xA;इति निश्चित्य मनसा जरत्कारुर्भुजङ्गमा&#x9;018a&lt;br&gt;&#xA;तमृषिं दीप्ततपसं शयानमनलोपमम्&#x9;018c&lt;br&gt;&#xA;उवाचेदं वचः श्लक्ष्णं ततो मधुरभाषिणी&#x9;018e&lt;br&gt;&#xA;उत्तिष्ठ त्वं महाभाग सूर्योऽस्तमुपगच्छति&#x9;019a&lt;br&gt;&#xA;सन्ध्यामुपास्स्व भगवन्नपः स्पृष्ट्वा यतव्रतः&#x9;019c&lt;br&gt;&#xA;प्रादुष्कृताग्निहोत्रोऽयं मुहूर्तो रम्यदारुणः&#x9;020a&lt;br&gt;&#xA;सन्ध्या प्रवर्तते चेयं पश्चिमायां दिशि प्रभो&#x9;020c&lt;br&gt;&#xA;एवमुक्तः स भगवाञ्जरत्कारुर्महातपाः&#x9;021a&lt;br&gt;&#xA;भार्यां प्रस्फुरमाणोष्ठ इदं वचनमब्रवीत्&#x9;021c&lt;br&gt;&#xA;अवमानः प्रयुक्तोऽयं त्वया मम भुजङ्गमे&#x9;022a&lt;br&gt;&#xA;समीपे ते न वत्स्यामि गमिष्यामि यथागतम्&#x9;022c&lt;br&gt;&#xA;न हि तेजोऽस्ति वामोरु मयि सुप्ते विभावसोः&#x9;023a&lt;br&gt;&#xA;अस्तं गन्तुं यथाकालमिति मे हृदि वर्तते&#x9;023c&lt;br&gt;&#xA;न चाप्यवमतस्येह वस्तुं रोचेत कस्यचित्&#x9;024a&lt;br&gt;&#xA;किं पुनर्धर्मशीलस्य मम वा मद्विधस्य वा&#x9;024c&lt;br&gt;&#xA;एवमुक्ता जरत्कारुर्भर्त्रा हृदयकम्पनम्&#x9;025a&lt;br&gt;&#xA;अब्रवीद्भगिनी तत्र वासुकेः सन्निवेशने&#x9;025c&lt;br&gt;&#xA;नावमानात्कृतवती तवाहं प्रतिबोधनम्&#x9;026a&lt;br&gt;&#xA;धर्मलोपो न ते विप्र स्यादित्येतत्कृतं मया&#x9;026c&lt;br&gt;&#xA;उवाच भार्यामित्युक्तो जरत्कारुर्महातपाः&#x9;027a&lt;br&gt;&#xA;ऋषिः कोपसमाविष्टस्त्यक्तुकामो भुजङ्गमाम्&#x9;027c&lt;br&gt;&#xA;न मे वागनृतं प्राह गमिष्येऽहं भुजङ्गमे&#x9;028a&lt;br&gt;&#xA;समयो ह्येष मे पूर्वं त्वया सह मिथः कृतः&#x9;028c&lt;br&gt;&#xA;सुखमस्म्युषितो भद्रे ब्रूयास्त्वं भ्रातरं शुभे&#x9;029a&lt;br&gt;&#xA;इतो मयि गते भीरु गतः स भगवानिति&#x9;029c&lt;br&gt;&#xA;त्वं चापि मयि निष्क्रान्ते न शोकं कर्तुमर्हसि&#x9;029e&lt;br&gt;&#xA;इत्युक्ता सानवद्याङ्गी प्रत्युवाच पतिं तदा&#x9;030a&lt;br&gt;&#xA;जरत्कारुं जरत्कारुश्चिन्ताशोकपरायणा&#x9;030c&lt;br&gt;&#xA;बाष्पगद्गदया वाचा मुखेन परिशुष्यता&#x9;031a&lt;br&gt;&#xA;कृताञ्जलिर्वरारोहा पर्यश्रुनयना ततः&#x9;031c&lt;br&gt;&#xA;धैर्यमालम्ब्य वामोरूर्हृदयेन प्रवेपता&#x9;031e&lt;br&gt;&#xA;न मामर्हसि धर्मज्ञ परित्यक्तुमनागसम्&#x9;032a&lt;br&gt;&#xA;धर्मे स्थितां स्थितो धर्मे सदा प्रियहिते रताम्&#x9;032c&lt;br&gt;&#xA;प्रदाने कारणं यच्च मम तुभ्यं द्विजोत्तम&#x9;033a&lt;br&gt;&#xA;तदलब्धवतीं मन्दां किं मां वक्ष्यति वासुकिः&#x9;033c&lt;br&gt;&#xA;मातृशापाभिभूतानां ज्ञातीनां मम सत्तम&#x9;034a&lt;br&gt;&#xA;अपत्यमीप्षितं त्वत्तस्तच्च तावन्न दृश्यते&#x9;034c&lt;br&gt;&#xA;त्वत्तो ह्यपत्यलाभेन ज्ञातीनां मे शिवं भवेत्&#x9;035a&lt;br&gt;&#xA;सम्प्रयोगो भवेन्नायं मम मोघस्त्वया द्विज&#x9;035c&lt;br&gt;&#xA;ज्ञातीनां हितमिच्छन्ती भगवंस्त्वां प्रसादये&#x9;036a&lt;br&gt;&#xA;इममव्यक्तरूपं मे गर्भमाधाय सत्तम&#x9;036c&lt;br&gt;&#xA;कथं त्यक्त्वा महात्मा सन्गन्तुमिच्छस्यनागसम्&#x9;036e&lt;br&gt;&#xA;एवमुक्तस्तु स मुनिर्भार्यां वचनमब्रवीत्&#x9;037a&lt;br&gt;&#xA;यद्युक्तमनुरूपं च जरत्कारुस्तपोधनः&#x9;037c&lt;br&gt;&#xA;अस्त्येष गर्भः सुभगे तव वैश्वानरोपमः&#x9;038a&lt;br&gt;&#xA;ऋषिः परमधर्मात्मा वेदवेदाङ्गपारगः&#x9;038c&lt;br&gt;&#xA;एवमुक्त्वा स धर्मात्मा जरत्कारुर्महानृषिः&#x9;039a&lt;br&gt;&#xA;उग्राय तपसे भूयो जगाम कृतनिश्चयः&#x9;039c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/044/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/044/</guid>
      <description>&lt;p&gt;सूत उवाच&#x9;001&lt;br&gt;&#xA;गतमात्रं तु भर्तारं जरत्कारुरवेदयत्&#x9;001a&lt;br&gt;&#xA;भ्रातुस्त्वरितमागम्य यथातथ्यं तपोधन&#x9;001c&lt;br&gt;&#xA;ततः स भुजगश्रेष्ठः श्रुत्वा सुमहदप्रियम्&#x9;002a&lt;br&gt;&#xA;उवाच भगिनीं दीनां तदा दीनतरः स्वयम्&#x9;002c&lt;br&gt;&#xA;जानासि भद्रे यत्कार्यं प्रदाने कारणं च यत्&#x9;003a&lt;br&gt;&#xA;पन्नगानां हितार्थाय पुत्रस्ते स्यात्ततो यदि&#x9;003c&lt;br&gt;&#xA;स सर्पसत्रात्किल नो मोक्षयिष्यति वीर्यवान्&#x9;004a&lt;br&gt;&#xA;एवं पितामहः पूर्वमुक्तवान्मां सुरैः सह&#x9;004c&lt;br&gt;&#xA;अप्यस्ति गर्भः सुभगे तस्मात्ते मुनिसत्तमात्&#x9;005a&lt;br&gt;&#xA;न चेच्छाम्यफलं तस्य दारकर्म मनीषिणः&#x9;005c&lt;br&gt;&#xA;कामं च मम न न्याय्यं प्रष्टुं त्वां कार्यमीदृशम्&#x9;006a&lt;br&gt;&#xA;किं तु कार्यगरीयस्त्वात्ततस्त्वाहमचूचुदम्&#x9;006c&lt;br&gt;&#xA;दुर्वासतां विदित्वा च भर्तुस्तेऽतितपस्विनः&#x9;007a&lt;br&gt;&#xA;नैनमन्वागमिष्यामि कदाचिद्धि शपेत्स माम्&#x9;007c&lt;br&gt;&#xA;आचक्ष्व भद्रे भर्तुस्त्वं सर्वमेव विचेष्टितम्&#x9;008a&lt;br&gt;&#xA;शल्यमुद्धर मे घोरं भद्रे हृदि चिरस्थितम्&#x9;008c&lt;br&gt;&#xA;जरत्कारुस्ततो वाक्यमित्युक्ता प्रत्यभाषत&#x9;009a&lt;br&gt;&#xA;आश्वासयन्ती सन्तप्तं वासुकिं पन्नगेश्वरम्&#x9;009c&lt;br&gt;&#xA;पृष्टो मयापत्यहेतोः स महात्मा महातपाः&#x9;010a&lt;br&gt;&#xA;अस्तीत्युदरमुद्दिश्य ममेदं गतवांश्च सः&#x9;010c&lt;br&gt;&#xA;स्वैरेष्वपि न तेनाहं स्मरामि वितथं क्वचित्&#x9;011a&lt;br&gt;&#xA;उक्तपूर्वं कुतो राजन्साम्पराये स वक्ष्यति&#x9;011c&lt;br&gt;&#xA;न सन्तापस्त्वया कार्यः कार्यं प्रति भुजङ्गमे&#x9;012a&lt;br&gt;&#xA;उत्पत्स्यति हि ते पुत्रो ज्वलनार्कसमद्युतिः&#x9;012c&lt;br&gt;&#xA;इत्युक्त्वा हि स मां भ्रातर्गतो भर्ता तपोवनम्&#x9;013a&lt;br&gt;&#xA;तस्माद्व्येतु परं दुःखं तवेदं मनसि स्थितम्&#x9;013c&lt;br&gt;&#xA;एतच्छ्रुत्वा स नागेन्द्रो वासुकिः परया मुदा&#x9;014a&lt;br&gt;&#xA;एवमस्त्विति तद्वाक्यं भगिन्याः प्रत्यगृह्णत&#x9;014c&lt;br&gt;&#xA;सान्त्वमानार्थदानैश्च पूजया चानुरूपया&#x9;015a&lt;br&gt;&#xA;सोदर्यां पूजयामास स्वसारं पन्नगोत्तमः&#x9;015c&lt;br&gt;&#xA;ततः स ववृधे गर्भो महातेजा रविप्रभः&#x9;016a&lt;br&gt;&#xA;यथा सोमो द्विजश्रेष्ठ शुक्लपक्षोदितो दिवि&#x9;016c&lt;br&gt;&#xA;यथाकालं तु सा ब्रह्मन्प्रजज्ञे भुजगस्वसा&#x9;017a&lt;br&gt;&#xA;कुमारं देवगर्भाभं पितृमातृभयापहम्&#x9;017c&lt;br&gt;&#xA;ववृधे स च तत्रैव नागराजनिवेशने&#x9;018a&lt;br&gt;&#xA;वेदांश्चाधिजगे साङ्गान्भार्गवाच्च्यवनात्मजात्&#x9;018c&lt;br&gt;&#xA;चरितव्रतो बाल एव बुद्धिसत्त्वगुणान्वितः&#x9;019a&lt;br&gt;&#xA;नाम चास्याभवत्ख्यातं लोकेष्वास्तीक इत्युत&#x9;019c&lt;br&gt;&#xA;अस्तीत्युक्त्वा गतो यस्मात्पिता गर्भस्थमेव तम्&#x9;020a&lt;br&gt;&#xA;वनं तस्मादिदं तस्य नामास्तीकेति विश्रुतम्&#x9;020c&lt;br&gt;&#xA;स बाल एव तत्रस्थश्चरन्नमितबुद्धिमान्&#x9;021a&lt;br&gt;&#xA;गृहे पन्नगराजस्य प्रयत्नात्पर्यरक्ष्यत&#x9;021c&lt;br&gt;&#xA;भगवानिव देवेशः शूलपाणिर्हिरण्यदः&#x9;022a&lt;br&gt;&#xA;विवर्धमानः सर्वांस्तान्पन्नगानभ्यहर्षयत्&#x9;022c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/045/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/045/</guid>
      <description>&lt;p&gt;शौनक उवाच&#x9;001&lt;br&gt;&#xA;यदपृच्छत्तदा राजा मन्त्रिणो जनमेजयः&#x9;001a&lt;br&gt;&#xA;पितुः स्वर्गगतिं तन्मे विस्तरेण पुनर्वद&#x9;001c&lt;br&gt;&#xA;सूत उवाच&#x9;002&lt;br&gt;&#xA;शृणु ब्रह्मन्यथा पृष्टा मन्त्रिणो नृपतेस्तदा&#x9;002a&lt;br&gt;&#xA;आख्यातवन्तस्ते सर्वे निधनं तत्परिक्षितः&#x9;002c&lt;br&gt;&#xA;जनमेजय उवाच&#x9;003&lt;br&gt;&#xA;जानन्ति तु भवन्तस्तद्यथावृत्तः पिता मम&#x9;003a&lt;br&gt;&#xA;आसीद्यथा च निधनं गतः काले महायशाः&#x9;003c&lt;br&gt;&#xA;श्रुत्वा भवत्सकाशाद्धि पितुर्वृत्तमशेषतः&#x9;004a&lt;br&gt;&#xA;कल्याणं प्रतिपत्स्यामि विपरीतं न जातु चित्&#x9;004c&lt;br&gt;&#xA;सूत उवाच&#x9;005&lt;br&gt;&#xA;मन्त्रिणोऽथाब्रुवन्वाक्यं पृष्टास्तेन महात्मना&#x9;005a&lt;br&gt;&#xA;सर्वधर्मविदः प्राज्ञा राजानं जनमेजयम्&#x9;005c&lt;br&gt;&#xA;धर्मात्मा च महात्मा च प्रजापालः पिता तव&#x9;006a&lt;br&gt;&#xA;आसीदिह यथावृत्तः स महात्मा शृणुष्व तत्&#x9;006c&lt;br&gt;&#xA;चातुर्वर्ण्यं स्वधर्मस्थं स कृत्वा पर्यरक्षत&#x9;007a&lt;br&gt;&#xA;धर्मतो धर्मविद्राजा धर्मो विग्रहवानिव&#x9;007c&lt;br&gt;&#xA;ररक्ष पृथिवीं देवीं श्रीमानतुलविक्रमः&#x9;008a&lt;br&gt;&#xA;द्वेष्टारस्तस्य नैवासन्स च न द्वेष्टि कञ्चन&#x9;008c&lt;br&gt;&#xA;समः सर्वेषु भूतेषु प्रजापतिरिवाभवत्&#x9;008e&lt;br&gt;&#xA;ब्राह्मणाः क्षत्रिया वैश्याः शूद्राश्चैव स्वकर्मसु&#x9;009a&lt;br&gt;&#xA;स्थिताः सुमनसो राजंस्तेन राज्ञा स्वनुष्ठिताः&#x9;009c&lt;br&gt;&#xA;विधवानाथकृपणान्विकलांश्च बभार सः&#x9;010a&lt;br&gt;&#xA;सुदर्शः सर्वभूतानामासीत्सोम इवापरः&#x9;010c&lt;br&gt;&#xA;तुष्टपुष्टजनः श्रीमान्सत्यवाग्दृढविक्रमः&#x9;011a&lt;br&gt;&#xA;धनुर्वेदे च शिष्योऽभून्नृपः शारद्वतस्य सः&#x9;011c&lt;br&gt;&#xA;गोविन्दस्य प्रियश्चासीत्पिता ते जनमेजय&#x9;012a&lt;br&gt;&#xA;लोकस्य चैव सर्वस्य प्रिय आसीन्महायशाः&#x9;012c&lt;br&gt;&#xA;परिक्षीणेषु कुरुषु उत्तरायामजायत&#x9;013a&lt;br&gt;&#xA;परिक्षिदभवत्तेन सौभद्रस्यात्मजो बली&#x9;013c&lt;br&gt;&#xA;राजधर्मार्थकुशलो युक्तः सर्वगुणैर्नृपः&#x9;014a&lt;br&gt;&#xA;जितेन्द्रियश्चात्मवांश्च मेधावी वृद्धसेवितः&#x9;014c&lt;br&gt;&#xA;षड्वर्गविन्महाबुद्धिर्नीतिधर्मविदुत्तमः&#x9;015a&lt;br&gt;&#xA;प्रजा इमास्तव पिता षष्टिं वर्षाण्यपालयत्&#x9;015c&lt;br&gt;&#xA;ततो दिष्टान्तमापन्नः सर्पेणानतिवर्तितम्&#x9;015e&lt;br&gt;&#xA;ततस्त्वं पुरुषश्रेष्ठ धर्मेण प्रतिपेदिवान्&#x9;016a&lt;br&gt;&#xA;इदं वर्षसहस्राय राज्यं कुरुकुलागतम्&#x9;016c&lt;br&gt;&#xA;बाल एवाभिजातोऽसि सर्वभूतानुपालकः&#x9;016e&lt;br&gt;&#xA;जनमेजय उवाच&#x9;017&lt;br&gt;&#xA;नास्मिन्कुले जातु बभूव राजा; यो न प्रजानां हितकृत्प्रियश्च&#x9;017a&lt;br&gt;&#xA;विशेषतः प्रेक्ष्य पितामहानां; वृत्तं महद्वृत्तपरायणानाम्&#x9;017c&lt;br&gt;&#xA;कथं निधनमापन्नः पिता मम तथाविधः&#x9;018a&lt;br&gt;&#xA;आचक्षध्वं यथावन्मे श्रोतुमिच्छामि तत्त्वतः&#x9;018c&lt;br&gt;&#xA;सूत उवाच&#x9;019&lt;br&gt;&#xA;एवं सञ्चोदिता राज्ञा मन्त्रिणस्ते नराधिपम्&#x9;019a&lt;br&gt;&#xA;ऊचुः सर्वे यथावृत्तं राज्ञः प्रियहिते रताः&#x9;019c&lt;br&gt;&#xA;बभूव मृगयाशीलस्तव राजन्पिता सदा&#x9;020a&lt;br&gt;&#xA;यथा पाण्डुर्महाभागो धनुर्धरवरो युधि&#x9;020c&lt;br&gt;&#xA;अस्मास्वासज्य सर्वाणि राजकार्याण्यशेषतः&#x9;020e&lt;br&gt;&#xA;स कदाचिद्वनचरो मृगं विव्याध पत्रिणा&#x9;021a&lt;br&gt;&#xA;विद्ध्वा चान्वसरत्तूर्णं तं मृगं गहने वने&#x9;021c&lt;br&gt;&#xA;पदातिर्बद्धनिस्त्रिंशस्ततायुधकलापवान्&#x9;022a&lt;br&gt;&#xA;न चाससाद गहने मृगं नष्टं पिता तव&#x9;022c&lt;br&gt;&#xA;परिश्रान्तो वयःस्थश्च षष्टिवर्षो जरान्वितः&#x9;023a&lt;br&gt;&#xA;क्षुधितः स महारण्ये ददर्श मुनिमन्तिके&#x9;023c&lt;br&gt;&#xA;स तं पप्रच्छ राजेन्द्रो मुनिं मौनव्रतान्वितम्&#x9;024a&lt;br&gt;&#xA;न च किञ्चिदुवाचैनं स मुनिः पृच्छतोऽपि सन्&#x9;024c&lt;br&gt;&#xA;ततो राजा क्षुच्छ्रमार्तस्तं मुनिं स्थाणुवत्स्थितम्&#x9;025a&lt;br&gt;&#xA;मौनव्रतधरं शान्तं सद्यो मन्युवशं ययौ&#x9;025c&lt;br&gt;&#xA;न बुबोध हि तं राजा मौनव्रतधरं मुनिम्&#x9;026a&lt;br&gt;&#xA;स तं मन्युसमाविष्टो धर्षयामास ते पिता&#x9;026c&lt;br&gt;&#xA;मृतं सर्पं धनुष्कोट्या समुत्क्षिप्य धरातलात्&#x9;027a&lt;br&gt;&#xA;तस्य शुद्धात्मनः प्रादात्स्कन्धे भरतसत्तम&#x9;027c&lt;br&gt;&#xA;न चोवाच स मेधावी तमथो साध्वसाधु वा&#x9;028a&lt;br&gt;&#xA;तस्थौ तथैव चाक्रुध्यन्सर्पं स्कन्धेन धारयन्&#x9;028c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/046/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/046/</guid>
      <description>&lt;p&gt;मन्त्रिण ऊचुः&#x9;001&lt;br&gt;&#xA;ततः स राजा राजेन्द्र स्कन्धे तस्य भुजङ्गमम्&#x9;001a&lt;br&gt;&#xA;मुनेः क्षुत्क्षाम आसज्य स्वपुरं पुनराययौ&#x9;001c&lt;br&gt;&#xA;ऋषेस्तस्य तु पुत्रोऽभूद्गवि जातो महायशाः&#x9;002a&lt;br&gt;&#xA;शृङ्गी नाम महातेजास्तिग्मवीर्योऽतिकोपनः&#x9;002c&lt;br&gt;&#xA;ब्रह्माणं सोऽभ्युपागम्य मुनिः पूजां चकार ह&#x9;003a&lt;br&gt;&#xA;अनुज्ञातो गतस्तत्र शृङ्गी शुश्राव तं तदा&#x9;003c&lt;br&gt;&#xA;सख्युः सकाशात्पितरं पित्रा ते धर्षितं तथा&#x9;003e&lt;br&gt;&#xA;मृतं सर्पं समासक्तं पित्रा ते जनमेजय&#x9;004a&lt;br&gt;&#xA;वहन्तं कुरुशार्दूल स्कन्धेनानपकारिणम्&#x9;004c&lt;br&gt;&#xA;तपस्विनमतीवाथ तं मुनिप्रवरं नृप&#x9;005a&lt;br&gt;&#xA;जितेन्द्रियं विशुद्धं च स्थितं कर्मण्यथाद्भुते&#x9;005c&lt;br&gt;&#xA;तपसा द्योतितात्मानं स्वेष्वङ्गेषु यतं तथा&#x9;006a&lt;br&gt;&#xA;शुभाचारं शुभकथं सुस्थिरं तमलोलुपम्&#x9;006c&lt;br&gt;&#xA;अक्षुद्रमनसूयं च वृद्धं मौनव्रते स्थितम्&#x9;007a&lt;br&gt;&#xA;शरण्यं सर्वभूतानां पित्रा विप्रकृतं तव&#x9;007c&lt;br&gt;&#xA;शशापाथ स तच्छ्रुत्वा पितरं ते रुषान्वितः&#x9;008a&lt;br&gt;&#xA;ऋषेः पुत्रो महातेजा बालोऽपि स्थविरैर्वरः&#x9;008c&lt;br&gt;&#xA;स क्षिप्रमुदकं स्पृष्ट्वा रोषादिदमुवाच ह&#x9;009a&lt;br&gt;&#xA;पितरं तेऽभिसन्धाय तेजसा प्रज्वलन्निव&#x9;009c&lt;br&gt;&#xA;अनागसि गुरौ यो मे मृतं सर्पमवासृजत्&#x9;010a&lt;br&gt;&#xA;तं नागस्तक्षकः क्रुद्धस्तेजसा सादयिष्यति&#x9;010c&lt;br&gt;&#xA;सप्तरात्रादितः पापं पश्य मे तपसो बलम्&#x9;010e&lt;br&gt;&#xA;इत्युक्त्वा प्रययौ तत्र पिता यत्रास्य सोऽभवत्&#x9;011a&lt;br&gt;&#xA;दृष्ट्वा च पितरं तस्मै शापं तं प्रत्यवेदयत्&#x9;011c&lt;br&gt;&#xA;स चापि मुनिशार्दूलः प्रेषयामास ते पितुः&#x9;012a&lt;br&gt;&#xA;शप्तोऽसि मम पुत्रेण यत्तो भव महीपते&#x9;012c&lt;br&gt;&#xA;तक्षकस्त्वां महाराज तेजसा सादयिष्यति&#x9;012e&lt;br&gt;&#xA;श्रुत्वा तु तद्वचो घोरं पिता ते जनमेजय&#x9;013a&lt;br&gt;&#xA;यत्तोऽभवत्परित्रस्तस्तक्षकात्पन्नगोत्तमात्&#x9;013c&lt;br&gt;&#xA;ततस्तस्मिंस्तु दिवसे सप्तमे समुपस्थिते&#x9;014a&lt;br&gt;&#xA;राज्ञः समीपं ब्रह्मर्षिः काश्यपो गन्तुमैच्छत&#x9;014c&lt;br&gt;&#xA;तं ददर्शाथ नागेन्द्रः काश्यपं तक्षकस्तदा&#x9;015a&lt;br&gt;&#xA;तमब्रवीत्पन्नगेन्द्रः काश्यपं त्वरितं व्रजन्&#x9;015c&lt;br&gt;&#xA;क्व भवांस्त्वरितो याति किं च कार्यं चिकीर्षति&#x9;015e&lt;br&gt;&#xA;काश्यप उवाच&#x9;016&lt;br&gt;&#xA;यत्र राजा कुरुश्रेष्ठः परिक्षिन्नाम वै द्विज&#x9;016a&lt;br&gt;&#xA;तक्षकेण भुजङ्गेन धक्ष्यते किल तत्र वै&#x9;016c&lt;br&gt;&#xA;गच्छाम्यहं तं त्वरितः सद्यः कर्तुमपज्वरम्&#x9;017a&lt;br&gt;&#xA;मयाभिपन्नं तं चापि न सर्पो धर्षयिष्यति&#x9;017c&lt;br&gt;&#xA;तक्षक उवाच&#x9;018&lt;br&gt;&#xA;किमर्थं तं मया दष्टं सञ्जीवयितुमिच्छसि&#x9;018a&lt;br&gt;&#xA;ब्रूहि काममहं तेऽद्य दद्मि स्वं वेश्म गम्यताम्&#x9;018c&lt;br&gt;&#xA;मन्त्रिण ऊचुः&#x9;019&lt;br&gt;&#xA;धनलिप्सुरहं तत्र यामीत्युक्तश्च तेन सः&#x9;019a&lt;br&gt;&#xA;तमुवाच महात्मानं मानयञ्श्लक्ष्णया गिरा&#x9;019c&lt;br&gt;&#xA;यावद्धनं प्रार्थयसे तस्माद्राज्ञस्ततोऽधिकम्&#x9;020a&lt;br&gt;&#xA;गृहाण मत्त एव त्वं सन्निवर्तस्व चानघ&#x9;020c&lt;br&gt;&#xA;स एवमुक्तो नागेन काश्यपो द्विपदां वरः&#x9;021a&lt;br&gt;&#xA;लब्ध्वा वित्तं निववृते तक्षकाद्यावदीप्सितम्&#x9;021c&lt;br&gt;&#xA;तस्मिन्प्रतिगते विप्रे छद्मनोपेत्य तक्षकः&#x9;022a&lt;br&gt;&#xA;तं नृपं नृपतिश्रेष्ठ पितरं धार्मिकं तव&#x9;022c&lt;br&gt;&#xA;प्रासादस्थं यत्तमपि दग्धवान्विषवह्निना&#x9;023a&lt;br&gt;&#xA;ततस्त्वं पुरुषव्याघ्र विजयायाभिषेचितः&#x9;023c&lt;br&gt;&#xA;एतद्दृष्टं श्रुतं चापि यथावन्नृपसत्तम&#x9;024a&lt;br&gt;&#xA;अस्माभिर्निखिलं सर्वं कथितं ते सुदारुणम्&#x9;024c&lt;br&gt;&#xA;श्रुत्वा चैतं नृपश्रेष्ठ पार्थिवस्य पराभवम्&#x9;025a&lt;br&gt;&#xA;अस्य चर्षेरुत्तङ्कस्य विधत्स्व यदनन्तरम्&#x9;025c&lt;br&gt;&#xA;जनमेजय उवाच&#x9;026&lt;br&gt;&#xA;एतत्तु श्रोतुमिच्छामि अटव्यां निर्जने वने&#x9;026a&lt;br&gt;&#xA;संवादं पन्नगेन्द्रस्य काश्यपस्य च यत्तदा&#x9;026c&lt;br&gt;&#xA;केन दृष्टं श्रुतं चापि भवतां श्रोत्रमागतम्&#x9;027a&lt;br&gt;&#xA;श्रुत्वा चाथ विधास्यामि पन्नगान्तकरीं मतिम्&#x9;027c&lt;br&gt;&#xA;मन्त्रिण ऊचुः&#x9;028&lt;br&gt;&#xA;शृणु राजन्यथास्माकं येनैतत्कथितं पुरा&#x9;028a&lt;br&gt;&#xA;समागमं द्विजेन्द्रस्य पन्नगेन्द्रस्य चाध्वनि&#x9;028c&lt;br&gt;&#xA;तस्मिन्वृक्षे नरः कश्चिदिन्धनार्थाय पार्थिव&#x9;029a&lt;br&gt;&#xA;विचिन्वन्पूर्वमारूढः शुष्कशाखं वनस्पतिम्&#x9;029c&lt;br&gt;&#xA;अबुध्यमानौ तं तत्र वृक्षस्थं पन्नगद्विजौ&#x9;029e&lt;br&gt;&#xA;स तु तेनैव वृक्षेण भस्मीभूतोऽभवत्तदा&#x9;030a&lt;br&gt;&#xA;द्विजप्रभावाद्राजेन्द्र जीवितः सवनस्पतिः&#x9;030c&lt;br&gt;&#xA;तेन गत्वा नृपश्रेष्ठ नगरेऽस्मिन्निवेदितम्&#x9;031a&lt;br&gt;&#xA;यथावृत्तं तु तत्सर्वं तक्षकस्य द्विजस्य च&#x9;031c&lt;br&gt;&#xA;एतत्ते कथितं राजन्यथावृत्तं यथाश्रुतम्&#x9;032a&lt;br&gt;&#xA;श्रुत्वा तु नृपशार्दूल प्रकुरुष्व यथेप्सितम्&#x9;032c&lt;br&gt;&#xA;सूत उवाच&#x9;033&lt;br&gt;&#xA;मन्त्रिणां तु वचः श्रुत्वा स राजा जनमेजयः&#x9;033a&lt;br&gt;&#xA;पर्यतप्यत दुःखार्तः प्रत्यपिंषत्करे करम्&#x9;033c&lt;br&gt;&#xA;निःश्वासमुष्णमसकृद्दीर्घं राजीवलोचनः&#x9;034a&lt;br&gt;&#xA;मुमोचाश्रूणि च तदा नेत्राभ्यां प्रततं नृपः&#x9;034c&lt;br&gt;&#xA;उवाच च महीपालो दुःखशोकसमन्वितः&#x9;034e&lt;br&gt;&#xA;श्रुत्वैतद्भवतां वाक्यं पितुर्मे स्वर्गतिं प्रति&#x9;035a&lt;br&gt;&#xA;निश्चितेयं मम मतिर्या वै तां मे निबोधत&#x9;035c&lt;br&gt;&#xA;अनन्तरमहं मन्ये तक्षकाय दुरात्मने&#x9;036a&lt;br&gt;&#xA;प्रतिकर्तव्यमित्येव येन मे हिंसितः पिता&#x9;036c&lt;br&gt;&#xA;ऋषेर्हि शृङ्गेर्वचनं कृत्वा दग्ध्वा च पार्थिवम्&#x9;037a&lt;br&gt;&#xA;यदि गच्छेदसौ पापो ननु जीवेत्पिता मम&#x9;037c&lt;br&gt;&#xA;परिहीयेत किं तस्य यदि जीवेत्स पार्थिवः&#x9;038a&lt;br&gt;&#xA;काश्यपस्य प्रसादेन मन्त्रिणां सुनयेन च&#x9;038c&lt;br&gt;&#xA;स तु वारितवान्मोहात्काश्यपं द्विजसत्तमम्&#x9;039a&lt;br&gt;&#xA;सञ्जिजीवयिषुं प्राप्तं राजानमपराजितम्&#x9;039c&lt;br&gt;&#xA;महानतिक्रमो ह्येष तक्षकस्य दुरात्मनः&#x9;040a&lt;br&gt;&#xA;द्विजस्य योऽददद्द्रव्यं मा नृपं जीवयेदिति&#x9;040c&lt;br&gt;&#xA;उत्तङ्कस्य प्रियं कुर्वन्नात्मनश्च महत्प्रियम्&#x9;041a&lt;br&gt;&#xA;भवतां चैव सर्वेषां यास्याम्यपचितिं पितुः&#x9;041c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/047/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/047/</guid>
      <description>&lt;p&gt;सूत उवाच&#x9;001&lt;br&gt;&#xA;एवमुक्त्वा ततः श्रीमान्मन्त्रिभिश्चानुमोदितः&#x9;001a&lt;br&gt;&#xA;आरुरोह प्रतिज्ञां स सर्पसत्राय पार्थिवः&#x9;001c&lt;br&gt;&#xA;ब्रह्मन्भरतशार्दूलो राजा पारिक्षितस्तदा&#x9;001e&lt;br&gt;&#xA;पुरोहितमथाहूय ऋत्विजं वसुधाधिपः&#x9;002a&lt;br&gt;&#xA;अब्रवीद्वाक्यसम्पन्नः सम्पदर्थकरं वचः&#x9;002c&lt;br&gt;&#xA;यो मे हिंसितवांस्तातं तक्षकः स दुरात्मवान्&#x9;003a&lt;br&gt;&#xA;प्रतिकुर्यां यथा तस्य तद्भवन्तो ब्रुवन्तु मे&#x9;003c&lt;br&gt;&#xA;अपि तत्कर्म विदितं भवतां येन पन्नगम्&#x9;004a&lt;br&gt;&#xA;तक्षकं सम्प्रदीप्तेऽग्नौ प्राप्स्येऽहं सहबान्धवम्&#x9;004c&lt;br&gt;&#xA;यथा तेन पिता मह्यं पूर्वं दग्धो विषाग्निना&#x9;005a&lt;br&gt;&#xA;तथाहमपि तं पापं दग्धुमिच्छामि पन्नगम्&#x9;005c&lt;br&gt;&#xA;ऋत्विज ऊचुः&#x9;006&lt;br&gt;&#xA;अस्ति राजन्महत्सत्रं त्वदर्थं देवनिर्मितम्&#x9;006a&lt;br&gt;&#xA;सर्पसत्रमिति ख्यातं पुराणे कथ्यते नृप&#x9;006c&lt;br&gt;&#xA;आहर्ता तस्य सत्रस्य त्वन्नान्योऽस्ति नराधिप&#x9;007a&lt;br&gt;&#xA;इति पौराणिकाः प्राहुरस्माकं चास्ति स क्रतुः&#x9;007c&lt;br&gt;&#xA;सूत उवाच&#x9;008&lt;br&gt;&#xA;एवमुक्तः स राजर्षिर्मेने सर्पं हि तक्षकम्&#x9;008a&lt;br&gt;&#xA;हुताशनमुखं दीप्तं प्रविष्टमिति सत्तम&#x9;008c&lt;br&gt;&#xA;ततोऽब्रवीन्मन्त्रविदस्तान्राजा ब्राह्मणांस्तदा&#x9;009a&lt;br&gt;&#xA;आहरिष्यामि तत्सत्रं सम्भाराः सम्भ्रियन्तु मे&#x9;009c&lt;br&gt;&#xA;ततस्ते ऋत्विजस्तस्य शास्त्रतो द्विजसत्तम&#x9;010a&lt;br&gt;&#xA;देशं तं मापयामासुर्यज्ञायतनकारणात्&#x9;010c&lt;br&gt;&#xA;यथावज्ज्ञानविदुषः सर्वे बुद्ध्या परं गताः&#x9;010e&lt;br&gt;&#xA;ऋद्ध्या परमया युक्तमिष्टं द्विजगणायुतम्&#x9;011a&lt;br&gt;&#xA;प्रभूतधनधान्याढ्यमृत्विग्भिः सुनिवेशितम्&#x9;011c&lt;br&gt;&#xA;निर्माय चापि विधिवद्यज्ञायतनमीप्सितम्&#x9;012a&lt;br&gt;&#xA;राजानं दीक्षयामासुः सर्पसत्राप्तये तदा&#x9;012c&lt;br&gt;&#xA;इदं चासीत्तत्र पूर्वं सर्पसत्रे भविष्यति&#x9;013a&lt;br&gt;&#xA;निमित्तं महदुत्पन्नं यज्ञविघ्नकरं तदा&#x9;013c&lt;br&gt;&#xA;यज्ञस्यायतने तस्मिन्क्रियमाणे वचोऽब्रवीत्&#x9;014a&lt;br&gt;&#xA;स्थपतिर्बुद्धिसम्पन्नो वास्तुविद्याविशारदः&#x9;014c&lt;br&gt;&#xA;इत्यब्रवीत्सूत्रधारः सूतः पौराणिकस्तदा&#x9;015a&lt;br&gt;&#xA;यस्मिन्देशे च काले च मापनेयं प्रवर्तिता&#x9;015c&lt;br&gt;&#xA;ब्राह्मणं कारणं कृत्वा नायं संस्थास्यते क्रतुः&#x9;015e&lt;br&gt;&#xA;एतच्छ्रुत्वा तु राजा स प्राग्दीक्षाकालमब्रवीत्&#x9;016a&lt;br&gt;&#xA;क्षत्तारं नेह मे कश्चिदज्ञातः प्रविशेदिति&#x9;016c&lt;br&gt;&#xA;ततः कर्म प्रववृते सर्पसत्रे विधानतः&#x9;017a&lt;br&gt;&#xA;पर्यक्रामंश्च विधिवत्स्वे स्वे कर्मणि याजकाः&#x9;017c&lt;br&gt;&#xA;परिधाय कृष्णवासांसि धूमसंरक्तलोचनाः&#x9;018a&lt;br&gt;&#xA;जुहुवुर्मन्त्रवच्चैव समिद्धं जातवेदसम्&#x9;018c&lt;br&gt;&#xA;कम्पयन्तश्च सर्वेषामुरगाणां मनांसि ते&#x9;019a&lt;br&gt;&#xA;सर्पानाजुहुवुस्तत्र सर्वानग्निमुखे तदा&#x9;019c&lt;br&gt;&#xA;ततः सर्पाः समापेतुः प्रदीप्ते हव्यवाहने&#x9;020a&lt;br&gt;&#xA;विवेष्टमानाः कृपणा आह्वयन्तः परस्परम्&#x9;020c&lt;br&gt;&#xA;विस्फुरन्तः श्वसन्तश्च वेष्टयन्तस्तथा परे&#x9;021a&lt;br&gt;&#xA;पुच्छैः शिरोभिश्च भृशं चित्रभानुं प्रपेदिरे&#x9;021c&lt;br&gt;&#xA;श्वेताः कृष्णाश्च नीलाश्च स्थविराः शिशवस्तथा&#x9;022a&lt;br&gt;&#xA;रुवन्तो भैरवान्नादान्पेतुर्दीप्ते विभावसौ&#x9;022c&lt;br&gt;&#xA;एवं शतसहस्राणि प्रयुतान्यर्बुदानि च&#x9;023a&lt;br&gt;&#xA;अवशानि विनष्टानि पन्नगानां द्विजोत्तम&#x9;023c&lt;br&gt;&#xA;इन्दुरा इव तत्रान्ये हस्तिहस्ता इवापरे&#x9;024a&lt;br&gt;&#xA;मत्ता इव च मातङ्गा महाकाया महाबलाः&#x9;024c&lt;br&gt;&#xA;उच्चावचाश्च बहवो नानावर्णा विषोल्बणाः&#x9;025a&lt;br&gt;&#xA;घोराश्च परिघप्रख्या दन्दशूका महाबलाः&#x9;025c&lt;br&gt;&#xA;प्रपेतुरग्नावुरगा मातृवाग्दण्डपीडिताः&#x9;025e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/048/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/048/</guid>
      <description>&lt;p&gt;शौनक उवाच&#x9;001&lt;br&gt;&#xA;सर्पसत्रे तदा राज्ञः पाण्डवेयस्य धीमतः&#x9;001a&lt;br&gt;&#xA;जनमेजयस्य के त्वासन्नृत्विजः परमर्षयः&#x9;001c&lt;br&gt;&#xA;के सदस्या बभूवुश्च सर्पसत्रे सुदारुणे&#x9;002a&lt;br&gt;&#xA;विषादजननेऽत्यर्थं पन्नगानां महाभये&#x9;002c&lt;br&gt;&#xA;सर्वं विस्तरतस्तात भवाञ्शंसितुमर्हति&#x9;003a&lt;br&gt;&#xA;सर्पसत्रविधानज्ञा विज्ञेयास्ते हि सूतज&#x9;003c&lt;br&gt;&#xA;सूत उवाच&#x9;004&lt;br&gt;&#xA;हन्त ते कथयिष्यामि नामानीह मनीषिणाम्&#x9;004a&lt;br&gt;&#xA;ये ऋत्विजः सदस्याश्च तस्यासन्नृपतेस्तदा&#x9;004c&lt;br&gt;&#xA;तत्र होता बभूवाथ ब्राह्मणश्चण्डभार्गवः&#x9;005a&lt;br&gt;&#xA;च्यवनस्यान्वये जातः ख्यातो वेदविदां वरः&#x9;005c&lt;br&gt;&#xA;उद्गाता ब्राह्मणो वृद्धो विद्वान्कौत्सार्यजैमिनिः&#x9;006a&lt;br&gt;&#xA;ब्रह्माभवच्छार्ङ्गरवो अध्वर्युर्बोधपिङ्गलः&#x9;006c&lt;br&gt;&#xA;सदस्यश्चाभवद्व्यासः पुत्रशिष्यसहायवान्&#x9;007a&lt;br&gt;&#xA;उद्दालकः शमठकः श्वेतकेतुश्च पञ्चमः&#x9;007c&lt;br&gt;&#xA;असितो देवलश्चैव नारदः पर्वतस्तथा&#x9;008a&lt;br&gt;&#xA;आत्रेयः कुण्डजठरो द्विजः कुटिघटस्तथा&#x9;008c&lt;br&gt;&#xA;वात्स्यः श्रुतश्रवा वृद्धस्तपःस्वाध्यायशीलवान्&#x9;009a&lt;br&gt;&#xA;कहोडो देवशर्मा च मौद्गल्यः शमसौभरः&#x9;009c&lt;br&gt;&#xA;एते चान्ये च बहवो ब्राह्मणाः संशितव्रताः&#x9;010a&lt;br&gt;&#xA;सदस्या अभवंस्तत्र सत्रे पारिक्षितस्य ह&#x9;010c&lt;br&gt;&#xA;जुह्वत्स्वृत्विक्ष्वथ तदा सर्पसत्रे महाक्रतौ&#x9;011a&lt;br&gt;&#xA;अहयः प्रापतंस्तत्र घोराः प्राणिभयावहाः&#x9;011c&lt;br&gt;&#xA;वसामेदोवहाः कुल्या नागानां सम्प्रवर्तिताः&#x9;012a&lt;br&gt;&#xA;ववौ गन्धश्च तुमुलो दह्यतामनिशं तदा&#x9;012c&lt;br&gt;&#xA;पततां चैव नागानां धिष्ठितानां तथाम्बरे&#x9;013a&lt;br&gt;&#xA;अश्रूयतानिशं शब्दः पच्यतां चाग्निना भृशम्&#x9;013c&lt;br&gt;&#xA;तक्षकस्तु स नागेन्द्रः पुरन्दरनिवेशनम्&#x9;014a&lt;br&gt;&#xA;गतः श्रुत्वैव राजानं दीक्षितं जनमेजयम्&#x9;014c&lt;br&gt;&#xA;ततः सर्वं यथावृत्तमाख्याय भुजगोत्तमः&#x9;015a&lt;br&gt;&#xA;अगच्छच्छरणं भीत आगस्कृत्वा पुरन्दरम्&#x9;015c&lt;br&gt;&#xA;तमिन्द्रः प्राह सुप्रीतो न तवास्तीह तक्षक&#x9;016a&lt;br&gt;&#xA;भयं नागेन्द्र तस्माद्वै सर्पसत्रात्कथञ्चन&#x9;016c&lt;br&gt;&#xA;प्रसादितो मया पूर्वं तवार्थाय पितामहः&#x9;017a&lt;br&gt;&#xA;तस्मात्तव भयं नास्ति व्येतु ते मानसो ज्वरः&#x9;017c&lt;br&gt;&#xA;एवमाश्वासितस्तेन ततः स भुजगोत्तमः&#x9;018a&lt;br&gt;&#xA;उवास भवने तत्र शक्रस्य मुदितः सुखी&#x9;018c&lt;br&gt;&#xA;अजस्रं निपतत्स्वग्नौ नागेषु भृशदुःखितः&#x9;019a&lt;br&gt;&#xA;अल्पशेषपरीवारो वासुकिः पर्यतप्यत&#x9;019c&lt;br&gt;&#xA;कश्मलं चाविशद्घोरं वासुकिं पन्नगेश्वरम्&#x9;020a&lt;br&gt;&#xA;स घूर्णमानहृदयो भगिनीमिदमब्रवीत्&#x9;020c&lt;br&gt;&#xA;दह्यन्तेऽङ्गानि मे भद्रे दिशो न प्रतिभान्ति च&#x9;021a&lt;br&gt;&#xA;सीदामीव च सम्मोहाद्घूर्णतीव च मे मनः&#x9;021c&lt;br&gt;&#xA;दृष्टिर्भ्रमति मेऽतीव हृदयं दीर्यतीव च&#x9;022a&lt;br&gt;&#xA;पतिष्याम्यवशोऽद्याहं तस्मिन्दीप्ते विभावसौ&#x9;022c&lt;br&gt;&#xA;पारिक्षितस्य यज्ञोऽसौ वर्ततेऽस्मज्जिघांसया&#x9;023a&lt;br&gt;&#xA;व्यक्तं मयापि गन्तव्यं पितृराजनिवेशनम्&#x9;023c&lt;br&gt;&#xA;अयं स कालः सम्प्राप्तो यदर्थमसि मे स्वसः&#x9;024a&lt;br&gt;&#xA;जरत्कारोः पुरा दत्ता सा त्राह्यस्मान्सबान्धवान्&#x9;024c&lt;br&gt;&#xA;आस्तीकः किल यज्ञं तं वर्तन्तं भुजगोत्तमे&#x9;025a&lt;br&gt;&#xA;प्रतिषेत्स्यति मां पूर्वं स्वयमाह पितामहः&#x9;025c&lt;br&gt;&#xA;तद्वत्से ब्रूहि वत्सं स्वं कुमारं वृद्धसम्मतम्&#x9;026a&lt;br&gt;&#xA;ममाद्य त्वं सभृत्यस्य मोक्षार्थं वेदवित्तमम् &#x9;026c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/049/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/049/</guid>
      <description>&lt;p&gt;सूत उवाच&#x9;001&lt;br&gt;&#xA;तत आहूय पुत्रं स्वं जरत्कारुर्भुजङ्गमा&#x9;001a&lt;br&gt;&#xA;वासुकेर्नागराजस्य वचनादिदमब्रवीत्&#x9;001c&lt;br&gt;&#xA;अहं तव पितुः पुत्र भ्रात्रा दत्ता निमित्ततः&#x9;002a&lt;br&gt;&#xA;कालः स चायं सम्प्राप्तस्तत्कुरुष्व यथातथम्&#x9;002c&lt;br&gt;&#xA;आस्तीक उवाच&#x9;003&lt;br&gt;&#xA;किन्निमित्तं मम पितुर्दत्ता त्वं मातुलेन मे&#x9;003a&lt;br&gt;&#xA;तन्ममाचक्ष्व तत्त्वेन श्रुत्वा कर्तास्मि तत्तथा&#x9;003c&lt;br&gt;&#xA;सूत उवाच&#x9;004&lt;br&gt;&#xA;तत आचष्ट सा तस्मै बान्धवानां हितैषिणी&#x9;004a&lt;br&gt;&#xA;भगिनी नागराजस्य जरत्कारुरविक्लवा&#x9;004c&lt;br&gt;&#xA;भुजगानामशेषाणां माता कद्रूरिति श्रुतिः&#x9;005a&lt;br&gt;&#xA;तया शप्ता रुषितया सुता यस्मान्निबोध तत्&#x9;005c&lt;br&gt;&#xA;उच्छैःश्रवाः सोऽश्वराजो यन्मिथ्या न कृतो मम&#x9;006a&lt;br&gt;&#xA;विनतानिमित्तं पणिते दासभावाय पुत्रकाः&#x9;006c&lt;br&gt;&#xA;जनमेजयस्य वो यज्ञे धक्ष्यत्यनिलसारथिः&#x9;007a&lt;br&gt;&#xA;तत्र पञ्चत्वमापन्नाः प्रेतलोकं गमिष्यथ&#x9;007c&lt;br&gt;&#xA;तां च शप्तवतीमेवं साक्षाल्लोकपितामहः&#x9;008a&lt;br&gt;&#xA;एवमस्त्विति तद्वाक्यं प्रोवाचानुमुमोद च&#x9;008c&lt;br&gt;&#xA;वासुकिश्चापि तच्छ्रुत्वा पितामहवचस्तदा&#x9;009a&lt;br&gt;&#xA;अमृते मथिते तात देवाञ्शरणमीयिवान्&#x9;009c&lt;br&gt;&#xA;सिद्धार्थाश्च सुराः सर्वे प्राप्यामृतमनुत्तमम्&#x9;010a&lt;br&gt;&#xA;भ्रातरं मे पुरस्कृत्य प्रजापतिमुपागमन्&#x9;010c&lt;br&gt;&#xA;ते तं प्रसादयामासुर्देवाः सर्वे पितामहम्&#x9;011a&lt;br&gt;&#xA;राज्ञा वासुकिना सार्धं स शापो न भवेदिति&#x9;011c&lt;br&gt;&#xA;वासुकिर्नागराजोऽयं दुःखितो ज्ञातिकारणात्&#x9;012a&lt;br&gt;&#xA;अभिशापः स मात्रास्य भगवन्न भवेदिति&#x9;012c&lt;br&gt;&#xA;ब्रह्मोवाच&#x9;013&lt;br&gt;&#xA;जरत्कारुर्जरत्कारुं यां भार्यां समवाप्स्यति&#x9;013a&lt;br&gt;&#xA;तत्र जातो द्विजः शापाद्भुजगान्मोक्षयिष्यति&#x9;013c&lt;br&gt;&#xA;जरत्कारुरुवाच&#x9;014&lt;br&gt;&#xA;एतच्छ्रुत्वा तु वचनं वासुकिः पन्नगेश्वरः&#x9;014a&lt;br&gt;&#xA;प्रादान्माममरप्रख्य तव पित्रे महात्मने&#x9;014c&lt;br&gt;&#xA;प्रागेवानागते काले तत्र त्वं मय्यजायथाः&#x9;014e&lt;br&gt;&#xA;अयं स कालः सम्प्राप्तो भयान्नस्त्रातुमर्हसि&#x9;015a&lt;br&gt;&#xA;भ्रातरं चैव मे तस्मात्त्रातुमर्हसि पावकात्&#x9;015c&lt;br&gt;&#xA;अमोघं नः कृतं तत्स्याद्यदहं तव धीमते&#x9;016a&lt;br&gt;&#xA;पित्रे दत्ता विमोक्षार्थं कथं वा पुत्र मन्यसे&#x9;016c&lt;br&gt;&#xA;सूत उवाच&#x9;017&lt;br&gt;&#xA;एवमुक्तस्तथेत्युक्त्वा सोऽस्तीको मातरं तदा&#x9;017a&lt;br&gt;&#xA;अब्रवीद्दुःखसन्तप्तं वासुकिं जीवयन्निव&#x9;017c&lt;br&gt;&#xA;अहं त्वां मोक्षयिष्यामि वासुके पन्नगोत्तम&#x9;018a&lt;br&gt;&#xA;तस्माच्छापान्महासत्त्व सत्यमेतद्ब्रवीमि ते&#x9;018c&lt;br&gt;&#xA;भव स्वस्थमना नाग न हि ते विद्यते भयम्&#x9;019a&lt;br&gt;&#xA;प्रयतिष्ये तथा सौम्य यथा श्रेयो भविष्यति&#x9;019c&lt;br&gt;&#xA;न मे वागनृतं प्राह स्वैरेष्वपि कुतोऽन्यथा&#x9;019e&lt;br&gt;&#xA;तं वै नृपवरं गत्वा दीक्षितं जनमेजयम्&#x9;020a&lt;br&gt;&#xA;वाग्भिर्मङ्गलयुक्ताभिस्तोषयिष्येऽद्य मातुल&#x9;020c&lt;br&gt;&#xA;यथा स यज्ञो नृपतेर्निर्वर्तिष्यति सत्तम&#x9;020e&lt;br&gt;&#xA;स सम्भावय नागेन्द्र मयि सर्वं महामते&#x9;021a&lt;br&gt;&#xA;न ते मयि मनो जातु मिथ्या भवितुमर्हति&#x9;021c&lt;br&gt;&#xA;वासुकिरुवाच&#x9;022&lt;br&gt;&#xA;आस्तीक परिघूर्णामि हृदयं मे विदीर्यते&#x9;022a&lt;br&gt;&#xA;दिशश्च न प्रजानामि ब्रह्मदण्डनिपीडितः&#x9;022c&lt;br&gt;&#xA;आस्तीक उवाच&#x9;023&lt;br&gt;&#xA;न सन्तापस्त्वया कार्यः कथञ्चित्पन्नगोत्तम&#x9;023a&lt;br&gt;&#xA;दीप्तादग्नेः समुत्पन्नं नाशयिष्यामि ते भयम्&#x9;023c&lt;br&gt;&#xA;ब्रह्मदण्डं महाघोरं कालाग्निसमतेजसम्&#x9;024a&lt;br&gt;&#xA;नाशयिष्यामि मात्र त्वं भयं कार्षीः कथञ्चन&#x9;024c&lt;br&gt;&#xA;सूत उवाच&#x9;025&lt;br&gt;&#xA;ततः स वासुकेर्घोरमपनीय मनोज्वरम्&#x9;025a&lt;br&gt;&#xA;आधाय चात्मनोऽङ्गेषु जगाम त्वरितो भृशम्&#x9;025c&lt;br&gt;&#xA;जनमेजयस्य तं यज्ञं सर्वैः समुदितं गुणैः&#x9;026a&lt;br&gt;&#xA;मोक्षाय भुजगेन्द्राणामास्तीको द्विजसत्तमः&#x9;026c&lt;br&gt;&#xA;स गत्वापश्यदास्तीको यज्ञायतनमुत्तमम्&#x9;027a&lt;br&gt;&#xA;वृतं सदस्यैर्बहुभिः सूर्यवह्निसमप्रभैः&#x9;027c&lt;br&gt;&#xA;स तत्र वारितो द्वाःस्थैः प्रविशन्द्विजसत्तमः&#x9;028a&lt;br&gt;&#xA;अभितुष्टाव तं यज्ञं प्रवेशार्थी द्विजोत्तमः&#x9;028c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/050/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/050/</guid>
      <description>&lt;p&gt;आस्तीक उवाच&#x9;5001&lt;br&gt;&#xA;सोमस्य यज्ञो वरुणस्य यज्ञः; प्रजापतेर्यज्ञ आसीत्प्रयागे&#x9;5001a&lt;br&gt;&#xA;तथा यज्ञोऽयं तव भारताग्र्य; पारिक्षित स्वस्ति नोऽस्तु प्रियेभ्यः&#x9;5001c&lt;br&gt;&#xA;शक्रस्य यज्ञः शतसङ्ख्य उक्तस्तथापरस्तुल्यसङ्ख्यः शतं वै&#x9;5002a&lt;br&gt;&#xA;तथा यज्ञोऽयं तव भारताग्र्य; पारिक्षित स्वस्ति नोऽस्तु प्रियेभ्यः&#x9;5002c&lt;br&gt;&#xA;यमस्य यज्ञो हरिमेधसश्च; यथा यज्ञो रन्तिदेवस्य राज्ञः&#x9;5003a&lt;br&gt;&#xA;तथा यज्ञोऽयं तव भारताग्र्य; पारिक्षित स्वस्ति नोऽस्तु प्रियेभ्यः&#x9;5003c&lt;br&gt;&#xA;गयस्य यज्ञः शशबिन्दोश्च राज्ञो; यज्ञस्तथा वैश्रवणस्य राज्ञः&#x9;5004a&lt;br&gt;&#xA;तथा यज्ञोऽयं तव भारताग्र्य; पारिक्षित स्वस्ति नोऽस्तु प्रियेभ्यः&#x9;5004c&lt;br&gt;&#xA;नृगस्य यज्ञस्त्वजमीढस्य चासीद्यथा यज्ञो दाशरथेश्च राज्ञः&#x9;5005a&lt;br&gt;&#xA;तथा यज्ञोऽयं तव भारताग्र्य; पारिक्षित स्वस्ति नोऽस्तु प्रियेभ्यः&#x9;5005c&lt;br&gt;&#xA;यज्ञः श्रुतो नो दिवि देवसूनोर्युधिष्ठिरस्याजमीढस्य राज्ञः&#x9;5006a&lt;br&gt;&#xA;तथा यज्ञोऽयं तव भारताग्र्य; पारिक्षित स्वस्ति नोऽस्तु प्रियेभ्यः&#x9;5006c&lt;br&gt;&#xA;कृष्णस्य यज्ञः सत्यवत्याः सुतस्य; स्वयं च कर्म प्रचकार यत्र&#x9;5007a&lt;br&gt;&#xA;तथा यज्ञोऽयं तव भारताग्र्य; पारिक्षित स्वस्ति नोऽस्तु प्रियेभ्यः&#x9;5007c&lt;br&gt;&#xA;इमे हि ते सूर्यहुताशवर्चसः; समासते वृत्रहणः क्रतुं यथा&#x9;5008a&lt;br&gt;&#xA;नैषां ज्ञानं विद्यते ज्ञातुमद्य; दत्तं येभ्यो न प्रणश्येत्कथञ्चित्&#x9;5008c&lt;br&gt;&#xA;ऋत्विक्समो नास्ति लोकेषु चैव; द्वैपायनेनेति विनिश्चितं मे&#x9;5009a&lt;br&gt;&#xA;एतस्य शिष्या हि क्षितिं चरन्ति; सर्वर्त्विजः कर्मसु स्वेषु दक्षाः&#x9;5009c&lt;br&gt;&#xA;विभावसुश्चित्रभानुर्महात्मा; हिरण्यरेता विश्वभुक्कृष्णवर्त्मा&#x9;5010a&lt;br&gt;&#xA;प्रदक्षिणावर्तशिखः प्रदीप्तो; हव्यं तवेदं हुतभुग्वष्टि देवः&#x9;5010c&lt;br&gt;&#xA;नेह त्वदन्यो विद्यते जीवलोके; समो नृपः पालयिता प्रजानाम्&#x9;5011a&lt;br&gt;&#xA;धृत्या च ते प्रीतमनाः सदाहं; त्वं वा राजा धर्मराजो यमो वा&#x9;5011c&lt;br&gt;&#xA;शक्रः साक्षाद्वज्रपाणिर्यथेह; त्राता लोकेऽस्मिंस्त्वं तथेह प्रजानाम्&#x9;5012a&lt;br&gt;&#xA;मतस्त्वं नः पुरुषेन्द्रेह लोके; न च त्वदन्यो गृहपतिरस्ति यज्ञे&#x9;5012c&lt;br&gt;&#xA;खट्वाङ्गनाभागदिलीपकल्पो; ययातिमान्धातृसमप्रभावः&#x9;5013a&lt;br&gt;&#xA;आदित्यतेजःप्रतिमानतेजा; भीष्मो यथा भ्राजसि सुव्रतस्त्वम्&#x9;5013c&lt;br&gt;&#xA;वाल्मीकिवत्ते निभृतं सुधैर्यं; वसिष्ठवत्ते नियतश्च कोपः&#x9;5014a&lt;br&gt;&#xA;प्रभुत्वमिन्द्रेण समं मतं मे; द्युतिश्च नारायणवद्विभाति&#x9;5014c&lt;br&gt;&#xA;यमो यथा धर्मविनिश्चयज्ञः; कृष्णो यथा सर्वगुणोपपन्नः&#x9;5015a&lt;br&gt;&#xA;श्रियां निवासोऽसि यथा वसूनां; निधानभूतोऽसि तथा क्रतूनाम्&#x9;5015c&lt;br&gt;&#xA;दम्भोद्भवेनासि समो बलेन; रामो यथा शस्त्रविदस्त्रविच्च&#x9;5016a&lt;br&gt;&#xA;और्वत्रिताभ्यामसि तुल्यतेजा; दुष्प्रेक्षणीयोऽसि भगीरथो वा&#x9;5016c&lt;br&gt;&#xA;सूत उवाच&#x9;5017&lt;br&gt;&#xA;एवं स्तुताः सर्व एव प्रसन्ना; राजा सदस्या ऋत्विजो हव्यवाहः&#x9;5017a&lt;br&gt;&#xA;तेषां दृष्ट्वा भावितानीङ्गितानि; प्रोवाच राजा जनमेजयोऽथ&#x9;5017c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/051/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/051/</guid>
      <description>&lt;p&gt;जनमेजय उवाच&#x9;001&lt;br&gt;&#xA;बालो वाक्यं स्थविर इव प्रभाषते; नायं बालः स्थविरोऽयं मतो मे&#x9;001a&lt;br&gt;&#xA;इच्छाम्यहं वरमस्मै प्रदातुं; तन्मे विप्रा वितरध्वं समेताः&#x9;001c&lt;br&gt;&#xA;सदस्या ऊचुः&#x9;002&lt;br&gt;&#xA;बालोऽपि विप्रो मान्य एवेह राज्ञां; यश्चाविद्वान्यश्च विद्वान्यथावत्&#x9;002a&lt;br&gt;&#xA;सर्वान्कामांस्त्वत्त एषोऽर्हतेऽद्य; यथा च नस्तक्षक एति शीघ्रम्&#x9;002c&lt;br&gt;&#xA;सूत उवाच&#x9;003&lt;br&gt;&#xA;व्याहर्तुकामे वरदे नृपे द्विजं; वरं वृणीष्वेति ततोऽभ्युवाच&#x9;003a&lt;br&gt;&#xA;होता वाक्यं नातिहृष्टान्तरात्मा; कर्मण्यस्मिंस्तक्षको नैति तावत्&#x9;003c&lt;br&gt;&#xA;जनमेजय उवाच&#x9;004&lt;br&gt;&#xA;यथा चेदं कर्म समाप्यते मे; यथा च नस्तक्षक एति शीघ्रम्&#x9;004a&lt;br&gt;&#xA;तथा भवन्तः प्रयतन्तु सर्वे; परं शक्त्या स हि मे विद्विषाणः&#x9;004c&lt;br&gt;&#xA;ऋत्विज ऊचुः&#x9;005&lt;br&gt;&#xA;यथा शास्त्राणि नः प्राहुर्यथा शंसति पावकः&#x9;005a&lt;br&gt;&#xA;इन्द्रस्य भवने राजंस्तक्षको भयपीडितः&#x9;005c&lt;br&gt;&#xA;सूत उवाच&#x9;006&lt;br&gt;&#xA;यथा सूतो लोहिताक्षो महात्मा; पौराणिको वेदितवान्पुरस्तात्&#x9;006a&lt;br&gt;&#xA;स राजानं प्राह पृष्टस्तदानीं; यथाहुर्विप्रास्तद्वदेतन्नृदेव&#x9;006c&lt;br&gt;&#xA;पुराणमागम्य ततो ब्रवीम्यहं; दत्तं तस्मै वरमिन्द्रेण राजन्&#x9;007a&lt;br&gt;&#xA;वसेह त्वं मत्सकाशे सुगुप्तो; न पावकस्त्वां प्रदहिष्यतीति&#x9;007c&lt;br&gt;&#xA;एतच्छ्रुत्वा दीक्षितस्तप्यमान; आस्ते होतारं चोदयन्कर्मकाले&#x9;008a&lt;br&gt;&#xA;होता च यत्तः स जुहाव मन्त्रैरथो इन्द्रः स्वयमेवाजगाम&#x9;008c&lt;br&gt;&#xA;विमानमारुह्य महानुभावः; सर्वैर्देवैः परिसंस्तूयमानः&#x9;009a&lt;br&gt;&#xA;बलाहकैश्चाप्यनुगम्यमानो; विद्याधरैरप्सरसां गणैश्च&#x9;009c&lt;br&gt;&#xA;तस्योत्तरीये निहितः स नागो; भयोद्विग्नः शर्म नैवाभ्यगच्छत्&#x9;010a&lt;br&gt;&#xA;ततो राजा मन्त्रविदोऽब्रवीत्पुनः; क्रुद्धो वाक्यं तक्षकस्यान्तमिच्छन्&#x9;010c&lt;br&gt;&#xA;इन्द्रस्य भवने विप्रा यदि नागः स तक्षकः&#x9;011a&lt;br&gt;&#xA;तमिन्द्रेणैव सहितं पातयध्वं विभावसौ&#x9;011c&lt;br&gt;&#xA;ऋत्विज ऊचुः&#x9;012&lt;br&gt;&#xA;अयमायाति वै तूर्णं तक्षकस्ते वशं नृप&#x9;012a&lt;br&gt;&#xA;श्रूयतेऽस्य महान्नादो रुवतो भैरवं भयात्&#x9;012c&lt;br&gt;&#xA;नूनं मुक्तो वज्रभृता स नागो; भ्रष्टश्चाङ्कान्मन्त्रविस्रस्तकायः&#x9;013a&lt;br&gt;&#xA;घूर्णन्नाकाशे नष्टसञ्ज्ञोऽभ्युपैति; तीव्रान्निःश्वासान्निःश्वसन्पन्नगेन्द्रः&#x9;013c&lt;br&gt;&#xA;वर्तते तव राजेन्द्र कर्मैतद्विधिवत्प्रभो&#x9;014a&lt;br&gt;&#xA;अस्मै तु द्विजमुख्याय वरं त्वं दातुमर्हसि&#x9;014c&lt;br&gt;&#xA;जनमेजय उवाच&#x9;015&lt;br&gt;&#xA;बालाभिरूपस्य तवाप्रमेय; वरं प्रयच्छामि यथानुरूपम्&#x9;015a&lt;br&gt;&#xA;वृणीष्व यत्तेऽभिमतं हृदि स्थितं; तत्ते प्रदास्याम्यपि चेददेयम्&#x9;015c&lt;br&gt;&#xA;सूत उवाच&#x9;016&lt;br&gt;&#xA;पतिष्यमाणे नागेन्द्रे तक्षके जातवेदसि&#x9;016a&lt;br&gt;&#xA;इदमन्तरमित्येवं तदास्तीकोऽभ्यचोदयत्&#x9;016c&lt;br&gt;&#xA;वरं ददासि चेन्मह्यं वृणोमि जनमेजय&#x9;017a&lt;br&gt;&#xA;सत्रं ते विरमत्वेतन्न पतेयुरिहोरगाः&#x9;017c&lt;br&gt;&#xA;एवमुक्तस्ततो राजा ब्रह्मन्पारिक्षितस्तदा&#x9;018a&lt;br&gt;&#xA;नातिहृष्टमना वाक्यमास्तीकमिदमब्रवीत्&#x9;018c&lt;br&gt;&#xA;सुवर्णं रजतं गाश्च यच्चान्यन्मन्यसे विभो&#x9;019a&lt;br&gt;&#xA;तत्ते दद्यां वरं विप्र न निवर्तेत्क्रतुर्मम&#x9;019c&lt;br&gt;&#xA;आस्तीक उवाच&#x9;020&lt;br&gt;&#xA;सुवर्णं रजतं गाश्च न त्वां राजन्वृणोम्यहम्&#x9;020a&lt;br&gt;&#xA;सत्रं ते विरमत्वेतत्स्वस्ति मातृकुलस्य नः&#x9;020c&lt;br&gt;&#xA;सूत उवाच&#x9;021&lt;br&gt;&#xA;आस्तीकेनैवमुक्तस्तु राजा पारिक्षितस्तदा&#x9;021a&lt;br&gt;&#xA;पुनः पुनरुवाचेदमास्तीकं वदतां वरम्&#x9;021c&lt;br&gt;&#xA;अन्यं वरय भद्रं ते वरं द्विजवरोत्तम&#x9;022a&lt;br&gt;&#xA;अयाचत न चाप्यन्यं वरं स भृगुनन्दन&#x9;022c&lt;br&gt;&#xA;ततो वेदविदस्तत्र सदस्याः सर्व एव तम्&#x9;023a&lt;br&gt;&#xA;राजानमूचुः सहिता लभतां ब्राह्मणो वरम्&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/052/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/052/</guid>
      <description>&lt;p&gt;शौनक उवाच&#x9;001&lt;br&gt;&#xA;ये सर्पाः सर्पसत्रेऽस्मिन्पतिता हव्यवाहने&#x9;001a&lt;br&gt;&#xA;तेषां नामानि सर्वेषां श्रोतुमिच्छामि सूतज&#x9;001c&lt;br&gt;&#xA;सूत उवाच&#x9;002&lt;br&gt;&#xA;सहस्राणि बहून्यस्मिन्प्रयुतान्यर्बुदानि च&#x9;002a&lt;br&gt;&#xA;न शक्यं परिसङ्ख्यातुं बहुत्वाद्वेदवित्तम&#x9;002c&lt;br&gt;&#xA;यथास्मृति तु नामानि पन्नगानां निबोध मे&#x9;003a&lt;br&gt;&#xA;उच्यमानानि मुख्यानां हुतानां जातवेदसि&#x9;003c&lt;br&gt;&#xA;वासुकेः कुलजांस्तावत्प्राधान्येन निबोध मे&#x9;004a&lt;br&gt;&#xA;नीलरक्तान्सितान्घोरान्महाकायान्विषोल्बणान्&#x9;004c&lt;br&gt;&#xA;कोटिको मानसः पूर्णः सहः पैलो हलीसकः&#x9;005a&lt;br&gt;&#xA;पिच्छिलः कोणपश्चक्रः कोणवेगः प्रकालनः&#x9;005c&lt;br&gt;&#xA;हिरण्यवाहः शरणः कक्षकः कालदन्तकः&#x9;006a&lt;br&gt;&#xA;एते वासुकिजा नागाः प्रविष्टा हव्यवाहनम्&#x9;006c&lt;br&gt;&#xA;तक्षकस्य कुले जातान्प्रवक्ष्यामि निबोध तान्&#x9;007a&lt;br&gt;&#xA;पुच्छण्डको मण्डलकः पिण्डभेत्ता रभेणकः&#x9;007c&lt;br&gt;&#xA;उच्छिखः सुरसो द्रङ्गो बलहेडो विरोहणः&#x9;008a&lt;br&gt;&#xA;शिलीशलकरो मूकः सुकुमारः प्रवेपनः&#x9;008c&lt;br&gt;&#xA;मुद्गरः शशरोमा च सुमना वेगवाहनः&#x9;009a&lt;br&gt;&#xA;एते तक्षकजा नागाः प्रविष्टा हव्यवाहनम्&#x9;009c&lt;br&gt;&#xA;पारावतः पारियात्रः पाण्डरो हरिणः कृशः&#x9;010a&lt;br&gt;&#xA;विहङ्गः शरभो मोदः प्रमोदः संहताङ्गदः&#x9;010c&lt;br&gt;&#xA;ऐरावतकुलादेते प्रैविष्टा हव्यवाहनम्&#x9;011a&lt;br&gt;&#xA;कौरव्यकुलजान्नागाञ्शृणु मे द्विजसत्तम&#x9;011c&lt;br&gt;&#xA;ऐण्डिलः कुण्डलो मुण्डो वेणिस्कन्धः कुमारकः&#x9;012a&lt;br&gt;&#xA;बाहुकः शृङ्गवेगश्च धूर्तकः पातपातरौ&#x9;012c&lt;br&gt;&#xA;धृतराष्ट्रकुले जाताञ्शृणु नागान्यथातथम्&#x9;013a&lt;br&gt;&#xA;कीर्त्यमानान्मया ब्रह्मन्वातवेगान्विषोल्बणान्&#x9;013c&lt;br&gt;&#xA;शङ्कुकर्णः पिङ्गलकः कुठारमुखमेचकौ&#x9;014a&lt;br&gt;&#xA;पूर्णाङ्गदः पूर्णमुखः प्रहसः शकुनिर्हरिः&#x9;014c&lt;br&gt;&#xA;आमाहठः कोमठकः श्वसनो मानवो वटः&#x9;015a&lt;br&gt;&#xA;भैरवो मुण्डवेदाङ्गः पिशङ्गश्चोद्रपारगः&#x9;015c&lt;br&gt;&#xA;ऋषभो वेगवान्नाम पिण्डारकमहाहनू&#x9;016a&lt;br&gt;&#xA;रक्ताङ्गः सर्वसारङ्गः समृद्धः पाटराक्षसौ&#x9;016c&lt;br&gt;&#xA;वराहको वारणकः सुमित्रश्चित्रवेदिकः&#x9;017a&lt;br&gt;&#xA;पराशरस्तरुणको मणिस्कन्धस्तथारुणिः&#x9;017c&lt;br&gt;&#xA;इति नागा मया ब्रह्मन्कीर्तिताः कीर्तिवर्धनाः&#x9;018a&lt;br&gt;&#xA;प्राधान्येन बहुत्वात्तु न सर्वे परिकीर्तिताः&#x9;018c&lt;br&gt;&#xA;एतेषां पुत्रपौत्रास्तु प्रसवस्य च सन्ततिः&#x9;019a&lt;br&gt;&#xA;न शक्याः परिसङ्ख्यातुं ये दीप्तं पावकं गताः&#x9;019c&lt;br&gt;&#xA;सप्तशीर्षा द्विशीर्षाश्च पञ्चशीर्षास्तथापरे&#x9;020a&lt;br&gt;&#xA;कालानलविषा घोरा हुताः शतसहस्रशः&#x9;020c&lt;br&gt;&#xA;महाकाया महावीर्याः शैलशृङ्गसमुच्छ्रयाः&#x9;021a&lt;br&gt;&#xA;योजनायामविस्तारा द्वियोजनसमायताः&#x9;021c&lt;br&gt;&#xA;कामरूपाः कामगमा दीप्तानलविषोल्बणाः&#x9;022a&lt;br&gt;&#xA;दग्धास्तत्र महासत्रे ब्रह्मदण्डनिपीडिताः&#x9;022c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/053/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/053/</guid>
      <description>&lt;p&gt;001  &#x9;सूत उवाच&lt;br&gt;&#xA;001a  &#x9;इदमत्यद्भुतं चान्यदास्तीकस्यानुशुश्रुमः&lt;br&gt;&#xA;001c  &#x9;तथा वरैश्छन्द्यमाने राज्ञा पारिक्षितेन ह&lt;br&gt;&#xA;002a  &#x9;इन्द्रहस्ताच्च्युतो नागः ख एव यदतिष्ठत&lt;br&gt;&#xA;002c  &#x9;ततश्चिन्तापरो राजा बभूव जनमेजयः&lt;br&gt;&#xA;003a  &#x9;हूयमाने भृशं दीप्ते विधिवत्पावके तदा&lt;br&gt;&#xA;003c  &#x9;न स्म स प्रापतद्वह्नौ तक्षको भयपीडितः&lt;br&gt;&#xA;004  &#x9;शौनक उवाच&lt;br&gt;&#xA;004a  &#x9;किं सूत तेषां विप्राणां मन्त्रग्रामो मनीषिणाम्&lt;br&gt;&#xA;004c  &#x9;न प्रत्यभात्तदाग्नौ यन्न पपात स तक्षकः&lt;br&gt;&#xA;005  &#x9;सूत उवाच&lt;br&gt;&#xA;005a  &#x9;तमिन्द्रहस्ताद्विस्रस्तं विसञ्ज्ञं पन्नगोत्तमम्&lt;br&gt;&#xA;005c  &#x9;आस्तीकस्तिष्ठ तिष्ठेति वाचस्तिस्रोऽभ्युदैरयत्&lt;br&gt;&#xA;006a  &#x9;वितस्थे सोऽन्तरिक्षेऽथ हृदयेन विदूयता&lt;br&gt;&#xA;006c  &#x9;यथा तिष्ठेत वै कश्चिद्गोचक्रस्यान्तरा नरः&lt;br&gt;&#xA;007a  &#x9;ततो राजाब्रवीद्वाक्यं सदस्यैश्चोदितो भृशम्&lt;br&gt;&#xA;007c  &#x9;काममेतद्भवत्वेवं यथास्तीकस्य भाषितम्&lt;br&gt;&#xA;008a  &#x9;समाप्यतामिदं कर्म पन्नगाः सन्त्वनामयाः&lt;br&gt;&#xA;008c  &#x9;प्रीयतामयमास्तीकः सत्यं सूतवचोऽस्तु तत्&lt;br&gt;&#xA;009a  &#x9;ततो हलहलाशब्दः प्रीतिजः समवर्तत&lt;br&gt;&#xA;009c  &#x9;आस्तीकस्य वरे दत्ते तथैवोपरराम च&lt;br&gt;&#xA;010a  &#x9;स यज्ञः पाण्डवेयस्य राज्ञः पारिक्षितस्य ह&lt;br&gt;&#xA;010c  &#x9;प्रीतिमांश्चाभवद्राजा भारतो जनमेजयः&lt;br&gt;&#xA;011a  &#x9;ऋत्विग्भ्यः ससदस्येभ्यो ये तत्रासन्समागताः&lt;br&gt;&#xA;011c  &#x9;तेभ्यश्च प्रददौ वित्तं शतशोऽथ सहस्रशः&lt;br&gt;&#xA;012a  &#x9;लोहिताक्षाय सूताय तथा स्थपतये विभुः&lt;br&gt;&#xA;012c  &#x9;येनोक्तं तत्र सत्राग्रे यज्ञस्य विनिवर्तनम्&lt;br&gt;&#xA;013a  &#x9;निमित्तं ब्राह्मण इति तस्मै वित्तं ददौ बहु&lt;br&gt;&#xA;013c  &#x9;ततश्चकारावभृथं विधिदृष्टेन कर्मणा&lt;br&gt;&#xA;014a  &#x9;आस्तीकं प्रेषयामास गृहानेव सुसत्कृतम्&lt;br&gt;&#xA;014c  &#x9;राजा प्रीतमनाः प्रीतं कृतकृत्यं मनीषिणम्&lt;br&gt;&#xA;015a  &#x9;पुनरागमनं कार्यमिति चैनं वचोऽब्रवीत्&lt;br&gt;&#xA;015c  &#x9;भविष्यसि सदस्यो मे वाजिमेधे महाक्रतौ&lt;br&gt;&#xA;016a  &#x9;तथेत्युक्त्वा प्रदुद्राव स चास्तीको मुदा युतः&lt;br&gt;&#xA;016c  &#x9;कृत्वा स्वकार्यमतुलं तोषयित्वा च पार्थिवम्&lt;br&gt;&#xA;017a  &#x9;स गत्वा परमप्रीतो मातरं मातुलं च तम्&lt;br&gt;&#xA;017c  &#x9;अभिगम्योपसङ्गृह्य यथावृत्तं न्यवेदयत्&lt;br&gt;&#xA;018a  &#x9;एतच्छ्रुत्वा प्रीयमाणाः समेता; ये तत्रासन्पन्नगा वीतमोहाः&lt;br&gt;&#xA;018c  &#x9;तेऽऽस्तीके वै प्रीतिमन्तो बभूवुरूचुश्चैनं वरमिष्टं वृणीष्व&lt;br&gt;&#xA;019a  &#x9;भूयो भूयः सर्वशस्तेऽब्रुवंस्तं; किं ते प्रियं करवामोऽद्य विद्वन्&lt;br&gt;&#xA;019c  &#x9;प्रीता वयं मोक्षिताश्चैव सर्वे; कामं किं ते करवामोऽद्य वत्स&lt;br&gt;&#xA;020  &#x9;आस्तीक उवाच&lt;br&gt;&#xA;020a  &#x9;सायं प्रातः सुप्रसन्नात्मरूपा; लोके विप्रा मानवाश्चेतरेऽपि&lt;br&gt;&#xA;धर्माख्यानं ये वदेयुर्ममेदं; तेषां युष्मद्भ्यो नैव किञ्चिद्भयं स्यात्&#x9;020c&lt;br&gt;&#xA;सूत उवाच&#x9;021&lt;br&gt;&#xA;तैश्चाप्युक्तो भागिनेयः प्रसन्नैरेतत्सत्यं काममेवं चरन्तः&#x9;021a&lt;br&gt;&#xA;प्रीत्या युक्ता ईप्सितं सर्वशस्ते; कर्तारः स्म प्रवणा भागिनेय&#x9;021c&lt;br&gt;&#xA;जरत्कारोर्जरत्कार्वां समुत्पन्नो महायशाः&#x9;022a&lt;br&gt;&#xA;आस्तीकः सत्यसन्धो मां पन्नगेभ्योऽभिरक्षतु&#x9;022c&lt;br&gt;&#xA;असितं चार्तिमन्तं च सुनीथं चापि यः स्मरेत्&#x9;023a&lt;br&gt;&#xA;दिवा वा यदि वा रात्रौ नास्य सर्पभयं भवेत्&#x9;023c&lt;br&gt;&#xA;सूत उवाच&#x9;024&lt;br&gt;&#xA;मोक्षयित्वा स भुजगान्सर्पसत्राद्द्विजोत्तमः&#x9;024a&lt;br&gt;&#xA;जगाम काले धर्मात्मा दिष्टान्तं पुत्रपौत्रवान्&#x9;024c&lt;br&gt;&#xA;इत्याख्यानं मयास्तीकं यथावत्कीर्तितं तव&#x9;025a&lt;br&gt;&#xA;यत्कीर्तयित्वा सर्पेभ्यो न भयं विद्यते क्वचित्&#x9;025c&lt;br&gt;&#xA;श्रुत्वा धर्मिष्ठमाख्यानमास्तीकं पुण्यवर्धनम्&#x9;026a&lt;br&gt;&#xA;आस्तीकस्य कवेर्विप्र श्रीमच्चरितमादितः&#x9;026c&lt;br&gt;&#xA;शौनक उवाच&#x9;027&lt;br&gt;&#xA;भृगुवंशात्प्रभृत्येव त्वया मे कथितं महत्&#x9;027a&lt;br&gt;&#xA;आख्यानमखिलं तात सौते प्रीतोऽस्मि तेन ते&#x9;027c&lt;br&gt;&#xA;प्रक्ष्यामि चैव भूयस्त्वां यथावत्सूतनन्दन&#x9;028a&lt;br&gt;&#xA;यां कथां व्याससम्पन्नां तां च भूयः प्रचक्ष्व मे&#x9;028c&lt;br&gt;&#xA;तस्मिन्परमदुष्प्रापे सर्पसत्रे महात्मनाम्&#x9;029a&lt;br&gt;&#xA;कर्मान्तरेषु विधिवत्सदस्यानां महाकवे&#x9;029c&lt;br&gt;&#xA;या बभूवुः कथाश्चित्रा येष्वर्थेषु यथातथम्&#x9;030a&lt;br&gt;&#xA;त्वत्त इच्छामहे श्रोतुं सौते त्वं वै विचक्षणः&#x9;030c&lt;br&gt;&#xA;सूत उवाच&#x9;031&lt;br&gt;&#xA;कर्मान्तरेष्वकथयन्द्विजा वेदाश्रयाः कथाः&#x9;031a&lt;br&gt;&#xA;व्यासस्त्वकथयन्नित्यमाख्यानं भारतं महत्&#x9;031c&lt;br&gt;&#xA;शौनक उवाच&#x9;032&lt;br&gt;&#xA;महाभारतमाख्यानं पाण्डवानां यशस्करम्&#x9;032a&lt;br&gt;&#xA;जनमेजयेन यत्पृष्टः कृष्णद्वैपायनस्तदा&#x9;032c&lt;br&gt;&#xA;श्रावयामास विधिवत्तदा कर्मान्तरेषु सः&#x9;033a&lt;br&gt;&#xA;तामहं विधिवत्पुण्यां श्रोतुमिच्छामि वै कथाम्&#x9;033c&lt;br&gt;&#xA;मनःसागरसम्भूतां महर्षेः पुण्यकर्मणः&#x9;034a&lt;br&gt;&#xA;कथयस्व सतां श्रेष्ठ न हि तृप्यामि सूतज&#x9;034c&lt;br&gt;&#xA;सूत उवाच&#x9;035&lt;br&gt;&#xA;हन्त ते कथयिष्यामि महदाख्यानमुत्तमम्&#x9;035a&lt;br&gt;&#xA;कृष्णद्वैपायनमतं महाभारतमादितः&#x9;035c&lt;br&gt;&#xA;तज्जुषस्वोत्तममते कथ्यमानं मया द्विज&#x9;036a&lt;br&gt;&#xA;शंसितुं तन्मनोहर्षो ममापीह प्रवर्तते&#x9;036c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/054/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/054/</guid>
      <description>&lt;p&gt;सूत उवाच&#x9;001&lt;br&gt;&#xA;श्रुत्वा तु सर्पसत्राय दीक्षितं जनमेजयम्&#x9;001a&lt;br&gt;&#xA;अभ्यागच्छदृषिर्विद्वान्कृष्णद्वैपायनस्तदा&#x9;001c&lt;br&gt;&#xA;जनयामास यं काली शक्तेः पुत्रात्पराशरात्&#x9;002a&lt;br&gt;&#xA;कन्यैव यमुनाद्वीपे पाण्डवानां पितामहम्&#x9;002c&lt;br&gt;&#xA;जातमात्रश्च यः सद्य इष्ट्या देहमवीवृधत्&#x9;003a&lt;br&gt;&#xA;वेदांश्चाधिजगे साङ्गान्सेतिहासान्महायशाः&#x9;003c&lt;br&gt;&#xA;यं नातितपसा कश्चिन्न वेदाध्ययनेन च&#x9;004a&lt;br&gt;&#xA;न व्रतैर्नोपवासैश्च न प्रसूत्या न मन्युना&#x9;004c&lt;br&gt;&#xA;विव्यासैकं चतुर्धा यो वेदं वेदविदां वरः&#x9;005a&lt;br&gt;&#xA;परावरज्ञो ब्रह्मर्षिः कविः सत्यव्रतः शुचिः&#x9;005c&lt;br&gt;&#xA;यः पाण्डुं धृतराष्ट्रं च विदुरं चाप्यजीजनत्&#x9;006a&lt;br&gt;&#xA;शन्तनोः सन्ततिं तन्वन्पुण्यकीर्तिर्महायशाः&#x9;006c&lt;br&gt;&#xA;जनमेजयस्य राजर्षेः स तद्यज्ञसदस्तदा&#x9;007a&lt;br&gt;&#xA;विवेश शिष्यैः सहितो वेदवेदाङ्गपारगैः&#x9;007c&lt;br&gt;&#xA;तत्र राजानमासीनं ददर्श जनमेजयम्&#x9;008a&lt;br&gt;&#xA;वृतं सदस्यैर्बहुभिर्देवैरिव पुरन्दरम्&#x9;008c&lt;br&gt;&#xA;तथा मूर्धावसिक्तैश्च नानाजनपदेश्वरैः&#x9;009a&lt;br&gt;&#xA;ऋत्विग्भिर्देवकल्पैश्च कुशलैर्यज्ञसंस्तरे&#x9;009c&lt;br&gt;&#xA;जनमेजयस्तु राजर्षिर्दृष्ट्वा तमृषिमागतम्&#x9;010a&lt;br&gt;&#xA;सगणोऽभ्युद्ययौ तूर्णं प्रीत्या भरतसत्तमः&#x9;010c&lt;br&gt;&#xA;काञ्चनं विष्टरं तस्मै सदस्यानुमते प्रभुः&#x9;011a&lt;br&gt;&#xA;आसनं कल्पयामास यथा शक्रो बृहस्पतेः&#x9;011c&lt;br&gt;&#xA;तत्रोपविष्टं वरदं देवर्षिगणपूजितम्&#x9;012a&lt;br&gt;&#xA;पूजयामास राजेन्द्रः शास्त्रदृष्टेन कर्मणा&#x9;012c&lt;br&gt;&#xA;पाद्यमाचमनीयं च अर्घ्यं गां च विधानतः&#x9;013a&lt;br&gt;&#xA;पितामहाय कृष्णाय तदर्हाय न्यवेदयत्&#x9;013c&lt;br&gt;&#xA;प्रतिगृह्य च तां पूजां पाण्डवाज्जनमेजयात्&#x9;014a&lt;br&gt;&#xA;गां चैव समनुज्ञाय व्यासः प्रीतोऽभवत्तदा&#x9;014c&lt;br&gt;&#xA;तथा सम्पूजयित्वा तं यत्नेन प्रपितामहम्&#x9;015a&lt;br&gt;&#xA;उपोपविश्य प्रीतात्मा पर्यपृच्छदनामयम्&#x9;015c&lt;br&gt;&#xA;भगवानपि तं दृष्ट्वा कुशलं प्रतिवेद्य च&#x9;016a&lt;br&gt;&#xA;सदस्यैः पूजितः सर्वैः सदस्यानभ्यपूजयत्&#x9;016c&lt;br&gt;&#xA;ततस्तं सत्कृतं सर्वैः सदस्यैर्जनमेजयः&#x9;017a&lt;br&gt;&#xA;इदं पश्चाद्द्विजश्रेष्ठं पर्यपृच्छत्कृताञ्जलिः&#x9;017c&lt;br&gt;&#xA;कुरूणां पाण्डवानां च भवान्प्रत्यक्षदर्शिवान्&#x9;018a&lt;br&gt;&#xA;तेषां चरितमिच्छामि कथ्यमानं त्वया द्विज&#x9;018c&lt;br&gt;&#xA;कथं समभवद्भेदस्तेषामक्लिष्टकर्मणाम्&#x9;019a&lt;br&gt;&#xA;तच्च युद्धं कथं वृत्तं भूतान्तकरणं महत्&#x9;019c&lt;br&gt;&#xA;पितामहानां सर्वेषां दैवेनाविष्टचेतसाम्&#x9;020a&lt;br&gt;&#xA;कार्त्स्न्येनैतत्समाचक्ष्व भगवन्कुशलो ह्यसि&#x9;020c&lt;br&gt;&#xA;तस्य तद्वचनं श्रुत्वा कृष्णद्वैपायनस्तदा&#x9;021a&lt;br&gt;&#xA;शशास शिष्यमासीनं वैशम्पायनमन्तिके&#x9;021c&lt;br&gt;&#xA;कुरूणां पाण्डवानां च यथा भेदोऽभवत्पुरा&#x9;022a&lt;br&gt;&#xA;तदस्मै सर्वमाचक्ष्व यन्मत्तः श्रुतवानसि&#x9;022c&lt;br&gt;&#xA;गुरोर्वचनमाज्ञाय स तु विप्रर्षभस्तदा&#x9;023a&lt;br&gt;&#xA;आचचक्षे ततः सर्वमितिहासं पुरातनम्&#x9;023c&lt;br&gt;&#xA;तस्मै राज्ञे सदस्येभ्यः क्षत्रियेभ्यश्च सर्वशः&#x9;024a&lt;br&gt;&#xA;भेदं राज्यविनाशं च कुरुपाण्डवयोस्तदा&#x9;024c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/055/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/055/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;गुरवे प्राङ्नमस्कृत्य मनोबुद्धिसमाधिभिः&#x9;001a&lt;br&gt;&#xA;सम्पूज्य च द्विजान्सर्वांस्तथान्यान्विदुषो जनान्&#x9;001c&lt;br&gt;&#xA;महर्षेः सर्वलोकेषु विश्रुतस्यास्य धीमतः&#x9;002a&lt;br&gt;&#xA;प्रवक्ष्यामि मतं कृत्स्नं व्यासस्यामिततेजसः&#x9;002c&lt;br&gt;&#xA;श्रोतुं पात्रं च राजंस्त्वं प्राप्येमां भारतीं कथाम्&#x9;003a&lt;br&gt;&#xA;गुरोर्वक्तुं परिस्पन्दो मुदा प्रोत्साहतीव माम्&#x9;003c&lt;br&gt;&#xA;शृणु राजन्यथा भेदः कुरुपाण्डवयोरभूत्&#x9;004a&lt;br&gt;&#xA;राज्यार्थे द्यूतसम्भूतो वनवासस्तथैव च&#x9;004c&lt;br&gt;&#xA;यथा च युद्धमभवत्पृथिवीक्षयकारकम्&#x9;005a&lt;br&gt;&#xA;तत्तेऽहं सम्प्रवक्ष्यामि पृच्छते भरतर्षभ&#x9;005c&lt;br&gt;&#xA;मृते पितरि ते वीरा वनादेत्य स्वमन्दिरम्&#x9;006a&lt;br&gt;&#xA;नचिरादिव विद्वांसो वेदे धनुषि चाभवन्&#x9;006c&lt;br&gt;&#xA;तांस्तथा रूपवीर्यौजःसम्पन्नान्पौरसम्मतान्&#x9;007a&lt;br&gt;&#xA;नामृष्यन्कुरवो दृष्ट्वा पाण्डवाञ्श्रीयशोभृतः&#x9;007c&lt;br&gt;&#xA;ततो दुर्योधनः क्रूरः कर्णश्च सहसौबलः&#x9;008a&lt;br&gt;&#xA;तेषां निग्रहनिर्वासान्विविधांस्ते समाचरन्&#x9;008c&lt;br&gt;&#xA;ददावथ विषं पापो भीमाय धृतराष्ट्रजः&#x9;009a&lt;br&gt;&#xA;जरयामास तद्वीरः सहान्नेन वृकोदरः&#x9;009c&lt;br&gt;&#xA;प्रमाणकोट्यां संसुप्तं पुनर्बद्ध्वा वृकोदरम्&#x9;010a&lt;br&gt;&#xA;तोयेषु भीमं गङ्गायाः प्रक्षिप्य पुरमाव्रजत्&#x9;010c&lt;br&gt;&#xA;यदा प्रबुद्धः कौन्तेयस्तदा सञ्छिद्य बन्धनम्&#x9;011a&lt;br&gt;&#xA;उदतिष्ठन्महाराज भीमसेनो गतव्यथः&#x9;011c&lt;br&gt;&#xA;आशीविषैः कृष्णसर्पैः सुप्तं चैनमदंशयत्&#x9;012a&lt;br&gt;&#xA;सर्वेष्वेवाङ्गदेशेषु न ममार च शत्रुहा&#x9;012c&lt;br&gt;&#xA;तेषां तु विप्रकारेषु तेषु तेषु महामतिः&#x9;013a&lt;br&gt;&#xA;मोक्षणे प्रतिघाते च विदुरोऽवहितोऽभवत्&#x9;013c&lt;br&gt;&#xA;स्वर्गस्थो जीवलोकस्य यथा शक्रः सुखावहः&#x9;014a&lt;br&gt;&#xA;पाण्डवानां तथा नित्यं विदुरोऽपि सुखावहः&#x9;014c&lt;br&gt;&#xA;यदा तु विविधोपायैः संवृतैर्विवृतैरपि&#x9;015a&lt;br&gt;&#xA;नाशक्नोद्विनिहन्तुं तान्दैवभाव्यर्थरक्षितान्&#x9;015c&lt;br&gt;&#xA;ततः सम्मन्त्र्य सचिवैर्वृषदुःशासनादिभिः&#x9;016a&lt;br&gt;&#xA;धृतराष्ट्रमनुज्ञाप्य जातुषं गृहमादिशत्&#x9;016c&lt;br&gt;&#xA;तत्र तान्वासयामास पाण्डवानमितौजसः&#x9;017a&lt;br&gt;&#xA;अदाहयच्च विस्रब्धान्पावकेन पुनस्तदा&#x9;017c&lt;br&gt;&#xA;विदुरस्यैव वचनात्खनित्री विहिता ततः&#x9;018a&lt;br&gt;&#xA;मोक्षयामास योगेन ते मुक्ताः प्राद्रवन्भयात्&#x9;018c&lt;br&gt;&#xA;ततो महावने घोरे हिडिम्बं नाम राक्षसम्&#x9;019a&lt;br&gt;&#xA;भीमसेनोऽवधीत्क्रुद्धो भुवि भीमपराक्रमः&#x9;019c&lt;br&gt;&#xA;अथ सन्धाय ते वीरा एकचक्रां व्रजंस्तदा&#x9;020a&lt;br&gt;&#xA;ब्रह्मरूपधरा भूत्वा मात्रा सह परन्तपाः&#x9;020&lt;br&gt;&#xA;तत्र ते ब्राह्मणार्थाय बकं हत्वा महाबलम्&#x9;021a&lt;br&gt;&#xA;ब्राह्मणैः सहिता जग्मुः पाञ्चालानां पुरं ततः&#x9;021c&lt;br&gt;&#xA;ते तत्र द्रौपदीं लब्ध्वा परिसंवत्सरोषिताः&#x9;022a&lt;br&gt;&#xA;विदिता हास्तिनपुरं प्रत्याजग्मुररिन्दमाः&#x9;022c&lt;br&gt;&#xA;त उक्ता धृतराष्ट्रेण राज्ञा शान्तनवेन च&#x9;023a&lt;br&gt;&#xA;भ्रातृभिर्विग्रहस्तात कथं वो न भवेदिति&#x9;023c&lt;br&gt;&#xA;अस्माभिः खाण्डवप्रस्थे युष्मद्वासोऽनुचिन्तितः&#x9;023e&lt;br&gt;&#xA;तस्माज्जनपदोपेतं सुविभक्तमहापथम्&#x9;024a&lt;br&gt;&#xA;वासाय खाण्डवप्रस्थं व्रजध्वं गतमन्यवः&#x9;024c&lt;br&gt;&#xA;तयोस्ते वचनाज्जग्मुः सह सर्वैः सुहृज्जनैः&#x9;025a&lt;br&gt;&#xA;नगरं खाण्डवप्रस्थं रत्नान्यादाय सर्वशः&#x9;025c&lt;br&gt;&#xA;तत्र ते न्यवसन्राजन्संवत्सरगणान्बहून्&#x9;026a&lt;br&gt;&#xA;वशे शस्त्रप्रतापेन कुर्वन्तोऽन्यान्महीक्षितः&#x9;026c&lt;br&gt;&#xA;एवं धर्मप्रधानास्ते सत्यव्रतपरायणाः&#x9;027a&lt;br&gt;&#xA;अप्रमत्तोत्थिताः क्षान्ताः प्रतपन्तोऽहितांस्तदा&#x9;027c&lt;br&gt;&#xA;अजयद्भीमसेनस्तु दिशं प्राचीं महाबलः&#x9;028a&lt;br&gt;&#xA;उदीचीमर्जुनो वीरः प्रतीचीं नकुलस्तथा&#x9;028c&lt;br&gt;&#xA;दक्षिणां सहदेवस्तु विजिग्ये परवीरहा&#x9;029a&lt;br&gt;&#xA;एवं चक्रुरिमां सर्वे वशे कृत्स्नां वसुन्धराम्&#x9;029c&lt;br&gt;&#xA;पञ्चभिः सूर्यसङ्काशैः सूर्येण च विराजता&#x9;030a&lt;br&gt;&#xA;षट्सूर्येवाबभौ पृथ्वी पाण्डवैः सत्यविक्रमैः&#x9;030c&lt;br&gt;&#xA;ततो निमित्ते कस्मिंश्चिद्धर्मराजो युधिष्ठिरः&#x9;031a&lt;br&gt;&#xA;वनं प्रस्थापयामास भ्रातरं वै धनञ्जयम्&#x9;031c&lt;br&gt;&#xA;स वै संवत्सरं पूर्णं मासं चैकं वनेऽवसत्&#x9;032a&lt;br&gt;&#xA;ततोऽगच्छद्धृषीकेशं द्वारवत्यां कदाचन&#x9;032c&lt;br&gt;&#xA;लब्धवांस्तत्र बीभत्सुर्भार्यां राजीवलोचनाम्&#x9;033a&lt;br&gt;&#xA;अनुजां वासुदेवस्य सुभद्रां भद्रभाषिणीम्&#x9;033c&lt;br&gt;&#xA;सा शचीव महेन्द्रेण श्रीः कृष्णेनेव सङ्गता&#x9;034a&lt;br&gt;&#xA;सुभद्रा युयुजे प्रीता पाण्डवेनार्जुनेन ह&#x9;034c&lt;br&gt;&#xA;अतर्पयच्च कौन्तेयः खाण्डवे हव्यवाहनम्&#x9;035a&lt;br&gt;&#xA;बीभत्सुर्वासुदेवेन सहितो नृपसत्तम&#x9;035c&lt;br&gt;&#xA;नातिभारो हि पार्थस्य केशवेनाभवत्सह&#x9;036a&lt;br&gt;&#xA;व्यवसायसहायस्य विष्णोः शत्रुवधेष्विव&#x9;036c&lt;br&gt;&#xA;पार्थायाग्निर्ददौ चापि गाण्डीवं धनुरुत्तमम्&#x9;037a&lt;br&gt;&#xA;इषुधी चाक्षयैर्बाणै रथं च कपिलक्षणम्&#x9;037c&lt;br&gt;&#xA;मोक्षयामास बीभत्सुर्मयं तत्र महासुरम्&#x9;038a&lt;br&gt;&#xA;स चकार सभां दिव्यां सर्वरत्नसमाचिताम्&#x9;038c&lt;br&gt;&#xA;तस्यां दुर्योधनो मन्दो लोभं चक्रे सुदुर्मतिः&#x9;039a&lt;br&gt;&#xA;ततोऽक्षैर्वञ्चयित्वा च सौबलेन युधिष्ठिरम्&#x9;039c&lt;br&gt;&#xA;वनं प्रस्थापयामास सप्त वर्षाणि पञ्च च&#x9;040a&lt;br&gt;&#xA;अज्ञातमेकं राष्ट्रे च तथा वर्षं त्रयोदशम्&#x9;040c&lt;br&gt;&#xA;ततश्चतुर्दशे वर्षे याचमानाः स्वकं वसु&#x9;041a&lt;br&gt;&#xA;नालभन्त महाराज ततो युद्धमवर्तत&#x9;041c&lt;br&gt;&#xA;ततस्ते सर्वमुत्साद्य हत्वा दुर्योधनं नृपम्&#x9;042a&lt;br&gt;&#xA;राज्यं विद्रुतभूयिष्ठं प्रत्यपद्यन्त पाण्डवाः&#x9;042c&lt;br&gt;&#xA;एवमेतत्पुरावृत्तं तेषामक्लिष्टकर्मणाम्&#x9;043a&lt;br&gt;&#xA;भेदो राज्यविनाशश्च जयश्च जयतां वर&#x9;043c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/056/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/056/</guid>
      <description>&lt;p&gt;जनमेजय उवाच&#x9;001&lt;br&gt;&#xA;कथितं वै समासेन त्वया सर्वं द्विजोत्तम&#x9;001a&lt;br&gt;&#xA;महाभारतमाख्यानं कुरूणां चरितं महत्&#x9;001c&lt;br&gt;&#xA;कथां त्वनघ चित्रार्थामिमां कथयति त्वयि&#x9;002a&lt;br&gt;&#xA;विस्तरश्रवणे जातं कौतूहलमतीव मे&#x9;002c&lt;br&gt;&#xA;स भवान्विस्तरेणेमां पुनराख्यातुमर्हति&#x9;003a&lt;br&gt;&#xA;न हि तृप्यामि पूर्वेषां शृण्वानश्चरितं महत्&#x9;003c&lt;br&gt;&#xA;न तत्कारणमल्पं हि धर्मज्ञा यत्र पाण्डवाः&#x9;004a&lt;br&gt;&#xA;अवध्यान्सर्वशो जघ्नुः प्रशस्यन्ते च मानवैः&#x9;004c&lt;br&gt;&#xA;किमर्थं ते नरव्याघ्राः शक्ताः सन्तो ह्यनागसः&#x9;005a&lt;br&gt;&#xA;प्रयुज्यमानान्सङ्क्लेशान्क्षान्तवन्तो दुरात्मनाम्&#x9;005c&lt;br&gt;&#xA;कथं नागायुतप्राणो बाहुशाली वृकोदरः&#x9;006a&lt;br&gt;&#xA;परिक्लिश्यन्नपि क्रोधं धृतवान्वै द्विजोत्तम&#x9;006c&lt;br&gt;&#xA;कथं सा द्रौपदी कृष्णा क्लिश्यमाना दुरात्मभिः&#x9;007a&lt;br&gt;&#xA;शक्ता सती धार्तराष्ट्रान्नादहद्घोरचक्षुषा&#x9;007c&lt;br&gt;&#xA;कथं व्यतिक्रमन्द्यूते पार्थौ माद्रीसुतौ तथा&#x9;008a&lt;br&gt;&#xA;अनुव्रजन्नरव्याघ्रं वञ्च्यमानं दुरात्मभिः&#x9;008c&lt;br&gt;&#xA;कथं धर्मभृतां श्रेष्ठः सुतो धर्मस्य धर्मवित्&#x9;009a&lt;br&gt;&#xA;अनर्हः परमं क्लेशं सोढवान्स युधिष्ठिरः&#x9;009c&lt;br&gt;&#xA;कथं च बहुलाः सेनाः पाण्डवः कृष्णसारथिः&#x9;010a&lt;br&gt;&#xA;अस्यन्नेकोऽनयत्सर्वाः पितृलोकं धनञ्जयः&#x9;010c&lt;br&gt;&#xA;एतदाचक्ष्व मे सर्वं यथावृत्तं तपोधन&#x9;011a&lt;br&gt;&#xA;यद्यच्च कृतवन्तस्ते तत्र तत्र महारथाः&#x9;011c&lt;br&gt;&#xA;वैशम्पायन उवाच&#x9;012&lt;br&gt;&#xA;महर्षेः सर्वलोकेषु पूजितस्य महात्मनः&#x9;012a&lt;br&gt;&#xA;प्रवक्ष्यामि मतं कृत्स्नं व्यासस्यामिततेजसः&#x9;012c&lt;br&gt;&#xA;इदं शतसहस्रं हि श्लोकानां पुण्यकर्मणाम्&#x9;013a&lt;br&gt;&#xA;सत्यवत्यात्मजेनेह व्याख्यातममितौजसा&#x9;013c&lt;br&gt;&#xA;य इदं श्रावयेद्विद्वान्यश्चेदं शृणुयान्नरः&#x9;014a&lt;br&gt;&#xA;ते ब्रह्मणः स्थानमेत्य प्राप्नुयुर्देवतुल्यताम्&#x9;014c&lt;br&gt;&#xA;इदं हि वेदैः समितं पवित्रमपि चोत्तमम्&#x9;015a&lt;br&gt;&#xA;श्राव्याणामुत्तमं चेदं पुराणमृषिसंस्तुतम्&#x9;015c&lt;br&gt;&#xA;अस्मिन्नर्थश्च धर्मश्च निखिलेनोपदिश्यते&#x9;016a&lt;br&gt;&#xA;इतिहासे महापुण्ये बुद्धिश्च परिनैष्ठिकी&#x9;016c&lt;br&gt;&#xA;अक्षुद्रान्दानशीलांश्च सत्यशीलाननास्तिकान्&#x9;017a&lt;br&gt;&#xA;कार्ष्णं वेदमिमं विद्वाञ्श्रावयित्वार्थमश्नुते&#x9;017c&lt;br&gt;&#xA;भ्रूणहत्याकृतं चापि पापं जह्यादसंशयम्&#x9;018a&lt;br&gt;&#xA;इतिहासमिमं श्रुत्वा पुरुषोऽपि सुदारुणः&#x9;018c&lt;br&gt;&#xA;जयो नामेतिहासोऽयं श्रोतव्यो विजिगीषुणा&#x9;019a&lt;br&gt;&#xA;महीं विजयते सर्वां शत्रूंश्चापि पराजयेत्&#x9;019c&lt;br&gt;&#xA;इदं पुंसवनं श्रेष्ठमिदं स्वस्त्ययनं महत्&#x9;020a&lt;br&gt;&#xA;महिषीयुवराजाभ्यां श्रोतव्यं बहुशस्तथा&#x9;020c&lt;br&gt;&#xA;अर्थशास्त्रमिदं पुण्यं धर्मशास्त्रमिदं परम्&#x9;021a&lt;br&gt;&#xA;मोक्षशास्त्रमिदं प्रोक्तं व्यासेनामितबुद्धिना&#x9;021c&lt;br&gt;&#xA;सम्प्रत्याचक्षते चैव आख्यास्यन्ति तथापरे&#x9;022a&lt;br&gt;&#xA;पुत्राः शुश्रूषवः सन्ति प्रेष्याश्च प्रियकारिणः&#x9;022c&lt;br&gt;&#xA;शरीरेण कृतं पापं वाचा च मनसैव च&#x9;023a&lt;br&gt;&#xA;सर्वं तत्त्यजति क्षिप्रमिदं शृण्वन्नरः सदा&#x9;023c&lt;br&gt;&#xA;भारतानां महज्जन्म शृण्वतामनसूयताम्&#x9;024a&lt;br&gt;&#xA;नास्ति व्याधिभयं तेषां परलोकभयं कुतः&#x9;024c&lt;br&gt;&#xA;धन्यं यशस्यमायुष्यं स्वर्ग्यं पुण्यं तथैव च&#x9;025a&lt;br&gt;&#xA;कृष्णद्वैपायनेनेदं कृतं पुण्यचिकीर्षुणा&#x9;025c&lt;br&gt;&#xA;कीर्तिं प्रथयता लोके पाण्डवानां महात्मनाम्&#x9;026a&lt;br&gt;&#xA;अन्येषां क्षत्रियाणां च भूरिद्रविणतेजसाम्&#x9;026c&lt;br&gt;&#xA;यथा समुद्रो भगवान्यथा च हिमवान्गिरिः&#x9;027a&lt;br&gt;&#xA;ख्यातावुभौ रत्ननिधी तथा भारतमुच्यते&#x9;027c&lt;br&gt;&#xA;य इदं श्रावयेद्विद्वान्ब्राह्मणानिह पर्वसु&#x9;028a&lt;br&gt;&#xA;धूतपाप्मा जितस्वर्गो ब्रह्मभूयं स गच्छति&#x9;028c&lt;br&gt;&#xA;यश्चेदं श्रावयेच्छ्राद्धे ब्राह्मणान्पादमन्ततः&#x9;029a&lt;br&gt;&#xA;अक्षय्यं तस्य तच्छ्राद्धमुपतिष्ठेत्पितॄनपि&#x9;029c&lt;br&gt;&#xA;अह्ना यदेनश्चाज्ञानात्प्रकरोति नरश्चरन्&#x9;030a&lt;br&gt;&#xA;तन्महाभारताख्यानं श्रुत्वैव प्रविलीयते&#x9;030c&lt;br&gt;&#xA;भारतानां महज्जन्म महाभारतमुच्यते&#x9;031a&lt;br&gt;&#xA;निरुक्तमस्य यो वेद सर्वपापैः प्रमुच्यते&#x9;031c&lt;br&gt;&#xA;त्रिभिर्वर्षैः सदोत्थायी कृष्णद्वैपायनो मुनिः&#x9;032a&lt;br&gt;&#xA;महाभारतमाख्यानं कृतवानिदमुत्तमम्&#x9;032c&lt;br&gt;&#xA;धर्मे चार्थे च कामे च मोक्षे च भरतर्षभ&#x9;033a&lt;br&gt;&#xA;यदिहास्ति तदन्यत्र यन्नेहास्ति न तत्क्वचित्&#x9;033c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/057/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/057/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;राजोपरिचरो नाम धर्मनित्यो महीपतिः&#x9;001a&lt;br&gt;&#xA;बभूव मृगयां गन्तुं स कदाचिद्धृतव्रतः&#x9;001c&lt;br&gt;&#xA;स चेदिविषयं रम्यं वसुः पौरवनन्दनः&#x9;002a&lt;br&gt;&#xA;इन्द्रोपदेशाज्जग्राह ग्रहणीयं महीपतिः&#x9;002c&lt;br&gt;&#xA;तमाश्रमे न्यस्तशस्त्रं निवसन्तं तपोरतिम्&#x9;003a&lt;br&gt;&#xA;देवः साक्षात्स्वयं वज्री समुपायान्महीपतिम्&#x9;003c&lt;br&gt;&#xA;इन्द्रत्वमर्हो राजायं तपसेत्यनुचिन्त्य वै&#x9;004a&lt;br&gt;&#xA;तं सान्त्वेन नृपं साक्षात्तपसः सन्न्यवर्तयत्&#x9;004c&lt;br&gt;&#xA;इन्द्र उवाच&#x9;005&lt;br&gt;&#xA;न सङ्कीर्येत धर्मोऽयं पृथिव्यां पृथिवीपते&#x9;005a&lt;br&gt;&#xA;तं पाहि धर्मो हि धृतः कृत्स्नं धारयते जगत्&#x9;005c&lt;br&gt;&#xA;लोक्यं धर्मं पालय त्वं नित्ययुक्तः समाहितः&#x9;006a&lt;br&gt;&#xA;धर्मयुक्तस्ततो लोकान्पुण्यानाप्स्यसि शाश्वतान्&#x9;006c&lt;br&gt;&#xA;दिविष्ठस्य भुविष्ठस्त्वं सखा भूत्वा मम प्रियः&#x9;007a&lt;br&gt;&#xA;ऊधः पृथिव्या यो देशस्तमावस नराधिप&#x9;007c&lt;br&gt;&#xA;पशव्यश्चैव पुण्यश्च सुस्थिरो धनधान्यवान्&#x9;008a&lt;br&gt;&#xA;स्वारक्ष्यश्चैव सौम्यश्च भोग्यैर्भूमिगुणैर्युतः&#x9;008c&lt;br&gt;&#xA;अत्यन्यानेष देशो हि धनरत्नादिभिर्युतः&#x9;009a&lt;br&gt;&#xA;वसुपूर्णा च वसुधा वस चेदिषु चेदिप&#x9;009c&lt;br&gt;&#xA;धर्मशीला जनपदाः सुसन्तोषाश्च साधवः&#x9;010a&lt;br&gt;&#xA;न च मिथ्याप्रलापोऽत्र स्वैरेष्वपि कुतोऽन्यथा&#x9;010c&lt;br&gt;&#xA;न च पित्रा विभज्यन्ते नरा गुरुहिते रताः&#x9;011a&lt;br&gt;&#xA;युञ्जते धुरि नो गाश्च कृशाः सन्धुक्षयन्ति च&#x9;011c&lt;br&gt;&#xA;सर्वे वर्णाः स्वधर्मस्थाः सदा चेदिषु मानद&#x9;012a&lt;br&gt;&#xA;न तेऽस्त्यविदितं किञ्चित्त्रिषु लोकेषु यद्भवेत्&#x9;012c&lt;br&gt;&#xA;देवोपभोग्यं दिव्यं च आकाशे स्फाटिकं महत्&#x9;013a&lt;br&gt;&#xA;आकाशगं त्वां मद्दत्तं विमानमुपपत्स्यते&#x9;013c&lt;br&gt;&#xA;त्वमेकः सर्वमर्त्येषु विमानवरमास्थितः&#x9;014a&lt;br&gt;&#xA;चरिष्यस्युपरिस्थो वै देवो विग्रहवानिव&#x9;014c&lt;br&gt;&#xA;ददामि ते वैजयन्तीं मालामम्लानपङ्कजाम्&#x9;015a&lt;br&gt;&#xA;धारयिष्यति सङ्ग्रामे या त्वां शस्त्रैरविक्षतम्&#x9;015c&lt;br&gt;&#xA;लक्षणं चैतदेवेह भविता ते नराधिप&#x9;016a&lt;br&gt;&#xA;इन्द्रमालेति विख्यातं धन्यमप्रतिमं महत्&#x9;016c&lt;br&gt;&#xA;017    वैशम्पायन उवाच&#xA;यष्टिं च वैणवीं तस्मै ददौ वृत्रनिषूदनः&#x9;017a&lt;br&gt;&#xA;इष्टप्रदानमुद्दिश्य शिष्टानां परिपालिनीम्&#x9;017c&lt;br&gt;&#xA;तस्याः शक्रस्य पूजार्थं भूमौ भूमिपतिस्तदा&#x9;018a&lt;br&gt;&#xA;प्रवेशं कारयामास गते संवत्सरे तदा&#x9;018c&lt;br&gt;&#xA;ततः प्रभृति चाद्यापि यष्ट्याः क्षितिपसत्तमैः&#x9;019a&lt;br&gt;&#xA;प्रवेशः क्रियते राजन्यथा तेन प्रवर्तितः&#x9;019c&lt;br&gt;&#xA;अपरेद्युस्तथा चास्याः क्रियते उच्छ्रयो नृपैः&#x9;020a&lt;br&gt;&#xA;अलङ्कृतायाः पिटकैर्गन्धैर्माल्यैश्च भूषणैः&#x9;020c&lt;br&gt;&#xA;माल्यदामपरिक्षिप्ता विधिवत्क्रियतेऽपि च&#x9;020e&lt;br&gt;&#xA;भगवान्पूज्यते चात्र हास्यरूपेण शङ्करः&#x9;021a&lt;br&gt;&#xA;स्वयमेव गृहीतेन वसोः प्रीत्या महात्मनः&#x9;021c&lt;br&gt;&#xA;एतां पूजां महेन्द्रस्तु दृष्ट्वा देव कृतां शुभाम्&#x9;022a&lt;br&gt;&#xA;वसुना राजमुख्येन प्रीतिमानब्रवीद्विभुः&#x9;022c&lt;br&gt;&#xA;ये पूजयिष्यन्ति नरा राजानश्च महं मम&#x9;023a&lt;br&gt;&#xA;कारयिष्यन्ति च मुदा यथा चेदिपतिर्नृपः&#x9;023c&lt;br&gt;&#xA;तेषां श्रीर्विजयश्चैव सराष्ट्राणां भविष्यति&#x9;024a&lt;br&gt;&#xA;तथा स्फीतो जनपदो मुदितश्च भविष्यति&#x9;024c&lt;br&gt;&#xA;एवं महात्मना तेन महेन्द्रेण नराधिप&#x9;025a&lt;br&gt;&#xA;वसुः प्रीत्या मघवता महाराजोऽभिसत्कृतः&#x9;025c&lt;br&gt;&#xA;उत्सवं कारयिष्यन्ति सदा शक्रस्य ये नराः&#x9;026a&lt;br&gt;&#xA;भूमिदानादिभिर्दानैर्यथा पूता भवन्ति वै&#x9;026c&lt;br&gt;&#xA;वरदानमहायज्ञैस्तथा शक्रोत्सवेन ते&#x9;026e&lt;br&gt;&#xA;सम्पूजितो मघवता वसुश्चेदिपतिस्तदा&#x9;027a&lt;br&gt;&#xA;पालयामास धर्मेण चेदिस्थः पृथिवीमिमाम्&#x9;027c&lt;br&gt;&#xA;इन्द्रप्रीत्या भूमिपतिश्चकारेन्द्रमहं वसुः&#x9;027e&lt;br&gt;&#xA;पुत्राश्चास्य महावीर्याः पञ्चासन्नमितौजसः&#x9;028a&lt;br&gt;&#xA;नानाराज्येषु च सुतान्स सम्राडभ्यषेचयत्&#x9;028c&lt;br&gt;&#xA;महारथो मगधराड्विश्रुतो यो बृहद्रथः&#x9;029a&lt;br&gt;&#xA;प्रत्यग्रहः कुशाम्बश्च यमाहुर्मणिवाहनम्&#x9;029c&lt;br&gt;&#xA;मच्छिल्लश्च यदुश्चैव राजन्यश्चापराजितः&#x9;029e&lt;br&gt;&#xA;एते तस्य सुता राजन्राजर्षेर्भूरितेजसः&#x9;030a&lt;br&gt;&#xA;न्यवेशयन्नामभिः स्वैस्ते देशांश्च पुराणि च&#x9;030c&lt;br&gt;&#xA;वासवाः पञ्च राजानः पृथग्वंशाश्च शाश्वताः&#x9;030e&lt;br&gt;&#xA;वसन्तमिन्द्रप्रासादे आकाशे स्फाटिके च तम्&#x9;031a&lt;br&gt;&#xA;उपतस्थुर्महात्मानं गन्धर्वाप्सरसो नृपम्&#x9;031c&lt;br&gt;&#xA;राजोपरिचरेत्येवं नाम तस्याथ विश्रुतम्&#x9;031e&lt;br&gt;&#xA;पुरोपवाहिनीं तस्य नदीं शुक्तिमतीं गिरिः&#x9;032a&lt;br&gt;&#xA;अरौत्सीच्चेतनायुक्तः कामात्कोलाहलः किल&#x9;032c&lt;br&gt;&#xA;गिरिं कोलाहलं तं तु पदा वसुरताडयत्&#x9;033a&lt;br&gt;&#xA;निश्चक्राम नदी तेन प्रहारविवरेण सा&#x9;033c&lt;br&gt;&#xA;तस्यां नद्यामजनयन्मिथुनं पर्वतः स्वयम्&#x9;034a&lt;br&gt;&#xA;तस्माद्विमोक्षणात्प्रीता नदी राज्ञे न्यवेदयत्&#x9;034c&lt;br&gt;&#xA;यः पुमानभवत्तत्र तं स राजर्षिसत्तमः&#x9;035a&lt;br&gt;&#xA;वसुर्वसुप्रदश्चक्रे सेनापतिमरिन्दमम्&#x9;035c&lt;br&gt;&#xA;चकार पत्नीं कन्यां तु दयितां गिरिकां नृपः&#x9;035e&lt;br&gt;&#xA;वसोः पत्नी तु गिरिका कामात्काले न्यवेदयत्&#x9;036a&lt;br&gt;&#xA;ऋतुकालमनुप्राप्तं स्नाता पुंसवने शुचिः&#x9;036c&lt;br&gt;&#xA;तदहः पितरश्चैनमूचुर्जहि मृगानिति&#x9;037a&lt;br&gt;&#xA;तं राजसत्तमं प्रीतास्तदा मतिमतां वरम्&#x9;037c&lt;br&gt;&#xA;स पितॄणां नियोगं तमव्यतिक्रम्य पार्थिवः&#x9;038a&lt;br&gt;&#xA;चचार मृगयां कामी गिरिकामेव संस्मरन्&#x9;038c&lt;br&gt;&#xA;अतीव रूपसम्पन्नां साक्षाच्छ्रियमिवापराम्&#x9;038e&lt;br&gt;&#xA;तस्य रेतः प्रचस्कन्द चरतो रुचिरे वने&#x9;039a&lt;br&gt;&#xA;स्कन्नमात्रं च तद्रेतो वृक्षपत्रेण भूमिपः&#x9;039c&lt;br&gt;&#xA;प्रतिजग्राह मिथ्या मे न स्कन्देद्रेत इत्युत&#x9;040a&lt;br&gt;&#xA;ऋतुश्च तस्याः पत्न्या मे न मोघः स्यादिति प्रभुः&#x9;040c&lt;br&gt;&#xA;सञ्चिन्त्यैवं तदा राजा विचार्य च पुनः पुनः&#x9;041a&lt;br&gt;&#xA;अमोघत्वं च विज्ञाय रेतसो राजसत्तमः&#x9;041c&lt;br&gt;&#xA;शुक्रप्रस्थापने कालं महिष्याः प्रसमीक्ष्य सः&#x9;042a&lt;br&gt;&#xA;अभिमन्त्र्याथ तच्छुक्रमारात्तिष्ठन्तमाशुगम्&#x9;042c&lt;br&gt;&#xA;सूक्ष्मधर्मार्थतत्त्वज्ञो ज्ञात्वा श्येनं ततोऽब्रवीत्&#x9;042e&lt;br&gt;&#xA;मत्प्रियार्थमिदं सौम्य शुक्रं मम गृहं नय&#x9;043a&lt;br&gt;&#xA;गिरिकायाः प्रयच्छाशु तस्या ह्यार्तवमद्य वै&#x9;043c&lt;br&gt;&#xA;गृहीत्वा तत्तदा श्येनस्तूर्णमुत्पत्य वेगवान्&#x9;044a&lt;br&gt;&#xA;जवं परममास्थाय प्रदुद्राव विहङ्गमः&#x9;044c&lt;br&gt;&#xA;तमपश्यदथायान्तं श्येनं श्येनस्तथापरः&#x9;045a&lt;br&gt;&#xA;अभ्यद्रवच्च तं सद्यो दृष्ट्वैवामिषशङ्कया&#x9;045c&lt;br&gt;&#xA;तुण्डयुद्धमथाकाशे तावुभौ सम्प्रचक्रतुः&#x9;046a&lt;br&gt;&#xA;युध्यतोरपतद्रेतस्तच्चापि यमुनाम्भसि&#x9;046c&lt;br&gt;&#xA;तत्राद्रिकेति विख्याता ब्रह्मशापाद्वराप्सराः&#x9;047a&lt;br&gt;&#xA;मीनभावमनुप्राप्ता बभूव यमुनाचरी&#x9;047c&lt;br&gt;&#xA;श्येनपादपरिभ्रष्टं तद्वीर्यमथ वासवम्&#x9;048a&lt;br&gt;&#xA;जग्राह तरसोपेत्य साद्रिका मत्स्यरूपिणी&#x9;048c&lt;br&gt;&#xA;कदाचिदथ मत्सीं तां बबन्धुर्मत्स्यजीविनः&#x9;049a&lt;br&gt;&#xA;मासे च दशमे प्राप्ते तदा भरतसत्तम&#x9;049c&lt;br&gt;&#xA;उज्जह्रुरुदरात्तस्याः स्त्रीपुमांसं च मानुषम्&#x9;049e&lt;br&gt;&#xA;आश्चर्यभूतं मत्वा तद्राज्ञस्ते प्रत्यवेदयन्&#x9;050a&lt;br&gt;&#xA;काये मत्स्या इमौ राजन्सम्भूतौ मानुषाविति&#x9;050c&lt;br&gt;&#xA;तयोः पुमांसं जग्राह राजोपरिचरस्तदा&#x9;051a&lt;br&gt;&#xA;स मत्स्यो नाम राजासीद्धार्मिकः सत्यसङ्गरः&#x9;051c&lt;br&gt;&#xA;साप्सरा मुक्तशापा च क्षणेन समपद्यत&#x9;052a&lt;br&gt;&#xA;पुरोक्ता या भगवता तिर्यग्योनिगता शुभे&#x9;052c&lt;br&gt;&#xA;मानुषौ जनयित्वा त्वं शापमोक्षमवाप्स्यसि&#x9;052e&lt;br&gt;&#xA;ततः सा जनयित्वा तौ विशस्ता मत्स्यघातिना&#x9;053a&lt;br&gt;&#xA;सन्त्यज्य मत्स्यरूपं सा दिव्यं रूपमवाप्य च&#x9;053c&lt;br&gt;&#xA;सिद्धर्षिचारणपथं जगामाथ वराप्सराः&#x9;053e&lt;br&gt;&#xA;या कन्या दुहिता तस्या मत्स्या मत्स्यसगन्धिनी&#x9;054a&lt;br&gt;&#xA;राज्ञा दत्ताथ दाशाय इयं तव भवत्विति&#x9;054c&lt;br&gt;&#xA;रूपसत्त्वसमायुक्ता सर्वैः समुदिता गुणैः&#x9;054e&lt;br&gt;&#xA;सा तु सत्यवती नाम मत्स्यघात्यभिसंश्रयात्&#x9;055a&lt;br&gt;&#xA;आसीन्मत्स्यसगन्धैव कञ्चित्कालं शुचिस्मिता&#x9;055c&lt;br&gt;&#xA;शुश्रूषार्थं पितुर्नावं तां तु वाहयतीं जले&#x9;056a&lt;br&gt;&#xA;तीर्थयात्रां परिक्रामन्नपश्यद्वै पराशरः&#x9;056c&lt;br&gt;&#xA;अतीव रूपसम्पन्नां सिद्धानामपि काङ्क्षिताम्&#x9;057a&lt;br&gt;&#xA;दृष्ट्वैव च स तां धीमांश्चकमे चारुदर्शनाम्&#x9;057c&lt;br&gt;&#xA;विद्वांस्तां वासवीं कन्यां कार्यवान्मुनिपुङ्गवः&#x9;057e&lt;br&gt;&#xA;साब्रवीत्पश्य भगवन्पारावारे ऋषीन्स्थितान्&#x9;058a&lt;br&gt;&#xA;आवयोर्दृश्यतोरेभिः कथं नु स्यात्समागमः&#x9;058c&lt;br&gt;&#xA;एवं तयोक्तो भगवान्नीहारमसृजत्प्रभुः&#x9;059a&lt;br&gt;&#xA;येन देशः स सर्वस्तु तमोभूत इवाभवत्&#x9;059c&lt;br&gt;&#xA;दृष्ट्वा सृष्टं तु नीहारं ततस्तं परमर्षिणा&#x9;060a&lt;br&gt;&#xA;विस्मिता चाब्रवीत्कन्या व्रीडिता च मनस्विनी&#x9;060c&lt;br&gt;&#xA;विद्धि मां भगवन्कन्यां सदा पितृवशानुगाम्&#x9;061a&lt;br&gt;&#xA;त्वत्संयोगाच्च दुष्येत कन्याभावो ममानघ&#x9;061c&lt;br&gt;&#xA;कन्यात्वे दूषिते चापि कथं शक्ष्ये द्विजोत्तम&#x9;062a&lt;br&gt;&#xA;गन्तुं गृहं गृहे चाहं धीमन्न स्थातुमुत्सहे&#x9;062c&lt;br&gt;&#xA;एतत्सञ्चिन्त्य भगवन्विधत्स्व यदनन्तरम्&#x9;062e&lt;br&gt;&#xA;एवमुक्तवतीं तां तु प्रीतिमानृषिसत्तमः&#x9;063a&lt;br&gt;&#xA;उवाच मत्प्रियं कृत्वा कन्यैव त्वं भविष्यसि&#x9;063c&lt;br&gt;&#xA;वृणीष्व च वरं भीरु यं त्वमिच्छसि भामिनि&#x9;064a&lt;br&gt;&#xA;वृथा हि न प्रसादो मे भूतपूर्वः शुचिस्मिते&#x9;064c&lt;br&gt;&#xA;एवमुक्ता वरं वव्रे गात्रसौगन्ध्यमुत्तमम्&#x9;065a&lt;br&gt;&#xA;स चास्यै भगवान्प्रादान्मनसः काङ्क्षितं प्रभुः&#x9;065c&lt;br&gt;&#xA;ततो लब्धवरा प्रीता स्त्रीभावगुणभूषिता&#x9;066a&lt;br&gt;&#xA;जगाम सह संसर्गमृषिणाद्भुतकर्मणा&#x9;066c&lt;br&gt;&#xA;तेन गन्धवतीत्येव नामास्याः प्रथितं भुवि&#x9;067a&lt;br&gt;&#xA;तस्यास्तु योजनाद्गन्धमाजिघ्रन्ति नरा भुवि&#x9;067c&lt;br&gt;&#xA;ततो योजनगन्धेति तस्या नाम परिश्रुतम्&#x9;068a&lt;br&gt;&#xA;पराशरोऽपि भगवाञ्जगाम स्वं निवेशनम्&#x9;068c&lt;br&gt;&#xA;इति सत्यवती हृष्टा लब्ध्वा वरमनुत्तमम्&#x9;069a&lt;br&gt;&#xA;पराशरेण संयुक्ता सद्यो गर्भं सुषाव सा&#x9;069c&lt;br&gt;&#xA;जज्ञे च यमुनाद्वीपे पाराशर्यः स वीर्यवान्&#x9;069e&lt;br&gt;&#xA;स मातरमुपस्थाय तपस्येव मनो दधे&#x9;070a&lt;br&gt;&#xA;स्मृतोऽहं दर्शयिष्यामि कृत्येष्विति च सोऽब्रवीत्&#x9;070c&lt;br&gt;&#xA;एवं द्वैपायनो जज्ञे सत्यवत्यां पराशरात्&#x9;071a&lt;br&gt;&#xA;द्वीपे न्यस्तः स यद्बालस्तस्माद्द्वैपायनोऽभवत्&#x9;071c&lt;br&gt;&#xA;पादापसारिणं धर्मं विद्वान्स तु युगे युगे&#x9;072a&lt;br&gt;&#xA;आयुः शक्तिं च मर्त्यानां युगानुगमवेक्ष्य च&#x9;072c&lt;br&gt;&#xA;ब्रह्मणो ब्राह्मणानां च तथानुग्रहकाम्यया&#x9;073a&lt;br&gt;&#xA;विव्यास वेदान्यस्माच्च तस्माद्व्यास इति स्मृतः&#x9;073c&lt;br&gt;&#xA;वेदानध्यापयामास महाभारतपञ्चमान्&#x9;074a&lt;br&gt;&#xA;सुमन्तुं जैमिनिं पैलं शुकं चैव स्वमात्मजम्&#x9;074c&lt;br&gt;&#xA;प्रभुर्वरिष्ठो वरदो वैशम्पायनमेव च&#x9;075a&lt;br&gt;&#xA;संहितास्तैः पृथक्त्वेन भारतस्य प्रकाशिताः&#x9;075c&lt;br&gt;&#xA;तथा भीष्मः शान्तनवो गङ्गायाममितद्युतिः&#x9;076a&lt;br&gt;&#xA;वसुवीर्यात्समभवन्महावीर्यो महायशाः&#x9;076c&lt;br&gt;&#xA;शूले प्रोतः पुराणर्षिरचोरश्चोरशङ्कया&#x9;077a&lt;br&gt;&#xA;अणीमाण्डव्य इति वै विख्यातः सुमहायशाः&#x9;077c&lt;br&gt;&#xA;स धर्ममाहूय पुरा महर्षिरिदमुक्तवान्&#x9;078a&lt;br&gt;&#xA;इषीकया मया बाल्यादेका विद्धा शकुन्तिका&#x9;078c&lt;br&gt;&#xA;तत्किल्बिषं स्मरे धर्म नान्यत्पापमहं स्मरे&#x9;079a&lt;br&gt;&#xA;तन्मे सहस्रसमितं कस्मान्नेहाजयत्तपः&#x9;079c&lt;br&gt;&#xA;गरीयान्ब्राह्मणवधः सर्वभूतवधाद्यतः&#x9;080a&lt;br&gt;&#xA;तस्मात्त्वं किल्बिषादस्माच्छूद्रयोनौ जनिष्यसि&#x9;080c&lt;br&gt;&#xA;तेन शापेन धर्मोऽपि शूद्रयोनावजायत&#x9;081a&lt;br&gt;&#xA;विद्वान्विदुररूपेण धार्मी तनुरकिल्बिषी&#x9;081c&lt;br&gt;&#xA;सञ्जयो मुनिकल्पस्तु जज्ञे सूतो गवल्गणात्&#x9;082a&lt;br&gt;&#xA;सूर्याच्च कुन्तिकन्यायां जज्ञे कर्णो महारथः&#x9;082c&lt;br&gt;&#xA;सहजं कवचं बिभ्रत्कुण्डलोद्द्योतिताननः&#x9;082e&lt;br&gt;&#xA;अनुग्रहार्थं लोकानां विष्णुर्लोकनमस्कृतः&#x9;083a&lt;br&gt;&#xA;वसुदेवात्तु देवक्यां प्रादुर्भूतो महायशाः&#x9;083c&lt;br&gt;&#xA;अनादिनिधनो देवः स कर्ता जगतः प्रभुः&#x9;084a&lt;br&gt;&#xA;अव्यक्तमक्षरं ब्रह्म प्रधानं निर्गुणात्मकम्&#x9;084c&lt;br&gt;&#xA;आत्मानमव्ययं चैव प्रकृतिं प्रभवं परम्&#x9;085a&lt;br&gt;&#xA;पुरुषं विश्वकर्माणं सत्त्वयोगं ध्रुवाक्षरम्&#x9;085c&lt;br&gt;&#xA;अनन्तमचलं देवं हंसं नारायणं प्रभुम्&#x9;086a&lt;br&gt;&#xA;धातारमजरं नित्यं तमाहुः परमव्ययम्&#x9;086c&lt;br&gt;&#xA;पुरुषः स विभुः कर्ता सर्वभूतपितामहः&#x9;087a&lt;br&gt;&#xA;धर्मसंवर्धनार्थाय प्रजज्ञेऽन्धकवृष्णिषु&#x9;087c&lt;br&gt;&#xA;अस्त्रज्ञौ तु महावीर्यौ सर्वशस्त्रविशारदौ&#x9;088a&lt;br&gt;&#xA;सात्यकिः कृतवर्मा च नारायणमनुव्रतौ&#x9;088c&lt;br&gt;&#xA;सत्यकाद्धृदिकाच्चैव जज्ञातेऽस्त्रविशारदौ&#x9;088e&lt;br&gt;&#xA;भरद्वाजस्य च स्कन्नं द्रोण्यां शुक्रमवर्धत&#x9;089a&lt;br&gt;&#xA;महर्षेरुग्रतपसस्तस्माद्द्रोणो व्यजायत&#x9;089c&lt;br&gt;&#xA;गौतमान्मिथुनं जज्ञे शरस्तम्बाच्छरद्वतः&#x9;090a&lt;br&gt;&#xA;अश्वत्थाम्नश्च जननी कृपश्चैव महाबलः&#x9;090c&lt;br&gt;&#xA;अश्वत्थामा ततो जज्ञे द्रोणादस्त्रभृतां वरः&#x9;090e&lt;br&gt;&#xA;तथैव धृष्टद्युम्नोऽपि साक्षादग्निसमद्युतिः&#x9;091a&lt;br&gt;&#xA;वैताने कर्मणि तते पावकात्समजायत&#x9;091c&lt;br&gt;&#xA;वीरो द्रोणविनाशाय धनुषा सह वीर्यवान्&#x9;091e&lt;br&gt;&#xA;तथैव वेद्यां कृष्णापि जज्ञे तेजस्विनी शुभा&#x9;092a&lt;br&gt;&#xA;विभ्राजमाना वपुषा बिभ्रती रूपमुत्तमम्&#x9;092c&lt;br&gt;&#xA;प्रह्रादशिष्यो नग्नजित्सुबलश्चाभवत्ततः&#x9;093a&lt;br&gt;&#xA;तस्य प्रजा धर्महन्त्री जज्ञे देवप्रकोपनात्&#x9;093c&lt;br&gt;&#xA;गान्धारराजपुत्रोऽभूच्छकुनिः सौबलस्तथा&#x9;094a&lt;br&gt;&#xA;दुर्योधनस्य माता च जज्ञातेऽर्थविदावुभौ&#x9;094c&lt;br&gt;&#xA;कृष्णद्वैपायनाज्जज्ञे धृतराष्ट्रो जनेश्वरः&#x9;095a&lt;br&gt;&#xA;क्षेत्रे विचित्रवीर्यस्य पाण्डुश्चैव महाबलः&#x9;095c&lt;br&gt;&#xA;पाण्डोस्तु जज्ञिरे पञ्च पुत्रा देवसमाः पृथक्&#x9;096a&lt;br&gt;&#xA;द्वयोः स्त्रियोर्गुणज्येष्ठस्तेषामासीद्युधिष्ठिरः&#x9;096c&lt;br&gt;&#xA;धर्माद्युधिष्ठिरो जज्ञे मारुतात्तु वृकोदरः&#x9;097a&lt;br&gt;&#xA;इन्द्राद्धनञ्जयः श्रीमान्सर्वशस्त्रभृतां वरः&#x9;097c&lt;br&gt;&#xA;जज्ञाते रूपसम्पन्नावश्विभ्यां तु यमावुभौ&#x9;098a&lt;br&gt;&#xA;नकुलः सहदेवश्च गुरुशुश्रूषणे रतौ&#x9;098c&lt;br&gt;&#xA;तथा पुत्रशतं जज्ञे धृतराष्ट्रस्य धीमतः&#x9;099a&lt;br&gt;&#xA;दुर्योधनप्रभृतयो युयुत्सुः करणस्तथा&#x9;099c&lt;br&gt;&#xA;अभिमन्युः सुभद्रायामर्जुनादभ्यजायत&#x9;100a&lt;br&gt;&#xA;स्वस्रीयो वासुदेवस्य पौत्रः पाण्डोर्महात्मनः&#x9;100c&lt;br&gt;&#xA;पाण्डवेभ्योऽपि पञ्चभ्यः कृष्णायां पञ्च जज्ञिरे&#x9;101a&lt;br&gt;&#xA;कुमारा रूपसम्पन्नाः सर्वशस्त्रविशारदाः&#x9;101c&lt;br&gt;&#xA;प्रतिविन्ध्यो युधिष्ठिरात्सुतसोमो वृकोदरात्&#x9;102a&lt;br&gt;&#xA;अर्जुनाच्छ्रुतकीर्तिस्तु शतानीकस्तु नाकुलिः&#x9;102c&lt;br&gt;&#xA;तथैव सहदेवाच्च श्रुतसेनः प्रतापवान्&#x9;103a&lt;br&gt;&#xA;हिडिम्बायां च भीमेन वने जज्ञे घटोत्कचः&#x9;103c&lt;br&gt;&#xA;शिखण्डी द्रुपदाज्जज्ञे कन्या पुत्रत्वमागता&#x9;104a&lt;br&gt;&#xA;यां यक्षः पुरुषं चक्रे स्थूणः प्रियचिकीर्षया&#x9;104c&lt;br&gt;&#xA;कुरूणां विग्रहे तस्मिन्समागच्छन्बहून्यथ&#x9;105a&lt;br&gt;&#xA;राज्ञां शतसहस्राणि योत्स्यमानानि संयुगे&#x9;105c&lt;br&gt;&#xA;तेषामपरिमेयानि नामधेयानि सर्वशः&#x9;106a&lt;br&gt;&#xA;न शक्यं परिसङ्ख्यातुं वर्षाणामयुतैरपि&#x9;106c&lt;br&gt;&#xA;एते तु कीर्तिता मुख्या यैराख्यानमिदं ततम् &#x9;106e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/058/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/058/</guid>
      <description>&lt;p&gt;001    जनमेजय उवाच&#xA;य एते कीर्तिता ब्रह्मन्ये चान्ये नानुकीर्तिताः&#x9;001a&lt;br&gt;&#xA;सम्यक्ताञ्श्रोतुमिच्छामि राज्ञश्चान्यान्सुवर्चसः&#x9;001c&lt;br&gt;&#xA;यदर्थमिह सम्भूता देवकल्पा महारथाः&#x9;002a&lt;br&gt;&#xA;भुवि तन्मे महाभाग सम्यगाख्यातुमर्हसि&#x9;002c&lt;br&gt;&#xA;वैशम्पायन उवाच&#x9;003&lt;br&gt;&#xA;रहस्यं खल्विदं राजन्देवानामिति नः श्रुतम्&#x9;003a&lt;br&gt;&#xA;तत्तु ते कथयिष्यामि नमस्कृत्वा स्वयम्भुवे&#x9;003c&lt;br&gt;&#xA;त्रिःसप्तकृत्वः पृथिवीं कृत्वा निःक्षत्रियां पुरा&#x9;004a&lt;br&gt;&#xA;जामदग्न्यस्तपस्तेपे महेन्द्रे पर्वतोत्तमे&#x9;004c&lt;br&gt;&#xA;तदा निःक्षत्रिये लोके भार्गवेण कृते सति&#x9;005a&lt;br&gt;&#xA;ब्राह्मणान्क्षत्रिया राजन्गर्भार्थिन्योऽभिचक्रमुः&#x9;005c&lt;br&gt;&#xA;ताभिः सह समापेतुर्ब्राह्मणाः संशितव्रताः&#x9;006a&lt;br&gt;&#xA;ऋतावृतौ नरव्याघ्र न कामान्नानृतौ तथा&#x9;006c&lt;br&gt;&#xA;तेभ्यस्तु लेभिरे गर्भान्क्षत्रियास्ताः सहस्रशः&#x9;007a&lt;br&gt;&#xA;ततः सुषुविरे राजन्क्षत्रियान्वीर्यसम्मतान्&#x9;007c&lt;br&gt;&#xA;कुमारांश्च कुमारीश्च पुनः क्षत्राभिवृद्धये&#x9;007e&lt;br&gt;&#xA;एवं तद्ब्राह्मणैः क्षत्रं क्षत्रियासु तपस्विभिः&#x9;008a&lt;br&gt;&#xA;जातमृध्यत धर्मेण सुदीर्घेणायुषान्वितम्&#x9;008c&lt;br&gt;&#xA;चत्वारोऽपि तदा वर्णा बभूवुर्ब्राह्मणोत्तराः&#x9;008e&lt;br&gt;&#xA;अभ्यगच्छन्नृतौ नारीं न कामान्नानृतौ तथा&#x9;009a&lt;br&gt;&#xA;तथैवान्यानि भूतानि तिर्यग्योनिगतान्यपि&#x9;009c&lt;br&gt;&#xA;ऋतौ दारांश्च गच्छन्ति तदा स्म भरतर्षभ&#x9;009e&lt;br&gt;&#xA;ततोऽवर्धन्त धर्मेण सहस्रशतजीविनः&#x9;010a&lt;br&gt;&#xA;ताः प्रजाः पृथिवीपाल धर्मव्रतपरायणाः&#x9;010c&lt;br&gt;&#xA;आधिभिर्व्याधिभिश्चैव विमुक्ताः सर्वशो नराः&#x9;010e&lt;br&gt;&#xA;अथेमां सागरापाङ्गां गां गजेन्द्रगताखिलाम्&#x9;011a&lt;br&gt;&#xA;अध्यतिष्ठत्पुनः क्षत्रं सशैलवनकाननाम्&#x9;011c&lt;br&gt;&#xA;प्रशासति पुनः क्षत्रे धर्मेणेमां वसुन्धराम्&#x9;012a&lt;br&gt;&#xA;ब्राह्मणाद्यास्तदा वर्णा लेभिरे मुदमुत्तमाम्&#x9;012c&lt;br&gt;&#xA;कामक्रोधोद्भवान्दोषान्निरस्य च नराधिपाः&#x9;013a&lt;br&gt;&#xA;दण्डं दण्ड्येषु धर्मेण प्रणयन्तोऽन्वपालयन्&#x9;013c&lt;br&gt;&#xA;तथा धर्मपरे क्षत्रे सहस्राक्षः शतक्रतुः&#x9;014a&lt;br&gt;&#xA;स्वादु देशे च काले च ववर्षाप्याययन्प्रजाः&#x9;014c&lt;br&gt;&#xA;न बाल एव म्रियते तदा कश्चिन्नराधिप&#x9;015a&lt;br&gt;&#xA;न च स्त्रियं प्रजानाति कश्चिदप्राप्तयौवनः&#x9;015c&lt;br&gt;&#xA;एवमायुष्मतीभिस्तु प्रजाभिर्भरतर्षभ&#x9;016a&lt;br&gt;&#xA;इयं सागरपर्यन्ता समापूर्यत मेदिनी&#x9;016c&lt;br&gt;&#xA;ईजिरे च महायज्ञैः क्षत्रिया बहुदक्षिणैः&#x9;017a&lt;br&gt;&#xA;साङ्गोपनिषदान्वेदान्विप्राश्चाधीयते तदा&#x9;017c&lt;br&gt;&#xA;न च विक्रीणते ब्रह्म ब्राह्मणाः स्म तदा नृप&#x9;018a&lt;br&gt;&#xA;न च शूद्रसमाभ्याशे वेदानुच्चारयन्त्युत&#x9;018c&lt;br&gt;&#xA;कारयन्तः कृषिं गोभिस्तथा वैश्याः क्षिताविह&#x9;019a&lt;br&gt;&#xA;न गामयुञ्जन्त धुरि कृशाङ्गाश्चाप्यजीवयन्&#x9;019c&lt;br&gt;&#xA;फेनपांश्च तथा वत्सान्न दुहन्ति स्म मानवाः&#x9;020a&lt;br&gt;&#xA;न कूटमानैर्वणिजः पण्यं विक्रीणते तदा&#x9;020c&lt;br&gt;&#xA;कर्माणि च नरव्याघ्र धर्मोपेतानि मानवाः&#x9;021a&lt;br&gt;&#xA;धर्ममेवानुपश्यन्तश्चक्रुर्धर्मपरायणाः&#x9;021c&lt;br&gt;&#xA;स्वकर्मनिरताश्चासन्सर्वे वर्णा नराधिप&#x9;022a&lt;br&gt;&#xA;एवं तदा नरव्याघ्र धर्मो न ह्रसते क्वचित्&#x9;022c&lt;br&gt;&#xA;काले गावः प्रसूयन्ते नार्यश्च भरतर्षभ&#x9;023a&lt;br&gt;&#xA;फलन्त्यृतुषु वृक्षाश्च पुष्पाणि च फलानि च&#x9;023c&lt;br&gt;&#xA;एवं कृतयुगे सम्यग्वर्तमाने तदा नृप&#x9;024a&lt;br&gt;&#xA;आपूर्यत मही कृत्स्ना प्राणिभिर्बहुभिर्भृशम्&#x9;024c&lt;br&gt;&#xA;ततः समुदिते लोके मानुषे भरतर्षभ&#x9;025a&lt;br&gt;&#xA;असुरा जज्ञिरे क्षेत्रे राज्ञां मनुजपुङ्गव&#x9;025c&lt;br&gt;&#xA;आदित्यैर्हि तदा दैत्या बहुशो निर्जिता युधि&#x9;026a&lt;br&gt;&#xA;ऐश्वर्याद्भ्रंशिताश्चापि सम्बभूवुः क्षिताविह&#x9;026c&lt;br&gt;&#xA;इह देवत्वमिच्छन्तो मानुषेषु मनस्विनः&#x9;027a&lt;br&gt;&#xA;जज्ञिरे भुवि भूतेषु तेषु तेष्वसुरा विभो&#x9;027c&lt;br&gt;&#xA;गोष्वश्वेषु च राजेन्द्र खरोष्ट्रमहिषेषु च&#x9;028a&lt;br&gt;&#xA;क्रव्यादेषु च भूतेषु गजेषु च मृगेषु च&#x9;028c&lt;br&gt;&#xA;जातैरिह महीपाल जायमानैश्च तैर्मही&#x9;029a&lt;br&gt;&#xA;न शशाकात्मनात्मानमियं धारयितुं धरा&#x9;029c&lt;br&gt;&#xA;अथ जाता महीपालाः केचिद्बलसमन्विताः&#x9;030a&lt;br&gt;&#xA;दितेः पुत्रा दनोश्चैव तस्माल्लोकादिह च्युताः&#x9;030c&lt;br&gt;&#xA;वीर्यवन्तोऽवलिप्तास्ते नानारूपधरा महीम्&#x9;031a&lt;br&gt;&#xA;इमां सागरपर्यन्तां परीयुररिमर्दनाः&#x9;031c&lt;br&gt;&#xA;ब्राह्मणान्क्षत्रियान्वैश्याञ्शूद्रांश्चैवाप्यपीडयन्&#x9;032a&lt;br&gt;&#xA;अन्यानि चैव भूतानि पीडयामासुरोजसा&#x9;032c&lt;br&gt;&#xA;त्रासयन्तो विनिघ्नन्तस्तांस्तान्भूतगणांश्च ते&#x9;033a&lt;br&gt;&#xA;विचेरुः सर्वतो राजन्महीं शतसहस्रशः&#x9;033c&lt;br&gt;&#xA;आश्रमस्थान्महर्षींश्च धर्षयन्तस्ततस्ततः&#x9;034a&lt;br&gt;&#xA;अब्रह्मण्या वीर्यमदा मत्ता मदबलेन च&#x9;034c&lt;br&gt;&#xA;एवं वीर्यबलोत्सिक्तैर्भूरियं तैर्महासुरैः&#x9;035a&lt;br&gt;&#xA;पीड्यमाना महीपाल ब्रह्माणमुपचक्रमे&#x9;035c&lt;br&gt;&#xA;न हीमां पवनो राजन्न नागा न नगा महीम्&#x9;036a&lt;br&gt;&#xA;तदा धारयितुं शेकुराक्रान्तां दानवैर्बलात्&#x9;036c&lt;br&gt;&#xA;ततो मही महीपाल भारार्ता भयपीडिता&#x9;037a&lt;br&gt;&#xA;जगाम शरणं देवं सर्वभूतपितामहम्&#x9;037c&lt;br&gt;&#xA;सा संवृतं महाभागैर्देवद्विजमहर्षिभिः&#x9;038a&lt;br&gt;&#xA;ददर्श देवं ब्रह्माणं लोककर्तारमव्ययम्&#x9;038c&lt;br&gt;&#xA;गन्धर्वैरप्सरोभिश्च बन्दिकर्मसु निष्ठितैः&#x9;039a&lt;br&gt;&#xA;वन्द्यमानं मुदोपेतैर्ववन्दे चैनमेत्य सा&#x9;039c&lt;br&gt;&#xA;अथ विज्ञापयामास भूमिस्तं शरणार्थिनी&#x9;040a&lt;br&gt;&#xA;सन्निधौ लोकपालानां सर्वेषामेव भारत&#x9;040c&lt;br&gt;&#xA;तत्प्रधानात्मनस्तस्य भूमेः कृत्यं स्वयम्भुवः&#x9;041a&lt;br&gt;&#xA;पूर्वमेवाभवद्राजन्विदितं परमेष्ठिनः&#x9;041c&lt;br&gt;&#xA;स्रष्टा हि जगतः कस्मान्न सम्बुध्येत भारत&#x9;042a&lt;br&gt;&#xA;सुरासुराणां लोकानामशेषेण मनोगतम्&#x9;042c&lt;br&gt;&#xA;तमुवाच महाराज भूमिं भूमिपतिर्विभुः&#x9;043a&lt;br&gt;&#xA;प्रभवः सर्वभूतानामीशः शम्भुः प्रजापतिः&#x9;043c&lt;br&gt;&#xA;यदर्थमसि सम्प्राप्ता मत्सकाशं वसुन्धरे&#x9;044a&lt;br&gt;&#xA;तदर्थं सन्नियोक्ष्यामि सर्वानेव दिवौकसः&#x9;044c&lt;br&gt;&#xA;इत्युक्त्वा स महीं देवो ब्रह्मा राजन्विसृज्य च&#x9;045a&lt;br&gt;&#xA;आदिदेश तदा सर्वान्विबुधान्भूतकृत्स्वयम्&#x9;045c&lt;br&gt;&#xA;अस्या भूमेर्निरसितुं भारं भागैः पृथक्पृथक्&#x9;046a&lt;br&gt;&#xA;अस्यामेव प्रसूयध्वं विरोधायेति चाब्रवीत्&#x9;046c&lt;br&gt;&#xA;तथैव च समानीय गन्धर्वाप्सरसां गणान्&#x9;047a&lt;br&gt;&#xA;उवाच भगवान्सर्वानिदं वचनमुत्तमम्&#x9;047c&lt;br&gt;&#xA;स्वैरंशैः सम्प्रसूयध्वं यथेष्टं मानुषेष्विति&#x9;047e&lt;br&gt;&#xA;अथ शक्रादयः सर्वे श्रुत्वा सुरगुरोर्वचः&#x9;048a&lt;br&gt;&#xA;तथ्यमर्थ्यं च पथ्यं च तस्य ते जगृहुस्तदा&#x9;048c&lt;br&gt;&#xA;अथ ते सर्वशोंऽशैः स्वैर्गन्तुं भूमिं कृतक्षणाः&#x9;049a&lt;br&gt;&#xA;नारायणममित्रघ्नं वैकुण्ठमुपचक्रमुः&#x9;049c&lt;br&gt;&#xA;यः स चक्रगदापाणिः पीतवासासितप्रभः&#x9;050a&lt;br&gt;&#xA;पद्मनाभः सुरारिघ्नः पृथुचार्वञ्चितेक्षणः&#x9;050c&lt;br&gt;&#xA;तं भुवः शोधनायेन्द्र उवाच पुरुषोत्तमम्&#x9;051a&lt;br&gt;&#xA;अंशेनावतरस्वेति तथेत्याह च तं हरिः&#x9;051c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/059/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/059/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;अथ नारायणेनेन्द्रश्चकार सह संविदम्&#x9;001a&lt;br&gt;&#xA;अवतर्तुं महीं स्वर्गादंशतः सहितः सुरैः&#x9;001c&lt;br&gt;&#xA;आदिश्य च स्वयं शक्रः सर्वानेव दिवौकसः&#x9;002a&lt;br&gt;&#xA;निर्जगाम पुनस्तस्मात्क्षयान्नारायणस्य ह&#x9;002c&lt;br&gt;&#xA;तेऽमरारिविनाशाय सर्वलोकहिताय च&#x9;003a&lt;br&gt;&#xA;अवतेरुः क्रमेणेमां महीं स्वर्गाद्दिवौकसः&#x9;003c&lt;br&gt;&#xA;ततो ब्रह्मर्षिवंशेषु पार्थिवर्षिकुलेषु च&#x9;004a&lt;br&gt;&#xA;जज्ञिरे राजशार्दूल यथाकामं दिवौकसः&#x9;004c&lt;br&gt;&#xA;दानवान्राक्षसांश्चैव गन्धर्वान्पन्नगांस्तथा&#x9;005a&lt;br&gt;&#xA;पुरुषादानि चान्यानि जघ्नुः सत्त्वान्यनेकशः&#x9;005c&lt;br&gt;&#xA;दानवा राक्षसाश्चैव गन्धर्वाः पन्नगास्तथा&#x9;006a&lt;br&gt;&#xA;न तान्बलस्थान्बाल्येऽपि जघ्नुर्भरतसत्तम&#x9;006c&lt;br&gt;&#xA;जनमेजय उवाच&#x9;007&lt;br&gt;&#xA;देवदानवसङ्घानां गन्धर्वाप्सरसां तथा&#x9;007a&lt;br&gt;&#xA;मानवानां च सर्वेषां तथा वै यक्षरक्षसाम्&#x9;007c&lt;br&gt;&#xA;श्रोतुमिच्छामि तत्त्वेन सम्भवं कृत्स्नमादितः&#x9;008a&lt;br&gt;&#xA;प्राणिनां चैव सर्वेषां सर्वशः सर्वविद्ध्यसि&#x9;008c&lt;br&gt;&#xA;वैशम्पायन उवाच&#x9;009&lt;br&gt;&#xA;हन्त ते कथयिष्यामि नमस्कृत्वा स्वयम्भुवे&#x9;009a&lt;br&gt;&#xA;सुरादीनामहं सम्यग्लोकानां प्रभवाप्ययम्&#x9;009c&lt;br&gt;&#xA;ब्रह्मणो मानसाः पुत्रा विदिताः षण्महर्षयः&#x9;010a&lt;br&gt;&#xA;मरीचिरत्र्यङ्गिरसौ पुलस्त्यः पुलहः क्रतुः&#x9;010c&lt;br&gt;&#xA;मरीचेः कश्यपः पुत्रः कश्यपात्तु इमाः प्रजाः&#x9;011a&lt;br&gt;&#xA;प्रजज्ञिरे महाभागा दक्षकन्यास्त्रयोदश&#x9;011c&lt;br&gt;&#xA;अदितिर्दितिर्दनुः काला अनायुः सिंहिका मुनिः&#x9;012a&lt;br&gt;&#xA;क्रोधा प्रावा अरिष्टा च विनता कपिला तथा&#x9;012c&lt;br&gt;&#xA;कद्रूश्च मनुजव्याघ्र दक्षकन्यैव भारत&#x9;013a&lt;br&gt;&#xA;एतासां वीर्यसम्पन्नं पुत्रपौत्रमनन्तकम्&#x9;013c&lt;br&gt;&#xA;अदित्यां द्वादशादित्याः सम्भूता भुवनेश्वराः&#x9;014a&lt;br&gt;&#xA;ये राजन्नामतस्तांस्ते कीर्तयिष्यामि भारत&#x9;014c&lt;br&gt;&#xA;धाता मित्रोऽर्यमा शक्रो वरुणश्चांश एव च&#x9;015a&lt;br&gt;&#xA;भगो विवस्वान्पूषा च सविता दशमस्तथा&#x9;015c&lt;br&gt;&#xA;एकादशस्तथा त्वष्टा विष्णुर्द्वादश उच्यते&#x9;016a&lt;br&gt;&#xA;जघन्यजः स सर्वेषामादित्यानां गुणाधिकः&#x9;016c&lt;br&gt;&#xA;एक एव दितेः पुत्रो हिरण्यकशिपुः स्मृतः&#x9;017a&lt;br&gt;&#xA;नाम्ना ख्यातास्तु तस्येमे पुत्राः पञ्च महात्मनः&#x9;017c&lt;br&gt;&#xA;प्रह्रादः पूर्वजस्तेषां संह्रादस्तदनन्तरम्&#x9;018a&lt;br&gt;&#xA;अनुह्रादस्तृतीयोऽभूत्तस्माच्च शिबिबाष्कलौ&#x9;018c&lt;br&gt;&#xA;प्रह्रादस्य त्रयः पुत्राः ख्याताः सर्वत्र भारत&#x9;019a&lt;br&gt;&#xA;विरोचनश्च कुम्भश्च निकुम्भश्चेति विश्रुताः&#x9;019c&lt;br&gt;&#xA;विरोचनस्य पुत्रोऽभूद्बलिरेकः प्रतापवान्&#x9;020a&lt;br&gt;&#xA;बलेश्च प्रथितः पुत्रो बाणो नाम महासुरः&#x9;020c&lt;br&gt;&#xA;चत्वारिंशद्दनोः पुत्राः ख्याताः सर्वत्र भारत&#x9;021a&lt;br&gt;&#xA;तेषां प्रथमजो राजा विप्रचित्तिर्महायशाः&#x9;021c&lt;br&gt;&#xA;शम्बरो नमुचिश्चैव पुलोमा चेति विश्रुतः&#x9;022a&lt;br&gt;&#xA;असिलोमा च केशी च दुर्जयश्चैव दानवः&#x9;022c&lt;br&gt;&#xA;अयःशिरा अश्वशिरा अयःशङ्कुश्च वीर्यवान्&#x9;023a&lt;br&gt;&#xA;तथा गगनमूर्धा च वेगवान्केतुमांश्च यः&#x9;023c&lt;br&gt;&#xA;स्वर्भानुरश्वोऽश्वपतिर्वृषपर्वाजकस्तथा&#x9;024a&lt;br&gt;&#xA;अश्वग्रीवश्च सूक्ष्मश्च तुहुण्डश्च महासुरः&#x9;024c&lt;br&gt;&#xA;इसृपा एकचक्रश्च विरूपाक्षो हराहरौ&#x9;025a&lt;br&gt;&#xA;निचन्द्रश्च निकुम्भश्च कुपथः कापथस्तथा&#x9;025c&lt;br&gt;&#xA;शरभः शलभश्चैव सूर्याचन्द्रमसौ तथा&#x9;026a&lt;br&gt;&#xA;इति ख्याता दनोर्वंशे दानवाः परिकीर्तिताः&#x9;026c&lt;br&gt;&#xA;अन्यौ तु खलु देवानां सूर्याचन्द्रमसौ स्मृतौ&#x9;026e&lt;br&gt;&#xA;इमे च वंशे प्रथिताः सत्त्ववन्तो महाबलाः&#x9;027a&lt;br&gt;&#xA;दनुपुत्रा महाराज दश दानवपुङ्गवाः&#x9;027c&lt;br&gt;&#xA;एकाक्षो मृतपा वीरः प्रलम्बनरकावपि&#x9;028a&lt;br&gt;&#xA;वातापिः शत्रुतपनः शठश्चैव महासुरः&#x9;028c&lt;br&gt;&#xA;गविष्ठश्च दनायुश्च दीर्घजिह्वश्च दानवः&#x9;029a&lt;br&gt;&#xA;असङ्ख्येयाः स्मृतास्तेषां पुत्राः पौत्राश्च भारत&#x9;029c&lt;br&gt;&#xA;सिंहिका सुषुवे पुत्रं राहुं चन्द्रार्कमर्दनम्&#x9;030a&lt;br&gt;&#xA;सुचन्द्रं चन्द्रहन्तारं तथा चन्द्रविमर्दनम्&#x9;030c&lt;br&gt;&#xA;क्रूरस्वभावं क्रूरायाः पुत्रपौत्रमनन्तकम्&#x9;031a&lt;br&gt;&#xA;गणः क्रोधवशो नाम क्रूरकर्मारिमर्दनः&#x9;031c&lt;br&gt;&#xA;अनायुषः पुनः पुत्राश्चत्वारोऽसुरपुङ्गवाः&#x9;032a&lt;br&gt;&#xA;विक्षरो बलवीरौ च वृत्रश्चैव महासुरः&#x9;032c&lt;br&gt;&#xA;कालायाः प्रथिताः पुत्राः कालकल्पाः प्रहारिणः&#x9;033a&lt;br&gt;&#xA;भुवि ख्याता महावीर्या दानवेषु परन्तपाः&#x9;033c&lt;br&gt;&#xA;विनाशनश्च क्रोधश्च हन्ता क्रोधस्य चापरः&#x9;034a&lt;br&gt;&#xA;क्रोधशत्रुस्तथैवान्यः कालेया इति विश्रुताः&#x9;034c&lt;br&gt;&#xA;असुराणामुपाध्यायः शुक्रस्त्वृषिसुतोऽभवत्&#x9;035a&lt;br&gt;&#xA;ख्याताश्चोशनसः पुत्राश्चत्वारोऽसुरयाजकाः&#x9;035c&lt;br&gt;&#xA;त्वष्टावरस्तथात्रिश्च द्वावन्यौ मन्त्रकर्मिणौ&#x9;036a&lt;br&gt;&#xA;तेजसा सूर्यसङ्काशा ब्रह्मलोकप्रभावनाः&#x9;036c&lt;br&gt;&#xA;इत्येष वंशप्रभवः कथितस्ते तरस्विनाम्&#x9;037a&lt;br&gt;&#xA;असुराणां सुराणां च पुराणे संश्रुतो मया&#x9;037c&lt;br&gt;&#xA;एतेषां यदपत्यं तु न शक्यं तदशेषतः&#x9;038a&lt;br&gt;&#xA;प्रसङ्ख्यातुं महीपाल गुणभूतमनन्तकम्&#x9;038c&lt;br&gt;&#xA;तार्क्ष्यश्चारिष्टनेमिश्च तथैव गरुडारुणौ&#x9;039a&lt;br&gt;&#xA;आरुणिर्वारुणिश्चैव वैनतेया इति स्मृताः&#x9;039c&lt;br&gt;&#xA;शेषोऽनन्तो वासुकिश्च तक्षकश्च भुजङ्गमः&#x9;040a&lt;br&gt;&#xA;कूर्मश्च कुलिकश्चैव काद्रवेया महाबलाः&#x9;040c&lt;br&gt;&#xA;भीमसेनोग्रसेनौ च सुपर्णो वरुणस्तथा&#x9;041a&lt;br&gt;&#xA;गोपतिर्धृतराष्ट्रश्च सूर्यवर्चाश्च सप्तमः&#x9;041c&lt;br&gt;&#xA;पत्रवानर्कपर्णश्च प्रयुतश्चैव विश्रुतः&#x9;042a&lt;br&gt;&#xA;भीमश्चित्ररथश्चैव विख्यातः सर्वविद्वशी&#x9;042c&lt;br&gt;&#xA;तथा शालिशिरा राजन्प्रद्युम्नश्च चतुर्दशः&#x9;043a&lt;br&gt;&#xA;कलिः पञ्चदशश्चैव नारदश्चैव षोडशः&#x9;043c&lt;br&gt;&#xA;इत्येते देवगन्धर्वा मौनेयाः परिकीर्तिताः&#x9;043e&lt;br&gt;&#xA;अतस्तु भूतान्यन्यानि कीर्तयिष्यामि भारत&#x9;044a&lt;br&gt;&#xA;अनवद्यामनुवशामनूनामरुणां प्रियाम्&#x9;044c&lt;br&gt;&#xA;अनूपां सुभगां भासीमिति प्रावा व्यजायत&#x9;044e&lt;br&gt;&#xA;सिद्धः पूर्णश्च बर्ही च पूर्णाशश्च महायशाः&#x9;045a&lt;br&gt;&#xA;ब्रह्मचारी रतिगुणः सुपर्णश्चैव सप्तमः&#x9;045c&lt;br&gt;&#xA;विश्वावसुश्च भानुश्च सुचन्द्रो दशमस्तथा&#x9;046a&lt;br&gt;&#xA;इत्येते देवगन्धर्वाः प्रावेयाः परिकीर्तिताः&#x9;046c&lt;br&gt;&#xA;इमं त्वप्सरसां वंशं विदितं पुण्यलक्षणम्&#x9;047a&lt;br&gt;&#xA;प्रावासूत महाभागा देवी देवर्षितः पुरा&#x9;047c&lt;br&gt;&#xA;अलम्बुसा मिश्रकेषी विद्युत्पर्णा तुलानघा&#x9;048a&lt;br&gt;&#xA;अरुणा रक्षिता चैव रम्भा तद्वन्मनोरमा&#x9;048c&lt;br&gt;&#xA;असिता च सुबाहुश्च सुव्रता सुभुजा तथा&#x9;049a&lt;br&gt;&#xA;सुप्रिया चातिबाहुश्च विख्यातौ च हहाहुहू&#x9;049c&lt;br&gt;&#xA;तुम्बुरुश्चेति चत्वारः स्मृता गन्धर्वसत्तमाः&#x9;049e&lt;br&gt;&#xA;अमृतं ब्राह्मणा गावो गन्धर्वाप्सरसस्तथा&#x9;050a&lt;br&gt;&#xA;अपत्यं कपिलायास्तु पुराणे परिकीर्तितम्&#x9;050c&lt;br&gt;&#xA;इति ते सर्वभूतानां सम्भवः कथितो मया&#x9;051a&lt;br&gt;&#xA;यथावत्परिसङ्ख्यातो गन्धर्वाप्सरसां तथा&#x9;051c&lt;br&gt;&#xA;भुजगानां सुपर्णानां रुद्राणां मरुतां तथा&#x9;052a&lt;br&gt;&#xA;गवां च ब्राह्मणानां च श्रीमतां पुण्यकर्मणाम्&#x9;052c&lt;br&gt;&#xA;आयुष्यश्चैव पुण्यश्च धन्यः श्रुतिसुखावहः&#x9;053a&lt;br&gt;&#xA;श्रोतव्यश्चैव सततं श्राव्यश्चैवानसूयता&#x9;053c&lt;br&gt;&#xA;इमं तु वंशं नियमेन यः पठेन्महात्मनां ब्राह्मणदेवसन्निधौ&#x9;054a&lt;br&gt;&#xA;अपत्यलाभं लभते स पुष्कलं; श्रियं यशः प्रेत्य च शोभनां गतिम् &#x9;054c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/060/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/060/</guid>
      <description>&lt;p&gt;001    वैशम्पायन उवाच&#xA;ब्रह्मणो मानसाः पुत्रा विदिताः षण्महर्षयः&#x9;001a&lt;br&gt;&#xA;एकादश सुताः स्थाणोः ख्याताः परममानसाः&#x9;001c&lt;br&gt;&#xA;मृगव्याधश्च शर्वश्च निर्ऋतिश्च महायशाः&#x9;002a&lt;br&gt;&#xA;अजैकपादहिर्बुध्न्यः पिनाकी च परन्तपः&#x9;002c&lt;br&gt;&#xA;दहनोऽथेश्वरश्चैव कपाली च महाद्युतिः&#x9;003a&lt;br&gt;&#xA;स्थाणुर्भवश्च भगवान्रुद्रा एकादश स्मृताः&#x9;003c&lt;br&gt;&#xA;मरीचिरङ्गिरा अत्रिः पुलस्त्यः पुलहः क्रतुः&#x9;004a&lt;br&gt;&#xA;षडेते ब्रह्मणः पुत्रा वीर्यवन्तो महर्षयः&#x9;004c&lt;br&gt;&#xA;त्रयस्त्वङ्गिरसः पुत्रा लोके सर्वत्र विश्रुताः&#x9;005a&lt;br&gt;&#xA;बृहस्पतिरुतथ्यश्च संवर्तश्च धृतव्रताः&#x9;005c&lt;br&gt;&#xA;अत्रेस्तु बहवः पुत्राः श्रूयन्ते मनुजाधिप&#x9;006a&lt;br&gt;&#xA;सर्वे वेदविदः सिद्धाः शान्तात्मानो महर्षयः&#x9;006c&lt;br&gt;&#xA;राक्षसास्तु पुलस्त्यस्य वानराः किन्नरास्तथा&#x9;007a&lt;br&gt;&#xA;पुलहस्य मृगाः सिंहा व्याघ्राः किम्पुरुषास्तथा&#x9;007c&lt;br&gt;&#xA;क्रतोः क्रतुसमाः पुत्राः पतङ्गसहचारिणः&#x9;008a&lt;br&gt;&#xA;विश्रुतास्त्रिषु लोकेषु सत्यव्रतपरायणाः&#x9;008c&lt;br&gt;&#xA;दक्षस्त्वजायताङ्गुष्ठाद्दक्षिणाद्भगवानृषिः&#x9;009a&lt;br&gt;&#xA;ब्रह्मणः पृथिवीपाल पुत्रः पुत्रवतां वरः&#x9;009c&lt;br&gt;&#xA;वामादजायताङ्गुष्ठाद्भार्या तस्य महात्मनः&#x9;010a&lt;br&gt;&#xA;तस्यां पञ्चाशतं कन्याः स एवाजनयन्मुनिः&#x9;010c&lt;br&gt;&#xA;ताः सर्वास्त्वनवद्याङ्ग्यः कन्याः कमललोचनाः&#x9;011a&lt;br&gt;&#xA;पुत्रिकाः स्थापयामास नष्टपुत्रः प्रजापतिः&#x9;011c&lt;br&gt;&#xA;ददौ स दश धर्माय सप्तविंशतिमिन्दवे&#x9;012a&lt;br&gt;&#xA;दिव्येन विधिना राजन्कश्यपाय त्रयोदश&#x9;012c&lt;br&gt;&#xA;नामतो धर्मपत्न्यस्ताः कीर्त्यमाना निबोध मे&#x9;013a&lt;br&gt;&#xA;कीर्तिर्लक्ष्मीर्धृतिर्मेधा पुष्टिः श्रद्धा क्रिया तथा&#x9;013c&lt;br&gt;&#xA;बुद्धिर्लज्जा मतिश्चैव पत्न्यो धर्मस्य ता दश&#x9;014a&lt;br&gt;&#xA;द्वाराण्येतानि धर्मस्य विहितानि स्वयम्भुवा&#x9;014c&lt;br&gt;&#xA;सप्तविंशति सोमस्य पत्न्यो लोके परिश्रुताः&#x9;015a&lt;br&gt;&#xA;कालस्य नयने युक्ताः सोमपत्न्यः शुभव्रताः&#x9;015c&lt;br&gt;&#xA;सर्वा नक्षत्रयोगिन्यो लोकयात्राविधौ स्थिताः&#x9;015e&lt;br&gt;&#xA;पितामहो मुनिर्देवस्तस्य पुत्रः प्रजापतिः&#x9;016a&lt;br&gt;&#xA;तस्याष्टौ वसवः पुत्रास्तेषां वक्ष्यामि विस्तरम्&#x9;016c&lt;br&gt;&#xA;धरो ध्रुवश्च सोमश्च अहश्चैवानिलोऽनलः&#x9;017a&lt;br&gt;&#xA;प्रत्यूषश्च प्रभासश्च वसवोऽष्टाविति स्मृताः&#x9;017c&lt;br&gt;&#xA;धूम्रायाश्च धरः पुत्रो ब्रह्मविद्यो ध्रुवस्तथा&#x9;018a&lt;br&gt;&#xA;चन्द्रमास्तु मनस्विन्याः श्वसायाः श्वसनस्तथा&#x9;018c&lt;br&gt;&#xA;रतायाश्चाप्यहः पुत्रः शाण्डिल्याश्च हुताशनः&#x9;019a&lt;br&gt;&#xA;प्रत्यूषश्च प्रभासश्च प्रभातायाः सुतौ स्मृतौ&#x9;019c&lt;br&gt;&#xA;धरस्य पुत्रो द्रविणो हुतहव्यवहस्तथा&#x9;020a&lt;br&gt;&#xA;ध्रुवस्य पुत्रो भगवान्कालो लोकप्रकालनः&#x9;020c&lt;br&gt;&#xA;सोमस्य तु सुतो वर्चा वर्चस्वी येन जायते&#x9;021a&lt;br&gt;&#xA;मनोहरायाः शिशिरः प्राणोऽथ रमणस्तथा&#x9;021c&lt;br&gt;&#xA;अह्नः सुतः स्मृतो ज्योतिः श्रमः शान्तस्तथा मुनिः&#x9;022a&lt;br&gt;&#xA;अग्नेः पुत्रः कुमारस्तु श्रीमाञ्शरवणालयः&#x9;022c&lt;br&gt;&#xA;तस्य शाखो विशाखश्च नैगमेशश्च पृष्ठजः&#x9;023a&lt;br&gt;&#xA;कृत्तिकाभ्युपपत्तेश्च कार्त्तिकेय इति स्मृतः&#x9;023c&lt;br&gt;&#xA;अनिलस्य शिवा भार्या तस्याः पुत्रः पुरोजवः&#x9;024a&lt;br&gt;&#xA;अविज्ञातगतिश्चैव द्वौ पुत्रावनिलस्य तु&#x9;024c&lt;br&gt;&#xA;प्रत्यूषस्य विदुः पुत्रमृषिं नाम्नाथ देवलम्&#x9;025a&lt;br&gt;&#xA;द्वौ पुत्रौ देवलस्यापि क्षमावन्तौ मनीषिणौ&#x9;025c&lt;br&gt;&#xA;बृहस्पतेस्तु भगिनी वरस्त्री ब्रह्मचारिणी&#x9;026a&lt;br&gt;&#xA;योगसिद्धा जगत्सर्वमसक्तं विचरत्युत&#x9;026c&lt;br&gt;&#xA;प्रभासस्य तु भार्या सा वसूनामष्टमस्य ह&#x9;026e&lt;br&gt;&#xA;विश्वकर्मा महाभागो जज्ञे शिल्पप्रजापतिः&#x9;027a&lt;br&gt;&#xA;कर्ता शिल्पसहस्राणां त्रिदशानां च वर्धकिः&#x9;027c&lt;br&gt;&#xA;भूषणानां च सर्वेषां कर्ता शिल्पवतां वरः&#x9;028a&lt;br&gt;&#xA;यो दिव्यानि विमानानि देवतानां चकार ह&#x9;028c&lt;br&gt;&#xA;मनुष्याश्चोपजीवन्ति यस्य शिल्पं महात्मनः&#x9;029a&lt;br&gt;&#xA;पूजयन्ति च यं नित्यं विश्वकर्माणमव्ययम्&#x9;029c&lt;br&gt;&#xA;स्तनं तु दक्षिणं भित्त्वा ब्रह्मणो नरविग्रहः&#x9;030a&lt;br&gt;&#xA;निःसृतो भगवान्धर्मः सर्वलोकसुखावहः&#x9;030c&lt;br&gt;&#xA;त्रयस्तस्य वराः पुत्राः सर्वभूतमनोहराः&#x9;031a&lt;br&gt;&#xA;शमः कामश्च हर्षश्च तेजसा लोकधारिणः&#x9;031c&lt;br&gt;&#xA;कामस्य तु रतिर्भार्या शमस्य प्राप्तिरङ्गना&#x9;032a&lt;br&gt;&#xA;नन्दी तु भार्या हर्षस्य यत्र लोकाः प्रतिष्ठिताः&#x9;032c&lt;br&gt;&#xA;मरीचेः कश्यपः पुत्रः कश्यपस्य सुरासुराः&#x9;033a&lt;br&gt;&#xA;जज्ञिरे नृपशार्दूल लोकानां प्रभवस्तु सः&#x9;033c&lt;br&gt;&#xA;त्वाष्ट्री तु सवितुर्भार्या वडवारूपधारिणी&#x9;034a&lt;br&gt;&#xA;असूयत महाभागा सान्तरिक्षेऽश्विनावुभौ&#x9;034c&lt;br&gt;&#xA;द्वादशैवादितेः पुत्राः शक्रमुख्या नराधिप&#x9;035a&lt;br&gt;&#xA;तेषामवरजो विष्णुर्यत्र लोकाः प्रतिष्ठिताः&#x9;035c&lt;br&gt;&#xA;त्रयस्त्रिंशत इत्येते देवास्तेषामहं तव&#x9;036a&lt;br&gt;&#xA;अन्वयं सम्प्रवक्ष्यामि पक्षैश्च कुलतो गणान्&#x9;036c&lt;br&gt;&#xA;रुद्राणामपरः पक्षः साध्यानां मरुतां तथा&#x9;037a&lt;br&gt;&#xA;वसूनां भार्गवं विद्याद्विश्वेदेवांस्तथैव च&#x9;037c&lt;br&gt;&#xA;वैनतेयस्तु गरुडो बलवानरुणस्तथा&#x9;038a&lt;br&gt;&#xA;बृहस्पतिश्च भगवानादित्येष्वेव गण्यते&#x9;038c&lt;br&gt;&#xA;अश्विभ्यां गुह्यकान्विद्धि सर्वौषध्यस्तथा पशून्&#x9;039a&lt;br&gt;&#xA;एष देवगणो राजन्कीर्तितस्तेऽनुपूर्वशः&#x9;039c&lt;br&gt;&#xA;यं कीर्तयित्वा मनुजः सर्वपापैः प्रमुच्यते&#x9;039e&lt;br&gt;&#xA;ब्रह्मणो हृदयं भित्त्वा निःसृतो भगवान्भृगुः&#x9;040a&lt;br&gt;&#xA;भृगोः पुत्रः कविर्विद्वाञ्शुक्रः कविसुतो ग्रहः&#x9;040c&lt;br&gt;&#xA;त्रैलोक्यप्राणयात्रार्थे वर्षावर्षे भयाभये&#x9;041a&lt;br&gt;&#xA;स्वयम्भुवा नियुक्तः सन्भुवनं परिधावति&#x9;041c&lt;br&gt;&#xA;योगाचार्यो महाबुद्धिर्दैत्यानामभवद्गुरुः&#x9;042a&lt;br&gt;&#xA;सुराणां चापि मेधावी ब्रह्मचारी यतव्रतः&#x9;042c&lt;br&gt;&#xA;तस्मिन्नियुक्ते विभुना योगक्षेमाय भार्गवे&#x9;043a&lt;br&gt;&#xA;अन्यमुत्पादयामास पुत्रं भृगुरनिन्दितम्&#x9;043c&lt;br&gt;&#xA;च्यवनं दीप्ततपसं धर्मात्मानं मनीषिणम्&#x9;044a&lt;br&gt;&#xA;यः स रोषाच्च्युतो गर्भान्मातुर्मोक्षाय भारत&#x9;044c&lt;br&gt;&#xA;आरुषी तु मनोः कन्या तस्य पत्नी मनीषिणः&#x9;045a&lt;br&gt;&#xA;और्वस्तस्यां समभवदूरुं भित्त्वा महायशाः&#x9;045c&lt;br&gt;&#xA;महातपा महातेजा बाल एव गुणैर्युतः&#x9;045e&lt;br&gt;&#xA;ऋचीकस्तस्य पुत्रस्तु जमदग्निस्ततोऽभवत्&#x9;046a&lt;br&gt;&#xA;जमदग्नेस्तु चत्वार आसन्पुत्रा महात्मनः&#x9;046c&lt;br&gt;&#xA;रामस्तेषां जघन्योऽभूदजघन्यैर्गुणैर्युतः&#x9;047a&lt;br&gt;&#xA;सर्वशस्त्रास्त्रकुशलः क्षत्रियान्तकरो वशी&#x9;047c&lt;br&gt;&#xA;और्वस्यासीत्पुत्रशतं जमदग्निपुरोगमम्&#x9;048a&lt;br&gt;&#xA;तेषां पुत्रसहस्राणि बभूवुर्भृगुविस्तरः&#x9;048c&lt;br&gt;&#xA;द्वौ पुत्रौ ब्रह्मणस्त्वन्यौ ययोस्तिष्ठति लक्षणम्&#x9;049a&lt;br&gt;&#xA;लोके धाता विधाता च यौ स्थितौ मनुना सह&#x9;049c&lt;br&gt;&#xA;तयोरेव स्वसा देवी लक्ष्मीः पद्मगृहा शुभा&#x9;050a&lt;br&gt;&#xA;तस्यास्तु मानसाः पुत्रास्तुरगा व्योमचारिणः&#x9;050c&lt;br&gt;&#xA;वरुणस्य भार्या ज्येष्ठा तु शुक्राद्देवी व्यजायत&#x9;051a&lt;br&gt;&#xA;तस्याः पुत्रं बलं विद्धि सुरां च सुरनन्दिनीम्&#x9;051c&lt;br&gt;&#xA;प्रजानामन्नकामानामन्योन्यपरिभक्षणात्&#x9;052a&lt;br&gt;&#xA;अधर्मस्तत्र सञ्जातः सर्वभूतविनाशनः&#x9;052c&lt;br&gt;&#xA;तस्यापि निर्ऋतिर्भार्या नैर्ऋता येन राक्षसाः&#x9;053a&lt;br&gt;&#xA;घोरास्तस्यास्त्रयः पुत्राः पापकर्मरताः सदा&#x9;053c&lt;br&gt;&#xA;053e   भयो महाभयश्चैव मृत्युर्भूतान्तकस्तथा&#xA;काकीं श्येनीं च भासीं च धृतराष्ट्रीं तथा शुकीम्&#x9;054a&lt;br&gt;&#xA;ताम्रा तु सुषुवे देवी पञ्चैता लोकविश्रुताः&#x9;054c&lt;br&gt;&#xA;उलूकान्सुषुवे काकी श्येनी श्येनान्व्यजायत&#x9;055a&lt;br&gt;&#xA;भासी भासानजनयद्गृध्रांश्चैव जनाधिप&#x9;055c&lt;br&gt;&#xA;धृतराष्ट्री तु हंसांश्च कलहंसांश्च सर्वशः&#x9;056a&lt;br&gt;&#xA;चक्रवाकांश्च भद्रं ते प्रजज्ञे सा तु भामिनी&#x9;056c&lt;br&gt;&#xA;शुकी विजज्ञे धर्मज्ञ शुकानेव मनस्विनी&#x9;057a&lt;br&gt;&#xA;कल्याणगुणसम्पन्ना सर्वलक्षणपूजिता&#x9;057c&lt;br&gt;&#xA;नव क्रोधवशा नारीः प्रजज्ञेऽप्यात्मसम्भवाः&#x9;058a&lt;br&gt;&#xA;मृगीं च मृगमन्दां च हरिं भद्रमनामपि&#x9;058c&lt;br&gt;&#xA;मातङ्गीमथ शार्दूलीं श्वेतां सुरभिमेव च&#x9;059a&lt;br&gt;&#xA;सर्वलक्षणसम्पन्नां सुरसां च यशस्विनीम्&#x9;059c&lt;br&gt;&#xA;अपत्यं तु मृगाः सर्वे मृग्या नरवरात्मज&#x9;060a&lt;br&gt;&#xA;ऋक्षाश्च मृगमन्दायाः सृमराश्चमरा अपि&#x9;060c&lt;br&gt;&#xA;ततस्त्वैरावतं नागं जज्ञे भद्रमना सुतम्&#x9;061a&lt;br&gt;&#xA;ऐरावतः सुतस्तस्या देवनागो महागजः&#x9;061c&lt;br&gt;&#xA;हर्याश्च हरयोऽपत्यं वानराश्च तरस्विनः&#x9;062a&lt;br&gt;&#xA;गोलाङ्गूलांश्च भद्रं ते हर्याः पुत्रान्प्रचक्षते&#x9;062c&lt;br&gt;&#xA;प्रजज्ञे त्वथ शार्दूली सिंहान्व्याघ्रांश्च भारत&#x9;063a&lt;br&gt;&#xA;द्वीपिनश्च महाभाग सर्वानेव न संशयः&#x9;063c&lt;br&gt;&#xA;मातङ्ग्यास्त्वथ मातङ्गा अपत्यानि नराधिप&#x9;064a&lt;br&gt;&#xA;दिशागजं तु श्वेताख्यं श्वेताजनयदाशुगम्&#x9;064c&lt;br&gt;&#xA;तथा दुहितरौ राजन्सुरभिर्वै व्यजायत&#x9;065a&lt;br&gt;&#xA;रोहिणीं चैव भद्रं ते गन्धर्वीं च यशस्विनीम्&#x9;065c&lt;br&gt;&#xA;065e   रोहिण्यां जज्ञिरे गावो गन्धर्व्यां वाजिनः सुताः&#xA;सुरसाजनयन्नागान्राजन्कद्रूश्च पन्नगान्&#x9;066a&lt;br&gt;&#xA;सप्त पिण्डफलान्वृक्षाननलापि व्यजायत&#x9;066c&lt;br&gt;&#xA;066e   अनलायाः शुकी पुत्री कद्र्वास्तु सुरसा सुता&#xA;अरुणस्य भार्या श्येनी तु वीर्यवन्तौ महाबलौ&#x9;067a&lt;br&gt;&#xA;सम्पातिं जनयामास तथैव च जटायुषम्&#x9;067c&lt;br&gt;&#xA;067e   द्वौ पुत्रौ विनतायास्तु विख्यातौ गरुडारुणौ&#xA;इत्येष सर्वभूतानां महतां मनुजाधिप&#x9;068a&lt;br&gt;&#xA;प्रभवः कीर्तितः सम्यङ्मया मतिमतां वर&#x9;068c&lt;br&gt;&#xA;यं श्रुत्वा पुरुषः सम्यक्पूतो भवति पाप्मनः&#x9;069a&lt;br&gt;&#xA;सर्वज्ञतां च लभते गतिमग्र्यां च विन्दति&#x9;069c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/061/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/061/</guid>
      <description>&lt;p&gt;जनमेजय उवाच&#x9;001 &lt;br&gt;&#xA;देवानां दानवानां च यक्षाणामथ रक्षसाम्&#x9;001a&lt;br&gt;&#xA;अन्येषां चैव भूतानां सर्वेषां भगवन्नहम्&#x9;001c&lt;br&gt;&#xA;श्रोतुमिच्छामि तत्त्वेन मानुषेषु महात्मनाम्&#x9;002a&lt;br&gt;&#xA;जन्म कर्म च भूतानामेतेषामनुपूर्वशः&#x9;002c&lt;br&gt;&#xA;वैशम्पायन उवाच&#x9;003 &lt;br&gt;&#xA;मानुषेषु मनुष्येन्द्र सम्भूता ये दिवौकसः&#x9;003a&lt;br&gt;&#xA;प्रथमं दानवांश्चैव तान्स्ते वक्ष्यामि सर्वशः&#x9;003c&lt;br&gt;&#xA;विप्रचित्तिरिति ख्यातो य आसीद्दानवर्षभः&#x9;004a&lt;br&gt;&#xA;जरासन्ध इति ख्यातः स आसीन्मनुजर्षभः&#x9;004c&lt;br&gt;&#xA;दितेः पुत्रस्तु यो राजन्हिरण्यकशिपुः स्मृतः&#x9;005a&lt;br&gt;&#xA;स जज्ञे मानुषे लोके शिशुपालो नरर्षभः&#x9;005c&lt;br&gt;&#xA;संह्राद इति विख्यातः प्रह्रादस्यानुजस्तु यः&#x9;006a&lt;br&gt;&#xA;स शल्य इति विख्यातो जज्ञे बाह्लीकपुङ्गवः&#x9;006c&lt;br&gt;&#xA;अनुह्रादस्तु तेजस्वी योऽभूत्ख्यातो जघन्यजः&#x9;007a&lt;br&gt;&#xA;धृष्टकेतुरिति ख्यातः स आसीन्मनुजेश्वरः&#x9;007c&lt;br&gt;&#xA;यस्तु राजञ्शिबिर्नाम दैतेयः परिकीर्तितः&#x9;008a&lt;br&gt;&#xA;द्रुम इत्यभिविख्यातः स आसीद्भुवि पार्थिवः&#x9;008c&lt;br&gt;&#xA;बाष्कलो नाम यस्तेषामासीदसुरसत्तमः&#x9;009a&lt;br&gt;&#xA;भगदत्त इति ख्यातः स आसीन्मनुजेश्वरः&#x9;009c&lt;br&gt;&#xA;अयःशिरा अश्वशिरा अयःशङ्कुश्च वीर्यवान्&#x9;010a&lt;br&gt;&#xA;तथा गगनमूर्धा च वेगवांश्चात्र पञ्चमः&#x9;010c&lt;br&gt;&#xA;पञ्चैते जज्ञिरे राजन्वीर्यवन्तो महासुराः&#x9;011a&lt;br&gt;&#xA;केकयेषु महात्मानः पार्थिवर्षभसत्तमाः&#x9;011c&lt;br&gt;&#xA;केतुमानिति विख्यातो यस्ततोऽन्यः प्रतापवान्&#x9;012a&lt;br&gt;&#xA;अमितौजा इति ख्यातः पृथिव्यां सोऽभवन्नृपः&#x9;012c&lt;br&gt;&#xA;स्वर्भानुरिति विख्यातः श्रीमान्यस्तु महासुरः&#x9;013a&lt;br&gt;&#xA;उग्रसेन इति ख्यात उग्रकर्मा नराधिपः&#x9;013c&lt;br&gt;&#xA;यस्त्वश्व इति विख्यातः श्रीमानासीन्महासुरः&#x9;014a&lt;br&gt;&#xA;अशोको नाम राजासीन्महावीर्यपराक्रमः&#x9;014c&lt;br&gt;&#xA;तस्मादवरजो यस्तु राजन्नश्वपतिः स्मृतः&#x9;015a&lt;br&gt;&#xA;दैतेयः सोऽभवद्राजा हार्दिक्यो मनुजर्षभः&#x9;015c&lt;br&gt;&#xA;वृषपर्वेति विख्यातः श्रीमान्यस्तु महासुरः&#x9;016a&lt;br&gt;&#xA;दीर्घप्रज्ञ इति ख्यातः पृथिव्यां सोऽभवन्नृपः&#x9;016c&lt;br&gt;&#xA;अजकस्त्वनुजो राजन्य आसीद्वृषपर्वणः&#x9;017a&lt;br&gt;&#xA;स मल्ल इति विख्यातः पृथिव्यामभवन्नृपः&#x9;017c&lt;br&gt;&#xA;अश्वग्रीव इति ख्यातः सत्त्ववान्यो महासुरः&#x9;018a&lt;br&gt;&#xA;रोचमान इति ख्यातः पृथिव्यां सोऽभवन्नृपः&#x9;018c&lt;br&gt;&#xA;सूक्ष्मस्तु मतिमान्राजन्कीर्तिमान्यः प्रकीर्तितः&#x9;019a&lt;br&gt;&#xA;बृहन्त इति विख्यातः क्षितावासीत्स पार्थिवः&#x9;019c&lt;br&gt;&#xA;तुहुण्ड इति विख्यातो य आसीदसुरोत्तमः&#x9;020a&lt;br&gt;&#xA;सेनाबिन्दुरिति ख्यातः स बभूव नराधिपः&#x9;020c&lt;br&gt;&#xA;इसृपा नाम यस्तेषामसुराणां बलाधिकः&#x9;021a&lt;br&gt;&#xA;पापजिन्नाम राजासीद्भुवि विख्यातविक्रमः&#x9;021c&lt;br&gt;&#xA;एकचक्र इति ख्यात आसीद्यस्तु महासुरः&#x9;022a&lt;br&gt;&#xA;प्रतिविन्ध्य इति ख्यातो बभूव प्रथितः क्षितौ&#x9;022c&lt;br&gt;&#xA;विरूपाक्षस्तु दैतेयश्चित्रयोधी महासुरः&#x9;023a&lt;br&gt;&#xA;चित्रवर्मेति विख्यातः क्षितावासीत्स पार्थिवः&#x9;023c&lt;br&gt;&#xA;हरस्त्वरिहरो वीर आसीद्यो दानवोत्तमः&#x9;024a&lt;br&gt;&#xA;सुवास्तुरिति विख्यातः स जज्ञे मनुजर्षभः&#x9;024c&lt;br&gt;&#xA;अहरस्तु महातेजाः शत्रुपक्षक्षयङ्करः&#x9;025a&lt;br&gt;&#xA;बाह्लीको नाम राजा स बभूव प्रथितः क्षितौ&#x9;025c&lt;br&gt;&#xA;निचन्द्रश्चन्द्रवक्त्रश्च य आसीदसुरोत्तमः&#x9;026a&lt;br&gt;&#xA;मुञ्जकेश इति ख्यातः श्रीमानासीत्स पार्थिवः&#x9;026c&lt;br&gt;&#xA;निकुम्भस्त्वजितः सङ्ख्ये महामतिरजायत&#x9;027a&lt;br&gt;&#xA;भूमौ भूमिपतिः श्रेष्ठो देवाधिप इति स्मृतः&#x9;027c&lt;br&gt;&#xA;शरभो नाम यस्तेषां दैतेयानां महासुरः&#x9;028a&lt;br&gt;&#xA;पौरवो नाम राजर्षिः स बभूव नरेष्विह&#x9;028c&lt;br&gt;&#xA;द्वितीयः शलभस्तेषामसुराणां बभूव यः&#x9;029a&lt;br&gt;&#xA;प्रह्रादो नाम बाह्लीकः स बभूव नराधिपः&#x9;029c&lt;br&gt;&#xA;चन्द्रस्तु दितिजश्रेष्ठो लोके ताराधिपोपमः&#x9;030a&lt;br&gt;&#xA;ऋषिको नाम राजर्षिर्बभूव नृपसत्तमः&#x9;030c&lt;br&gt;&#xA;मृतपा इति विख्यातो य आसीदसुरोत्तमः&#x9;031a&lt;br&gt;&#xA;पश्चिमानूपकं विद्धि तं नृपं नृपसत्तम&#x9;031c&lt;br&gt;&#xA;गविष्ठस्तु महातेजा यः प्रख्यातो महासुरः&#x9;032a&lt;br&gt;&#xA;द्रुमसेन इति ख्यातः पृथिव्यां सोऽभवन्नृपः&#x9;032c&lt;br&gt;&#xA;मयूर इति विख्यातः श्रीमान्यस्तु महासुरः&#x9;033a&lt;br&gt;&#xA;स विश्व इति विख्यातो बभूव पृथिवीपतिः&#x9;033c&lt;br&gt;&#xA;सुपर्ण इति विख्यातस्तस्मादवरजस्तु यः&#x9;034a&lt;br&gt;&#xA;कालकीर्तिरिति ख्यातः पृथिव्यां सोऽभवन्नृपः&#x9;034c&lt;br&gt;&#xA;चन्द्रहन्तेति यस्तेषां कीर्तितः प्रवरोऽसुरः&#x9;035a&lt;br&gt;&#xA;शुनको नाम राजर्षिः स बभूव नराधिपः&#x9;035c&lt;br&gt;&#xA;विनाशनस्तु चन्द्रस्य य आख्यातो महासुरः&#x9;036a&lt;br&gt;&#xA;जानकिर्नाम राजर्षिः स बभूव नराधिपः&#x9;036c&lt;br&gt;&#xA;दीर्घजिह्वस्तु कौरव्य य उक्तो दानवर्षभः&#x9;037a&lt;br&gt;&#xA;काशिराज इति ख्यातः पृथिव्यां पृथिवीपतिः&#x9;037c&lt;br&gt;&#xA;ग्रहं तु सुषुवे यं तं सिंही चन्द्रार्कमर्दनम्&#x9;038a&lt;br&gt;&#xA;क्राथ इत्यभिविख्यातः सोऽभवन्मनुजाधिपः&#x9;038c&lt;br&gt;&#xA;अनायुषस्तु पुत्राणां चतुर्णां प्रवरोऽसुरः&#x9;039a&lt;br&gt;&#xA;विक्षरो नाम तेजस्वी वसुमित्रोऽभवन्नृपः&#x9;039c&lt;br&gt;&#xA;द्वितीयो विक्षराद्यस्तु नराधिप महासुरः&#x9;040a&lt;br&gt;&#xA;पांसुराष्ट्राधिप इति विश्रुतः सोऽभवन्नृपः&#x9;040c&lt;br&gt;&#xA;बलवीर इति ख्यातो यस्त्वासीदसुरोत्तमः&#x9;041a&lt;br&gt;&#xA;पौण्ड्रमत्स्यक इत्येव स बभूव नराधिपः&#x9;041c&lt;br&gt;&#xA;वृत्र इत्यभिविख्यातो यस्तु राजन्महासुरः&#x9;042a&lt;br&gt;&#xA;मणिमान्नाम राजर्षिः स बभूव नराधिपः&#x9;042c&lt;br&gt;&#xA;क्रोधहन्तेति यस्तस्य बभूवावरजोऽसुरः&#x9;043a&lt;br&gt;&#xA;दण्ड इत्यभिविख्यातः स आसीन्नृपतिः क्षितौ&#x9;043c&lt;br&gt;&#xA;क्रोधवर्धन इत्येव यस्त्वन्यः परिकीर्तितः&#x9;044a&lt;br&gt;&#xA;दण्डधार इति ख्यातः सोऽभवन्मनुजेश्वरः&#x9;044c&lt;br&gt;&#xA;कालकायास्तु ये पुत्रास्तेषामष्टौ नराधिपाः&#x9;045a&lt;br&gt;&#xA;जज्ञिरे राजशार्दूल शार्दूलसमविक्रमाः&#x9;045c&lt;br&gt;&#xA;मगधेषु जयत्सेनः श्रीमानासीत्स पार्थिवः&#x9;046a&lt;br&gt;&#xA;अष्टानां प्रवरस्तेषां कालेयानां महासुरः&#x9;046c&lt;br&gt;&#xA;द्वितीयस्तु ततस्तेषां श्रीमान्हरिहयोपमः&#x9;047a&lt;br&gt;&#xA;अपराजित इत्येव स बभूव नराधिपः&#x9;047c&lt;br&gt;&#xA;तृतीयस्तु महाराज महाबाहुर्महासुरः&#x9;048a&lt;br&gt;&#xA;निषादाधिपतिर्जज्ञे भुवि भीमपराक्रमः&#x9;048c&lt;br&gt;&#xA;तेषामन्यतमो यस्तु चतुर्थः परिकीर्तितः&#x9;049a&lt;br&gt;&#xA;श्रेणिमानिति विख्यातः क्षितौ राजर्षिसत्तमः&#x9;049c&lt;br&gt;&#xA;पञ्चमस्तु बभूवैषां प्रवरो यो महासुरः&#x9;050a&lt;br&gt;&#xA;महौजा इति विख्यातो बभूवेह परन्तपः&#x9;050c&lt;br&gt;&#xA;षष्ठस्तु मतिमान्यो वै तेषामासीन्महासुरः&#x9;051a&lt;br&gt;&#xA;अभीरुरिति विख्यातः क्षितौ राजर्षिसत्तमः&#x9;051c&lt;br&gt;&#xA;समुद्रसेनश्च नृपस्तेषामेवाभवद्गणात्&#x9;052a&lt;br&gt;&#xA;विश्रुतः सागरान्तायां क्षितौ धर्मार्थतत्त्ववित्&#x9;052c&lt;br&gt;&#xA;बृहन्नामाष्टमस्तेषां कालेयानां परन्तपः&#x9;053a&lt;br&gt;&#xA;बभूव राजन्धर्मात्मा सर्वभूतहिते रतः&#x9;053c&lt;br&gt;&#xA;गणः क्रोधवशो नाम यस्ते राजन्प्रकीर्तितः&#x9;054a&lt;br&gt;&#xA;ततः सञ्जज्ञिरे वीराः क्षिताविह नराधिपाः&#x9;054c&lt;br&gt;&#xA;नन्दिकः कर्णवेष्टश्च सिद्धार्थः कीटकस्तथा&#x9;055a&lt;br&gt;&#xA;सुवीरश्च सुबाहुश्च महावीरोऽथ बाह्लिकः&#x9;055c&lt;br&gt;&#xA;क्रोधो विचित्यः सुरसः श्रीमान्नीलश्च भूमिपः&#x9;056a&lt;br&gt;&#xA;वीरधामा च कौरव्य भूमिपालश्च नामतः&#x9;056c&lt;br&gt;&#xA;दन्तवक्त्रश्च नामासीद्दुर्जयश्चैव नामतः&#x9;057a&lt;br&gt;&#xA;रुक्मी च नृपशार्दूलो राजा च जनमेजयः&#x9;057c&lt;br&gt;&#xA;आषाढो वायुवेगश्च भूरितेजास्तथैव च&#x9;058a&lt;br&gt;&#xA;एकलव्यः सुमित्रश्च वाटधानोऽथ गोमुखः&#x9;058c&lt;br&gt;&#xA;कारूषकाश्च राजानः क्षेमधूर्तिस्तथैव च&#x9;059a&lt;br&gt;&#xA;श्रुतायुरुद्धवश्चैव बृहत्सेनस्तथैव च&#x9;059c&lt;br&gt;&#xA;क्षेमोग्रतीर्थः कुहरः कलिङ्गेषु नराधिपः&#x9;060a&lt;br&gt;&#xA;मतिमांश्च मनुष्येन्द्र ईश्वरश्चेति विश्रुतः&#x9;060c&lt;br&gt;&#xA;गणात्क्रोधवशादेवं राजपूगोऽभवत्क्षितौ&#x9;061a&lt;br&gt;&#xA;जातः पुरा महाराज महाकीर्तिर्महाबलः&#x9;061c&lt;br&gt;&#xA;यस्त्वासीद्देवको नाम देवराजसमद्युतिः&#x9;062a&lt;br&gt;&#xA;स गन्धर्वपतिर्मुख्यः क्षितौ जज्ञे नराधिपः&#x9;062c&lt;br&gt;&#xA;बृहस्पतेर्बृहत्कीर्तेर्देवर्षेर्विद्धि भारत&#x9;063a&lt;br&gt;&#xA;अंशाद्द्रोणं समुत्पन्नं भारद्वाजमयोनिजम्&#x9;063c&lt;br&gt;&#xA;धन्विनां नृपशार्दूल यः स सर्वास्त्रवित्तमः&#x9;064a&lt;br&gt;&#xA;बृहत्कीर्तिर्महातेजाः सञ्जज्ञे मनुजेष्विह&#x9;064c&lt;br&gt;&#xA;धनुर्वेदे च वेदे च यं तं वेदविदो विदुः&#x9;065a&lt;br&gt;&#xA;वरिष्ठमिन्द्रकर्माणं द्रोणं स्वकुलवर्धनम्&#x9;065c&lt;br&gt;&#xA;महादेवान्तकाभ्यां च कामात्क्रोधाच्च भारत&#x9;066a&lt;br&gt;&#xA;एकत्वमुपपन्नानां जज्ञे शूरः परन्तपः&#x9;066c&lt;br&gt;&#xA;अश्वत्थामा महावीर्यः शत्रुपक्षक्षयङ्करः&#x9;067a&lt;br&gt;&#xA;वीरः कमलपत्राक्षः क्षितावासीन्नराधिप&#x9;067c&lt;br&gt;&#xA;जज्ञिरे वसवस्त्वष्टौ गङ्गायां शन्तनोः सुताः&#x9;068a&lt;br&gt;&#xA;वसिष्ठस्य च शापेन नियोगाद्वासवस्य च&#x9;068c&lt;br&gt;&#xA;तेषामवरजो भीष्मः कुरूणामभयङ्करः&#x9;069a&lt;br&gt;&#xA;मतिमान्वेदविद्वाग्मी शत्रुपक्षक्षयङ्करः&#x9;069c&lt;br&gt;&#xA;जामदग्न्येन रामेण यः स सर्वविदां वरः&#x9;070a&lt;br&gt;&#xA;अयुध्यत महातेजा भार्गवेण महात्मना&#x9;070c&lt;br&gt;&#xA;यस्तु राजन्कृपो नाम ब्रह्मर्षिरभवत्क्षितौ&#x9;071a&lt;br&gt;&#xA;रुद्राणां तं गणाद्विद्धि सम्भूतमतिपौरुषम्&#x9;071c&lt;br&gt;&#xA;शकुनिर्नाम यस्त्वासीद्राजा लोके महारथः&#x9;072a&lt;br&gt;&#xA;द्वापरं विद्धि तं राजन्सम्भूतमरिमर्दनम्&#x9;072c&lt;br&gt;&#xA;सात्यकिः सत्यसन्धस्तु योऽसौ वृष्णिकुलोद्वहः&#x9;073a&lt;br&gt;&#xA;पक्षात्स जज्ञे मरुतां देवानामरिमर्दनः&#x9;073c&lt;br&gt;&#xA;द्रुपदश्चापि राजर्षिस्तत एवाभवद्गणात्&#x9;074a&lt;br&gt;&#xA;मानुषे नृप लोकेऽस्मिन्सर्वशस्त्रभृतां वरः&#x9;074c&lt;br&gt;&#xA;ततश्च कृतवर्माणं विद्धि राजञ्जनाधिपम्&#x9;075a&lt;br&gt;&#xA;जातमप्रतिकर्माणं क्षत्रियर्षभसत्तमम्&#x9;075c&lt;br&gt;&#xA;मरुतां तु गणाद्विद्धि सञ्जातमरिमर्दनम्&#x9;076a&lt;br&gt;&#xA;विराटं नाम राजर्षिं परराष्ट्रप्रतापनम्&#x9;076c&lt;br&gt;&#xA;अरिष्टायास्तु यः पुत्रो हंस इत्यभिविश्रुतः&#x9;077a&lt;br&gt;&#xA;स गन्धर्वपतिर्जज्ञे कुरुवंशविवर्धनः&#x9;077c&lt;br&gt;&#xA;धृतराष्ट्र इति ख्यातः कृष्णद्वैपायनादपि&#x9;078a&lt;br&gt;&#xA;दीर्घबाहुर्महातेजाः प्रज्ञाचक्षुर्नराधिपः&#x9;078c&lt;br&gt;&#xA;मातुर्दोषादृषेः कोपादन्ध एव व्यजायत&#x9;078e&lt;br&gt;&#xA;अत्रेस्तु सुमहाभागं पुत्रं पुत्रवतां वरम्&#x9;079a&lt;br&gt;&#xA;विदुरं विद्धि लोकेऽस्मिञ्जातं बुद्धिमतां वरम्&#x9;079c&lt;br&gt;&#xA;कलेरंशात्तु सञ्जज्ञे भुवि दुर्योधनो नृपः&#x9;080a&lt;br&gt;&#xA;दुर्बुद्धिर्दुर्मतिश्चैव कुरूणामयशस्करः&#x9;080c&lt;br&gt;&#xA;जगतो यः स सर्वस्य विद्विष्टः कलिपूरुषः&#x9;081a&lt;br&gt;&#xA;यः सर्वां घातयामास पृथिवीं पुरुषाधमः&#x9;081c&lt;br&gt;&#xA;येन वैरं समुद्दीप्तं भूतान्तकरणं महत्&#x9;081e&lt;br&gt;&#xA;पौलस्त्या भ्रातरः सर्वे जज्ञिरे मनुजेष्विह&#x9;082a&lt;br&gt;&#xA;शतं दुःशासनादीनां सर्वेषां क्रूरकर्मणाम्&#x9;082c&lt;br&gt;&#xA;दुर्मुखो दुःसहश्चैव ये चान्ये नानुशब्दिताः&#x9;083a&lt;br&gt;&#xA;दुर्योधनसहायास्ते पौलस्त्या भरतर्षभ&#x9;083c&lt;br&gt;&#xA;धर्मस्यांशं तु राजानं विद्धि राजन् युधिष्ठिरम्&#x9;084a&lt;br&gt;&#xA;भीमसेनं तु वातस्य देवराजस्य चार्जुनम्&#x9;084c&lt;br&gt;&#xA;अश्विनोस्तु तथैवांशौ रूपेणाप्रतिमौ भुवि&#x9;085a&lt;br&gt;&#xA;नकुलः सहदेवश्च सर्वलोकमनोहरौ&#x9;085c&lt;br&gt;&#xA;यः सुवर्चा इति ख्यातः सोमपुत्रः प्रतापवान्&#x9;086a&lt;br&gt;&#xA;अभिमन्युर्बृहत्कीर्तिरर्जुनस्य सुतोऽभवत्&#x9;086c&lt;br&gt;&#xA;अग्नेरंशं तु विद्धि त्वं धृष्टद्युम्नं महारथम्&#x9;087a&lt;br&gt;&#xA;शिखण्डिनमथो राजन्स्त्रीपुंसं विद्धि राक्षसम्&#x9;087c&lt;br&gt;&#xA;द्रौपदेयाश्च ये पञ्च बभूवुर्भरतर्षभ&#x9;088a&lt;br&gt;&#xA;विश्वेदेवगणान्राजंस्तान्विद्धि भरतर्षभ&#x9;088c&lt;br&gt;&#xA;आमुक्तकवचः कर्णो यस्तु जज्ञे महारथः&#x9;089a&lt;br&gt;&#xA;दिवाकरस्य तं विद्धि देवस्यांशमनुत्तमम्&#x9;089c&lt;br&gt;&#xA;यस्तु नारायणो नाम देवदेवः सनातनः&#x9;090a&lt;br&gt;&#xA;तस्यांशो मानुषेष्वासीद्वासुदेवः प्रतापवान्&#x9;090c&lt;br&gt;&#xA;शेषस्यांशस्तु नागस्य बलदेवो महाबलः&#x9;091a&lt;br&gt;&#xA;सनत्कुमारं प्रद्युम्नं विद्धि राजन्महौजसम्&#x9;091c&lt;br&gt;&#xA;एवमन्ये मनुष्येन्द्र बहवोंऽशा दिवौकसाम्&#x9;092a&lt;br&gt;&#xA;जज्ञिरे वसुदेवस्य कुले कुलविवर्धनाः&#x9;092c&lt;br&gt;&#xA;गणस्त्वप्सरसां यो वै मया राजन्प्रकीर्तितः&#x9;093a&lt;br&gt;&#xA;तस्य भागः क्षितौ जज्ञे नियोगाद्वासवस्य च&#x9;093c&lt;br&gt;&#xA;तानि षोडश देवीनां सहस्राणि नराधिप&#x9;094a&lt;br&gt;&#xA;बभूवुर्मानुषे लोके नारायणपरिग्रहः&#x9;094c&lt;br&gt;&#xA;श्रियस्तु भागः सञ्जज्ञे रत्यर्थं पृथिवीतले&#x9;095a&lt;br&gt;&#xA;द्रुपदस्य कुले कन्या वेदिमध्यादनिन्दिता&#x9;095c&lt;br&gt;&#xA;नातिह्रस्वा न महती नीलोत्पलसुगन्धिनी&#x9;096a&lt;br&gt;&#xA;पद्मायताक्षी सुश्रोणी असितायतमूर्धजा&#x9;096c&lt;br&gt;&#xA;सर्वलक्षणसम्पन्ना वैडूर्यमणिसन्निभा&#x9;097a&lt;br&gt;&#xA;पञ्चानां पुरुषेन्द्राणां चित्तप्रमथिनी रहः&#x9;097c&lt;br&gt;&#xA;सिद्धिर्धृतिश्च ये देव्यौ पञ्चानां मातरौ तु ते&#x9;098a&lt;br&gt;&#xA;कुन्ती माद्री च जज्ञाते मतिस्तु सुबलात्मजा&#x9;098c&lt;br&gt;&#xA;इति देवासुराणां ते गन्धर्वाप्सरसां तथा&#x9;099a&lt;br&gt;&#xA;अंशावतरणं राजन्राक्षसानां च कीर्तितम्&#x9;099c&lt;br&gt;&#xA;ये पृथिव्यां समुद्भूता राजानो युद्धदुर्मदाः&#x9;100a&lt;br&gt;&#xA;महात्मानो यदूनां च ये जाता विपुले कुले&#x9;100c&lt;br&gt;&#xA;धन्यं यशस्यं पुत्रीयमायुष्यं विजयावहम्&#x9;101a&lt;br&gt;&#xA;इदमंशावतरणं श्रोतव्यमनसूयता&#x9;101c&lt;br&gt;&#xA;अंशावतरणं श्रुत्वा देवगन्धर्वरक्षसाम्&#x9;102a&lt;br&gt;&#xA;प्रभवाप्ययवित्प्राज्ञो न कृच्छ्रेष्ववसीदति&#x9;102c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/062/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/062/</guid>
      <description>&lt;p&gt;जनमेजय उवाच&#x9;001&lt;br&gt;&#xA;त्वत्तः श्रुतमिदं ब्रह्मन्देवदानवरक्षसाम्&#x9;001a&lt;br&gt;&#xA;अंशावतरणं सम्यग्गन्धर्वाप्सरसां तथा&#x9;001c&lt;br&gt;&#xA;इमं तु भूय इच्छामि कुरूणां वंशमादितः&#x9;002a&lt;br&gt;&#xA;कथ्यमानं त्वया विप्र विप्रर्षिगणसन्निधौ&#x9;002c&lt;br&gt;&#xA;वैशम्पायन उवाच&#x9;003&lt;br&gt;&#xA;पौरवाणां वंशकरो दुःषन्तो नाम वीर्यवान्&#x9;003a&lt;br&gt;&#xA;पृथिव्याश्चतुरन्ताया गोप्ता भरतसत्तम&#x9;003c&lt;br&gt;&#xA;चतुर्भागं भुवः कृत्स्नं स भुङ्क्ते मनुजेश्वरः&#x9;004a&lt;br&gt;&#xA;समुद्रावरणांश्चापि देशान्स समितिञ्जयः&#x9;004c&lt;br&gt;&#xA;आम्लेच्छाटविकान्सर्वान्स भुङ्क्ते रिपुमर्दनः&#x9;005a&lt;br&gt;&#xA;रत्नाकरसमुद्रान्तांश्चातुर्वर्ण्यजनावृतान्&#x9;005c&lt;br&gt;&#xA;न वर्णसङ्करकरो नाकृष्यकरकृज्जनः&#x9;006a&lt;br&gt;&#xA;न पापकृत्कश्चिदासीत्तस्मिन्राजनि शासति&#x9;006c&lt;br&gt;&#xA;धर्म्यां रतिं सेवमाना धर्मार्थावभिपेदिरे&#x9;007a&lt;br&gt;&#xA;तदा नरा नरव्याघ्र तस्मिञ्जनपदेश्वरे&#x9;007c&lt;br&gt;&#xA;नासीच्चोरभयं तात न क्षुधाभयमण्वपि&#x9;008a&lt;br&gt;&#xA;नासीद्व्याधिभयं चापि तस्मिञ्जनपदेश्वरे&#x9;008c&lt;br&gt;&#xA;स्वैर्धर्मै रेमिरे वर्णा दैवे कर्मणि निःस्पृहाः&#x9;009a&lt;br&gt;&#xA;तमाश्रित्य महीपालमासंश्चैवाकुतोभयाः&#x9;009c&lt;br&gt;&#xA;कालवर्षी च पर्जन्यः सस्यानि फलवन्ति च&#x9;010a&lt;br&gt;&#xA;सर्वरत्नसमृद्धा च मही वसुमती तदा&#x9;010c&lt;br&gt;&#xA;स चाद्भुतमहावीर्यो वज्रसंहननो युवा&#x9;011a&lt;br&gt;&#xA;उद्यम्य मन्दरं दोर्भ्यां हरेत्सवनकाननम्&#x9;011c&lt;br&gt;&#xA;धनुष्यथ गदायुद्धे त्सरुप्रहरणेषु च&#x9;012a&lt;br&gt;&#xA;नागपृष्ठेऽश्वपृष्ठे च बभूव परिनिष्ठितः&#x9;012c&lt;br&gt;&#xA;बले विष्णुसमश्चासीत्तेजसा भास्करोपमः&#x9;013a&lt;br&gt;&#xA;अक्षुब्धत्वेऽर्णवसमः सहिष्णुत्वे धरासमः&#x9;013c&lt;br&gt;&#xA;सम्मतः स महीपालः प्रसन्नपुरराष्ट्रवान्&#x9;014a&lt;br&gt;&#xA;भूयो धर्मपरैर्भावैर्विदितं जनमावसत्&#x9;014c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/063/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/063/</guid>
      <description>&lt;p&gt;वैशम्पायन उवाच&#x9;3001&lt;br&gt;&#xA;स कदाचिन्महाबाहुः प्रभूतबलवाहनः&#x9;3001a&lt;br&gt;&#xA;वनं जगाम गहनं हयनागशतैर्वृतः&#x9;3001c&lt;br&gt;&#xA;खड्गशक्तिधरैर्वीरैर्गदामुसलपाणिभिः&#x9;3002a&lt;br&gt;&#xA;प्रासतोमरहस्तैश्च ययौ योधशतैर्वृतः&#x9;3002c&lt;br&gt;&#xA;सिंहनादैश्च योधानां शङ्खदुन्दुभिनिस्वनैः&#x9;3003a&lt;br&gt;&#xA;रथनेमिस्वनैश्चापि सनागवरबृंहितैः&#x9;3003c&lt;br&gt;&#xA;हेषितस्वनमिश्रैश्च क्ष्वेडितास्फोटितस्वनैः&#x9;3004a&lt;br&gt;&#xA;आसीत्किलकिलाशब्दस्तस्मिन्गच्छति पार्थिवे&#x9;3004c&lt;br&gt;&#xA;प्रासादवरशृङ्गस्थाः परया नृपशोभया&#x9;3005a&lt;br&gt;&#xA;ददृशुस्तं स्त्रियस्तत्र शूरमात्मयशस्करम्&#x9;3005c&lt;br&gt;&#xA;शक्रोपमममित्रघ्नं परवारणवारणम्&#x9;3006a&lt;br&gt;&#xA;पश्यन्तः स्त्रीगणास्तत्र शस्त्रपाणिं स्म मेनिरे&#x9;3006c&lt;br&gt;&#xA;अयं स पुरुषव्याघ्रो रणेऽद्भुतपराक्रमः&#x9;3007a&lt;br&gt;&#xA;यस्य बाहुबलं प्राप्य न भवन्त्यसुहृद्गणाः&#x9;3007c&lt;br&gt;&#xA;इति वाचो ब्रुवन्त्यस्ताः स्त्रियः प्रेम्णा नराधिपम्&#x9;3008a&lt;br&gt;&#xA;तुष्टुवुः पुष्पवृष्टीश्च ससृजुस्तस्य मूर्धनि&#x9;3008c&lt;br&gt;&#xA;तत्र तत्र च विप्रेन्द्रैः स्तूयमानः समन्ततः&#x9;3009a&lt;br&gt;&#xA;निर्ययौ परया प्रीत्या वनं मृगजिघांसया&#x9;3009c&lt;br&gt;&#xA;सुदूरमनुजग्मुस्तं पौरजानपदास्तदा&#x9;3010a&lt;br&gt;&#xA;न्यवर्तन्त ततः पश्चादनुज्ञाता नृपेण ह&#x9;3010c&lt;br&gt;&#xA;सुपर्णप्रतिमेनाथ रथेन वसुधाधिपः&#x9;3011a&lt;br&gt;&#xA;महीमापूरयामास घोषेण त्रिदिवं तथा&#x9;3011c&lt;br&gt;&#xA;स गच्छन्ददृशे धीमान्नन्दनप्रतिमं वनम्&#x9;3012a&lt;br&gt;&#xA;बिल्वार्कखदिराकीर्णं कपित्थधवसङ्कुलम्&#x9;3012c&lt;br&gt;&#xA;विषमं पर्वतप्रस्थैरश्मभिश्च समावृतम्&#x9;3013a&lt;br&gt;&#xA;निर्जलं निर्मनुष्यं च बहुयोजनमायतम्&#x9;3013c&lt;br&gt;&#xA;मृगसङ्घैर्वृतं घोरैरन्यैश्चापि वनेचरैः&#x9;3013e&lt;br&gt;&#xA;तद्वनं मनुजव्याघ्रः सभृत्यबलवाहनः&#x9;3014a&lt;br&gt;&#xA;लोडयामास दुःषन्तः सूदयन्विविधान्मृगान्&#x9;3014c&lt;br&gt;&#xA;बाणगोचरसम्प्राप्तांस्तत्र व्याघ्रगणान्बहून्&#x9;3015a&lt;br&gt;&#xA;पातयामास दुःषन्तो निर्बिभेद च सायकैः&#x9;3015c&lt;br&gt;&#xA;दूरस्थान्सायकैः कांश्चिदभिनत्स नरर्षभः&#x9;3016a&lt;br&gt;&#xA;अभ्याशमागतांश्चान्यान्खड्गेन निरकृन्तत&#x9;3016c&lt;br&gt;&#xA;कांश्चिदेणान्स निर्जघ्ने शक्त्या शक्तिमतां वरः&#x9;3017a&lt;br&gt;&#xA;गदामण्डलतत्त्वज्ञश्चचारामितविक्रमः&#x9;3017c&lt;br&gt;&#xA;तोमरैरसिभिश्चापि गदामुसलकर्पणैः&#x9;3018a&lt;br&gt;&#xA;चचार स विनिघ्नन्वै वन्यांस्तत्र मृगद्विजान्&#x9;3018c&lt;br&gt;&#xA;राज्ञा चाद्भुतवीर्येण योधैश्च समरप्रियैः&#x9;3019a&lt;br&gt;&#xA;लोड्यमानं महारण्यं तत्यजुश्च महामृगाः&#x9;3019c&lt;br&gt;&#xA;तत्र विद्रुतसङ्घानि हतयूथपतीनि च&#x9;3020a&lt;br&gt;&#xA;मृगयूथान्यथौत्सुक्याच्छब्दं चक्रुस्ततस्ततः&#x9;3020c&lt;br&gt;&#xA;शुष्कां चापि नदीं गत्वा जलनैराश्यकर्शिताः&#x9;3021a&lt;br&gt;&#xA;व्यायामक्लान्तहृदयाः पतन्ति स्म विचेतसः&#x9;3021c&lt;br&gt;&#xA;क्षुत्पिपासापरीताश्च श्रान्ताश्च पतिता भुवि&#x9;3022a&lt;br&gt;&#xA;केचित्तत्र नरव्याघ्रैरभक्ष्यन्त बुभुक्षितैः&#x9;3022c&lt;br&gt;&#xA;केचिदग्निमथोत्पाद्य समिध्य च वनेचराः&#x9;3023a&lt;br&gt;&#xA;भक्षयन्ति स्म मांसानि प्रकुट्य विधिवत्तदा&#x9;3023c&lt;br&gt;&#xA;तत्र केचिद्गजा मत्ता बलिनः शस्त्रविक्षताः&#x9;3024a&lt;br&gt;&#xA;सङ्कोच्याग्रकरान्भीताः प्रद्रवन्ति स्म वेगिताः&#x9;3024c&lt;br&gt;&#xA;शकृन्मूत्रं सृजन्तश्च क्षरन्तः शोणितं बहु&#x9;3025a&lt;br&gt;&#xA;वन्या गजवरास्तत्र ममृदुर्मनुजान्बहून्&#x9;3025c&lt;br&gt;&#xA;तद्वनं बलमेघेन शरधारेण संवृतम्&#x9;3026a&lt;br&gt;&#xA;व्यरोचन्महिषाकीर्णं राज्ञा हतमहामृगम्&#x9;3026c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/064/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/064/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;ततो मृगसहस्राणि हत्वा विपुलवाहनः&#x9;001a&lt;br&gt;&#xA;राजा मृगप्रसङ्गेन वनमन्यद्विवेश ह&#x9;001c&lt;br&gt;&#xA;एक एवोत्तमबलः क्षुत्पिपासासमन्वितः&#x9;002a&lt;br&gt;&#xA;स वनस्यान्तमासाद्य महदीरिणमासदत्&#x9;002c&lt;br&gt;&#xA;तच्चाप्यतीत्य नृपतिरुत्तमाश्रमसंयुतम्&#x9;003a&lt;br&gt;&#xA;मनःप्रह्लादजननं दृष्टिकान्तमतीव च&#x9;003c&lt;br&gt;&#xA;शीतमारुतसंयुक्तं जगामान्यन्महद्वनम्&#x9;003e&lt;br&gt;&#xA;पुष्पितैः पादपैः कीर्णमतीव सुखशाद्वलम्&#x9;004a&lt;br&gt;&#xA;विपुलं मधुरारावैर्नादितं विहगैस्तथा&#x9;004c&lt;br&gt;&#xA;प्रवृद्धविटपैर्वृक्षैः सुखच्छायैः समावृतम्&#x9;005a&lt;br&gt;&#xA;षट्पदाघूर्णितलतं लक्ष्म्या परमया युतम्&#x9;005c&lt;br&gt;&#xA;नापुष्पः पादपः कश्चिन्नाफलो नापि कण्टकी&#x9;006a&lt;br&gt;&#xA;षट्पदैर्वाप्यनाकीर्णस्तस्मिन्वै काननेऽभवत्&#x9;006c&lt;br&gt;&#xA;विहगैर्नादितं पुष्पैरलङ्कृतमतीव च&#x9;007a&lt;br&gt;&#xA;सर्वर्तुकुसुमैर्वृक्षैरतीव सुखशाद्वलम्&#x9;007c&lt;br&gt;&#xA;मनोरमं महेष्वासो विवेश वनमुत्तमम्&#x9;007e&lt;br&gt;&#xA;मारुतागलितास्तत्र द्रुमाः कुसुमशालिनः&#x9;008a&lt;br&gt;&#xA;पुष्पवृष्टिं विचित्रां स्म व्यसृजंस्ते पुनः पुनः&#x9;008c&lt;br&gt;&#xA;दिवस्पृशोऽथ सङ्घुष्टाः पक्षिभिर्मधुरस्वरैः&#x9;009a&lt;br&gt;&#xA;विरेजुः पादपास्तत्र विचित्रकुसुमाम्बराः&#x9;009c&lt;br&gt;&#xA;तेषां तत्र प्रवालेषु पुष्पभारावनामिषु&#x9;010a&lt;br&gt;&#xA;रुवन्ति रावं विहगाः षट्पदैः सहिता मृदु&#x9;010c&lt;br&gt;&#xA;तत्र प्रदेशांश्च बहून्कुसुमोत्करमण्डितान्&#x9;011a&lt;br&gt;&#xA;लतागृहपरिक्षिप्तान्मनसः प्रीतिवर्धनान्&#x9;011c&lt;br&gt;&#xA;सम्पश्यन्स महातेजा बभूव मुदितस्तदा&#x9;011e&lt;br&gt;&#xA;परस्पराश्लिष्टशाखैः पादपैः कुसुमाचितैः&#x9;012a&lt;br&gt;&#xA;अशोभत वनं तत्तैर्महेन्द्रध्वजसन्निभैः&#x9;012c&lt;br&gt;&#xA;सुखशीतः सुगन्धी च पुष्परेणुवहोऽनिलः&#x9;013a&lt;br&gt;&#xA;परिक्रामन्वने वृक्षानुपैतीव रिरंसया&#x9;013c&lt;br&gt;&#xA;एवङ्गुणसमायुक्तं ददर्श स वनं नृपः&#x9;014a&lt;br&gt;&#xA;नदीकच्छोद्भवं कान्तमुच्छ्रितध्वजसन्निभम्&#x9;014c&lt;br&gt;&#xA;प्रेक्षमाणो वनं तत्तु सुप्रहृष्टविहङ्गमम्&#x9;015a&lt;br&gt;&#xA;आश्रमप्रवरं रम्यं ददर्श च मनोरमम्&#x9;015c&lt;br&gt;&#xA;नानावृक्षसमाकीर्णं सम्प्रज्वलितपावकम्&#x9;016a&lt;br&gt;&#xA;यतिभिर्वालखिल्यैश्च वृतं मुनिगणान्वितम्&#x9;016c&lt;br&gt;&#xA;अग्न्यागारैश्च बहुभिः पुष्पसंस्तरसंस्तृतम्&#x9;017a&lt;br&gt;&#xA;महाकच्छैर्बृहद्भिश्च विभ्राजितमतीव च&#x9;017c&lt;br&gt;&#xA;मालिनीमभितो राजन्नदीं पुण्यां सुखोदकाम्&#x9;018a&lt;br&gt;&#xA;नैकपक्षिगणाकीर्णां तपोवनमनोरमाम्&#x9;018c&lt;br&gt;&#xA;तत्र व्यालमृगान्सौम्यान्पश्यन्प्रीतिमवाप सः&#x9;018e&lt;br&gt;&#xA;तं चाप्यतिरथः श्रीमानाश्रमं प्रत्यपद्यत&#x9;019a&lt;br&gt;&#xA;देवलोकप्रतीकाशं सर्वतः सुमनोहरम्&#x9;019c&lt;br&gt;&#xA;नदीमाश्रमसंश्लिष्टां पुण्यतोयां ददर्श सः&#x9;020a&lt;br&gt;&#xA;सर्वप्राणभृतां तत्र जननीमिव विष्ठिताम्&#x9;020c&lt;br&gt;&#xA;सचक्रवाकपुलिनां पुष्पफेनप्रवाहिनीम्&#x9;021a&lt;br&gt;&#xA;सकिन्नरगणावासां वानरर्क्षनिषेविताम्&#x9;021c&lt;br&gt;&#xA;पुण्यस्वाध्यायसङ्घुष्टां पुलिनैरुपशोभिताम्&#x9;022a&lt;br&gt;&#xA;मत्तवारणशार्दूलभुजगेन्द्रनिषेविताम्&#x9;022c&lt;br&gt;&#xA;नदीमाश्रमसम्बद्धां दृष्ट्वाश्रमपदं तथा&#x9;023a&lt;br&gt;&#xA;चकाराभिप्रवेशाय मतिं स नृपतिस्तदा&#x9;023c&lt;br&gt;&#xA;अलङ्कृतं द्वीपवत्या मालिन्या रम्यतीरया&#x9;024a&lt;br&gt;&#xA;नरनारायणस्थानं गङ्गयेवोपशोभितम्&#x9;024c&lt;br&gt;&#xA;मत्तबर्हिणसङ्घुष्टं प्रविवेश महद्वनम्&#x9;024e&lt;br&gt;&#xA;तत्स चैत्ररथप्रख्यं समुपेत्य नरेश्वरः&#x9;025a&lt;br&gt;&#xA;अतीव गुणसम्पन्नमनिर्देश्यं च वर्चसा&#x9;025c&lt;br&gt;&#xA;महर्षिं काश्यपं द्रष्टुमथ कण्वं तपोधनम्&#x9;025e&lt;br&gt;&#xA;रथिनीमश्वसम्बाधां पदातिगणसङ्कुलाम्&#x9;026a&lt;br&gt;&#xA;अवस्थाप्य वनद्वारि सेनामिदमुवाच सः&#x9;026c&lt;br&gt;&#xA;मुनिं विरजसं द्रष्टुं गमिष्यामि तपोधनम्&#x9;027a&lt;br&gt;&#xA;काश्यपं स्थीयतामत्र यावदागमनं मम&#x9;027c&lt;br&gt;&#xA;तद्वनं नन्दनप्रख्यमासाद्य मनुजेश्वरः&#x9;028a&lt;br&gt;&#xA;क्षुत्पिपासे जहौ राजा हर्षं चावाप पुष्कलम्&#x9;028c&lt;br&gt;&#xA;सामात्यो राजलिङ्गानि सोऽपनीय नराधिपः&#x9;029a&lt;br&gt;&#xA;पुरोहितसहायश्च जगामाश्रममुत्तमम्&#x9;029c&lt;br&gt;&#xA;दिदृक्षुस्तत्र तमृषिं तपोराशिमथाव्ययम्&#x9;029e&lt;br&gt;&#xA;ब्रह्मलोकप्रतीकाशमाश्रमं सोऽभिवीक्ष्य च&#x9;030a&lt;br&gt;&#xA;षट्पदोद्गीतसङ्घुष्टं नानाद्विज गणायुतम्&#x9;030c&lt;br&gt;&#xA;ऋचो बह्वृचमुख्यैश्च प्रेर्यमाणाः पदक्रमैः&#x9;031a&lt;br&gt;&#xA;शुश्राव मनुजव्याघ्रो विततेष्विह कर्मसु&#x9;031c&lt;br&gt;&#xA;यज्ञविद्याङ्गविद्भिश्च क्रमद्भिश्च क्रमानपि&#x9;032a&lt;br&gt;&#xA;अमितात्मभिः सुनियतैः शुशुभे स तदाश्रमः&#x9;032c&lt;br&gt;&#xA;अथर्ववेदप्रवराः पूगयाज्ञिक सम्मताः&#x9;033a&lt;br&gt;&#xA;संहितामीरयन्ति स्म पदक्रमयुतां तु ते&#x9;033c&lt;br&gt;&#xA;शब्दसंस्कारसंयुक्तं ब्रुवद्भिश्चापरैर्द्विजैः&#x9;034a&lt;br&gt;&#xA;नादितः स बभौ श्रीमान्ब्रह्मलोक इवाश्रमः&#x9;034c&lt;br&gt;&#xA;यज्ञसंस्कारविद्भिश्च क्रमशिक्षा विशारदैः&#x9;035a&lt;br&gt;&#xA;न्यायतत्त्वार्थविज्ञानसम्पन्नैर्वेदपारगैः&#x9;035c&lt;br&gt;&#xA;नानावाक्यसमाहारसमवायविशारदैः&#x9;036a&lt;br&gt;&#xA;विशेषकार्यविद्भिश्च मोक्षधर्मपरायणैः&#x9;036c&lt;br&gt;&#xA;स्थापनाक्षेपसिद्धान्तपरमार्थज्ञतां गतैः&#x9;037a&lt;br&gt;&#xA;लोकायतिकमुख्यैश्च समन्तादनुनादितम्&#x9;037c&lt;br&gt;&#xA;तत्र तत्र च विप्रेन्द्रान्नियतान्संशितव्रतान्&#x9;038a&lt;br&gt;&#xA;जपहोमपरान्सिद्धान्ददर्श परवीरहा&#x9;038c&lt;br&gt;&#xA;आसनानि विचित्राणि पुष्पवन्ति महीपतिः&#x9;039a&lt;br&gt;&#xA;प्रयत्नोपहितानि स्म दृष्ट्वा विस्मयमागमत्&#x9;039c&lt;br&gt;&#xA;देवतायतनानां च पूजां प्रेक्ष्य कृतां द्विजैः&#x9;040a&lt;br&gt;&#xA;ब्रह्मलोकस्थमात्मानं मेने स नृपसत्तमः&#x9;040c&lt;br&gt;&#xA;स काश्यपतपोगुप्तमाश्रमप्रवरं शुभम्&#x9;041a&lt;br&gt;&#xA;नातृप्यत्प्रेक्षमाणो वै तपोधनगणैर्युतम्&#x9;041c&lt;br&gt;&#xA;स काश्यपस्यायतनं महाव्रतैर्वृतं समन्तादृषिभिस्तपोधनैः&#x9;042a&lt;br&gt;&#xA;विवेश सामात्यपुरोहितोऽरिहा; विविक्तमत्यर्थमनोहरं शिवम्&#x9;042c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/065/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/065/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;ततो गच्छन्महाबाहुरेकोऽमात्यान्विसृज्य तान्&#x9;001a&lt;br&gt;&#xA;नापश्यदाश्रमे तस्मिंस्तमृषिं संशितव्रतम्&#x9;001c&lt;br&gt;&#xA;सोऽपश्यमानस्तमृषिं शून्यं दृष्ट्वा तमाश्रमम्&#x9;002a&lt;br&gt;&#xA;उवाच क इहेत्युच्चैर्वनं सन्नादयन्निव&#x9;002c&lt;br&gt;&#xA;श्रुत्वाथ तस्य तं शब्दं कन्या श्रीरिव रूपिणी&#x9;003a&lt;br&gt;&#xA;निश्चक्रामाश्रमात्तस्मात्तापसीवेषधारिणी&#x9;003c&lt;br&gt;&#xA;सा तं दृष्ट्वैव राजानं दुःषन्तमसितेक्षणा&#x9;004a&lt;br&gt;&#xA;स्वागतं त इति क्षिप्रमुवाच प्रतिपूज्य च&#x9;004c&lt;br&gt;&#xA;आसनेनार्चयित्वा च पाद्येनार्घ्येण चैव हि&#x9;005a&lt;br&gt;&#xA;पप्रच्छानामयं राजन्कुशलं च नराधिपम्&#x9;005c&lt;br&gt;&#xA;यथावदर्चयित्वा सा पृष्ट्वा चानामयं तदा&#x9;006a&lt;br&gt;&#xA;उवाच स्मयमानेव किं कार्यं क्रियतामिति&#x9;006c&lt;br&gt;&#xA;तामब्रवीत्ततो राजा कन्यां मधुरभाषिणीम्&#x9;007a&lt;br&gt;&#xA;दृष्ट्वा सर्वानवद्याङ्गीं यथावत्प्रतिपूजितः&#x9;007c&lt;br&gt;&#xA;आगतोऽहं महाभागमृषिं कण्वमुपासितुम्&#x9;008a&lt;br&gt;&#xA;क्व गतो भगवान्भद्रे तन्ममाचक्ष्व शोभने&#x9;008c&lt;br&gt;&#xA;शकुन्तलोवाच&#x9;009&lt;br&gt;&#xA;गतः पिता मे भगवान्फलान्याहर्तुमाश्रमात्&#x9;009a&lt;br&gt;&#xA;मुहूर्तं सम्प्रतीक्षस्व द्रक्ष्यस्येनमिहागतम्&#x9;009c&lt;br&gt;&#xA;वैशम्पायन उवाच&#x9;010&lt;br&gt;&#xA;अपश्यमानस्तमृषिं तया चोक्तस्तथा नृपः&#x9;010a&lt;br&gt;&#xA;तां च दृष्ट्वा वरारोहां श्रीमतीं चारुहासिनीम्&#x9;010c&lt;br&gt;&#xA;विभ्राजमानां वपुषा तपसा च दमेन च&#x9;011a&lt;br&gt;&#xA;रूपयौवनसम्पन्नामित्युवाच महीपतिः&#x9;011c&lt;br&gt;&#xA;कासि कस्यासि सुश्रोणि किमर्थं चागता वनम्&#x9;012a&lt;br&gt;&#xA;एवंरूपगुणोपेता कुतस्त्वमसि शोभने&#x9;012c&lt;br&gt;&#xA;दर्शनादेव हि शुभे त्वया मेऽपहृतं मनः&#x9;013a&lt;br&gt;&#xA;इच्छामि त्वामहं ज्ञातुं तन्ममाचक्ष्व शोभने&#x9;013c&lt;br&gt;&#xA;एवमुक्ता तदा कन्या तेन राज्ञा तदाश्रमे&#x9;014a&lt;br&gt;&#xA;उवाच हसती वाक्यमिदं सुमधुराक्षरम्&#x9;014c&lt;br&gt;&#xA;कण्वस्याहं भगवतो दुःषन्त दुहिता मता&#x9;015a&lt;br&gt;&#xA;तपस्विनो धृतिमतो धर्मज्ञस्य यशस्विनः&#x9;015c&lt;br&gt;&#xA;दुःषन्त उवाच&#x9;016&lt;br&gt;&#xA;ऊर्ध्वरेता महाभागो भगवाल्ँलोकपूजितः&#x9;016a&lt;br&gt;&#xA;चलेद्धि वृत्ताद्धर्मोऽपि न चलेत्संशितव्रतः&#x9;016c&lt;br&gt;&#xA;कथं त्वं तस्य दुहिता सम्भूता वरवर्णिनी&#x9;017a&lt;br&gt;&#xA;संशयो मे महानत्र तं मे छेत्तुमिहार्हसि&#x9;017c&lt;br&gt;&#xA;शकुन्तलोवाच&#x9;018&lt;br&gt;&#xA;यथायमागमो मह्यं यथा चेदमभूत्पुरा&#x9;018a&lt;br&gt;&#xA;शृणु राजन्यथातत्त्वं यथास्मि दुहिता मुनेः&#x9;018c&lt;br&gt;&#xA;ऋषिः कश्चिदिहागम्य मम जन्माभ्यचोदयत्&#x9;019a&lt;br&gt;&#xA;तस्मै प्रोवाच भगवान्यथा तच्छृणु पार्थिव&#x9;019c&lt;br&gt;&#xA;तप्यमानः किल पुरा विश्वामित्रो महत्तपः&#x9;020a&lt;br&gt;&#xA;सुभृशं तापयामास शक्रं सुरगणेश्वरम्&#x9;020c&lt;br&gt;&#xA;तपसा दीप्तवीर्योऽयं स्थानान्मां च्यावयेदिति&#x9;021a&lt;br&gt;&#xA;भीतः पुरन्दरस्तस्मान्मेनकामिदमब्रवीत्&#x9;021c&lt;br&gt;&#xA;गुणैर्दिव्यैरप्सरसां मेनके त्वं विशिष्यसे&#x9;022a&lt;br&gt;&#xA;श्रेयो मे कुरु कल्याणि यत्त्वां वक्ष्यामि तच्छृणु&#x9;022c&lt;br&gt;&#xA;असावादित्यसङ्काशो विश्वामित्रो महातपाः&#x9;023a&lt;br&gt;&#xA;तप्यमानस्तपो घोरं मम कम्पयते मनः&#x9;023c&lt;br&gt;&#xA;मेनके तव भारोऽयं विश्वामित्रः सुमध्यमे&#x9;024a&lt;br&gt;&#xA;संशितात्मा सुदुर्धर्ष उग्रे तपसि वर्तते&#x9;024c&lt;br&gt;&#xA;स मां न च्यावयेत्स्थानात्तं वै गत्वा प्रलोभय&#x9;025a&lt;br&gt;&#xA;चर तस्य तपोविघ्नं कुरु मे प्रियमुत्तमम्&#x9;025c&lt;br&gt;&#xA;रूपयौवनमाधुर्यचेष्टितस्मितभाषितैः&#x9;026a&lt;br&gt;&#xA;लोभयित्वा वरारोहे तपसः सन्निवर्तय&#x9;026c&lt;br&gt;&#xA;मेनकोवाच&#x9;027&lt;br&gt;&#xA;महातेजाः स भगवान्सदैव च महातपाः&#x9;027a&lt;br&gt;&#xA;कोपनश्च तथा ह्येनं जानाति भगवानपि&#x9;027c&lt;br&gt;&#xA;तेजसस्तपसश्चैव कोपस्य च महात्मनः&#x9;028a&lt;br&gt;&#xA;त्वमप्युद्विजसे यस्य नोद्विजेयमहं कथम्&#x9;028c&lt;br&gt;&#xA;महाभागं वसिष्ठं यः पुत्रैरिष्टैर्व्ययोजयत्&#x9;029a&lt;br&gt;&#xA;क्षत्रे जातश्च यः पूर्वमभवद्ब्राह्मणो बलात्&#x9;029c&lt;br&gt;&#xA;शौचार्थं यो नदीं चक्रे दुर्गमां बहुभिर्जलैः&#x9;030a&lt;br&gt;&#xA;यां तां पुण्यतमां लोके कौशिकीति विदुर्जनाः&#x9;030c&lt;br&gt;&#xA;बभार यत्रास्य पुरा काले दुर्गे महात्मनः&#x9;031a&lt;br&gt;&#xA;दारान्मतङ्गो धर्मात्मा राजर्षिर्व्याधतां गतः&#x9;031c&lt;br&gt;&#xA;अतीतकाले दुर्भिक्षे यत्रैत्य पुनराश्रमम्&#x9;032a&lt;br&gt;&#xA;मुनिः पारेति नद्या वै नाम चक्रे तदा प्रभुः&#x9;032c&lt;br&gt;&#xA;मतङ्गं याजयां चक्रे यत्र प्रीतमनाः स्वयम्&#x9;033a&lt;br&gt;&#xA;त्वं च सोमं भयाद्यस्य गतः पातुं शुरेश्वर&#x9;033c&lt;br&gt;&#xA;अति नक्षत्रवंशांश्च क्रुद्धो नक्षत्रसम्पदा&#x9;034a&lt;br&gt;&#xA;प्रति श्रवणपूर्वाणि नक्षत्राणि ससर्ज यः&#x9;034c&lt;br&gt;&#xA;एतानि यस्य कर्माणि तस्याहं भृशमुद्विजे&#x9;035a&lt;br&gt;&#xA;यथा मां न दहेत्क्रुद्धस्तथाज्ञापय मां विभो&#x9;035c&lt;br&gt;&#xA;तेजसा निर्दहेल्लोकान्कम्पयेद्धरणीं पदा&#x9;036a&lt;br&gt;&#xA;सङ्क्षिपेच्च महामेरुं तूर्णमावर्तयेत्तथा&#x9;036c&lt;br&gt;&#xA;तादृशं तपसा युक्तं प्रदीप्तमिव पावकम्&#x9;037a&lt;br&gt;&#xA;कथमस्मद्विधा बाला जितेन्द्रियमभिस्पृशेत्&#x9;037c&lt;br&gt;&#xA;हुताशनमुखं दीप्तं सूर्यचन्द्राक्षितारकम्&#x9;038a&lt;br&gt;&#xA;कालजिह्वं सुरश्रेष्ठ कथमस्मद्विधा स्पृशेत्&#x9;038c&lt;br&gt;&#xA;यमश्च सोमश्च महर्षयश्च; साध्या विश्वे वालखिल्याश्च सर्वे&#x9;039a&lt;br&gt;&#xA;एतेऽपि यस्योद्विजन्ते प्रभावात्कस्मात्तस्मान्मादृशी नोद्विजेत&#x9;039c&lt;br&gt;&#xA;त्वयैवमुक्ता च कथं समीपमृषेर्न गच्छेयमहं सुरेन्द्र&#x9;040a&lt;br&gt;&#xA;रक्षां तु मे चिन्तय देवराज; यथा त्वदर्थं रक्षिताहं चरेयम्&#x9;040c&lt;br&gt;&#xA;कामं तु मे मारुतस्तत्र वासः; प्रक्रीडिताया विवृणोतु देव&#x9;041a&lt;br&gt;&#xA;भवेच्च मे मन्मथस्तत्र कार्ये; सहायभूतस्तव देवप्रसादात्&#x9;041c&lt;br&gt;&#xA;वनाच्च वायुः सुरभिः प्रवायेत्तस्मिन्काले तमृषिं लोभयन्त्याः&#x9;042a&lt;br&gt;&#xA;तथेत्युक्त्वा विहिते चैव तस्मिंस्ततो ययौ साश्रमं कौशिकस्य&#x9;042c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/066/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/066/</guid>
      <description>&lt;p&gt;शकुन्तलोवाच&#x9;001&lt;br&gt;&#xA;एवमुक्तस्तया शक्रः सन्दिदेश सदागतिम्&#x9;001a&lt;br&gt;&#xA;प्रातिष्ठत तदा काले मेनका वायुना सह&#x9;001c&lt;br&gt;&#xA;अथापश्यद्वरारोहा तपसा दग्धकिल्बिषम्&#x9;002a&lt;br&gt;&#xA;विश्वामित्रं तपस्यन्तं मेनका भीरुराश्रमे&#x9;002c&lt;br&gt;&#xA;अभिवाद्य ततः सा तं प्राक्रीडदृषिसन्निधौ&#x9;003a&lt;br&gt;&#xA;अपोवाह च वासोऽस्या मारुतः शशिसन्निभम्&#x9;003c&lt;br&gt;&#xA;सागच्छत्त्वरिता भूमिं वासस्तदभिलिङ्गती&#x9;004a&lt;br&gt;&#xA;उत्स्मयन्तीव सव्रीडं मारुतं वरवर्णिनी&#x9;004c&lt;br&gt;&#xA;गृद्धां वाससि सम्भ्रान्तां मेनकां मुनिसत्तमः&#x9;005a&lt;br&gt;&#xA;अनिर्देश्यवयोरूपामपश्यद्विवृतां तदा&#x9;005c&lt;br&gt;&#xA;तस्या रूपगुणं दृष्ट्वा स तु विप्रर्षभस्तदा&#x9;006a&lt;br&gt;&#xA;चकार भावं संसर्गे तया कामवशं गतः&#x9;006c&lt;br&gt;&#xA;न्यमन्त्रयत चाप्येनां सा चाप्यैच्छदनिन्दिता&#x9;007a&lt;br&gt;&#xA;तौ तत्र सुचिरं कालं वने व्यहरतामुभौ&#x9;007c&lt;br&gt;&#xA;रममाणौ यथाकामं यथैकदिवसं तथा&#x9;007e&lt;br&gt;&#xA;जनयामास स मुनिर्मेनकायां शकुन्तलाम्&#x9;008a&lt;br&gt;&#xA;प्रस्थे हिमवतो रम्ये मालिनीमभितो नदीम्&#x9;008c&lt;br&gt;&#xA;जातमुत्सृज्य तं गर्भं मेनका मालिनीमनु&#x9;009a&lt;br&gt;&#xA;कृतकार्या ततस्तूर्णमगच्छच्छक्रसंसदम्&#x9;009c&lt;br&gt;&#xA;तं वने विजने गर्भं सिंहव्याघ्रसमाकुले&#x9;010a&lt;br&gt;&#xA;दृष्ट्वा शयानं शकुनाः समन्तात्पर्यवारयन्&#x9;010c&lt;br&gt;&#xA;नेमां हिंस्युर्वने बालां क्रव्यादा मांसगृद्धिनः&#x9;011a&lt;br&gt;&#xA;पर्यरक्षन्त तां तत्र शकुन्ता मेनकात्मजाम्&#x9;011c&lt;br&gt;&#xA;उपस्प्रष्टुं गतश्चाहमपश्यं शयितामिमाम्&#x9;012a&lt;br&gt;&#xA;निर्जने विपिनेऽरण्ये शकुन्तैः परिवारिताम्&#x9;012c&lt;br&gt;&#xA;आनयित्वा ततश्चैनां दुहितृत्वे न्ययोजयम्&#x9;012e&lt;br&gt;&#xA;शरीरकृत्प्राणदाता यस्य चान्नानि भुञ्जते&#x9;013a&lt;br&gt;&#xA;क्रमेण ते त्रयोऽप्युक्ताः पितरो धर्मनिश्चये&#x9;013c&lt;br&gt;&#xA;निर्जने च वने यस्माच्छकुन्तैः परिरक्षिता&#x9;014a&lt;br&gt;&#xA;शकुन्तलेति नामास्याः कृतं चापि ततो मया&#x9;014c&lt;br&gt;&#xA;एवं दुहितरं विद्धि मम सौम्य शकुन्तलाम्&#x9;015a&lt;br&gt;&#xA;शकुन्तला च पितरं मन्यते मामनिन्दिता&#x9;015c&lt;br&gt;&#xA;एतदाचष्ट पृष्टः सन्मम जन्म महर्षये&#x9;016a&lt;br&gt;&#xA;सुतां कण्वस्य मामेवं विद्धि त्वं मनुजाधिप&#x9;016c&lt;br&gt;&#xA;कण्वं हि पितरं मन्ये पितरं स्वमजानती&#x9;017a&lt;br&gt;&#xA;इति ते कथितं राजन्यथावृत्तं श्रुतं मया&#x9;017c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/067/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/067/</guid>
      <description>&lt;p&gt;दुःषन्त उवाच&#x9;001&lt;br&gt;&#xA;सुव्यक्तं राजपुत्री त्वं यथा कल्याणि भाषसे&#x9;001a&lt;br&gt;&#xA;भार्या मे भव सुश्रोणि ब्रूहि किं करवाणि ते&#x9;001c&lt;br&gt;&#xA;सुवर्णमाला वासांसि कुण्डले परिहाटके&#x9;002a&lt;br&gt;&#xA;नानापत्तनजे शुभ्रे मणिरत्ने च शोभने&#x9;002c&lt;br&gt;&#xA;आहरामि तवाद्याहं निष्कादीन्यजिनानि च&#x9;003a&lt;br&gt;&#xA;सर्वं राज्यं तवाद्यास्तु भार्या मे भव शोभने&#x9;003c&lt;br&gt;&#xA;गान्धर्वेण च मां भीरु विवाहेनैहि सुन्दरि&#x9;004a&lt;br&gt;&#xA;विवाहानां हि रम्भोरु गान्धर्वः श्रेष्ठ उच्यते&#x9;004c&lt;br&gt;&#xA;शकुन्तलोवाच&#x9;005&lt;br&gt;&#xA;फलाहारो गतो राजन्पिता मे इत आश्रमात्&#x9;005a&lt;br&gt;&#xA;तं मुहूर्तं प्रतीक्षस्व स मां तुभ्यं प्रदास्यति&#x9;005c&lt;br&gt;&#xA;दुःषन्त उवाच&#x9;006&lt;br&gt;&#xA;इच्छामि त्वां वरारोहे भजमानामनिन्दिते&#x9;006a&lt;br&gt;&#xA;त्वदर्थं मां स्थितं विद्धि त्वद्गतं हि मनो मम&#x9;006c&lt;br&gt;&#xA;आत्मनो बन्धुरात्मैव गतिरात्मैव चात्मनः&#x9;007a&lt;br&gt;&#xA;आत्मनैवात्मनो दानं कर्तुमर्हसि धर्मतः&#x9;007c&lt;br&gt;&#xA;अष्टावेव समासेन विवाहा धर्मतः स्मृताः&#x9;008a&lt;br&gt;&#xA;ब्राह्मो दैवस्तथैवार्षः प्राजापत्यस्तथासुरः&#x9;008c&lt;br&gt;&#xA;गान्धर्वो राक्षसश्चैव पैशाचश्चाष्टमः स्मृतः&#x9;009a&lt;br&gt;&#xA;तेषां धर्मान्यथापूर्वं मनुः स्वायम्भुवोऽब्रवीत्&#x9;009c&lt;br&gt;&#xA;प्रशस्तांश्चतुरः पूर्वान्ब्राह्मणस्योपधारय&#x9;010a&lt;br&gt;&#xA;षडानुपूर्व्या क्षत्रस्य विद्धि धर्म्याननिन्दिते&#x9;010c&lt;br&gt;&#xA;राज्ञां तु राक्षसोऽप्युक्तो विट्शूद्रेष्वासुरः स्मृतः&#x9;011a&lt;br&gt;&#xA;पञ्चानां तु त्रयो धर्म्या द्वावधर्म्यौ स्मृताविह&#x9;011c&lt;br&gt;&#xA;पैशाचश्चासुरश्चैव न कर्तव्यौ कथञ्चन&#x9;012a&lt;br&gt;&#xA;अनेन विधिना कार्यो धर्मस्यैषा गतिः स्मृता&#x9;012c&lt;br&gt;&#xA;गान्धर्वराक्षसौ क्षत्रे धर्म्यौ तौ मा विशङ्किथाः&#x9;013a&lt;br&gt;&#xA;पृथग्वा यदि वा मिश्रौ कर्तव्यौ नात्र संशयः&#x9;013c&lt;br&gt;&#xA;सा त्वं मम सकामस्य सकामा वरवर्णिनि&#x9;014a&lt;br&gt;&#xA;गान्धर्वेण विवाहेन भार्या भवितुमर्हसि&#x9;014c&lt;br&gt;&#xA;शकुन्तलोवाच&#x9;015&lt;br&gt;&#xA;यदि धर्मपथस्त्वेष यदि चात्मा प्रभुर्मम&#x9;015a&lt;br&gt;&#xA;प्रदाने पौरवश्रेष्ठ शृणु मे समयं प्रभो&#x9;015c&lt;br&gt;&#xA;सत्यं मे प्रतिजानीहि यत्त्वां वक्ष्याम्यहं रहः&#x9;016a&lt;br&gt;&#xA;मम जायेत यः पुत्रः स भवेत्त्वदनन्तरम्&#x9;016c&lt;br&gt;&#xA;युवराजो महाराज सत्यमेतद्ब्रवीहि मे&#x9;017a&lt;br&gt;&#xA;यद्येतदेवं दुःषन्त अस्तु मे सङ्गमस्त्वया&#x9;017c&lt;br&gt;&#xA;वैशम्पायन उवाच&#x9;018&lt;br&gt;&#xA;एवमस्त्विति तां राजा प्रत्युवाचाविचारयन्&#x9;018a&lt;br&gt;&#xA;अपि च त्वां नयिष्यामि नगरं स्वं शुचिस्मिते&#x9;018c&lt;br&gt;&#xA;यथा त्वमर्हा सुश्रोणि सत्यमेतद्ब्रवीमि ते&#x9;018e&lt;br&gt;&#xA;एवमुक्त्वा स राजर्षिस्तामनिन्दितगामिनीम्&#x9;019a&lt;br&gt;&#xA;जग्राह विधिवत्पाणावुवास च तया सह&#x9;019c&lt;br&gt;&#xA;विश्वास्य चैनां स प्रायादब्रवीच्च पुनः पुनः&#x9;020a&lt;br&gt;&#xA;प्रेषयिष्ये तवार्थाय वाहिनीं चतुरङ्गिणीम्&#x9;020c&lt;br&gt;&#xA;तया त्वामानयिष्यामि निवासं स्वं शुचिस्मिते&#x9;020e&lt;br&gt;&#xA;इति तस्याः प्रतिश्रुत्य स नृपो जनमेजय&#x9;021a&lt;br&gt;&#xA;मनसा चिन्तयन्प्रायात्काश्यपं प्रति पार्थिवः&#x9;021c&lt;br&gt;&#xA;भगवांस्तपसा युक्तः श्रुत्वा किं नु करिष्यति&#x9;022a&lt;br&gt;&#xA;एवं सञ्चिन्तयन्नेव प्रविवेश स्वकं पुरम्&#x9;022c&lt;br&gt;&#xA;मुहूर्तयाते तस्मिंस्तु कण्वोऽप्याश्रममागमत्&#x9;023a&lt;br&gt;&#xA;शकुन्तला च पितरं ह्रिया नोपजगाम तम्&#x9;023c&lt;br&gt;&#xA;विज्ञायाथ च तां कण्वो दिव्यज्ञानो महातपाः&#x9;024a&lt;br&gt;&#xA;उवाच भगवान्प्रीतः पश्यन्दिव्येन चक्षुषा&#x9;024c&lt;br&gt;&#xA;त्वयाद्य राजान्वयया मामनादृत्य यत्कृतः&#x9;025a&lt;br&gt;&#xA;पुंसा सह समायोगो न स धर्मोपघातकः&#x9;025c&lt;br&gt;&#xA;क्षत्रियस्य हि गान्धर्वो विवाहः श्रेष्ठ उच्यते&#x9;026a&lt;br&gt;&#xA;सकामायाः सकामेन निर्मन्त्रो रहसि स्मृतः&#x9;026c&lt;br&gt;&#xA;धर्मात्मा च महात्मा च दुःषन्तः पुरुषोत्तमः&#x9;027a&lt;br&gt;&#xA;अभ्यगच्छः पतिं यं त्वं भजमानं शकुन्तले&#x9;027c&lt;br&gt;&#xA;महात्मा जनिता लोके पुत्रस्तव महाबलः&#x9;028a&lt;br&gt;&#xA;य इमां सागरापाङ्गां कृत्स्नां भोक्ष्यति मेदिनीम्&#x9;028c&lt;br&gt;&#xA;परं चाभिप्रयातस्य चक्रं तस्य महात्मनः&#x9;029a&lt;br&gt;&#xA;भविष्यत्यप्रतिहतं सततं चक्रवर्तिनः&#x9;029c&lt;br&gt;&#xA;ततः प्रक्षाल्य पादौ सा विश्रान्तं मुनिमब्रवीत्&#x9;030a&lt;br&gt;&#xA;विनिधाय ततो भारं सन्निधाय फलानि च&#x9;030c&lt;br&gt;&#xA;मया पतिर्वृतो योऽसौ दुःषन्तः पुरुषोत्तमः&#x9;031a&lt;br&gt;&#xA;तस्मै ससचिवाय त्वं प्रसादं कर्तुमर्हसि&#x9;031c&lt;br&gt;&#xA;कण्व उवाच&#x9;032&lt;br&gt;&#xA;प्रसन्न एव तस्याहं त्वत्कृते वरवर्णिनि&#x9;032a&lt;br&gt;&#xA;गृहाण च वरं मत्तस्तत्कृते यदभीप्सितम्&#x9;032c&lt;br&gt;&#xA;वैशम्पायन उवाच&#x9;033&lt;br&gt;&#xA;ततो धर्मिष्ठतां वव्रे राज्याच्चास्खलनं तथा&#x9;033a&lt;br&gt;&#xA;शकुन्तला पौरवाणां दुःषन्तहितकाम्यया&#x9;033c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/068/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/068/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;प्रतिज्ञाय तु दुःषन्ते प्रतियाते शकुन्तला&#x9;001a&lt;br&gt;&#xA;गर्भं सुषाव वामोरुः कुमारममितौजसम्&#x9;001c&lt;br&gt;&#xA;त्रिषु वर्षेषु पूर्णेषु दिप्तानलसमद्युतिम्&#x9;002a&lt;br&gt;&#xA;रूपौदार्यगुणोपेतं दौःषन्तिं जनमेजय&#x9;002c&lt;br&gt;&#xA;जातकर्मादिसंस्कारं कण्वः पुण्यकृतां वरः&#x9;003a&lt;br&gt;&#xA;तस्याथ कारयामास वर्धमानस्य धीमतः&#x9;003c&lt;br&gt;&#xA;दन्तैः शुक्लैः शिखरिभिः सिंहसंहननो युवा&#x9;004a&lt;br&gt;&#xA;चक्राङ्कितकरः श्रीमान्महामूर्धा महाबलः&#x9;004c&lt;br&gt;&#xA;कुमारो देवगर्भाभः स तत्राशु व्यवर्धत&#x9;004e&lt;br&gt;&#xA;षड्वर्ष एव बालः स कण्वाश्रमपदं प्रति&#x9;005a&lt;br&gt;&#xA;व्याघ्रान्सिंहान्वराहांश्च गजांश्च महिषांस्तथा&#x9;005c&lt;br&gt;&#xA;बद्ध्वा वृक्षेषु बलवानाश्रमस्य समन्ततः&#x9;006a&lt;br&gt;&#xA;आरोहन्दमयंश्चैव क्रीडंश्च परिधावति&#x9;006c&lt;br&gt;&#xA;ततोऽस्य नाम चक्रुस्ते कण्वाश्रमनिवासिनः&#x9;007a&lt;br&gt;&#xA;अस्त्वयं सर्वदमनः सर्वं हि दमयत्ययम्&#x9;007c&lt;br&gt;&#xA;स सर्वदमनो नाम कुमारः समपद्यत&#x9;008a&lt;br&gt;&#xA;विक्रमेणौजसा चैव बलेन च समन्वितः&#x9;008c&lt;br&gt;&#xA;तं कुमारमृषिर्दृष्ट्वा कर्म चास्यातिमानुषम्&#x9;009a&lt;br&gt;&#xA;समयो यौवराज्यायेत्यब्रवीच्च शकुन्तलाम्&#x9;009c&lt;br&gt;&#xA;तस्य तद्बलमाज्ञाय कण्वः शिष्यानुवाच ह&#x9;010a&lt;br&gt;&#xA;शकुन्तलामिमां शीघ्रं सहपुत्रामितोऽऽश्रमात्&#x9;010c&lt;br&gt;&#xA;भर्त्रे प्रापयताद्यैव सर्वलक्षणपूजिताम्&#x9;010e&lt;br&gt;&#xA;नारीणां चिरवासो हि बान्धवेषु न रोचते&#x9;011a&lt;br&gt;&#xA;कीर्तिचारित्रधर्मघ्नस्तस्मान्नयत माचिरम्&#x9;011c&lt;br&gt;&#xA;तथेत्युक्त्वा तु ते सर्वे प्रातिष्ठन्तामितौजसः&#x9;012a&lt;br&gt;&#xA;शकुन्तलां पुरस्कृत्य सपुत्रां गजसाह्वयम्&#x9;012c&lt;br&gt;&#xA;गृहीत्वामरगर्भाभं पुत्रं कमललोचनम्&#x9;013a&lt;br&gt;&#xA;आजगाम ततः शुभ्रा दुःषन्तविदिताद्वनात्&#x9;013c&lt;br&gt;&#xA;अभिसृत्य च राजानं विदिता सा प्रवेशिता&#x9;014a&lt;br&gt;&#xA;सह तेनैव पुत्रेण तरुणादित्यवर्चसा&#x9;014c&lt;br&gt;&#xA;पूजयित्वा यथान्यायमब्रवीत्तं शकुन्तला&#x9;015a&lt;br&gt;&#xA;अयं पुत्रस्त्वया राजन्यौवराज्येऽभिषिच्यताम्&#x9;015c&lt;br&gt;&#xA;त्वया ह्ययं सुतो राजन्मय्युत्पन्नः सुरोपमः&#x9;016a&lt;br&gt;&#xA;यथासमयमेतस्मिन्वर्तस्व पुरुषोत्तम&#x9;016c&lt;br&gt;&#xA;यथा समागमे पूर्वं कृतः स समयस्त्वया&#x9;017a&lt;br&gt;&#xA;तं स्मरस्व महाभाग कण्वाश्रमपदं प्रति&#x9;017c&lt;br&gt;&#xA;सोऽथ श्रुत्वैव तद्वाक्यं तस्या राजा स्मरन्नपि&#x9;018a&lt;br&gt;&#xA;अब्रवीन्न स्मरामीति कस्य त्वं दुष्टतापसि&#x9;018c&lt;br&gt;&#xA;धर्मकामार्थसम्बन्धं न स्मरामि त्वया सह&#x9;019a&lt;br&gt;&#xA;गच्छ वा तिष्ठ वा कामं यद्वापीच्छसि तत्कुरु&#x9;019c&lt;br&gt;&#xA;सैवमुक्ता वरारोहा व्रीडितेव मनस्विनी&#x9;020a&lt;br&gt;&#xA;विसञ्ज्ञेव च दुःखेन तस्थौ स्थाणुरिवाचला&#x9;020c&lt;br&gt;&#xA;संरम्भामर्षताम्राक्षी स्फुरमाणोष्ठसम्पुटा&#x9;021a&lt;br&gt;&#xA;कटाक्षैर्निर्दहन्तीव तिर्यग्राजानमैक्षत&#x9;021c&lt;br&gt;&#xA;आकारं गूहमाना च मन्युनाभिसमीरिता&#x9;022a&lt;br&gt;&#xA;तपसा सम्भृतं तेजो धारयामास वै तदा&#x9;022c&lt;br&gt;&#xA;सा मुहूर्तमिव ध्यात्वा दुःखामर्षसमन्विता&#x9;023a&lt;br&gt;&#xA;भर्तारमभिसम्प्रेक्ष्य क्रुद्धा वचनमब्रवीत्&#x9;023c&lt;br&gt;&#xA;जानन्नपि महाराज कस्मादेवं प्रभाषसे&#x9;024a&lt;br&gt;&#xA;न जानामीति निःसङ्गं यथान्यः प्राकृतस्तथा&#x9;024c&lt;br&gt;&#xA;अत्र ते हृदयं वेद सत्यस्यैवानृतस्य च&#x9;025a&lt;br&gt;&#xA;कल्याण बत साक्षी त्वं मात्मानमवमन्यथाः&#x9;025c&lt;br&gt;&#xA;योऽन्यथा सन्तमात्मानमन्यथा प्रतिपद्यते&#x9;026a&lt;br&gt;&#xA;किं तेन न कृतं पापं चोरेणात्मापहारिणा&#x9;026c&lt;br&gt;&#xA;एकोऽहमस्मीति च मन्यसे त्वं; न हृच्छयं वेत्सि मुनिं पुराणम्&#x9;027a&lt;br&gt;&#xA;यो वेदिता कर्मणः पापकस्य; तस्यान्तिके त्वं वृजिनं करोषि&#x9;027c&lt;br&gt;&#xA;मन्यते पापकं कृत्वा न कश्चिद्वेत्ति मामिति&#x9;028a&lt;br&gt;&#xA;विदन्ति चैनं देवाश्च स्वश्चैवान्तरपूरुषः&#x9;028c&lt;br&gt;&#xA;आदित्यचन्द्रावनिलानलौ च; द्यौर्भूमिरापो हृदयं यमश्च&#x9;029a&lt;br&gt;&#xA;अहश्च रात्रिश्च उभे च सन्ध्ये; धर्मश्च जानाति नरस्य वृत्तम्&#x9;029c&lt;br&gt;&#xA;यमो वैवस्वतस्तस्य निर्यातयति दुष्कृतम्&#x9;030a&lt;br&gt;&#xA;हृदि स्थितः कर्मसाक्षी क्षेत्रज्ञो यस्य तुष्यति&#x9;030c&lt;br&gt;&#xA;न तु तुष्यति यस्यैष पुरुषस्य दुरात्मनः&#x9;031a&lt;br&gt;&#xA;तं यमः पापकर्माणं निर्यातयति दुष्कृतम्&#x9;031c&lt;br&gt;&#xA;अवमन्यात्मनात्मानमन्यथा प्रतिपद्यते&#x9;032a&lt;br&gt;&#xA;देवा न तस्य श्रेयांसो यस्यात्मापि न कारणम्&#x9;032c&lt;br&gt;&#xA;स्वयं प्राप्तेति मामेवं मावमंस्थाः पतिव्रताम्&#x9;033a&lt;br&gt;&#xA;अर्घ्यार्हां नार्चयसि मां स्वयं भार्यामुपस्थिताम्&#x9;033c&lt;br&gt;&#xA;किमर्थं मां प्राकृतवदुपप्रेक्षसि संसदि&#x9;034a&lt;br&gt;&#xA;न खल्वहमिदं शून्ये रौमि किं न शृणोषि मे&#x9;034c&lt;br&gt;&#xA;यदि मे याचमानाया वचनं न करिष्यसि&#x9;035a&lt;br&gt;&#xA;दुःषन्त शतधा मूर्धा ततस्तेऽद्य फलिष्यति&#x9;035c&lt;br&gt;&#xA;भार्यां पतिः सम्प्रविश्य स यस्माज्जायते पुनः&#x9;036a&lt;br&gt;&#xA;जायाया इति जायात्वं पुराणाः कवयो विदुः&#x9;036c&lt;br&gt;&#xA;यदागमवतः पुंसस्तदपत्यं प्रजायते&#x9;037a&lt;br&gt;&#xA;तत्तारयति सन्तत्या पूर्वप्रेतान्पितामहान्&#x9;037c&lt;br&gt;&#xA;पुन्नाम्नो नरकाद्यस्मात्पितरं त्रायते सुतः&#x9;038a&lt;br&gt;&#xA;तस्मात्पुत्र इति प्रोक्तः स्वयमेव स्वयम्भुवा&#x9;038c&lt;br&gt;&#xA;सा भार्या या गृहे दक्षा सा भार्या या प्रजावती&#x9;039a&lt;br&gt;&#xA;सा भार्या या पतिप्राणा सा भार्या या पतिव्रता&#x9;039c&lt;br&gt;&#xA;अर्धं भार्या मनुष्यस्य भार्या श्रेष्ठतमः सखा&#x9;040a&lt;br&gt;&#xA;भार्या मूलं त्रिवर्गस्य भार्या मित्रं मरिष्यतः&#x9;040c&lt;br&gt;&#xA;भार्यावन्तः क्रियावन्तः सभार्या गृहमेधिनः&#x9;041a&lt;br&gt;&#xA;भार्यावन्तः प्रमोदन्ते भार्यावन्तः श्रियान्विताः&#x9;041c&lt;br&gt;&#xA;सखायः प्रविविक्तेषु भवन्त्येताः प्रियंवदाः&#x9;042a&lt;br&gt;&#xA;पितरो धर्मकार्येषु भवन्त्यार्तस्य मातरः&#x9;042c&lt;br&gt;&#xA;कान्तारेष्वपि विश्रामो नरस्याध्वनिकस्य वै&#x9;043a&lt;br&gt;&#xA;यः सदारः स विश्वास्यस्तस्माद्दाराः परा गतिः&#x9;043c&lt;br&gt;&#xA;संसरन्तमपि प्रेतं विषमेष्वेकपातिनम्&#x9;044a&lt;br&gt;&#xA;भार्यैवान्वेति भर्तारं सततं या पतिव्रता&#x9;044c&lt;br&gt;&#xA;प्रथमं संस्थिता भार्या पतिं प्रेत्य प्रतीक्षते&#x9;045a&lt;br&gt;&#xA;पूर्वं मृतं च भर्तारं पश्चात्साध्व्यनुगच्छति&#x9;045c&lt;br&gt;&#xA;एतस्मात्कारणाद्राजन्पाणिग्रहणमिष्यते&#x9;046a&lt;br&gt;&#xA;यदाप्नोति पतिर्भार्यामिह लोके परत्र च&#x9;046c&lt;br&gt;&#xA;आत्मात्मनैव जनितः पुत्र इत्युच्यते बुधैः&#x9;047a&lt;br&gt;&#xA;तस्माद्भार्यां नरः पश्येन्मातृवत्पुत्रमातरम्&#x9;047c&lt;br&gt;&#xA;भार्यायां जनितं पुत्रमादर्शे स्वमिवाननम्&#x9;048a&lt;br&gt;&#xA;ह्लादते जनिता प्रेष्क्य स्वर्गं प्राप्येव पुण्यकृत्&#x9;048c&lt;br&gt;&#xA;दह्यमाना मनोदुःखैर्व्याधिभिश्चातुरा नराः&#x9;049a&lt;br&gt;&#xA;ह्लादन्ते स्वेषु दारेषु घर्मार्ताः सलिलेष्विव&#x9;049c&lt;br&gt;&#xA;सुसंरब्धोऽपि रामाणां न ब्रूयादप्रियं बुधः&#x9;050a&lt;br&gt;&#xA;रतिं प्रीतिं च धर्मं च तास्वायत्तमवेक्ष्य च&#x9;050c&lt;br&gt;&#xA;आत्मनो जन्मनः क्षेत्रं पुण्यं रामाः सनातनम्&#x9;051a&lt;br&gt;&#xA;ऋषीणामपि का शक्तिः स्रष्टुं रामामृते प्रजाः&#x9;051c&lt;br&gt;&#xA;परिपत्य यदा सूनुर्धरणीरेणुगुण्ठितः&#x9;052a&lt;br&gt;&#xA;पितुराश्लिष्यतेऽङ्गानि किमिवास्त्यधिकं ततः&#x9;052c&lt;br&gt;&#xA;स त्वं स्वयमनुप्राप्तं साभिलाषमिमं सुतम्&#x9;053a&lt;br&gt;&#xA;प्रेक्षमाणं च काक्षेण किमर्थमवमन्यसे&#x9;053c&lt;br&gt;&#xA;अण्डानि बिभ्रति स्वानि न भिन्दन्ति पिपीलिकाः&#x9;054a&lt;br&gt;&#xA;न भरेथाः कथं नु त्वं धर्मज्ञः सन्स्वमात्मजम्&#x9;054c&lt;br&gt;&#xA;न वाससां न रामाणां नापां स्पर्शस्तथा सुखः&#x9;055a&lt;br&gt;&#xA;शिशोरालिङ्ग्यमानस्य स्पर्शः सूनोर्यथा सुखः&#x9;055c&lt;br&gt;&#xA;ब्राह्मणो द्विपदां श्रेष्ठो गौर्वरिष्ठा चतुष्पदाम्&#x9;056a&lt;br&gt;&#xA;गुरुर्गरीयसां श्रेष्ठः पुत्रः स्पर्शवतां वरः&#x9;056c&lt;br&gt;&#xA;स्पृशतु त्वां समाश्लिष्य पुत्रोऽयं प्रियदर्शनः&#x9;057a&lt;br&gt;&#xA;पुत्रस्पर्शात्सुखतरः स्पर्शो लोके न विद्यते&#x9;057c&lt;br&gt;&#xA;त्रिषु वर्षेषु पूर्णेषु प्रजाताहमरिन्दम&#x9;058a&lt;br&gt;&#xA;इमं कुमारं राजेन्द्र तव शोकप्रणाशनम्&#x9;058c&lt;br&gt;&#xA;आहर्ता वाजिमेधस्य शतसङ्ख्यस्य पौरव&#x9;059a&lt;br&gt;&#xA;इति वागन्तरिक्षे मां सूतकेऽभ्यवदत्पुरा&#x9;059c&lt;br&gt;&#xA;ननु नामाङ्कमारोप्य स्नेहाद्ग्रामान्तरं गताः&#x9;060a&lt;br&gt;&#xA;मूर्ध्नि पुत्रानुपाघ्राय प्रतिनन्दन्ति मानवाः&#x9;060c&lt;br&gt;&#xA;वेदेष्वपि वदन्तीमं मन्त्रवादं द्विजातयः&#x9;061a&lt;br&gt;&#xA;जातकर्मणि पुत्राणां तवापि विदितं तथा&#x9;061c&lt;br&gt;&#xA;अङ्गादङ्गात्सम्भवसि हृदयादभिजायसे&#x9;062a&lt;br&gt;&#xA;आत्मा वै पुत्रनामासि स जीव शरदः शतम्&#x9;062c&lt;br&gt;&#xA;पोषो हि त्वदधीनो मे सन्तानमपि चाक्षयम्&#x9;063a&lt;br&gt;&#xA;तस्मात्त्वं जीव मे वत्स सुसुखी शरदां शतम्&#x9;063c&lt;br&gt;&#xA;त्वदङ्गेभ्यः प्रसूतोऽयं पुरुषात्पुरुषोऽपरः&#x9;064a&lt;br&gt;&#xA;सरसीवामलेऽऽत्मानं द्वितीयं पश्य मे सुतम्&#x9;064c&lt;br&gt;&#xA;यथा ह्याहवनीयोऽग्निर्गार्हपत्यात्प्रणीयते&#x9;065a&lt;br&gt;&#xA;तथा त्वत्तः प्रसूतोऽयं त्वमेकः सन्द्विधा कृतः&#x9;065c&lt;br&gt;&#xA;मृगापकृष्टेन हि ते मृगयां परिधावता&#x9;066a&lt;br&gt;&#xA;अहमासादिता राजन्कुमारी पितुराश्रमे&#x9;066c&lt;br&gt;&#xA;उर्वशी पूर्वचित्तिश्च सहजन्या च मेनका&#x9;067a&lt;br&gt;&#xA;विश्वाची च घृताची च षडेवाप्सरसां वराः&#x9;067c&lt;br&gt;&#xA;तासां मां मेनका नाम ब्रह्मयोनिर्वराप्सराः&#x9;068a&lt;br&gt;&#xA;दिवः सम्प्राप्य जगतीं विश्वामित्रादजीजनत्&#x9;068c&lt;br&gt;&#xA;सा मां हिमवतः पृष्ठे सुषुवे मेनकाप्सराः&#x9;069a&lt;br&gt;&#xA;अवकीर्य च मां याता परात्मजमिवासती&#x9;069c&lt;br&gt;&#xA;किं नु कर्माशुभं पूर्वं कृतवत्यस्मि जन्मनि&#x9;070a&lt;br&gt;&#xA;यदहं बान्धवैस्त्यक्ता बाल्ये सम्प्रति च त्वया&#x9;070c&lt;br&gt;&#xA;कामं त्वया परित्यक्ता गमिष्याम्यहमाश्रमम्&#x9;071a&lt;br&gt;&#xA;इमं तु बालं सन्त्यक्तुं नार्हस्यात्मजमात्मना&#x9;071c&lt;br&gt;&#xA;072    दुःषन्त उवाच&#xA;न पुत्रमभिजानामि त्वयि जातं शकुन्तले&#x9;072a&lt;br&gt;&#xA;असत्यवचना नार्यः कस्ते श्रद्धास्यते वचः&#x9;072c&lt;br&gt;&#xA;मेनका निरनुक्रोशा बन्धकी जननी तव&#x9;073a&lt;br&gt;&#xA;यया हिमवतः पृष्ठे निर्माल्येव प्रवेरिता&#x9;073c&lt;br&gt;&#xA;स चापि निरनुक्रोशः क्षत्रयोनिः पिता तव&#x9;074a&lt;br&gt;&#xA;विश्वामित्रो ब्राह्मणत्वे लुब्धः कामपरायणः&#x9;074c&lt;br&gt;&#xA;मेनकाप्सरसां श्रेष्ठा महर्षीणां च ते पिता&#x9;075a&lt;br&gt;&#xA;तयोरपत्यं कस्मात्त्वं पुंश्चलीवाभिधास्यसि&#x9;075c&lt;br&gt;&#xA;अश्रद्धेयमिदं वाक्यं कथयन्ती न लज्जसे&#x9;076a&lt;br&gt;&#xA;विशेषतो मत्सकाशे दुष्टतापसि गम्यताम्&#x9;076c&lt;br&gt;&#xA;क्व महर्षिः सदैवोग्रः साप्सरा क्व च मेनका&#x9;077a&lt;br&gt;&#xA;क्व च त्वमेवं कृपणा तापसीवेषधारिणी&#x9;077c&lt;br&gt;&#xA;अतिकायश्च पुत्रस्ते बालोऽपि बलवानयम्&#x9;078a&lt;br&gt;&#xA;कथमल्पेन कालेन शालस्कन्ध इवोद्गतः&#x9;078c&lt;br&gt;&#xA;सुनिकृष्टा च योनिस्ते पुंश्चली प्रतिभासि मे&#x9;079a&lt;br&gt;&#xA;यदृच्छया कामरागाज्जाता मेनकया ह्यसि&#x9;079c&lt;br&gt;&#xA;सर्वमेतत्परोक्षं मे यत्त्वं वदसि तापसि&#x9;080a&lt;br&gt;&#xA;नाहं त्वामभिजानामि यथेष्टं गम्यतां त्वया&#x9;080c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/069/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/069/</guid>
      <description>&lt;p&gt;शकुन्तलोवाच&#x9;001&lt;br&gt;&#xA;राजन्सर्षपमात्राणि परच्छिद्राणि पश्यसि&#x9;001a&lt;br&gt;&#xA;आत्मनो बिल्वमात्राणि पश्यन्नपि न पश्यसि&#x9;001c&lt;br&gt;&#xA;मेनका त्रिदशेष्वेव त्रिदशाश्चानु मेनकाम्&#x9;002a&lt;br&gt;&#xA;ममैवोद्रिच्यते जन्म दुःषन्त तव जन्मतः&#x9;002c&lt;br&gt;&#xA;क्षितावटसि राजंस्त्वमन्तरिक्षे चराम्यहम्&#x9;003a&lt;br&gt;&#xA;आवयोरन्तरं पश्य मेरुसर्षपयोरिव&#x9;003c&lt;br&gt;&#xA;महेन्द्रस्य कुबेरस्य यमस्य वरुणस्य च&#x9;004a&lt;br&gt;&#xA;भवनान्यनुसंयामि प्रभावं पश्य मे नृप&#x9;004c&lt;br&gt;&#xA;सत्यश्चापि प्रवादोऽयं यं प्रवक्ष्यामि तेऽनघ&#x9;005a&lt;br&gt;&#xA;निदर्शनार्थं न द्वेषात्तच्छ्रुत्वा क्षन्तुमर्हसि&#x9;005c&lt;br&gt;&#xA;विरूपो यावदादर्शे नात्मनः पश्यते मुखम्&#x9;006a&lt;br&gt;&#xA;मन्यते तावदात्मानमन्येभ्यो रूपवत्तरम्&#x9;006c&lt;br&gt;&#xA;यदा तु मुखमादर्शे विकृतं सोऽभिवीक्षते&#x9;007a&lt;br&gt;&#xA;तदेतरं विजानाति आत्मानं नेतरं जनम्&#x9;007c&lt;br&gt;&#xA;अतीव रूपसम्पन्नो न किञ्चिदवमन्यते&#x9;008a&lt;br&gt;&#xA;अतीव जल्पन्दुर्वाचो भवतीह विहेठकः&#x9;008c&lt;br&gt;&#xA;मूर्खो हि जल्पतां पुंसां श्रुत्वा वाचः शुभाशुभाः&#x9;009a&lt;br&gt;&#xA;अशुभं वाक्यमादत्ते पुरीषमिव सूकरः&#x9;009c&lt;br&gt;&#xA;प्राज्ञस्तु जल्पतां पुंसां श्रुत्वा वाचः शुभाशुभाः&#x9;010a&lt;br&gt;&#xA;गुणवद्वाक्यमादत्ते हंसः क्षीरमिवाम्भसः&#x9;010c&lt;br&gt;&#xA;अन्यान्परिवदन्साधुर्यथा हि परितप्यते&#x9;011a&lt;br&gt;&#xA;तथा परिवदन्नन्यांस्तुष्टो भवति दुर्जनः&#x9;011c&lt;br&gt;&#xA;अभिवाद्य यथा वृद्धान्सन्तो गच्छन्ति निर्वृतिम्&#x9;012a&lt;br&gt;&#xA;एवं सज्जनमाक्रुश्य मूर्खो भवति निर्वृतः&#x9;012c&lt;br&gt;&#xA;सुखं जीवन्त्यदोषज्ञा मूर्खा दोषानुदर्शिनः&#x9;013a&lt;br&gt;&#xA;यत्र वाच्याः परैः सन्तः परानाहुस्तथाविधान्&#x9;013c&lt;br&gt;&#xA;अतो हास्यतरं लोके किञ्चिदन्यन्न विद्यते&#x9;014a&lt;br&gt;&#xA;यत्र दुर्जन इत्याह दुर्जनः सज्जनं स्वयम्&#x9;014c&lt;br&gt;&#xA;सत्यधर्मच्युतात्पुंसः क्रुद्धादाशीविषादिव&#x9;015a&lt;br&gt;&#xA;अनास्तिकोऽप्युद्विजते जनः किं पुनरास्तिकः&#x9;015c&lt;br&gt;&#xA;स्वयमुत्पाद्य वै पुत्रं सदृशं योऽवमन्यते&#x9;016a&lt;br&gt;&#xA;तस्य देवाः श्रियं घ्नन्ति न च लोकानुपाश्नुते&#x9;016c&lt;br&gt;&#xA;कुलवंशप्रतिष्ठां हि पितरः पुत्रमब्रुवन्&#x9;017a&lt;br&gt;&#xA;उत्तमं सर्वधर्माणां तस्मात्पुत्रं न सन्त्यजेत्&#x9;017c&lt;br&gt;&#xA;स्वपत्नीप्रभवान्पञ्च लब्धान्क्रीतान्विवर्धितान्&#x9;018a&lt;br&gt;&#xA;कृतानन्यासु चोत्पन्नान्पुत्रान्वै मनुरब्रवीत्&#x9;018c&lt;br&gt;&#xA;धर्मकीर्त्यावहा नॄणां मनसः प्रीतिवर्धनाः&#x9;019a&lt;br&gt;&#xA;त्रायन्ते नरकाज्जाताः पुत्रा धर्मप्लवाः पितॄन्&#x9;019c&lt;br&gt;&#xA;स त्वं नृपतिशार्दूल न पुत्रं त्यक्तुमर्हसि&#x9;020a&lt;br&gt;&#xA;आत्मानं सत्यधर्मौ च पालयानो महीपते&#x9;020c&lt;br&gt;&#xA;नरेन्द्रसिंह कपटं न वोढुं त्वमिहार्हसि&#x9;020e&lt;br&gt;&#xA;वरं कूपशताद्वापी वरं वापीशतात्क्रतुः&#x9;021a&lt;br&gt;&#xA;वरं क्रतुशतात्पुत्रः सत्यं पुत्रशताद्वरम्&#x9;021c&lt;br&gt;&#xA;अश्वमेधसहस्रं च सत्यं च तुलया धृतम्&#x9;022a&lt;br&gt;&#xA;अश्वमेधसहस्राद्धि सत्यमेव विशिष्यते&#x9;022c&lt;br&gt;&#xA;सर्ववेदाधिगमनं सर्वतीर्थावगाहनम्&#x9;023a&lt;br&gt;&#xA;सत्यं च वदतो राजन्समं वा स्यान्न वा समम्&#x9;023c&lt;br&gt;&#xA;नास्ति सत्यात्परो धर्मो न सत्याद्विद्यते परम्&#x9;024a&lt;br&gt;&#xA;न हि तीव्रतरं किञ्चिदनृतादिह विद्यते&#x9;024c&lt;br&gt;&#xA;राजन्सत्यं परं ब्रह्म सत्यं च समयः परः&#x9;025a&lt;br&gt;&#xA;मा त्याक्षीः समयं राजन्सत्यं सङ्गतमस्तु ते&#x9;025c&lt;br&gt;&#xA;अनृते चेत्प्रसङ्गस्ते श्रद्दधासि न चेत्स्वयम्&#x9;026a&lt;br&gt;&#xA;आत्मनो हन्त गच्छामि त्वादृशे नास्ति सङ्गतम्&#x9;026c&lt;br&gt;&#xA;ऋतेऽपि त्वयि दुःषन्त शैलराजावतंसकाम्&#x9;027a&lt;br&gt;&#xA;चतुरन्तामिमामुर्वीं पुत्रो मे पालयिष्यति&#x9;027c&lt;br&gt;&#xA;वैशम्पायन उवाच&#x9;028&lt;br&gt;&#xA;एतावदुक्त्वा वचनं प्रातिष्ठत शकुन्तला&#x9;028a&lt;br&gt;&#xA;अथान्तरिक्षे दुःषन्तं वागुवाचाशरीरिणी&#x9;028c&lt;br&gt;&#xA;ऋत्विक्पुरोहिताचार्यैर्मन्त्रिभिश्चावृतं तदा&#x9;028e&lt;br&gt;&#xA;भस्त्रा माता पितुः पुत्रो येन जातः स एव सः&#x9;029a&lt;br&gt;&#xA;भरस्व पुत्रं दुःषन्त मावमंस्थाः शकुन्तलाम्&#x9;029c&lt;br&gt;&#xA;रेतोधाः पुत्र उन्नयति नरदेव यमक्षयात्&#x9;030a&lt;br&gt;&#xA;त्वं चास्य धाता गर्भस्य सत्यमाह शकुन्तला&#x9;030c&lt;br&gt;&#xA;जाया जनयते पुत्रमात्मनोऽङ्गं द्विधा कृतम्&#x9;031a&lt;br&gt;&#xA;तस्माद्भरस्व दुःषन्त पुत्रं शाकुन्तलं नृप&#x9;031c&lt;br&gt;&#xA;अभूतिरेषा कस्त्यज्याज्जीवञ्जीवन्तमात्मजम्&#x9;032a&lt;br&gt;&#xA;शाकुन्तलं महात्मानं दौःषन्तिं भर पौरव&#x9;032c&lt;br&gt;&#xA;भर्तव्योऽयं त्वया यस्मादस्माकं वचनादपि&#x9;033a&lt;br&gt;&#xA;तस्माद्भवत्वयं नाम्ना भरतो नाम ते सुतः&#x9;033c&lt;br&gt;&#xA;तच्छ्रुत्वा पौरवो राजा व्याहृतं वै दिवौकसाम्&#x9;034a&lt;br&gt;&#xA;पुरोहितममात्यांश्च सम्प्रहृष्टोऽब्रवीदिदम्&#x9;034c&lt;br&gt;&#xA;शृण्वन्त्वेतद्भवन्तोऽस्य देवदूतस्य भाषितम्&#x9;035a&lt;br&gt;&#xA;अहमप्येवमेवैनं जानामि स्वयमात्मजम्&#x9;035c&lt;br&gt;&#xA;यद्यहं वचनादेव गृह्णीयामिममात्मजम्&#x9;036a&lt;br&gt;&#xA;भवेद्धि शङ्का लोकस्य नैवं शुद्धो भवेदयम्&#x9;036c&lt;br&gt;&#xA;तं विशोध्य तदा राजा देवदूतेन भारत&#x9;037a&lt;br&gt;&#xA;हृष्टः प्रमुदितश्चापि प्रतिजग्राह तं सुतम्&#x9;037c&lt;br&gt;&#xA;मूर्ध्नि चैनमुपाघ्राय सस्नेहं परिषस्वजे&#x9;038a&lt;br&gt;&#xA;सभाज्यमानो विप्रैश्च स्तूयमानश्च बन्दिभिः&#x9;038c&lt;br&gt;&#xA;038e   स मुदं परमां लेभे पुत्रसंस्पर्शजां नृपः&#xA;तां चैव भार्यां धर्मज्ञः पूजयामास धर्मतः&#x9;039a&lt;br&gt;&#xA;अब्रवीच्चैव तां राजा सान्त्वपूर्वमिदं वचः&#x9;039c&lt;br&gt;&#xA;कृतो लोकपरोक्षोऽयं सम्बन्धो वै त्वया सह&#x9;040a&lt;br&gt;&#xA;तस्मादेतन्मया देवि त्वच्छुद्ध्यर्थं विचारितम्&#x9;040c&lt;br&gt;&#xA;मन्यते चैव लोकस्ते स्त्रीभावान्मयि सङ्गतम्&#x9;041a&lt;br&gt;&#xA;पुत्रश्चायं वृतो राज्ये मया तस्माद्विचारितम्&#x9;041c&lt;br&gt;&#xA;यच्च कोपितयात्यर्थं त्वयोक्तोऽस्म्यप्रियं प्रिये&#x9;042a&lt;br&gt;&#xA;प्रणयिन्या विशालाक्षि तत्क्षान्तं ते मया शुभे&#x9;042c&lt;br&gt;&#xA;तामेवमुक्त्वा राजर्षिर्दुःषन्तो महिषीं प्रियाम्&#x9;043a&lt;br&gt;&#xA;वासोभिरन्नपानैश्च पूजयामास भारत&#x9;043c&lt;br&gt;&#xA;दुःषन्तश्च ततो राजा पुत्रं शाकुन्तलं तदा&#x9;044a&lt;br&gt;&#xA;भरतं नामतः कृत्वा यौवराज्येऽभ्यषेचयत्&#x9;044c&lt;br&gt;&#xA;तस्य तत्प्रथितं चक्रं प्रावर्तत महात्मनः&#x9;045a&lt;br&gt;&#xA;भास्वरं दिव्यमजितं लोकसन्नादनं महत्&#x9;045c&lt;br&gt;&#xA;स विजित्य महीपालांश्चकार वशवर्तिनः&#x9;046a&lt;br&gt;&#xA;चचार च सतां धर्मं प्राप चानुत्तमं यशः&#x9;046c&lt;br&gt;&#xA;स राजा चक्रवर्त्यासीत्सार्वभौमः प्रतापवान्&#x9;047a&lt;br&gt;&#xA;ईजे च बहुभिर्यज्ञैर्यथा शक्रो मरुत्पतिः&#x9;047c&lt;br&gt;&#xA;याजयामास तं कण्वो दक्षवद्भूरिदक्षिणम्&#x9;048a&lt;br&gt;&#xA;श्रीमान्गोविततं नाम वाजिमेधमवाप सः&#x9;048c&lt;br&gt;&#xA;048e   यस्मिन्सहस्रं पद्मानां कण्वाय भरतो ददौ&#xA;भरताद्भारती कीर्तिर्येनेदं भारतं कुलम्&#x9;049a&lt;br&gt;&#xA;अपरे ये च पूर्वे च भारता इति विश्रुताः&#x9;049c&lt;br&gt;&#xA;भरतस्यान्ववाये हि देवकल्पा महौजसः&#x9;050a&lt;br&gt;&#xA;बभूवुर्ब्रह्मकल्पाश्च बहवो राजसत्तमाः&#x9;050c&lt;br&gt;&#xA;येषामपरिमेयानि नामधेयानि सर्वशः&#x9;051a&lt;br&gt;&#xA;तेषां तु ते यथामुख्यं कीर्तयिष्यामि भारत&#x9;051c&lt;br&gt;&#xA;051e   महाभागान्देवकल्पान्सत्यार्जवपरायणान्स&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/070/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/070/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;प्रजापतेस्तु दक्षस्य मनोर्वैवस्वतस्य च&#x9;001a&lt;br&gt;&#xA;भरतस्य कुरोः पूरोरजमीढस्य चान्वये&#x9;001c&lt;br&gt;&#xA;यादवानामिमं वंशं पौरवाणां च सर्वशः&#x9;002a&lt;br&gt;&#xA;तथैव भारतानां च पुण्यं स्वस्त्ययनं महत्&#x9;002c&lt;br&gt;&#xA;धन्यं यशस्यमायुष्यं कीर्तयिष्यामि तेऽनघ&#x9;002e&lt;br&gt;&#xA;तेजोभिरुदिताः सर्वे महर्षिसमतेजसः&#x9;003a&lt;br&gt;&#xA;दश प्रचेतसः पुत्राः सन्तः पूर्वजनाः स्मृताः&#x9;003c&lt;br&gt;&#xA;मेघजेनाग्निना ये ते पूर्वं दग्धा महौजसः&#x9;003e&lt;br&gt;&#xA;तेभ्यः प्राचेतसो जज्ञे दक्षो दक्षादिमाः प्रजाः&#x9;004a&lt;br&gt;&#xA;सम्भूताः पुरुषव्याघ्र स हि लोकपितामहः&#x9;004c&lt;br&gt;&#xA;वीरिण्या सह सङ्गम्य दक्षः प्राचेतसो मुनिः&#x9;005a&lt;br&gt;&#xA;आत्मतुल्यानजनयत्सहस्रं संशितव्रतान्&#x9;005c&lt;br&gt;&#xA;सहस्रसङ्ख्यान्समितान्सुतान्दक्षस्य नारदः&#x9;006a&lt;br&gt;&#xA;मोक्षमध्यापयामास साङ्ख्यज्ञानमनुत्तमम्&#x9;006c&lt;br&gt;&#xA;ततः पञ्चाशतं कन्याः पुत्रिका अभिसन्दधे&#x9;007a&lt;br&gt;&#xA;प्रजापतिः प्रजा दक्षः सिसृक्षुर्जनमेजय&#x9;007c&lt;br&gt;&#xA;ददौ स दश धर्माय कश्यपाय त्रयोदश&#x9;008a&lt;br&gt;&#xA;कालस्य नयने युक्ताः सप्तविंशतिमिन्दवे&#x9;008c&lt;br&gt;&#xA;त्रयोदशानां पत्नीनां या तु दाक्षायणी वरा&#x9;009a&lt;br&gt;&#xA;मारीचः कश्यपस्तस्यामादित्यान्समजीजनत्&#x9;009c&lt;br&gt;&#xA;इन्द्रादीन्वीर्यसम्पन्नान्विवस्वन्तमथापि च&#x9;009e&lt;br&gt;&#xA;विवस्वतः सुतो जज्ञे यमो वैवस्वतः प्रभुः&#x9;010a&lt;br&gt;&#xA;मार्तण्डश्च यमस्यापि पुत्रो राजन्नजायत&#x9;010c&lt;br&gt;&#xA;मार्तण्डस्य मनुर्धीमानजायत सुतः प्रभुः&#x9;011a&lt;br&gt;&#xA;मनोर्वंशो मानवानां ततोऽयं प्रथितोऽभवत्&#x9;011c&lt;br&gt;&#xA;ब्रह्मक्षत्रादयस्तस्मान्मनोर्जातास्तु मानवाः&#x9;011e&lt;br&gt;&#xA;तत्राभवत्तदा राजन्ब्रह्म क्षत्रेण सङ्गतम्&#x9;012a&lt;br&gt;&#xA;ब्राह्मणा मानवास्तेषां साङ्गं वेदमदीधरन्&#x9;012c&lt;br&gt;&#xA;वेनं धृष्णुं नरिष्यन्तं नाभागेक्ष्वाकुमेव च&#x9;013a&lt;br&gt;&#xA;करूषमथ शर्यातिं तथैवात्राष्टमीमिलाम्&#x9;013c&lt;br&gt;&#xA;पृषध्रनवमानाहुः क्षत्रधर्मपरायणान्&#x9;014a&lt;br&gt;&#xA;नाभागारिष्टदशमान्मनोः पुत्रान्महाबलान्&#x9;014c&lt;br&gt;&#xA;पञ्चाशतं मनोः पुत्रास्तथैवान्येऽभवन्क्षितौ&#x9;015a&lt;br&gt;&#xA;अन्योन्यभेदात्ते सर्वे विनेशुरिति नः श्रुतम्&#x9;015c&lt;br&gt;&#xA;पुरूरवास्ततो विद्वानिलायां समपद्यत&#x9;016a&lt;br&gt;&#xA;सा वै तस्याभवन्माता पिता चेति हि नः श्रुतम्&#x9;016c&lt;br&gt;&#xA;त्रयोदश समुद्रस्य द्वीपानश्नन्पुरूरवाः&#x9;017a&lt;br&gt;&#xA;अमानुषैर्वृतः सत्त्वैर्मानुषः सन्महायशाः&#x9;017c&lt;br&gt;&#xA;विप्रैः स विग्रहं चक्रे वीर्योन्मत्तः पुरूरवाः&#x9;018a&lt;br&gt;&#xA;जहार च स विप्राणां रत्नान्युत्क्रोशतामपि&#x9;018c&lt;br&gt;&#xA;सनत्कुमारस्तं राजन्ब्रह्मलोकादुपेत्य ह&#x9;019a&lt;br&gt;&#xA;अनुदर्शयां ततश्चक्रे प्रत्यगृह्णान्न चाप्यसौ&#x9;019c&lt;br&gt;&#xA;ततो महर्षिभिः क्रुद्धैः शप्तः सद्यो व्यनश्यत&#x9;020a&lt;br&gt;&#xA;लोभान्वितो मदबलान्नष्टसञ्ज्ञो नराधिपः&#x9;020c&lt;br&gt;&#xA;स हि गन्धर्वलोकस्थ उर्वश्या सहितो विराट्&#x9;021a&lt;br&gt;&#xA;आनिनाय क्रियार्थेऽग्नीन्यथावद्विहितांस्त्रिधा&#x9;021c&lt;br&gt;&#xA;षट्पुत्रा जज्ञिरेऽथैलादायुर्धीमानमावसुः&#x9;022a&lt;br&gt;&#xA;दृढायुश्च वनायुश्च श्रुतायुश्चोर्वशीसुताः&#x9;022c&lt;br&gt;&#xA;नहुषं वृद्धशर्माणं रजिं रम्भमनेनसम्&#x9;023a&lt;br&gt;&#xA;स्वर्भानवीसुतानेतानायोः पुत्रान्प्रचक्षते&#x9;023c&lt;br&gt;&#xA;आयुषो नहुषः पुत्रो धीमान्सत्यपराक्रमः&#x9;024a&lt;br&gt;&#xA;राज्यं शशास सुमहद्धर्मेण पृथिवीपतिः&#x9;024c&lt;br&gt;&#xA;पितॄन्देवानृषीन्विप्रान्गन्धर्वोरगराक्षसान्&#x9;025a&lt;br&gt;&#xA;नहुषः पालयामास ब्रह्मक्षत्रमथो विशः&#x9;025c&lt;br&gt;&#xA;स हत्वा दस्युसङ्घातानृषीन्करमदापयत्&#x9;026a&lt;br&gt;&#xA;पशुवच्चैव तान्पृष्ठे वाहयामास वीर्यवान्&#x9;026c&lt;br&gt;&#xA;कारयामास चेन्द्रत्वमभिभूय दिवौकसः&#x9;027a&lt;br&gt;&#xA;तेजसा तपसा चैव विक्रमेणौजसा तथा&#x9;027c&lt;br&gt;&#xA;यतिं ययातिं संयातिमायातिं पाञ्चमुद्धवम्&#x9;028a&lt;br&gt;&#xA;नहुषो जनयामास षट्पुत्रान्प्रियवाससि&#x9;028c&lt;br&gt;&#xA;ययातिर्नाहुषः सम्राडासीत्सत्यपराक्रमः&#x9;029a&lt;br&gt;&#xA;स पालयामास महीमीजे च विविधैः सवैः&#x9;029c&lt;br&gt;&#xA;अतिशक्त्या पितॄनर्चन्देवांश्च प्रयतः सदा&#x9;030a&lt;br&gt;&#xA;अन्वगृह्णात्प्रजाः सर्वा ययातिरपराजितः&#x9;030c&lt;br&gt;&#xA;तस्य पुत्रा महेष्वासाः सर्वैः समुदिता गुणैः&#x9;031a&lt;br&gt;&#xA;देवयान्यां महाराज शर्मिष्ठायां च जज्ञिरे&#x9;031c&lt;br&gt;&#xA;देवयान्यामजायेतां यदुस्तुर्वसुरेव च&#x9;032a&lt;br&gt;&#xA;द्रुह्युश्चानुश्च पूरुश्च शर्मिष्ठायां प्रजज्ञिरे&#x9;032c&lt;br&gt;&#xA;स शाश्वतीः समा राजन्प्रजा धर्मेण पालयन्&#x9;033a&lt;br&gt;&#xA;जरामार्छन्महाघोरां नाहुषो रूपनाशिनीम्&#x9;033c&lt;br&gt;&#xA;जराभिभूतः पुत्रान्स राजा वचनमब्रवीत्&#x9;034a&lt;br&gt;&#xA;यदुं पूरुं तुर्वसुं च द्रुह्युं चानुं च भारत&#x9;034c&lt;br&gt;&#xA;यौवनेन चरन्कामान्युवा युवतिभिः सह&#x9;035a&lt;br&gt;&#xA;विहर्तुमहमिच्छामि साह्यं कुरुत पुत्रकाः&#x9;035c&lt;br&gt;&#xA;तं पुत्रो देवयानेयः पूर्वजो यदुरब्रवीत्&#x9;036a&lt;br&gt;&#xA;किं कार्यं भवतः कार्यमस्माभिर्यौवनेन च&#x9;036c&lt;br&gt;&#xA;ययातिरब्रवीत्तं वै जरा मे प्रतिगृह्यताम्&#x9;037a&lt;br&gt;&#xA;यौवनेन त्वदीयेन चरेयं विषयानहम्&#x9;037c&lt;br&gt;&#xA;यजतो दीर्घसत्रैर्मे शापाच्चोशनसो मुनेः&#x9;038a&lt;br&gt;&#xA;कामार्थः परिहीणो मे तप्येऽहं तेन पुत्रकाः&#x9;038c&lt;br&gt;&#xA;मामकेन शरीरेण राज्यमेकः प्रशास्तु वः&#x9;039a&lt;br&gt;&#xA;अहं तन्वाभिनवया युवा कामानवाप्नुयाम्&#x9;039c&lt;br&gt;&#xA;न ते तस्य प्रत्यगृह्णन्यदुप्रभृतयो जराम्&#x9;040a&lt;br&gt;&#xA;तमब्रवीत्ततः पूरुः कनीयान्सत्यविक्रमः&#x9;040c&lt;br&gt;&#xA;राजंश्चराभिनवया तन्वा यौवनगोचरः&#x9;041a&lt;br&gt;&#xA;अहं जरां समास्थाय राज्ये स्थास्यामि तेऽऽज्ञया&#x9;041c&lt;br&gt;&#xA;एवमुक्तः स राजर्षिस्तपोवीर्यसमाश्रयात्&#x9;042a&lt;br&gt;&#xA;सञ्चारयामास जरां तदा पुत्रे महात्मनि&#x9;042c&lt;br&gt;&#xA;पौरवेणाथ वयसा राजा यौवनमास्थितः&#x9;043a&lt;br&gt;&#xA;यायातेनापि वयसा राज्यं पूरुरकारयत्&#x9;043c&lt;br&gt;&#xA;ततो वर्षसहस्रान्ते ययातिरपराजितः&#x9;044a&lt;br&gt;&#xA;अतृप्त एव कामानां पूरुं पुत्रमुवाच ह&#x9;044c&lt;br&gt;&#xA;त्वया दायादवानस्मि त्वं मे वंशकरः सुतः&#x9;045a&lt;br&gt;&#xA;पौरवो वंश इति ते ख्यातिं लोके गमिष्यति&#x9;045c&lt;br&gt;&#xA;ततः स नृपशार्दूलः पूरुं राज्येऽभिषिच्य च&#x9;046a&lt;br&gt;&#xA;कालेन महता पश्चात्कालधर्ममुपेयिवान्&#x9;046c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/071/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/071/</guid>
      <description>&lt;p&gt;जनमेजय उवाच&#x9;001&lt;br&gt;&#xA;ययातिः पूर्वकोऽस्माकं दशमो यः प्रजापतेः&#x9;001a&lt;br&gt;&#xA;कथं स शुक्रतनयां लेभे परमदुर्लभाम्&#x9;001c&lt;br&gt;&#xA;एतदिच्छाम्यहं श्रोतुं विस्तरेण द्विजोत्तम&#x9;002a&lt;br&gt;&#xA;आनुपूर्व्या च मे शंस पूरोर्वंशकरान्पृथक्&#x9;002c&lt;br&gt;&#xA;वैशम्पायन उवाच&#x9;003&lt;br&gt;&#xA;ययातिरासीद्राजर्षिर्देवराजसमद्युतिः&#x9;003a&lt;br&gt;&#xA;तं शुक्रवृषपर्वाणौ वव्राते वै यथा पुरा&#x9;003c&lt;br&gt;&#xA;तत्तेऽहं सम्प्रवक्ष्यामि पृच्छतो जनमेजय&#x9;004a&lt;br&gt;&#xA;देवयान्याश्च संयोगं ययातेर्नाहुषस्य च&#x9;004c&lt;br&gt;&#xA;सुराणामसुराणां च समजायत वै मिथः&#x9;005a&lt;br&gt;&#xA;ऐश्वर्यं प्रति सङ्घर्षस्त्रैलोक्ये सचराचरे&#x9;005c&lt;br&gt;&#xA;जिगीषया ततो देवा वव्रिरेऽऽङ्गिरसं मुनिम्&#x9;006a&lt;br&gt;&#xA;पौरोहित्येन याज्यार्थे काव्यं तूशनसं परे&#x9;006c&lt;br&gt;&#xA;ब्राह्मणौ तावुभौ नित्यमन्योन्यस्पर्धिनौ भृशम्&#x9;006e&lt;br&gt;&#xA;तत्र देवा निजघ्नुर्यान्दानवान्युधि सङ्गतान्&#x9;007a&lt;br&gt;&#xA;तान्पुनर्जीवयामास काव्यो विद्याबलाश्रयात्&#x9;007c&lt;br&gt;&#xA;ततस्ते पुनरुत्थाय योधयाञ्चक्रिरे सुरान्&#x9;007e&lt;br&gt;&#xA;असुरास्तु निजघ्नुर्यान्सुरान्समरमूर्धनि&#x9;008a&lt;br&gt;&#xA;न तान्सञ्जीवयामास बृहस्पतिरुदारधीः&#x9;008c&lt;br&gt;&#xA;न हि वेद स तां विद्यां यां काव्यो वेद वीर्यवान्&#x9;009a&lt;br&gt;&#xA;सञ्जीवनीं ततो देवा विषादमगमन्परम्&#x9;009c&lt;br&gt;&#xA;ते तु देवा भयोद्विग्नाः काव्यादुशनसस्तदा&#x9;010a&lt;br&gt;&#xA;ऊचुः कचमुपागम्य ज्येष्ठं पुत्रं बृहस्पतेः&#x9;010c&lt;br&gt;&#xA;भजमानान्भजस्वास्मान्कुरु नः साह्यमुत्तमम्&#x9;011a&lt;br&gt;&#xA;यासौ विद्या निवसति ब्राह्मणेऽमिततेजसि&#x9;011c&lt;br&gt;&#xA;शुक्रे तामाहर क्षिप्रं भागभाङ्नो भविष्यसि&#x9;011e&lt;br&gt;&#xA;वृषपर्वसमीपे स शक्यो द्रष्टुं त्वया द्विजः&#x9;012a&lt;br&gt;&#xA;रक्षते दानवांस्तत्र न स रक्षत्यदानवान्&#x9;012c&lt;br&gt;&#xA;तमाराधयितुं शक्तो भवान्पूर्ववयाः कविम्&#x9;013a&lt;br&gt;&#xA;देवयानीं च दयितां सुतां तस्य महात्मनः&#x9;013c&lt;br&gt;&#xA;त्वमाराधयितुं शक्तो नान्यः कश्चन विद्यते&#x9;014a&lt;br&gt;&#xA;शीलदाक्षिण्यमाधुर्यैराचारेण दमेन च&#x9;014c&lt;br&gt;&#xA;देवयान्यां हि तुष्टायां विद्यां तां प्राप्स्यसि ध्रुवम्&#x9;014e&lt;br&gt;&#xA;तथेत्युक्त्वा ततः प्रायाद्बृहस्पतिसुतः कचः&#x9;015a&lt;br&gt;&#xA;तदाभिपूजितो देवैः समीपं वृषपर्वणः&#x9;015c&lt;br&gt;&#xA;स गत्वा त्वरितो राजन्देवैः सम्प्रेषितः कचः&#x9;016a&lt;br&gt;&#xA;असुरेन्द्रपुरे शुक्रं दृष्ट्वा वाक्यमुवाच ह&#x9;016c&lt;br&gt;&#xA;ऋषेरङ्गिरसः पौत्रं पुत्रं साक्षाद्बृहस्पतेः&#x9;017a&lt;br&gt;&#xA;नाम्ना कच इति ख्यातं शिष्यं गृह्णातु मां भवान्&#x9;017c&lt;br&gt;&#xA;ब्रह्मचर्यं चरिष्यामि त्वय्यहं परमं गुरौ&#x9;018a&lt;br&gt;&#xA;अनुमन्यस्व मां ब्रह्मन्सहस्रं परिवत्सरान्&#x9;018c&lt;br&gt;&#xA;शुक्र उवाच&#x9;019&lt;br&gt;&#xA;कच सुस्वागतं तेऽस्तु प्रतिगृह्णामि ते वचः&#x9;019a&lt;br&gt;&#xA;अर्चयिष्येऽहमर्च्यं त्वामर्चितोऽस्तु बृहस्पतिः&#x9;019c&lt;br&gt;&#xA;वैशम्पायन उवाच&#x9;020&lt;br&gt;&#xA;कचस्तु तं तथेत्युक्त्वा प्रतिजग्राह तद्व्रतम्&#x9;020a&lt;br&gt;&#xA;आदिष्टं कविपुत्रेण शुक्रेणोशनसा स्वयम्&#x9;020c&lt;br&gt;&#xA;व्रतस्य व्रतकालं स यथोक्तं प्रत्यगृह्णत&#x9;021a&lt;br&gt;&#xA;आराधयन्नुपाध्यायं देवयानीं च भारत&#x9;021c&lt;br&gt;&#xA;नित्यमाराधयिष्यंस्तां युवा यौवनगोऽऽमुखे&#x9;022a&lt;br&gt;&#xA;गायन्नृत्यन्वादयंश्च देवयानीमतोषयत्&#x9;022c&lt;br&gt;&#xA;संशीलयन्देवयानीं कन्यां सम्प्राप्तयौवनाम्&#x9;023a&lt;br&gt;&#xA;पुष्पैः फलैः प्रेषणैश्च तोषयामास भारत&#x9;023c&lt;br&gt;&#xA;देवयान्यपि तं विप्रं नियमव्रतचारिणम्&#x9;024a&lt;br&gt;&#xA;अनुगायमाना ललना रहः पर्यचरत्तदा&#x9;024c&lt;br&gt;&#xA;पञ्च वर्षशतान्येवं कचस्य चरतो व्रतम्&#x9;025a&lt;br&gt;&#xA;तत्रातीयुरथो बुद्ध्वा दानवास्तं ततः कचम्&#x9;025c&lt;br&gt;&#xA;गा रक्षन्तं वने दृष्ट्वा रहस्येकममर्षिताः&#x9;026a&lt;br&gt;&#xA;जघ्नुर्बृहस्पतेर्द्वेषाद्विद्यारक्षार्थमेव च&#x9;026c&lt;br&gt;&#xA;हत्वा शालावृकेभ्यश्च प्रायच्छंस्तिलशः कृतम्&#x9;026e&lt;br&gt;&#xA;ततो गावो निवृत्तास्ता अगोपाः स्वं निवेशनम्&#x9;027a&lt;br&gt;&#xA;ता दृष्ट्वा रहिता गास्तु कचेनाभ्यागता वनात्&#x9;027c&lt;br&gt;&#xA;उवाच वचनं काले देवयान्यथ भारत&#x9;027e&lt;br&gt;&#xA;अहुतं चाग्निहोत्रं ते सूर्यश्चास्तं गतः प्रभो&#x9;028a&lt;br&gt;&#xA;अगोपाश्चागता गावः कचस्तात न दृश्यते&#x9;028c&lt;br&gt;&#xA;व्यक्तं हतो मृतो वापि कचस्तात भविष्यति&#x9;029a&lt;br&gt;&#xA;तं विना न च जीवेयं कचं सत्यं ब्रवीमि ते&#x9;029c&lt;br&gt;&#xA;शुक्र उवाच&#x9;030&lt;br&gt;&#xA;अयमेहीति शब्देन मृतं सञ्जीवयाम्यहम्&#x9;030a&lt;br&gt;&#xA;वैशम्पायन उवाच&#x9;031&lt;br&gt;&#xA;ततः सञ्जीवनीं विद्यां प्रयुज्य कचमाह्वयत्&#x9;031a&lt;br&gt;&#xA;आहूतः प्रादुरभवत्कचोऽरिष्टोऽथ विद्यया&#x9;031c&lt;br&gt;&#xA;हतोऽहमिति चाचख्यौ पृष्टो ब्राह्मणकन्यया&#x9;031e&lt;br&gt;&#xA;स पुनर्देवयान्योक्तः पुष्पाहारो यदृच्छया&#x9;032a&lt;br&gt;&#xA;वनं ययौ ततो विप्रो ददृशुर्दानवाश्च तम्&#x9;032c&lt;br&gt;&#xA;ततो द्वितीयं हत्वा तं दग्ध्वा कृत्वा च चूर्णशः&#x9;033a&lt;br&gt;&#xA;प्रायच्छन्ब्राह्मणायैव सुरायामसुरास्तदा&#x9;033c&lt;br&gt;&#xA;देवयान्यथ भूयोऽपि वाक्यं पितरमब्रवीत्&#x9;034a&lt;br&gt;&#xA;पुष्पाहारः प्रेषणकृत्कचस्तात न दृश्यते&#x9;034c&lt;br&gt;&#xA;शुक्र उवाच&#x9;035&lt;br&gt;&#xA;बृहस्पतेः सुतः पुत्रि कचः प्रेतगतिं गतः&#x9;035a&lt;br&gt;&#xA;विद्यया जीवितोऽप्येवं हन्यते करवाणि किम्&#x9;035c&lt;br&gt;&#xA;मैवं शुचो मा रुद देवयानि; न त्वादृशी मर्त्यमनुप्रशोचेत्&#x9;036a&lt;br&gt;&#xA;सुराश्च विश्वे च जगच्च सर्वमुपस्थितां वैकृतिमानमन्ति&#x9;036c&lt;br&gt;&#xA;देवयान्युवाच&#x9;037&lt;br&gt;&#xA;यस्याङ्गिरा वृद्धतमः पितामहो; बृहस्पतिश्चापि पिता तपोधनः&#x9;037a&lt;br&gt;&#xA;ऋषेः पुत्रं तमथो वापि पौत्रं; कथं न शोचेयमहं न रुद्याम्&#x9;037c&lt;br&gt;&#xA;स ब्रह्मचारी च तपोधनश्च; सदोत्थितः कर्मसु चैव दक्षः&#x9;038a&lt;br&gt;&#xA;कचस्य मार्गं प्रतिपत्स्ये न भोक्ष्ये; प्रियो हि मे तात कचोऽभिरूपः&#x9;038c&lt;br&gt;&#xA;शुक्र उवाच&#x9;039&lt;br&gt;&#xA;असंशयं मामसुरा द्विषन्ति; ये मे शिष्यं नागसं सूदयन्ति&#x9;039a&lt;br&gt;&#xA;अब्राह्मणं कर्तुमिच्छन्ति रौद्रास्ते मां यथा प्रस्तुतं दानवैर्हि&#x9;039c&lt;br&gt;&#xA;अप्यस्य पापस्य भवेदिहान्तः; कं ब्रह्महत्या न दहेदपीन्द्रम्&#x9;039e&lt;br&gt;&#xA;वैशम्पायन उवाच&#x9;040&lt;br&gt;&#xA;सञ्चोदितो देवयान्या महर्षिः पुनराह्वयत्&#x9;040a&lt;br&gt;&#xA;संरम्भेणैव काव्यो हि बृहस्पतिसुतं कचम्&#x9;040c&lt;br&gt;&#xA;गुरोर्भीतो विद्यया चोपहूतः; शनैर्वाचं जठरे व्याजहार&#x9;041a&lt;br&gt;&#xA;तमब्रवीत्केन पथोपनीतो; ममोदरे तिष्ठसि ब्रूहि विप्र&#x9;041c&lt;br&gt;&#xA;कच उवाच&#x9;042&lt;br&gt;&#xA;भवत्प्रसादान्न जहाति मां स्मृतिः; स्मरे च सर्वं यच्च यथा च वृत्तम्&#x9;042a&lt;br&gt;&#xA;न त्वेवं स्यात्तपसो व्ययो मे; ततः क्लेशं घोरमिमं सहामि&#x9;042c&lt;br&gt;&#xA;असुरैः सुरायां भवतोऽस्मि दत्तो; हत्वा दग्ध्वा चूर्णयित्वा च काव्य&#x9;043a&lt;br&gt;&#xA;ब्राह्मीं मायामासुरी चैव माया; त्वयि स्थिते कथमेवातिवर्तेत्&#x9;043c&lt;br&gt;&#xA;शुक्र उवाच&#x9;044&lt;br&gt;&#xA;किं ते प्रियं करवाण्यद्य वत्से; वधेन मे जीवितं स्यात्कचस्य&#x9;044a&lt;br&gt;&#xA;नान्यत्र कुक्षेर्मम भेदनेन; दृश्येत्कचो मद्गतो देवयानि&#x9;044c&lt;br&gt;&#xA;देवयान्युवाच&#x9;045&lt;br&gt;&#xA;द्वौ मां शोकावग्निकल्पौ दहेतां; कचस्य नाशस्तव चैवोपघातः&#x9;045a&lt;br&gt;&#xA;कचस्य नाशे मम नास्ति शर्म; तवोपघाते जीवितुं नास्मि शक्ता&#x9;045c&lt;br&gt;&#xA;शुक्र उवाच&#x9;046&lt;br&gt;&#xA;संसिद्धरूपोऽसि बृहस्पतेः सुत; यत्त्वां भक्तं भजते देवयानी&#x9;046a&lt;br&gt;&#xA;विद्यामिमां प्राप्नुहि जीवनीं त्वं; न चेदिन्द्रः कचरूपी त्वमद्य&#x9;046c&lt;br&gt;&#xA;न निवर्तेत्पुनर्जीवन्कश्चिदन्यो ममोदरात्&#x9;047a&lt;br&gt;&#xA;ब्राह्मणं वर्जयित्वैकं तस्माद्विद्यामवाप्नुहि&#x9;047c&lt;br&gt;&#xA;पुत्रो भूत्वा भावय भावितो मामस्माद्देहादुपनिष्क्रम्य तात&#x9;048a&lt;br&gt;&#xA;समीक्षेथा धर्मवतीमवेक्षां; गुरोः सकाशात्प्राप्य विद्यां सविद्यः&#x9;048c&lt;br&gt;&#xA;वैशम्पायन उवाच&#x9;049&lt;br&gt;&#xA;गुरोः सकाशात्समवाप्य विद्यां; भित्त्वा कुक्षिं निर्विचक्राम विप्रः&#x9;049a&lt;br&gt;&#xA;कचोऽभिरूपो दक्षिणं ब्राह्मणस्य; शुक्लात्यये पौर्णमास्यामिवेन्दुः&#x9;049c&lt;br&gt;&#xA;दृष्ट्वा च तं पतितं ब्रह्मराशिमुत्थापयामास मृतं कचोऽपि&#x9;050a&lt;br&gt;&#xA;विद्यां सिद्धां तामवाप्याभिवाद्य; ततः कचस्तं गुरुमित्युवाच&#x9;050c&lt;br&gt;&#xA;ऋतस्य दातारमनुत्तमस्य; निधिं निधीनां चतुरन्वयानाम्&#x9;051a&lt;br&gt;&#xA;ये नाद्रियन्ते गुरुमर्चनीयं; पापाल्ँलोकांस्ते व्रजन्त्यप्रतिष्ठान्&#x9;051c&lt;br&gt;&#xA;वैशम्पायन उवाच&#x9;052&lt;br&gt;&#xA;सुरापानाद्वञ्चनां प्रापयित्वा; सञ्ज्ञानाशं चैव तथातिघोरम्&#x9;052a&lt;br&gt;&#xA;दृष्ट्वा कचं चापि तथाभिरूपं; पीतं तदा सुरया मोहितेन&#x9;052c&lt;br&gt;&#xA;समन्युरुत्थाय महानुभावस्तदोशना विप्रहितं चिकीर्षुः&#x9;053a&lt;br&gt;&#xA;काव्यः स्वयं वाक्यमिदं जगाद; सुरापानं प्रति वै जातशङ्कः&#x9;053c&lt;br&gt;&#xA;यो ब्राह्मणोऽद्य प्रभृतीह कश्चिन्मोहात्सुरां पास्यति मन्दबुद्धिः&#x9;054a&lt;br&gt;&#xA;अपेतधर्मो ब्रह्महा चैव स स्यादस्मिल्ँलोके गर्हितः स्यात्परे च&#x9;054c&lt;br&gt;&#xA;मया चेमां विप्रधर्मोक्तिसीमां; मर्यादां वै स्थापितां सर्वलोके&#x9;055a&lt;br&gt;&#xA;सन्तो विप्राः शुश्रुवांसो गुरूणां; देवा लोकाश्चोपशृण्वन्तु सर्वे&#x9;055c&lt;br&gt;&#xA;इतीदमुक्त्वा स महानुभावस्तपोनिधीनां निधिरप्रमेयः&#x9;056a&lt;br&gt;&#xA;तान्दानवान्दैवविमूढबुद्धीनिदं समाहूय वचोऽभ्युवाच&#x9;056c&lt;br&gt;&#xA;आचक्षे वो दानवा बालिशाः स्थ; सिद्धः कचो वत्स्यति मत्सकाशे&#x9;057a&lt;br&gt;&#xA;सञ्जीवनीं प्राप्य विद्यां महार्थां; तुल्यप्रभावो ब्रह्मणा ब्रह्मभूतः&#x9;057c&lt;br&gt;&#xA;गुरोरुष्य सकाशे तु दश वर्षशतानि सः&#x9;058a&lt;br&gt;&#xA;अनुज्ञातः कचो गन्तुमियेष त्रिदशालयम्&#x9;058c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/072/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/072/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;समावृत्तव्रतं तं तु विसृष्टं गुरुणा तदा&#x9;001a&lt;br&gt;&#xA;प्रस्थितं त्रिदशावासं देवयान्यब्रवीदिदम्&#x9;001c&lt;br&gt;&#xA;ऋषेरङ्गिरसः पौत्र वृत्तेनाभिजनेन च&#x9;002a&lt;br&gt;&#xA;भ्राजसे विद्यया चैव तपसा च दमेन च&#x9;002c&lt;br&gt;&#xA;ऋषिर्यथाङ्गिरा मान्यः पितुर्मम महायशाः&#x9;003a&lt;br&gt;&#xA;तथा मान्यश्च पूज्यश्च भूयो मम बृहस्पतिः&#x9;003c&lt;br&gt;&#xA;एवं ज्ञात्वा विजानीहि यद्ब्रवीमि तपोधन&#x9;004a&lt;br&gt;&#xA;व्रतस्थे नियमोपेते यथा वर्ताम्यहं त्वयि&#x9;004c&lt;br&gt;&#xA;स समावृत्तविद्यो मां भक्तां भजितुमर्हसि&#x9;005a&lt;br&gt;&#xA;गृहाण पाणिं विधिवन्मम मन्त्रपुरस्कृतम्&#x9;005c&lt;br&gt;&#xA;कच उवाच&#x9;006&lt;br&gt;&#xA;पूज्यो मान्यश्च भगवान्यथा तव पिता मम&#x9;006a&lt;br&gt;&#xA;तथा त्वमनवद्याङ्गि पूजनीयतरा मम&#x9;006c&lt;br&gt;&#xA;आत्मप्राणैः प्रियतमा भार्गवस्य महात्मनः&#x9;007a&lt;br&gt;&#xA;त्वं भद्रे धर्मतः पूज्या गुरुपुत्री सदा मम&#x9;007c&lt;br&gt;&#xA;यथा मम गुरुर्नित्यं मान्यः शुक्रः पिता तव&#x9;008a&lt;br&gt;&#xA;देवयानि तथैव त्वं नैवं मां वक्तुमर्हसि&#x9;008c&lt;br&gt;&#xA;देवयान्युवाच&#x9;009&lt;br&gt;&#xA;गुरुपुत्रस्य पुत्रो वै न तु त्वमसि मे पितुः&#x9;009a&lt;br&gt;&#xA;तस्मान्मान्यश्च पूज्यश्च ममापि त्वं द्विजोत्तम&#x9;009c&lt;br&gt;&#xA;असुरैर्हन्यमाने च कच त्वयि पुनः पुनः&#x9;010a&lt;br&gt;&#xA;तदा प्रभृति या प्रीतिस्तां त्वमेव स्मरस्व मे&#x9;010c&lt;br&gt;&#xA;सौहार्दे चानुरागे च वेत्थ मे भक्तिमुत्तमाम्&#x9;011a&lt;br&gt;&#xA;न मामर्हसि धर्मज्ञ त्यक्तुं भक्तामनागसम्&#x9;011c&lt;br&gt;&#xA;कच उवाच&#x9;012&lt;br&gt;&#xA;अनियोज्ये नियोगे मां नियुनक्षि शुभव्रते&#x9;012a&lt;br&gt;&#xA;प्रसीद सुभ्रु त्वं मह्यं गुरोर्गुरुतरी शुभे&#x9;012c&lt;br&gt;&#xA;यत्रोषितं विशालाक्षि त्वया चन्द्रनिभानने&#x9;013a&lt;br&gt;&#xA;तत्राहमुषितो भद्रे कुक्षौ काव्यस्य भामिनि&#x9;013c&lt;br&gt;&#xA;भगिनी धर्मतो मे त्वं मैवं वोचः शुभानने&#x9;014a&lt;br&gt;&#xA;सुखमस्म्युषितो भद्रे न मन्युर्विद्यते मम&#x9;014c&lt;br&gt;&#xA;आपृच्छे त्वां गमिष्यामि शिवमाशंस मे पथि&#x9;015a&lt;br&gt;&#xA;अविरोधेन धर्मस्य स्मर्तव्योऽस्मि कथान्तरे&#x9;015c&lt;br&gt;&#xA;अप्रमत्तोत्थिता नित्यमाराधय गुरुं मम&#x9;015e&lt;br&gt;&#xA;देवयान्युवाच&#x9;016&lt;br&gt;&#xA;यदि मां धर्मकामार्थे प्रत्याख्यास्यसि चोदितः&#x9;016a&lt;br&gt;&#xA;ततः कच न ते विद्या सिद्धिमेषा गमिष्यति&#x9;016c&lt;br&gt;&#xA;कच उवाच&#x9;017&lt;br&gt;&#xA;गुरुपुत्रीति कृत्वाहं प्रत्याचक्षे न दोषतः&#x9;017a&lt;br&gt;&#xA;गुरुणा चाभ्यनुज्ञातः काममेवं शपस्व माम्&#x9;017c&lt;br&gt;&#xA;आर्षं धर्मं ब्रुवाणोऽहं देवयानि यथा त्वया&#x9;018a&lt;br&gt;&#xA;शप्तो नार्होऽस्मि शापस्य कामतोऽद्य न धर्मतः&#x9;018c&lt;br&gt;&#xA;तस्माद्भवत्या यः कामो न तथा स भविष्यति&#x9;019a&lt;br&gt;&#xA;ऋषिपुत्रो न ते कश्चिज्जातु पाणिं ग्रहीष्यति&#x9;019c&lt;br&gt;&#xA;फलिष्यति न ते विद्या यत्त्वं मामात्थ तत्तथा&#x9;020a&lt;br&gt;&#xA;अध्यापयिष्यामि तु यं तस्य विद्या फलिष्यति&#x9;020c&lt;br&gt;&#xA;वैशम्पायन उवाच&#x9;021&lt;br&gt;&#xA;एवमुक्त्वा द्विजश्रेष्ठो देवयानीं कचस्तदा&#x9;021a&lt;br&gt;&#xA;त्रिदशेशालयं शीघ्रं जगाम द्विजसत्तमः&#x9;021c&lt;br&gt;&#xA;तमागतमभिप्रेक्ष्य देवा इन्द्रपुरोगमाः&#x9;022a&lt;br&gt;&#xA;बृहस्पतिं सभाज्येदं कचमाहुर्मुदान्विताः&#x9;022c&lt;br&gt;&#xA;यत्त्वमस्मद्धितं कर्म चकर्थ परमाद्भुतम्&#x9;023a&lt;br&gt;&#xA;न ते यशः प्रणशिता भागभाङ् नो भविष्यसि&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/073/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/073/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;कृतविद्ये कचे प्राप्ते हृष्टरूपा दिवौकसः&#x9;001a&lt;br&gt;&#xA;कचादधीत्य तां विद्यां कृतार्था भरतर्षभ&#x9;001c&lt;br&gt;&#xA;सर्व एव समागम्य शतक्रतुमथाब्रुवन्&#x9;002a&lt;br&gt;&#xA;कालस्ते विक्रमस्याद्य जहि शत्रून्पुरन्दर&#x9;002c&lt;br&gt;&#xA;एवमुक्तस्तु सहितैस्त्रिदशैर्मघवांस्तदा&#x9;003a&lt;br&gt;&#xA;तथेत्युक्त्वोपचक्राम सोऽपश्यत वने स्त्रियः&#x9;003c&lt;br&gt;&#xA;क्रीडन्तीनां तु कन्यानां वने चैत्ररथोपमे&#x9;004a&lt;br&gt;&#xA;वायुभूतः स वस्त्राणि सर्वाण्येव व्यमिश्रयत्&#x9;004c&lt;br&gt;&#xA;ततो जलात्समुत्तीर्य कन्यास्ताः सहितास्तदा&#x9;005a&lt;br&gt;&#xA;वस्त्राणि जगृहुस्तानि यथासन्नान्यनेकशः&#x9;005c&lt;br&gt;&#xA;तत्र वासो देवयान्याः शर्मिष्ठा जगृहे तदा&#x9;006a&lt;br&gt;&#xA;व्यतिमिश्रमजानन्ती दुहिता वृषपर्वणः&#x9;006c&lt;br&gt;&#xA;ततस्तयोर्मिथस्तत्र विरोधः समजायत&#x9;007a&lt;br&gt;&#xA;देवयान्याश्च राजेन्द्र शर्मिष्ठायाश्च तत्कृते&#x9;007c&lt;br&gt;&#xA;देवयान्युवाच&#x9;008&lt;br&gt;&#xA;कस्माद्गृह्णासि मे वस्त्रं शिष्या भूत्वा ममासुरि&#x9;008a&lt;br&gt;&#xA;समुदाचारहीनाया न ते श्रेयो भविष्यति&#x9;008c&lt;br&gt;&#xA;शर्मिष्ठोवाच&#x9;009&lt;br&gt;&#xA;आसीनं च शयानं च पिता ते पितरं मम&#x9;009a&lt;br&gt;&#xA;स्तौति वन्दति चाभीक्ष्णं नीचैः स्थित्वा विनीतवत्&#x9;009c&lt;br&gt;&#xA;याचतस्त्वं हि दुहिता स्तुवतः प्रतिगृह्णतः&#x9;010a&lt;br&gt;&#xA;सुताहं स्तूयमानस्य ददतोऽप्रतिगृह्णतः&#x9;010c&lt;br&gt;&#xA;अनायुधा सायुधाया रिक्ता क्षुभ्यसि भिक्षुकि&#x9;011a&lt;br&gt;&#xA;लप्स्यसे प्रतियोद्धारं न हि त्वां गणयाम्यहम्&#x9;011c&lt;br&gt;&#xA;वैश्म्पायन उवाच&#x9;012&lt;br&gt;&#xA;समुच्छ्रयं देवयानीं गतां सक्तां च वाससि&#x9;012a&lt;br&gt;&#xA;शर्मिष्ठा प्राक्षिपत्कूपे ततः स्वपुरमाव्रजत्&#x9;012c&lt;br&gt;&#xA;हतेयमिति विज्ञाय शर्मिष्ठा पापनिश्चया&#x9;013a&lt;br&gt;&#xA;अनवेक्ष्य ययौ वेश्म क्रोधवेगपरायणा&#x9;013c&lt;br&gt;&#xA;अथ तं देशमभ्यागाद्ययातिर्नहुषात्मजः&#x9;014a&lt;br&gt;&#xA;श्रान्तयुग्यः श्रान्तहयो मृगलिप्सुः पिपासितः&#x9;014c&lt;br&gt;&#xA;स नाहुषः प्रेक्षमाण उदपानं गतोदकम्&#x9;015a&lt;br&gt;&#xA;ददर्श कन्यां तां तत्र दीप्तामग्निशिखामिव&#x9;015c&lt;br&gt;&#xA;तामपृच्छत्स दृष्ट्वैव कन्याममरवर्णिनीम्&#x9;016a&lt;br&gt;&#xA;सान्त्वयित्वा नृपश्रेष्ठः साम्ना परमवल्गुना&#x9;016c&lt;br&gt;&#xA;का त्वं ताम्रनखी श्यामा सुमृष्टमणिकुण्डला&#x9;017a&lt;br&gt;&#xA;दीर्घं ध्यायसि चात्यर्थं कस्माच्छ्वसिषि चातुरा&#x9;017c&lt;br&gt;&#xA;कथं च पतितास्यस्मिन्कूपे वीरुत्तृणावृते&#x9;018a&lt;br&gt;&#xA;दुहिता चैव कस्य त्वं वद सर्वं सुमध्यमे&#x9;018c&lt;br&gt;&#xA;देवयान्युवाच&#x9;019&lt;br&gt;&#xA;योऽसौ देवैर्हतान्दैत्यानुत्थापयति विद्यया&#x9;019a&lt;br&gt;&#xA;तस्य शुक्रस्य कन्याहं स मां नूनं न बुध्यते&#x9;019c&lt;br&gt;&#xA;एष मे दक्षिणो राजन्पाणिस्ताम्रनखाङ्गुलिः&#x9;020a&lt;br&gt;&#xA;समुद्धर गृहीत्वा मां कुलीनस्त्वं हि मे मतः&#x9;020c&lt;br&gt;&#xA;जानामि हि त्वां संशान्तं वीर्यवन्तं यशस्विनम्&#x9;021a&lt;br&gt;&#xA;तस्मान्मां पतितामस्मात्कूपादुद्धर्तुमर्हसि&#x9;021c&lt;br&gt;&#xA;वैशम्पायन उवाच&#x9;022&lt;br&gt;&#xA;तामथ ब्राह्मणीं स्त्रीं च विज्ञाय नहुषात्मजः&#x9;022a&lt;br&gt;&#xA;गृहीत्वा दक्षिणे पाणावुज्जहार ततोऽवटात्&#x9;022c&lt;br&gt;&#xA;उद्धृत्य चैनां तरसा तस्मात्कूपान्नराधिपः&#x9;023a&lt;br&gt;&#xA;आमन्त्रयित्वा सुश्रोणीं ययातिः स्वपुरं ययौ&#x9;023c&lt;br&gt;&#xA;देवयान्युवाच&#x9;024&lt;br&gt;&#xA;त्वरितं घूर्णिके गच्छ सर्वमाचक्ष्व मे पितुः&#x9;024a&lt;br&gt;&#xA;नेदानीं हि प्रवेक्यामि नगरं वृषपर्वणः&#x9;024c&lt;br&gt;&#xA;वैशम्पायन उवाच&#x9;025&lt;br&gt;&#xA;सा तु वै त्वरितं गत्वा घूर्णिकासुरमन्दिरम्&#x9;025a&lt;br&gt;&#xA;दृष्ट्वा काव्यमुवाचेदं सम्भ्रमाविष्टचेतना&#x9;025c&lt;br&gt;&#xA;आचक्षे ते महाप्राज्ञ देवयानी वने हता&#x9;026a&lt;br&gt;&#xA;शर्मिष्ठया महाभाग दुहित्रा वृषपर्वणः&#x9;026c&lt;br&gt;&#xA;श्रुत्वा दुहितरं काव्यस्तत्र शर्मिष्ठया हताम्&#x9;027a&lt;br&gt;&#xA;त्वरया निर्ययौ दुःखान्मार्गमाणः सुतां वने&#x9;027c&lt;br&gt;&#xA;दृष्ट्वा दुहितरं काव्यो देवयानीं ततो वने&#x9;028a&lt;br&gt;&#xA;बाहुभ्यां सम्परिष्वज्य दुःखितो वाक्यमब्रवीत्&#x9;028c&lt;br&gt;&#xA;आत्मदोषैर्नियच्छन्ति सर्वे दुःखसुखे जनाः&#x9;029a&lt;br&gt;&#xA;मन्ये दुश्चरितं तेऽस्ति यस्येयं निष्कृतिः कृता&#x9;029c&lt;br&gt;&#xA;देवयान्युवाच&#x9;030&lt;br&gt;&#xA;निष्कृतिर्मेऽस्तु वा मास्तु शृणुष्वावहितो मम&#x9;030a&lt;br&gt;&#xA;शर्मिष्ठया यदुक्तास्मि दुहित्रा वृषपर्वणः&#x9;030c&lt;br&gt;&#xA;सत्यं किलैतत्सा प्राह दैत्यानामसि गायनः&#x9;030e&lt;br&gt;&#xA;एवं हि मे कथयति शर्मिष्ठा वार्षपर्वणी&#x9;031a&lt;br&gt;&#xA;वचनं तीक्ष्णपरुषं क्रोधरक्तेक्षणा भृशम्&#x9;031c&lt;br&gt;&#xA;स्तुवतो दुहिता हि त्वं याचतः प्रतिगृह्णतः&#x9;032a&lt;br&gt;&#xA;सुताहं स्तूयमानस्य ददतोऽप्रतिगृह्णतः&#x9;032c&lt;br&gt;&#xA;इति मामाह शर्मिष्ठा दुहिता वृषपर्वणः&#x9;033a&lt;br&gt;&#xA;क्रोधसंरक्तनयना दर्पपूर्णा पुनः पुनः&#x9;033c&lt;br&gt;&#xA;यद्यहं स्तुवतस्तात दुहिता प्रतिगृह्णतः&#x9;034a&lt;br&gt;&#xA;प्रसादयिष्ये शर्मिष्ठामित्युक्ता हि सखी मया&#x9;034c&lt;br&gt;&#xA;शुक्र उवाच&#x9;035&lt;br&gt;&#xA;स्तुवतो दुहिता न त्वं भद्रे न प्रतिगृह्णतः&#x9;035a&lt;br&gt;&#xA;अस्तोतुः स्तूयमानस्य दुहिता देवयान्यसि&#x9;035c&lt;br&gt;&#xA;वृषपर्वैव तद्वेद शक्रो राजा च नाहुषः&#x9;036a&lt;br&gt;&#xA;अचिन्त्यं ब्रह्म निर्द्वन्द्वमैश्वरं हि बलं मम&#x9;036c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/074/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/074/</guid>
      <description>&lt;p&gt;शुक्र उवाच&#x9;001&lt;br&gt;&#xA;यः परेषां नरो नित्यमतिवादांस्तितिक्षति&#x9;001a&lt;br&gt;&#xA;देवयानि विजानीहि तेन सर्वमिदं जितम्&#x9;001c&lt;br&gt;&#xA;यः समुत्पतितं क्रोधं निगृह्णाति हयं यथा&#x9;002a&lt;br&gt;&#xA;स यन्तेत्युच्यते सद्भिर्न यो रश्मिषु लम्बते&#x9;002c&lt;br&gt;&#xA;यः समुत्पतितं क्रोधमक्रोधेन निरस्यति&#x9;003a&lt;br&gt;&#xA;देवयानि विजानीहि तेन सर्वमिदं जितम्&#x9;003c&lt;br&gt;&#xA;यः समुत्पतितं क्रोधं क्षमयेह निरस्यति&#x9;004a&lt;br&gt;&#xA;यथोरगस्त्वचं जीर्णां स वै पुरुष उच्यते&#x9;004c&lt;br&gt;&#xA;यः सन्धारयते मन्युं योऽतिवादांस्तितिक्षति&#x9;005a&lt;br&gt;&#xA;यश्च तप्तो न तपति दृढं सोऽर्थस्य भाजनम्&#x9;005c&lt;br&gt;&#xA;यो यजेदपरिश्रान्तो मासि मासि शतं समाः&#x9;006a&lt;br&gt;&#xA;न क्रुध्येद्यश्च सर्वस्य तयोरक्रोधनोऽधिकः&#x9;006c&lt;br&gt;&#xA;यत्कुमाराः कुमार्यश्च वैरं कुर्युरचेतसः&#x9;007a&lt;br&gt;&#xA;न तत्प्राज्ञोऽनुकुर्वीत विदुस्ते न बलाबलम्&#x9;007c&lt;br&gt;&#xA;देवयान्युवाच&#x9;008&lt;br&gt;&#xA;वेदाहं तात बालापि धर्माणां यदिहान्तरम्&#x9;008a&lt;br&gt;&#xA;अक्रोधे चातिवादे च वेद चापि बलाबलम्&#x9;008c&lt;br&gt;&#xA;शिष्यस्याशिष्यवृत्तेर्हि न क्षन्तव्यं बुभूषता&#x9;009a&lt;br&gt;&#xA;तस्मात्सङ्कीर्णवृत्तेषु वासो मम न रोचते&#x9;009c&lt;br&gt;&#xA;पुमांसो ये हि निन्दन्ति वृत्तेनाभिजनेन च&#x9;010a&lt;br&gt;&#xA;न तेषु निवसेत्प्राज्ञः श्रेयोर्थी पापबुद्धिषु&#x9;010c&lt;br&gt;&#xA;ये त्वेनमभिजानन्ति वृत्तेनाभिजनेन च&#x9;011a&lt;br&gt;&#xA;तेषु साधुषु वस्तव्यं स वासः श्रेष्ठ उच्यते&#x9;011c&lt;br&gt;&#xA;वाग्दुरुक्तं महाघोरं दुहितुर्वृषपर्वणः&#x9;012a&lt;br&gt;&#xA;न ह्यतो दुष्करतरं मन्ये लोकेष्वपि त्रिषु&#x9;012c&lt;br&gt;&#xA;यः सपत्नश्रियं दीप्तां हीनश्रीः पर्युपासते&#x9;012e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/075/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/075/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;ततः काव्यो भृगुश्रेष्ठः समन्युरुपगम्य ह&#x9;001a&lt;br&gt;&#xA;वृषपर्वाणमासीनमित्युवाचाविचारयन्&#x9;001c&lt;br&gt;&#xA;नाधर्मश्चरितो राजन्सद्यः फलति गौरिव&#x9;002a&lt;br&gt;&#xA;पुत्रेषु वा नप्तृषु वा न चेदात्मनि पश्यति&#x9;002c&lt;br&gt;&#xA;फलत्येव ध्रुवं पापं गुरुभुक्तमिवोदरे&#x9;002e&lt;br&gt;&#xA;यदघातयथा विप्रं कचमाङ्गिरसं तदा&#x9;003a&lt;br&gt;&#xA;अपापशीलं धर्मज्ञं शुश्रूषुं मद्गृहे रतम्&#x9;003c&lt;br&gt;&#xA;वधादनर्हतस्तस्य वधाच्च दुहितुर्मम&#x9;004a&lt;br&gt;&#xA;वृषपर्वन्निबोधेदं त्यक्ष्यामि त्वां सबान्धवम्&#x9;004c&lt;br&gt;&#xA;स्थातुं त्वद्विषये राजन्न शक्ष्यामि त्वया सह&#x9;004e&lt;br&gt;&#xA;अहो मामभिजानासि दैत्य मिथ्याप्रलापिनम्&#x9;005a&lt;br&gt;&#xA;यथेममात्मनो दोषं न नियच्छस्युपेक्षसे&#x9;005c&lt;br&gt;&#xA;वृषपर्वोवाच&#x9;006&lt;br&gt;&#xA;नाधर्मं न मृषावादं त्वयि जानामि भार्गव&#x9;006a&lt;br&gt;&#xA;त्वयि धर्मश्च सत्यं च तत्प्रसीदतु नो भवान्&#x9;006c&lt;br&gt;&#xA;यद्यस्मानपहाय त्वमितो गच्छसि भार्गव&#x9;007a&lt;br&gt;&#xA;समुद्रं सम्प्रवेक्ष्यामो नान्यदस्ति परायणम्&#x9;007c&lt;br&gt;&#xA;शुक्र उवाच&#x9;008&lt;br&gt;&#xA;समुद्रं प्रविशध्वं वा दिशो वा द्रवतासुराः&#x9;008a&lt;br&gt;&#xA;दुहितुर्नाप्रियं सोढुं शक्तोऽहं दयिता हि मे&#x9;008c&lt;br&gt;&#xA;प्रसाद्यतां देवयानी जीवितं ह्यत्र मे स्थितम्&#x9;009a&lt;br&gt;&#xA;योगक्षेमकरस्तेऽहमिन्द्रस्येव बृहस्पतिः&#x9;009c&lt;br&gt;&#xA;वृषपर्वोवाच&#x9;010&lt;br&gt;&#xA;यत्किञ्चिदसुरेन्द्राणां विद्यते वसु भार्गव&#x9;010a&lt;br&gt;&#xA;भुवि हस्तिगवाश्वं वा तस्य त्वं मम चेश्वरः&#x9;010c&lt;br&gt;&#xA;शुक्र उवाच&#x9;011&lt;br&gt;&#xA;यत्किञ्चिदस्ति द्रविणं दैत्येन्द्राणां महासुर&#x9;011a&lt;br&gt;&#xA;तस्येश्वरोऽस्मि यदि ते देवयानी प्रसाद्यताम्&#x9;011c&lt;br&gt;&#xA;देवयान्युवाच&#x9;012&lt;br&gt;&#xA;यदि त्वमीश्वरस्तात राज्ञो वित्तस्य भार्गव&#x9;012a&lt;br&gt;&#xA;नाभिजानामि तत्तेऽहं राजा तु वदतु स्वयम्&#x9;012c&lt;br&gt;&#xA;वृषपर्वोवाच&#x9;013&lt;br&gt;&#xA;यं काममभिकामासि देवयानि शुचिस्मिते&#x9;013a&lt;br&gt;&#xA;तत्तेऽहं सम्प्रदास्यामि यदि चेदपि दुर्लभम्&#x9;013c&lt;br&gt;&#xA;देवयान्युवाच&#x9;014&lt;br&gt;&#xA;दासीं कन्यासहस्रेण शर्मिष्ठामभिकामये&#x9;014a&lt;br&gt;&#xA;अनु मां तत्र गच्छेत्सा यत्र दास्यति मे पिता&#x9;014c&lt;br&gt;&#xA;वृषपर्वोवाच&#x9;015&lt;br&gt;&#xA;उत्तिष्ठ हे सङ्ग्रहीत्रि शर्मिष्ठां शीघ्रमानय&#x9;015a&lt;br&gt;&#xA;यं च कामयते कामं देवयानी करोतु तम्&#x9;015c&lt;br&gt;&#xA;वैशम्पायन उवाच&#x9;016&lt;br&gt;&#xA;ततो धात्री तत्र गत्वा शर्मिष्ठां वाक्यमब्रवीत्&#x9;016a&lt;br&gt;&#xA;उत्तिष्ठ भद्रे शर्मिष्ठे ज्ञातीनां सुखमावह&#x9;016c&lt;br&gt;&#xA;त्यजति ब्राह्मणः शिष्यान्देवयान्या प्रचोदितः&#x9;017a&lt;br&gt;&#xA;सा यं कामयते कामं स कार्योऽद्य त्वयानघे&#x9;017c&lt;br&gt;&#xA;शर्मिष्ठोवाच&#x9;018&lt;br&gt;&#xA;सा यं कामयते कामं करवाण्यहमद्य तम्&#x9;018a&lt;br&gt;&#xA;मा त्वेवापगमच्छुक्रो देवयानी च मत्कृते&#x9;018c&lt;br&gt;&#xA;वैशम्पायन उवाच&#x9;019&lt;br&gt;&#xA;ततः कन्यासहस्रेण वृता शिबिकया तदा&#x9;019a&lt;br&gt;&#xA;पितुर्नियोगात्त्वरिता निश्चक्राम पुरोत्तमात्&#x9;019c&lt;br&gt;&#xA;शर्मिष्ठोवाच&#x9;020&lt;br&gt;&#xA;अहं कन्यासहस्रेण दासी ते परिचारिका&#x9;020a&lt;br&gt;&#xA;अनु त्वां तत्र यास्यामि यत्र दास्यति ते पिता&#x9;020c&lt;br&gt;&#xA;देवयान्युवाच&#x9;021&lt;br&gt;&#xA;स्तुवतो दुहिता तेऽहं बन्दिनः प्रतिगृह्णतः&#x9;021a&lt;br&gt;&#xA;स्तूयमानस्य दुहिता कथं दासी भविष्यसि&#x9;021c&lt;br&gt;&#xA;शर्मिष्ठोवाच&#x9;022&lt;br&gt;&#xA;येन केनचिदार्तानां ज्ञातीनां सुखमावहेत्&#x9;022a&lt;br&gt;&#xA;अतस्त्वामनुयास्यामि यत्र दास्यति ते पिता&#x9;022c&lt;br&gt;&#xA;वैशम्पायन उवाच&#x9;023&lt;br&gt;&#xA;प्रतिश्रुते दासभावे दुहित्रा वृषपर्वणः&#x9;023a&lt;br&gt;&#xA;देवयानी नृपश्रेष्ठ पितरं वाक्यमब्रवीत्&#x9;023c&lt;br&gt;&#xA;प्रविशामि पुरं तात तुष्टास्मि द्विजसत्तम&#x9;024a&lt;br&gt;&#xA;अमोघं तव विज्ञानमस्ति विद्याबलं च ते&#x9;024c&lt;br&gt;&#xA;एवमुक्तो दुहित्रा स द्विजश्रेष्ठो महायशाः&#x9;025a&lt;br&gt;&#xA;प्रविवेश पुरं हृष्टः पूजितः सर्वदानवैः&#x9;025c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/076/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/076/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;अथ दीर्घस्य कालस्य देवयानी नृपोत्तम&#x9;001a&lt;br&gt;&#xA;वनं तदेव निर्याता क्रीडार्थं वरवर्णिनी&#x9;001c&lt;br&gt;&#xA;तेन दासीसहस्रेण सार्धं शर्मिष्ठया तदा&#x9;002a&lt;br&gt;&#xA;तमेव देशं सम्प्राप्ता यथाकामं चचार सा&#x9;002c&lt;br&gt;&#xA;ताभिः सखीभिः सहिता सर्वाभिर्मुदिता भृशम्&#x9;002e&lt;br&gt;&#xA;क्रीडन्त्योऽभिरताः सर्वाः पिबन्त्यो मधुमाधवीम्&#x9;003a&lt;br&gt;&#xA;खादन्त्यो विविधान्भक्ष्यान्विदशन्त्यः फलानि च&#x9;003c&lt;br&gt;&#xA;पुनश्च नाहुषो राजा मृगलिप्सुर्यदृच्छया&#x9;004a&lt;br&gt;&#xA;तमेव देशं सम्प्राप्तो जलार्थी श्रमकर्शितः&#x9;004c&lt;br&gt;&#xA;ददृशे देवयानीं च शर्मिष्ठां ताश्च योषितः&#x9;005a&lt;br&gt;&#xA;पिबन्तीर्ललमानाश्च दिव्याभरणभूषिताः&#x9;005c&lt;br&gt;&#xA;उपविष्टां च ददृशे देवयानीं शुचिस्मिताम्&#x9;006a&lt;br&gt;&#xA;रूपेणाप्रतिमां तासां स्त्रीणां मध्ये वराङ्गनाम्&#x9;006c&lt;br&gt;&#xA;शर्मिष्ठया सेव्यमानां पादसंवाहनादिभिः&#x9;006e&lt;br&gt;&#xA;ययातिरुवाच&#x9;007&lt;br&gt;&#xA;द्वाभ्यां कन्यासहस्राभ्यां द्वे कन्ये परिवारिते&#x9;007a&lt;br&gt;&#xA;गोत्रे च नामनी चैव द्वयोः पृच्छामि वामहम्&#x9;007c&lt;br&gt;&#xA;देवयान्युवाच&#x9;008&lt;br&gt;&#xA;आख्यास्याम्यहमादत्स्व वचनं मे नराधिप&#x9;008a&lt;br&gt;&#xA;शुक्रो नामासुरगुरुः सुतां जानीहि तस्य माम्&#x9;008c&lt;br&gt;&#xA;इयं च मे सखी दासी यत्राहं तत्र गामिनी&#x9;009a&lt;br&gt;&#xA;दुहिता दानवेन्द्रस्य शर्मिष्ठा वृषपर्वणः&#x9;009c&lt;br&gt;&#xA;ययातिरुवाच&#x9;010&lt;br&gt;&#xA;कथं नु ते सखी दासी कन्येयं वरवर्णिनी&#x9;010a&lt;br&gt;&#xA;असुरेन्द्रसुता सुभ्रु परं कौतूहलं हि मे&#x9;010c&lt;br&gt;&#xA;देवयान्युवाच&#x9;011&lt;br&gt;&#xA;सर्व एव नरव्याघ्र विधानमनुवर्तते&#x9;011a&lt;br&gt;&#xA;विधानविहितं मत्वा मा विचित्राः कथाः कृथाः&#x9;011c&lt;br&gt;&#xA;राजवद्रूपवेषौ ते ब्राह्मीं वाचं बिभर्षि च&#x9;012a&lt;br&gt;&#xA;किन्नामा त्वं कुतश्चासि कस्य पुत्रश्च शंस मे&#x9;012c&lt;br&gt;&#xA;ययातिरुवाच&#x9;013&lt;br&gt;&#xA;ब्रह्मचर्येण कृत्स्नो मे वेदः श्रुतिपथं गतः&#x9;013a&lt;br&gt;&#xA;राजाहं राजपुत्रश्च ययातिरिति विश्रुतः&#x9;013c&lt;br&gt;&#xA;देवयान्युवाच&#x9;014&lt;br&gt;&#xA;केनास्यर्थेन नृपते इमं देशमुपागतः&#x9;014a&lt;br&gt;&#xA;जिघृक्षुर्वारिजं किञ्चिदथ वा मृगलिप्सया&#x9;014c&lt;br&gt;&#xA;ययातिरुवाच&#x9;015&lt;br&gt;&#xA;मृगलिप्सुरहं भद्रे पानीयार्थमुपागतः&#x9;015a&lt;br&gt;&#xA;बहु चाप्यनुयुक्तोऽस्मि तन्मानुज्ञातुमर्हसि&#x9;015c&lt;br&gt;&#xA;देवयान्युवाच&#x9;016&lt;br&gt;&#xA;द्वाभ्यां कन्यासहस्राभ्यां दास्या शर्मिष्ठया सह&#x9;016a&lt;br&gt;&#xA;त्वदधीनास्मि भद्रं ते सखा भर्ता च मे भव&#x9;016c&lt;br&gt;&#xA;ययातिरुवाच&#x9;017&lt;br&gt;&#xA;विद्ध्यौशनसि भद्रं ते न त्वामर्होऽस्मि भामिनि&#x9;017a&lt;br&gt;&#xA;अविवाह्या हि राजानो देवयानि पितुस्तव&#x9;017c&lt;br&gt;&#xA;देवयान्युवाच&#x9;018&lt;br&gt;&#xA;संसृष्टं ब्रह्मणा क्षत्रं क्षत्रं च ब्रह्मसंहितम्&#x9;018a&lt;br&gt;&#xA;ऋषिश्च ऋषिपुत्रश्च नाहुषाङ्ग वहस्व माम्&#x9;018c&lt;br&gt;&#xA;ययातिरुवाच&#x9;019&lt;br&gt;&#xA;एकदेहोद्भवा वर्णाश्चत्वारोऽपि वराङ्गने&#x9;019a&lt;br&gt;&#xA;पृथग्धर्माः पृथक्शौचास्तेषां तु ब्राह्मणो वरः&#x9;019c&lt;br&gt;&#xA;देवयान्युवाच&#x9;020&lt;br&gt;&#xA;पाणिधर्मो नाहुषायं न पुम्भिः सेवितः पुरा&#x9;020a&lt;br&gt;&#xA;तं मे त्वमग्रहीरग्रे वृणोमि त्वामहं ततः&#x9;020c&lt;br&gt;&#xA;कथं नु मे मनस्विन्याः पाणिमन्यः पुमान्स्पृशेत्&#x9;021a&lt;br&gt;&#xA;गृहीतमृषिपुत्रेण स्वयं वाप्यृषिणा त्वया&#x9;021c&lt;br&gt;&#xA;ययातिरुवाच&#x9;022&lt;br&gt;&#xA;क्रुद्धादाशीविषात्सर्पाज्ज्वलनात्सर्वतोमुखात्&#x9;022a&lt;br&gt;&#xA;दुराधर्षतरो विप्रः पुरुषेण विजानता&#x9;022c&lt;br&gt;&#xA;देवयान्युवाच&#x9;023&lt;br&gt;&#xA;कथमाशीविषात्सर्पाज्ज्वलनात्सर्वतोमुखात्&#x9;023a&lt;br&gt;&#xA;दुराधर्षतरो विप्र इत्यात्थ पुरुषर्षभ&#x9;023c&lt;br&gt;&#xA;ययातिरुवाच&#x9;024&lt;br&gt;&#xA;एकमाशीविषो हन्ति शस्त्रेणैकश्च वध्यते&#x9;024a&lt;br&gt;&#xA;हन्ति विप्रः सराष्ट्राणि पुराण्यपि हि कोपितः&#x9;024c&lt;br&gt;&#xA;दुराधर्षतरो विप्रस्तस्माद्भीरु मतो मम&#x9;025a&lt;br&gt;&#xA;अतोऽदत्तां च पित्रा त्वां भद्रे न विवहाम्यहम्&#x9;025c&lt;br&gt;&#xA;देवयान्युवाच&#x9;026&lt;br&gt;&#xA;दत्तां वहस्व पित्रा मां त्वं हि राजन्वृतो मया&#x9;026a&lt;br&gt;&#xA;अयाचतो भयं नास्ति दत्तां च प्रतिगृह्णतः&#x9;026c&lt;br&gt;&#xA;वैशम्पायन उवाच&#x9;027&lt;br&gt;&#xA;त्वरितं देवयान्याथ प्रेषितं पितुरात्मनः&#x9;027a&lt;br&gt;&#xA;श्रुत्वैव च स राजानं दर्शयामास भार्गवः&#x9;027c&lt;br&gt;&#xA;दृष्ट्वैव चागतं शुक्रं ययातिः पृथिवीपतिः&#x9;028a&lt;br&gt;&#xA;ववन्दे ब्राह्मणं काव्यं प्राञ्जलिः प्रणतः स्थितः&#x9;028c&lt;br&gt;&#xA;देवयान्युवाच&#x9;029&lt;br&gt;&#xA;राजायं नाहुषस्तात दुर्गे मे पाणिमग्रहीत्&#x9;029a&lt;br&gt;&#xA;नमस्ते देहि मामस्मै नान्यं लोके पतिं वृणे&#x9;029c&lt;br&gt;&#xA;शुक्र उवाच&#x9;030&lt;br&gt;&#xA;वृतोऽनया पतिर्वीर सुतया त्वं ममेष्टया&#x9;030a&lt;br&gt;&#xA;गृहाणेमां मया दत्तां महिषीं नहुषात्मज&#x9;030c&lt;br&gt;&#xA;ययातिरुवाच&#x9;031&lt;br&gt;&#xA;अधर्मो न स्पृशेदेवं महान्मामिह भार्गव&#x9;031a&lt;br&gt;&#xA;वर्णसङ्करजो ब्रह्मन्निति त्वां प्रवृणोम्यहम्&#x9;031c&lt;br&gt;&#xA;शुक्र उवाच&#x9;032&lt;br&gt;&#xA;अधर्मात्त्वां विमुञ्चामि वरयस्व यथेप्षितम्&#x9;032a&lt;br&gt;&#xA;अस्मिन्विवाहे मा ग्लासीरहं पापं नुदामि ते&#x9;032c&lt;br&gt;&#xA;वहस्व भार्यां धर्मेण देवयानीं सुमध्यमाम्&#x9;033a&lt;br&gt;&#xA;अनया सह सम्प्रीतिमतुलां समवाप्स्यसि&#x9;033c&lt;br&gt;&#xA;इयं चापि कुमारी ते शर्मिष्ठा वार्षपर्वणी&#x9;034a&lt;br&gt;&#xA;सम्पूज्या सततं राजन्मा चैनां शयने ह्वयेः&#x9;034c&lt;br&gt;&#xA;वैशम्पायन उवाच&#x9;035&lt;br&gt;&#xA;एवमुक्तो ययातिस्तु शुक्रं कृत्वा प्रदक्षिणम्&#x9;035a&lt;br&gt;&#xA;जगाम स्वपुरं हृष्टो अनुज्ञातो महात्मना&#x9;035c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/077/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/077/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;ययातिः स्वपुरं प्राप्य महेन्द्रपुरसन्निभम्&#x9;001a&lt;br&gt;&#xA;प्रविश्यान्तःपुरं तत्र देवयानीं न्यवेशयत्&#x9;001c&lt;br&gt;&#xA;देवयान्याश्चानुमते तां सुतां वृषपर्वणः&#x9;002a&lt;br&gt;&#xA;अशोकवनिकाभ्याशे गृहं कृत्वा न्यवेशयत्&#x9;002c&lt;br&gt;&#xA;वृतां दासीसहस्रेण शर्मिष्ठामासुरायणीम्&#x9;003a&lt;br&gt;&#xA;वासोभिरन्नपानैश्च संविभज्य सुसत्कृताम्&#x9;003c&lt;br&gt;&#xA;देवयान्या तु सहितः स नृपो नहुषात्मजः&#x9;004a&lt;br&gt;&#xA;विजहार बहूनब्दान्देववन्मुदितो भृशम्&#x9;004c&lt;br&gt;&#xA;ऋतुकाले तु सम्प्राप्ते देवयानी वराङ्गना&#x9;005a&lt;br&gt;&#xA;लेभे गर्भं प्रथमतः कुमारं च व्यजायत&#x9;005c&lt;br&gt;&#xA;गते वर्षसहस्रे तु शर्मिष्ठा वार्षपर्वणी&#x9;006a&lt;br&gt;&#xA;ददर्श यौवनं प्राप्ता ऋतुं सा चान्वचिन्तयत्&#x9;006c&lt;br&gt;&#xA;ऋतुकालश्च सम्प्राप्तो न च मेऽस्ति पतिर्वृतः&#x9;007a&lt;br&gt;&#xA;किं प्राप्तं किं नु कर्तव्यं किं वा कृत्वा कृतं भवेत्&#x9;007c&lt;br&gt;&#xA;देवयानी प्रजातासौ वृथाहं प्राप्तयौवना&#x9;008a&lt;br&gt;&#xA;यथा तया वृतो भर्ता तथैवाहं वृणोमि तम्&#x9;008c&lt;br&gt;&#xA;राज्ञा पुत्रफलं देयमिति मे निश्चिता मतिः&#x9;009a&lt;br&gt;&#xA;अपीदानीं स धर्मात्मा इयान्मे दर्शनं रहः&#x9;009c&lt;br&gt;&#xA;अथ निष्क्रम्य राजासौ तस्मिन्काले यदृच्छया&#x9;010a&lt;br&gt;&#xA;अशोकवनिकाभ्याशे शर्मिष्ठां प्राप्य विष्ठितः&#x9;010c&lt;br&gt;&#xA;तमेकं रहिते दृष्ट्वा शर्मिष्ठा चारुहासिनी&#x9;011a&lt;br&gt;&#xA;प्रत्युद्गम्याञ्जलिं कृत्वा राजानं वाक्यमब्रवीत्&#x9;011c&lt;br&gt;&#xA;सोमस्येन्द्रस्य विष्णोर्वा यमस्य वरुणस्य वा&#x9;012a&lt;br&gt;&#xA;तव वा नाहुष कुले कः स्त्रियं स्प्रष्टुमर्हति&#x9;012c&lt;br&gt;&#xA;रूपाभिजनशीलैर्हि त्वं राजन्वेत्थ मां सदा&#x9;013a&lt;br&gt;&#xA;सा त्वां याचे प्रसाद्याहमृतुं देहि नराधिप&#x9;013c&lt;br&gt;&#xA;ययातिरुवाच&#x9;014&lt;br&gt;&#xA;वेद्मि त्वां शीलसम्पन्नां दैत्यकन्यामनिन्दिताम्&#x9;014a&lt;br&gt;&#xA;रूपे च ते न पश्यामि सूच्यग्रमपि निन्दितम्&#x9;014c&lt;br&gt;&#xA;अब्रवीदुशना काव्यो देवयानीं यदावहम्&#x9;015a&lt;br&gt;&#xA;नेयमाह्वयितव्या ते शयने वार्षपर्वणी&#x9;015c&lt;br&gt;&#xA;शर्मिष्ठोवाच&#x9;016&lt;br&gt;&#xA;न नर्मयुक्तं वचनं हिनस्ति; न स्त्रीषु राजन्न विवाहकाले&#x9;016a&lt;br&gt;&#xA;प्राणात्यये सर्वधनापहारे; पञ्चानृतान्याहुरपातकानि&#x9;016c&lt;br&gt;&#xA;पृष्टं तु साक्ष्ये प्रवदन्तमन्यथा; वदन्ति मिथ्योपहितं नरेन्द्र&#x9;017a&lt;br&gt;&#xA;एकार्थतायां तु समाहितायां; मिथ्या वदन्तमनृतं हिनस्ति&#x9;017c&lt;br&gt;&#xA;ययातिरुवाच&#x9;018&lt;br&gt;&#xA;राजा प्रमाणं भूतानां स नश्येत मृषा वदन्&#x9;018a&lt;br&gt;&#xA;अर्थकृच्छ्रमपि प्राप्य न मिथ्या कर्तुमुत्सहे&#x9;018c&lt;br&gt;&#xA;शर्मिष्ठोवाच&#x9;019&lt;br&gt;&#xA;समावेतौ मतौ राजन्पतिः सख्याश्च यः पतिः&#x9;019a&lt;br&gt;&#xA;समं विवाहमित्याहुः सख्या मेऽसि पतिर्वृतः&#x9;019c&lt;br&gt;&#xA;ययातिरुवाच&#x9;020&lt;br&gt;&#xA;दातव्यं याचमानेभ्य इति मे व्रतमाहितम्&#x9;020a&lt;br&gt;&#xA;त्वं च याचसि मां कामं ब्रूहि किं करवाणि ते&#x9;020c&lt;br&gt;&#xA;शर्मिष्ठोवाच&#x9;021&lt;br&gt;&#xA;अधर्मात्त्राहि मां राजन्धर्मं च प्रतिपादय&#x9;021a&lt;br&gt;&#xA;त्वत्तोऽपत्यवती लोके चरेयं धर्ममुत्तमम्&#x9;021c&lt;br&gt;&#xA;त्रय एवाधना राजन्भार्या दासस्तथा सुतः&#x9;022a&lt;br&gt;&#xA;यत्ते समधिगच्छन्ति यस्य ते तस्य तद्धनम्&#x9;022c&lt;br&gt;&#xA;देवयान्या भुजिष्यास्मि वश्या च तव भार्गवी&#x9;023a&lt;br&gt;&#xA;सा चाहं च त्वया राजन्भरणीये भजस्व माम्&#x9;023c&lt;br&gt;&#xA;वैशम्पायन उवाच&#x9;024&lt;br&gt;&#xA;एवमुक्तस्तु राजा स तथ्यमित्येव जज्ञिवान्&#x9;024a&lt;br&gt;&#xA;पूजयामास शर्मिष्ठां धर्मं च प्रत्यपादयत्&#x9;024c&lt;br&gt;&#xA;समागम्य च शर्मिष्ठां यथाकाममवाप्य च&#x9;025a&lt;br&gt;&#xA;अन्योन्यमभिसम्पूज्य जग्मतुस्तौ यथागतम्&#x9;025c&lt;br&gt;&#xA;तस्मिन्समागमे सुभ्रूः शर्मिष्ठा चारुहासिनी&#x9;026a&lt;br&gt;&#xA;लेभे गर्भं प्रथमतस्तस्मान्नृपतिसत्तमात्&#x9;026c&lt;br&gt;&#xA;प्रजज्ञे च ततः काले राजन्राजीवलोचना&#x9;027a&lt;br&gt;&#xA;कुमारं देवगर्भाभं राजीवनिभलोचनम्&#x9;027c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/078/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/078/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;श्रुत्वा कुमारं जातं तु देवयानी शुचिस्मिता&#x9;001a&lt;br&gt;&#xA;चिन्तयामास दुःखार्ता शर्मिष्ठां प्रति भारत&#x9;001c&lt;br&gt;&#xA;अभिगम्य च शर्मिष्ठां देवयान्यब्रवीदिदम्&#x9;002a&lt;br&gt;&#xA;किमिदं वृजिनं सुभ्रु कृतं ते कामलुब्धया&#x9;002c&lt;br&gt;&#xA;शर्मिष्ठोवाच&#x9;003&lt;br&gt;&#xA;ऋषिरभ्यागतः कश्चिद्धर्मात्मा वेदपारगः&#x9;003a&lt;br&gt;&#xA;स मया वरदः कामं याचितो धर्मसंहितम्&#x9;003c&lt;br&gt;&#xA;नाहमन्यायतः काममाचरामि शुचिस्मिते&#x9;004a&lt;br&gt;&#xA;तस्मादृषेर्ममापत्यमिति सत्यं ब्रवीमि ते&#x9;004c&lt;br&gt;&#xA;देवयान्युवाच&#x9;005&lt;br&gt;&#xA;शोभनं भीरु सत्यं चेदथ स ज्ञायते द्विजः&#x9;005a&lt;br&gt;&#xA;गोत्रनामाभिजनतो वेत्तुमिच्छामि तं द्विजम्&#x9;005c&lt;br&gt;&#xA;शर्मिष्ठोवाच&#x9;006&lt;br&gt;&#xA;ओजसा तेजसा चैव दीप्यमानं रविं यथा&#x9;006a&lt;br&gt;&#xA;तं दृष्ट्वा मम सम्प्रष्टुं शक्तिर्नासीच्छुचिस्मिते&#x9;006c&lt;br&gt;&#xA;देवयान्युवाच&#x9;007&lt;br&gt;&#xA;यद्येतदेवं शर्मिष्ठे न मन्युर्विद्यते मम&#x9;007a&lt;br&gt;&#xA;अपत्यं यदि ते लब्धं ज्येष्ठाच्छ्रेष्ठाच्च वै द्विजात्&#x9;007c&lt;br&gt;&#xA;वैशम्पायन उवाच&#x9;008&lt;br&gt;&#xA;अन्योन्यमेवमुक्त्वा च सम्प्रहस्य च ते मिथः&#x9;008a&lt;br&gt;&#xA;जगाम भार्गवी वेश्म तथ्यमित्येव जज्ञुषी&#x9;008c&lt;br&gt;&#xA;ययातिर्देवयान्यां तु पुत्रावजनयन्नृपः&#x9;009a&lt;br&gt;&#xA;यदुं च तुर्वसुं चैव शक्रविष्णू इवापरौ&#x9;009c&lt;br&gt;&#xA;तस्मादेव तु राजर्षेः शर्मिष्ठा वार्षपर्वणी&#x9;010a&lt;br&gt;&#xA;द्रुह्युं चानुं च पूरुं च त्रीन्कुमारानजीजनत्&#x9;010c&lt;br&gt;&#xA;ततः काले तु कस्मिंश्चिद्देवयानी शुचिस्मिता&#x9;011a&lt;br&gt;&#xA;ययातिसहिता राजन्निर्जगाम महावनम्&#x9;011c&lt;br&gt;&#xA;ददर्श च तदा तत्र कुमारान्देवरूपिणः&#x9;012a&lt;br&gt;&#xA;क्रीडमानान्सुविश्रब्धान्विस्मिता चेदमब्रवीत्&#x9;012c&lt;br&gt;&#xA;कस्यैते दारका राजन्देवपुत्रोपमाः शुभाः&#x9;013a&lt;br&gt;&#xA;वर्चसा रूपतश्चैव सदृशा मे मतास्तव&#x9;013c&lt;br&gt;&#xA;एवं पृष्ट्वा तु राजानं कुमारान्पर्यपृच्छत&#x9;014a&lt;br&gt;&#xA;किन्नामधेयगोत्रो वः पुत्रका ब्राह्मणः पिता&#x9;014c&lt;br&gt;&#xA;विब्रूत मे यथातथ्यं श्रोतुमिच्छामि तं ह्यहम्&#x9;014e&lt;br&gt;&#xA;तेऽदर्शयन्प्रदेशिन्या तमेव नृपसत्तमम्&#x9;015a&lt;br&gt;&#xA;शर्मिष्ठां मातरं चैव तस्याचख्युश्च दारकाः&#x9;015c&lt;br&gt;&#xA;इत्युक्त्वा सहितास्ते तु राजानमुपचक्रमुः&#x9;016a&lt;br&gt;&#xA;नाभ्यनन्दत तान्राजा देवयान्यास्तदान्तिके&#x9;016c&lt;br&gt;&#xA;रुदन्तस्तेऽथ शर्मिष्ठामभ्ययुर्बालकास्ततः&#x9;016e&lt;br&gt;&#xA;दृष्ट्वा तु तेषां बालानां प्रणयं पार्थिवं प्रति&#x9;017a&lt;br&gt;&#xA;बुद्ध्वा च तत्त्वतो देवी शर्मिष्ठामिदमब्रवीत्&#x9;017c&lt;br&gt;&#xA;मदधीना सती कस्मादकार्षीर्विप्रियं मम&#x9;018a&lt;br&gt;&#xA;तमेवासुरधर्मं त्वमास्थिता न बिभेषि किम्&#x9;018c&lt;br&gt;&#xA;शर्मिष्ठोवाच&#x9;019&lt;br&gt;&#xA;यदुक्तमृषिरित्येव तत्सत्यं चारुहासिनि&#x9;019a&lt;br&gt;&#xA;न्यायतो धर्मतश्चैव चरन्ती न बिभेमि ते&#x9;019c&lt;br&gt;&#xA;यदा त्वया वृतो राजा वृत एव तदा मया&#x9;020a&lt;br&gt;&#xA;सखीभर्ता हि धर्मेण भर्ता भवति शोभने&#x9;020c&lt;br&gt;&#xA;पूज्यासि मम मान्या च ज्येष्ठा श्रेष्ठा च ब्राह्मणी&#x9;021a&lt;br&gt;&#xA;त्वत्तोऽपि मे पूज्यतमो राजर्षिः किं न वेत्थ तत्&#x9;021c&lt;br&gt;&#xA;वैशम्पायन उवाच&#x9;022&lt;br&gt;&#xA;श्रुत्वा तस्यास्ततो वाक्यं देवयान्यब्रवीदिदम्&#x9;022a&lt;br&gt;&#xA;राजन्नाद्येह वत्स्यामि विप्रियं मे कृतं त्वया&#x9;022c&lt;br&gt;&#xA;सहसोत्पतितां श्यामां दृष्ट्वा तां साश्रुलोचनाम्&#x9;023a&lt;br&gt;&#xA;त्वरितं सकाशं काव्यस्य प्रस्थितां व्यथितस्तदा&#x9;023c&lt;br&gt;&#xA;अनुवव्राज सम्भ्रान्तः पृष्ठतः सान्त्वयन्नृपः&#x9;024a&lt;br&gt;&#xA;न्यवर्तत न चैव स्म क्रोधसंरक्तलोचना&#x9;024c&lt;br&gt;&#xA;अविब्रुवन्ती किञ्चित्तु राजानं चारुलोचना&#x9;025a&lt;br&gt;&#xA;अचिरादिव सम्प्राप्ता काव्यस्योशनसोऽन्तिकम्&#x9;025c&lt;br&gt;&#xA;सा तु दृष्ट्वैव पितरमभिवाद्याग्रतः स्थिता&#x9;026a&lt;br&gt;&#xA;अनन्तरं ययातिस्तु पूजयामास भार्गवम्&#x9;026c&lt;br&gt;&#xA;देवयान्युवाच&#x9;027&lt;br&gt;&#xA;अधर्मेण जितो धर्मः प्रवृत्तमधरोत्तरम्&#x9;027a&lt;br&gt;&#xA;शर्मिष्ठयातिवृत्तास्मि दुहित्रा वृषपर्वणः&#x9;027c&lt;br&gt;&#xA;त्रयोऽस्यां जनिताः पुत्रा राज्ञानेन ययातिना&#x9;028a&lt;br&gt;&#xA;दुर्भगाया मम द्वौ तु पुत्रौ तात ब्रवीमि ते&#x9;028c&lt;br&gt;&#xA;धर्मज्ञ इति विख्यात एष राजा भृगूद्वह&#x9;029a&lt;br&gt;&#xA;अतिक्रान्तश्च मर्यादां काव्यैतत्कथयामि ते&#x9;029c&lt;br&gt;&#xA;शुक्र उवाच&#x9;030&lt;br&gt;&#xA;धर्मज्ञः सन्महाराज योऽधर्ममकृथाः प्रियम्&#x9;030a&lt;br&gt;&#xA;तस्माज्जरा त्वामचिराद्धर्षयिष्यति दुर्जया&#x9;030c&lt;br&gt;&#xA;ययातिरुवाच&#x9;031&lt;br&gt;&#xA;ऋतुं वै याचमानाया भगवन्नान्यचेतसा&#x9;031a&lt;br&gt;&#xA;दुहितुर्दानवेन्द्रस्य धर्म्यमेतत्कृतं मया&#x9;031c&lt;br&gt;&#xA;ऋतुं वै याचमानाया न ददाति पुमान्वृतः&#x9;032a&lt;br&gt;&#xA;भ्रूणहेत्युच्यते ब्रह्मन्स इह ब्रह्मवादिभिः&#x9;032c&lt;br&gt;&#xA;अभिकामां स्त्रियं यस्तु गम्यां रहसि याचितः&#x9;033a&lt;br&gt;&#xA;नोपैति स च धर्मेषु भ्रूणहेत्युच्यते बुधैः&#x9;033c&lt;br&gt;&#xA;इत्येतानि समीक्ष्याहं कारणानि भृगूद्वह&#x9;034a&lt;br&gt;&#xA;अधर्मभयसंविग्नः शर्मिष्ठामुपजग्मिवान्&#x9;034c&lt;br&gt;&#xA;शुक्र उवाच&#x9;035&lt;br&gt;&#xA;नन्वहं प्रत्यवेक्ष्यस्ते मदधीनोऽसि पार्थिव&#x9;035a&lt;br&gt;&#xA;मिथ्याचारस्य धर्मेषु चौर्यं भवति नाहुष&#x9;035c&lt;br&gt;&#xA;वैशम्पायन उवाच&#x9;036&lt;br&gt;&#xA;क्रुद्धेनोशनसा शप्तो ययातिर्नाहुषस्तदा&#x9;036a&lt;br&gt;&#xA;पूर्वं वयः परित्यज्य जरां सद्योऽन्वपद्यत&#x9;036c&lt;br&gt;&#xA;ययातिरुवाच&#x9;037&lt;br&gt;&#xA;अतृप्तो यौवनस्याहं देवयान्यां भृगूद्वह&#x9;037a&lt;br&gt;&#xA;प्रसादं कुरु मे ब्रह्मञ्जरेयं मा विशेत माम्&#x9;037c&lt;br&gt;&#xA;शुक्र उवाच&#x9;038&lt;br&gt;&#xA;नाहं मृषा ब्रवीम्येतज्जरां प्राप्तोऽसि भूमिप&#x9;038a&lt;br&gt;&#xA;जरां त्वेतां त्वमन्यस्मै सङ्क्रामय यदीच्छसि&#x9;038c&lt;br&gt;&#xA;ययातिरुवाच&#x9;039&lt;br&gt;&#xA;राज्यभाक्स भवेद्ब्रह्मन्पुण्यभाक्कीर्तिभाक्तथा&#x9;039a&lt;br&gt;&#xA;यो मे दद्याद्वयः पुत्रस्तद्भवाननुमन्यताम्&#x9;039c&lt;br&gt;&#xA;शुक्र उवाच&#x9;040&lt;br&gt;&#xA;सङ्क्रामयिष्यसि जरां यथेष्टं नहुषात्मज&#x9;040a&lt;br&gt;&#xA;मामनुध्याय भावेन न च पापमवाप्स्यसि&#x9;040c&lt;br&gt;&#xA;वयो दास्यति ते पुत्रो यः स राजा भविष्यति&#x9;041a&lt;br&gt;&#xA;आयुष्मान्कीर्तिमांश्चैव बह्वपत्यस्तथैव च&#x9;041c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/079/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/079/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;जरां प्राप्य ययातिस्तु स्वपुरं प्राप्य चैव ह&#x9;001a&lt;br&gt;&#xA;पुत्रं ज्येष्ठं वरिष्ठं च यदुमित्यब्रवीद्वचः&#x9;001c&lt;br&gt;&#xA;जरा वली च मां तात पलितानि च पर्यगुः&#x9;002a&lt;br&gt;&#xA;काव्यस्योशनसः शापान्न च तृप्तोऽस्मि यौवने&#x9;002c&lt;br&gt;&#xA;त्वं यदो प्रतिपद्यस्व पाप्मानं जरया सह&#x9;003a&lt;br&gt;&#xA;यौवनेन त्वदीयेन चरेयं विषयानहम्&#x9;003c&lt;br&gt;&#xA;पूर्णे वर्षसहस्रे तु पुनस्ते यौवनं त्वहम्&#x9;004a&lt;br&gt;&#xA;दत्त्वा स्वं प्रतिपत्स्यामि पाप्मानं जरया सह&#x9;004c&lt;br&gt;&#xA;यदुरुवाच&#x9;005&lt;br&gt;&#xA;सितश्मश्रुशिरा दीनो जरया शिथिलीकृतः&#x9;005a&lt;br&gt;&#xA;वलीसन्ततगात्रश्च दुर्दर्शो दुर्बलः कृशः&#x9;005c&lt;br&gt;&#xA;अशक्तः कार्यकरणे परिभूतः स यौवनैः&#x9;006a&lt;br&gt;&#xA;सहोपजीविभिश्चैव तां जरां नाभिकामये&#x9;006c&lt;br&gt;&#xA;ययातिरुवाच&#x9;007&lt;br&gt;&#xA;यत्त्वं मे हृदयाज्जातो वयः स्वं न प्रयच्छसि&#x9;007a&lt;br&gt;&#xA;तस्मादराज्यभाक्तात प्रजा ते वै भविष्यति&#x9;007c&lt;br&gt;&#xA;तुर्वसो प्रतिपद्यस्व पाप्मानं जरया सह&#x9;008a&lt;br&gt;&#xA;यौवनेन चरेयं वै विषयांस्तव पुत्रक&#x9;008c&lt;br&gt;&#xA;पूर्णे वर्षसहस्रे तु पुनर्दास्यामि यौवनम्&#x9;009a&lt;br&gt;&#xA;स्वं चैव प्रतिपत्स्यामि पाप्मानं जरया सह&#x9;009c&lt;br&gt;&#xA;तुर्वसुरुवाच&#x9;010&lt;br&gt;&#xA;न कामये जरां तात कामभोगप्रणाशिनीम्&#x9;010a&lt;br&gt;&#xA;बलरूपान्तकरणीं बुद्धिप्राणविनाशिनीम्&#x9;010c&lt;br&gt;&#xA;ययातिरुवाच&#x9;011&lt;br&gt;&#xA;यत्त्वं मे हृदयाज्जातो वयः स्वं न प्रयच्छसि&#x9;011a&lt;br&gt;&#xA;तस्मात्प्रजा समुच्छेदं तुर्वसो तव यास्यति&#x9;011c&lt;br&gt;&#xA;सङ्कीर्णाचारधर्मेषु प्रतिलोमचरेषु च&#x9;012a&lt;br&gt;&#xA;पिशिताशिषु चान्त्येषु मूढ राजा भविष्यसि&#x9;012c&lt;br&gt;&#xA;गुरुदारप्रसक्तेषु तिर्यग्योनिगतेषु च&#x9;013a&lt;br&gt;&#xA;पशुधर्मिषु पापेषु म्लेच्छेषु प्रभविष्यसि&#x9;013c&lt;br&gt;&#xA;वैशम्पायन उवाच&#x9;014&lt;br&gt;&#xA;एवं स तुर्वसुं शप्त्वा ययातिः सुतमात्मनः&#x9;014a&lt;br&gt;&#xA;शर्मिष्ठायाः सुतं द्रुह्युमिदं वचनमब्रवीत्&#x9;014c&lt;br&gt;&#xA;द्रुह्यो त्वं प्रतिपद्यस्व वर्णरूपविनाशिनीम्&#x9;015a&lt;br&gt;&#xA;जरां वर्षसहस्रं मे यौवनं स्वं ददस्व च&#x9;015c&lt;br&gt;&#xA;पूर्णे वर्षसहस्रे तु प्रतिदास्यामि यौवनम्&#x9;016a&lt;br&gt;&#xA;स्वं चादास्यामि भूयोऽहं पाप्मानं जरया सह&#x9;016c&lt;br&gt;&#xA;द्रुह्युरुवाच&#x9;017&lt;br&gt;&#xA;न गजं न रथं नाश्वं जीर्णो भुङ्क्ते न च स्त्रियम्&#x9;017a&lt;br&gt;&#xA;वाग्भङ्गश्चास्य भवति तज्जरां नाभिकामये&#x9;017c&lt;br&gt;&#xA;ययातिरुवाच&#x9;018&lt;br&gt;&#xA;यत्त्वं मे हृदयाज्जातो वयः स्वं न प्रयच्छसि&#x9;018a&lt;br&gt;&#xA;तस्माद्द्रुह्यो प्रियः कामो न ते सम्पत्स्यते क्वचित्&#x9;018c&lt;br&gt;&#xA;उडुपप्लवसन्तारो यत्र नित्यं भविष्यति&#x9;019a&lt;br&gt;&#xA;अराजा भोजशब्दं त्वं तत्रावाप्स्यसि सान्वयः&#x9;019c&lt;br&gt;&#xA;अनो त्वं प्रतिपद्यस्व पाप्मानं जरया सह&#x9;020a&lt;br&gt;&#xA;एकं वर्षसहस्रं तु चरेयं यौवनेन ते&#x9;020c&lt;br&gt;&#xA;अनुरुवाच&#x9;021&lt;br&gt;&#xA;जीर्णः शिशुवदादत्तेऽकालेऽन्नमशुचिर्यथा&#x9;021a&lt;br&gt;&#xA;न जुहोति च कालेऽग्निं तां जरां नाभिकामये&#x9;021c&lt;br&gt;&#xA;ययातिरुवाच&#x9;022&lt;br&gt;&#xA;यत्त्वं मे हृदयाज्जातो वयः स्वं न प्रयच्छसि&#x9;022a&lt;br&gt;&#xA;जरादोषस्त्वयोक्तोऽयं तस्मात्त्वं प्रतिपत्स्यसे&#x9;022c&lt;br&gt;&#xA;प्रजाश्च यौवनप्राप्ता विनशिष्यन्त्यनो तव&#x9;023a&lt;br&gt;&#xA;अग्निप्रस्कन्दनपरस्त्वं चाप्येवं भविष्यसि&#x9;023c&lt;br&gt;&#xA;पूरो त्वं मे प्रियः पुत्रस्त्वं वरीयान्भविष्यसि&#x9;024a&lt;br&gt;&#xA;जरा वली च मे तात पलितानि च पर्यगुः&#x9;024c&lt;br&gt;&#xA;काव्यस्योशनसः शापान्न च तृप्तोऽस्मि यौवने&#x9;024e&lt;br&gt;&#xA;पूरो त्वं प्रतिपद्यस्व पाप्मानं जरया सह&#x9;025a&lt;br&gt;&#xA;कञ्चित्कालं चरेयं वै विषयान्वयसा तव&#x9;025c&lt;br&gt;&#xA;पूर्णे वर्षसहस्रे तु प्रतिदास्यामि यौवनम्&#x9;026a&lt;br&gt;&#xA;स्वं चैव प्रतिपत्स्यामि पाप्मानं जरया सह&#x9;026c&lt;br&gt;&#xA;वैशम्पायन उवाच&#x9;027&lt;br&gt;&#xA;एवमुक्तः प्रत्युवाच पूरुः पितरमञ्जसा&#x9;027a&lt;br&gt;&#xA;यथात्थ मां महाराज तत्करिष्यामि ते वचः&#x9;027c&lt;br&gt;&#xA;प्रतिपत्स्यामि ते राजन्पाप्मानं जरया सह&#x9;028a&lt;br&gt;&#xA;गृहाण यौवनं मत्तश्चर कामान्यथेप्सितान्&#x9;028c&lt;br&gt;&#xA;जरयाहं प्रतिच्छन्नो वयोरूपधरस्तव&#x9;029a&lt;br&gt;&#xA;यौवनं भवते दत्त्वा चरिष्यामि यथात्थ माम्&#x9;029c&lt;br&gt;&#xA;ययातिरुवाच&#x9;030&lt;br&gt;&#xA;पूरो प्रीतोऽस्मि ते वत्स प्रीतश्चेदं ददामि ते&#x9;030a&lt;br&gt;&#xA;सर्वकामसमृद्धा ते प्रजा राज्ये भविष्यति&#x9;030c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/080/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/080/</guid>
      <description>&lt;p&gt;वैश्म्पायन उवाच&#x9;001&lt;br&gt;&#xA;पौरवेणाथ वयसा ययातिर्नहुषात्मजः&#x9;001a&lt;br&gt;&#xA;प्रीतियुक्तो नृपश्रेष्ठश्चचार विषयान्प्रियान्&#x9;001c&lt;br&gt;&#xA;यथाकामं यथोत्साहं यथाकालं यथासुखम्&#x9;002a&lt;br&gt;&#xA;धर्माविरुद्धान्राजेन्द्रो यथार्हति स एव हि&#x9;002c&lt;br&gt;&#xA;देवानतर्पयद्यज्ञैः श्राद्धैस्तद्वत्पितॄनपि&#x9;003a&lt;br&gt;&#xA;दीनाननुग्रहैरिष्टैः कामैश्च द्विजसत्तमान्&#x9;003c&lt;br&gt;&#xA;अतिथीनन्नपानैश्च विशश्च परिपालनैः&#x9;004a&lt;br&gt;&#xA;आनृशंस्येन शूद्रांश्च दस्यून्सन्निग्रहेण च&#x9;004c&lt;br&gt;&#xA;धर्मेण च प्रजाः सर्वा यथावदनुरञ्जयन्&#x9;005a&lt;br&gt;&#xA;ययातिः पालयामास साक्षादिन्द्र इवापरः&#x9;005c&lt;br&gt;&#xA;स राजा सिंहविक्रान्तो युवा विषयगोचरः&#x9;006a&lt;br&gt;&#xA;अविरोधेन धर्मस्य चचार सुखमुत्तमम्&#x9;006c&lt;br&gt;&#xA;स सम्प्राप्य शुभान्कामांस्तृप्तः खिन्नश्च पार्थिवः&#x9;007a&lt;br&gt;&#xA;कालं वर्षसहस्रान्तं सस्मार मनुजाधिपः&#x9;007c&lt;br&gt;&#xA;परिसङ्ख्याय कालज्ञः कलाः काष्ठाश्च वीर्यवान्&#x9;008a&lt;br&gt;&#xA;पूर्णं मत्वा ततः कालं पूरुं पुत्रमुवाच ह&#x9;008c&lt;br&gt;&#xA;यथाकामं यथोत्साहं यथाकालमरिन्दम&#x9;009a&lt;br&gt;&#xA;सेविता विषयाः पुत्र यौवनेन मया तव&#x9;009c&lt;br&gt;&#xA;पूरो प्रीतोऽस्मि भद्रं ते गृहाणेदं स्वयौवनम्&#x9;010a&lt;br&gt;&#xA;राज्यं चैव गृहाणेदं त्वं हि मे प्रियकृत्सुतः&#x9;010c&lt;br&gt;&#xA;प्रतिपेदे जरां राजा ययातिर्नाहुषस्तदा&#x9;011a&lt;br&gt;&#xA;यौवनं प्रतिपेदे च पूरुः स्वं पुनरात्मनः&#x9;011c&lt;br&gt;&#xA;अभिषेक्तुकामं नृपतिं पूरुं पुत्रं कनीयसम्&#x9;012a&lt;br&gt;&#xA;ब्राह्मणप्रमुखा वर्णा इदं वचनमब्रुवन्&#x9;012c&lt;br&gt;&#xA;कथं शुक्रस्य नप्तारं देवयान्याः सुतं प्रभो&#x9;013a&lt;br&gt;&#xA;ज्येष्ठं यदुमतिक्रम्य राज्यं पूरोः प्रदास्यसि&#x9;013c&lt;br&gt;&#xA;यदुर्ज्येष्ठस्तव सुतो जातस्तमनु तुर्वसुः&#x9;014a&lt;br&gt;&#xA;शर्मिष्ठायाः सुतो द्रुह्युस्ततोऽनुः पूरुरेव च&#x9;014c&lt;br&gt;&#xA;कथं ज्येष्ठानतिक्रम्य कनीयान्राज्यमर्हति&#x9;015a&lt;br&gt;&#xA;एतत्सम्बोधयामस्त्वां धर्मं त्वमनुपालय&#x9;015c&lt;br&gt;&#xA;ययातिरुवाच&#x9;016&lt;br&gt;&#xA;ब्राह्मणप्रमुखा वर्णाः सर्वे शृण्वन्तु मे वचः&#x9;016a&lt;br&gt;&#xA;ज्येष्ठं प्रति यथा राज्यं न देयं मे कथञ्चन&#x9;016c&lt;br&gt;&#xA;मम ज्येष्ठेन यदुना नियोगो नानुपालितः&#x9;017a&lt;br&gt;&#xA;प्रतिकूलः पितुर्यश्च न स पुत्रः सतां मतः&#x9;017c&lt;br&gt;&#xA;मातापित्रोर्वचनकृद्धितः पथ्यश्च यः सुतः&#x9;018a&lt;br&gt;&#xA;स पुत्रः पुत्रवद्यश्च वर्तते पितृमातृषु&#x9;018c&lt;br&gt;&#xA;यदुनाहमवज्ञातस्तथा तुर्वसुनापि च&#x9;019a&lt;br&gt;&#xA;द्रुह्युना चानुना चैव मय्यवज्ञा कृता भृशम्&#x9;019c&lt;br&gt;&#xA;पूरुणा मे कृतं वाक्यं मानितश्च विशेषतः&#x9;020a&lt;br&gt;&#xA;कनीयान्मम दायादो जरा येन धृता मम&#x9;020c&lt;br&gt;&#xA;मम कामः स च कृतः पूरुणा पुत्ररूपिणा&#x9;020e&lt;br&gt;&#xA;शुक्रेण च वरो दत्तः काव्येनोशनसा स्वयम्&#x9;021a&lt;br&gt;&#xA;पुत्रो यस्त्वानुवर्तेत स राजा पृथिवीपतिः&#x9;021c&lt;br&gt;&#xA;भवतोऽनुनयाम्येवं पूरू राज्येऽभिषिच्यताम्&#x9;021e&lt;br&gt;&#xA;प्रकृतय ऊचुः&#x9;022&lt;br&gt;&#xA;यः पुत्रो गुणसम्पन्नो मातापित्रोर्हितः सदा&#x9;022a&lt;br&gt;&#xA;सर्वमर्हति कल्याणं कनीयानपि स प्रभो&#x9;022c&lt;br&gt;&#xA;अर्हः पूरुरिदं राज्यं यः सुतः प्रियकृत्तव&#x9;023a&lt;br&gt;&#xA;वरदानेन शुक्रस्य न शक्यं वक्तुमुत्तरम्&#x9;023c&lt;br&gt;&#xA;वैशम्पायन उवाच&#x9;024&lt;br&gt;&#xA;पौरजानपदैस्तुष्टैरित्युक्तो नाहुषस्तदा&#x9;024a&lt;br&gt;&#xA;अभ्यषिञ्चत्ततः पूरुं राज्ये स्वे सुतमात्मजम्&#x9;024c&lt;br&gt;&#xA;दत्त्वा च पूरवे राज्यं वनवासाय दीक्षितः&#x9;025a&lt;br&gt;&#xA;पुरात्स निर्ययौ राजा ब्राह्मणैस्तापसैः सह&#x9;025c&lt;br&gt;&#xA;यदोस्तु यादवा जातास्तुर्वसोर्यवनाः सुताः&#x9;026a&lt;br&gt;&#xA;द्रुह्योरपि सुता भोजा अनोस्तु म्लेच्छजातयः&#x9;026c&lt;br&gt;&#xA;पूरोस्तु पौरवो वंशो यत्र जातोऽसि पार्थिव&#x9;027a&lt;br&gt;&#xA;इदं वर्षसहस्राय राज्यं कारयितुं वशी&#x9;027c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/081/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/081/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;एवं स नाहुषो राजा ययातिः पुत्रमीप्सितम्&#x9;001a&lt;br&gt;&#xA;राज्येऽभिषिच्य मुदितो वानप्रस्थोऽभवन्मुनिः&#x9;001c&lt;br&gt;&#xA;उषित्वा च वने वासं ब्राह्मणैः सह संश्रितः&#x9;002a&lt;br&gt;&#xA;फलमूलाशनो दान्तो यथा स्वर्गमितो गतः&#x9;002c&lt;br&gt;&#xA;स गतः सुरवासं तं निवसन्मुदितः सुखम्&#x9;003a&lt;br&gt;&#xA;कालस्य नातिमहतः पुनः शक्रेण पातितः&#x9;003c&lt;br&gt;&#xA;निपतन्प्रच्युतः स्वर्गादप्राप्तो मेदिनीतलम्&#x9;004a&lt;br&gt;&#xA;स्थित आसीदन्तरिक्षे स तदेति श्रुतं मया&#x9;004c&lt;br&gt;&#xA;तत एव पुनश्चापि गतः स्वर्गमिति श्रुतिः&#x9;005a&lt;br&gt;&#xA;राज्ञा वसुमता सार्धमष्टकेन च वीर्यवान्&#x9;005c&lt;br&gt;&#xA;प्रतर्दनेन शिबिना समेत्य किल संसदि&#x9;005e&lt;br&gt;&#xA;जनमेजय उवाच&#x9;006&lt;br&gt;&#xA;कर्मणा केन स दिवं पुनः प्राप्तो महीपतिः&#x9;006a&lt;br&gt;&#xA;सर्वमेतदशेषेण श्रोतुमिच्छामि तत्त्वतः&#x9;006c&lt;br&gt;&#xA;कथ्यमानं त्वया विप्र विप्रर्षिगणसन्निधौ&#x9;006e&lt;br&gt;&#xA;देवराजसमो ह्यासीद्ययातिः पृथिवीपतिः&#x9;007a&lt;br&gt;&#xA;वर्धनः कुरुवंशस्य विभावसुसमद्युतिः&#x9;007c&lt;br&gt;&#xA;तस्य विस्तीर्णयशसः सत्यकीर्तेर्महात्मनः&#x9;008a&lt;br&gt;&#xA;चरितं श्रोतुमिच्छामि दिवि चेह च सर्वशः&#x9;008c&lt;br&gt;&#xA;वैशम्पायन उवाच&#x9;009&lt;br&gt;&#xA;हन्त ते कथयिष्यामि ययातेरुत्तरां कथाम्&#x9;009a&lt;br&gt;&#xA;दिवि चेह च पुण्यार्थां सर्वपापप्रणाशिनीम्&#x9;009c&lt;br&gt;&#xA;ययातिर्नाहुषो राजा पूरुं पुत्रं कनीयसम्&#x9;010a&lt;br&gt;&#xA;राज्येऽभिषिच्य मुदितः प्रवव्राज वनं तदा&#x9;010c&lt;br&gt;&#xA;अन्तेषु स विनिक्षिप्य पुत्रान्यदुपुरोगमान्&#x9;011a&lt;br&gt;&#xA;फलमूलाशनो राजा वने सन्न्यवसच्चिरम्&#x9;011c&lt;br&gt;&#xA;संशितात्मा जितक्रोधस्तर्पयन्पितृदेवताः&#x9;012a&lt;br&gt;&#xA;अग्नींश्च विधिवज्जुह्वन्वानप्रस्थविधानतः&#x9;012c&lt;br&gt;&#xA;अतिथीन्पूजयामास वन्येन हविषा विभुः&#x9;013a&lt;br&gt;&#xA;शिलोञ्छवृत्तिमास्थाय शेषान्नकृतभोजनः&#x9;013c&lt;br&gt;&#xA;पूर्णं वर्षसहस्रं स एवंवृत्तिरभून्नृपः&#x9;014a&lt;br&gt;&#xA;अब्भक्षः शरदस्त्रिंशदासीन्नियतवाङ्मनाः&#x9;014c&lt;br&gt;&#xA;ततश्च वायुभक्षोऽभूत्संवत्सरमतन्द्रितः&#x9;015a&lt;br&gt;&#xA;पञ्चाग्निमध्ये च तपस्तेपे संवत्सरं नृपः&#x9;015c&lt;br&gt;&#xA;एकपादस्थितश्चासीत्षण्मासाननिलाशनः&#x9;016a&lt;br&gt;&#xA;पुण्यकीर्तिस्ततः स्वर्गं जगामावृत्य रोदसी&#x9;016c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/082/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/082/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;स्वर्गतः स तु राजेन्द्रो निवसन्देवसद्मनि&#x9;001a&lt;br&gt;&#xA;पूजितस्त्रिदशैः साध्यैर्मरुद्भिर्वसुभिस्तथा&#x9;001c&lt;br&gt;&#xA;देवलोकाद्ब्रह्मलोकं सञ्चरन्पुण्यकृद्वशी&#x9;002a&lt;br&gt;&#xA;अवसत्पृथिवीपालो दीर्घकालमिति श्रुतिः&#x9;002c&lt;br&gt;&#xA;स कदाचिन्नृपश्रेष्ठो ययातिः शक्रमागमत्&#x9;003a&lt;br&gt;&#xA;कथान्ते तत्र शक्रेण पृष्टः स पृथिवीपतिः&#x9;003c&lt;br&gt;&#xA;शक्र उवाच&#x9;004&lt;br&gt;&#xA;यदा स पूरुस्तव रूपेण राजञ् जरां गृहीत्वा प्रचचार भूमौ&#x9;004a&lt;br&gt;&#xA;तदा राज्यं सम्प्रदायैव तस्मै; त्वया किमुक्तः कथयेह सत्यम्&#x9;004c&lt;br&gt;&#xA;ययातिरुवाच&#x9;005&lt;br&gt;&#xA;गङ्गायमुनयोर्मध्ये कृत्स्नोऽयं विषयस्तव&#x9;005a&lt;br&gt;&#xA;मध्ये पृथिव्यास्त्वं राजा भ्रातरोऽन्त्याधिपास्तव&#x9;005c&lt;br&gt;&#xA;अक्रोधनः क्रोधनेभ्यो विशिष्टस्तथा तितिक्षुरतितिक्षोर्विशिष्टः&#x9;006a&lt;br&gt;&#xA;अमानुषेभ्यो मानुषाश्च प्रधाना; विद्वांस्तथैवाविदुषः प्रधानः&#x9;006c&lt;br&gt;&#xA;आक्रुश्यमानो नाक्रोशेन्मन्युरेव तितिक्षतः&#x9;007a&lt;br&gt;&#xA;आक्रोष्टारं निर्दहति सुकृतं चास्य विन्दति&#x9;007c&lt;br&gt;&#xA;नारुन्तुदः स्यान्न नृशंसवादी; न हीनतः परमभ्याददीत&#x9;008a&lt;br&gt;&#xA;ययास्य वाचा पर उद्विजेत; न तां वदेद्रुशतीं पापलोक्याम्&#x9;008c&lt;br&gt;&#xA;अरुन्तुदं पुरुषं रूक्षवाचं; वाक्कण्टकैर्वितुदन्तं मनुष्यान्&#x9;009a&lt;br&gt;&#xA;विद्यादलक्ष्मीकतमं जनानां; मुखे निबद्धां निर्ऋतिं वहन्तम्&#x9;009c&lt;br&gt;&#xA;सद्भिः पुरस्तादभिपूजितः स्यात्सद्भिस्तथा पृष्ठतो रक्षितः स्यात्&#x9;010a&lt;br&gt;&#xA;सदासतामतिवादांस्तितिक्षेत्सतां वृत्तं चाददीतार्यवृत्तः&#x9;010c&lt;br&gt;&#xA;वाक्सायका वदनान्निष्पतन्ति; यैराहतः शोचति रात्र्यहानि&#x9;011a&lt;br&gt;&#xA;परस्य वा मर्मसु ये पतन्ति; तान्पण्डितो नावसृजेत्परेषु&#x9;011c&lt;br&gt;&#xA;न हीदृशं संवननं त्रिषु लोकेषु विद्यते&#x9;012a&lt;br&gt;&#xA;यथा मैत्री च भूतेषु दानं च मधुरा च वाक्&#x9;012c&lt;br&gt;&#xA;तस्मात्सान्त्वं सदा वाच्यं न वाच्यं परुषं क्वचित्&#x9;013a&lt;br&gt;&#xA;पूज्यान्सम्पूजयेद्दद्यान्न च याचेत्कदाचन&#x9;013c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/083/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/083/</guid>
      <description>&lt;p&gt;इन्द्र उवाच&#x9;001&lt;br&gt;&#xA;सर्वाणि कर्माणि समाप्य राजन्गृहान्परित्यज्य वनं गतोऽसि&#x9;001a&lt;br&gt;&#xA;तत्त्वां पृच्छामि नहुषस्य पुत्र; केनासि तुल्यस्तपसा ययाते&#x9;001c&lt;br&gt;&#xA;ययातिरुवाच&#x9;002&lt;br&gt;&#xA;नाहं देवमनुष्येषु न गन्धर्वमहर्षिषु&#x9;002a&lt;br&gt;&#xA;आत्मनस्तपसा तुल्यं कञ्चित्पश्यामि वासव&#x9;002c&lt;br&gt;&#xA;इन्द्र उवाच&#x9;003&lt;br&gt;&#xA;यदावमंस्थाः सदृशः श्रेयसश्च; पापीयसश्चाविदितप्रभावः&#x9;003a&lt;br&gt;&#xA;तस्माल्लोका अन्तवन्तस्तवेमे; क्षीणे पुण्ये पतितास्यद्य राजन्&#x9;003c&lt;br&gt;&#xA;ययातिरुवाच&#x9;004&lt;br&gt;&#xA;सुरर्षिगन्धर्वनरावमानात्क्षयं गता मे यदि शक्र लोकाः&#x9;004a&lt;br&gt;&#xA;इच्छेयं वै सुरलोकाद्विहीनः; सतां मध्ये पतितुं देवराज&#x9;004c&lt;br&gt;&#xA;इन्द्र उवाच&#x9;005&lt;br&gt;&#xA;सतां सकाशे पतितासि राजंश्च्युतः प्रतिष्ठां यत्र लब्धासि भूयः&#x9;005a&lt;br&gt;&#xA;एवं विदित्वा तु पुनर्ययाते; न तेऽवमान्याः सदृशः श्रेयसश्च&#x9;005c&lt;br&gt;&#xA;वैशम्पायन उवाच&#x9;006&lt;br&gt;&#xA;ततः प्रहायामरराजजुष्टान्पुण्याल्ँलोकान्पतमानं ययातिम्&#x9;006a&lt;br&gt;&#xA;सम्प्रेक्ष्य राजर्षिवरोऽष्टकस्तमुवाच सद्धर्मविधानगोप्ता&#x9;006c&lt;br&gt;&#xA;कस्त्वं युवा वासवतुल्यरूपः; स्वतेजसा दीप्यमानो यथाग्निः&#x9;007a&lt;br&gt;&#xA;पतस्युदीर्णाम्बुधरान्धकारात्खात्खेचराणां प्रवरो यथार्कः&#x9;007c&lt;br&gt;&#xA;दृष्ट्वा च त्वां सूर्यपथात्पतन्तं; वैश्वानरार्कद्युतिमप्रमेयम्&#x9;008a&lt;br&gt;&#xA;किं नु स्विदेतत्पततीति सर्वे; वितर्कयन्तः परिमोहिताः स्मः&#x9;008c&lt;br&gt;&#xA;दृष्ट्वा च त्वां विष्ठितं देवमार्गे; शक्रार्कविष्णुप्रतिमप्रभावम्&#x9;009a&lt;br&gt;&#xA;अभ्युद्गतास्त्वां वयमद्य सर्वे; तत्त्वं पाते तव जिज्ञासमानाः&#x9;009c&lt;br&gt;&#xA;न चापि त्वां धृष्णुमः प्रष्टुमग्रे; न च त्वमस्मान्पृच्छसि ये वयं स्मः&#x9;010a&lt;br&gt;&#xA;तत्त्वां पृच्छामः स्पृहणीयरूपं; कस्य त्वं वा किन्निमित्तं त्वमागाः&#x9;010c&lt;br&gt;&#xA;भयं तु ते व्येतु विषादमोहौ; त्यजाशु देवेन्द्रसमानरूप&#x9;011a&lt;br&gt;&#xA;त्वां वर्तमानं हि सतां सकाशे; नालं प्रसोढुं बलहापि शक्रः&#x9;011c&lt;br&gt;&#xA;सन्तः प्रतिष्ठा हि सुखच्युतानां; सतां सदैवामरराजकल्प&#x9;012a&lt;br&gt;&#xA;ते सङ्गताः स्थावरजङ्गमेशाः; प्रतिष्ठितस्त्वं सदृशेषु सत्सु&#x9;012c&lt;br&gt;&#xA;प्रभुरग्निः प्रतपने भूमिरावपने प्रभुः&#x9;013a&lt;br&gt;&#xA;प्रभुः सूर्यः प्रकाशित्वे सतां चाभ्यागतः प्रभुः&#x9;013c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/084/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/084/</guid>
      <description>&lt;p&gt;ययातिरुवाच&#x9;001&lt;br&gt;&#xA;अहं ययातिर्नहुषस्य पुत्रः; पूरोः पिता सर्वभूतावमानात्&#x9;001a&lt;br&gt;&#xA;प्रभ्रंशितः सुरसिद्धर्षिलोकात्परिच्युतः प्रपताम्यल्पपुण्यः&#x9;001c&lt;br&gt;&#xA;अहं हि पूर्वो वयसा भवद्भ्यस्तेनाभिवादं भवतां न प्रयुञ्जे&#x9;002a&lt;br&gt;&#xA;यो विद्यया तपसा जन्मना वा; वृद्धः स पूज्यो भवति द्विजानाम्&#x9;002c&lt;br&gt;&#xA;अष्टक उवाच&#x9;003&lt;br&gt;&#xA;अवादीश्चेद्वयसा यः स वृद्ध; इति राजन्नाभ्यवदः कथञ्चित्&#x9;003a&lt;br&gt;&#xA;यो वै विद्वान्वयसा सन्स्म वृद्धः; स एव पूज्यो भवति द्विजानाम्&#x9;003c&lt;br&gt;&#xA;ययातिरुवाच&#x9;004&lt;br&gt;&#xA;प्रतिकूलं कर्मणां पापमाहुस्तद्वर्ततेऽप्रवणे पापलोक्यम्&#x9;004a&lt;br&gt;&#xA;सन्तोऽसतां नानुवर्तन्ति चैतद्यथा आत्मैषामनुकूलवादी&#x9;004c&lt;br&gt;&#xA;अभूद्धनं मे विपुलं महद्वै; विचेष्टमानो नाधिगन्ता तदस्मि&#x9;005a&lt;br&gt;&#xA;एवं प्रधार्यात्महिते निविष्टो; यो वर्तते स विजानाति जीवन्&#x9;005c&lt;br&gt;&#xA;नानाभावा बहवो जीवलोके; दैवाधीना नष्टचेष्टाधिकाराः&#x9;006a&lt;br&gt;&#xA;तत्तत्प्राप्य न विहन्येत धीरो; दिष्टं बलीय इति मत्वात्मबुद्ध्या&#x9;006c&lt;br&gt;&#xA;सुखं हि जन्तुर्यदि वापि दुःखं; दैवाधीनं विन्दति नात्मशक्त्या&#x9;007a&lt;br&gt;&#xA;तस्माद्दिष्टं बलवन्मन्यमानो; न सञ्ज्वरेन्नापि हृष्येत्कदाचित्&#x9;007c&lt;br&gt;&#xA;दुःखे न तप्येन्न सुखेन हृष्येत्समेन वर्तेत सदैव धीरः&#x9;008a&lt;br&gt;&#xA;दिष्टं बलीय इति मन्यमानो; न सञ्ज्वरेन्नापि हृष्येत्कदाचित्&#x9;008c&lt;br&gt;&#xA;भये न मुह्याम्यष्टकाहं कदाचित्सन्तापो मे मानसो नास्ति कश्चित्&#x9;009a&lt;br&gt;&#xA;धाता यथा मां विदधाति लोके; ध्रुवं तथाहं भवितेति मत्वा&#x9;009c&lt;br&gt;&#xA;संस्वेदजा अण्डजा उद्भिदाश्च; सरीसृपाः कृमयोऽथाप्सु मत्स्याः&#x9;010a&lt;br&gt;&#xA;तथाश्मानस्तृणकाष्ठं च सर्वं; दिष्टक्षये स्वां प्रकृतिं भजन्ते&#x9;010c&lt;br&gt;&#xA;अनित्यतां सुखदुःखस्य बुद्ध्वा; कस्मात्सन्तापमष्टकाहं भजेयम्&#x9;011a&lt;br&gt;&#xA;किं कुर्यां वै किं च कृत्वा न तप्ये; तस्मात्सन्तापं वर्जयाम्यप्रमत्तः&#x9;011c&lt;br&gt;&#xA;अष्टक उवाच&#x9;012&lt;br&gt;&#xA;ये ये लोकाः पार्थिवेन्द्र प्रधानास्त्वया भुक्ता यं च कालं यथा च&#x9;012a&lt;br&gt;&#xA;तन्मे राजन्ब्रूहि सर्वं यथावत्क्षेत्रज्ञवद्भाषसे त्वं हि धर्मान्&#x9;012c&lt;br&gt;&#xA;ययातिरुवाच&#x9;013&lt;br&gt;&#xA;राजाहमासमिह सार्वभौमस्ततो लोकान्महतो अजयं वै&#x9;013a&lt;br&gt;&#xA;तत्रावसं वर्षसहस्रमात्रं; ततो लोकं परमस्म्यभ्युपेतः&#x9;013c&lt;br&gt;&#xA;ततः पुरीं पुरुहूतस्य रम्यां; सहस्रद्वारां शतयोजनायताम्&#x9;014a&lt;br&gt;&#xA;अध्यावसं वर्षसहस्रमात्रं; ततो लोकं परमस्म्यभ्युपेतः&#x9;014c&lt;br&gt;&#xA;ततो दिव्यमजरं प्राप्य लोकं; प्रजापतेर्लोकपतेर्दुरापम्&#x9;015a&lt;br&gt;&#xA;तत्रावसं वर्षसहस्रमात्रं; ततो लोकं परमस्म्यभ्युपेतः&#x9;015c&lt;br&gt;&#xA;देवस्य देवस्य निवेशने च; विजित्य लोकानवसं यथेष्टम्&#x9;016a&lt;br&gt;&#xA;सम्पूज्यमानस्त्रिदशैः समस्तैस्तुल्यप्रभावद्युतिरीश्वराणाम्&#x9;016c&lt;br&gt;&#xA;तथावसं नन्दने कामरूपी; संवत्सराणामयुतं शतानाम्&#x9;017a&lt;br&gt;&#xA;सहाप्सरोभिर्विहरन्पुण्यगन्धान्पश्यन्नगान्पुष्पितांश्चारुरूपान्&#x9;017c&lt;br&gt;&#xA;तत्रस्थं मां देवसुखेषु सक्तं; कालेऽतीते महति ततोऽतिमात्रम्&#x9;018a&lt;br&gt;&#xA;दूतो देवानामब्रवीदुग्ररूपो; ध्वंसेत्युच्चैस्त्रिः प्लुतेन स्वरेण&#x9;018c&lt;br&gt;&#xA;एतावन्मे विदितं राजसिंह; ततो भ्रष्टोऽहं नन्दनात्क्षीणपुण्यः&#x9;019a&lt;br&gt;&#xA;वाचोऽश्रौषं चान्तरिक्षे सुराणामनुक्रोशाच्छोचतां मानवेन्द्र&#x9;019c&lt;br&gt;&#xA;अहो कष्टं क्षीणपुण्यो ययातिः; पतत्यसौ पुण्यकृत्पुण्यकीर्तिः&#x9;020a&lt;br&gt;&#xA;तानब्रुवं पतमानस्ततोऽहं; सतां मध्ये निपतेयं कथं नु&#x9;020c&lt;br&gt;&#xA;तैराख्याता भवतां यज्ञभूमिः; समीक्ष्य चैनां त्वरितमुपागतोऽस्मि&#x9;021a&lt;br&gt;&#xA;हविर्गन्धं देशिकं यज्ञभूमेर्धूमापाङ्गं प्रतिगृह्य प्रतीतः&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/085/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/085/</guid>
      <description>&lt;p&gt;अष्टक उवाच&#x9;001&lt;br&gt;&#xA;यदावसो नन्दने कामरूपी; संवत्सराणामयुतं शतानाम्&#x9;001a&lt;br&gt;&#xA;किं कारणं कार्तयुगप्रधान; हित्वा तत्त्वं वसुधामन्वपद्यः&#x9;001c&lt;br&gt;&#xA;ययातिरुवाच&#x9;002&lt;br&gt;&#xA;ज्ञातिः सुहृत्स्वजनो यो यथेह; क्षीणे वित्ते त्यज्यते मानवैर्हि&#x9;002a&lt;br&gt;&#xA;तथा तत्र क्षीणपुण्यं मनुष्यं; त्यजन्ति सद्यः सेश्वरा देवसङ्घाः&#x9;002c&lt;br&gt;&#xA;अष्टक उवाच&#x9;003&lt;br&gt;&#xA;कथं तस्मिन्क्षीणपुण्या भवन्ति; सम्मुह्यते मेऽत्र मनोऽतिमात्रम्&#x9;003a&lt;br&gt;&#xA;किंविशिष्टाः कस्य धामोपयान्ति; तद्वै ब्रूहि क्षेत्रवित्त्वं मतो मे&#x9;003c&lt;br&gt;&#xA;ययातिरुवाच&#x9;004&lt;br&gt;&#xA;इमं भौमं नरकं ते पतन्ति; लालप्यमाना नरदेव सर्वे&#x9;004a&lt;br&gt;&#xA;ते कङ्कगोमायुबलाशनार्थं; क्षीणा विवृद्धिं बहुधा व्रजन्ति&#x9;004c&lt;br&gt;&#xA;तस्मादेतद्वर्जनीयं नरेण; दुष्टं लोके गर्हणीयं च कर्म&#x9;005a&lt;br&gt;&#xA;आख्यातं ते पार्थिव सर्वमेतद्भूयश्चेदानीं वद किं ते वदामि&#x9;005c&lt;br&gt;&#xA;अष्टक उवाच&#x9;006&lt;br&gt;&#xA;यदा तु तान्वितुदन्ते वयांसि; तथा गृध्राः शितिकण्ठाः पतङ्गाः&#x9;006a&lt;br&gt;&#xA;कथं भवन्ति कथमाभवन्ति; न भौममन्यं नरकं शृणोमि&#x9;006c&lt;br&gt;&#xA;ययातिरुवाच&#x9;007&lt;br&gt;&#xA;ऊर्ध्वं देहात्कर्मणो जृम्भमाणाद्व्यक्तं पृथिव्यामनुसञ्चरन्ति&#x9;007a&lt;br&gt;&#xA;इमं भौमं नरकं ते पतन्ति; नावेक्षन्ते वर्षपूगाननेकान्&#x9;007c&lt;br&gt;&#xA;षष्टिं सहस्राणि पतन्ति व्योम्नि; तथा अशीतिं परिवत्सराणि&#x9;008a&lt;br&gt;&#xA;तान्वै तुदन्ति प्रपततः प्रपातं; भीमा भौमा राक्षसास्तीक्ष्णदंष्ट्राः&#x9;008c&lt;br&gt;&#xA;अष्टक उवाच&#x9;009&lt;br&gt;&#xA;यदेनसस्ते पततस्तुदन्ति; भीमा भौमा राक्षसास्तीक्ष्णदंष्ट्राः&#x9;009a&lt;br&gt;&#xA;कथं भवन्ति कथमाभवन्ति; कथम्भूता गर्भभूता भवन्ति&#x9;009c&lt;br&gt;&#xA;ययातिरुवाच&#x9;0100&lt;br&gt;&#xA;अस्रं रेतः पुष्पफलानुपृक्तमन्वेति तद्वै पुरुषेण सृष्टम्&#x9;010a&lt;br&gt;&#xA;स वै तस्या रज आपद्यते वै; स गर्भभूतः समुपैति तत्र&#x9;010c&lt;br&gt;&#xA;वनस्पतींश्चौषधीश्चाविशन्ति; अपो वायुं पृथिवीं चान्तरिक्षम्&#x9;011a&lt;br&gt;&#xA;चतुष्पदं द्विपदं चापि सर्वमेवम्भूता गर्भभूता भवन्ति&#x9;011c&lt;br&gt;&#xA;अष्टक उवाच&#x9;012&lt;br&gt;&#xA;अन्यद्वपुर्विदधातीह गर्भ; उताहो स्वित्स्वेन कामेन याति&#x9;012a&lt;br&gt;&#xA;आपद्यमानो नरयोनिमेतामाचक्ष्व मे संशयात्प्रब्रवीमि&#x9;012c&lt;br&gt;&#xA;शरीरदेहादिसमुच्छ्रयं च; चक्षुःश्रोत्रे लभते केन सञ्ज्ञाम्&#x9;013a&lt;br&gt;&#xA;एतत्तत्त्वं सर्वमाचक्ष्व पृष्टः; क्षेत्रज्ञं त्वां तात मन्याम सर्वे&#x9;013c&lt;br&gt;&#xA;ययातिरुवाच&#x9;014&lt;br&gt;&#xA;वायुः समुत्कर्षति गर्भयोनिमृतौ रेतः पुष्परसानुपृक्तम्&#x9;014a&lt;br&gt;&#xA;स तत्र तन्मात्रकृताधिकारः; क्रमेण संवर्धयतीह गर्भम्&#x9;014c&lt;br&gt;&#xA;स जायमानो विगृहीतगात्रः; षड्ज्ञाननिष्ठायतनो मनुष्यः&#x9;015a&lt;br&gt;&#xA;स श्रोत्राभ्यां वेदयतीह शब्दं; सर्वं रूपं पश्यति चक्षुषा च&#x9;015c&lt;br&gt;&#xA;घ्राणेन गन्धं जिह्वयाथो रसं च; त्वचा स्पर्शं मनसा वेद भावम्&#x9;016a&lt;br&gt;&#xA;इत्यष्टकेहोपचितिं च विद्धि; महात्मनः प्राणभृतः शरीरे&#x9;016c&lt;br&gt;&#xA;अष्टक उवाच&#x9;017&lt;br&gt;&#xA;यः संस्थितः पुरुषो दह्यते वा; निखन्यते वापि निघृष्यते वा&#x9;017a&lt;br&gt;&#xA;अभावभूतः स विनाशमेत्य; केनात्मानं चेतयते पुरस्तात्&#x9;017c&lt;br&gt;&#xA;ययातिरुवाच&#x9;018&lt;br&gt;&#xA;हित्वा सोऽसून्सुप्तवन्निष्टनित्वा; पुरोधाय सुकृतं दुष्कृतं च&#x9;018a&lt;br&gt;&#xA;अन्यां योनिं पवनाग्रानुसारी; हित्वा देहं भजते राजसिंह&#x9;018c&lt;br&gt;&#xA;पुण्यां योनिं पुण्यकृतो व्रजन्ति; पापां योनिं पापकृतो व्रजन्ति&#x9;019a&lt;br&gt;&#xA;कीटाः पतङ्गाश्च भवन्ति पापा; न मे विवक्षास्ति महानुभाव&#x9;019c&lt;br&gt;&#xA;चतुष्पदा द्विपदाः षट्पदाश्च; तथाभूता गर्भभूता भवन्ति&#x9;020a&lt;br&gt;&#xA;आख्यातमेतन्निखिलेन सर्वं; भूयस्तु किं पृच्छसि राजसिंह&#x9;020c&lt;br&gt;&#xA;अष्टक उवाच&#x9;021&lt;br&gt;&#xA;किं स्वित्कृत्वा लभते तात लोकान्मर्त्यः श्रेष्ठांस्तपसा विद्यया वा&#x9;021a&lt;br&gt;&#xA;तन्मे पृष्टः शंस सर्वं यथावच्छुभाल्ँलोकान्येन गच्छेत्क्रमेण&#x9;021c&lt;br&gt;&#xA;ययातिरुवाच&#x9;022&lt;br&gt;&#xA;तपश्च दानं च शमो दमश्च; ह्रीरार्जवं सर्वभूतानुकम्पा&#x9;022a&lt;br&gt;&#xA;नश्यन्ति मानेन तमोऽभिभूताः; पुंसः सदैवेति वदन्ति सन्तः&#x9;022c&lt;br&gt;&#xA;अधीयानः पण्डितं मन्यमानो; यो विद्यया हन्ति यशः परेषाम्&#x9;023a&lt;br&gt;&#xA;तस्यान्तवन्तश्च भवन्ति लोका; न चास्य तद्ब्रह्म फलं ददाति&#x9;023c&lt;br&gt;&#xA;चत्वारि कर्माण्यभयङ्कराणि; भयं प्रयच्छन्त्ययथाकृतानि&#x9;024a&lt;br&gt;&#xA;मानाग्निहोत्रमुत मानमौनं; मानेनाधीतमुत मानयज्ञः&#x9;024c&lt;br&gt;&#xA;न मान्यमानो मुदमाददीत; न सन्तापं प्राप्नुयाच्चावमानात्&#x9;025a&lt;br&gt;&#xA;सन्तः सतः पूजयन्तीह लोके; नासाधवः साधुबुद्धिं लभन्ते&#x9;025c&lt;br&gt;&#xA;इति दद्यादिति यजेदित्यधीयीत मे व्रतम्&#x9;026a&lt;br&gt;&#xA;इत्यस्मिन्नभयान्याहुस्तानि वर्ज्यानि नित्यशः&#x9;026c&lt;br&gt;&#xA;येनाश्रयं वेदयन्ते पुराणं; मनीषिणो मानसमानभक्तम्&#x9;027a&lt;br&gt;&#xA;तन्निःश्रेयस्तैजसं रूपमेत्य; परां शान्तिं प्राप्नुयुः प्रेत्य चेह&#x9;027c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/086/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/086/</guid>
      <description>&lt;p&gt;अष्टक उवाच&#x9;001&lt;br&gt;&#xA;चरन्गृहस्थः कथमेति देवान्कथं भिक्षुः कथमाचार्यकर्मा&#x9;001a&lt;br&gt;&#xA;वानप्रस्थः सत्पथे सन्निविष्टो; बहून्यस्मिन्सम्प्रति वेदयन्ति&#x9;001c&lt;br&gt;&#xA;ययातिरुवाच&#x9;002&lt;br&gt;&#xA;आहूताध्यायी गुरुकर्मस्वचोद्यः; पूर्वोत्थायी चरमं चोपशायी&#x9;002a&lt;br&gt;&#xA;मृदुर्दान्तो धृतिमानप्रमत्तः; स्वाध्यायशीलः सिध्यति ब्रह्मचारी&#x9;002c&lt;br&gt;&#xA;धर्मागतं प्राप्य धनं यजेत; दद्यात्सदैवातिथीन्भोजयेच्च&#x9;003a&lt;br&gt;&#xA;अनाददानश्च परैरदत्तं; सैषा गृहस्थोपनिषत्पुराणी&#x9;003c&lt;br&gt;&#xA;स्ववीर्यजीवी वृजिनान्निवृत्तो; दाता परेभ्यो न परोपतापी&#x9;004a&lt;br&gt;&#xA;तादृङ्मुनिः सिद्धिमुपैति मुख्यां; वसन्नरण्ये नियताहारचेष्टः&#x9;004c&lt;br&gt;&#xA;अशिल्पजीवी नगृहश्च नित्यं; जितेन्द्रियः सर्वतो विप्रमुक्तः&#x9;005a&lt;br&gt;&#xA;अनोकसारी लघुरल्पचारश्चरन्देशानेकचरः स भिक्षुः&#x9;005c&lt;br&gt;&#xA;रात्र्या यया चाभिजिताश्च लोका; भवन्ति कामा विजिताः सुखाश्च&#x9;006a&lt;br&gt;&#xA;तामेव रात्रिं प्रयतेत विद्वानरण्यसंस्थो भवितुं यतात्मा&#x9;006c&lt;br&gt;&#xA;दशैव पूर्वान्दश चापरांस्तु; ज्ञातीन्सहात्मानमथैकविंशम्&#x9;007a&lt;br&gt;&#xA;अरण्यवासी सुकृते दधाति; विमुच्यारण्ये स्वशरीरधातून्&#x9;007c&lt;br&gt;&#xA;अष्टक उवाच&#x9;008&lt;br&gt;&#xA;कति स्विदेव मुनयो मौनानि कति चाप्युत&#x9;008a&lt;br&gt;&#xA;भवन्तीति तदाचक्ष्व श्रोतुमिच्छामहे वयम्&#x9;008c&lt;br&gt;&#xA;ययातिरुवाच&#x9;009&lt;br&gt;&#xA;अरण्ये वसतो यस्य ग्रामो भवति पृष्ठतः&#x9;009a&lt;br&gt;&#xA;ग्रामे वा वसतोऽरण्यं स मुनिः स्याज्जनाधिप&#x9;009c&lt;br&gt;&#xA;अष्टक उवाच&#x9;010&lt;br&gt;&#xA;कथं स्विद्वसतोऽरण्ये ग्रामो भवति पृष्ठतः&#x9;010a&lt;br&gt;&#xA;ग्रामे वा वसतोऽरण्यं कथं भवति पृष्ठतः&#x9;010c&lt;br&gt;&#xA;ययातिरुवाच&#x9;011&lt;br&gt;&#xA;न ग्राम्यमुपयुञ्जीत य आरण्यो मुनिर्भवेत्&#x9;011a&lt;br&gt;&#xA;तथास्य वसतोऽरण्ये ग्रामो भवति पृष्ठतः&#x9;011c&lt;br&gt;&#xA;अनग्निरनिकेतश्च अगोत्रचरणो मुनिः&#x9;012a&lt;br&gt;&#xA;कौपीनाच्छादनं यावत्तावदिच्छेच्च चीवरम्&#x9;012c&lt;br&gt;&#xA;यावत्प्राणाभिसन्धानं तावदिच्छेच्च भोजनम्&#x9;013a&lt;br&gt;&#xA;तथास्य वसतो ग्रामेऽरण्यं भवति पृष्ठतः&#x9;013c&lt;br&gt;&#xA;यस्तु कामान्परित्यज्य त्यक्तकर्मा जितेन्द्रियः&#x9;014a&lt;br&gt;&#xA;आतिष्ठेत मुनिर्मौनं स लोके सिद्धिमाप्नुयात्&#x9;014c&lt;br&gt;&#xA;धौतदन्तं कृत्तनखं सदा स्नातमलङ्कृतम्&#x9;015a&lt;br&gt;&#xA;असितं सितकर्मस्थं कस्तं नार्चितुमर्हति&#x9;015c&lt;br&gt;&#xA;तपसा कर्शितः क्षामः क्षीणमांसास्थिशोणितः&#x9;016a&lt;br&gt;&#xA;यदा भवति निर्द्वन्द्वो मुनिर्मौनं समास्थितः&#x9;016c&lt;br&gt;&#xA;अथ लोकमिमं जित्वा लोकं विजयते परम्&#x9;016e&lt;br&gt;&#xA;आस्येन तु यदाहारं गोवन्मृगयते मुनिः&#x9;017a&lt;br&gt;&#xA;अथास्य लोकः पूर्वो यः सोऽमृतत्वाय कल्पते&#x9;017c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/087/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/087/</guid>
      <description>&lt;p&gt;अष्टक उवाच&#x9;001&lt;br&gt;&#xA;कतरस्त्वेतयोः पूर्वं देवानामेति सात्म्यताम्&#x9;001a&lt;br&gt;&#xA;उभयोर्धावतो राजन्सूर्याचन्द्रमसोरिव&#x9;001c&lt;br&gt;&#xA;ययातिरुवाच&#x9;002&lt;br&gt;&#xA;अनिकेतो गृहस्थेषु कामवृत्तेषु संयतः&#x9;002a&lt;br&gt;&#xA;ग्राम एव वसन्भिक्षुस्तयोः पूर्वतरं गतः&#x9;002c&lt;br&gt;&#xA;अप्राप्य दीर्घमायुस्तु यः प्राप्तो विकृतिं चरेत्&#x9;003a&lt;br&gt;&#xA;तप्येत यदि तत्कृत्वा चरेत्सोऽन्यत्ततस्तपः&#x9;003c&lt;br&gt;&#xA;यद्वै नृशंसं तदपथ्यमाहुर्यः सेवते धर्ममनर्थबुद्धिः&#x9;004a&lt;br&gt;&#xA;अस्वोऽप्यनीशश्च तथैव राजंस्तदार्जवं स समाधिस्तदार्यम्&#x9;004c&lt;br&gt;&#xA;अष्टक उवाच&#x9;005&lt;br&gt;&#xA;केनासि दूतः प्रहितोऽद्य राजन्युवा स्रग्वी दर्शनीयः सुवर्चाः&#x9;005a&lt;br&gt;&#xA;कुत आगतः कतरस्यां दिशि त्वमुताहो स्वित्पार्थिवं स्थानमस्ति&#x9;005c&lt;br&gt;&#xA;ययातिरुवाच&#x9;006&lt;br&gt;&#xA;इमं भौमं नरकं क्षीणपुण्यः; प्रवेष्टुमुर्वीं गगनाद्विप्रकीर्णः&#x9;006a&lt;br&gt;&#xA;उक्त्वाहं वः प्रपतिष्याम्यनन्तरं; त्वरन्ति मां ब्राह्मणा लोकपालाः&#x9;006c&lt;br&gt;&#xA;सतां सकाशे तु वृतः प्रपातस्ते सङ्गता गुणवन्तश्च सर्वे&#x9;007a&lt;br&gt;&#xA;शक्राच्च लब्धो हि वरो मयैष; पतिष्यता भूमितले नरेन्द्र&#x9;007c&lt;br&gt;&#xA;अष्टक उवाच&#x9;008&lt;br&gt;&#xA;पृच्छामि त्वां मा प्रपत प्रपातं; यदि लोकाः पार्थिव सन्ति मेऽत्र&#x9;008a&lt;br&gt;&#xA;यद्यन्तरिक्षे यदि वा दिवि श्रिताः; क्षेत्रज्ञं त्वां तस्य धर्मस्य मन्ये&#x9;008c&lt;br&gt;&#xA;ययातिरुवाच&#x9;009&lt;br&gt;&#xA;यावत्पृथिव्यां विहितं गवाश्वं; सहारण्यैः पशुभिः पर्वतैश्च&#x9;009a&lt;br&gt;&#xA;तावल्लोका दिवि ते संस्थिता वै; तथा विजानीहि नरेन्द्रसिंह&#x9;009c&lt;br&gt;&#xA;अष्टक उवाच&#x9;010&lt;br&gt;&#xA;तांस्ते ददामि मा प्रपत प्रपातं; ये मे लोका दिवि राजेन्द्र सन्ति&#x9;010a&lt;br&gt;&#xA;यद्यन्तरिक्षे यदि वा दिवि श्रितास्तानाक्रम क्षिप्रममित्रसाह&#x9;010c&lt;br&gt;&#xA;ययातिरुवाच&#x9;011&lt;br&gt;&#xA;नास्मद्विधोऽब्राह्मणो ब्रह्मविच्च; प्रतिग्रहे वर्तते राजमुख्य&#x9;011a&lt;br&gt;&#xA;यथा प्रदेयं सततं द्विजेभ्यस्तथाददं पूर्वमहं नरेन्द्र&#x9;011c&lt;br&gt;&#xA;नाब्राह्मणः कृपणो जातु जीवेद्या चापि स्याद्ब्राह्मणी वीरपत्नी&#x9;012a&lt;br&gt;&#xA;सोऽहं यदैवाकृतपूर्वं चरेयं; विवित्समानः किमु तत्र साधु&#x9;012c&lt;br&gt;&#xA;प्रतर्दन उवाच&#x9;013&lt;br&gt;&#xA;पृच्छामि त्वां स्पृहणीयरूप; प्रतर्दनोऽहं यदि मे सन्ति लोकाः&#x9;013a&lt;br&gt;&#xA;यद्यन्तरिक्षे यदि वा दिवि श्रिताः; क्षेत्रज्ञं त्वां तस्य धर्मस्य मन्ये&#x9;013c&lt;br&gt;&#xA;ययातिरुवाच&#x9;014&lt;br&gt;&#xA;सन्ति लोका बहवस्ते नरेन्द्र; अप्येकैकः सप्त सप्ताप्यहानि&#x9;014a&lt;br&gt;&#xA;मधुच्युतो घृतपृक्ता विशोकास्ते नान्तवन्तः प्रतिपालयन्ति&#x9;014c&lt;br&gt;&#xA;प्रतर्दन उवाच&#x9;015&lt;br&gt;&#xA;तांस्ते ददामि मा प्रपत प्रपातं; ये मे लोकास्तव ते वै भवन्तु&#x9;015a&lt;br&gt;&#xA;यद्यन्तरिक्षे यदि वा दिवि श्रितास्तानाक्रम क्षिप्रमपेतमोहः&#x9;015c&lt;br&gt;&#xA;ययातिरुवाच&#x9;016&lt;br&gt;&#xA;न तुल्यतेजाः सुकृतं कामयेत; योगक्षेमं पार्थिव पार्थिवः सन्&#x9;016a&lt;br&gt;&#xA;दैवादेशादापदं प्राप्य विद्वांश्चरेन्नृशंसं न हि जातु राजा&#x9;016c&lt;br&gt;&#xA;धर्म्यं मार्गं चेतयानो यशस्यं; कुर्यान्नृपो धर्ममवेक्षमाणः&#x9;017a&lt;br&gt;&#xA;न मद्विधो धर्मबुद्धिः प्रजानन्कुर्यादेवं कृपणं मां यथात्थ&#x9;017c&lt;br&gt;&#xA;कुर्यामपूर्वं न कृतं यदन्यैर्विवित्समानः किमु तत्र साधु&#x9;018a&lt;br&gt;&#xA;ब्रुवाणमेवं नृपतिं ययातिं; नृपोत्तमो वसुमनाब्रवीत्तम्&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/088/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/088/</guid>
      <description>&lt;p&gt;001   वसुमना उवाच&#xA;001a  पृच्छामि त्वां वसुमना रौशदश्विर्यद्यस्ति लोको दिवि मह्यं नरेन्द्र&#xA;001c  यद्यन्तरिक्षे प्रथितो महात्मन्क्षेत्रज्ञं त्वां तस्य धर्मस्य मन्ये&#xA;002   ययातिरुवाच&#xA;002a  यदन्तरिक्षं पृथिवी दिशश्च; यत्तेजसा तपते भानुमांश्च&#xA;002c  लोकास्तावन्तो दिवि संस्थिता वै; ते नान्तवन्तः प्रतिपालयन्ति&#xA;003   वसुमना उवाच&#xA;003a  तांस्ते ददामि पत मा प्रपातं; ये मे लोकास्तव ते वै भवन्तु&#xA;003c  क्रीणीष्वैनांस्तृणकेनापि राजन्प्रतिग्रहस्ते यदि सम्यक्प्रदुष्टः&#xA;004   ययातिरुवाच&#xA;004a  न मिथ्याहं विक्रयं वै स्मरामि; वृथा गृहीतं शिशुकाच्छङ्कमानः&#xA;004c  कुर्यां न चैवाकृतपूर्वमन्यैर्विवित्समानः किमु तत्र साधु&#xA;005   वसुमना उवाच&#xA;005a  तांस्त्वं लोकान्प्रतिपद्यस्व राजन्मया दत्तान्यदि नेष्टः क्रयस्ते&#xA;005c  अहं न तान्वै प्रतिगन्ता नरेन्द्र; सर्वे लोकास्तव ते वै भवन्तु&#xA;006   शिबिरुवाच&#xA;006a  पृच्छामि त्वां शिबिरौशीनरोऽहं; ममापि लोका यदि सन्तीह तात&#xA;006c  यद्यन्तरिक्षे यदि वा दिवि श्रिताः; क्षेत्रज्ञं त्वां तस्य धर्मस्य मन्ये&#xA;007   ययातिरुवाच&#xA;007a  न त्वं वाचा हृदयेनापि विद्वन्परीप्समानान्नावमंस्था नरेन्द्र&#xA;007c  तेनानन्ता दिवि लोकाः श्रितास्ते; विद्युद्रूपाः स्वनवन्तो महान्तः&#xA;008   शिबिरुवाच&#xA;008a  तांस्त्वं लोकान्प्रतिपद्यस्व राजन्मया दत्तान्यदि नेष्टः क्रयस्ते&#xA;008c  न चाहं तान्प्रतिपत्स्येह दत्त्वा; यत्र गत्वा त्वमुपास्से ह लोकान्&#xA;009   ययातिरुवाच&#xA;009a  यथा त्वमिन्द्रप्रतिमप्रभावस्ते चाप्यनन्ता नरदेव लोकाः&#xA;009c  तथाद्य लोके न रमेऽन्यदत्ते; तस्माच्छिबे नाभिनन्दामि दायम्&#xA;010   अष्टक उवाच&#xA;010a  न चेदेकैकशो राजल्ँलोकान्नः प्रतिनन्दसि&#xA;010c  सर्वे प्रदाय भवते गन्तारो नरकं वयम्&#xA;011   ययातिरुवाच&#xA;011a  यदर्हाय ददध्वं तत्सन्तः सत्यानृशंस्यतः&#xA;011c  अहं तु नाभिधृष्णोमि यत्कृतं न मया पुरा&#xA;012   अष्टक उवाच&#xA;012a  कस्यैते प्रतिदृश्यन्ते रथाः पञ्च हिरण्मयाः&#xA;012c  उच्चैः सन्तः प्रकाशन्ते ज्वलन्तोऽग्निशिखा इव&#xA;013   ययातिरुवाच&#xA;013a  युष्मानेते हि वक्ष्यन्ति रथाः पञ्च हिरण्मयाः&#xA;013c  उच्चैः सन्तः प्रकाशन्ते ज्वलन्तोऽग्निशिखा इव&#xA;014   अष्टक उवाच&#xA;014a  आतिष्ठस्व रथं राजन्विक्रमस्व विहायसा&#xA;014c  वयमप्यनुयास्यामो यदा कालो भविष्यति&#xA;015   ययातिरुवाच&#xA;015a  सर्वैरिदानीं गन्तव्यं सहस्वर्गजितो वयम्&#xA;015c  एष नो विरजाः पन्था दृश्यते देवसद्मनः&#xA;016   वैशम्पायन उवाच&#xA;016a  तेऽधिरुह्य रथान्सर्वे प्रयाता नृपसत्तमाः&#xA;016c  आक्रमन्तो दिवं भाभिर्धर्मेणावृत्य रोदसी&#xA;017   अष्टक उवाच&#xA;017a  अहं मन्ये पूर्वमेकोऽस्मि गन्ता; सखा चेन्द्रः सर्वथा मे महात्मा&#xA;017c  कस्मादेवं शिबिरौशीनरोऽयमेकोऽत्यगात्सर्ववेगेन वाहान्&#xA;018   ययातिरुवाच&#xA;018a  अददाद्देवयानाय यावद्वित्तमविन्दत&#xA;018c  उशीनरस्य पुत्रोऽयं तस्माच्छ्रेष्ठो हि नः शिबिः&#xA;019a  दानं तपः सत्यमथापि धर्मो; ह्रीः श्रीः क्षमा सौम्य तथा तितिक्षा&#xA;019c  राजन्नेतान्यप्रतिमस्य राज्ञः; शिबेः स्थितान्यनृशंसस्य बुद्ध्या&#xA;019e  एवंवृत्तो ह्रीनिषेधश्च यस्मात्तस्माच्छिबिरत्यगाद्वै रथेन&#xA;020   वैशम्पायन उवाच&#xA;020a  अथाष्टकः पुनरेवान्वपृच्छन्मातामहं कौतुकादिन्द्रकल्पम्&#xA;020c  पृच्छामि त्वां नृपते ब्रूहि सत्यं; कुतश्च कस्यासि सुतश्च कस्य&#xA;020e  कृतं त्वया यद्धि न तस्य कर्ता; लोके त्वदन्यः क्षत्रियो ब्राह्मणो वा&#xA;021   ययातिरुवाच&#xA;021a  ययातिरस्मि नहुषस्य पुत्रः; पूरोः पिता सार्वभौमस्त्विहासम्&#xA;021c  गुह्यमर्थं मामकेभ्यो ब्रवीमि; मातामहोऽहं भवतां प्रकाशः&#xA;022a  सर्वामिमां पृथिवीं निर्जिगाय; प्रस्थे बद्ध्वा ह्यददं ब्राह्मणेभ्यः&#xA;022c  मेध्यानश्वानेकशफान्सुरूपांस्तदा देवाः पुण्यभाजो भवन्ति&#xA;023a  अदामहं पृथिवीं ब्राह्मणेभ्यः; पूर्णामिमामखिलां वाहनस्य&#xA;023c  गोभिः सुवर्णेन धनैश्च मुख्यैस्तत्रासन्गाः शतमर्बुदानि&#xA;024a  सत्येन मे द्यौश्च वसुन्धरा च; तथैवाग्निर्ज्वलते मानुषेषु&#xA;024c  न मे वृथा व्याहृतमेव वाक्यं; सत्यं हि सन्तः प्रतिपूजयन्ति&#xA;024e  सर्वे च देवा मुनयश्च लोकाः; सत्येन पूज्या इति मे मनोगतम्&#xA;025a  यो नः स्वर्गजितः सर्वान्यथावृत्तं निवेदयेत्&#xA;025c  अनसूयुर्द्विजाग्रेभ्यः स लभेन्नः सलोकताम्&#xA;026   वैशम्पायन उवाच&#xA;026a  एवं राजा स महात्मा ह्यतीव; स्वैर्दौहित्रैस्तारितोऽमित्रसाहः&#xA;026c  त्यक्त्वा महीं परमोदारकर्मा; स्वर्गं गतः कर्मभिर्व्याप्य पृथ्वीम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/089/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/089/</guid>
      <description>&lt;p&gt;001   जनमेजय उवाच&#xA;001a  भगवञ्श्रोतुमिच्छामि पूरोर्वंशकरान्नृपान्&#xA;001c  यद्वीर्या यादृशाश्चैव यावन्तो यत्पराक्रमाः&#xA;002a  न ह्यस्मिञ्शीलहीनो वा निर्वीर्यो वा नराधिपः&#xA;002c  प्रजाविरहितो वापि भूतपूर्वः कदाचन&#xA;003a  तेषां प्रथितवृत्तानां राज्ञां विज्ञानशालिनाम्&#xA;003c  चरितं श्रोतुमिच्छामि विस्तरेण तपोधन&#xA;004   वैशम्पायन उवाच&#xA;004a  हन्त ते कथयिष्यामि यन्मां त्वं परिपृच्छसि&#xA;004c  पूरोर्वंशधरान्वीराञ्शक्रप्रतिमतेजसः&#xA;005a  प्रवीरेश्वररौद्राश्वास्त्रयः पुत्रा महारथाः&#xA;005c  पूरोः पौष्ट्यामजायन्त प्रवीरस्तत्र वंशकृत्&#xA;006a  मनस्युरभवत्तस्माच्छूरः श्येनीसुतः प्रभुः&#xA;006c  पृथिव्याश्चतुरन्ताया गोप्ता राजीवलोचनः&#xA;007a  सुभ्रूः संहननो वाग्मी सौवीरीतनयास्त्रयः&#xA;007c  मनस्योरभवन्पुत्राः शूराः सर्वे महारथाः&#xA;008a  रौद्राश्वस्य महेष्वासा दशाप्सरसि सूनवः&#xA;008c  यज्वानो जज्ञिरे शूराः प्रजावन्तो बहुश्रुताः&#xA;008e  सर्वे सर्वास्त्रविद्वांसः सर्वे धर्मपरायणाः&#xA;009a  ऋचेपुरथ कक्षेपुः कृकणेपुश्च वीर्यवान्&#xA;009c  स्थण्डिलेपुर्वनेपुश्च स्थलेपुश्च महारथः&#xA;010a  तेजेपुर्बलवान्धीमान्सत्येपुश्चेन्द्रविक्रमः&#xA;010c  धर्मेपुः सन्नतेपुश्च दशमो देवविक्रमः&#xA;010e  अनाधृष्टिसुतास्तात राजसूयाश्वमेधिनः&#xA;011a  मतिनारस्ततो राजा विद्वांश्चर्चेपुतोऽभवत्&#xA;011c  मतिनारसुता राजंश्चत्वारोऽमितविक्रमाः&#xA;011e  तंसुर्महानतिरथो द्रुह्युश्चाप्रतिमद्युतिः&#xA;012a  तेषां तंसुर्महावीर्यः पौरवं वंशमुद्वहन्&#xA;012c  आजहार यशो दीप्तं जिगाय च वसुन्धराम्&#xA;013a  इलिनं तु सुतं तंसुर्जनयामास वीर्यवान्&#xA;013c  सोऽपि कृत्स्नामिमां भूमिं विजिग्ये जयतां वरः&#xA;014a  रथन्तर्यां सुतान्पञ्च पञ्चभूतोपमांस्ततः&#xA;014c  इलिनो जनयामास दुःषन्तप्रभृतीन्नृप&#xA;015a  दुःषन्तं शूरभीमौ च प्रपूर्वं वसुमेव च&#xA;015c  तेषां ज्येष्ठोऽभवद्राजा दुःषन्तो जनमेजय&#xA;016a  दुःषन्ताद्भरतो जज्ञे विद्वाञ्शाकुन्तलो नृपः&#xA;016c  तस्माद्भरतवंशस्य विप्रतस्थे महद्यशः&#xA;017a  भरतस्तिसृषु स्त्रीषु नव पुत्रानजीजनत्&#xA;017c  नाभ्यनन्दन्त तान्राजा नानुरूपा ममेत्युत&#xA;018a  ततो महद्भिः क्रतुभिरीजानो भरतस्तदा&#xA;018c  लेभे पुत्रं भरद्वाजाद्भुमन्युं नाम भारत&#xA;019a  ततः पुत्रिणमात्मानं ज्ञात्वा पौरवनन्दनः&#xA;019c  भुमन्युं भरतश्रेष्ठ यौवराज्येऽभ्यषेचयत्&#xA;020a  ततस्तस्य महीन्द्रस्य वितथः पुत्रकोऽभवत्&#xA;020c  ततः स वितथो नाम भुमन्योरभवत्सुतः&#xA;021a  सुहोत्रश्च सुहोता च सुहविः सुयजुस्तथा&#xA;021c  पुष्करिण्यामृचीकस्य भुमन्योरभवन्सुताः&#xA;022a  तेषां ज्येष्ठः सुहोत्रस्तु राज्यमाप महीक्षिताम्&#xA;022c  राजसूयाश्वमेधाद्यैः सोऽयजद्बहुभिः सवैः&#xA;023a  सुहोत्रः पृथिवीं सर्वां बुभुजे सागराम्बराम्&#xA;023c  पूर्णां हस्तिगवाश्वस्य बहुरत्नसमाकुलाम्&#xA;024a  ममज्जेव मही तस्य भूरिभारावपीडिता&#xA;024c  हस्त्यश्वरथसम्पूर्णा मनुष्यकलिला भृशम्&#xA;025a  सुहोत्रे राजनि तदा धर्मतः शासति प्रजाः&#xA;025c  चैत्ययूपाङ्किता चासीद्भूमिः शतसहस्रशः&#xA;025e  प्रवृद्धजनसस्या च सहदेवा व्यरोचत&#xA;026a  ऐक्ष्वाकी जनयामास सुहोत्रात्पृथिवीपतेः&#xA;026c  अजमीढं सुमीढं च पुरुमीढं च भारत&#xA;027a  अजमीढो वरस्तेषां तस्मिन्वंशः प्रतिष्ठितः&#xA;027c  षट्पुत्रान्सोऽप्यजनयत्तिसृषु स्त्रीषु भारत&#xA;028a  ऋक्षं धूमिन्यथो नीली दुःषन्तपरमेष्ठिनौ&#xA;028c  केशिन्यजनयज्जह्नुमुभौ च जनरूपिणौ&#xA;029a  तथेमे सर्वपाञ्चाला दुःषन्तपरमेष्ठिनोः&#xA;029c  अन्वयाः कुशिका राजञ्जह्नोरमिततेजसः&#xA;030a  जनरूपिणयोर्ज्येष्ठमृक्षमाहुर्जनाधिपम्&#xA;030c  ऋक्षात्संवरणो जज्ञे राजन्वंशकरस्तव&#xA;031a  आर्क्षे संवरणे राजन्प्रशासति वसुन्धराम्&#xA;031c  सङ्क्षयः सुमहानासीत्प्रजानामिति शुश्रुमः&#xA;032a  व्यशीर्यत ततो राष्ट्रं क्षयैर्नानाविधैस्तथा&#xA;032c  क्षुन्मृत्युभ्यामनावृष्ट्या व्याधिभिश्च समाहतम्&#xA;032e  अभ्यघ्नन्भारतांश्चैव सपत्नानां बलानि च&#xA;033a  चालयन्वसुधां चैव बलेन चतुरङ्गिणा&#xA;033c  अभ्ययात्तं च पाञ्चाल्यो विजित्य तरसा महीम्&#xA;033e  अक्षौहिणीभिर्दशभिः स एनं समरेऽजयत्&#xA;034a  ततः सदारः सामात्यः सपुत्रः ससुहृज्जनः&#xA;034c  राजा संवरणस्तस्मात्पलायत महाभयात्&#xA;035a  सिन्धोर्नदस्य महतो निकुञ्जे न्यवसत्तदा&#xA;035c  नदीविषयपर्यन्ते पर्वतस्य समीपतः&#xA;035e  तत्रावसन्बहून्कालान्भारता दुर्गमाश्रिताः&#xA;036a  तेषां निवसतां तत्र सहस्रं परिवत्सरान्&#xA;036c  अथाभ्यगच्छद्भरतान्वसिष्ठो भगवानृषिः&#xA;037a  तमागतं प्रयत्नेन प्रत्युद्गम्याभिवाद्य च&#xA;037c  अर्घ्यमभ्याहरंस्तस्मै ते सर्वे भारतास्तदा&#xA;037e  निवेद्य सर्वमृषये सत्कारेण सुवर्चसे&#xA;038a  तं समामष्टमीमुष्टं राजा वव्रे स्वयं तदा&#xA;038c  पुरोहितो भवान्नोऽस्तु राज्याय प्रयतामहे&#xA;038e  ओमित्येवं वसिष्ठोऽपि भारतान्प्रत्यपद्यत&#xA;039a  अथाभ्यषिञ्चत्साम्राज्ये सर्वक्षत्रस्य पौरवम्&#xA;039c  विषाणभूतं सर्वस्यां पृथिव्यामिति नः श्रुतम्&#xA;040a  भरताध्युषितं पूर्वं सोऽध्यतिष्ठत्पुरोत्तमम्&#xA;040c  पुनर्बलिभृतश्चैव चक्रे सर्वमहीक्षितः&#xA;041a  ततः स पृथिवीं प्राप्य पुनरीजे महाबलः&#xA;041c  आजमीढो महायज्ञैर्बहुभिर्भूरिदक्षिणैः&#xA;042a  ततः संवरणात्सौरी सुषुवे तपती कुरुम्&#xA;042c  राजत्वे तं प्रजाः सर्वा धर्मज्ञ इति वव्रिरे&#xA;043a  तस्य नाम्नाभिविख्यातं पृथिव्यां कुरुजाङ्गलम्&#xA;043c  कुरुक्षेत्रं स तपसा पुण्यं चक्रे महातपाः&#xA;044a  अश्ववन्तमभिष्वन्तं तथा चित्ररथं मुनिम्&#xA;044c  जनमेजयं च विख्यातं पुत्रांश्चास्यानुशुश्रुमः&#xA;044e  पञ्चैतान्वाहिनी पुत्रान्व्यजायत मनस्विनी&#xA;045a  अभिष्वतः परिक्षित्तु शबलाश्वश्च वीर्यवान्&#xA;045c  अभिराजो विराजश्च शल्मलश्च महाबलः&#xA;046a  उच्चैःश्रवा भद्रकारो जितारिश्चाष्टमः स्मृतः&#xA;046c  एतेषामन्ववाये तु ख्यातास्ते कर्मजैर्गुणैः&#xA;047a  जनमेजयादयः सप्त तथैवान्ये महाबलाः&#xA;047c  परिक्षितोऽभवन्पुत्राः सर्वे धर्मार्थकोविदाः&#xA;048a  कक्षसेनोग्रसेनौ च चित्रसेनश्च वीर्यवान्&#xA;048c  इन्द्रसेनः सुषेणश्च भीमसेनश्च नामतः&#xA;049a  जनमेजयस्य तनया भुवि ख्याता महाबलाः&#xA;049c  धृतराष्ट्रः प्रथमजः पाण्डुर्बाह्लीक एव च&#xA;050a  निषधश्च महातेजास्तथा जाम्बूनदो बली&#xA;050c  कुण्डोदरः पदातिश्च वसातिश्चाष्टमः स्मृतः&#xA;050e  सर्वे धर्मार्थकुशलाः सर्वे भूतहिते रताः&#xA;051a  धृतराष्ट्रोऽथ राजासीत्तस्य पुत्रोऽथ कुण्डिकः&#xA;051c  हस्ती वितर्कः क्राथश्च कुण्डलश्चापि पञ्चमः&#xA;051e  हविःश्रवास्तथेन्द्राभः सुमन्युश्चापराजितः&#xA;052a  प्रतीपस्य त्रयः पुत्रा जज्ञिरे भरतर्षभ&#xA;052c  देवापिः शन्तनुश्चैव बाह्लीकश्च महारथः&#xA;053a  देवापिस्तु प्रवव्राज तेषां धर्मपरीप्सया&#xA;053c  शन्तनुश्च महीं लेभे बाह्लीकश्च महारथः&#xA;054a  भरतस्यान्वये जाताः सत्त्ववन्तो महारथाः&#xA;054c  देवर्षिकल्पा नृपते बहवो राजसत्तमाः&#xA;055a  एवंविधाश्चाप्यपरे देवकल्पा महारथाः&#xA;055c  जाता मनोरन्ववाये ऐलवंशविवर्धनाः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/090/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/090/</guid>
      <description>&lt;p&gt;जनमेजय उवाच&#x9;001&lt;br&gt;&#xA;श्रुतस्त्वत्तो मया विप्र पूर्वेषां सम्भवो महान्&#x9;001a&lt;br&gt;&#xA;उदाराश्चापि वंशेऽस्मिन्राजानो मे परिश्रुताः&#x9;001c&lt;br&gt;&#xA;किं तु लघ्वर्थसंयुक्तं प्रियाख्यानं न मामति&#x9;002a&lt;br&gt;&#xA;प्रीणात्यतो भवान्भूयो विस्तरेण ब्रवीतु मे&#x9;002c&lt;br&gt;&#xA;एतामेव कथां दिव्यामा प्रजापतितो मनोः&#x9;003a&lt;br&gt;&#xA;तेषामाजननं पुण्यं कस्य न प्रीतिमावहेत्&#x9;003c&lt;br&gt;&#xA;सद्धर्मगुणमाहात्म्यैरभिवर्धितमुत्तमम्&#x9;004a&lt;br&gt;&#xA;विष्टभ्य लोकांस्त्रीनेषां यशः स्फीतमवस्थितम्&#x9;004c&lt;br&gt;&#xA;गुणप्रभाववीर्यौजःसत्त्वोत्साहवतामहम्&#x9;005a&lt;br&gt;&#xA;न तृप्यामि कथां शृण्वन्नमृतास्वादसम्मिताम्&#x9;005c&lt;br&gt;&#xA;वैशम्पायन उवाच&#x9;006&lt;br&gt;&#xA;शृणु राजन्पुरा सम्यङ्मया द्वैपायनाच्छ्रुतम्&#x9;006a&lt;br&gt;&#xA;प्रोच्यमानमिदं कृत्स्नं स्ववंशजननं शुभम्&#x9;006c&lt;br&gt;&#xA;दक्षस्यादितिः&#x9;007A&lt;br&gt;&#xA;अदितेर्विवस्वान्&#x9;007B&lt;br&gt;&#xA;विवस्वतो मनुः&#x9;007C&lt;br&gt;&#xA;मनोरिला&#x9;007D&lt;br&gt;&#xA;इलायाः पुरूरवाः&#x9;007E&lt;br&gt;&#xA;पुरूरवस आयुः&#x9;007F&lt;br&gt;&#xA;आयुषो नहुषः&#x9;007G&lt;br&gt;&#xA;नहुषस्य ययातिः&#x9;007H&lt;br&gt;&#xA;ययातेर्द्वे भार्ये बभूवतुः&#x9;008A&lt;br&gt;&#xA;उशनसो दुहिता देवयानी वृषपर्वणश्च दुहिता शर्मिष्ठा नाम&#x9;008B&lt;br&gt;&#xA;अत्रानुवंशो भवति&#x9;008C&lt;br&gt;&#xA;यदुं च तुर्वसुं चैव देवयानी व्यजायत&#x9;009A&lt;br&gt;&#xA;द्रुह्युं चानुं च पूरुं च शर्मिष्ठा वार्षपर्वणी&#x9;009B&lt;br&gt;&#xA;तत्र यदोर्यादवाः&#x9;010A&lt;br&gt;&#xA;पूरोः पौरवाः&#x9;010B&lt;br&gt;&#xA;पूरोर्भार्या कौसल्या नाम&#x9;011A&lt;br&gt;&#xA;तस्यामस्य जज्ञे जनमेजयो नाम&#x9;011B&lt;br&gt;&#xA;यस्त्रीनश्वमेधानाजहार&#x9;011c&lt;br&gt;&#xA;विश्वजिता चेष्ट्वा वनं प्रविवेश&#x9;011D&lt;br&gt;&#xA;जनमेजयः खल्वनन्तां नामोपयेमे माधवीम्&#x9;012a&lt;br&gt;&#xA;तस्यामस्य जज्ञे प्राचिन्वान्&#x9;012B&lt;br&gt;&#xA;यः प्राचीं दिशं जिगाय यावत्सूर्योदयात्&#x9;012c&lt;br&gt;&#xA;ततस्तस्य प्राचिन्वत्वम्&#x9;012D&lt;br&gt;&#xA;प्राचिन्वान्खल्वश्मकीमुपयेमे&#x9;013a&lt;br&gt;&#xA;तस्यामस्य जज्ञे संयातिः&#x9;013B&lt;br&gt;&#xA;संयातिः खलु दृषद्वतो दुहितरं वराङ्गीं नामोपयेमे&#x9;014a&lt;br&gt;&#xA;तस्यामस्य जज्ञे अहम्पातिः&#x9;014B&lt;br&gt;&#xA;अहम्पातिस्तु खलु कृतवीर्यदुहितरमुपयेमे भानुमतीं नाम&#x9;015A&lt;br&gt;&#xA;तस्यामस्य जज्ञे सार्वभौमः&#x9;015B&lt;br&gt;&#xA;सार्वभौमः खलु जित्वाजहार कैकेयीं सुनन्दां नाम&#x9;016A&lt;br&gt;&#xA;तस्यामस्य जज्ञे जयत्सेनः&#x9;016B&lt;br&gt;&#xA;जयत्सेनः खलु वैदर्भीमुपयेमे सुषुवां नाम&#x9;017A&lt;br&gt;&#xA;तस्यामस्य जज्ञे अराचीनः&#x9;017B&lt;br&gt;&#xA;अराचीनोऽपि वैदर्भीमेवापरामुपयेमे मर्यादां नाम&#x9;018A&lt;br&gt;&#xA;तस्यामस्य जज्ञे महाभौमः&#x9;018B&lt;br&gt;&#xA;महाभौमः खलु प्रासेनजितीमुपयेमे सुयज्ञां नाम&#x9;019A&lt;br&gt;&#xA;तस्यामस्य जज्ञे अयुतनायी&#x9;019B&lt;br&gt;&#xA;यः पुरुषमेधानामयुतमानयत्&#x9;019C&lt;br&gt;&#xA;तदस्यायुतनायित्वम्&#x9;019D&lt;br&gt;&#xA;अयुतनायी खलु पृथुश्रवसो दुहितरमुपयेमे भासां नाम&#x9;020A&lt;br&gt;&#xA;तस्यामस्य जज्ञे अक्रोधनः&#x9;020B&lt;br&gt;&#xA;अक्रोधनः खलु कालिङ्गीं करण्डुं नामोपयेमे&#x9;021A&lt;br&gt;&#xA;तस्यामस्य जज्ञे देवातिथिः&#x9;021B&lt;br&gt;&#xA;देवातिथिः खलु वैदेहीमुपयेमे मर्यादां नाम&#x9;022A&lt;br&gt;&#xA;तस्यामस्य जज्ञे ऋचः&#x9;022B&lt;br&gt;&#xA;ऋचः खल्वाङ्गेयीमुपयेमे सुदेवां नाम&#x9;023A&lt;br&gt;&#xA;तस्यां पुत्रमजनयदृक्षम्&#x9;023B&lt;br&gt;&#xA;ऋक्षः खलु तक्षकदुहितरमुपयेमे ज्वालां नाम&#x9;024A&lt;br&gt;&#xA;तस्यां पुत्रं मतिनारं नामोत्पादयामास&#x9;024B&lt;br&gt;&#xA;मतिनारः खलु सरस्वत्यां द्वादशवार्षिकं सत्रमाजहार&#x9;025A&lt;br&gt;&#xA;निवृत्ते च सत्रे सरस्वत्यभिगम्य तं भर्तारं वरयामास&#x9;026A&lt;br&gt;&#xA;तस्यां पुत्रमजनयत्तंसुं नाम&#x9;026B&lt;br&gt;&#xA;अत्रानुवंशो भवति&#x9;027A&lt;br&gt;&#xA;तंसुं सरस्वती पुत्रं मतिनारादजीजनत्&#x9;028A&lt;br&gt;&#xA;इलिनं जनयामास कालिन्द्यां तंसुरात्मजम्&#x9;028C&lt;br&gt;&#xA;इलिनस्तु रथन्तर्यां दुःषन्ताद्यान्पञ्च पुत्रानजनयत्&#x9;029A&lt;br&gt;&#xA;दुःषन्तः खलु विश्वामित्रदुहितरं शकुन्तलां नामोपयेमे&#x9;030A&lt;br&gt;&#xA;तस्यामस्य जज्ञे भरतः&#x9;030B&lt;br&gt;&#xA;तत्र श्लोकौ भवतः&#x9;030C&lt;br&gt;&#xA;माता भस्त्रा पितुः पुत्रो येन जातः स एव सः&#x9;031a&lt;br&gt;&#xA;भरस्व पुत्रं दुःषन्त मावमंस्थाः शकुन्तलाम्&#x9;031c&lt;br&gt;&#xA;रेतोधाः पुत्र उन्नयति नरदेव यमक्षयात्&#x9;032a&lt;br&gt;&#xA;त्वं चास्य धाता गर्भस्य सत्यमाह शकुन्तला&#x9;032c&lt;br&gt;&#xA;ततोऽस्य भरतत्वम्&#x9;033A&lt;br&gt;&#xA;भरतः खलु काशेयीमुपयेमे सार्वसेनीं सुनन्दां नाम&#x9;034A&lt;br&gt;&#xA;तस्यामस्य जज्ञे भुमन्युः&#x9;034B&lt;br&gt;&#xA;भुमन्युः खलु दाशार्हीमुपयेमे जयां नाम&#x9;035A&lt;br&gt;&#xA;तस्यामस्य जज्ञे सुहोत्रः&#x9;035B&lt;br&gt;&#xA;सुहोत्रः खल्विक्ष्वाकुकन्यामुपयेमे सुवर्णां नाम&#x9;036A&lt;br&gt;&#xA;तस्यामस्य जज्ञे हस्ती&#x9;036B&lt;br&gt;&#xA;य इदं हास्तिनपुरं मापयामास&#x9;036C&lt;br&gt;&#xA;एतदस्य हास्तिनपुरत्वम्&#x9;036D&lt;br&gt;&#xA;हस्ती खलु त्रैगर्तीमुपयेमे यशोधरां नाम&#x9;037A&lt;br&gt;&#xA;तस्यामस्य जज्ञे विकुण्ठनः&#x9;037B&lt;br&gt;&#xA;विकुण्ठनः खलु दाशार्हीमुपयेमे सुदेवां नाम&#x9;038A&lt;br&gt;&#xA;तस्यामस्य जज्ञेऽजमीढः&#x9;038B&lt;br&gt;&#xA;अजमीढस्य चतुर्विंशं पुत्रशतं बभूव कैकेय्यां नागायां गान्धार्यां विमलायामृक्षायां चेति&#x9;039A&lt;br&gt;&#xA;पृथक्पृथग्वंशकरा नृपतयः&#x9;039B&lt;br&gt;&#xA;तत्र वंशकरः संवरणः&#x9;039C&lt;br&gt;&#xA;संवरणः खलु वैवस्वतीं तपतीं नामोपयेमे&#x9;040A&lt;br&gt;&#xA;तस्यामस्य जज्ञे कुरुः&#x9;040B&lt;br&gt;&#xA;कुरुः खलु दाशार्हीमुपयेमे शुभाङ्गीं नाम&#x9;041A&lt;br&gt;&#xA;तस्यामस्य जज्ञे विडूरथः&#x9;041B&lt;br&gt;&#xA;विडूरथस्तु मागधीमुपयेमे सम्प्रियां नाम&#x9;042A&lt;br&gt;&#xA;तस्यामस्य जज्ञेऽरुग्वान्नाम&#x9;042B&lt;br&gt;&#xA;अरुग्वान्खलु मागधीमुपयेमेऽमृतां नाम&#x9;043A&lt;br&gt;&#xA;तस्यामस्य जज्ञे परिक्षित्&#x9;043B&lt;br&gt;&#xA;परिक्षित्खलु बाहुदामुपयेमे सुयशां नाम&#x9;044A&lt;br&gt;&#xA;तस्यामस्य जज्ञे भीमसेनः&#x9;044B&lt;br&gt;&#xA;भीमसेनः खलु कैकेयीमुपयेमे सुकुमारीं नाम&#x9;045A&lt;br&gt;&#xA;तस्यामस्य जज्ञे पर्यश्रवाः&#x9;045B&lt;br&gt;&#xA;यमाहुः प्रतीपं नाम&#x9;045C&lt;br&gt;&#xA;प्रतीपः खलु शैब्यामुपयेमे सुनन्दां नाम&#x9;046A&lt;br&gt;&#xA;तस्यां पुत्रानुत्पादयामास देवापिं शन्तनुं बाह्लीकं चेति&#x9;046B&lt;br&gt;&#xA;देवापिः खलु बाल एवारण्यं प्रविवेश&#x9;047A&lt;br&gt;&#xA;शन्तनुस्तु महीपालोऽभवत्&#x9;047B&lt;br&gt;&#xA;अत्रानुवंशो भवति&#x9;047C&lt;br&gt;&#xA;यं यं कराभ्यां स्पृशति जीर्णं स सुखमश्नुते&#x9;048a&lt;br&gt;&#xA;पुनर्युवा च भवति तस्मात्तं शन्तनुं विदुः&#x9;048c&lt;br&gt;&#xA;तदस्य शन्तनुत्वम्&#x9;049A&lt;br&gt;&#xA;शन्तनुः खलु गङ्गां भागीरथीमुपयेमे&#x9;050A&lt;br&gt;&#xA;तस्यामस्य जज्ञे देवव्रतः&#x9;050B&lt;br&gt;&#xA;यमाहुर्भीष्म इति&#x9;050C&lt;br&gt;&#xA;भीष्मः खलु पितुः प्रियचिकीर्षया सत्यवतीमुदवहन्मातरम्&#x9;051A&lt;br&gt;&#xA;यामाहुर्गन्धकालीति&#x9;051B&lt;br&gt;&#xA;तस्यां कानीनो गर्भः पराशराद्द्वैपायनः&#x9;052A&lt;br&gt;&#xA;तस्यामेव शन्तनोर्द्वौ पुत्रौ बभूवतुः&#x9;052B&lt;br&gt;&#xA;चित्राङ्गदो विचित्रवीर्यश्च&#x9;052C&lt;br&gt;&#xA;तयोरप्राप्तयौवन एव चित्राङ्गदो गन्धर्वेण हतः&#x9;053A&lt;br&gt;&#xA;विचित्रवीर्यस्तु राजा समभवत्&#x9;053B&lt;br&gt;&#xA;विचित्रवीर्यः खलु कौसल्यात्मजेऽम्बिकाम्बालिके काशिराजदुहितरावुपयेमे&#x9;054A&lt;br&gt;&#xA;विचित्रवीर्यस्त्वनपत्य एव विदेहत्वं प्राप्तः&#x9;055A&lt;br&gt;&#xA;ततः सत्यवती चिन्तयामास&#x9;056A&lt;br&gt;&#xA;दौःषन्तो वंश उच्छिद्यते इति&#x9;056B&lt;br&gt;&#xA;सा द्वैपायनमृषिं चिन्तयामास&#x9;057A&lt;br&gt;&#xA;स तस्याः पुरतः स्थितः किं करवाणीति&#x9;058A&lt;br&gt;&#xA;सा तमुवाच&#x9;059A&lt;br&gt;&#xA;भ्राता तवानपत्य एव स्वर्यातो विचित्रवीर्यः&#x9;059B&lt;br&gt;&#xA;साध्वपत्यं तस्योत्पादयेति&#x9;059C&lt;br&gt;&#xA;स परमित्युक्त्वा त्रीन्पुत्रानुत्पादयामास धृतराष्ट्रं पाण्डुं विदुरं चेति&#x9;060A&lt;br&gt;&#xA;तत्र धृतराष्ट्रस्य राज्ञः पुत्रशतं बभूव गान्धार्यां वरदानाद्द्वैपायनस्य&#x9;061A&lt;br&gt;&#xA;तेषां धृतराष्ट्रस्य पुत्राणां चत्वारः प्रधाना बभूवुर्दुर्योधनो दुःशासनो विकर्णश्चित्रसेन इति&#x9;062A&lt;br&gt;&#xA;पाण्डोस्तु द्वे भार्ये बभूवतुः कुन्ती माद्री चेत्युभे स्त्रीरत्ने&#x9;063A&lt;br&gt;&#xA;अथ पाण्डुर्मृगयां चरन्मैथुनगतमृषिमपश्यन्मृग्यां वर्तमानम्&#x9;064A&lt;br&gt;&#xA;तथैवाप्लुतमनासादितकामरसमतृप्तं बाणेनाभिजघान&#x9;064B&lt;br&gt;&#xA;स बाणविद्ध उवाच पाण्डुम्&#x9;065A&lt;br&gt;&#xA;चरता धर्ममिमं येन त्वयाभिज्ञेन कामरसस्याहमनवाप्तकामरसोऽभिहतस्तस्मात्त्वमप्येतामवस्थामासाद्यानवाप्तकामरसः पञ्चत्वमाप्स्यसि क्षिप्रमेवेति&#x9;065B&lt;br&gt;&#xA;स विवर्णरूपः पाण्डुः शापं परिहरमाणो नोपासर्पत भार्ये&#x9;066A&lt;br&gt;&#xA;वाक्यं चोवाच&#x9;067A&lt;br&gt;&#xA;स्वचापल्यादिदं प्राप्तवानहम्&#x9;067B&lt;br&gt;&#xA;शृणोमि च नानपत्यस्य लोका सन्तीति&#x9;067C&lt;br&gt;&#xA;सा त्वं मदर्थे पुत्रानुत्पादयेति कुन्तीमुवाच&#x9;068A&lt;br&gt;&#xA;सा तत्र पुत्रानुत्पादयामास धर्माद्युधिष्ठिरं मारुताद्भीमसेनं शक्रादर्जुनमिति&#x9;069A&lt;br&gt;&#xA;स तां हृष्टरूपः पाण्डुरुवाच&#x9;070A&lt;br&gt;&#xA;070B   इयं ते सपत्न्यनपत्या&#xA;साध्वस्यामपत्यमुत्पाद्यतामिति&#x9;070C&lt;br&gt;&#xA;स एवमस्त्वित्युक्तः कुन्त्या&#x9;071A&lt;br&gt;&#xA;ततो माद्र्यामश्विभ्यां नकुलसहदेवावुत्पादितौ&#x9;072A&lt;br&gt;&#xA;माद्रीं खल्वलङ्कृतां दृष्ट्वा पाण्डुर्भावं चक्रे&#x9;073A&lt;br&gt;&#xA;स तां स्पृष्ट्वैव विदेहत्वं प्राप्तः&#x9;074A&lt;br&gt;&#xA;तत्रैनं चितास्थं माद्री समन्वारुरोह&#x9;075A&lt;br&gt;&#xA;उवाच कुन्तीम्&#x9;076A&lt;br&gt;&#xA;यमयोरार्ययाप्रमत्तया भवितव्यमिति&#x9;076B&lt;br&gt;&#xA;ततस्ते पञ्च पाण्डवाः कुन्त्या सहिता हास्तिनपुरमानीय तापसैर्भीष्मस्य विदुरस्य च निवेदिताः&#x9;077A&lt;br&gt;&#xA;तत्रापि जतुगृहे दग्धुं समारब्धा न शकिता विदुरमन्त्रितेन&#x9;078A&lt;br&gt;&#xA;ततश्च हिडिम्बमन्तरा हत्वा एकचक्रां गताः&#x9;079A&lt;br&gt;&#xA;तस्यामप्येकचक्रायां बकं नाम राक्षसं हत्वा पाञ्चालनगरमभिगताः&#x9;080A&lt;br&gt;&#xA;तस्माद्द्रौपदीं भार्यामविन्दन्स्वविषयं चाजग्मुः कुशलिनः&#x9;081A&lt;br&gt;&#xA;पुत्रांश्चोत्पादयामासुः&#x9;082A&lt;br&gt;&#xA;प्रतिविन्ध्यं युधिष्ठिरः&#x9;082B&lt;br&gt;&#xA;सुतसोमं वृकोदरः&#x9;082C&lt;br&gt;&#xA;श्रुतकीर्तिमर्जुनः&#x9;082D&lt;br&gt;&#xA;शतानीकं नकुलः&#x9;082E&lt;br&gt;&#xA;श्रुतकर्माणं सहदेव इति&#x9;082F&lt;br&gt;&#xA;युधिष्ठिरस्तु गोवासनस्य शैब्यस्य देविकां नाम कन्यां स्वयंवरे लेभे&#x9;083A&lt;br&gt;&#xA;तस्यां पुत्रं जनयामास यौधेयं नाम&#x9;083B&lt;br&gt;&#xA;भीमसेनोऽपि काश्यां बलधरां नामोपयेमे वीर्यशुल्काम्&#x9;084A&lt;br&gt;&#xA;तस्यां पुत्रं सर्वगं नामोत्पादयामास&#x9;084B&lt;br&gt;&#xA;अर्जुनः खलु द्वारवतीं गत्वा भगिनीं वासुदेवस्य सुभद्रां नाम भार्यामुदवहत्&#x9;085A&lt;br&gt;&#xA;तस्यां पुत्रमभिमन्युं नाम जनयामास&#x9;085B&lt;br&gt;&#xA;नकुलस्तु चैद्यां करेणुवतीं नाम भार्यामुदवहत्&#x9;086A&lt;br&gt;&#xA;तस्यां पुत्रं निरमित्रं नामाजनयत्&#x9;086B&lt;br&gt;&#xA;सहदेवोऽपि माद्रीमेव स्वयंवरे विजयां नामोपयेमे&#x9;087A&lt;br&gt;&#xA;तस्यां पुत्रमजनयत्सुहोत्रं नाम&#x9;087B&lt;br&gt;&#xA;भीमसेनस्तु पूर्वमेव हिडिम्बायां राक्षस्यां घटोत्कचं नाम पुत्रं जनयामास&#x9;088A&lt;br&gt;&#xA;इत्येते एकादश पाण्डवानां पुत्राः&#x9;089A&lt;br&gt;&#xA;विराटस्य दुहितरमुत्तरां नामाभिमन्युरुपयेमे&#x9;090A&lt;br&gt;&#xA;तस्यामस्य परासुर्गर्भोऽजायत&#x9;090B&lt;br&gt;&#xA;तमुत्सङ्गेन प्रतिजग्राह पृथा नियोगात्पुरुषोत्तमस्य वासुदेवस्य&#x9;091A&lt;br&gt;&#xA;षाण्मासिकं गर्भमहमेनं जीवयिष्यामीति&#x9;091B&lt;br&gt;&#xA;सञ्जीवयित्वा चैनमुवाच&#x9;092A&lt;br&gt;&#xA;परिक्षीणे कुले जातो भवत्वयं परिक्षिन्नामेति&#x9;092B&lt;br&gt;&#xA;परिक्षित्तु खलु माद्रवतीं नामोपयेमे&#x9;093A&lt;br&gt;&#xA;तस्यामस्य जनमेजयः&#x9;093B&lt;br&gt;&#xA;जनमेजयात्तु वपुष्टमायां द्वौ पुत्रौ शतानीकः शङ्कुश्च&#x9;094A&lt;br&gt;&#xA;शतानीकस्तु खलु वैदेहीमुपयेमे&#x9;095A&lt;br&gt;&#xA;तस्यामस्य जज्ञे पुत्रोऽश्वमेधदत्तः&#x9;095B&lt;br&gt;&#xA;इत्येष पूरोर्वंशस्तु पाण्डवानां च कीर्तितः&#x9;096a&lt;br&gt;&#xA;पूरोर्वंशमिमं श्रुत्वा सर्वपापैः प्रमुच्यते&#x9;096c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/091/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/091/</guid>
      <description>&lt;p&gt;इक्ष्वाकुवंशप्रभवो राजासीत्पृथिवीपतिः&#x9;001a&lt;br&gt;&#xA;महाभिष इति ख्यातः सत्यवाक्सत्यविक्रमः&#x9;001c&lt;br&gt;&#xA;सोऽश्वमेधसहस्रेण वाजपेयशतेन च&#x9;002a&lt;br&gt;&#xA;तोषयामास देवेन्द्रं स्वर्गं लेभे ततः प्रभुः&#x9;002c&lt;br&gt;&#xA;ततः कदाचिद्ब्रह्माणमुपासां चक्रिरे सुराः&#x9;003a&lt;br&gt;&#xA;तत्र राजर्षयो आसन्स च राजा महाभिषः&#x9;003c&lt;br&gt;&#xA;अथ गङ्गा सरिच्छ्रेष्ठा समुपायात्पितामहम्&#x9;004a&lt;br&gt;&#xA;तस्या वासः समुद्धूतं मारुतेन शशिप्रभम्&#x9;004c&lt;br&gt;&#xA;ततोऽभवन्सुरगणाः सहसावाङ्मुखास्तदा&#x9;005a&lt;br&gt;&#xA;महाभिषस्तु राजर्षिरशङ्को दृष्टवान्नदीम्&#x9;005c&lt;br&gt;&#xA;अपध्यातो भगवता ब्रह्मणा स महाभिषः&#x9;006a&lt;br&gt;&#xA;उक्तश्च जातो मर्त्येषु पुनर्लोकानवाप्स्यसि&#x9;006c&lt;br&gt;&#xA;स चिन्तयित्वा नृपतिर्नृपान्सर्वांस्तपोधनान्&#x9;007a&lt;br&gt;&#xA;प्रतीपं रोचयामास पितरं भूरिवर्चसम्&#x9;007c&lt;br&gt;&#xA;महाभिषं तु तं दृष्ट्वा नदी धैर्याच्च्युतं नृपम्&#x9;008a&lt;br&gt;&#xA;तमेव मनसाध्यायमुपावर्तत्सरिद्वरा&#x9;008c&lt;br&gt;&#xA;सा तु विध्वस्तवपुषः कश्मलाभिहतौजसः&#x9;009a&lt;br&gt;&#xA;ददर्श पथि गच्छन्ती वसून्देवान्दिवौकसः&#x9;009c&lt;br&gt;&#xA;तथारूपांश्च तान्दृष्ट्वा पप्रच्छ सरितां वरा&#x9;010a&lt;br&gt;&#xA;किमिदं नष्टरूपाः स्थ कच्चित्क्षेमं दिवौकसाम्&#x9;010c&lt;br&gt;&#xA;तामूचुर्वसवो देवाः शप्ताः स्मो वै महानदि&#x9;011a&lt;br&gt;&#xA;अल्पेऽपराधे संरम्भाद्वसिष्ठेन महात्मना&#x9;011c&lt;br&gt;&#xA;विमूढा हि वयं सर्वे प्रच्छन्नमृषिसत्तमम्&#x9;012a&lt;br&gt;&#xA;सन्ध्यां वसिष्ठमासीनं तमत्यभिसृताः पुरा&#x9;012c&lt;br&gt;&#xA;तेन कोपाद्वयं शप्ता योनौ सम्भवतेति ह&#x9;013a&lt;br&gt;&#xA;न शक्यमन्यथा कर्तुं यदुक्तं ब्रह्मवादिना&#x9;013c&lt;br&gt;&#xA;त्वं तस्मान्मानुषी भूत्वा सूष्व पुत्रान्वसून्भुवि&#x9;014a&lt;br&gt;&#xA;न मानुषीणां जठरं प्रविशेमाशुभं वयम्&#x9;014c&lt;br&gt;&#xA;इत्युक्ता तान्वसून्गङ्गा तथेत्युक्त्वाब्रवीदिदम्&#x9;015a&lt;br&gt;&#xA;मर्त्येषु पुरुषश्रेष्ठः को वः कर्ता भविष्यति&#x9;015c&lt;br&gt;&#xA;वसव ऊचुः&#x9;016&lt;br&gt;&#xA;प्रतीपस्य सुतो राजा शन्तनुर्नाम धार्मिकः&#x9;016a&lt;br&gt;&#xA;भविता मानुषे लोके स नः कर्ता भविष्यति&#x9;016c&lt;br&gt;&#xA;गङ्गोवाच&#x9;017&lt;br&gt;&#xA;ममाप्येवं मतं देवा यथावदत मानघाः&#x9;017a&lt;br&gt;&#xA;प्रियं तस्य करिष्यामि युष्माकं  चैतदीप्सितम्&#x9;017c&lt;br&gt;&#xA;वसव ऊचुः&#x9;018&lt;br&gt;&#xA;जातान्कुमारान्स्वानप्सु प्रक्षेप्तुं वै त्वमर्हसि&#x9;018a&lt;br&gt;&#xA;यथा नचिरकालं नो निष्कृतिः स्यात्त्रिलोकगे&#x9;018c&lt;br&gt;&#xA;गङ्गोवाच&#x9;019&lt;br&gt;&#xA;एवमेतत्करिष्यामि पुत्रस्तस्य विधीयताम्&#x9;019a&lt;br&gt;&#xA;नास्य मोघः सङ्गमः स्यात्पुत्रहेतोर्मया सह&#x9;019c&lt;br&gt;&#xA;वसव ऊचुः&#x9;020&lt;br&gt;&#xA;तुरीयार्धं प्रदास्यामो वीर्यस्यैकैकशो वयम्&#x9;020a&lt;br&gt;&#xA;तेन वीर्येण पुत्रस्ते भविता तस्य चेप्सितः&#x9;020c&lt;br&gt;&#xA;न सम्पत्स्यति मर्त्येषु पुनस्तस्य तु सन्ततिः&#x9;021a&lt;br&gt;&#xA;तस्मादपुत्रः पुत्रस्ते भविष्यति स वीर्यवान्&#x9;021c&lt;br&gt;&#xA;वैशम्पायन उवाच&#x9;022&lt;br&gt;&#xA;एवं ते समयं कृत्वा गङ्गया वसवः सह&#x9;022a&lt;br&gt;&#xA;जग्मुः प्रहृष्टमनसो यथासङ्कल्पमञ्जसा&#x9;022c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/092/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/092/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;ततः प्रतीपो राजा स सर्वभूतहिते रतः&#x9;001a&lt;br&gt;&#xA;निषसाद समा बह्वीर्गङ्गातीरगतो जपन्&#x9;001c&lt;br&gt;&#xA;तस्य रूपगुणोपेता गङ्गा श्रीरिव रूपिणी&#x9;002a&lt;br&gt;&#xA;उत्तीर्य सलिलात्तस्माल्लोभनीयतमाकृतिः&#x9;002c&lt;br&gt;&#xA;अधीयानस्य राजर्षेर्दिव्यरूपा मनस्विनी&#x9;003a&lt;br&gt;&#xA;दक्षिणं शालसङ्काशमूरुं भेजे शुभानना&#x9;003c&lt;br&gt;&#xA;प्रतीपस्तु महीपालस्तामुवाच मनस्विनीम्&#x9;004a&lt;br&gt;&#xA;करवाणि किं ते कल्याणि प्रियं यत्तेऽभिकाङ्क्षितम्&#x9;004c&lt;br&gt;&#xA;स्त्र्युवाच&#x9;005&lt;br&gt;&#xA;त्वामहं कामये राजन्कुरुश्रेष्ठ भजस्व माम्&#x9;005a&lt;br&gt;&#xA;त्यागः कामवतीनां हि स्त्रीणां सद्भिर्विगर्हितः&#x9;005c&lt;br&gt;&#xA;प्रतीप उवाच&#x9;006&lt;br&gt;&#xA;नाहं परस्त्रियं कामाद्गच्छेयं वरवर्णिनि&#x9;006a&lt;br&gt;&#xA;न चासवर्णां कल्याणि धर्म्यं तद्विद्धि मे व्रतम्&#x9;006c&lt;br&gt;&#xA;स्त्र्युवाच&#x9;007&lt;br&gt;&#xA;नाश्रेयस्यस्मि नागम्या न वक्तव्या च कर्हिचित्&#x9;007a&lt;br&gt;&#xA;भज मां भजमानां त्वं राजन्कन्यां वरस्त्रियम्&#x9;007c&lt;br&gt;&#xA;प्रतीप उवाच&#x9;008&lt;br&gt;&#xA;मयातिवृत्तमेतत्ते यन्मां चोदयसि प्रियम्&#x9;008a&lt;br&gt;&#xA;अन्यथा प्रतिपन्नं मां नाशयेद्धर्मविप्लवः&#x9;008c&lt;br&gt;&#xA;प्राप्य दक्षिणमूरुं मे त्वमाश्लिष्टा वराङ्गने&#x9;009a&lt;br&gt;&#xA;अपत्यानां स्नुषाणां च भीरु विद्ध्येतदासनम्&#x9;009c&lt;br&gt;&#xA;सव्यतः कामिनीभागस्त्वया स च विवर्जितः&#x9;010a&lt;br&gt;&#xA;तस्मादहं नाचरिष्ये त्वयि कामं वराङ्गने&#x9;010c&lt;br&gt;&#xA;स्नुषा मे भव कल्याणि पुत्रार्थे त्वां वृणोम्यहम्&#x9;011a&lt;br&gt;&#xA;स्नुषापक्षं हि वामोरु त्वमागम्य समाश्रिता&#x9;011c&lt;br&gt;&#xA;स्त्र्युवाच&#x9;012&lt;br&gt;&#xA;एवमप्यस्तु धर्मज्ञ संयुज्येयं सुतेन ते&#x9;012a&lt;br&gt;&#xA;त्वद्भक्त्यैव भजिष्यामि प्रख्यातं भारतं कुलम्&#x9;012c&lt;br&gt;&#xA;पृथिव्यां पार्थिवा ये च तेषां यूयं परायणम्&#x9;013a&lt;br&gt;&#xA;गुणा न हि मया शक्या वक्तुं वर्षशतैरपि&#x9;013c&lt;br&gt;&#xA;कुलस्य ये वः प्रस्थितास्तत्साधुत्वमनुत्तमम्&#x9;013e&lt;br&gt;&#xA;स मे नाभिजनज्ञः स्यादाचरेयं च यद्विभो&#x9;014a&lt;br&gt;&#xA;तत्सर्वमेव पुत्रस्ते न मीमांसेत कर्हिचित्&#x9;014c&lt;br&gt;&#xA;एवं वसन्ती पुत्रे ते वर्धयिष्याम्यहं प्रियम्&#x9;015a&lt;br&gt;&#xA;पुत्रैः पुण्यैः प्रियैश्चापि स्वर्गं प्राप्स्यति ते सुतः&#x9;015c&lt;br&gt;&#xA;वैशम्पायन उवाच&#x9;016&lt;br&gt;&#xA;तथेत्युक्त्वा तु सा राजंस्तत्रैवान्तरधीयत&#x9;016a&lt;br&gt;&#xA;पुत्रजन्म प्रतीक्षंस्तु स राजा तदधारयत्&#x9;016c&lt;br&gt;&#xA;एतस्मिन्नेव काले तु प्रतीपः क्षत्रियर्षभः&#x9;017a&lt;br&gt;&#xA;तपस्तेपे सुतस्यार्थे सभार्यः कुरुनन्दन&#x9;017c&lt;br&gt;&#xA;तयोः समभवत्पुत्रो वृद्धयोः स महाभिषः&#x9;018a&lt;br&gt;&#xA;शान्तस्य जज्ञे सन्तानस्तस्मादासीत्स शन्तनुः&#x9;018c&lt;br&gt;&#xA;संस्मरंश्चाक्षयाल्ँलोकान्विजितान्स्वेन कर्मणा&#x9;019a&lt;br&gt;&#xA;पुण्यकर्मकृदेवासीच्छन्तनुः कुरुसत्तम&#x9;019c&lt;br&gt;&#xA;प्रतीपः शन्तनुं पुत्रं यौवनस्थं ततोऽन्वशात्&#x9;020a&lt;br&gt;&#xA;पुरा मां स्त्री समभ्यागाच्छन्तनो भूतये तव&#x9;020c&lt;br&gt;&#xA;त्वामाव्रजेद्यदि रहः सा पुत्र वरवर्णिनी&#x9;021a&lt;br&gt;&#xA;कामयानाभिरूपाढ्या दिव्या स्त्री पुत्रकाम्यया&#x9;021c&lt;br&gt;&#xA;सा त्वया नानुयोक्तव्या कासि कस्यासि वाङ्गने&#x9;021e&lt;br&gt;&#xA;यच्च कुर्यान्न तत्कार्यं प्रष्टव्या सा त्वयानघ&#x9;022a&lt;br&gt;&#xA;मन्नियोगाद्भजन्तीं तां भजेथा इत्युवाच तम्&#x9;022c&lt;br&gt;&#xA;एवं सन्दिश्य तनयं प्रतीपः शन्तनुं तदा&#x9;023a&lt;br&gt;&#xA;स्वे च राज्येऽभिषिच्यैनं वनं राजा विवेश ह&#x9;023c&lt;br&gt;&#xA;स राजा शन्तनुर्धीमान्ख्यातः पृथ्व्यां धनुर्धरः&#x9;024a&lt;br&gt;&#xA;बभूव मृगयाशीलः सततं वनगोचरः&#x9;024c&lt;br&gt;&#xA;स मृगान्महिषांश्चैव विनिघ्नन्राजसत्तमः&#x9;025a&lt;br&gt;&#xA;गङ्गामनुचचारैकः सिद्धचारणसेविताम्&#x9;025c&lt;br&gt;&#xA;स कदाचिन्महाराज ददर्श परमस्त्रियम्&#x9;026a&lt;br&gt;&#xA;जाज्वल्यमानां वपुषा साक्षात्पद्मामिव श्रियम्&#x9;026c&lt;br&gt;&#xA;सर्वानवद्यां सुदतीं दिव्याभरणभूषिताम्&#x9;027a&lt;br&gt;&#xA;सूक्ष्माम्बरधरामेकां पद्मोदरसमप्रभाम्&#x9;027c&lt;br&gt;&#xA;तां दृष्ट्वा हृष्टरोमाभूद्विस्मितो रूपसम्पदा&#x9;028a&lt;br&gt;&#xA;पिबन्निव च नेत्राभ्यां नातृप्यत नराधिपः&#x9;028c&lt;br&gt;&#xA;सा च दृष्ट्वैव राजानं विचरन्तं महाद्युतिम्&#x9;029a&lt;br&gt;&#xA;स्नेहादागतसौहार्दा नातृप्यत विलासिनी&#x9;029c&lt;br&gt;&#xA;तामुवाच ततो राजा सान्त्वयञ्श्लक्ष्णया गिरा&#x9;030a&lt;br&gt;&#xA;देवी वा दानवी वा त्वं गन्धर्वी यदि वाप्सराः&#x9;030c&lt;br&gt;&#xA;यक्षी वा पन्नगी वापि मानुषी वा सुमध्यमे&#x9;031a&lt;br&gt;&#xA;या वा त्वं सुरगर्भाभे भार्या मे भव शोभने&#x9;031c&lt;br&gt;&#xA;एतच्छ्रुत्वा वचो राज्ञः सस्मितं मृदु वल्गु च&#x9;032a&lt;br&gt;&#xA;वसूनां समयं स्मृत्वा अभ्यगच्छदनिन्दिता&#x9;032c&lt;br&gt;&#xA;उवाच चैव राज्ञः सा ह्लादयन्ती मनो गिरा&#x9;033a&lt;br&gt;&#xA;भविष्यामि महीपाल महिषी ते वशानुगा&#x9;033c&lt;br&gt;&#xA;यत्तु कुर्यामहं राजञ्शुभं वा यदि वाशुभम्&#x9;034a&lt;br&gt;&#xA;न तद्वारयितव्यास्मि न वक्तव्या तथाप्रियम्&#x9;034c&lt;br&gt;&#xA;एवं हि वर्तमानेऽहं त्वयि वत्स्यामि पार्थिव&#x9;035a&lt;br&gt;&#xA;वारिता विप्रियं चोक्ता त्यजेयं त्वामसंशयम्&#x9;035c&lt;br&gt;&#xA;तथेति राज्ञा सा तूक्ता तदा भरतसत्तम&#x9;036a&lt;br&gt;&#xA;प्रहर्षमतुलं लेभे प्राप्य तं पार्थिवोत्तमम्&#x9;036c&lt;br&gt;&#xA;आसाद्य शन्तनुस्तां च बुभुजे कामतो वशी&#x9;037a&lt;br&gt;&#xA;न प्रष्टव्येति मन्वानो न स तां किञ्चिदूचिवान्&#x9;037c&lt;br&gt;&#xA;स तस्याः शीलवृत्तेन रूपौदार्यगुणेन च&#x9;038a&lt;br&gt;&#xA;उपचारेण च रहस्तुतोष जगतीपतिः&#x9;038c&lt;br&gt;&#xA;दिव्यरूपा हि सा देवी गङ्गा त्रिपथगा नदी&#x9;039a&lt;br&gt;&#xA;मानुषं विग्रहं श्रीमत्कृत्वा सा वरवर्णिनी&#x9;039c&lt;br&gt;&#xA;भाग्योपनतकामस्य भार्येवोपस्थिताभवत्&#x9;040a&lt;br&gt;&#xA;शन्तनो राजसिंहस्य देवराजसमद्युतेः&#x9;040c&lt;br&gt;&#xA;सम्भोगस्नेहचातुर्यैर्हावलास्यैर्मनोहरैः&#x9;041a&lt;br&gt;&#xA;राजानं रमयामास यथा रेमे तथैव सः&#x9;041c&lt;br&gt;&#xA;स राजा रतिसक्तत्वादुत्तमस्त्रीगुणैर्हृतः&#x9;042a&lt;br&gt;&#xA;संवत्सरानृतून्मासान्न बुबोध बहून्गतान्&#x9;042c&lt;br&gt;&#xA;रममाणस्तया सार्धं यथाकामं जनेश्वरः&#x9;043a&lt;br&gt;&#xA;अष्टावजनयत्पुत्रांस्तस्याममरवर्णिनः&#x9;043c&lt;br&gt;&#xA;जातं जातं च सा पुत्रं क्षिपत्यम्भसि भारत&#x9;044a&lt;br&gt;&#xA;प्रीणामि त्वाहमित्युक्त्वा गङ्गास्रोतस्यमज्जयत्&#x9;044c&lt;br&gt;&#xA;तस्य तन्न प्रियं राज्ञः शन्तनोरभवत्तदा&#x9;045a&lt;br&gt;&#xA;न च तां किञ्चनोवाच त्यागाद्भीतो महीपतिः&#x9;045c&lt;br&gt;&#xA;अथ तामष्टमे पुत्रे जाते प्रहसितामिव&#x9;046a&lt;br&gt;&#xA;उवाच राजा दुःखार्तः परीप्सन्पुत्रमात्मनः&#x9;046c&lt;br&gt;&#xA;मा वधीः कासि कस्यासि किं हिंससि सुतानिति&#x9;047a&lt;br&gt;&#xA;पुत्रघ्नि सुमहत्पापं मा प्रापस्तिष्ठ गर्हिते&#x9;047c&lt;br&gt;&#xA;स्त्र्युवाच&#x9;048&lt;br&gt;&#xA;पुत्रकाम न ते हन्मि पुत्रं पुत्रवतां वर&#x9;048a&lt;br&gt;&#xA;जीर्णस्तु मम वासोऽयं यथा स समयः कृतः&#x9;048c&lt;br&gt;&#xA;अहं गङ्गा जह्नुसुता महर्षिगणसेविता&#x9;049a&lt;br&gt;&#xA;देवकार्यार्थसिद्ध्यर्थमुषिताहं त्वया सह&#x9;049c&lt;br&gt;&#xA;अष्टेमे वसवो देवा महाभागा महौजसः&#x9;050a&lt;br&gt;&#xA;वसिष्ठशापदोषेण मानुषत्वमुपागताः&#x9;050c&lt;br&gt;&#xA;तेषां जनयिता नान्यस्त्वदृते भुवि विद्यते&#x9;051a&lt;br&gt;&#xA;मद्विधा मानुषी धात्री न चैवास्तीह काचन&#x9;051c&lt;br&gt;&#xA;तस्मात्तज्जननीहेतोर्मानुषत्वमुपागता&#x9;052a&lt;br&gt;&#xA;जनयित्वा वसूनष्टौ जिता लोकास्त्वयाक्षयाः&#x9;052c&lt;br&gt;&#xA;देवानां समयस्त्वेष वसूनां संश्रुतो मया&#x9;053a&lt;br&gt;&#xA;जातं जातं मोक्षयिष्ये जन्मतो मानुषादिति&#x9;053c&lt;br&gt;&#xA;तत्ते शापाद्विनिर्मुक्ता आपवस्य महात्मनः&#x9;054a&lt;br&gt;&#xA;स्वस्ति तेऽस्तु गमिष्यामि पुत्रं पाहि महाव्रतम्&#x9;054c&lt;br&gt;&#xA;एष पर्यायवासो मे वसूनां सन्निधौ कृतः&#x9;055a&lt;br&gt;&#xA;मत्प्रसूतं विजानीहि गङ्गादत्तमिमं सुतम्&#x9;055c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/093/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/093/</guid>
      <description>&lt;p&gt;शन्तनुरुवाच&#x9;001&lt;br&gt;&#xA;आपवो नाम को न्वेष वसूनां किं च दुष्कृतम्&#x9;001a&lt;br&gt;&#xA;यस्याभिशापात्ते सर्वे मानुषीं तनुमागताः&#x9;001c&lt;br&gt;&#xA;अनेन च कुमारेण गङ्गादत्तेन किं कृतम्&#x9;002a&lt;br&gt;&#xA;यस्य चैव कृतेनायं मानुषेषु निवत्स्यति&#x9;002c&lt;br&gt;&#xA;ईशानाः सर्वलोकस्य वसवस्ते च वै कथम्&#x9;003a&lt;br&gt;&#xA;मानुषेषूदपद्यन्त तन्ममाचक्ष्व जाह्नवि&#x9;003c&lt;br&gt;&#xA;वैशम्पायन उवाच&#x9;004&lt;br&gt;&#xA;सैवमुक्ता ततो गङ्गा राजानमिदमब्रवीत्&#x9;004a&lt;br&gt;&#xA;भर्तारं जाह्नवी देवी शन्तनुं पुरुषर्षभम्&#x9;004c&lt;br&gt;&#xA;यं लेभे वरुणः पुत्रं पुरा भरतसत्तम&#x9;005a&lt;br&gt;&#xA;वसिष्ठो नाम स मुनिः ख्यात आपव इत्युत&#x9;005c&lt;br&gt;&#xA;तस्याश्रमपदं पुण्यं मृगपक्षिगणान्वितम्&#x9;006a&lt;br&gt;&#xA;मेरोः पार्श्वे नगेन्द्रस्य सर्वर्तुकुसुमावृतम्&#x9;006c&lt;br&gt;&#xA;स वारुणिस्तपस्तेपे तस्मिन्भरतसत्तम&#x9;007a&lt;br&gt;&#xA;वने पुण्यकृतां श्रेष्ठः स्वादुमूलफलोदके&#x9;007c&lt;br&gt;&#xA;दक्षस्य दुहिता या तु सुरभीत्यतिगर्विता&#x9;008a&lt;br&gt;&#xA;गां प्रजाता तु सा देवी कश्यपाद्भरतर्षभ&#x9;008c&lt;br&gt;&#xA;अनुग्रहार्थं जगतः सर्वकामदुघां वराम्&#x9;009a&lt;br&gt;&#xA;तां लेभे गां तु धर्मात्मा होमधेनुं स वारुणिः&#x9;009c&lt;br&gt;&#xA;सा तस्मिंस्तापसारण्ये वसन्ती मुनिसेविते&#x9;010a&lt;br&gt;&#xA;चचार रम्ये धर्म्ये च गौरपेतभया तदा&#x9;010c&lt;br&gt;&#xA;अथ तद्वनमाजग्मुः कदाचिद्भरतर्षभ&#x9;011a&lt;br&gt;&#xA;पृथ्वाद्या वसवः सर्वे देवदेवर्षिसेवितम्&#x9;011c&lt;br&gt;&#xA;ते सदारा वनं तच्च व्यचरन्त समन्ततः&#x9;012a&lt;br&gt;&#xA;रेमिरे रमणीयेषु पर्वतेषु वनेषु च&#x9;012c&lt;br&gt;&#xA;तत्रैकस्य तु भार्या वै वसोर्वासवविक्रम&#x9;013a&lt;br&gt;&#xA;सा चरन्ती वने तस्मिन्गां ददर्श सुमध्यमा&#x9;013c&lt;br&gt;&#xA;या सा वसिष्ठस्य मुनेः सर्वकामधुगुत्तमा&#x9;013e&lt;br&gt;&#xA;सा विस्मयसमाविष्टा शीलद्रविणसम्पदा&#x9;014a&lt;br&gt;&#xA;दिवे वै दर्शयामास तां गां गोवृषभेक्षण&#x9;014c&lt;br&gt;&#xA;स्वापीनां च सुदोग्ध्रीं च सुवालधिमुखां शुभाम्&#x9;015a&lt;br&gt;&#xA;उपपन्नां गुणैः सर्वैः शीलेनानुत्तमेन च&#x9;015c&lt;br&gt;&#xA;एवङ्गुणसमायुक्तां वसवे वसुनन्दिनी&#x9;016a&lt;br&gt;&#xA;दर्शयामास राजेन्द्र पुरा पौरवनन्दन&#x9;016c&lt;br&gt;&#xA;द्यौस्तदा तां तु दृष्ट्वैव गां गजेन्द्रेन्द्रविक्रम&#x9;017a&lt;br&gt;&#xA;उवाच राजंस्तां देवीं तस्या रूपगुणान्वदन्&#x9;017c&lt;br&gt;&#xA;एषा गौरुत्तमा देवि वारुणेरसितेक्षणे&#x9;018a&lt;br&gt;&#xA;ऋषेस्तस्य वरारोहे यस्येदं वनमुत्तमम्&#x9;018c&lt;br&gt;&#xA;अस्याः क्षीरं पिबेन्मर्त्यः स्वादु यो वै सुमध्यमे&#x9;019a&lt;br&gt;&#xA;दश वर्षसहस्राणि स जीवेत्स्थिरयौवनः&#x9;019c&lt;br&gt;&#xA;एतच्छ्रुत्वा तु सा देवी नृपोत्तम सुमध्यमा&#x9;020a&lt;br&gt;&#xA;तमुवाचानवद्याङ्गी भर्तारं दीप्ततेजसम्&#x9;020c&lt;br&gt;&#xA;अस्ति मे मानुषे लोके नरदेवात्मजा सखी&#x9;021a&lt;br&gt;&#xA;नाम्ना जिनवती नाम रूपयौवनशालिनी&#x9;021c&lt;br&gt;&#xA;उशीनरस्य राजर्षेः सत्यसन्धस्य धीमतः&#x9;022a&lt;br&gt;&#xA;दुहिता प्रथिता लोके मानुषे रूपसम्पदा&#x9;022c&lt;br&gt;&#xA;तस्या हेतोर्महाभाग सवत्सां गां ममेप्सिताम्&#x9;023a&lt;br&gt;&#xA;आनयस्वामरश्रेष्ठ त्वरितं पुण्यवर्धन&#x9;023c&lt;br&gt;&#xA;यावदस्याः पयः पीत्वा सा सखी मम मानद&#x9;024a&lt;br&gt;&#xA;मानुषेषु भवत्वेका जरारोगविवर्जिता&#x9;024c&lt;br&gt;&#xA;एतन्मम महाभाग कर्तुमर्हस्यनिन्दित&#x9;025a&lt;br&gt;&#xA;प्रियं प्रियतरं ह्यस्मान्नास्ति मेऽन्यत्कथञ्चन&#x9;025c&lt;br&gt;&#xA;एतच्छ्रुत्वा वचस्तस्या देव्याः प्रियचिकीर्षया&#x9;026a&lt;br&gt;&#xA;पृथ्वाद्यैर्भ्रातृभिः सार्धं द्यौस्तदा तां जहार गाम्&#x9;026c&lt;br&gt;&#xA;तया कमलपत्राक्ष्या नियुक्तो द्यौस्तदा नृप&#x9;027a&lt;br&gt;&#xA;ऋषेस्तस्य तपस्तीव्रं न शशाक निरीक्षितुम्&#x9;027c&lt;br&gt;&#xA;हृता गौः सा तदा तेन प्रपातस्तु न तर्कितः&#x9;027e&lt;br&gt;&#xA;अथाश्रमपदं प्राप्तः फलान्यादाय वारुणिः&#x9;028a&lt;br&gt;&#xA;न चापश्यत गां तत्र सवत्सां काननोत्तमे&#x9;028c&lt;br&gt;&#xA;ततः स मृगयामास वने तस्मिंस्तपोधनः&#x9;029a&lt;br&gt;&#xA;नाध्यगच्छच्च मृगयंस्तां गां मुनिरुदारधीः&#x9;029c&lt;br&gt;&#xA;ज्ञात्वा तथापनीतां तां वसुभिर्दिव्यदर्शनः&#x9;030a&lt;br&gt;&#xA;ययौ क्रोधवशं सद्यः शशाप च वसूंस्तदा&#x9;030c&lt;br&gt;&#xA;यस्मान्मे वसवो जह्रुर्गां वै दोग्ध्रीं सुवालधिम्&#x9;031a&lt;br&gt;&#xA;तस्मात्सर्वे जनिष्यन्ति मानुषेषु न संशयः&#x9;031c&lt;br&gt;&#xA;एवं शशाप भगवान्वसूंस्तान्मुनिसत्तमः&#x9;032a&lt;br&gt;&#xA;वशं कोपस्य सम्प्राप्त आपवो भरतर्षभ&#x9;032c&lt;br&gt;&#xA;शप्त्वा च तान्महाभागस्तपस्येव मनो दधे&#x9;033a&lt;br&gt;&#xA;एवं स शप्तवान्राजन्वसूनष्टौ तपोधनः&#x9;033c&lt;br&gt;&#xA;महाप्रभावो ब्रह्मर्षिर्देवान्रोषसमन्वितः&#x9;033e&lt;br&gt;&#xA;अथाश्रमपदं प्राप्य तं स्म भूयो महात्मनः&#x9;034a&lt;br&gt;&#xA;शप्ताः स्म इति जानन्त ऋषिं तमुपचक्रमुः&#x9;034c&lt;br&gt;&#xA;प्रसादयन्तस्तमृषिं वसवः पार्थिवर्षभ&#x9;035a&lt;br&gt;&#xA;न लेभिरे च तस्मात्ते प्रसादमृषिसत्तमात्&#x9;035c&lt;br&gt;&#xA;आपवात्पुरुषव्याघ्र सर्वधर्मविशारदात्&#x9;035e&lt;br&gt;&#xA;उवाच च स धर्मात्मा सप्त यूयं धरादयः&#x9;036a&lt;br&gt;&#xA;अनु संवत्सराच्छापमोक्षं वै समवाप्स्यथ&#x9;036c&lt;br&gt;&#xA;अयं तु यत्कृते यूयं मया शप्ताः स वत्स्यति&#x9;037a&lt;br&gt;&#xA;द्यौस्तदा मानुषे लोके दीर्घकालं स्वकर्मणा&#x9;037c&lt;br&gt;&#xA;नानृतं तच्चिकीर्षामि युष्मान्क्रुद्धो यदब्रुवम्&#x9;038a&lt;br&gt;&#xA;न प्रजास्यति चाप्येष मानुषेषु महामनाः&#x9;038c&lt;br&gt;&#xA;भविष्यति च धर्मात्मा सर्वशास्त्रविशारदः&#x9;039a&lt;br&gt;&#xA;पितुः प्रियहिते युक्तः स्त्रीभोगान्वर्जयिष्यति&#x9;039c&lt;br&gt;&#xA;एवमुक्त्वा वसून्सर्वाञ्जगाम भगवानृषिः&#x9;039e&lt;br&gt;&#xA;ततो मामुपजग्मुस्ते समस्ता वसवस्तदा&#x9;040a&lt;br&gt;&#xA;अयाचन्त च मां राजन्वरं स च मया कृतः&#x9;040c&lt;br&gt;&#xA;जाताञ्जातान्प्रक्षिपास्मान्स्वयं गङ्गे त्वमम्भसि&#x9;040e&lt;br&gt;&#xA;एवं तेषामहं सम्यक्शप्तानां राजसत्तम&#x9;041a&lt;br&gt;&#xA;मोक्षार्थं मानुषाल्लोकाद्यथावत्कृतवत्यहम्&#x9;041c&lt;br&gt;&#xA;अयं शापादृषेस्तस्य एक एव नृपोत्तम&#x9;042a&lt;br&gt;&#xA;द्यौ राजन्मानुषे लोके चिरं वत्स्यति भारत&#x9;042c&lt;br&gt;&#xA;एतदाख्याय सा देवी तत्रैवान्तरधीयत&#x9;043a&lt;br&gt;&#xA;आदाय च कुमारं तं जगामाथ यथेप्सितम्&#x9;043c&lt;br&gt;&#xA;स तु देवव्रतो नाम गाङ्गेय इति चाभवत्&#x9;044a&lt;br&gt;&#xA;द्विनामा शन्तनोः पुत्रः शन्तनोरधिको गुणैः&#x9;044c&lt;br&gt;&#xA;शन्तनुश्चापि शोकार्तो जगाम स्वपुरं ततः&#x9;045a&lt;br&gt;&#xA;तस्याहं कीर्तयिष्यामि शन्तनोरमितान्गुणान्&#x9;045c&lt;br&gt;&#xA;महाभाग्यं च नृपतेर्भारतस्य यशस्विनः&#x9;046a&lt;br&gt;&#xA;यस्येतिहासो द्युतिमान्महाभारतमुच्यते&#x9;046c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/094/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/094/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;स एवं शन्तनुर्धीमान्देवराजर्षिसत्कृतः&#x9;001a&lt;br&gt;&#xA;धर्मात्मा सर्वलोकेषु सत्यवागिति विश्रुतः&#x9;001c&lt;br&gt;&#xA;दमो दानं क्षमा बुद्धिर्ह्रीर्धृतिस्तेज उत्तमम्&#x9;002a&lt;br&gt;&#xA;नित्यान्यासन्महासत्त्वे शन्तनौ पुरुषर्षभे&#x9;002c&lt;br&gt;&#xA;एवं स गुणसम्पन्नो धर्मार्थकुशलो नृपः&#x9;003a&lt;br&gt;&#xA;आसीद्भरतवंशस्य गोप्ता साधुजनस्य च&#x9;003c&lt;br&gt;&#xA;कम्बुग्रीवः पृथुव्यंसो मत्तवारणविक्रमः&#x9;004a&lt;br&gt;&#xA;धर्म एव परः कामादर्थाच्चेति व्यवस्थितः&#x9;004c&lt;br&gt;&#xA;एतान्यासन्महासत्त्वे शन्तनौ भरतर्षभ&#x9;005a&lt;br&gt;&#xA;न चास्य सदृशः कश्चित्क्षत्रियो धर्मतोऽभवत्&#x9;005c&lt;br&gt;&#xA;वर्तमानं हि धर्मे स्वे सर्वधर्मविदां वरम्&#x9;006a&lt;br&gt;&#xA;तं महीपा महीपालं राजराज्येऽभ्यषेचयन्&#x9;006c&lt;br&gt;&#xA;वीतशोकभयाबाधाः सुखस्वप्नविबोधनाः&#x9;007a&lt;br&gt;&#xA;प्रति भारतगोप्तारं समपद्यन्त भूमिपाः&#x9;007c&lt;br&gt;&#xA;शन्तनुप्रमुखैर्गुप्ते लोके नृपतिभिस्तदा&#x9;008a&lt;br&gt;&#xA;नियमात्सर्ववर्णानां ब्रह्मोत्तरमवर्तत&#x9;008c&lt;br&gt;&#xA;ब्रह्म पर्यचरत्क्षत्रं विशः क्षत्रमनुव्रताः&#x9;009a&lt;br&gt;&#xA;ब्रह्मक्षत्रानुरक्ताश्च शूद्राः पर्यचरन्विशः&#x9;009c&lt;br&gt;&#xA;स हास्तिनपुरे रम्ये कुरूणां पुटभेदने&#x9;010a&lt;br&gt;&#xA;वसन्सागरपर्यन्तामन्वशाद्वै वसुन्धराम्&#x9;010c&lt;br&gt;&#xA;स देवराजसदृशो धर्मज्ञः सत्यवागृजुः&#x9;011a&lt;br&gt;&#xA;दानधर्मतपोयोगाच्छ्रिया परमया युतः&#x9;011c&lt;br&gt;&#xA;अरागद्वेषसंयुक्तः सोमवत्प्रियदर्शनः&#x9;012a&lt;br&gt;&#xA;तेजसा सूर्यसङ्काशो वायुवेगसमो जवे&#x9;012c&lt;br&gt;&#xA;अन्तकप्रतिमः कोपे क्षमया पृथिवीसमः&#x9;012e&lt;br&gt;&#xA;वधः पशुवराहाणां तथैव मृगपक्षिणाम्&#x9;013a&lt;br&gt;&#xA;शन्तनौ पृथिवीपाले नावर्तत वृथा नृप&#x9;013c&lt;br&gt;&#xA;धर्मब्रह्मोत्तरे राज्ये शन्तनुर्विनयात्मवान्&#x9;014a&lt;br&gt;&#xA;समं शशास भूतानि कामरागविवर्जितः&#x9;014c&lt;br&gt;&#xA;देवर्षिपितृयज्ञार्थमारभ्यन्त तदा क्रियाः&#x9;015a&lt;br&gt;&#xA;न चाधर्मेण केषाञ्चित्प्राणिनामभवद्वधः&#x9;015c&lt;br&gt;&#xA;असुखानामनाथानां तिर्यग्योनिषु वर्तताम्&#x9;016a&lt;br&gt;&#xA;स एव राजा भूतानां सर्वेषामभवत्पिता&#x9;016c&lt;br&gt;&#xA;तस्मिन्कुरुपतिश्रेष्ठे राजराजेश्वरे सति&#x9;017a&lt;br&gt;&#xA;श्रिता वागभवत्सत्यं दानधर्माश्रितं मनः&#x9;017c&lt;br&gt;&#xA;स समाः षोडशाष्टौ च चतस्रोऽष्टौ तथापराः&#x9;018a&lt;br&gt;&#xA;रतिमप्राप्नुवन्स्त्रीषु बभूव वनगोचरः&#x9;018c&lt;br&gt;&#xA;तथारूपस्तथाचारस्तथावृत्तस्तथाश्रुतः&#x9;019a&lt;br&gt;&#xA;गाङ्गेयस्तस्य पुत्रोऽभून्नाम्ना देवव्रतो वसुः&#x9;019c&lt;br&gt;&#xA;सर्वास्त्रेषु स निष्णातः पार्थिवेष्वितरेषु च&#x9;020a&lt;br&gt;&#xA;महाबलो महासत्त्वो महावीर्यो महारथः&#x9;020c&lt;br&gt;&#xA;स कदाचिन्मृगं विद्ध्वा गङ्गामनुसरन्नदीम्&#x9;021a&lt;br&gt;&#xA;भागीरथीमल्पजलां शन्तनुर्दृष्टवान्नृपः&#x9;021c&lt;br&gt;&#xA;तां दृष्ट्वा चिन्तयामास शन्तनुः पुरुषर्षभः&#x9;022a&lt;br&gt;&#xA;स्यन्दते किं न्वियं नाद्य सरिच्छ्रेष्ठा यथा पुरा&#x9;022c&lt;br&gt;&#xA;ततो निमित्तमन्विच्छन्ददर्श स महामनाः&#x9;023a&lt;br&gt;&#xA;कुमारं रूपसम्पन्नं बृहन्तं चारुदर्शनम्&#x9;023c&lt;br&gt;&#xA;दिव्यमस्त्रं विकुर्वाणं यथा देवं पुरन्दरम्&#x9;024a&lt;br&gt;&#xA;कृत्स्नां गङ्गां समावृत्य शरैस्तीक्ष्णैरवस्थितम्&#x9;024c&lt;br&gt;&#xA;तां शरैरावृतां दृष्ट्वा नदीं गङ्गां तदन्तिके&#x9;025a&lt;br&gt;&#xA;अभवद्विस्मितो राजा कर्म दृष्ट्वातिमानुषम्&#x9;025c&lt;br&gt;&#xA;जातमात्रं पुरा दृष्टं तं पुत्रं शन्तनुस्तदा&#x9;026a&lt;br&gt;&#xA;नोपलेभे स्मृतिं धीमानभिज्ञातुं तमात्मजम्&#x9;026c&lt;br&gt;&#xA;स तु तं पितरं दृष्ट्वा मोहयामास मायया&#x9;027a&lt;br&gt;&#xA;सम्मोह्य तु ततः क्षिप्रं तत्रैवान्तरधीयत&#x9;027c&lt;br&gt;&#xA;तदद्भुतं तदा दृष्ट्वा तत्र राजा स शन्तनुः&#x9;028a&lt;br&gt;&#xA;शङ्कमानः सुतं गङ्गामब्रवीद्दर्शयेति ह&#x9;028c&lt;br&gt;&#xA;दर्शयामास तं गङ्गा बिभ्रती रूपमुत्तमम्&#x9;029a&lt;br&gt;&#xA;गृहीत्वा दक्षिणे पाणौ तं कुमारमलङ्कृतम्&#x9;029c&lt;br&gt;&#xA;अलङ्कृतामाभरणैररजोम्बरधारिणीम्&#x9;030a&lt;br&gt;&#xA;दृष्टपूर्वामपि सतीं नाभ्यजानात्स शन्तनुः&#x9;030c&lt;br&gt;&#xA;गङ्गोवाच&#x9;031&lt;br&gt;&#xA;यं पुत्रमष्टमं राजंस्त्वं पुरा मय्यजायिथाः&#x9;031a&lt;br&gt;&#xA;स तेऽयं पुरुषव्याघ्र नयस्वैनं गृहान्तिकम्&#x9;031c&lt;br&gt;&#xA;वेदानधिजगे साङ्गान्वसिष्ठादेव वीर्यवान्&#x9;032a&lt;br&gt;&#xA;कृतास्त्रः परमेष्वासो देवराजसमो युधि&#x9;032c&lt;br&gt;&#xA;सुराणां सम्मतो नित्यमसुराणां च भारत&#x9;033a&lt;br&gt;&#xA;उशना वेद यच्छास्त्रमयं तद्वेद सर्वशः&#x9;033c&lt;br&gt;&#xA;तथैवाङ्गिरसः पुत्रः सुरासुरनमस्कृतः&#x9;034a&lt;br&gt;&#xA;यद्वेद शास्त्रं तच्चापि कृत्स्नमस्मिन्प्रतिष्ठितम्&#x9;034c&lt;br&gt;&#xA;034e   तव पुत्रे महाबाहौ साङ्गोपाङ्गं महात्मनि&#xA;ऋषिः परैरनाधृष्यो जामदग्न्यः प्रतापवान्&#x9;035a&lt;br&gt;&#xA;यदस्त्रं वेद रामश्च तदप्यस्मिन्प्रतिष्ठितम्&#x9;035c&lt;br&gt;&#xA;महेष्वासमिमं राजन्राजधर्मार्थकोविदम्&#x9;036a&lt;br&gt;&#xA;मया दत्तं निजं पुत्रं वीरं वीर गृहान्नय&#x9;036c&lt;br&gt;&#xA;वैशम्पायन उवाच&#x9;037&lt;br&gt;&#xA;तयैवं समनुज्ञातः पुत्रमादाय शन्तनुः&#x9;037a&lt;br&gt;&#xA;भ्राजमानं यथादित्यमाययौ स्वपुरं प्रति&#x9;037c&lt;br&gt;&#xA;पौरवः स्वपुरं गत्वा पुरन्दरपुरोपमम्&#x9;038a&lt;br&gt;&#xA;सर्वकामसमृद्धार्थं मेने आत्मानमात्मना&#x9;038c&lt;br&gt;&#xA;038e   पौरवेषु ततः पुत्रं यौवराज्येऽभ्यषेचयत्&#xA;पौरवाञ्शन्तनोः पुत्रः पितरं च महायशाः&#x9;039a&lt;br&gt;&#xA;राष्ट्रं च रञ्जयामास वृत्तेन भरतर्षभ&#x9;039c&lt;br&gt;&#xA;स तथा सह पुत्रेण रममाणो महीपतिः&#x9;040a&lt;br&gt;&#xA;वर्तयामास वर्षाणि चत्वार्यमितविक्रमः&#x9;040c&lt;br&gt;&#xA;स कदाचिद्वनं यातो यमुनामभितो नदीम्&#x9;041a&lt;br&gt;&#xA;महीपतिरनिर्देश्यमाजिघ्रद्गन्धमुत्तमम्&#x9;041c&lt;br&gt;&#xA;तस्य प्रभवमन्विच्छन्विचचार समन्ततः&#x9;042a&lt;br&gt;&#xA;स ददर्श तदा कन्यां दाशानां देवरूपिणीम्&#x9;042c&lt;br&gt;&#xA;तामपृच्छत्स दृष्ट्वैव कन्यामसितलोचनाम्&#x9;043a&lt;br&gt;&#xA;कस्य त्वमसि का चासि किं च भीरु चिकीर्षसि&#x9;043c&lt;br&gt;&#xA;साब्रवीद्दाशकन्यास्मि धर्मार्थं वाहये तरीम्&#x9;044a&lt;br&gt;&#xA;पितुर्नियोगाद्भद्रं ते दाशराज्ञो महात्मनः&#x9;044c&lt;br&gt;&#xA;रूपमाधुर्यगन्धैस्तां संयुक्तां देवरूपिणीम्&#x9;045a&lt;br&gt;&#xA;समीक्ष्य राजा दाशेयीं कामयामास शन्तनुः&#x9;045c&lt;br&gt;&#xA;स गत्वा पितरं तस्या वरयामास तां तदा&#x9;046a&lt;br&gt;&#xA;पर्यपृच्छत्ततस्तस्याः पितरं चात्मकारणात्&#x9;046c&lt;br&gt;&#xA;स च तं प्रत्युवाचेदं दाशराजो महीपतिम्&#x9;047a&lt;br&gt;&#xA;जातमात्रैव मे देया वराय वरवर्णिनी&#x9;047c&lt;br&gt;&#xA;हृदि कामस्तु मे कश्चित्तं निबोध जनेश्वर&#x9;047e&lt;br&gt;&#xA;यदीमां धर्मपत्नीं त्वं मत्तः प्रार्थयसेऽनघ&#x9;048a&lt;br&gt;&#xA;सत्यवागसि सत्येन समयं कुरु मे ततः&#x9;048c&lt;br&gt;&#xA;समयेन प्रदद्यां ते कन्यामहमिमां नृप&#x9;049a&lt;br&gt;&#xA;न हि मे त्वत्समः कश्चिद्वरो जातु भविष्यति&#x9;049c&lt;br&gt;&#xA;शन्तनुरुवाच&#x9;050&lt;br&gt;&#xA;श्रुत्वा तव वरं दाश व्यवस्येयमहं न वा&#x9;050a&lt;br&gt;&#xA;दातव्यं चेत्प्रदास्यामि न त्वदेयं कथञ्चन&#x9;050c&lt;br&gt;&#xA;दाश उवाच&#x9;051&lt;br&gt;&#xA;अस्यां जायेत यः पुत्रः स राजा पृथिवीपतिः&#x9;051a&lt;br&gt;&#xA;त्वदूर्ध्वमभिषेक्तव्यो नान्यः कश्चन पार्थिव&#x9;051c&lt;br&gt;&#xA;वैशम्पायन उवाच&#x9;052&lt;br&gt;&#xA;नाकामयत तं दातुं वरं दाशाय शन्तनुः&#x9;052a&lt;br&gt;&#xA;शरीरजेन तीव्रेण दह्यमानोऽपि भारत&#x9;052c&lt;br&gt;&#xA;स चिन्तयन्नेव तदा दाशकन्यां महीपतिः&#x9;053a&lt;br&gt;&#xA;प्रत्ययाद्धास्तिनपुरं शोकोपहतचेतनः&#x9;053c&lt;br&gt;&#xA;ततः कदाचिच्छोचन्तं शन्तनुं ध्यानमास्थितम्&#x9;054a&lt;br&gt;&#xA;पुत्रो देवव्रतोऽभ्येत्य पितरं वाक्यमब्रवीत्&#x9;054c&lt;br&gt;&#xA;सर्वतो भवतः क्षेमं विधेयाः सर्वपार्थिवाः&#x9;055a&lt;br&gt;&#xA;तत्किमर्थमिहाभीक्ष्णं परिशोचसि दुःखितः&#x9;055c&lt;br&gt;&#xA;055e   ध्यायन्निव च किं राजन्नाभिभाषसि किञ्चन&#xA;एवमुक्तः स पुत्रेण शन्तनुः प्रत्यभाषत&#x9;056a&lt;br&gt;&#xA;असंशयं ध्यानपरं यथा मात्थ तथास्म्युत&#x9;056c&lt;br&gt;&#xA;अपत्यं नस्त्वमेवैकः कुले महति भारत&#x9;057a&lt;br&gt;&#xA;अनित्यता च मर्त्यानामतः शोचामि पुत्रक&#x9;057c&lt;br&gt;&#xA;कथञ्चित्तव गाङ्गेय विपत्तौ नास्ति नः कुलम्&#x9;058a&lt;br&gt;&#xA;असंशयं त्वमेवैकः शतादपि वरः सुतः&#x9;058c&lt;br&gt;&#xA;न चाप्यहं वृथा भूयो दारान्कर्तुमिहोत्सहे&#x9;059a&lt;br&gt;&#xA;सन्तानस्याविनाशाय कामये भद्रमस्तु ते&#x9;059c&lt;br&gt;&#xA;अनपत्यतैकपुत्रत्वमित्याहुर्धर्मवादिनः&#x9;059e&lt;br&gt;&#xA;अग्निहोत्रं त्रयो वेदा यज्ञाश्च सहदक्षिणाः&#x9;060a&lt;br&gt;&#xA;सर्वाण्येतान्यपत्यस्य कलां नार्हन्ति षोडशीम्&#x9;060c&lt;br&gt;&#xA;एवमेव मनुष्येषु स्याच्च सर्वप्रजास्वपि&#x9;061a&lt;br&gt;&#xA;यदपत्यं महाप्राज्ञ तत्र मे नास्ति संशयः&#x9;061c&lt;br&gt;&#xA;एषा त्रयी पुराणानामुत्तमानां च शाश्वती&#x9;061e&lt;br&gt;&#xA;त्वं च शूरः सदामर्षी शस्त्रनित्यश्च भारत&#x9;062a&lt;br&gt;&#xA;नान्यत्र शस्त्रात्तस्मात्ते निधनं विद्यतेऽनघ&#x9;062c&lt;br&gt;&#xA;सोऽस्मि संशयमापन्नस्त्वयि शान्ते कथं भवेत्&#x9;063a&lt;br&gt;&#xA;इति ते कारणं तात दुःखस्योक्तमशेषतः&#x9;063c&lt;br&gt;&#xA;ततस्तत्कारणं ज्ञात्वा कृत्स्नं चैवमशेषतः&#x9;064a&lt;br&gt;&#xA;देवव्रतो महाबुद्धिः प्रययावनुचिन्तयन्&#x9;064c&lt;br&gt;&#xA;अभ्यगच्छत्तदैवाशु वृद्धामात्यं पितुर्हितम्&#x9;065a&lt;br&gt;&#xA;तमपृच्छत्तदाभ्येत्य पितुस्तच्छोककारणम्&#x9;065c&lt;br&gt;&#xA;तस्मै स कुरुमुख्याय यथावत्परिपृच्छते&#x9;066a&lt;br&gt;&#xA;वरं शशंस कन्यां तामुद्दिश्य भरतर्षभ&#x9;066c&lt;br&gt;&#xA;ततो देवव्रतो वृद्धैः क्षत्रियैः सहितस्तदा&#x9;067a&lt;br&gt;&#xA;अभिगम्य दाशराजानं कन्यां वव्रे पितुः स्वयम्&#x9;067c&lt;br&gt;&#xA;तं दाशः प्रतिजग्राह विधिवत्प्रतिपूज्य च&#x9;068a&lt;br&gt;&#xA;अब्रवीच्चैनमासीनं राजसंसदि भारत&#x9;068c&lt;br&gt;&#xA;त्वमेव नाथः पर्याप्तः शन्तनोः पुरुषर्षभ&#x9;069a&lt;br&gt;&#xA;पुत्रः पुत्रवतां श्रेष्ठः किं नु वक्ष्यामि ते वचः&#x9;069c&lt;br&gt;&#xA;को हि सम्बन्धकं श्लाघ्यमीप्सितं यौनमीदृशम्&#x9;070a&lt;br&gt;&#xA;अतिक्रामन्न तप्येत साक्षादपि शतक्रतुः&#x9;070c&lt;br&gt;&#xA;अपत्यं चैतदार्यस्य यो युष्माकं समो गुणैः&#x9;071a&lt;br&gt;&#xA;यस्य शुक्रात्सत्यवती प्रादुर्भूता यशस्विनी&#x9;071c&lt;br&gt;&#xA;तेन मे बहुशस्तात पिता ते परिकीर्तितः&#x9;072a&lt;br&gt;&#xA;अर्हः सत्यवतीं वोढुं सर्वराजसु भारत&#x9;072c&lt;br&gt;&#xA;असितो ह्यपि देवर्षिः प्रत्याख्यातः पुरा मया&#x9;073a&lt;br&gt;&#xA;सत्यवत्या भृशं ह्यर्थी स आसीदृषिसत्तमः&#x9;073c&lt;br&gt;&#xA;कन्यापितृत्वात्किञ्चित्तु वक्ष्यामि भरतर्षभ&#x9;074a&lt;br&gt;&#xA;बलवत्सपत्नतामत्र दोषं पश्यामि केवलम्&#x9;074c&lt;br&gt;&#xA;यस्य हि त्वं सपत्नः स्या गन्धर्वस्यासुरस्य वा&#x9;075a&lt;br&gt;&#xA;न स जातु सुखं जीवेत्त्वयि क्रुद्धे परन्तप&#x9;075c&lt;br&gt;&#xA;एतावानत्र दोषो हि नान्यः कश्चन पार्थिव&#x9;076a&lt;br&gt;&#xA;एतज्जानीहि भद्रं ते दानादाने परन्तप&#x9;076c&lt;br&gt;&#xA;एवमुक्तस्तु गाङ्गेयस्तद्युक्तं प्रत्यभाषत&#x9;077a&lt;br&gt;&#xA;शृण्वतां भूमिपालानां पितुरर्थाय भारत&#x9;077c&lt;br&gt;&#xA;इदं मे मतमादत्स्व सत्यं सत्यवतां वर&#x9;078a&lt;br&gt;&#xA;नैव जातो न वाजात ईदृशं वक्तुमुत्सहेत्&#x9;078c&lt;br&gt;&#xA;एवमेतत्करिष्यामि यथा त्वमनुभाषसे&#x9;079a&lt;br&gt;&#xA;योऽस्यां जनिष्यते पुत्रः स नो राजा भविष्यति&#x9;079c&lt;br&gt;&#xA;इत्युक्तः पुनरेवाथ तं दाशः प्रत्यभाषत&#x9;080a&lt;br&gt;&#xA;चिकीर्षुर्दुष्करं कर्म राज्यार्थे भरतर्षभ&#x9;080c&lt;br&gt;&#xA;त्वमेव नाथः पर्याप्तः शन्तनोरमितद्युतेः&#x9;081a&lt;br&gt;&#xA;कन्यायाश्चैव धर्मात्मन्प्रभुर्दानाय चेश्वरः&#x9;081c&lt;br&gt;&#xA;इदं तु वचनं सौम्य कार्यं चैव निबोध मे&#x9;082a&lt;br&gt;&#xA;कौमारिकाणां शीलेन वक्ष्याम्यहमरिन्दम&#x9;082c&lt;br&gt;&#xA;यत्त्वया सत्यवत्यर्थे सत्यधर्मपरायण&#x9;083a&lt;br&gt;&#xA;राजमध्ये प्रतिज्ञातमनुरूपं तवैव तत्&#x9;083c&lt;br&gt;&#xA;नान्यथा तन्महाबाहो संशयोऽत्र न कश्चन&#x9;084a&lt;br&gt;&#xA;तवापत्यं भवेद्यत्तु तत्र नः संशयो महान्&#x9;084c&lt;br&gt;&#xA;तस्य तन्मतमाज्ञाय सत्यधर्मपरायणः&#x9;085a&lt;br&gt;&#xA;प्रत्यजानात्तदा राजन्पितुः प्रियचिकीर्षया&#x9;085c&lt;br&gt;&#xA;देवव्रत उवाच&#x9;086&lt;br&gt;&#xA;दाशराज निबोधेदं वचनं मे नृपोत्तम&#x9;086a&lt;br&gt;&#xA;शृण्वतां भूमिपालानां यद्ब्रवीमि पितुः कृते&#x9;086c&lt;br&gt;&#xA;राज्यं तावत्पूर्वमेव मया त्यक्तं नराधिप&#x9;087a&lt;br&gt;&#xA;अपत्यहेतोरपि च करोम्येष विनिश्चयम्&#x9;087c&lt;br&gt;&#xA;अद्य प्रभृति मे दाश ब्रह्मचर्यं भविष्यति&#x9;088a&lt;br&gt;&#xA;अपुत्रस्यापि मे लोका भविष्यन्त्यक्षया दिवि&#x9;088c&lt;br&gt;&#xA;वैशम्पायन उवाच&#x9;089&lt;br&gt;&#xA;तस्य तद्वचनं श्रुत्वा सम्प्रहृष्टतनूरुहः&#x9;089a&lt;br&gt;&#xA;ददानीत्येव तं दाशो धर्मात्मा प्रत्यभाषत&#x9;089c&lt;br&gt;&#xA;ततोऽन्तरिक्षेऽप्सरसो देवाः सर्षिगणास्तथा&#x9;090a&lt;br&gt;&#xA;अभ्यवर्षन्त कुसुमैर्भीष्मोऽयमिति चाब्रुवन्&#x9;090c&lt;br&gt;&#xA;ततः स पितुरर्थाय तामुवाच यशस्विनीम्&#x9;091a&lt;br&gt;&#xA;अधिरोह रथं मातर्गच्छावः स्वगृहानिति&#x9;091c&lt;br&gt;&#xA;एवमुक्त्वा तु भीष्मस्तां रथमारोप्य भामिनीम्&#x9;092a&lt;br&gt;&#xA;आगम्य हास्तिनपुरं शन्तनोः सन्न्यवेदयत्&#x9;092c&lt;br&gt;&#xA;तस्य तद्दुष्करं कर्म प्रशशंसुर्नराधिपाः&#x9;093a&lt;br&gt;&#xA;समेताश्च पृथक्चैव भीष्मोऽयमिति चाब्रुवन्&#x9;093c&lt;br&gt;&#xA;तद्दृष्ट्वा दुष्करं कर्म कृतं भीष्मेण शन्तनुः&#x9;094a&lt;br&gt;&#xA;स्वच्छन्दमरणं तस्मै ददौ तुष्टः पिता स्वयम्&#x9;094c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/095/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/095/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;ततो विवाहे निर्वृत्ते स राजा शन्तनुर्नृपः&#x9;001a&lt;br&gt;&#xA;तां कन्यां रूपसम्पन्नां स्वगृहे सन्न्यवेशयत्&#x9;001c&lt;br&gt;&#xA;ततः शान्तनवो धीमान्सत्यवत्यामजायत&#x9;002a&lt;br&gt;&#xA;वीरश्चित्राङ्गदो नाम वीर्येण मनुजानति&#x9;002c&lt;br&gt;&#xA;अथापरं महेष्वासं सत्यवत्यां पुनः प्रभुः&#x9;003a&lt;br&gt;&#xA;विचित्रवीर्यं राजानं जनयामास वीर्यवान्&#x9;003c&lt;br&gt;&#xA;अप्राप्तवति तस्मिंश्च यौवनं भरतर्षभ&#x9;004a&lt;br&gt;&#xA;स राजा शन्तनुर्धीमान्कालधर्ममुपेयिवान्&#x9;004c&lt;br&gt;&#xA;स्वर्गते शन्तनौ भीष्मश्चित्राङ्गदमरिन्दमम्&#x9;005a&lt;br&gt;&#xA;स्थापयामास वै राज्ये सत्यवत्या मते स्थितः&#x9;005c&lt;br&gt;&#xA;स तु चित्राङ्गदः शौर्यात्सर्वांश्चिक्षेप पार्थिवान्&#x9;006a&lt;br&gt;&#xA;मनुष्यं न हि मेने स कञ्चित्सदृशमात्मनः&#x9;006c&lt;br&gt;&#xA;तं क्षिपन्तं सुरांश्चैव मनुष्यानसुरांस्तथा&#x9;007a&lt;br&gt;&#xA;गन्धर्वराजो बलवांस्तुल्यनामाभ्ययात्तदा&#x9;007c&lt;br&gt;&#xA;तेनास्य सुमहद्युद्धं कुरुक्षेत्रे बभूव ह&#x9;007e&lt;br&gt;&#xA;तयोर्बलवतोस्तत्र गन्धर्वकुरुमुख्ययोः&#x9;008a&lt;br&gt;&#xA;नद्यास्तीरे हिरण्वत्याः समास्तिस्रोऽभवद्रणः&#x9;008c&lt;br&gt;&#xA;तस्मिन्विमर्दे तुमुले शस्त्रवृष्टिसमाकुले&#x9;009a&lt;br&gt;&#xA;मायाधिकोऽवधीद्वीरं गन्धर्वः कुरुसत्तमम्&#x9;009c&lt;br&gt;&#xA;चित्राङ्गदं कुरुश्रेष्ठं विचित्रशरकार्मुकम्&#x9;010a&lt;br&gt;&#xA;अन्ताय कृत्वा गन्धर्वो दिवमाचक्रमे ततः&#x9;010c&lt;br&gt;&#xA;तस्मिन्नृपतिशार्दूले निहते भूरिवर्चसि&#x9;011a&lt;br&gt;&#xA;भीष्मः शान्तनवो राजन्प्रेतकार्याण्यकारयत्&#x9;011c&lt;br&gt;&#xA;विचित्रवीर्यं च तदा बालमप्राप्तयौवनम्&#x9;012a&lt;br&gt;&#xA;कुरुराज्ये महाबाहुरभ्यषिञ्चदनन्तरम्&#x9;012c&lt;br&gt;&#xA;विचित्रवीर्यस्तु तदा भीष्मस्य वचने स्थितः&#x9;013a&lt;br&gt;&#xA;अन्वशासन्महाराज पितृपैतामहं पदम्&#x9;013c&lt;br&gt;&#xA;स धर्मशास्त्रकुशलो भीष्मं शान्तनवं नृपः&#x9;014a&lt;br&gt;&#xA;पूजयामास धर्मेण स चैनं प्रत्यपालयत्&#x9;014c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/096/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/096/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;हते चित्राङ्गदे भीष्मो बाले भ्रातरि चानघ&#x9;001a&lt;br&gt;&#xA;पालयामास तद्राज्यं सत्यवत्या मते स्थितः&#x9;001c&lt;br&gt;&#xA;सम्प्राप्तयौवनं पश्यन्भ्रातरं धीमतां वरम्&#x9;002a&lt;br&gt;&#xA;भीष्मो विचित्रवीर्यस्य विवाहायाकरोन्मतिम्&#x9;002c&lt;br&gt;&#xA;अथ काशिपतेर्भीष्मः कन्यास्तिस्रोऽप्सरःसमाः&#x9;003a&lt;br&gt;&#xA;शुश्राव सहिता राजन्वृण्वतीर्वै स्वयं वरम्&#x9;003c&lt;br&gt;&#xA;ततः स रथिनां श्रेष्ठो रथेनैकेन वर्मभृत्&#x9;004a&lt;br&gt;&#xA;जगामानुमते मातुः पुरीं वाराणसीं प्रति&#x9;004c&lt;br&gt;&#xA;तत्र राज्ञः समुदितान्सर्वतः समुपागतान्&#x9;005a&lt;br&gt;&#xA;ददर्श कन्यास्ताश्चैव भीष्मः शन्तनुनन्दनः&#x9;005c&lt;br&gt;&#xA;कीर्त्यमानेषु राज्ञां तु नामस्वथ सहस्रशः&#x9;006a&lt;br&gt;&#xA;भीष्मः स्वयं तदा राजन्वरयामास ताः प्रभुः&#x9;006c&lt;br&gt;&#xA;उवाच च महीपालान्राजञ्जलदनिःस्वनः&#x9;007a&lt;br&gt;&#xA;रथमारोप्य ताः कन्या भीष्मः प्रहरतां वरः&#x9;007c&lt;br&gt;&#xA;आहूय दानं कन्यानां गुणवद्भ्यः स्मृतं बुधैः&#x9;008a&lt;br&gt;&#xA;अलङ्कृत्य यथाशक्ति प्रदाय च धनान्यपि&#x9;008c&lt;br&gt;&#xA;प्रयच्छन्त्यपरे कन्यां मिथुनेन गवामपि&#x9;009a&lt;br&gt;&#xA;वित्तेन कथितेनान्ये बलेनान्येऽनुमान्य च&#x9;009c&lt;br&gt;&#xA;प्रमत्तामुपयान्त्यन्ये स्वयमन्ये च विन्दते&#x9;010a&lt;br&gt;&#xA;अष्टमं तमथो वित्त विवाहं कविभिः स्मृतम्&#x9;010c&lt;br&gt;&#xA;स्वयंवरं तु राजन्याः प्रशंसन्त्युपयान्ति च&#x9;011a&lt;br&gt;&#xA;प्रमथ्य तु हृतामाहुर्ज्यायसीं धर्मवादिनः&#x9;011c&lt;br&gt;&#xA;ता इमाः पृथिवीपाला जिहीर्षामि बलादितः&#x9;012a&lt;br&gt;&#xA;ते यतध्वं परं शक्त्या विजयायेतराय वा&#x9;012c&lt;br&gt;&#xA;स्थितोऽहं पृथिवीपाला युद्धाय कृतनिश्चयः&#x9;012e&lt;br&gt;&#xA;एवमुक्त्वा महीपालान्काशिराजं च वीर्यवान्&#x9;013a&lt;br&gt;&#xA;सर्वाः कन्याः स कौरव्यो रथमारोपयत्स्वकम्&#x9;013c&lt;br&gt;&#xA;आमन्त्र्य च स तान्प्रायाच्छीघ्रं कन्याः प्रगृह्य ताः&#x9;013e&lt;br&gt;&#xA;ततस्ते पार्थिवाः सर्वे समुत्पेतुरमर्षिताः&#x9;014a&lt;br&gt;&#xA;संस्पृशन्तः स्वकान्बाहून्दशन्तो दशनच्छदान्&#x9;014c&lt;br&gt;&#xA;तेषामाभरणान्याशु त्वरितानां विमुञ्चताम्&#x9;015a&lt;br&gt;&#xA;आमुञ्चतां च वर्माणि सम्भ्रमः सुमहानभूत्&#x9;015c&lt;br&gt;&#xA;ताराणामिव सम्पातो बभूव जनमेजय&#x9;016a&lt;br&gt;&#xA;भूषणानां च शुभ्राणां कवचानां च सर्वशः&#x9;016c&lt;br&gt;&#xA;सवर्मभिर्भूषणैस्ते द्राग्भ्राजद्भिरितस्ततः&#x9;017a&lt;br&gt;&#xA;सक्रोधामर्षजिह्मभ्रूसकषायदृशस्तथा&#x9;017c&lt;br&gt;&#xA;सूतोपकॢप्तान्रुचिरान्सदश्वोद्यतधूर्गतान्&#x9;018a&lt;br&gt;&#xA;रथानास्थाय ते वीराः सर्वप्रहरणान्विताः&#x9;018c&lt;br&gt;&#xA;प्रयान्तमेकं कौरव्यमनुसस्रुरुदायुधाः&#x9;018e&lt;br&gt;&#xA;ततः समभवद्युद्धं तेषां तस्य च भारत&#x9;019a&lt;br&gt;&#xA;एकस्य च बहूनां च तुमुलं लोमहर्षणम्&#x9;019c&lt;br&gt;&#xA;ते त्विषून्दशसाहस्रांस्तस्मै युगपदाक्षिपन्&#x9;020a&lt;br&gt;&#xA;अप्राप्तांश्चैव तानाशु भीष्मः सर्वांस्तदाच्छिनत्&#x9;020c&lt;br&gt;&#xA;ततस्ते पार्थिवाः सर्वे सर्वतः परिवारयन्&#x9;021a&lt;br&gt;&#xA;ववर्षुः शरवर्षेण वर्षेणेवाद्रिमम्बुदाः&#x9;021c&lt;br&gt;&#xA;स तद्बाणमयं वर्षं शरैरावार्य सर्वतः&#x9;022a&lt;br&gt;&#xA;ततः सर्वान्महीपालान्प्रत्यविध्यत्त्रिभिस्त्रिभिः&#x9;022c&lt;br&gt;&#xA;तस्याति पुरुषानन्याल्ँलाघवं रथचारिणः&#x9;023a&lt;br&gt;&#xA;रक्षणं चात्मनः सङ्ख्ये शत्रवोऽप्यभ्यपूजयन्&#x9;023c&lt;br&gt;&#xA;तान्विनिर्जित्य तु रणे सर्वशस्त्रविशारदः&#x9;024a&lt;br&gt;&#xA;कन्याभिः सहितः प्रायाद्भारतो भारतान्प्रति&#x9;024c&lt;br&gt;&#xA;ततस्तं पृष्ठतो राजञ्शाल्वराजो महारथः&#x9;025a&lt;br&gt;&#xA;अभ्याहनदमेयात्मा भीष्मं शान्तनवं रणे&#x9;025c&lt;br&gt;&#xA;वारणं जघने निघ्नन्दन्ताभ्यामपरो यथा&#x9;026a&lt;br&gt;&#xA;वाशितामनुसनम्प्राप्तो यूथपो बलिनां वरः&#x9;026c&lt;br&gt;&#xA;स्त्रीकाम तिष्ठ तिष्ठेति भीष्ममाह स पार्थिवः&#x9;027a&lt;br&gt;&#xA;शाल्वराजो महाबाहुरमर्षेणाभिचोदितः&#x9;027c&lt;br&gt;&#xA;ततः स पुरुषव्याघ्रो भीष्मः परबलार्दनः&#x9;028a&lt;br&gt;&#xA;तद्वाक्याकुलितः क्रोधाद्विधूमोऽग्निरिव ज्वलन्&#x9;028c&lt;br&gt;&#xA;क्षत्रधर्मं समास्थाय व्यपेतभयसम्भ्रमः&#x9;029a&lt;br&gt;&#xA;निवर्तयामास रथं शाल्वं प्रति महारथः&#x9;029c&lt;br&gt;&#xA;निवर्तमानं तं दृष्ट्वा राजानः सर्व एव ते&#x9;030a&lt;br&gt;&#xA;प्रेक्षकाः समपद्यन्त भीष्मशाल्वसमागमे&#x9;030c&lt;br&gt;&#xA;तौ वृषाविव नर्दन्तौ बलिनौ वाशितान्तरे&#x9;031a&lt;br&gt;&#xA;अन्योन्यमभिवर्तेतां बलविक्रमशालिनौ&#x9;031c&lt;br&gt;&#xA;ततो भीष्मं शान्तनवं शरैः शतसहस्रशः&#x9;032a&lt;br&gt;&#xA;शाल्वराजो नरश्रेष्ठः समवाकिरदाशुगैः&#x9;032c&lt;br&gt;&#xA;पूर्वमभ्यर्दितं दृष्ट्वा भीष्मं शाल्वेन ते नृपाः&#x9;033a&lt;br&gt;&#xA;विस्मिताः समपद्यन्त साधु साध्विति चाब्रुवन्&#x9;033c&lt;br&gt;&#xA;लाघवं तस्य ते दृष्ट्वा संयुगे सर्वपार्थिवाः&#x9;034a&lt;br&gt;&#xA;अपूजयन्त संहृष्टा वाग्भिः शाल्वं नराधिपाः&#x9;034c&lt;br&gt;&#xA;क्षत्रियाणां तदा वाचः श्रुत्वा परपुरञ्जयः&#x9;035a&lt;br&gt;&#xA;क्रुद्धः शान्तनवो भीष्मस्तिष्ठ तिष्ठेत्यभाषत&#x9;035c&lt;br&gt;&#xA;सारथिं चाब्रवीत्क्रुद्धो याहि यत्रैष पार्थिवः&#x9;036a&lt;br&gt;&#xA;यावदेनं निहन्म्यद्य भुजङ्गमिव पक्षिराट्&#x9;036c&lt;br&gt;&#xA;ततोऽस्त्रं वारुणं सम्यग्योजयामास कौरवः&#x9;037a&lt;br&gt;&#xA;तेनाश्वांश्चतुरोऽमृद्नाच्छाल्वराज्ञो नराधिप&#x9;037c&lt;br&gt;&#xA;अस्त्रैरस्त्राणि संवार्य शाल्वराज्ञः स कौरवः&#x9;038a&lt;br&gt;&#xA;भीष्मो नृपतिशार्दूल न्यवधीत्तस्य सारथिम्&#x9;038c&lt;br&gt;&#xA;अस्त्रेण चाप्यथैकेन न्यवधीत्तुरगोत्तमान्&#x9;038e&lt;br&gt;&#xA;कन्याहेतोर्नरश्रेष्ठ भीष्मः शान्तनवस्तदा&#x9;039a&lt;br&gt;&#xA;जित्वा विसर्जयामास जीवन्तं नृपसत्तमम्&#x9;039c&lt;br&gt;&#xA;ततः शाल्वः स्वनगरं प्रययौ भरतर्षभ&#x9;039e&lt;br&gt;&#xA;राजानो ये च तत्रासन्स्वयंवरदिदृक्षवः&#x9;040a&lt;br&gt;&#xA;स्वान्येव तेऽपि राष्ट्राणि जग्मुः परपुरञ्जय&#x9;040c&lt;br&gt;&#xA;एवं विजित्य ताः कन्या भीष्मः प्रहरतां वरः&#x9;041a&lt;br&gt;&#xA;प्रययौ हास्तिनपुरं यत्र राजा स कौरवः&#x9;041c&lt;br&gt;&#xA;सोऽचिरेणैव कालेन अत्यक्रामन्नराधिप&#x9;042a&lt;br&gt;&#xA;वनानि सरितश्चैव शैलांश्च विविधद्रुमान्&#x9;042c&lt;br&gt;&#xA;अक्षतः क्षपयित्वारीन्सङ्ख्येऽसङ्ख्येयविक्रमः&#x9;043a&lt;br&gt;&#xA;आनयामास काश्यस्य सुताः सागरगासुतः&#x9;043c&lt;br&gt;&#xA;स्नुषा इव स धर्मात्मा भगिन्य इव चानुजाः&#x9;044a&lt;br&gt;&#xA;यथा दुहितरश्चैव प्रतिगृह्य ययौ कुरून्&#x9;044c&lt;br&gt;&#xA;ताः सर्वा गुणसम्पन्ना भ्राता भ्रात्रे यवीयसे&#x9;045a&lt;br&gt;&#xA;भीष्मो विचित्रवीर्याय प्रददौ विक्रमाहृताः&#x9;045c&lt;br&gt;&#xA;सतां धर्मेण धर्मज्ञः कृत्वा कर्मातिमानुषम्&#x9;046a&lt;br&gt;&#xA;भ्रातुर्विचित्रवीर्यस्य विवाहायोपचक्रमे&#x9;046c&lt;br&gt;&#xA;सत्यवत्या सह मिथः कृत्वा निश्चयमात्मवान्&#x9;046e&lt;br&gt;&#xA;विवाहं कारयिष्यन्तं भीष्मं काशिपतेः सुता&#x9;047a&lt;br&gt;&#xA;ज्येष्ठा तासामिदं वाक्यमब्रवीद्ध सती तदा&#x9;047c&lt;br&gt;&#xA;मया सौभपतिः पूर्वं मनसाभिवृतः पतिः&#x9;048a&lt;br&gt;&#xA;तेन चास्मि वृता पूर्वमेष कामश्च मे पितुः&#x9;048c&lt;br&gt;&#xA;मया वरयितव्योऽभूच्छाल्वस्तस्मिन्स्वयंवरे&#x9;049a&lt;br&gt;&#xA;एतद्विज्ञाय धर्मज्ञ ततस्त्वं धर्ममाचर&#x9;049c&lt;br&gt;&#xA;एवमुक्तस्तया भीष्मः कन्यया विप्रसंसदि&#x9;050a&lt;br&gt;&#xA;चिन्तामभ्यगमद्वीरो युक्तां तस्यैव कर्मणः&#x9;050c&lt;br&gt;&#xA;स विनिश्चित्य धर्मज्ञो ब्राह्मणैर्वेदपारगैः&#x9;051a&lt;br&gt;&#xA;अनुजज्ञे तदा ज्येष्टामम्बां काशिपतेः सुताम्&#x9;051c&lt;br&gt;&#xA;अम्बिकाम्बालिके भार्ये प्रादाद्भ्रात्रे यवीयसे&#x9;052a&lt;br&gt;&#xA;भीष्मो विचित्रवीर्याय विधिदृष्टेन कर्मणा&#x9;052c&lt;br&gt;&#xA;तयोः पाणिं गृहीत्वा स रूपयौवनदर्पितः&#x9;053a&lt;br&gt;&#xA;विचित्रवीर्यो धर्मात्मा कामात्मा समपद्यत&#x9;053c&lt;br&gt;&#xA;ते चापि बृहती श्यामे नीलकुञ्चितमूर्धजे&#x9;054a&lt;br&gt;&#xA;रक्ततुङ्गनखोपेते पीनश्रोणिपयोधरे&#x9;054c&lt;br&gt;&#xA;आत्मनः प्रतिरूपोऽसौ लब्धः पतिरिति स्थिते&#x9;055a&lt;br&gt;&#xA;विचित्रवीर्यं कल्याणं पूजयामासतुस्तु ते&#x9;055c&lt;br&gt;&#xA;स चाश्विरूपसदृशो देवसत्त्वपराक्रमः&#x9;056a&lt;br&gt;&#xA;सर्वासामेव नारीणां चित्तप्रमथनोऽभवत्&#x9;056c&lt;br&gt;&#xA;ताभ्यां सह समाः सप्त विहरन्पृथिवीपतिः&#x9;057a&lt;br&gt;&#xA;विचित्रवीर्यस्तरुणो यक्ष्माणं समपद्यत&#x9;057c&lt;br&gt;&#xA;सुहृदां यतमानानामाप्तैः सह चिकित्सकैः&#x9;058a&lt;br&gt;&#xA;जगामास्तमिवादित्यः कौरव्यो यमसादनम्&#x9;058c&lt;br&gt;&#xA;प्रेतकार्याणि सर्वाणि तस्य सम्यगकारयत्&#x9;059a&lt;br&gt;&#xA;राज्ञो विचित्रवीर्यस्य सत्यवत्या मते स्थितः&#x9;059c&lt;br&gt;&#xA;ऋत्विग्भिः सहितो भीष्मः सर्वैश्च कुरुपुङ्गवैः&#x9;059e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/097/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/097/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;ततः सत्यवती दीना कृपणा पुत्रगृद्धिनी&#x9;001a&lt;br&gt;&#xA;पुत्रस्य कृत्वा कार्याणि स्नुषाभ्यां सह भारत&#x9;001c&lt;br&gt;&#xA;धर्मं च पितृवंशं च मातृवंशं च मानिनी&#x9;002a&lt;br&gt;&#xA;प्रसमीक्ष्य महाभागा गाङ्गेयं वाक्यमब्रवीत्&#x9;002c&lt;br&gt;&#xA;शन्तनोर्धर्मनित्यस्य कौरव्यस्य यशस्विनः&#x9;003a&lt;br&gt;&#xA;त्वयि पिण्डश्च कीर्तिश्च सन्तानं च प्रतिष्ठितम्&#x9;003c&lt;br&gt;&#xA;यथा कर्म शुभं कृत्वा स्वर्गोपगमनं ध्रुवम्&#x9;004a&lt;br&gt;&#xA;यथा चायुर्ध्रुवं सत्ये त्वयि धर्मस्तथा ध्रुवः&#x9;004c&lt;br&gt;&#xA;वेत्थ धर्मांश्च धर्मज्ञ समासेनेतरेण च&#x9;005a&lt;br&gt;&#xA;विविधास्त्वं श्रुतीर्वेत्थ वेत्थ वेदांश्च सर्वशः&#x9;005c&lt;br&gt;&#xA;व्यवस्थानं च ते धर्मे कुलाचारं च लक्षये&#x9;006a&lt;br&gt;&#xA;प्रतिपत्तिं च कृच्छ्रेषु शुक्राङ्गिरसयोरिव&#x9;006c&lt;br&gt;&#xA;तस्मात्सुभृशमाश्वस्य त्वयि धर्मभृतां वर&#x9;007a&lt;br&gt;&#xA;कार्ये त्वां विनियोक्ष्यामि तच्छ्रुत्वा कर्तुमर्हसि&#x9;007c&lt;br&gt;&#xA;मम पुत्रस्तव भ्राता वीर्यवान्सुप्रियश्च ते&#x9;008a&lt;br&gt;&#xA;बाल एव गतः स्वर्गमपुत्रः पुरुषर्षभ&#x9;008c&lt;br&gt;&#xA;इमे महिष्यौ भ्रातुस्ते काशिराजसुते शुभे&#x9;009a&lt;br&gt;&#xA;रूपयौवनसम्पन्ने पुत्रकामे च भारत&#x9;009c&lt;br&gt;&#xA;तयोरुत्पादयापत्यं सन्तानाय कुलस्य नः&#x9;010a&lt;br&gt;&#xA;मन्नियोगान्महाभाग धर्मं कर्तुमिहार्हसि&#x9;010c&lt;br&gt;&#xA;राज्ये चैवाभिषिच्यस्व भारताननुशाधि च&#x9;011a&lt;br&gt;&#xA;दारांश्च कुरु धर्मेण मा निमज्जीः पितामहान्&#x9;011c&lt;br&gt;&#xA;तथोच्यमानो मात्रा च सुहृद्भिश्च परन्तपः&#x9;012a&lt;br&gt;&#xA;प्रत्युवाच स धर्मात्मा धर्म्यमेवोत्तरं वचः&#x9;012c&lt;br&gt;&#xA;असंशयं परो धर्मस्त्वया मातरुदाहृतः&#x9;013a&lt;br&gt;&#xA;त्वमपत्यं प्रति च मे प्रतिज्ञां वेत्थ वै पराम्&#x9;013c&lt;br&gt;&#xA;जानासि च यथावृत्तं शुल्कहेतोस्त्वदन्तरे&#x9;014a&lt;br&gt;&#xA;स सत्यवति सत्यं ते प्रतिजानाम्यहं पुनः&#x9;014c&lt;br&gt;&#xA;परित्यजेयं त्रैलोक्यं राज्यं देवेषु वा पुनः&#x9;015a&lt;br&gt;&#xA;यद्वाप्यधिकमेताभ्यां न तु सत्यं कथञ्चन&#x9;015c&lt;br&gt;&#xA;त्यजेच्च पृथिवी गन्धमापश्च रसमात्मनः&#x9;016a&lt;br&gt;&#xA;ज्योतिस्तथा त्यजेद्रूपं वायुः स्पर्शगुणं त्यजेत्&#x9;016c&lt;br&gt;&#xA;प्रभां समुत्सृजेदर्को धूमकेतुस्तथोष्णताम्&#x9;017a&lt;br&gt;&#xA;त्यजेच्छब्दं तथाकाशः सोमः शीतांशुतां त्यजेत्&#x9;017c&lt;br&gt;&#xA;विक्रमं वृत्रहा जह्याद्धर्मं जह्याच्च धर्मराट्&#x9;018a&lt;br&gt;&#xA;न त्वहं सत्यमुत्स्रष्टुं व्यवसेयं कथञ्चन&#x9;018c&lt;br&gt;&#xA;एवमुक्ता तु पुत्रेण भूरिद्रविणतेजसा&#x9;019a&lt;br&gt;&#xA;माता सत्यवती भीष्ममुवाच तदनन्तरम्&#x9;019c&lt;br&gt;&#xA;जानामि ते स्थितिं सत्ये परां सत्यपराक्रम&#x9;020a&lt;br&gt;&#xA;इच्छन्सृजेथास्त्रील्ँलोकानन्यांस्त्वं स्वेन तेजसा&#x9;020c&lt;br&gt;&#xA;जानामि चैव सत्यं तन्मदर्थं यदभाषथाः&#x9;021a&lt;br&gt;&#xA;आपद्धर्ममवेक्षस्व वह पैतामहीं धुरम्&#x9;021c&lt;br&gt;&#xA;यथा ते कुलतन्तुश्च धर्मश्च न पराभवेत्&#x9;022a&lt;br&gt;&#xA;सुहृदश्च प्रहृष्येरंस्तथा कुरु परन्तप&#x9;022c&lt;br&gt;&#xA;लालप्यमानां तामेवं कृपणां पुत्रगृद्धिनीम्&#x9;023a&lt;br&gt;&#xA;धर्मादपेतं ब्रुवतीं भीष्मो भूयोऽब्रवीदिदम्&#x9;023c&lt;br&gt;&#xA;राज्ञि धर्मानवेक्षस्व मा नः सर्वान्व्यनीनशः&#x9;024a&lt;br&gt;&#xA;सत्याच्च्युतिः क्षत्रियस्य न धर्मेषु प्रशस्यते&#x9;024c&lt;br&gt;&#xA;शन्तनोरपि सन्तानं यथा स्यादक्षयं भुवि&#x9;025a&lt;br&gt;&#xA;तत्ते धर्मं प्रवक्ष्यामि क्षात्रं राज्ञि सनातनम्&#x9;025c&lt;br&gt;&#xA;श्रुत्वा तं प्रतिपद्येथाः प्राज्ञैः सह पुरोहितैः&#x9;026a&lt;br&gt;&#xA;आपद्धर्मार्थकुशलैर्लोकतन्त्रमवेक्ष्य च&#x9;026c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/098/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/098/</guid>
      <description>&lt;p&gt;भीष्म उवाच&#x9;001&lt;br&gt;&#xA;जामदग्न्येन रामेण पितुर्वधममृष्यता&#x9;001a&lt;br&gt;&#xA;क्रुद्धेन च महाभागे हैहयाधिपतिर्हतः&#x9;001c&lt;br&gt;&#xA;शतानि दश बाहूनां निकृत्तान्यर्जुनस्य वै&#x9;001e&lt;br&gt;&#xA;पुनश्च धनुरादाय महास्त्राणि प्रमुञ्चता&#x9;002a&lt;br&gt;&#xA;निर्दग्धं क्षत्रमसकृद्रथेन जयता महीम्&#x9;002c&lt;br&gt;&#xA;एवमुच्चावचैरस्त्रैर्भार्गवेण महात्मना&#x9;003a&lt;br&gt;&#xA;त्रिःसप्तकृत्वः पृथिवी कृता निःक्षत्रिया पुरा&#x9;003c&lt;br&gt;&#xA;ततः सम्भूय सर्वाभिः क्षत्रियाभिः समन्ततः&#x9;004a&lt;br&gt;&#xA;उत्पादितान्यपत्यानि ब्राह्मणैर्नियतात्मभिः&#x9;004c&lt;br&gt;&#xA;पाणिग्राहस्य तनय इति वेदेषु निश्चितम्&#x9;005a&lt;br&gt;&#xA;धर्मं मनसि संस्थाप्य ब्राह्मणांस्ताः समभ्ययुः&#x9;005c&lt;br&gt;&#xA;लोकेऽप्याचरितो दृष्टः क्षत्रियाणां पुनर्भवः&#x9;005e&lt;br&gt;&#xA;अथोतथ्य इति ख्यात आसीद्धीमानृषिः पुरा&#x9;006a&lt;br&gt;&#xA;ममता नाम तस्यासीद्भार्या परमसम्मता&#x9;006c&lt;br&gt;&#xA;उतथ्यस्य यवीयांस्तु पुरोधास्त्रिदिवौकसाम्&#x9;007a&lt;br&gt;&#xA;बृहस्पतिर्बृहत्तेजा ममतां सोऽन्वपद्यत&#x9;007c&lt;br&gt;&#xA;उवाच ममता तं तु देवरं वदतां वरम्&#x9;008a&lt;br&gt;&#xA;अन्तर्वत्नी अहं भ्रात्रा ज्येष्ठेनारम्यतामिति&#x9;008c&lt;br&gt;&#xA;अयं च मे महाभाग कुक्षावेव बृहस्पते&#x9;009a&lt;br&gt;&#xA;औतथ्यो वेदमत्रैव षडङ्गं प्रत्यधीयत&#x9;009c&lt;br&gt;&#xA;अमोघरेतास्त्वं चापि नूनं भवितुमर्हसि&#x9;010a&lt;br&gt;&#xA;तस्मादेवङ्गतेऽद्य त्वमुपारमितुमर्हसि&#x9;010c&lt;br&gt;&#xA;एवमुक्तस्तया सम्यग्बृहत्तेजा बृहस्पतिः&#x9;011a&lt;br&gt;&#xA;कामात्मानं तदात्मानं न शशाक नियच्छितुम्&#x9;011c&lt;br&gt;&#xA;सम्बभूव ततः कामी तया सार्धमकामया&#x9;012a&lt;br&gt;&#xA;उत्सृजन्तं तु तं रेतः स गर्भस्थोऽभ्यभाषत&#x9;012c&lt;br&gt;&#xA;भोस्तात कन्यस वदे द्वयोर्नास्त्यत्र सम्भवः&#x9;013a&lt;br&gt;&#xA;अमोघशुक्रश्च भवान्पूर्वं चाहमिहागतः&#x9;013c&lt;br&gt;&#xA;शशाप तं ततः क्रुद्ध एवमुक्तो बृहस्पतिः&#x9;014a&lt;br&gt;&#xA;उतथ्यपुत्रं गर्भस्थं निर्भर्त्स्य भगवानृषिः&#x9;014c&lt;br&gt;&#xA;यस्मात्त्वमीदृशे काले सर्वभूतेप्सिते सति&#x9;015a&lt;br&gt;&#xA;एवमात्थ वचस्तस्मात्तमो दीर्घं प्रवेक्ष्यसि&#x9;015c&lt;br&gt;&#xA;स वै दीर्घतमा नाम शापादृषिरजायत&#x9;016a&lt;br&gt;&#xA;बृहस्पतेर्बृहत्कीर्तेर्बृहस्पतिरिवौजसा&#x9;016c&lt;br&gt;&#xA;स पुत्राञ्जनयामास गौतमादीन्महायशाः&#x9;017a&lt;br&gt;&#xA;ऋषेरुतथ्यस्य तदा सन्तानकुलवृद्धये&#x9;017c&lt;br&gt;&#xA;लोभमोहाभिभूतास्ते पुत्रास्तं गौतमादयः&#x9;018a&lt;br&gt;&#xA;काष्ठे समुद्गे प्रक्षिप्य गङ्गायां समवासृजन्&#x9;018c&lt;br&gt;&#xA;न स्यादन्धश्च वृद्धश्च भर्तव्योऽयमिति स्म ते&#x9;019a&lt;br&gt;&#xA;चिन्तयित्वा ततः क्रूराः प्रतिजग्मुरथो गृहान्&#x9;019c&lt;br&gt;&#xA;सोऽनुस्रोतस्तदा राजन्प्लवमान ऋषिस्ततः&#x9;020a&lt;br&gt;&#xA;जगाम सुबहून्देशानन्धस्तेनोडुपेन ह&#x9;020c&lt;br&gt;&#xA;तं तु राजा बलिर्नाम सर्वधर्मविशारदः&#x9;021a&lt;br&gt;&#xA;अपश्यन्मज्जनगतः स्रोतसाभ्याशमागतम्&#x9;021c&lt;br&gt;&#xA;जग्राह चैनं धर्मात्मा बलिः सत्यपराक्रमः&#x9;022a&lt;br&gt;&#xA;ज्ञात्वा चैनं स वव्रेऽथ पुत्रार्थं मनुजर्षभ&#x9;022c&lt;br&gt;&#xA;सन्तानार्थं महाभाग भार्यासु मम मानद&#x9;023a&lt;br&gt;&#xA;पुत्रान्धर्मार्थकुशलानुत्पादयितुमर्हसि&#x9;023c&lt;br&gt;&#xA;एवमुक्तः स तेजस्वी तं तथेत्युक्तवानृषिः&#x9;024a&lt;br&gt;&#xA;तस्मै स राजा स्वां भार्यां सुदेष्णां प्राहिणोत्तदा&#x9;024c&lt;br&gt;&#xA;अन्धं वृद्धं च तं मत्वा न सा देवी जगाम ह&#x9;025a&lt;br&gt;&#xA;स्वां तु धात्रेयिकां तस्मै वृद्धाय प्राहिणोत्तदा&#x9;025c&lt;br&gt;&#xA;तस्यां काक्षीवदादीन्स शूद्रयोनावृषिर्वशी&#x9;026a&lt;br&gt;&#xA;जनयामास धर्मात्मा पुत्रानेकादशैव तु&#x9;026c&lt;br&gt;&#xA;काक्षीवदादीन्पुत्रांस्तान्दृष्ट्वा सर्वानधीयतः&#x9;027a&lt;br&gt;&#xA;उवाच तमृषिं राजा ममैत इति वीर्यवान्&#x9;027c&lt;br&gt;&#xA;नेत्युवाच महर्षिस्तं ममैवैत इति ब्रुवन्&#x9;028a&lt;br&gt;&#xA;शूद्रयोनौ मया हीमे जाताः काक्षीवदादयः&#x9;028c&lt;br&gt;&#xA;अन्धं वृद्धं च मां मत्वा सुदेष्णा महिषी तव&#x9;029a&lt;br&gt;&#xA;अवमन्य ददौ मूढा शूद्रां धात्रेयिकां हि मे&#x9;029c&lt;br&gt;&#xA;ततः प्रसादयामास पुनस्तमृषिसत्तमम्&#x9;030a&lt;br&gt;&#xA;बलिः सुदेष्णां भार्यां च तस्मै तां प्राहिणोत्पुनः&#x9;030c&lt;br&gt;&#xA;तां स दीर्घतमाङ्गेषु स्पृष्ट्वा देवीमथाब्रवीत्&#x9;031a&lt;br&gt;&#xA;भविष्यति कुमारस्ते तेजस्वी सत्यवागिति&#x9;031c&lt;br&gt;&#xA;तत्राङ्गो नाम राजर्षिः सुदेष्णायामजायत&#x9;032a&lt;br&gt;&#xA;एवमन्ये महेष्वासा ब्राह्मणैः क्षत्रिया भुवि&#x9;032c&lt;br&gt;&#xA;जाताः परमधर्मज्ञा वीर्यवन्तो महाबलाः&#x9;033a&lt;br&gt;&#xA;एतच्छ्रुत्वा त्वमप्यत्र मातः कुरु यथेप्सितम्&#x9;033c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/099/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/099/</guid>
      <description>&lt;p&gt;भीष्म उवाच&#x9;001&lt;br&gt;&#xA;पुनर्भरतवंशस्य हेतुं सन्तानवृद्धये&#x9;001a&lt;br&gt;&#xA;वक्ष्यामि नियतं मातस्तन्मे निगदतः शृणु&#x9;001c&lt;br&gt;&#xA;ब्राह्मणो गुणवान्कश्चिद्धनेनोपनिमन्त्र्यताम्&#x9;002a&lt;br&gt;&#xA;विचित्रवीर्यक्षेत्रेषु यः समुत्पादयेत्प्रजाः&#x9;002c&lt;br&gt;&#xA;वैशम्पायन उवाच&#x9;003&lt;br&gt;&#xA;ततः सत्यवती भीष्मं वाचा संसज्जमानया&#x9;003a&lt;br&gt;&#xA;विहसन्तीव सव्रीडमिदं वचनमब्रवीत्&#x9;003c&lt;br&gt;&#xA;सत्यमेतन्महाबाहो यथा वदसि भारत&#x9;004a&lt;br&gt;&#xA;विश्वासात्ते प्रवक्ष्यामि सन्तानाय कुलस्य च&#x9;004c&lt;br&gt;&#xA;न ते शक्यमनाख्यातुमापद्धीयं तथाविधा&#x9;004e&lt;br&gt;&#xA;त्वमेव नः कुले धर्मस्त्वं सत्यं त्वं परा गतिः&#x9;005a&lt;br&gt;&#xA;तस्मान्निशम्य वाक्यं मे कुरुष्व यदनन्तरम्&#x9;005c&lt;br&gt;&#xA;धर्मयुक्तस्य धर्मात्मन्पितुरासीत्तरी मम&#x9;006a&lt;br&gt;&#xA;सा कदाचिदहं तत्र गता प्रथमयौवने&#x9;006c&lt;br&gt;&#xA;अथ धर्मभृतां श्रेष्ठः परमर्षिः पराशरः&#x9;007a&lt;br&gt;&#xA;आजगाम तरीं धीमांस्तरिष्यन्यमुनां नदीम्&#x9;007c&lt;br&gt;&#xA;स तार्यमाणो यमुनां मामुपेत्याब्रवीत्तदा&#x9;008a&lt;br&gt;&#xA;सान्त्वपूर्वं मुनिश्रेष्ठः कामार्तो मधुरं बहु&#x9;008c&lt;br&gt;&#xA;तमहं शापभीता च पितुर्भीता च भारत&#x9;009a&lt;br&gt;&#xA;वरैरसुलभैरुक्ता न प्रत्याख्यातुमुत्सहे&#x9;009c&lt;br&gt;&#xA;अभिभूय स मां बालां तेजसा वशमानयत्&#x9;010a&lt;br&gt;&#xA;तमसा लोकमावृत्य नौगतामेव भारत&#x9;010c&lt;br&gt;&#xA;मत्स्यगन्धो महानासीत्पुरा मम जुगुप्सितः&#x9;011a&lt;br&gt;&#xA;तमपास्य शुभं गन्धमिमं प्रादात्स मे मुनिः&#x9;011c&lt;br&gt;&#xA;ततो मामाह स मुनिर्गर्भमुत्सृज्य मामकम्&#x9;012a&lt;br&gt;&#xA;द्वीपेऽस्या एव सरितः कन्यैव त्वं भविष्यसि&#x9;012c&lt;br&gt;&#xA;पाराशर्यो महायोगी स बभूव महानृषिः&#x9;013a&lt;br&gt;&#xA;कन्यापुत्रो मम पुरा द्वैपायन इति स्मृतः&#x9;013c&lt;br&gt;&#xA;यो व्यस्य वेदांश्चतुरस्तपसा भगवानृषिः&#x9;014a&lt;br&gt;&#xA;लोके व्यासत्वमापेदे कार्ष्ण्यात्कृष्णत्वमेव च&#x9;014c&lt;br&gt;&#xA;सत्यवादी शमपरस्तपस्वी दग्धकिल्बिषः&#x9;015a&lt;br&gt;&#xA;स नियुक्तो मया व्यक्तं त्वया च अमितद्युते&#x9;015c&lt;br&gt;&#xA;भ्रातुः क्षेत्रेषु कल्याणमपत्यं जनयिष्यति&#x9;015e&lt;br&gt;&#xA;स हि मामुक्तवांस्तत्र स्मरेः कृत्येषु मामिति&#x9;016a&lt;br&gt;&#xA;तं स्मरिष्ये महाबाहो यदि भीष्म त्वमिच्छसि&#x9;016c&lt;br&gt;&#xA;तव ह्यनुमते भीष्म नियतं स महातपाः&#x9;017a&lt;br&gt;&#xA;विचित्रवीर्यक्षेत्रेषु पुत्रानुत्पादयिष्यति&#x9;017c&lt;br&gt;&#xA;महर्षेः कीर्तने तस्य भीष्मः प्राञ्जलिरब्रवीत्&#x9;018a&lt;br&gt;&#xA;धर्ममर्थं च कामं च त्रीनेतान्योऽनुपश्यति&#x9;018c&lt;br&gt;&#xA;अर्थमर्थानुबन्धं च धर्मं धर्मानुबन्धनम्&#x9;019a&lt;br&gt;&#xA;कामं कामानुबन्धं च विपरीतान्पृथक्पृथक्&#x9;019c&lt;br&gt;&#xA;यो विचिन्त्य धिया सम्यग्व्यवस्यति स बुद्धिमान्&#x9;019e&lt;br&gt;&#xA;तदिदं धर्मयुक्तं च हितं चैव कुलस्य नः&#x9;020a&lt;br&gt;&#xA;उक्तं भवत्या यच्छ्रेयः परमं रोचते मम&#x9;020c&lt;br&gt;&#xA;ततस्तस्मिन्प्रतिज्ञाते भीष्मेण कुरुनन्दन&#x9;021a&lt;br&gt;&#xA;कृष्णद्वैपायनं काली चिन्तयामास वै मुनिम्&#x9;021c&lt;br&gt;&#xA;स वेदान्विब्रुवन्धीमान्मातुर्विज्ञाय चिन्तितम्&#x9;022a&lt;br&gt;&#xA;प्रादुर्बभूवाविदितः क्षणेन कुरुनन्दन&#x9;022c&lt;br&gt;&#xA;तस्मै पूजां तदा दत्त्वा सुताय विधिपूर्वकम्&#x9;023a&lt;br&gt;&#xA;परिष्वज्य च बाहुभ्यां प्रस्नवैरभिषिच्य च&#x9;023c&lt;br&gt;&#xA;मुमोच बाष्पं दाशेयी पुत्रं दृष्ट्वा चिरस्य तम्&#x9;023e&lt;br&gt;&#xA;तामद्भिः परिषिच्यार्तां महर्षिरभिवाद्य च&#x9;024a&lt;br&gt;&#xA;मातरं पूर्वजः पुत्रो व्यासो वचनमब्रवीत्&#x9;024c&lt;br&gt;&#xA;भवत्या यदभिप्रेतं तदहं कर्तुमागतः&#x9;025a&lt;br&gt;&#xA;शाधि मां धर्मतत्त्वज्ञे करवाणि प्रियं तव&#x9;025c&lt;br&gt;&#xA;तस्मै पूजां ततोऽकार्षीत्पुरोधाः परमर्षये&#x9;026a&lt;br&gt;&#xA;स च तां प्रतिजग्राह विधिवन्मन्त्रपूर्वकम्&#x9;026c&lt;br&gt;&#xA;तमासनगतं माता पृष्ट्वा कुशलमव्ययम्&#x9;027a&lt;br&gt;&#xA;सत्यवत्यभिवीक्ष्यैनमुवाचेदमनन्तरम्&#x9;027c&lt;br&gt;&#xA;मातापित्रोः प्रजायन्ते पुत्राः साधारणाः कवे&#x9;028a&lt;br&gt;&#xA;तेषां पिता यथा स्वामी तथा माता न संशयः&#x9;028c&lt;br&gt;&#xA;विधातृविहितः स त्वं यथा मे प्रथमः सुतः&#x9;029a&lt;br&gt;&#xA;विचित्रवीर्यो ब्रह्मर्षे तथा मेऽवरजः सुतः&#x9;029c&lt;br&gt;&#xA;यथैव पितृतो भीष्मस्तथा त्वमपि मातृतः&#x9;030a&lt;br&gt;&#xA;भ्राता विचित्रवीर्यस्य यथा वा पुत्र मन्यसे&#x9;030c&lt;br&gt;&#xA;अयं शान्तनवः सत्यं पालयन्सत्यविक्रमः&#x9;031a&lt;br&gt;&#xA;बुद्धिं न कुरुतेऽपत्ये तथा राज्यानुशासने&#x9;031c&lt;br&gt;&#xA;स त्वं व्यपेक्षया भ्रातुः सन्तानाय कुलस्य च&#x9;032a&lt;br&gt;&#xA;भीष्मस्य चास्य वचनान्नियोगाच्च ममानघ&#x9;032c&lt;br&gt;&#xA;अनुक्रोशाच्च भूतानां सर्वेषां रक्षणाय च&#x9;033a&lt;br&gt;&#xA;आनृशंस्येन यद्ब्रूयां तच्छ्रुत्वा कर्तुमर्हसि&#x9;033c&lt;br&gt;&#xA;यवीयसस्तव भ्रातुर्भार्ये सुरसुतोपमे&#x9;034a&lt;br&gt;&#xA;रूपयौवनसम्पन्ने पुत्रकामे च धर्मतः&#x9;034c&lt;br&gt;&#xA;तयोरुत्पादयापत्यं समर्थो ह्यसि पुत्रक&#x9;035a&lt;br&gt;&#xA;अनुरूपं कुलस्यास्य सन्तत्याः प्रसवस्य च&#x9;035c&lt;br&gt;&#xA;व्यास उवाच&#x9;036&lt;br&gt;&#xA;वेत्थ धर्मं सत्यवति परं चापरमेव च&#x9;036a&lt;br&gt;&#xA;यथा च तव धर्मज्ञे धर्मे प्रणिहिता मतिः&#x9;036c&lt;br&gt;&#xA;तस्मादहं त्वन्नियोगाद्धर्ममुद्दिश्य कारणम्&#x9;037a&lt;br&gt;&#xA;ईप्सितं ते करिष्यामि दृष्टं ह्येतत्पुरातनम्&#x9;037c&lt;br&gt;&#xA;भ्रातुः पुत्रान्प्रदास्यामि मित्रावरुणयोः समान्&#x9;038a&lt;br&gt;&#xA;व्रतं चरेतां ते देव्यौ निर्दिष्टमिह यन्मया&#x9;038c&lt;br&gt;&#xA;संवत्सरं यथान्यायं ततः शुद्धे भविष्यतः&#x9;039a&lt;br&gt;&#xA;न हि मामव्रतोपेता उपेयात्काचिदङ्गना&#x9;039c&lt;br&gt;&#xA;सत्यवत्युवाच&#x9;040&lt;br&gt;&#xA;यथा सद्यः प्रपद्येत देवी गर्भं तथा कुरु&#x9;040a&lt;br&gt;&#xA;अराजकेषु राष्ट्रेषु नास्ति वृष्टिर्न देवताः&#x9;040c&lt;br&gt;&#xA;कथमराजकं राष्ट्रं शक्यं धारयितुं प्रभो&#x9;041a&lt;br&gt;&#xA;तस्माद्गर्भं समाधत्स्व भीष्मस्तं वर्धयिष्यति&#x9;041c&lt;br&gt;&#xA;व्यास उवाच&#x9;042&lt;br&gt;&#xA;यदि पुत्रः प्रदातव्यो मया क्षिप्रमकालिकम्&#x9;042a&lt;br&gt;&#xA;विरूपतां मे सहतामेतदस्याः परं व्रतम्&#x9;042c&lt;br&gt;&#xA;यदि मे सहते गन्धं रूपं वेषं तथा वपुः&#x9;043a&lt;br&gt;&#xA;अद्यैव गर्भं कौसल्या विशिष्टं प्रतिपद्यताम्&#x9;043c&lt;br&gt;&#xA;वैशम्पायन उवाच&#x9;044&lt;br&gt;&#xA;समागमनमाकाङ्क्षन्निति सोऽन्तर्हितो मुनिः&#x9;044a&lt;br&gt;&#xA;ततोऽभिगम्य सा देवी स्नुषां रहसि सङ्गताम्&#x9;044c&lt;br&gt;&#xA;धर्म्यमर्थसमायुक्तमुवाच वचनं हितम्&#x9;044e&lt;br&gt;&#xA;कौसल्ये धर्मतन्त्रं यद्ब्रवीमि त्वां निबोध मे&#x9;045a&lt;br&gt;&#xA;भरतानां समुच्छेदो व्यक्तं मद्भाग्यसङ्क्षयात्&#x9;045c&lt;br&gt;&#xA;व्यथितां मां च सम्प्रेक्ष्य पितृवंशं च पीडितम्&#x9;046a&lt;br&gt;&#xA;भीष्मो बुद्धिमदान्मेऽत्र धर्मस्य च विवृद्धये&#x9;046c&lt;br&gt;&#xA;सा च बुद्धिस्तवाधीना पुत्रि ज्ञातं मयेति ह&#x9;047a&lt;br&gt;&#xA;नष्टं च भारतं वंशं पुनरेव समुद्धर&#x9;047c&lt;br&gt;&#xA;पुत्रं जनय सुश्रोणि देवराजसमप्रभम्&#x9;048a&lt;br&gt;&#xA;स हि राज्यधुरं गुर्वीमुद्वक्ष्यति कुलस्य नः&#x9;048c&lt;br&gt;&#xA;सा धर्मतोऽनुनीयैनां कथञ्चिद्धर्मचारिणीम्&#x9;049a&lt;br&gt;&#xA;भोजयामास विप्रांश्च देवर्षीनतिथींस्तथा&#x9;049c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/100/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/100/</guid>
      <description>&lt;p&gt;001   वैशम्पायन उवाच&#xA;001a  ततः सत्यवती काले वधूं स्नातामृतौ तदा&#xA;001c  संवेशयन्ती शयने शनकैर्वाक्यमब्रवीत्&#xA;002a  कौसल्ये देवरस्तेऽस्ति सोऽद्य त्वानुप्रवेक्ष्यति&#xA;002c  अप्रमत्ता प्रतीक्षैनं निशीथे आगमिष्यति&#xA;003a  श्वश्र्वास्तद्वचनं श्रुत्वा शयाना शयने शुभे&#xA;003c  साचिन्तयत्तदा भीष्ममन्यांश्च कुरुपुङ्गवान्&#xA;004a  ततोऽम्बिकायां प्रथमं नियुक्तः सत्यवागृषिः&#xA;004c  दीप्यमानेषु दीपेषु शयनं प्रविवेश ह&#xA;005a  तस्य कृष्णस्य कपिला जटा दीप्ते च लोचने&#xA;005c  बभ्रूणि चैव श्मश्रूणि दृष्ट्वा देवी न्यमीलयत्&#xA;006a  सम्बभूव तया रात्रौ मातुः प्रियचिकीर्षया&#xA;006c  भयात्काशिसुता तं तु नाशक्नोदभिवीक्षितुम्&#xA;007a  ततो निष्क्रान्तमासाद्य माता पुत्रमथाब्रवीत्&#xA;007c  अप्यस्यां गुणवान्पुत्र राजपुत्रो भविष्यति&#xA;008a  निशम्य तद्वचो मातुर्व्यासः परमबुद्धिमान्&#xA;008c  प्रोवाचातीन्द्रियज्ञानो विधिना सम्प्रचोदितः&#xA;009a  नागायुतसमप्राणो विद्वान्राजर्षिसत्तमः&#xA;009c  महाभागो महावीर्यो महाबुद्धिर्भविष्यति&#xA;010a  तस्य चापि शतं पुत्रा भविष्यन्ति महाबलाः&#xA;010c  किं तु मातुः स वैगुण्यादन्ध एव भविष्यति&#xA;011a  तस्य तद्वचनं श्रुत्वा माता पुत्रमथाब्रवीत्&#xA;011c  नान्धः कुरूणां नृपतिरनुरूपस्तपोधन&#xA;012a  ज्ञातिवंशस्य गोप्तारं पितॄणां वंशवर्धनम्&#xA;012c  द्वितीयं कुरुवंशस्य राजानं दातुमर्हसि&#xA;013a  स तथेति प्रतिज्ञाय निश्चक्राम महातपाः&#xA;013c  सापि कालेन कौसल्या सुषुवेऽन्धं तमात्मजम्&#xA;014a  पुनरेव तु सा देवी परिभाष्य स्नुषां ततः&#xA;014c  ऋषिमावाहयत्सत्या यथापूर्वमनिन्दिता&#xA;015a  ततस्तेनैव विधिना महर्षिस्तामपद्यत&#xA;015c  अम्बालिकामथाभ्यागादृषिं दृष्ट्वा च सापि तम्&#xA;015e  विषण्णा पाण्डुसङ्काशा समपद्यत भारत&#xA;016a  तां भीतां पाण्डुसङ्काशां विषण्णां प्रेक्ष्य पार्थिव&#xA;016c  व्यासः सत्यवतीपुत्र इदं वचनमब्रवीत्&#xA;017a  यस्मात्पाण्डुत्वमापन्ना विरूपं प्रेक्ष्य मामपि&#xA;017c  तस्मादेष सुतस्तुभ्यं पाण्डुरेव भविष्यति&#xA;018a  नाम चास्य तदेवेह भविष्यति शुभानने&#xA;018c  इत्युक्त्वा स निराक्रामद्भगवानृषिसत्तमः&#xA;019a  ततो निष्क्रान्तमालोक्य सत्या पुत्रमभाषत&#xA;019c  शशंस स पुनर्मात्रे तस्य बालस्य पाण्डुताम्&#xA;020a  तं माता पुनरेवान्यमेकं पुत्रमयाचत&#xA;020c  तथेति च महर्षिस्तां मातरं प्रत्यभाषत&#xA;021a  ततः कुमारं सा देवी प्राप्तकालमजीजनत्&#xA;021c  पाण्डुं लक्षणसम्पन्नं दीप्यमानमिव श्रिया&#xA;021e  तस्य पुत्रा महेष्वासा जज्ञिरे पञ्च पाण्डवाः&#xA;022a  ऋतुकाले ततो ज्येष्ठां वधूं तस्मै न्ययोजयत्&#xA;022c  सा तु रूपं च गन्धं च महर्षेः प्रविचिन्त्य तम्&#xA;022e  नाकरोद्वचनं देव्या भयात्सुरसुतोपमा&#xA;023a  ततः स्वैर्भूषणैर्दासीं भूषयित्वाप्सरोपमाम्&#xA;023c  प्रेषयामास कृष्णाय ततः काशिपतेः सुता&#xA;024a  दासी ऋषिमनुप्राप्तं प्रत्युद्गम्याभिवाद्य च&#xA;024c  संविवेशाभ्यनुज्ञाता सत्कृत्योपचचार ह&#xA;025a  कामोपभोगेन तु स तस्यां तुष्टिमगादृषिः&#xA;025c  तया सहोषितो रात्रिं महर्षिः प्रीयमाणया&#xA;026a  उत्तिष्ठन्नब्रवीदेनामभुजिष्या भविष्यसि&#xA;026c  अयं च ते शुभे गर्भः श्रीमानुदरमागतः&#xA;026e  धर्मात्मा भविता लोके सर्वबुद्धिमतां वरः&#xA;027a  स जज्ञे विदुरो नाम कृष्णद्वैपायनात्मजः&#xA;027c  धृतराष्ट्रस्य च भ्राता पाण्डोश्चामितबुद्धिमान्&#xA;028a  धर्मो विदुररूपेण शापात्तस्य महात्मनः&#xA;028c  माण्डव्यस्यार्थतत्त्वज्ञः कामक्रोधविवर्जितः&#xA;029a  स धर्मस्यानृणो भूत्वा पुनर्मात्रा समेत्य च&#xA;029c  तस्यै गर्भं समावेद्य तत्रैवान्तरधीयत&#xA;030a  एवं विचित्रवीर्यस्य क्षेत्रे द्वैपायनादपि&#xA;030c  जज्ञिरे देवगर्भाभाः कुरुवंशविवर्धनाः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/101/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/101/</guid>
      <description>&lt;p&gt;001    जनमेजय उवाच&#xA;किं कृतं कर्म धर्मेण येन शापमुपेयिवान्&#x9;001a&lt;br&gt;&#xA;कस्य शापाच्च ब्रह्मर्षे शूद्रयोनावजायत&#x9;001c&lt;br&gt;&#xA;002    वैशम्पायन उवाच&#xA;बभूव ब्राह्मणः कश्चिन्माण्डव्य इति विश्रुतः&#x9;002a&lt;br&gt;&#xA;धृतिमान्सर्वधर्मज्ञः सत्ये तपसि च स्थितः&#x9;002c&lt;br&gt;&#xA;स आश्रमपदद्वारि वृक्षमूले महातपाः&#x9;003a&lt;br&gt;&#xA;ऊर्ध्वबाहुर्महायोगी तस्थौ मौनव्रतान्वितः&#x9;003c&lt;br&gt;&#xA;तस्य कालेन महता तस्मिंस्तपसि तिष्ठतः&#x9;004a&lt;br&gt;&#xA;तमाश्रमपदं प्राप्ता दस्यवो लोप्त्रहारिणः&#x9;004c&lt;br&gt;&#xA;अनुसार्यमाणा बहुभी रक्षिभिर्भरतर्षभ&#x9;004e&lt;br&gt;&#xA;ते तस्यावसथे लोप्त्रं निदधुः कुरुसत्तम&#x9;005a&lt;br&gt;&#xA;निधाय च भयाल्लीनास्तत्रैवान्वागते बले&#x9;005c&lt;br&gt;&#xA;तेषु लीनेष्वथो शीघ्रं ततस्तद्रक्षिणां बलम्&#x9;006a&lt;br&gt;&#xA;आजगाम ततोऽपश्यंस्तमृषिं तस्करानुगाः&#x9;006c&lt;br&gt;&#xA;तमपृच्छंस्ततो राजंस्तथावृत्तं तपोधनम्&#x9;007a&lt;br&gt;&#xA;कतरेण पथा याता दस्यवो द्विजसत्तम&#x9;007c&lt;br&gt;&#xA;तेन गच्छामहे ब्रह्मन्पथा शीघ्रतरं वयम्&#x9;007e&lt;br&gt;&#xA;तथा तु रक्षिणां तेषां ब्रुवतां स तपोधनः&#x9;008a&lt;br&gt;&#xA;न किञ्चिद्वचनं राजन्नवदत्साध्वसाधु वा&#x9;008c&lt;br&gt;&#xA;ततस्ते राजपुरुषा विचिन्वानास्तदाश्रमम्&#x9;009a&lt;br&gt;&#xA;ददृशुस्तत्र सल्लीनांस्तांश्चोरान्द्रव्यमेव च&#x9;009c&lt;br&gt;&#xA;ततः शङ्का समभवद्रक्षिणां तं मुनिं प्रति&#x9;010a&lt;br&gt;&#xA;संयम्यैनं ततो राज्ञे दस्यूंश्चैव न्यवेदयन्&#x9;010c&lt;br&gt;&#xA;तं राजा सह तैश्चोरैरन्वशाद्वध्यतामिति&#x9;011a&lt;br&gt;&#xA;स वध्यघातैरज्ञातः शूले प्रोतो महातपाः&#x9;011c&lt;br&gt;&#xA;ततस्ते शूलमारोप्य तं मुनिं रक्षिणस्तदा&#x9;012a&lt;br&gt;&#xA;प्रतिजग्मुर्महीपालं धनान्यादाय तान्यथ&#x9;012c&lt;br&gt;&#xA;शूलस्थः स तु धर्मात्मा कालेन महता ततः&#x9;013a&lt;br&gt;&#xA;निराहारोऽपि विप्रर्षिर्मरणं नाभ्युपागमत्&#x9;013c&lt;br&gt;&#xA;धारयामास च प्राणानृषींश्च समुपानयत्&#x9;013e&lt;br&gt;&#xA;शूलाग्रे तप्यमानेन तपस्तेन महात्मना&#x9;014a&lt;br&gt;&#xA;सन्तापं परमं जग्मुर्मुनयोऽथ परन्तप&#x9;014c&lt;br&gt;&#xA;ते रात्रौ शकुना भूत्वा सन्न्यवर्तन्त सर्वतः&#x9;015a&lt;br&gt;&#xA;दर्शयन्तो यथाशक्ति तमपृच्छन्द्विजोत्तमम्&#x9;015c&lt;br&gt;&#xA;श्रोतुमिच्छामहे ब्रह्मन्किं पापं कृतवानसि&#x9;015e&lt;br&gt;&#xA;ततः स मुनिशार्दूलस्तानुवाच तपोधनान्&#x9;016a&lt;br&gt;&#xA;दोषतः कं गमिष्यामि न हि मेऽन्योऽपराध्यति&#x9;016c&lt;br&gt;&#xA;राजा च तमृषिं श्रुत्वा निष्क्रम्य सह मन्त्रिभिः&#x9;017a&lt;br&gt;&#xA;प्रसादयामास तदा शूलस्थमृषिसत्तमम्&#x9;017c&lt;br&gt;&#xA;यन्मयापकृतं मोहादज्ञानादृषिसत्तम&#x9;018a&lt;br&gt;&#xA;प्रसादये त्वां तत्राहं न मे त्वं क्रोद्धुमर्हसि&#x9;018c&lt;br&gt;&#xA;एवमुक्तस्ततो राज्ञा प्रसादमकरोन्मुनिः&#x9;019a&lt;br&gt;&#xA;कृतप्रसादो राजा तं ततः समवतारयत्&#x9;019c&lt;br&gt;&#xA;अवतार्य च शूलाग्रात्तच्छूलं निश्चकर्ष ह&#x9;020a&lt;br&gt;&#xA;अशक्नुवंश्च निष्क्रष्टुं शूलं मूले स चिच्छिदे&#x9;020c&lt;br&gt;&#xA;स तथान्तर्गतेनैव शूलेन व्यचरन्मुनिः&#x9;021a&lt;br&gt;&#xA;स तेन तपसा लोकान्विजिग्ये दुर्लभान्परैः&#x9;021c&lt;br&gt;&#xA;अणीमाण्डव्य इति च ततो लोकेषु कथ्यते&#x9;021e&lt;br&gt;&#xA;स गत्वा सदनं विप्रो धर्मस्य परमार्थवित्&#x9;022a&lt;br&gt;&#xA;आसनस्थं ततो धर्मं दृष्ट्वोपालभत प्रभुः&#x9;022c&lt;br&gt;&#xA;किं नु तद्दुष्कृतं कर्म मया कृतमजानता&#x9;023a&lt;br&gt;&#xA;यस्येयं फलनिर्वृत्तिरीदृश्यासादिता मया&#x9;023c&lt;br&gt;&#xA;शीघ्रमाचक्ष्व मे तत्त्वं पश्य मे तपसो बलम्&#x9;023e&lt;br&gt;&#xA;024    धर्म उवाच&#xA;पतङ्गकानां पुच्छेषु त्वयेषीका प्रवेशिता&#x9;024a&lt;br&gt;&#xA;कर्मणस्तस्य ते प्राप्तं फलमेतत्तपोधन&#x9;024c&lt;br&gt;&#xA;025    अणीमाण्डव्य उवाच&#xA;अल्पेऽपराधे विपुलो मम दण्डस्त्वया कृतः&#x9;025a&lt;br&gt;&#xA;शूद्रयोनावतो धर्म मानुषः सम्भविष्यसि&#x9;025c&lt;br&gt;&#xA;मर्यादां स्थापयाम्यद्य लोके धर्मफलोदयाम्&#x9;026a&lt;br&gt;&#xA;आ चतुर्दशमाद्वर्षान्न भविष्यति पातकम्&#x9;026c&lt;br&gt;&#xA;परेण कुर्वतामेवं दोष एव भविष्यति&#x9;026e&lt;br&gt;&#xA;027    वैशम्पायन उवाच&#xA;एतेन त्वपराधेन शापात्तस्य महात्मनः&#x9;027a&lt;br&gt;&#xA;धर्मो विदुररूपेण शूद्रयोनावजायत&#x9;027c&lt;br&gt;&#xA;धर्मे चार्थे च कुशलो लोभक्रोधविवर्जितः&#x9;028a&lt;br&gt;&#xA;दीर्घदर्शी शमपरः कुरूणां च हिते रतः&#x9;028c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/102/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/102/</guid>
      <description>&lt;p&gt;01     वैशम्पायन उवाच&#xA;तेषु त्रिषु कुमारेषु जातेषु कुरुजाङ्गलम्&#x9;01a&lt;br&gt;&#xA;कुरवोऽथ कुरुक्षेत्रं त्रयमेतदवर्धत&#x9;01c&lt;br&gt;&#xA;ऊर्ध्वसस्याभवद्भूमिः सस्यानि फलवन्ति च&#x9;02a&lt;br&gt;&#xA;यथर्तुवर्षी पर्जन्यो बहुपुष्पफला द्रुमाः&#x9;02c&lt;br&gt;&#xA;वाहनानि प्रहृष्टानि मुदिता मृगपक्षिणः&#x9;03a&lt;br&gt;&#xA;गन्धवन्ति च माल्यानि रसवन्ति फलानि च&#x9;03c&lt;br&gt;&#xA;वणिग्भिश्चावकीर्यन्त नगराण्यथ शिल्पिभिः&#x9;04a&lt;br&gt;&#xA;शूराश्च कृतविद्याश्च सन्तश्च सुखिनोऽभवन्&#x9;04c&lt;br&gt;&#xA;नाभवन्दस्यवः केचिन्नाधर्मरुचयो जनाः&#x9;05a&lt;br&gt;&#xA;प्रदेशेष्वपि राष्ट्राणां कृतं युगमवर्तत&#x9;05c&lt;br&gt;&#xA;दानक्रियाधर्मशीला यज्ञव्रतपरायणाः&#x9;06a&lt;br&gt;&#xA;अन्योन्यप्रीतिसम्युक्ता व्यवर्धन्त प्रजास्तदा&#x9;06c&lt;br&gt;&#xA;मानक्रोधविहीनाश्च जना लोभविवर्जिताः&#x9;07a&lt;br&gt;&#xA;अन्योन्यमभ्यवर्धन्त धर्मोत्तरमवर्तत&#x9;07c&lt;br&gt;&#xA;तन्महोदधिवत्पूर्णं नगरं वै व्यरोचत&#x9;08a&lt;br&gt;&#xA;द्वारतोरणनिर्यूहैर्युक्तमभ्रचयोपमैः&#x9;08c&lt;br&gt;&#xA;प्रासादशतसम्बाधं महेन्द्रपुरसन्निभम्&#x9;08e&lt;br&gt;&#xA;नदीषु वनखण्डेषु वापीपल्वलसानुषु&#x9;09a&lt;br&gt;&#xA;काननेषु च रम्येषु विजह्रुर्मुदिता जनाः&#x9;09c&lt;br&gt;&#xA;उत्तरैः कुरुभिः सार्धं दक्षिणाः कुरवस्तदा&#x9;010a&lt;br&gt;&#xA;विस्पर्धमाना व्यचरंस्तथा सिद्धर्षिचारणैः&#x9;010c&lt;br&gt;&#xA;नाभवत्कृपणः कश्चिन्नाभवन्विधवाः स्त्रियः&#x9;010e&lt;br&gt;&#xA;तस्मिञ्जनपदे रम्ये बहवः कुरुभिः कृताः&#x9;011a&lt;br&gt;&#xA;कूपारामसभावाप्यो ब्राह्मणावसथास्तथा&#x9;011c&lt;br&gt;&#xA;भीष्मेण शास्त्रतो राजन्सर्वतः परिरक्षिते&#x9;011e&lt;br&gt;&#xA;बभूव रमणीयश्च चैत्ययूपशताङ्कितः&#x9;012a&lt;br&gt;&#xA;स देशः परराष्ट्राणि प्रतिगृह्याभिवर्धितः&#x9;012c&lt;br&gt;&#xA;भीष्मेण विहितं राष्ट्रे धर्मचक्रमवर्तत&#x9;012e&lt;br&gt;&#xA;क्रियमाणेषु कृत्येषु कुमाराणां महात्मनाम्&#x9;013a&lt;br&gt;&#xA;पौरजानपदाः सर्वे बभूवुः सततोत्सवाः&#x9;013c&lt;br&gt;&#xA;गृहेषु कुरुमुख्यानां पौराणां च नराधिप&#x9;014a&lt;br&gt;&#xA;दीयतां भुज्यतां चेति वाचोऽश्रूयन्त सर्वशः&#x9;014c&lt;br&gt;&#xA;धृतराष्ट्रश्च पाण्डुश्च विदुरश्च महामतिः&#x9;015a&lt;br&gt;&#xA;जन्मप्रभृति भीष्मेण पुत्रवत्परिपालिताः&#x9;015c&lt;br&gt;&#xA;संस्कारैः संस्कृतास्ते तु व्रताध्ययनसम्युताः&#x9;016a&lt;br&gt;&#xA;श्रमव्यायामकुशलाः समपद्यन्त यौवनम्&#x9;016c&lt;br&gt;&#xA;धनुर्वेदेऽश्वपृष्ठे च गदायुद्धेऽसिचर्मणि&#x9;017a&lt;br&gt;&#xA;तथैव गजशिक्षायां नीतिशास्त्रे च पारगाः&#x9;017c&lt;br&gt;&#xA;इतिहासपुराणेषु नानाशिक्षासु चाभिभो&#x9;018a&lt;br&gt;&#xA;वेदवेदाङ्गतत्त्वज्ञाः सर्वत्र कृतनिश्रमाः&#x9;018c&lt;br&gt;&#xA;पाण्डुर्धनुषि विक्रान्तो नरेभ्योऽभ्यधिकोऽभवत्&#x9;019a&lt;br&gt;&#xA;अत्यन्यान्बलवानासीद्धृतराष्ट्रो महीपतिः&#x9;019c&lt;br&gt;&#xA;त्रिषु लोकेषु न त्वासीत्कश्चिद्विदुरसम्मितः&#x9;020a&lt;br&gt;&#xA;धर्मनित्यस्ततो राजन्धर्मे च परमं गतः&#x9;020c&lt;br&gt;&#xA;प्रनष्टं शन्तनोर्वंशं समीक्ष्य पुनरुद्धृतम्&#x9;021a&lt;br&gt;&#xA;ततो निर्वचनं लोके सर्वराष्ट्रेष्ववर्तत&#x9;021c&lt;br&gt;&#xA;वीरसूनां काशिसुते देशानां कुरुजाङ्गलम्&#x9;022a&lt;br&gt;&#xA;सर्वधर्मविदां भीष्मः पुराणां गजसाह्वयम्&#x9;022c&lt;br&gt;&#xA;धृतराष्ट्रस्त्वचक्षुष्ट्वाद्राज्यं न प्रत्यपद्यत&#x9;023a&lt;br&gt;&#xA;करणत्वाच्च विदुरः पाण्डुरासीन्महीपतिः&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/103/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/103/</guid>
      <description>&lt;p&gt;001    भीष्म उवाच&#xA;गुणैः समुदितं सम्यगिदं नः प्रथितं कुलम्&#x9;001a&lt;br&gt;&#xA;अत्यन्यान्पृथिवीपालान्पृथिव्यामधिराज्यभाक्&#x9;001c&lt;br&gt;&#xA;रक्षितं राजभिः पूर्वैर्धर्मविद्भिर्महात्मभिः&#x9;002a&lt;br&gt;&#xA;नोत्सादमगमच्चेदं कदाचिदिह नः कुलम्&#x9;002c&lt;br&gt;&#xA;मया च सत्यवत्या च कृष्णेन च महात्मना&#x9;003a&lt;br&gt;&#xA;समवस्थापितं भूयो युष्मासु कुलतन्तुषु&#x9;003c&lt;br&gt;&#xA;वर्धते तदिदं पुत्र कुलं सागरवद्यथा&#x9;004a&lt;br&gt;&#xA;तथा मया विधातव्यं त्वया चैव विशेषतः&#x9;004c&lt;br&gt;&#xA;श्रूयते यादवी कन्या अनुरूपा कुलस्य नः&#x9;005a&lt;br&gt;&#xA;सुबलस्यात्मजा चैव तथा मद्रेश्वरस्य च&#x9;005c&lt;br&gt;&#xA;कुलीना रूपवत्यश्च नाथवत्यश्च सर्वशः&#x9;006a&lt;br&gt;&#xA;उचिताश्चैव सम्बन्धे तेऽस्माकं क्षत्रियर्षभाः&#x9;006c&lt;br&gt;&#xA;मन्ये वरयितव्यास्ता इत्यहं धीमतां वर&#x9;007a&lt;br&gt;&#xA;सन्तानार्थं कुलस्यास्य यद्वा विदुर मन्यसे&#x9;007c&lt;br&gt;&#xA;008    विदुर उवाच&#xA;भवान्पिता भवान्माता भवान्नः परमो गुरुः&#x9;008a&lt;br&gt;&#xA;तस्मात्स्वयं कुलस्यास्य विचार्य कुरु यद्धितम्&#x9;008c&lt;br&gt;&#xA;009    वैशम्पायन उवाच&#xA;अथ शुश्राव विप्रेभ्यो गान्धारीं सुबलात्मजाम्&#x9;009a&lt;br&gt;&#xA;आराध्य वरदं देवं भगनेत्रहरं हरम्&#x9;009c&lt;br&gt;&#xA;गान्धारी किल पुत्राणां शतं लेभे वरं शुभा&#x9;009e&lt;br&gt;&#xA;इति श्रुत्वा च तत्त्वेन भीष्मः कुरुपितामहः&#x9;010a&lt;br&gt;&#xA;ततो गान्धारराजस्य प्रेषयामास भारत&#x9;010c&lt;br&gt;&#xA;अचक्षुरिति तत्रासीत्सुबलस्य विचारणा&#x9;011a&lt;br&gt;&#xA;कुलं ख्यातिं च वृत्तं च बुद्ध्या तु प्रसमीक्ष्य सः&#x9;011c&lt;br&gt;&#xA;ददौ तां धृतराष्ट्राय गान्धारीं धर्मचारिणीम्&#x9;011e&lt;br&gt;&#xA;गान्धारी त्वपि शुश्राव धृतराष्ट्रमचक्षुषम्&#x9;012a&lt;br&gt;&#xA;आत्मानं दित्सितं चास्मै पित्रा मात्रा च भारत&#x9;012c&lt;br&gt;&#xA;ततः सा पट्टमादाय कृत्वा बहुगुणं शुभा&#x9;013a&lt;br&gt;&#xA;बबन्ध नेत्रे स्वे राजन्पतिव्रतपरायणा&#x9;013c&lt;br&gt;&#xA;नात्यश्नीयां पतिमहमित्येवं कृतनिश्चया&#x9;013e&lt;br&gt;&#xA;ततो गान्धारराजस्य पुत्रः शकुनिरभ्ययात्&#x9;014a&lt;br&gt;&#xA;स्वसारं परया लक्ष्म्या युक्तामादाय कौरवान्&#x9;014c&lt;br&gt;&#xA;दत्त्वा स भगिनीं वीरो यथार्हं च परिच्छदम्&#x9;015a&lt;br&gt;&#xA;पुनरायात्स्वनगरं भीष्मेण प्रतिपूजितः&#x9;015c&lt;br&gt;&#xA;गान्धार्यपि वरारोहा शीलाचारविचेष्टितैः&#x9;016a&lt;br&gt;&#xA;तुष्टिं कुरूणां सर्वेषां जनयामास भारत&#x9;016c&lt;br&gt;&#xA;वृत्तेनाराध्य तान्सर्वान्पतिव्रतपरायणा&#x9;017a&lt;br&gt;&#xA;वाचापि पुरुषानन्यान्सुव्रता नान्वकीर्तयत्&#x9;017c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/104/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/104/</guid>
      <description>&lt;p&gt;001    वैशम्पायन उवाच&#xA;शूरो नाम यदुश्रेष्ठो वसुदेवपिताभवत्&#x9;001a&lt;br&gt;&#xA;तस्य कन्या पृथा नाम रूपेणासदृशी भुवि&#x9;001c&lt;br&gt;&#xA;पैतृष्वसेयाय स तामनपत्याय वीर्यवान्&#x9;002a&lt;br&gt;&#xA;अग्र्यमग्रे प्रतिज्ञाय स्वस्यापत्यस्य वीर्यवान्&#x9;002c&lt;br&gt;&#xA;अग्रजातेति तां कन्यामग्र्यानुग्रहकाङ्क्षिणे&#x9;003a&lt;br&gt;&#xA;प्रददौ कुन्तिभोजाय सखा सख्ये महात्मने&#x9;003c&lt;br&gt;&#xA;सा नियुक्ता पितुर्गेहे देवतातिथिपूजने&#x9;004a&lt;br&gt;&#xA;उग्रं पर्यचरद्घोरं ब्राह्मणं संशितव्रतम्&#x9;004c&lt;br&gt;&#xA;निगूढनिश्चयं धर्मे यं तं दुर्वाससं विदुः&#x9;005a&lt;br&gt;&#xA;तमुग्रं संशितात्मानं सर्वयत्नैरतोषयत्&#x9;005c&lt;br&gt;&#xA;तस्यै स प्रददौ मन्त्रमापद्धर्मान्ववेक्षया&#x9;006a&lt;br&gt;&#xA;अभिचाराभिसम्युक्तमब्रवीच्चैव तां मुनिः&#x9;006c&lt;br&gt;&#xA;यं यं देवं त्वमेतेन मन्त्रेणावाहयिष्यसि&#x9;007a&lt;br&gt;&#xA;तस्य तस्य प्रसादेन पुत्रस्तव भविष्यति&#x9;007c&lt;br&gt;&#xA;तथोक्ता सा तु विप्रेण तेन कौतूहलात्तदा&#x9;008a&lt;br&gt;&#xA;कन्या सती देवमर्कमाजुहाव यशस्विनी&#x9;008c&lt;br&gt;&#xA;सा ददर्श तमायान्तं भास्करं लोकभावनम्&#x9;009a&lt;br&gt;&#xA;विस्मिता चानवद्याङ्गी दृष्ट्वा तन्महदद्भुतम्&#x9;009c&lt;br&gt;&#xA;प्रकाशकर्मा तपनस्तस्यां गर्भं दधौ ततः&#x9;010a&lt;br&gt;&#xA;अजीजनत्ततो वीरं सर्वशस्त्रभृतां वरम्&#x9;010c&lt;br&gt;&#xA;आमुक्तकवचः श्रीमान्देवगर्भः श्रियावृतः&#x9;010e&lt;br&gt;&#xA;सहजं कवचं बिभ्रत्कुण्डलोद्द्योतिताननः&#x9;011a&lt;br&gt;&#xA;अजायत सुतः कर्णः सर्वलोकेषु विश्रुतः&#x9;011c&lt;br&gt;&#xA;प्रादाच्च तस्याः कन्यात्वं पुनः स परमद्युतिः&#x9;012a&lt;br&gt;&#xA;दत्त्वा च ददतां श्रेष्ठो दिवमाचक्रमे ततः&#x9;012c&lt;br&gt;&#xA;गूहमानापचारं तं बन्धुपक्षभयात्तदा&#x9;013a&lt;br&gt;&#xA;उत्ससर्ज जले कुन्ती तं कुमारं सलक्षणम्&#x9;013c&lt;br&gt;&#xA;तमुत्सृष्टं तदा गर्भं राधाभर्ता महायशाः&#x9;014a&lt;br&gt;&#xA;पुत्रत्वे कल्पयामास सभार्यः सूतनन्दनः&#x9;014c&lt;br&gt;&#xA;नामधेयं च चक्राते तस्य बालस्य तावुभौ&#x9;015a&lt;br&gt;&#xA;वसुना सह जातोऽयं वसुषेणो भवत्विति&#x9;015c&lt;br&gt;&#xA;स वर्धमानो बलवान्सर्वास्त्रेषूद्यतोऽभवत्&#x9;016a&lt;br&gt;&#xA;आ पृष्ठतापादादित्यमुपतस्थे स वीर्यवान्&#x9;016c&lt;br&gt;&#xA;यस्मिन्काले जपन्नास्ते स वीरः सत्यसङ्गरः&#x9;017a&lt;br&gt;&#xA;नादेयं ब्राह्मणेष्वासीत्तस्मिन्काले महात्मनः&#x9;017c&lt;br&gt;&#xA;तमिन्द्रो ब्राह्मणो भूत्वा भिक्षार्थं भूतभावनः&#x9;018a&lt;br&gt;&#xA;कुण्डले प्रार्थयामास कवचं च महाद्युतिः&#x9;018c&lt;br&gt;&#xA;उत्कृत्य विमनाः स्वाङ्गात्कवचं रुधिरस्रवम्&#x9;019a&lt;br&gt;&#xA;कर्णस्तु कुण्डले छित्त्वा प्रायच्छत्स कृताञ्जलिः&#x9;019c&lt;br&gt;&#xA;शक्तिं तस्मै ददौ शक्रः विस्मितो वाक्यमब्रवीत्&#x9;020a&lt;br&gt;&#xA;देवासुरमनुष्याणां गन्धर्वोरगरक्षसाम्&#x9;020c&lt;br&gt;&#xA;यस्मै क्षेप्स्यसि रुष्टः सन्सोऽनया न भविष्यति&#x9;020e&lt;br&gt;&#xA;पुरा नाम तु तस्यासीद्वसुषेण इति श्रुतम्&#x9;021a&lt;br&gt;&#xA;ततो वैकर्तनः कर्णः कर्मणा तेन सोऽभवत्&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/105/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/105/</guid>
      <description>&lt;p&gt;001    वैशम्पायन उवाच&#xA;रूपसत्त्वगुणोपेता धर्मारामा महाव्रता&#x9;001a&lt;br&gt;&#xA;दुहिता कुन्तिभोजस्य कृते पित्रा स्वयंवरे&#x9;001c&lt;br&gt;&#xA;सिंहदंष्ट्रं गजस्कन्धमृषभाक्षं महाबलम्&#x9;002a&lt;br&gt;&#xA;भूमिपालसहस्राणां मध्ये पाण्डुमविन्दत&#x9;002c&lt;br&gt;&#xA;स तया कुन्तिभोजस्य दुहित्रा कुरुनन्दनः&#x9;003a&lt;br&gt;&#xA;युयुजेऽमितसौभाग्यः पौलोम्या मघवानिव&#x9;003c&lt;br&gt;&#xA;यात्वा देवव्रतेनापि मद्राणां पुटभेदनम्&#x9;004a&lt;br&gt;&#xA;विश्रुता त्रिषु लोकेषु माद्री मद्रपतेः सुता&#x9;004c&lt;br&gt;&#xA;सर्वराजसु विख्याता रूपेणासदृशी भुवि&#x9;005a&lt;br&gt;&#xA;पाण्डोरर्थे परिक्रीता धनेन महता तदा&#x9;005c&lt;br&gt;&#xA;विवाहं कारयामास भीष्मः पाण्डोर्महात्मनः&#x9;005e&lt;br&gt;&#xA;सिंहोरस्कं गजस्कन्धमृषभाक्षं मनस्विनम्&#x9;006a&lt;br&gt;&#xA;पाण्डुं दृष्ट्वा नरव्याघ्रं व्यस्मयन्त नरा भुवि&#x9;006c&lt;br&gt;&#xA;कृतोद्वाहस्ततः पाण्डुर्बलोत्साहसमन्वितः&#x9;007a&lt;br&gt;&#xA;जिगीषमाणो वसुधां ययौ शत्रूननेकशः&#x9;007c&lt;br&gt;&#xA;पूर्वमागस्कृतो गत्वा दशार्णाः समरे जिताः&#x9;008a&lt;br&gt;&#xA;पाण्डुना नरसिंहेन कौरवाणां यशोभृता&#x9;008c&lt;br&gt;&#xA;ततः सेनामुपादाय पाण्डुर्नानाविधध्वजाम्&#x9;009a&lt;br&gt;&#xA;प्रभूतहस्त्यश्वरथां पदातिगणसङ्कुलाम्&#x9;009c&lt;br&gt;&#xA;आगस्कृत्सर्ववीराणां वैरी सर्वमहीभृताम्&#x9;010a&lt;br&gt;&#xA;गोप्ता मगधराष्ट्रस्य दार्वो राजगृहे हतः&#x9;010c&lt;br&gt;&#xA;ततः कोशं समादाय वाहनानि बलानि च&#x9;011a&lt;br&gt;&#xA;पाण्डुना मिथिलां गत्वा विदेहाः समरे जिताः&#x9;011c&lt;br&gt;&#xA;तथा काशिषु सुह्मेषु पुण्ड्रेषु भरतर्षभ&#x9;012a&lt;br&gt;&#xA;स्वबाहुबलवीर्येण कुरूणामकरोद्यशः&#x9;012c&lt;br&gt;&#xA;तं शरौघमहाज्वालमस्त्रार्चिषमरिन्दमम्&#x9;013a&lt;br&gt;&#xA;पाण्डुपावकमासाद्य व्यदह्यन्त नराधिपाः&#x9;013c&lt;br&gt;&#xA;ते ससेनाः ससेनेन विध्वंसितबला नृपाः&#x9;014a&lt;br&gt;&#xA;पाण्डुना वशगाः कृत्वा करकर्मसु योजिताः&#x9;014c&lt;br&gt;&#xA;तेन ते निर्जिताः सर्वे पृथिव्यां सर्वपार्थिवाः&#x9;015a&lt;br&gt;&#xA;तमेकं मेनिरे शूरं देवेष्विव पुरन्दरम्&#x9;015c&lt;br&gt;&#xA;तं कृताञ्जलयः सर्वे प्रणता वसुधाधिपाः&#x9;016a&lt;br&gt;&#xA;उपाजग्मुर्धनं गृह्य रत्नानि विविधानि च&#x9;016c&lt;br&gt;&#xA;मणिमुक्ताप्रवालं च सुवर्णं रजतं तथा&#x9;017a&lt;br&gt;&#xA;गोरत्नान्यश्वरत्नानि रथरत्नानि कुञ्जरान्&#x9;017c&lt;br&gt;&#xA;खरोष्ट्रमहिषांश्चैव यच्च किञ्चिदजाविकम्&#x9;018a&lt;br&gt;&#xA;तत्सर्वं प्रतिजग्राह राजा नागपुराधिपः&#x9;018c&lt;br&gt;&#xA;तदादाय ययौ पाण्डुः पुनर्मुदितवाहनः&#x9;019a&lt;br&gt;&#xA;हर्षयिष्यन्स्वराष्ट्राणि पुरं च गजसाह्वयम्&#x9;019c&lt;br&gt;&#xA;शन्तनो राजसिंहस्य भरतस्य च धीमतः&#x9;020a&lt;br&gt;&#xA;प्रनष्टः कीर्तिजः शब्दः पाण्डुना पुनरुद्धृतः&#x9;020c&lt;br&gt;&#xA;ये पुरा कुरुराष्ट्राणि जह्रुः कुरुधनानि च&#x9;021a&lt;br&gt;&#xA;ते नागपुरसिंहेन पाण्डुना करदाः कृताः&#x9;021c&lt;br&gt;&#xA;इत्यभाषन्त राजानो राजामात्याश्च सङ्गताः&#x9;022a&lt;br&gt;&#xA;प्रतीतमनसो हृष्टाः पौरजानपदैः सह&#x9;022c&lt;br&gt;&#xA;प्रत्युद्ययुस्तं सम्प्राप्तं सर्वे भीष्मपुरोगमाः&#x9;023a&lt;br&gt;&#xA;ते नदूरमिवाध्वानं गत्वा नागपुरालयाः&#x9;023c&lt;br&gt;&#xA;आवृतं ददृशुर्लोकं हृष्टा बहुविधैर्जनैः&#x9;023e&lt;br&gt;&#xA;नानायानसमानीतै रत्नैरुच्चावचैस्तथा&#x9;024a&lt;br&gt;&#xA;हस्त्यश्वरथरत्नैश्च गोभिरुष्ट्रैरथाविकैः&#x9;024c&lt;br&gt;&#xA;नान्तं ददृशुरासाद्य भीष्मेण सह कौरवाः&#x9;024e&lt;br&gt;&#xA;सोऽभिवाद्य पितुः पादौ कौसल्यानन्दवर्धनः&#x9;025a&lt;br&gt;&#xA;यथार्हं मानयामास पौरजानपदानपि&#x9;025c&lt;br&gt;&#xA;प्रमृद्य परराष्ट्राणि कृतार्थं पुनरागतम्&#x9;026a&lt;br&gt;&#xA;पुत्रमासाद्य भीष्मस्तु हर्षादश्रूण्यवर्तयत्&#x9;026c&lt;br&gt;&#xA;स तूर्यशतसङ्घानां भेरीणां च महास्वनैः&#x9;027a&lt;br&gt;&#xA;हर्षयन्सर्वशः पौरान्विवेश गजसाह्वयम्&#x9;027c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/106/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/106/</guid>
      <description>&lt;p&gt;001    वैशम्पायन उवाच&#xA;धृतराष्ट्राभ्यनुज्ञातः स्वबाहुविजितं धनम्&#x9;001a&lt;br&gt;&#xA;भीष्माय सत्यवत्यै च मात्रे चोपजहार सः&#x9;001c&lt;br&gt;&#xA;विदुराय च वै पाण्डुः प्रेषयामास तद्धनम्&#x9;002a&lt;br&gt;&#xA;सुहृदश्चापि धर्मात्मा धनेन समतर्पयत्&#x9;002c&lt;br&gt;&#xA;ततः सत्यवतीं भीष्मः कौसल्यां च यशस्विनीम्&#x9;003a&lt;br&gt;&#xA;शुभैः पाण्डुजितै रत्नैस्तोषयामास भारत&#x9;003c&lt;br&gt;&#xA;ननन्द माता कौसल्या तमप्रतिमतेजसम्&#x9;004a&lt;br&gt;&#xA;जयन्तमिव पौलोमी परिष्वज्य नरर्षभम्&#x9;004c&lt;br&gt;&#xA;तस्य वीरस्य विक्रान्तैः सहस्रशतदक्षिणैः&#x9;005a&lt;br&gt;&#xA;अश्वमेधशतैरीजे धृतराष्ट्रो महामखैः&#x9;005c&lt;br&gt;&#xA;सम्प्रयुक्तश्च कुन्त्या च माद्र्या च भरतर्षभ&#x9;006a&lt;br&gt;&#xA;जिततन्द्रीस्तदा पाण्डुर्बभूव वनगोचरः&#x9;006c&lt;br&gt;&#xA;हित्वा प्रासादनिलयं शुभानि शयनानि च&#x9;007a&lt;br&gt;&#xA;अरण्यनित्यः सततं बभूव मृगयापरः&#x9;007c&lt;br&gt;&#xA;स चरन्दक्षिणं पार्श्वं रम्यं हिमवतो गिरेः&#x9;008a&lt;br&gt;&#xA;उवास गिरिपृष्ठेषु महाशालवनेषु च&#x9;008c&lt;br&gt;&#xA;रराज कुन्त्या माद्र्या च पाण्डुः सह वने वसन्&#x9;009a&lt;br&gt;&#xA;करेण्वोरिव मध्यस्थः श्रीमान्पौरन्दरो गजः&#x9;009c&lt;br&gt;&#xA;भारतं सह भार्याभ्यां बाणखड्गधनुर्धरम्&#x9;010a&lt;br&gt;&#xA;विचित्रकवचं वीरं परमास्त्रविदं नृपम्&#x9;010c&lt;br&gt;&#xA;देवोऽयमित्यमन्यन्त चरन्तं वनवासिनः&#x9;010e&lt;br&gt;&#xA;तस्य कामांश्च भोगांश्च नरा नित्यमतन्द्रिताः&#x9;011a&lt;br&gt;&#xA;उपजह्रुर्वनान्तेषु धृतराष्ट्रेण चोदिताः&#x9;011c&lt;br&gt;&#xA;अथ पारशवीं कन्यां देवकस्य महीपतेः&#x9;012a&lt;br&gt;&#xA;रूपयौवनसम्पन्नां स शुश्रावापगासुतः&#x9;012c&lt;br&gt;&#xA;ततस्तु वरयित्वा तामानाय्य पुरुषर्षभः&#x9;013a&lt;br&gt;&#xA;विवाहं कारयामास विदुरस्य महामतेः&#x9;013c&lt;br&gt;&#xA;तस्यां चोत्पादयामास विदुरः कुरुनन्दनः&#x9;014a&lt;br&gt;&#xA;पुत्रान्विनयसम्पन्नानात्मनः सदृशान्गुणैः&#x9;014c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/107/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/107/</guid>
      <description>&lt;p&gt;001    वैशम्पायन उवाच&#xA;ततः पुत्रशतं जज्ञे गान्धार्यां जनमेजय&#x9;001a&lt;br&gt;&#xA;धृतराष्ट्रस्य वैश्यायामेकश्चापि शतात्परः&#x9;001c&lt;br&gt;&#xA;पाण्डोः कुन्त्यां च माद्र्यां च पञ्च पुत्रा महारथाः&#x9;002a&lt;br&gt;&#xA;देवेभ्यः समपद्यन्त सन्तानाय कुलस्य वै&#x9;002c&lt;br&gt;&#xA;003    जनमेजय उवाच&#xA;कथं पुत्रशतं जज्ञे गान्धार्यां द्विजसत्तम&#x9;003a&lt;br&gt;&#xA;कियता चैव कालेन तेषामायुश्च किं परम्&#x9;003c&lt;br&gt;&#xA;कथं चैकः स वैश्यायां धृतराष्ट्रसुतोऽभवत्&#x9;004a&lt;br&gt;&#xA;कथं च सदृशीं भार्यां गान्धारीं धर्मचारिणीम्&#x9;004c&lt;br&gt;&#xA;आनुकूल्ये वर्तमानां धृतराष्ट्रोऽत्यवर्तत&#x9;004e&lt;br&gt;&#xA;कथं च शप्तस्य सतः पाण्डोस्तेन महात्मना&#x9;005a&lt;br&gt;&#xA;समुत्पन्ना दैवतेभ्यः पञ्च पुत्रा महारथाः&#x9;005c&lt;br&gt;&#xA;एतद्विद्वन्यथावृत्तं विस्तरेण तपोधन&#x9;006a&lt;br&gt;&#xA;कथयस्व न मे तृप्तिः कथ्यमानेषु बन्धुषु&#x9;006c&lt;br&gt;&#xA;007    वैशम्पायन उवाच&#xA;क्षुच्छ्रमाभिपरिग्लानं द्वैपायनमुपस्थितम्&#x9;007a&lt;br&gt;&#xA;तोषयामास गान्धारी व्यासस्तस्यै वरं ददौ&#x9;007c&lt;br&gt;&#xA;सा वव्रे सदृशं भर्तुः पुत्राणां शतमात्मनः&#x9;008a&lt;br&gt;&#xA;ततः कालेन सा गर्भं धृतराष्ट्रादथाग्रहीत्&#x9;008c&lt;br&gt;&#xA;संवत्सरद्वयं तं तु गान्धारी गर्भमाहितम्&#x9;009a&lt;br&gt;&#xA;अप्रजा धारयामास ततस्तां दुःखमाविशत्&#x9;009c&lt;br&gt;&#xA;श्रुत्वा कुन्तीसुतं जातं बालार्कसमतेजसम्&#x9;010a&lt;br&gt;&#xA;उदरस्यात्मनः स्थैर्यमुपलभ्यान्वचिन्तयत्&#x9;010c&lt;br&gt;&#xA;अज्ञातं धृतराष्ट्रस्य यत्नेन महता ततः&#x9;011a&lt;br&gt;&#xA;सोदरं पातयामास गान्धारी दुःखमूर्च्छिता&#x9;011c&lt;br&gt;&#xA;ततो जज्ञे मांसपेशी लोहाष्ठीलेव संहता&#x9;012a&lt;br&gt;&#xA;द्विवर्षसम्भृतां कुक्षौ तामुत्स्रष्टुं प्रचक्रमे&#x9;012c&lt;br&gt;&#xA;अथ द्वैपायनो ज्ञात्वा त्वरितः समुपागमत्&#x9;013a&lt;br&gt;&#xA;तां स मांसमयीं पेशीं ददर्श जपतां वरः&#x9;013c&lt;br&gt;&#xA;ततोऽब्रवीत्सौबलेयीं किमिदं ते चिकीर्षितम्&#x9;014a&lt;br&gt;&#xA;सा चात्मनो मतं सत्यं शशंस परमर्षये&#x9;014c&lt;br&gt;&#xA;ज्येष्ठं कुन्तीसुतं जातं श्रुत्वा रविसमप्रभम्&#x9;015a&lt;br&gt;&#xA;दुःखेन परमेणेदमुदरं पातितं मया&#x9;015c&lt;br&gt;&#xA;शतं च किल पुत्राणां वितीर्णं मे त्वया पुरा&#x9;016a&lt;br&gt;&#xA;इयं च मे मांसपेशी जाता पुत्रशताय वै&#x9;016c&lt;br&gt;&#xA;017    व्यास उवाच&#xA;एवमेतत्सौबलेयि नैतज्जात्वन्यथा भवेत्&#x9;017a&lt;br&gt;&#xA;वितथं नोक्तपूर्वं मे स्वैरेष्वपि कुतोऽन्यथा&#x9;017c&lt;br&gt;&#xA;घृतपूर्णं कुण्डशतं क्षिप्रमेव विधीयताम्&#x9;018a&lt;br&gt;&#xA;शीताभिरद्भिरष्ठीलामिमां च परिषिञ्चत&#x9;018c&lt;br&gt;&#xA;019    वैशम्पायन उवाच&#xA;सा सिच्यमाना अष्ठीला अभवच्छतधा तदा&#x9;019a&lt;br&gt;&#xA;अङ्गुष्ठपर्वमात्राणां गर्भाणां पृथगेव तु&#x9;019c&lt;br&gt;&#xA;एकाधिकशतं पूर्णं यथायोगं विशां पते&#x9;020a&lt;br&gt;&#xA;मांसपेश्यास्तदा राजन्क्रमशः कालपर्ययात्&#x9;020c&lt;br&gt;&#xA;ततस्तांस्तेषु कुण्डेषु गर्भानवदधे तदा&#x9;021a&lt;br&gt;&#xA;स्वनुगुप्तेषु देशेषु रक्षां च व्यदधात्ततः&#x9;021c&lt;br&gt;&#xA;शशास चैव भगवान्कालेनैतावता पुनः&#x9;022a&lt;br&gt;&#xA;विघट्टनीयान्येतानि कुण्डानीति स्म सौबलीम्&#x9;022c&lt;br&gt;&#xA;इत्युक्त्वा भगवान्व्यासस्तथा प्रतिविधाय च&#x9;023a&lt;br&gt;&#xA;जगाम तपसे धीमान्हिमवन्तं शिलोच्चयम्&#x9;023c&lt;br&gt;&#xA;जज्ञे क्रमेण चैतेन तेषां दुर्योधनो नृपः&#x9;024a&lt;br&gt;&#xA;जन्मतस्तु प्रमाणेन ज्येष्ठो राजा युधिष्ठिरः&#x9;024c&lt;br&gt;&#xA;जातमात्रे सुते तस्मिन्धृतराष्ट्रोऽब्रवीदिदम्&#x9;025a&lt;br&gt;&#xA;समानीय बहून्विप्रान्भीष्मं विदुरमेव च&#x9;025c&lt;br&gt;&#xA;युधिष्ठिरो राजपुत्रो ज्येष्ठो नः कुलवर्धनः&#x9;026a&lt;br&gt;&#xA;प्राप्तः स्वगुणतो राज्यं न तस्मिन्वाच्यमस्ति नः&#x9;026c&lt;br&gt;&#xA;अयं त्वनन्तरस्तस्मादपि राजा भविष्यति&#x9;027a&lt;br&gt;&#xA;एतद्धि ब्रूत मे सत्यं यदत्र भविता ध्रुवम्&#x9;027c&lt;br&gt;&#xA;वाक्यस्यैतस्य निधने दिक्षु सर्वासु भारत&#x9;028a&lt;br&gt;&#xA;क्रव्यादाः प्राणदन्घोराः शिवाश्चाशिवशंसिनः&#x9;028c&lt;br&gt;&#xA;लक्षयित्वा निमित्तानि तानि घोराणि सर्वशः&#x9;029a&lt;br&gt;&#xA;तेऽब्रुवन्ब्राह्मणा राजन्विदुरश्च महामतिः&#x9;029c&lt;br&gt;&#xA;व्यक्तं कुलान्तकरणो भवितैष सुतस्तव&#x9;030a&lt;br&gt;&#xA;तस्य शान्तिः परित्यागे पुष्ट्या त्वपनयो महान्&#x9;030c&lt;br&gt;&#xA;शतमेकोनमप्यस्तु पुत्राणां ते महीपते&#x9;031a&lt;br&gt;&#xA;एकेन कुरु वै क्षेमं लोकस्य च कुलस्य च&#x9;031c&lt;br&gt;&#xA;त्यजेदेकं कुलस्यार्थे ग्रामस्यार्थे कुलं त्यजेत्&#x9;032a&lt;br&gt;&#xA;ग्रामं जनपदस्यार्थे आत्मार्थे पृथिवीं त्यजेत्&#x9;032c&lt;br&gt;&#xA;स तथा विदुरेणोक्तस्तैश्च सर्वैर्द्विजोत्तमैः&#x9;033a&lt;br&gt;&#xA;न चकार तथा राजा पुत्रस्नेहसमन्वितः&#x9;033c&lt;br&gt;&#xA;ततः पुत्रशतं सर्वं धृतराष्ट्रस्य पार्थिव&#x9;034a&lt;br&gt;&#xA;मासमात्रेण सञ्जज्ञे कन्या चैका शताधिका&#x9;034c&lt;br&gt;&#xA;गान्धार्यां क्लिश्यमानायामुदरेण विवर्धता&#x9;035a&lt;br&gt;&#xA;धृतराष्ट्रं महाबाहुं वैश्या पर्यचरत्किल&#x9;035c&lt;br&gt;&#xA;तस्मिन्संवत्सरे राजन्धृतराष्ट्रान्महायशाः&#x9;036a&lt;br&gt;&#xA;जज्ञे धीमांस्ततस्तस्यां युयुत्सुः करणो नृप&#x9;036c&lt;br&gt;&#xA;एवं पुत्रशतं जज्ञे धृतराष्ट्रस्य धीमतः&#x9;037a&lt;br&gt;&#xA;महारथानां वीराणां कन्या चैकाथ दुःशला&#x9;037c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/108/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/108/</guid>
      <description>&lt;p&gt;001    जनमेजय उवाच&#xA;ज्येष्ठानुज्येष्ठतां तेषां नामधेयानि चाभिभो&#x9;001a&lt;br&gt;&#xA;धृतराष्ट्रस्य पुत्राणामानुपूर्व्येण कीर्तय&#x9;001c&lt;br&gt;&#xA;002    वैशम्पायन उवाच&#xA;दुर्योधनो युयुत्सुश्च राजन्दुःशासनस्तथा&#x9;002a&lt;br&gt;&#xA;दुःसहो दुःशलश्चैव जलसन्धः समः सहः&#x9;002c&lt;br&gt;&#xA;विन्दानुविन्दौ दुर्धर्षः सुबाहुर्दुष्प्रधर्षणः&#x9;003a&lt;br&gt;&#xA;दुर्मर्षणो दुर्मुखश्च दुष्कर्णः कर्ण एव च&#x9;003c&lt;br&gt;&#xA;विविंशतिर्विकर्णश्च जलसन्धः सुलोचनः&#x9;004a&lt;br&gt;&#xA;चित्रोपचित्रौ चित्राक्षश्चारुचित्रः शरासनः&#x9;004c&lt;br&gt;&#xA;दुर्मदो दुष्प्रगाहश्च विवित्सुर्विकटः समः&#x9;005a&lt;br&gt;&#xA;ऊर्णनाभः सुनाभश्च तथा नन्दोपनन्दकौ&#x9;005c&lt;br&gt;&#xA;सेनापतिः सुषेणश्च कुण्डोदरमहोदरौ&#x9;006a&lt;br&gt;&#xA;चित्रबाणश्चित्रवर्मा सुवर्मा दुर्विमोचनः&#x9;006c&lt;br&gt;&#xA;अयोबाहुर्महाबाहुश्चित्राङ्गश्चित्रकुण्डलः&#x9;007a&lt;br&gt;&#xA;भीमवेगो भीमबलो बलाकी बलवर्धनः&#x9;007c&lt;br&gt;&#xA;उग्रायुधो भीमकर्मा कनकायुर्दृढायुधः&#x9;008a&lt;br&gt;&#xA;दृढवर्मा दृढक्षत्रः सोमकीर्तिरनूदरः&#x9;008c&lt;br&gt;&#xA;दृढसन्धो जरासन्धः सत्यसन्धः सदःसुवाक्&#x9;009a&lt;br&gt;&#xA;उग्रश्रवा अश्वसेनः सेनानीर्दुष्पराजयः&#x9;009c&lt;br&gt;&#xA;अपराजितः पण्डितको विशालाक्षो दुरावरः&#x9;010a&lt;br&gt;&#xA;दृढहस्तः सुहस्तश्च वातवेगसुवर्चसौ&#x9;010c&lt;br&gt;&#xA;आदित्यकेतुर्बह्वाशी नागदन्तोग्रयायिनौ&#x9;011a&lt;br&gt;&#xA;कवची निषङ्गी पाशी च दण्डधारो धनुर्ग्रहः&#x9;011c&lt;br&gt;&#xA;उग्रो भीमरथो वीरो वीरबाहुरलोलुपः&#x9;012a&lt;br&gt;&#xA;अभयो रौद्रकर्मा च तथा दृढरथस्त्रयः&#x9;012c&lt;br&gt;&#xA;अनाधृष्यः कुण्डभेदी विरावी दीर्घलोचनः&#x9;013a&lt;br&gt;&#xA;दीर्घबाहुर्महाबाहुर्व्यूढोरुः कनकध्वजः&#x9;013c&lt;br&gt;&#xA;कुण्डाशी विरजाश्चैव दुःशला च शताधिका&#x9;014a&lt;br&gt;&#xA;एतदेकशतं राजन्कन्या चैका प्रकीर्तिता&#x9;014c&lt;br&gt;&#xA;नामधेयानुपूर्व्येण विद्धि जन्मक्रमं नृप&#x9;015a&lt;br&gt;&#xA;सर्वे त्वतिरथाः शूराः सर्वे युद्धविशारदाः&#x9;015c&lt;br&gt;&#xA;सर्वे वेदविदश्चैव राजशास्त्रेषु कोविदाः&#x9;016a&lt;br&gt;&#xA;सर्वे संसर्गविद्यासु विद्याभिजनशोभिनः&#x9;016c&lt;br&gt;&#xA;सर्वेषामनुरूपाश्च कृता दारा महीपते&#x9;017a&lt;br&gt;&#xA;धृतराष्ट्रेण समये समीक्ष्य विधिवत्तदा&#x9;017c&lt;br&gt;&#xA;दुःशलां समये राजा सिन्धुराजाय भारत&#x9;018a&lt;br&gt;&#xA;जयद्रथाय प्रददौ सौबलानुमते तदा&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/109/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/109/</guid>
      <description>&lt;p&gt;001    जनमेजय उवाच&#xA;कथितो धार्तराष्ट्राणामार्षः सम्भव उत्तमः&#x9;001a&lt;br&gt;&#xA;अमानुषो मानुषाणां भवता ब्रह्मवित्तम&#x9;001c&lt;br&gt;&#xA;नामधेयानि चाप्येषां कथ्यमानानि भागशः&#x9;002a&lt;br&gt;&#xA;त्वत्तः श्रुतानि मे ब्रह्मन्पाण्डवानां तु कीर्तय&#x9;002c&lt;br&gt;&#xA;ते हि सर्वे महात्मानो देवराजपराक्रमाः&#x9;003a&lt;br&gt;&#xA;त्वयैवांशावतरणे देवभागाः प्रकीर्तिताः&#x9;003c&lt;br&gt;&#xA;तस्मादिच्छाम्यहं श्रोतुमतिमानुषकर्मणाम्&#x9;004a&lt;br&gt;&#xA;तेषामाजननं सर्वं वैशम्पायन कीर्तय&#x9;004c&lt;br&gt;&#xA;005    वैशम्पायन उवाच&#xA;राजा पाण्डुर्महारण्ये मृगव्यालनिषेविते&#x9;005a&lt;br&gt;&#xA;वने मैथुनकालस्थं ददर्श मृगयूथपम्&#x9;005c&lt;br&gt;&#xA;ततस्तां च मृगीं तं च रुक्मपुङ्खैः सुपत्रिभिः&#x9;006a&lt;br&gt;&#xA;निर्बिभेद शरैस्तीक्ष्णैः पाण्डुः पञ्चभिराशुगैः&#x9;006c&lt;br&gt;&#xA;स च राजन्महातेजा ऋषिपुत्रस्तपोधनः&#x9;007a&lt;br&gt;&#xA;भार्यया सह तेजस्वी मृगरूपेण सङ्गतः&#x9;007c&lt;br&gt;&#xA;संसक्तस्तु तया मृग्या मानुषीमीरयन्गिरम्&#x9;008a&lt;br&gt;&#xA;क्षणेन पतितो भूमौ विललापाकुलेन्द्रियः&#x9;008c&lt;br&gt;&#xA;009    मृग उवाच&#xA;काममन्युपरीतापि बुद्ध्यङ्गरहितापि च&#x9;009a&lt;br&gt;&#xA;वर्जयन्ति नृशंसानि पापेष्वभिरता नराः&#x9;009c&lt;br&gt;&#xA;न विधिं ग्रसते प्रज्ञा प्रज्ञां तु ग्रसते विधिः&#x9;010a&lt;br&gt;&#xA;विधिपर्यागतानर्थान्प्रज्ञा न प्रतिपद्यते&#x9;010c&lt;br&gt;&#xA;शश्वद्धर्मात्मनां मुख्ये कुले जातस्य भारत&#x9;011a&lt;br&gt;&#xA;कामलोभाभिभूतस्य कथं ते चलिता मतिः&#x9;011c&lt;br&gt;&#xA;012    पाण्डुरुवाच&#xA;शत्रूणां या वधे वृत्तिः सा मृगाणां वधे स्मृता&#x9;012a&lt;br&gt;&#xA;राज्ञां मृग न मां मोहात्त्वं गर्हयितुमर्हसि&#x9;012c&lt;br&gt;&#xA;अच्छद्मनामायया च मृगाणां वध इष्यते&#x9;013a&lt;br&gt;&#xA;स एव धर्मो राज्ञां तु तद्विद्वान्किं नु गर्हसे&#x9;013c&lt;br&gt;&#xA;अगस्त्यः सत्रमासीनश्चचार मृगयामृषिः&#x9;014a&lt;br&gt;&#xA;आरण्यान्सर्वदैवत्यान्मृगान्प्रोक्ष्य महावने&#x9;014c&lt;br&gt;&#xA;प्रमाणदृष्टधर्मेण कथमस्मान्विगर्हसे&#x9;015a&lt;br&gt;&#xA;अगस्त्यस्याभिचारेण युष्माकं वै वपा हुता&#x9;015c&lt;br&gt;&#xA;016    मृग उवाच&#xA;न रिपून्वै समुद्दिश्य विमुञ्चन्ति पुरा शरान्&#x9;016a&lt;br&gt;&#xA;रन्ध्र एषां विशेषेण वधकालः प्रशस्यते&#x9;016c&lt;br&gt;&#xA;017    पाण्डुरुवाच&#xA;प्रमत्तमप्रमत्तं वा विवृतं घ्नन्ति चौजसा&#x9;017a&lt;br&gt;&#xA;उपायैरिषुभिस्तीक्ष्णैः कस्मान्मृग विगर्हसे&#x9;017c&lt;br&gt;&#xA;018    मृग उवाच&#xA;नाहं घ्नन्तं मृगान्राजन्विगर्हे आत्मकारणात्&#x9;018a&lt;br&gt;&#xA;मैथुनं तु प्रतीक्ष्यं मे स्यात्त्वयेहानृशंसतः&#x9;018c&lt;br&gt;&#xA;सर्वभूतहिते काले सर्वभूतेप्सिते तथा&#x9;019a&lt;br&gt;&#xA;को हि विद्वान्मृगं हन्याच्चरन्तं मैथुनं वने&#x9;019c&lt;br&gt;&#xA;पुरुषार्थफलं कान्तं यत्त्वया वितथं कृतम्&#x9;019e&lt;br&gt;&#xA;पौरवाणामृषीणां च तेषामक्लिष्टकर्मणाम्&#x9;020a&lt;br&gt;&#xA;वंशे जातस्य कौरव्य नानुरूपमिदं तव&#x9;020c&lt;br&gt;&#xA;नृशंसं कर्म सुमहत्सर्वलोकविगर्हितम्&#x9;021a&lt;br&gt;&#xA;अस्वर्ग्यमयशस्यं च अधर्मिष्ठं च भारत&#x9;021c&lt;br&gt;&#xA;स्त्रीभोगानां विशेषज्ञः शास्त्रधर्मार्थतत्त्ववित्&#x9;022a&lt;br&gt;&#xA;नार्हस्त्वं सुरसङ्काश कर्तुमस्वर्ग्यमीदृशम्&#x9;022c&lt;br&gt;&#xA;त्वया नृशंसकर्तारः पापाचाराश्च मानवाः&#x9;023a&lt;br&gt;&#xA;निग्राह्याः पार्थिवश्रेष्ठ त्रिवर्गपरिवर्जिताः&#x9;023c&lt;br&gt;&#xA;किं कृतं ते नरश्रेष्ठ निघ्नतो मामनागसम्&#x9;024a&lt;br&gt;&#xA;मुनिं मूलफलाहारं मृगवेषधरं नृप&#x9;024c&lt;br&gt;&#xA;वसमानमरण्येषु नित्यं शमपरायणम्&#x9;024e&lt;br&gt;&#xA;त्वयाहं हिंसितो यस्मात्तस्मात्त्वामप्यसंशयम्&#x9;025a&lt;br&gt;&#xA;द्वयोर्नृशंसकर्तारमवशं काममोहितम्&#x9;025c&lt;br&gt;&#xA;जीवितान्तकरो भाव एवमेवागमिष्यति&#x9;025e&lt;br&gt;&#xA;अहं हि किन्दमो नाम तपसाप्रतिमो मुनिः&#x9;026a&lt;br&gt;&#xA;व्यपत्रपन्मनुष्याणां मृग्यां मैथुनमाचरम्&#x9;026c&lt;br&gt;&#xA;मृगो भूत्वा मृगैः सार्धं चरामि गहने वने&#x9;027a&lt;br&gt;&#xA;न तु ते ब्रह्महत्येयं भविष्यत्यविजानतः&#x9;027c&lt;br&gt;&#xA;मृगरूपधरं हत्वा मामेवं काममोहितम्&#x9;027e&lt;br&gt;&#xA;अस्य तु त्वं फलं मूढ प्राप्स्यसीदृशमेव हि&#x9;028a&lt;br&gt;&#xA;प्रियया सह संवासं प्राप्य कामविमोहितः&#x9;028c&lt;br&gt;&#xA;त्वमप्यस्यामवस्थायां प्रेतलोकं गमिष्यसि&#x9;028e&lt;br&gt;&#xA;अन्तकाले च संवासं यया गन्तासि कान्तया&#x9;029a&lt;br&gt;&#xA;प्रेतराजवशं प्राप्तं सर्वभूतदुरत्ययम्&#x9;029c&lt;br&gt;&#xA;भक्त्या मतिमतां श्रेष्ठ सैव त्वामनुयास्यति&#x9;029e&lt;br&gt;&#xA;वर्तमानः सुखे दुःखं यथाहं प्रापितस्त्वया&#x9;030a&lt;br&gt;&#xA;तथा सुखं त्वां सम्प्राप्तं दुःखमभ्यागमिष्यति&#x9;030c&lt;br&gt;&#xA;031    वैशम्पायन उवाच&#xA;एवमुक्त्वा सुदुःखार्तो जीवितात्स व्ययुज्यत&#x9;031a&lt;br&gt;&#xA;मृगः पाण्डुश्च शोकार्तः क्षणेन समपद्यत&#x9;031c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/110/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/110/</guid>
      <description>&lt;p&gt;001    वैशम्पायन उवाच&#xA;तं व्यतीतमतिक्रम्य राजा स्वमिव बान्धवम्&#x9;001a&lt;br&gt;&#xA;सभार्यः शोकदुःखार्तः पर्यदेवयदातुरः&#x9;001c&lt;br&gt;&#xA;002    पाण्डुरुवाच&#xA;सतामपि कुले जाताः कर्मणा बत दुर्गतिम्&#x9;002a&lt;br&gt;&#xA;प्राप्नुवन्त्यकृतात्मानः कामजालविमोहिताः&#x9;002c&lt;br&gt;&#xA;शश्वद्धर्मात्मना जातो बाल एव पिता मम&#x9;003a&lt;br&gt;&#xA;जीवितान्तमनुप्राप्तः कामात्मैवेति नः श्रुतम्&#x9;003c&lt;br&gt;&#xA;तस्य कामात्मनः क्षेत्रे राज्ञः सम्यतवागृषिः&#x9;004a&lt;br&gt;&#xA;कृष्णद्वैपायनः साक्षाद्भगवान्मामजीजनत्&#x9;004c&lt;br&gt;&#xA;तस्याद्य व्यसने बुद्धिः सञ्जातेयं ममाधमा&#x9;005a&lt;br&gt;&#xA;त्यक्तस्य देवैरनयान्मृगयायां दुरात्मनः&#x9;005c&lt;br&gt;&#xA;मोक्षमेव व्यवस्यामि बन्धो हि व्यसनं महत्&#x9;006a&lt;br&gt;&#xA;सुवृत्तिमनुवर्तिष्ये तामहं पितुरव्ययाम्&#x9;006c&lt;br&gt;&#xA;अतीव तपसात्मानं योजयिष्याम्यसंशयम्&#x9;006e&lt;br&gt;&#xA;तस्मादेकोऽहमेकाहमेकैकस्मिन्वनस्पतौ&#x9;007a&lt;br&gt;&#xA;चरन्भैक्षं मुनिर्मुण्डश्चरिष्यामि महीमिमाम्&#x9;007c&lt;br&gt;&#xA;पांसुना समवच्छन्नः शून्यागारप्रतिश्रयः&#x9;008a&lt;br&gt;&#xA;वृक्षमूलनिकेतो वा त्यक्तसर्वप्रियाप्रियः&#x9;008c&lt;br&gt;&#xA;न शोचन्न प्रहृष्यंश्च तुल्यनिन्दात्मसंस्तुतिः&#x9;009a&lt;br&gt;&#xA;निराशीर्निर्नमस्कारो निर्द्वन्द्वो निष्परिग्रहः&#x9;009c&lt;br&gt;&#xA;न चाप्यवहसन्कञ्चिन्न कुर्वन्भ्रुकुटीं क्वचित्&#x9;010a&lt;br&gt;&#xA;प्रसन्नवदनो नित्यं सर्वभूतहिते रतः&#x9;010c&lt;br&gt;&#xA;जङ्गमाजङ्गमं सर्वमविहिंसंश्चतुर्विधम्&#x9;011a&lt;br&gt;&#xA;स्वासु प्रजास्विव सदा समः प्राणभृतां प्रति&#x9;011c&lt;br&gt;&#xA;एककालं चरन्भैक्षं कुलानि द्वे च पञ्च च&#x9;012a&lt;br&gt;&#xA;असम्भवे वा भैक्षस्य चरन्ननशनान्यपि&#x9;012c&lt;br&gt;&#xA;अल्पमल्पं यथाभोज्यं पूर्वलाभेन जातु चित्&#x9;013a&lt;br&gt;&#xA;नित्यं नातिचरल्ँलाभे अलाभे सप्त पूरयन्&#x9;013c&lt;br&gt;&#xA;वास्यैकं तक्षतो बाहुं चन्दनेनैकमुक्षतः&#x9;014a&lt;br&gt;&#xA;नाकल्याणं न कल्याणं प्रध्यायन्नुभयोस्तयोः&#x9;014c&lt;br&gt;&#xA;न जिजीविषुवत्किञ्चिन्न मुमूर्षुवदाचरन्&#x9;015a&lt;br&gt;&#xA;मरणं जीवितं चैव नाभिनन्दन्न च द्विषन्&#x9;015c&lt;br&gt;&#xA;याः काश्चिज्जीवता शक्याः कर्तुमभ्युदयक्रियाः&#x9;016a&lt;br&gt;&#xA;ताः सर्वाः समतिक्रम्य निमेषादिष्ववस्थितः&#x9;016c&lt;br&gt;&#xA;तासु सर्वास्ववस्थासु त्यक्तसर्वेन्द्रियक्रियः&#x9;017a&lt;br&gt;&#xA;सम्परित्यक्तधर्मात्मा सुनिर्णिक्तात्मकल्मषः&#x9;017c&lt;br&gt;&#xA;निर्मुक्तः सर्वपापेभ्यो व्यतीतः सर्ववागुराः&#x9;018a&lt;br&gt;&#xA;न वशे कस्यचित्तिष्ठन्सधर्मा मातरिश्वनः&#x9;018c&lt;br&gt;&#xA;एतया सततं वृत्त्या चरन्नेवम्प्रकारया&#x9;019a&lt;br&gt;&#xA;देहं सन्धारयिष्यामि निर्भयं मार्गमास्थितः&#x9;019c&lt;br&gt;&#xA;नाहं श्वाचरिते मार्गे अवीर्यकृपणोचिते&#x9;020a&lt;br&gt;&#xA;स्वधर्मात्सततापेते रमेयं वीर्यवर्जितः&#x9;020c&lt;br&gt;&#xA;सत्कृतोऽसत्कृतो वापि योऽन्यां कृपणचक्षुषा&#x9;021a&lt;br&gt;&#xA;उपैति वृत्तिं कामात्मा स शुनां वर्तते पथि&#x9;021c&lt;br&gt;&#xA;022    वैशम्पायन उवाच&#xA;एवमुक्त्वा सुदुःखार्तो निःश्वासपरमो नृपः&#x9;022a&lt;br&gt;&#xA;अवेक्षमाणः कुन्तीं च माद्रीं च समभाषत&#x9;022c&lt;br&gt;&#xA;कौसल्या विदुरः क्षत्ता राजा च सह बन्धुभिः&#x9;023a&lt;br&gt;&#xA;आर्या सत्यवती भीष्मस्ते च राजपुरोहिताः&#x9;023c&lt;br&gt;&#xA;ब्राह्मणाश्च महात्मानः सोमपाः संशितव्रताः&#x9;024a&lt;br&gt;&#xA;पौरवृद्धाश्च ये तत्र निवसन्त्यस्मदाश्रयाः&#x9;024c&lt;br&gt;&#xA;प्रसाद्य सर्वे वक्तव्याः पाण्डुः प्रव्रजितो वनम्&#x9;024e&lt;br&gt;&#xA;निशम्य वचनं भर्तुर्वनवासे धृतात्मनः&#x9;025a&lt;br&gt;&#xA;तत्समं वचनं कुन्ती माद्री च समभाषताम्&#x9;025c&lt;br&gt;&#xA;अन्येऽपि ह्याश्रमाः सन्ति ये शक्या भरतर्षभ&#x9;026a&lt;br&gt;&#xA;आवाभ्यां धर्मपत्नीभ्यां सह तप्त्वा तपो महत्&#x9;026c&lt;br&gt;&#xA;त्वमेव भविता सार्थः स्वर्गस्यापि न संशयः&#x9;026e&lt;br&gt;&#xA;प्रणिधायेन्द्रियग्रामं भर्तृलोकपरायणे&#x9;027a&lt;br&gt;&#xA;त्यक्तकामसुखे ह्यावां तप्स्यावो विपुलं तपः&#x9;027c&lt;br&gt;&#xA;यदि आवां महाप्राज्ञ त्यक्ष्यसि त्वं विशां पते&#x9;028a&lt;br&gt;&#xA;अद्यैवावां प्रहास्यावो जीतिवं नात्र संशयः&#x9;028c&lt;br&gt;&#xA;029    पाण्डुरुवाच&#xA;यदि व्यवसितं ह्येतद्युवयोर्धर्मसंहितम्&#x9;029a&lt;br&gt;&#xA;स्ववृत्तिमनुवर्तिष्ये तामहं पितुरव्ययाम्&#x9;029c&lt;br&gt;&#xA;त्यक्तग्राम्यसुखाचारस्तप्यमानो महत्तपः&#x9;030a&lt;br&gt;&#xA;वल्कली फलमूलाशी चरिष्यामि महावने&#x9;030c&lt;br&gt;&#xA;अग्निं जुह्वन्नुभौ कालावुभौ कालावुपस्पृशन्&#x9;031a&lt;br&gt;&#xA;कृशः परिमिताहारश्चीरचर्मजटाधरः&#x9;031c&lt;br&gt;&#xA;शीतवातातपसहः क्षुत्पिपासाश्रमान्वितः&#x9;032a&lt;br&gt;&#xA;तपसा दुश्चरेणेदं शरीरमुपशोषयन्&#x9;032c&lt;br&gt;&#xA;एकान्तशीली विमृशन्पक्वापक्वेन वर्तयन्&#x9;033a&lt;br&gt;&#xA;पितॄन्देवांश्च वन्येन वाग्भिरद्भिश्च तर्पयन्&#x9;033c&lt;br&gt;&#xA;वानप्रस्थजनस्यापि दर्शनं कुलवासिनाम्&#x9;034a&lt;br&gt;&#xA;नाप्रियाण्याचरञ्जातु किं पुनर्ग्रामवासिनाम्&#x9;034c&lt;br&gt;&#xA;एवमारण्यशास्त्राणामुग्रमुग्रतरं विधिम्&#x9;035a&lt;br&gt;&#xA;काङ्क्षमाणोऽहमासिष्ये देहस्यास्य समापनात्&#x9;035c&lt;br&gt;&#xA;036    वैशम्पायन उवाच&#xA;इत्येवमुक्त्वा भार्ये ते राजा कौरववंशजः&#x9;036a&lt;br&gt;&#xA;ततश्चूडामणिं निष्कमङ्गदे कुण्डलानि च&#x9;036c&lt;br&gt;&#xA;वासांसि च महार्हाणि स्त्रीणामाभरणानि च&#x9;036e&lt;br&gt;&#xA;प्रदाय सर्वं विप्रेभ्यः पाण्डुः पुनरभाषत&#x9;037a&lt;br&gt;&#xA;गत्वा नागपुरं वाच्यं पाण्डुः प्रव्रजितो वनम्&#x9;037c&lt;br&gt;&#xA;अर्थं कामं सुखं चैव रतिं च परमात्मिकाम्&#x9;038a&lt;br&gt;&#xA;प्रतस्थे सर्वमुत्सृज्य सभार्यः कुरुपुङ्गवः&#x9;038c&lt;br&gt;&#xA;ततस्तस्यानुयात्राणि ते चैव परिचारकाः&#x9;039a&lt;br&gt;&#xA;श्रुत्वा भरतसिंहस्य विविधाः करुणा गिरः&#x9;039c&lt;br&gt;&#xA;भीममार्तस्वरं कृत्वा हाहेति परिचुक्रुशुः&#x9;039e&lt;br&gt;&#xA;उष्णमश्रु विमुञ्चन्तस्तं विहाय महीपतिम्&#x9;040a&lt;br&gt;&#xA;ययुर्नागपुरं तूर्णं सर्वमादाय तद्वचः&#x9;040c&lt;br&gt;&#xA;श्रुत्वा च तेभ्यस्तत्सर्वं यथावृत्तं महावने&#x9;041a&lt;br&gt;&#xA;धृतराष्ट्रो नरश्रेष्ठः पाण्डुमेवान्वशोचत&#x9;041c&lt;br&gt;&#xA;राजपुत्रस्तु कौरव्यः पाण्डुर्मूलफलाशनः&#x9;042a&lt;br&gt;&#xA;जगाम सह भार्याभ्यां ततो नागसभं गिरिम्&#x9;042c&lt;br&gt;&#xA;स चैत्ररथमासाद्य वारिषेणमतीत्य च&#x9;043a&lt;br&gt;&#xA;हिमवन्तमतिक्रम्य प्रययौ गन्धमादनम्&#x9;043c&lt;br&gt;&#xA;रक्ष्यमाणो महाभूतैः सिद्धैश्च परमर्षिभिः&#x9;044a&lt;br&gt;&#xA;उवास स तदा राजा समेषु विषमेषु च&#x9;044c&lt;br&gt;&#xA;इन्द्रद्युम्नसरः प्राप्य हंसकूटमतीत्य च&#x9;045a&lt;br&gt;&#xA;शतशृङ्गे महाराज तापसः समपद्यत&#x9;045c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/111/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/111/</guid>
      <description>&lt;p&gt;001    वैशम्पायन उवाच&#xA;तत्रापि तपसि श्रेष्ठे वर्तमानः स वीर्यवान्&#x9;001a&lt;br&gt;&#xA;सिद्धचारणसङ्घानां बभूव प्रियदर्शनः&#x9;001c&lt;br&gt;&#xA;शुश्रूषुरनहंवादी सम्यतात्मा जितेन्द्रियः&#x9;002a&lt;br&gt;&#xA;स्वर्गं गन्तुं पराक्रान्तः स्वेन वीर्येण भारत&#x9;002c&lt;br&gt;&#xA;केषाञ्चिदभवद्भ्राता केषाञ्चिदभवत्सखा&#x9;003a&lt;br&gt;&#xA;ऋषयस्त्वपरे चैनं पुत्रवत्पर्यपालयन्&#x9;003c&lt;br&gt;&#xA;स तु कालेन महता प्राप्य निष्कल्मषं तपः&#x9;004a&lt;br&gt;&#xA;ब्रह्मर्षिसदृशः पाण्डुर्बभूव भरतर्षभ&#x9;004c&lt;br&gt;&#xA;स्वर्गपारं तितीर्षन्स शतशृङ्गादुदङ्मुखः&#x9;005a&lt;br&gt;&#xA;प्रतस्थे सह पत्नीभ्यामब्रुवंस्तत्र तापसाः&#x9;005c&lt;br&gt;&#xA;उपर्युपरि गच्छन्तः शैलराजमुदङ्मुखाः&#x9;005e&lt;br&gt;&#xA;दृष्टवन्तो गिरेरस्य दुर्गान्देशान्बहून्वयम्&#x9;006a&lt;br&gt;&#xA;आक्रीडभूतान्देवानां गन्धर्वाप्सरसां तथा&#x9;006c&lt;br&gt;&#xA;उद्यानानि कुबेरस्य समानि विषमाणि च&#x9;007a&lt;br&gt;&#xA;महानदीनितम्बांश्च दुर्गांश्च गिरिगह्वरान्&#x9;007c&lt;br&gt;&#xA;सन्ति नित्यहिमा देशा निर्वृक्षमृगपक्षिणः&#x9;008a&lt;br&gt;&#xA;सन्ति केचिन्महावर्षा दुर्गाः केचिद्दुरासदाः&#x9;008c&lt;br&gt;&#xA;अतिक्रामेन्न पक्षी यान्कुत एवेतरे मृगाः&#x9;009a&lt;br&gt;&#xA;वायुरेकोऽतिगाद्यत्र सिद्धाश्च परमर्षयः&#x9;009c&lt;br&gt;&#xA;गच्छन्त्यौ शैलराजेऽस्मिन्राजपुत्र्यौ कथं त्विमे&#x9;010a&lt;br&gt;&#xA;न सीदेतामदुःखार्हे मा गमो भरतर्षभ&#x9;010c&lt;br&gt;&#xA;011    पाण्डुरुवाच&#xA;अप्रजस्य महाभागा न द्वारं परिचक्षते&#x9;011a&lt;br&gt;&#xA;स्वर्गे तेनाभितप्तोऽहमप्रजस्तद्ब्रवीमि वः&#x9;011c&lt;br&gt;&#xA;ऋणैश्चतुर्भिः सम्युक्ता जायन्ते मनुजा भुवि&#x9;012a&lt;br&gt;&#xA;पितृदेवर्षिमनुजदेयैः शतसहस्रशः&#x9;012c&lt;br&gt;&#xA;एतानि तु यथाकालं यो न बुध्यति मानवः&#x9;013a&lt;br&gt;&#xA;न तस्य लोकाः सन्तीति धर्मविद्भिः प्रतिष्ठितम्&#x9;013c&lt;br&gt;&#xA;यज्ञैश्च देवान्प्रीणाति स्वाध्यायतपसा मुनीन्&#x9;014a&lt;br&gt;&#xA;पुत्रैः श्राद्धैः पितॄंश्चापि आनृशंस्येन मानवान्&#x9;014c&lt;br&gt;&#xA;ऋषिदेवमनुष्याणां परिमुक्तोऽस्मि धर्मतः&#x9;015a&lt;br&gt;&#xA;पित्र्यादृणादनिर्मुक्तस्तेन तप्ये तपोधनाः&#x9;015c&lt;br&gt;&#xA;देहनाशे ध्रुवो नाशः पितॄणामेष निश्चयः&#x9;016a&lt;br&gt;&#xA;इह तस्मात्प्रजाहेतोः प्रजायन्ते नरोत्तमाः&#x9;016c&lt;br&gt;&#xA;यथैवाहं पितुः क्षेत्रे सृष्टस्तेन महात्मना&#x9;017a&lt;br&gt;&#xA;तथैवास्मिन्मम क्षेत्रे कथं वै सम्भवेत्प्रजा&#x9;017c&lt;br&gt;&#xA;018    तापसा ऊचुः&#xA;अस्ति वै तव धर्मात्मन्विद्म देवोपमं शुभम्&#x9;018a&lt;br&gt;&#xA;अपत्यमनघं राजन्वयं दिव्येन चक्षुषा&#x9;018c&lt;br&gt;&#xA;दैवदिष्टं नरव्याघ्र कर्मणेहोपपादय&#x9;019a&lt;br&gt;&#xA;अक्लिष्टं फलमव्यग्रो विन्दते बुद्धिमान्नरः&#x9;019c&lt;br&gt;&#xA;तस्मिन्दृष्टे फले तात प्रयत्नं कर्तुमर्हसि&#x9;020a&lt;br&gt;&#xA;अपत्यं गुणसम्पन्नं लब्ध्वा प्रीतिमवाप्स्यसि&#x9;020c&lt;br&gt;&#xA;021    वैशम्पायन उवाच&#xA;तच्छ्रुत्वा तापसवचः पाण्डुश्चिन्तापरोऽभवत्&#x9;021a&lt;br&gt;&#xA;आत्मनो मृगशापेन जानन्नुपहतां क्रियाम्&#x9;021c&lt;br&gt;&#xA;सोऽब्रवीद्विजने कुन्तीं धर्मपत्नीं यशस्विनीम्&#x9;022a&lt;br&gt;&#xA;अपत्योत्पादने योगमापदि प्रसमर्थयन्&#x9;022c&lt;br&gt;&#xA;अपत्यं नाम लोकेषु प्रतिष्ठा धर्मसंहिता&#x9;023a&lt;br&gt;&#xA;इति कुन्ति विदुर्धीराः शाश्वतं धर्ममादितः&#x9;023c&lt;br&gt;&#xA;इष्टं दत्तं तपस्तप्तं नियमश्च स्वनुष्ठितः&#x9;024a&lt;br&gt;&#xA;सर्वमेवानपत्यस्य न पावनमिहोच्यते&#x9;024c&lt;br&gt;&#xA;सोऽहमेवं विदित्वैतत्प्रपश्यामि शुचिस्मिते&#x9;025a&lt;br&gt;&#xA;अनपत्यः शुभाल्ँलोकान्नावाप्स्यामीति चिन्तयन्&#x9;025c&lt;br&gt;&#xA;मृगाभिशापान्नष्टं मे प्रजनं ह्यकृतात्मनः&#x9;026a&lt;br&gt;&#xA;नृशंसकारिणो भीरु यथैवोपहतं तथा&#x9;026c&lt;br&gt;&#xA;इमे वै बन्धुदायादाः षट्पुत्रा धर्मदर्शने&#x9;027a&lt;br&gt;&#xA;षडेवाबन्धुदायादाः पुत्रास्ताञ्शृणु मे पृथे&#x9;027c&lt;br&gt;&#xA;स्वयञ्जातः प्रणीतश्च परिक्रीतश्च यः सुतः&#x9;028a&lt;br&gt;&#xA;पौनर्भवश्च कानीनः स्वैरिण्यां यश्च जायते&#x9;028c&lt;br&gt;&#xA;दत्तः क्रीतः कृत्रिमश्च उपगच्छेत्स्वयं च यः&#x9;029a&lt;br&gt;&#xA;सहोढो जातरेताश्च हीनयोनिधृतश्च यः&#x9;029c&lt;br&gt;&#xA;पूर्वपूर्वतमाभावे मत्वा लिप्सेत वै सुतम्&#x9;030a&lt;br&gt;&#xA;उत्तमादवराः पुंसः काङ्क्षन्ते पुत्रमापदि&#x9;030c&lt;br&gt;&#xA;अपत्यं धर्मफलदं श्रेष्ठं विन्दन्ति साधवः&#x9;031a&lt;br&gt;&#xA;आत्मशुक्रादपि पृथे मनुः स्वायम्भुवोऽब्रवीत्&#x9;031c&lt;br&gt;&#xA;तस्मात्प्रहेष्याम्यद्य त्वां हीनः प्रजननात्स्वयम्&#x9;032a&lt;br&gt;&#xA;सदृशाच्छ्रेयसो वा त्वं विद्ध्यपत्यं यशस्विनि&#x9;032c&lt;br&gt;&#xA;शृणु कुन्ति कथां चेमां शारदण्डायनीं प्रति&#x9;033a&lt;br&gt;&#xA;या वीरपत्नी गुरुभिर्नियुक्तापत्यजन्मनि&#x9;033c&lt;br&gt;&#xA;पुष्पेण प्रयता स्नाता निशि कुन्ति चतुष्पथे&#x9;034a&lt;br&gt;&#xA;वरयित्वा द्विजं सिद्धं हुत्वा पुंसवनेऽनलम्&#x9;034c&lt;br&gt;&#xA;कर्मण्यवसिते तस्मिन्सा तेनैव सहावसत्&#x9;035a&lt;br&gt;&#xA;तत्र त्रीञ्जनयामास दुर्जयादीन्महारथान्&#x9;035c&lt;br&gt;&#xA;तथा त्वमपि कल्याणि ब्राह्मणात्तपसाधिकात्&#x9;036a&lt;br&gt;&#xA;मन्नियोगाद्यत क्षिप्रमपत्योत्पादनं प्रति&#x9;036c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/112/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/112/</guid>
      <description>&lt;p&gt;001    वैशम्पायन उवाच&#xA;एवमुक्ता महाराज कुन्ती पाण्डुमभाषत&#x9;001a&lt;br&gt;&#xA;कुरूणामृषभं वीरं तदा भूमिपतिं पतिम्&#x9;001c&lt;br&gt;&#xA;न मामर्हसि धर्मज्ञ वक्तुमेवं कथञ्चन&#x9;002a&lt;br&gt;&#xA;धर्मपत्नीमभिरतां त्वयि राजीवलोचन&#x9;002c&lt;br&gt;&#xA;त्वमेव तु महाबाहो मय्यपत्यानि भारत&#x9;003a&lt;br&gt;&#xA;वीर वीर्योपपन्नानि धर्मतो जनयिष्यसि&#x9;003c&lt;br&gt;&#xA;स्वर्गं मनुजशार्दूल गच्छेयं सहिता त्वया&#x9;004a&lt;br&gt;&#xA;अपत्याय च मां गच्छ त्वमेव कुरुनन्दन&#x9;004c&lt;br&gt;&#xA;न ह्यहं मनसाप्यन्यं गच्छेयं त्वदृते नरम्&#x9;005a&lt;br&gt;&#xA;त्वत्तः प्रतिविशिष्टश्च कोऽन्योऽस्ति भुवि मानवः&#x9;005c&lt;br&gt;&#xA;इमां च तावद्धर्म्यां त्वं पौराणीं शृणु मे कथाम्&#x9;006a&lt;br&gt;&#xA;परिश्रुतां विशालाक्ष कीर्तयिष्यामि यामहम्&#x9;006c&lt;br&gt;&#xA;व्युषिताश्व इति ख्यातो बभूव किल पार्थिवः&#x9;007a&lt;br&gt;&#xA;पुरा परमधर्मिष्ठः पूरोर्वंशविवर्धनः&#x9;007c&lt;br&gt;&#xA;तस्मिंश्च यजमाने वै धर्मात्मनि महात्मनि&#x9;008a&lt;br&gt;&#xA;उपागमंस्ततो देवाः सेन्द्राः सह महर्षिभिः&#x9;008c&lt;br&gt;&#xA;अमाद्यदिन्द्रः सोमेन दक्षिणाभिर्द्विजातयः&#x9;009a&lt;br&gt;&#xA;व्युषिताश्वस्य राजर्षेस्ततो यज्ञे महात्मनः&#x9;009c&lt;br&gt;&#xA;व्युषिताश्वस्ततो राजन्नति मर्त्यान्व्यरोचत&#x9;010a&lt;br&gt;&#xA;सर्वभूतान्यति यथा तपनः शिशिरात्यये&#x9;010c&lt;br&gt;&#xA;स विजित्य गृहीत्वा च नृपतीन्राजसत्तमः&#x9;011a&lt;br&gt;&#xA;प्राच्यानुदीच्यान्मध्यांश्च दक्षिणात्यानकालयत्&#x9;011c&lt;br&gt;&#xA;अश्वमेधे महायज्ञे व्युषिताश्वः प्रतापवान्&#x9;012a&lt;br&gt;&#xA;बभूव स हि राजेन्द्रो दशनागबलान्वितः&#x9;012c&lt;br&gt;&#xA;अप्यत्र गाथां गायन्ति ये पुराणविदो जनाः&#x9;013a&lt;br&gt;&#xA;व्युषिताश्वः समुद्रान्तां विजित्येमां वसुन्धराम्&#x9;013c&lt;br&gt;&#xA;अपालयत्सर्ववर्णान्पिता पुत्रानिवौरसान्&#x9;013e&lt;br&gt;&#xA;यजमानो महायज्ञैर्ब्राह्मणेभ्यो ददौ धनम्&#x9;014a&lt;br&gt;&#xA;अनन्तरत्नान्यादाय आजहार महाक्रतून्&#x9;014c&lt;br&gt;&#xA;सुषाव च बहून्सोमान्सोमसंस्थास्ततान च&#x9;014e&lt;br&gt;&#xA;आसीत्काक्षीवती चास्य भार्या परमसम्मता&#x9;015a&lt;br&gt;&#xA;भद्रा नाम मनुष्येन्द्र रूपेणासदृशी भुवि&#x9;015c&lt;br&gt;&#xA;कामयामासतुस्तौ तु परस्परमिति श्रुतिः&#x9;016a&lt;br&gt;&#xA;स तस्यां कामसम्मत्तो यक्ष्माणं समपद्यत&#x9;016c&lt;br&gt;&#xA;तेनाचिरेण कालेन जगामास्तमिवांशुमान्&#x9;017a&lt;br&gt;&#xA;तस्मिन्प्रेते मनुष्येन्द्रे भार्यास्य भृशदुःखिता&#x9;017c&lt;br&gt;&#xA;अपुत्रा पुरुषव्याघ्र विललापेति नः श्रुतम्&#x9;018a&lt;br&gt;&#xA;भद्रा परमदुःखार्ता तन्निबोध नराधिप&#x9;018c&lt;br&gt;&#xA;नारी परमधर्मज्ञ सर्वा पुत्रविनाकृता&#x9;019a&lt;br&gt;&#xA;पतिं विना जीवति या न सा जीवति दुःखिता&#x9;019c&lt;br&gt;&#xA;पतिं विना मृतं श्रेयो नार्याः क्षत्रियपुङ्गव&#x9;020a&lt;br&gt;&#xA;त्वद्गतिं गन्तुमिच्छामि प्रसीदस्व नयस्व माम्&#x9;020c&lt;br&gt;&#xA;त्वया हीना क्षणमपि नाहं जीवितुमुत्सहे&#x9;021a&lt;br&gt;&#xA;प्रसादं कुरु मे राजन्नितस्तूर्णं नयस्व माम्&#x9;021c&lt;br&gt;&#xA;पृष्ठतोऽनुगमिष्यामि समेषु विषमेषु च&#x9;022a&lt;br&gt;&#xA;त्वामहं नरशार्दूल गच्छन्तमनिवर्तिनम्&#x9;022c&lt;br&gt;&#xA;छायेवानपगा राजन्सततं वशवर्तिनी&#x9;023a&lt;br&gt;&#xA;भविष्यामि नरव्याघ्र नित्यं प्रियहिते रता&#x9;023c&lt;br&gt;&#xA;अद्य प्रभृति मां राजन्कष्टा हृदयशोषणाः&#x9;024a&lt;br&gt;&#xA;आधयोऽभिभविष्यन्ति त्वदृते पुष्करेक्षण&#x9;024c&lt;br&gt;&#xA;अभाग्यया मया नूनं वियुक्ताः सहचारिणः&#x9;025a&lt;br&gt;&#xA;सम्योगा विप्रयुक्ता वा पूर्वदेहेषु पार्थिव&#x9;025c&lt;br&gt;&#xA;तदिदं कर्मभिः पापैः पूर्वदेहेषु सञ्चितम्&#x9;026a&lt;br&gt;&#xA;दुःखं मामनुसम्प्राप्तं राजंस्त्वद्विप्रयोगजम्&#x9;026c&lt;br&gt;&#xA;अद्यप्रभृत्यहं राजन्कुशप्रस्तरशायिनी&#x9;027a&lt;br&gt;&#xA;भविष्याम्यसुखाविष्टा त्वद्दर्शनपरायणा&#x9;027c&lt;br&gt;&#xA;दर्शयस्व नरव्याघ्र साधु मामसुखान्विताम्&#x9;028a&lt;br&gt;&#xA;दीनामनाथां कृपणां विलपन्तीं नरेश्वर&#x9;028c&lt;br&gt;&#xA;एवं बहुविधं तस्यां विलपन्त्यां पुनः पुनः&#x9;029a&lt;br&gt;&#xA;तं शवं सम्परिष्वज्य वाक्किलान्तर्हिताब्रवीत्&#x9;029c&lt;br&gt;&#xA;उत्तिष्ठ भद्रे गच्छ त्वं ददानीह वरं तव&#x9;030a&lt;br&gt;&#xA;जनयिष्याम्यपत्यानि त्वय्यहं चारुहासिनि&#x9;030c&lt;br&gt;&#xA;आत्मीये च वरारोहे शयनीये चतुर्दशीम्&#x9;031a&lt;br&gt;&#xA;अष्टमीं वा ऋतुस्नाता संविशेथा मया सह&#x9;031c&lt;br&gt;&#xA;एवमुक्ता तु सा देवी तथा चक्रे पतिव्रता&#x9;032a&lt;br&gt;&#xA;यथोक्तमेव तद्वाक्यं भद्रा पुत्रार्थिनी तदा&#x9;032c&lt;br&gt;&#xA;सा तेन सुषुवे देवी शवेन मनुजाधिप&#x9;033a&lt;br&gt;&#xA;त्रीञ्शाल्वांश्चतुरो मद्रान्सुतान्भरतसत्तम&#x9;033c&lt;br&gt;&#xA;तथा त्वमपि मय्येव मनसा भरतर्षभ&#x9;034a&lt;br&gt;&#xA;शक्तो जनयितुं पुत्रांस्तपोयोगबलान्वयात्&#x9;034c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/113/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/113/</guid>
      <description>&lt;p&gt;001    वैशम्पायन उवाच&#xA;एवमुक्तस्तया राजा तां देवीं पुनरब्रवीत्&#x9;001a&lt;br&gt;&#xA;धर्मविद्धर्मसम्युक्तमिदं वचनमुत्तमम्&#x9;001c&lt;br&gt;&#xA;एवमेतत्पुरा कुन्ति व्युषिताश्वश्चकार ह&#x9;002a&lt;br&gt;&#xA;यथा त्वयोक्तं कल्याणि स ह्यासीदमरोपमः&#x9;002c&lt;br&gt;&#xA;अथ त्विमं प्रवक्ष्यामि धर्मं त्वेतं निबोध मे&#x9;003a&lt;br&gt;&#xA;पुराणमृषिभिर्दृष्टं धर्मविद्भिर्महात्मभिः&#x9;003c&lt;br&gt;&#xA;अनावृताः किल पुरा स्त्रिय आसन्वरानने&#x9;004a&lt;br&gt;&#xA;कामचारविहारिण्यः स्वतन्त्राश्चारुलोचने&#x9;004c&lt;br&gt;&#xA;तासां व्युच्चरमाणानां कौमारात्सुभगे पतीन्&#x9;005a&lt;br&gt;&#xA;नाधर्मोऽभूद्वरारोहे स हि धर्मः पुराभवत्&#x9;005c&lt;br&gt;&#xA;तं चैव धर्मं पौराणं तिर्यग्योनिगताः प्रजाः&#x9;006a&lt;br&gt;&#xA;अद्याप्यनुविधीयन्ते कामद्वेषविवर्जिताः&#x9;006c&lt;br&gt;&#xA;पुराणदृष्टो धर्मोऽयं पूज्यते च महर्षिभिः&#x9;006e&lt;br&gt;&#xA;उत्तरेषु च रम्भोरु कुरुष्वद्यापि वर्तते&#x9;007a&lt;br&gt;&#xA;स्त्रीणामनुग्रहकरः स हि धर्मः सनातनः&#x9;007c&lt;br&gt;&#xA;अस्मिंस्तु लोके नचिरान्मर्यादेयं शुचिस्मिते&#x9;008a&lt;br&gt;&#xA;स्थापिता येन यस्माच्च तन्मे विस्तरतः शृणु&#x9;008c&lt;br&gt;&#xA;बभूवोद्दालको नाम महर्षिरिति नः श्रुतम्&#x9;009a&lt;br&gt;&#xA;श्वेतकेतुरिति ख्यातः पुत्रस्तस्याभवन्मुनिः&#x9;009c&lt;br&gt;&#xA;मर्यादेयं कृता तेन मानुषेष्विति नः श्रुतम्&#x9;010a&lt;br&gt;&#xA;कोपात्कमलपत्राक्षि यदर्थं तन्निबोध मे&#x9;010c&lt;br&gt;&#xA;श्वेतकेतोः किल पुरा समक्षं मातरं पितुः&#x9;011a&lt;br&gt;&#xA;जग्राह ब्राह्मणः पाणौ गच्छाव इति चाब्रवीत्&#x9;011c&lt;br&gt;&#xA;ऋषिपुत्रस्ततः कोपं चकारामर्षितस्तदा&#x9;012a&lt;br&gt;&#xA;मातरं तां तथा दृष्ट्वा नीयमानां बलादिव&#x9;012c&lt;br&gt;&#xA;क्रुद्धं तं तु पिता दृष्ट्वा श्वेतकेतुमुवाच ह&#x9;013a&lt;br&gt;&#xA;मा तात कोपं कार्षीस्त्वमेष धर्मः सनातनः&#x9;013c&lt;br&gt;&#xA;अनावृता हि सर्वेषां वर्णानामङ्गना भुवि&#x9;014a&lt;br&gt;&#xA;यथा गावः स्थितास्तात स्वे स्वे वर्णे तथा प्रजाः&#x9;014c&lt;br&gt;&#xA;ऋषिपुत्रोऽथ तं धर्मं श्वेतकेतुर्न चक्षमे&#x9;015a&lt;br&gt;&#xA;चकार चैव मर्यादामिमां स्त्रीपुंसयोर्भुवि&#x9;015c&lt;br&gt;&#xA;मानुषेषु महाभागे न त्वेवान्येषु जन्तुषु&#x9;016a&lt;br&gt;&#xA;तदा प्रभृति मर्यादा स्थितेयमिति नः श्रुतम्&#x9;016c&lt;br&gt;&#xA;व्युच्चरन्त्याः पतिं नार्या अद्य प्रभृति पातकम्&#x9;017a&lt;br&gt;&#xA;भ्रूणहत्याकृतं पापं भविष्यत्यसुखावहम्&#x9;017c&lt;br&gt;&#xA;भार्यां तथा व्युच्चरतः कौमारीं ब्रह्मचारिणीम्&#x9;018a&lt;br&gt;&#xA;पतिव्रतामेतदेव भविता पातकं भुवि&#x9;018c&lt;br&gt;&#xA;पत्या नियुक्ता या चैव पत्न्यपत्यार्थमेव च&#x9;019a&lt;br&gt;&#xA;न करिष्यति तस्याश्च भविष्यत्येतदेव हि&#x9;019c&lt;br&gt;&#xA;इति तेन पुरा भीरु मर्यादा स्थापिता बलात्&#x9;020a&lt;br&gt;&#xA;उद्दालकस्य पुत्रेण धर्म्या वै श्वेतकेतुना&#x9;020c&lt;br&gt;&#xA;सौदासेन च रम्भोरु नियुक्तापत्यजन्मनि&#x9;021a&lt;br&gt;&#xA;मदयन्ती जगामर्षिं वसिष्ठमिति नः श्रुतम्&#x9;021c&lt;br&gt;&#xA;तस्माल्लेभे च सा पुत्रमश्मकं नाम भामिनी&#x9;022a&lt;br&gt;&#xA;भार्या कल्माषपादस्य भर्तुः प्रियचिकीर्षया&#x9;022c&lt;br&gt;&#xA;अस्माकमपि ते जन्म विदितं कमलेक्षणे&#x9;023a&lt;br&gt;&#xA;कृष्णद्वैपायनाद्भीरु कुरूणां वंशवृद्धये&#x9;023c&lt;br&gt;&#xA;अत एतानि सर्वाणि कारणानि समीक्ष्य वै&#x9;024a&lt;br&gt;&#xA;ममैतद्वचनं धर्म्यं कर्तुमर्हस्यनिन्दिते&#x9;024c&lt;br&gt;&#xA;ऋतावृतौ राजपुत्रि स्त्रिया भर्ता यतव्रते&#x9;025a&lt;br&gt;&#xA;नातिवर्तव्य इत्येवं धर्मं धर्मविदो विदुः&#x9;025c&lt;br&gt;&#xA;शेषेष्वन्येषु कालेषु स्वातन्त्र्यं स्त्री किलार्हति&#x9;026a&lt;br&gt;&#xA;धर्ममेतं जनाः सन्तः पुराणं परिचक्षते&#x9;026c&lt;br&gt;&#xA;भर्ता भार्यां राजपुत्रि धर्म्यं वाधर्म्यमेव वा&#x9;027a&lt;br&gt;&#xA;यद्ब्रूयात्तत्तथा कार्यमिति धर्मविदो विदुः&#x9;027c&lt;br&gt;&#xA;विशेषतः पुत्रगृद्धी हीनः प्रजननात्स्वयम्&#x9;028a&lt;br&gt;&#xA;यथाहमनवद्याङ्गि पुत्रदर्शनलालसः&#x9;028c&lt;br&gt;&#xA;तथा रक्ताङ्गुलितलः पद्मपत्रनिभः शुभे&#x9;029a&lt;br&gt;&#xA;प्रसादार्थं मया तेऽयं शिरस्यभ्युद्यतोऽञ्जलिः&#x9;029c&lt;br&gt;&#xA;मन्नियोगात्सुकेशान्ते द्विजातेस्तपसाधिकात्&#x9;030a&lt;br&gt;&#xA;पुत्रान्गुणसमायुक्तानुत्पादयितुमर्हसि&#x9;030c&lt;br&gt;&#xA;त्वत्कृतेऽहं पृथुश्रोणि गच्छेयं पुत्रिणां गतिम्&#x9;030e&lt;br&gt;&#xA;एवमुक्ता ततः कुन्ती पाण्डुं परपुरञ्जयम्&#x9;031a&lt;br&gt;&#xA;प्रत्युवाच वरारोहा भर्तुः प्रियहिते रता&#x9;031c&lt;br&gt;&#xA;पितृवेश्मन्यहं बाला नियुक्तातिथिपूजने&#x9;032a&lt;br&gt;&#xA;उग्रं पर्यचरं तत्र ब्राह्मणं संशितव्रतम्&#x9;032c&lt;br&gt;&#xA;निगूढनिश्चयं धर्मे यं तं दुर्वाससं विदुः&#x9;033a&lt;br&gt;&#xA;तमहं संशितात्मानं सर्वयत्नैरतोषयम्&#x9;033c&lt;br&gt;&#xA;स मेऽभिचारसम्युक्तमाचष्ट भगवान्वरम्&#x9;034a&lt;br&gt;&#xA;मन्त्रग्रामं च मे प्रादादब्रवीच्चैव मामिदम्&#x9;034c&lt;br&gt;&#xA;यं यं देवं त्वमेतेन मन्त्रेणावाहयिष्यसि&#x9;035a&lt;br&gt;&#xA;अकामो वा सकामो वा स ते वशमुपैष्यति&#x9;035c&lt;br&gt;&#xA;इत्युक्ताहं तदा तेन पितृवेश्मनि भारत&#x9;036a&lt;br&gt;&#xA;ब्राह्मणेन वचस्तथ्यं तस्य कालोऽयमागतः&#x9;036c&lt;br&gt;&#xA;अनुज्ञाता त्वया देवमाह्वयेयमहं नृप&#x9;037a&lt;br&gt;&#xA;तेन मन्त्रेण राजर्षे यथा स्यान्नौ प्रजा विभो&#x9;037c&lt;br&gt;&#xA;आवाहयामि कं देवं ब्रूहि तत्त्वविदां वर&#x9;038a&lt;br&gt;&#xA;त्वत्तोऽनुज्ञाप्रतीक्षां मां विद्ध्यस्मिन्कर्मणि स्थिताम्&#x9;038c&lt;br&gt;&#xA;039    पाण्डुरुवाच&#xA;अद्यैव त्वं वरारोहे प्रयतस्व यथाविधि&#x9;039a&lt;br&gt;&#xA;धर्ममावाहय शुभे स हि देवेषु पुण्यभाक्&#x9;039c&lt;br&gt;&#xA;अधर्मेण न नो धर्मः सम्युज्येत कथञ्चन&#x9;040a&lt;br&gt;&#xA;लोकश्चायं वरारोहे धर्मोऽयमिति मंस्यते&#x9;040c&lt;br&gt;&#xA;धार्मिकश्च कुरूणां स भविष्यति न संशयः&#x9;041a&lt;br&gt;&#xA;दत्तस्यापि च धर्मेण नाधर्मे रंस्यते मनः&#x9;041c&lt;br&gt;&#xA;तस्माद्धर्मं पुरस्कृत्य नियता त्वं शुचिस्मिते&#x9;042a&lt;br&gt;&#xA;उपचाराभिचाराभ्यां धर्ममाराधयस्व वै&#x9;042c&lt;br&gt;&#xA;043    वैशम्पायन उवाच&#xA;सा तथोक्ता तथेत्युक्त्वा तेन भर्त्रा वराङ्गना&#x9;043a&lt;br&gt;&#xA;अभिवाद्याभ्यनुज्ञाता प्रदक्षिणमवर्तत&#x9;043c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/114/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/114/</guid>
      <description>&lt;p&gt;001    वैशम्पायन उवाच&#xA;संवत्सराहिते गर्भे गान्धार्या जनमेजय&#x9;001a&lt;br&gt;&#xA;आह्वयामास वै कुन्ती गर्भार्थं धर्ममच्युतम्&#x9;001c&lt;br&gt;&#xA;सा बलिं त्वरिता देवी धर्मायोपजहार ह&#x9;002a&lt;br&gt;&#xA;जजाप जप्यं विधिवद्दत्तं दुर्वाससा पुरा&#x9;002c&lt;br&gt;&#xA;सङ्गम्य सा तु धर्मेण योगमूर्तिधरेण वै&#x9;003a&lt;br&gt;&#xA;लेभे पुत्रं वरारोहा सर्वप्राणभृतां वरम्&#x9;003c&lt;br&gt;&#xA;ऐन्द्रे चन्द्रसमायुक्ते मुहूर्तेऽभिजितेऽष्टमे&#x9;004a&lt;br&gt;&#xA;दिवा मध्यगते सूर्ये तिथौ पुण्येऽभिपूजिते&#x9;004c&lt;br&gt;&#xA;समृद्धयशसं कुन्ती सुषाव समये सुतम्&#x9;005a&lt;br&gt;&#xA;जातमात्रे सुते तस्मिन्वागुवाचाशरीरिणी&#x9;005c&lt;br&gt;&#xA;एष धर्मभृतां श्रेष्ठो भविष्यति न संशयः&#x9;006a&lt;br&gt;&#xA;युधिष्ठिर इति ख्यातः पाण्डोः प्रथमजः सुतः&#x9;006c&lt;br&gt;&#xA;भविता प्रथितो राजा त्रिषु लोकेषु विश्रुतः&#x9;007a&lt;br&gt;&#xA;यशसा तेजसा चैव वृत्तेन च समन्वितः&#x9;007c&lt;br&gt;&#xA;धार्मिकं तं सुतं लब्ध्वा पाण्डुस्तां पुनरब्रवीत्&#x9;008a&lt;br&gt;&#xA;प्राहुः क्षत्रं बलज्येष्ठं बलज्येष्ठं सुतं वृणु&#x9;008c&lt;br&gt;&#xA;ततस्तथोक्ता पत्या तु वायुमेवाजुहाव सा&#x9;009a&lt;br&gt;&#xA;तस्माज्जज्ञे महाबाहुर्भीमो भीमपराक्रमः&#x9;009c&lt;br&gt;&#xA;तमप्यतिबलं जातं वागभ्यवददच्युतम्&#x9;010a&lt;br&gt;&#xA;सर्वेषां बलिनां श्रेष्ठो जातोऽयमिति भारत&#x9;010c&lt;br&gt;&#xA;इदमत्यद्भुतं चासीज्जातमात्रे वृकोदरे&#x9;011a&lt;br&gt;&#xA;यदङ्कात्पतितो मातुः शिलां गात्रैरचूर्णयत्&#x9;011c&lt;br&gt;&#xA;कुन्ती व्याघ्रभयोद्विग्ना सहसोत्पतिता किल&#x9;012a&lt;br&gt;&#xA;नान्वबुध्यत संसुप्तमुत्सङ्गे स्वे वृकोदरम्&#x9;012c&lt;br&gt;&#xA;ततः स वज्रसङ्घातः कुमारोऽभ्यपतद्गिरौ&#x9;013a&lt;br&gt;&#xA;पतता तेन शतधा शिला गात्रैर्विचूर्णिता&#x9;013c&lt;br&gt;&#xA;तां शिलां चूर्णितां दृष्ट्वा पाण्डुर्विस्मयमागमत्&#x9;013e&lt;br&gt;&#xA;यस्मिन्नहनि भीमस्तु जज्ञे भरतसत्तम&#x9;014a&lt;br&gt;&#xA;दुर्योधनोऽपि तत्रैव प्रजज्ञे वसुधाधिप&#x9;014c&lt;br&gt;&#xA;जाते वृकोदरे पाण्डुरिदं भूयोऽन्वचिन्तयत्&#x9;015a&lt;br&gt;&#xA;कथं नु मे वरः पुत्रो लोकश्रेष्ठो भवेदिति&#x9;015c&lt;br&gt;&#xA;दैवे पुरुषकारे च लोकोऽयं हि प्रतिष्ठितः&#x9;016a&lt;br&gt;&#xA;तत्र दैवं तु विधिना कालयुक्तेन लभ्यते&#x9;016c&lt;br&gt;&#xA;इन्द्रो हि राजा देवानां प्रधान इति नः श्रुतम्&#x9;017a&lt;br&gt;&#xA;अप्रमेयबलोत्साहो वीर्यवानमितद्युतिः&#x9;017c&lt;br&gt;&#xA;तं तोषयित्वा तपसा पुत्रं लप्स्ये महाबलम्&#x9;018a&lt;br&gt;&#xA;यं दास्यति स मे पुत्रं स वरीयान्भविष्यति&#x9;018c&lt;br&gt;&#xA;कर्मणा मनसा वाचा तस्मात्तप्स्ये महत्तपः&#x9;018e&lt;br&gt;&#xA;ततः पाण्डुर्महातेजा मन्त्रयित्वा महर्षिभिः&#x9;019a&lt;br&gt;&#xA;दिदेश कुन्त्याः कौरव्यो व्रतं सांवत्सरं शुभम्&#x9;019c&lt;br&gt;&#xA;आत्मना च महाबाहुरेकपादस्थितोऽभवत्&#x9;020a&lt;br&gt;&#xA;उग्रं स तप आतस्थे परमेण समाधिना&#x9;020c&lt;br&gt;&#xA;आरिराधयिषुर्देवं त्रिदशानां तमीश्वरम्&#x9;021a&lt;br&gt;&#xA;सूर्येण सह धर्मात्मा पर्यवर्तत भारत&#x9;021c&lt;br&gt;&#xA;तं तु कालेन महता वासवः प्रत्यभाषत&#x9;022a&lt;br&gt;&#xA;पुत्रं तव प्रदास्यामि त्रिषु लोकेषु विश्रुतम्&#x9;022c&lt;br&gt;&#xA;देवानां ब्राह्मणानां च सुहृदां चार्थसाधकम्&#x9;023a&lt;br&gt;&#xA;सुतं तेऽग्र्यं प्रदास्यामि सर्वामित्रविनाशनम्&#x9;023c&lt;br&gt;&#xA;इत्युक्तः कौरवो राजा वासवेन महात्मना&#x9;024a&lt;br&gt;&#xA;उवाच कुन्तीं धर्मात्मा देवराजवचः स्मरन्&#x9;024c&lt;br&gt;&#xA;नीतिमन्तं महात्मानमादित्यसमतेजसम्&#x9;025a&lt;br&gt;&#xA;दुराधर्षं क्रियावन्तमतीवाद्भुतदर्शनम्&#x9;025c&lt;br&gt;&#xA;पुत्रं जनय सुश्रोणि धाम क्षत्रियतेजसाम्&#x9;026a&lt;br&gt;&#xA;लब्धः प्रसादो देवेन्द्रात्तमाह्वय शुचिस्मिते&#x9;026c&lt;br&gt;&#xA;एवमुक्ता ततः शक्रमाजुहाव यशस्विनी&#x9;027a&lt;br&gt;&#xA;अथाजगाम देवेन्द्रो जनयामास चार्जुनम्&#x9;027c&lt;br&gt;&#xA;जातमात्रे कुमारे तु वागुवाचाशरीरिणी&#x9;028a&lt;br&gt;&#xA;महागम्भीरनिर्घोषा नभो नादयती तदा&#x9;028c&lt;br&gt;&#xA;कार्तवीर्यसमः कुन्ति शिबितुल्यपराक्रमः&#x9;029a&lt;br&gt;&#xA;एष शक्र इवाजेयो यशस्ते प्रथयिष्यति&#x9;029c&lt;br&gt;&#xA;अदित्या विष्णुना प्रीतिर्यथाभूदभिवर्धिता&#x9;030a&lt;br&gt;&#xA;तथा विष्णुसमः प्रीतिं वर्धयिष्यति तेऽर्जुनः&#x9;030c&lt;br&gt;&#xA;एष मद्रान्वशे कृत्वा कुरूंश्च सह केकयैः&#x9;031a&lt;br&gt;&#xA;चेदिकाशिकरूषांश्च कुरुलक्ष्म सुधास्यति&#x9;031c&lt;br&gt;&#xA;एतस्य भुजवीर्येण खाण्डवे हव्यवाहनः&#x9;032a&lt;br&gt;&#xA;मेदसा सर्वभूतानां तृप्तिं यास्यति वै पराम्&#x9;032c&lt;br&gt;&#xA;ग्रामणीश्च महीपालानेष जित्वा महाबलः&#x9;033a&lt;br&gt;&#xA;भ्रातृभिः सहितो वीरस्त्रीन्मेधानाहरिष्यति&#x9;033c&lt;br&gt;&#xA;जामदग्न्यसमः कुन्ति विष्णुतुल्यपराक्रमः&#x9;034a&lt;br&gt;&#xA;एष वीर्यवतां श्रेष्ठो भविष्यत्यपराजितः&#x9;034c&lt;br&gt;&#xA;तथा दिव्यानि चास्त्राणि निखिलान्याहरिष्यति&#x9;035a&lt;br&gt;&#xA;विप्रनष्टां श्रियं चायमाहर्ता पुरुषर्षभः&#x9;035c&lt;br&gt;&#xA;एतामत्यद्भुतां वाचं कुन्तीपुत्रस्य सूतके&#x9;036a&lt;br&gt;&#xA;उक्तवान्वायुराकाशे कुन्ती शुश्राव चास्य ताम्&#x9;036c&lt;br&gt;&#xA;वाचमुच्चारितामुच्चैस्तां निशम्य तपस्विनाम्&#x9;037a&lt;br&gt;&#xA;बभूव परमो हर्षः शतशृङ्गनिवासिनाम्&#x9;037c&lt;br&gt;&#xA;तथा देवऋषीणां च सेन्द्राणां च दिवौकसाम्&#x9;038a&lt;br&gt;&#xA;आकाशे दुन्दुभीनां च बभूव तुमुलः स्वनः&#x9;038c&lt;br&gt;&#xA;उदतिष्ठन्महाघोषः पुष्पवृष्टिभिरावृतः&#x9;039a&lt;br&gt;&#xA;समवेत्य च देवानां गणाः पार्थमपूजयन्&#x9;039c&lt;br&gt;&#xA;काद्रवेया वैनतेया गन्धर्वाप्सरसस्तथा&#x9;040a&lt;br&gt;&#xA;प्रजानां पतयः सर्वे सप्त चैव महर्षयः&#x9;040c&lt;br&gt;&#xA;भरद्वाजः कश्यपो गौतमश्च; विश्वामित्रो जमदग्निर्वसिष्ठः&#x9;041a&lt;br&gt;&#xA;यश्चोदितो भास्करेऽभूत्प्रनष्टे; सोऽप्यत्रात्रिर्भगवानाजगाम&#x9;041c&lt;br&gt;&#xA;मरीचिरङ्गिराश्चैव पुलस्त्यः पुलहः क्रतुः&#x9;042a&lt;br&gt;&#xA;दक्षः प्रजापतिश्चैव गन्धर्वाप्सरसस्तथा&#x9;042c&lt;br&gt;&#xA;दिव्यमाल्याम्बरधराः सर्वालङ्कारभूषिताः&#x9;043a&lt;br&gt;&#xA;उपगायन्ति बीभत्सुमुपनृत्यन्ति चाप्सराः&#x9;043c&lt;br&gt;&#xA;गन्धर्वैः सहितः श्रीमान्प्रागायत च तुम्बुरुः&#x9;043e&lt;br&gt;&#xA;भीमसेनोग्रसेनौ च ऊर्णायुरनघस्तथा&#x9;044a&lt;br&gt;&#xA;गोपतिर्धृतराष्ट्रश्च सूर्यवर्चाश्च सप्तमः&#x9;044c&lt;br&gt;&#xA;युगपस्तृणपः कार्ष्णिर्नन्दिश्चित्ररथस्तथा&#x9;045a&lt;br&gt;&#xA;त्रयोदशः शालिशिराः पर्जन्यश्च चतुर्दशः&#x9;045c&lt;br&gt;&#xA;कलिः पञ्चदशश्चात्र नारदश्चैव षोडशः&#x9;046a&lt;br&gt;&#xA;सद्वा बृहद्वा बृहकः करालश्च महायशाः&#x9;046c&lt;br&gt;&#xA;ब्रह्मचारी बहुगुणः सुपर्णश्चेति विश्रुतः&#x9;047a&lt;br&gt;&#xA;विश्वावसुर्भुमन्युश्च सुचन्द्रो दशमस्तथा&#x9;047c&lt;br&gt;&#xA;गीतमाधुर्यसम्पन्नौ विख्यातौ च हहाहुहू&#x9;048a&lt;br&gt;&#xA;इत्येते देवगन्धर्वा जगुस्तत्र नरर्षभम्&#x9;048c&lt;br&gt;&#xA;तथैवाप्सरसो हृष्टाः सर्वालङ्कारभूषिताः&#x9;049a&lt;br&gt;&#xA;ननृतुर्वै महाभागा जगुश्चायतलोचनाः&#x9;049c&lt;br&gt;&#xA;अनूना चानवद्या च प्रियमुख्या गुणावरा&#x9;050a&lt;br&gt;&#xA;अद्रिका च तथा साची मिश्रकेशी अलम्बुसा&#x9;050c&lt;br&gt;&#xA;मरीचिः शिचुका चैव विद्युत्पर्णा तिलोत्तमा&#x9;051a&lt;br&gt;&#xA;अग्निका लक्षणा क्षेमा देवी रम्भा मनोरमा&#x9;051c&lt;br&gt;&#xA;असिता च सुबाहुश्च सुप्रिया सुवपुस्तथा&#x9;052a&lt;br&gt;&#xA;पुण्डरीका सुगन्धा च सुरथा च प्रमाथिनी&#x9;052c&lt;br&gt;&#xA;काम्या शारद्वती चैव ननृतुस्तत्र सङ्घशः&#x9;053a&lt;br&gt;&#xA;मेनका सहजन्या च पर्णिका पुञ्जिकस्थला&#x9;053c&lt;br&gt;&#xA;क्रतुस्थला घृताची च विश्वाची पूर्वचित्त्यपि&#x9;054a&lt;br&gt;&#xA;उम्लोचेत्यभिविख्याता प्रम्लोचेति च ता दश&#x9;054c&lt;br&gt;&#xA;उर्वश्येकादशीत्येता जगुरायतलोचनाः&#x9;054e&lt;br&gt;&#xA;धातार्यमा च मित्रश्च वरुणोंऽशो भगस्तथा&#x9;055a&lt;br&gt;&#xA;इन्द्रो विवस्वान्पूषा च त्वष्टा च सविता तथा&#x9;055c&lt;br&gt;&#xA;पर्जन्यश्चैव विष्णुश्च आदित्याः पावकार्चिषः&#x9;056a&lt;br&gt;&#xA;महिमानं पाण्डवस्य वर्धयन्तोऽम्बरे स्थिताः&#x9;056c&lt;br&gt;&#xA;मृगव्याधश्च शर्वश्च निर्ऋतिश्च महायशाः&#x9;057a&lt;br&gt;&#xA;अजैकपादहिर्बुध्न्यः पिनाकी च परन्तपः&#x9;057c&lt;br&gt;&#xA;दहनोऽथेश्वरश्चैव कपाली च विशां पते&#x9;058a&lt;br&gt;&#xA;स्थाणुर्भवश्च भगवान्रुद्रास्तत्रावतस्थिरे&#x9;058c&lt;br&gt;&#xA;अश्विनौ वसवश्चाष्टौ मरुतश्च महाबलाः&#x9;059a&lt;br&gt;&#xA;विश्वेदेवास्तथा साध्यास्तत्रासन्परिसंस्थिताः&#x9;059c&lt;br&gt;&#xA;कर्कोटकोऽथ शेषश्च वासुकिश्च भुजङ्गमः&#x9;060a&lt;br&gt;&#xA;कच्छपश्चापकुण्डश्च तक्षकश्च महोरगः&#x9;060c&lt;br&gt;&#xA;आययुस्तेजसा युक्ता महाक्रोधा महाबलाः&#x9;061a&lt;br&gt;&#xA;एते चान्ये च बहवस्तत्र नागा व्यवस्थिताः&#x9;061c&lt;br&gt;&#xA;तार्क्ष्यश्चारिष्टनेमिश्च गरुडश्चासितध्वजः&#x9;062a&lt;br&gt;&#xA;अरुणश्चारुणिश्चैव वैनतेया व्यवस्थिताः&#x9;062c&lt;br&gt;&#xA;तद्दृष्ट्वा महदाश्चर्यं विस्मिता मुनिसत्तमाः&#x9;063a&lt;br&gt;&#xA;अधिकां स्म ततो वृत्तिमवर्तन्पाण्डवान्प्रति&#x9;063c&lt;br&gt;&#xA;पाण्डुस्तु पुनरेवैनां पुत्रलोभान्महायशाः&#x9;064a&lt;br&gt;&#xA;प्राहिणोद्दर्शनीयाङ्गीं कुन्ती त्वेनमथाब्रवीत्&#x9;064c&lt;br&gt;&#xA;नातश्चतुर्थं प्रसवमापत्स्वपि वदन्त्युत&#x9;065a&lt;br&gt;&#xA;अतः परं चारिणी स्यात्पञ्चमे बन्धकी भवेत्&#x9;065c&lt;br&gt;&#xA;स त्वं विद्वन्धर्ममिमं बुद्धिगम्यं कथं नु माम्&#x9;066a&lt;br&gt;&#xA;अपत्यार्थं समुत्क्रम्य प्रमादादिव भाषसे&#x9;066c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/115/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/115/</guid>
      <description>&lt;p&gt;001    वैशम्पायन उवाच&#xA;कुन्तीपुत्रेषु जातेषु धृतराष्ट्रात्मजेषु च&#x9;001a&lt;br&gt;&#xA;मद्रराजसुता पाण्डुं रहो वचनमब्रवीत्&#x9;001c&lt;br&gt;&#xA;न मेऽस्ति त्वयि सन्तापो विगुणेऽपि परन्तप&#x9;002a&lt;br&gt;&#xA;नावरत्वे वरार्हायाः स्थित्वा चानघ नित्यदा&#x9;002c&lt;br&gt;&#xA;गान्धार्याश्चैव नृपते जातं पुत्रशतं तथा&#x9;003a&lt;br&gt;&#xA;श्रुत्वा न मे तथा दुःखमभवत्कुरुनन्दन&#x9;003c&lt;br&gt;&#xA;इदं तु मे महद्दुःखं तुल्यतायामपुत्रता&#x9;004a&lt;br&gt;&#xA;दिष्ट्या त्विदानीं भर्तुर्मे कुन्त्यामप्यस्ति सन्ततिः&#x9;004c&lt;br&gt;&#xA;यदि त्वपत्यसन्तानं कुन्तिराजसुता मयि&#x9;005a&lt;br&gt;&#xA;कुर्यादनुग्रहो मे स्यात्तव चापि हितं भवेत्&#x9;005c&lt;br&gt;&#xA;स्तम्भो हि मे सपत्नीत्वाद्वक्तुं कुन्तिसुतां प्रति&#x9;006a&lt;br&gt;&#xA;यदि तु त्वं प्रसन्नो मे स्वयमेनां प्रचोदय&#x9;006c&lt;br&gt;&#xA;007    पाण्डुरुवाच&#xA;ममाप्येष सदा माद्रि हृद्यर्थः परिवर्तते&#x9;007a&lt;br&gt;&#xA;न तु त्वां प्रसहे वक्तुमिष्टानिष्टविवक्षया&#x9;007c&lt;br&gt;&#xA;तव त्विदं मतं ज्ञात्वा प्रयतिष्याम्यतः परम्&#x9;008a&lt;br&gt;&#xA;मन्ये ध्रुवं मयोक्ता सा वचो मे प्रतिपत्स्यते&#x9;008c&lt;br&gt;&#xA;009    वैशम्पायन उवाच&#xA;ततः कुन्तीं पुनः पाण्डुर्विविक्त इदमब्रवीत्&#x9;009a&lt;br&gt;&#xA;कुलस्य मम सन्तानं लोकस्य च कुरु प्रियम्&#x9;009c&lt;br&gt;&#xA;मम चापिण्डनाशाय पूर्वेषामपि चात्मनः&#x9;010a&lt;br&gt;&#xA;मत्प्रियार्थं च कल्याणि कुरु कल्याणमुत्तमम्&#x9;010c&lt;br&gt;&#xA;यशसोऽर्थाय चैव त्वं कुरु कर्म सुदुष्करम्&#x9;011a&lt;br&gt;&#xA;प्राप्याधिपत्यमिन्द्रेण यज्ञैरिष्टं यशोर्थिना&#x9;011c&lt;br&gt;&#xA;तथा मन्त्रविदो विप्रास्तपस्तप्त्वा सुदुष्करम्&#x9;012a&lt;br&gt;&#xA;गुरूनभ्युपगच्छन्ति यशसोऽर्थाय भामिनि&#x9;012c&lt;br&gt;&#xA;तथा राजर्षयः सर्वे ब्राह्मणाश्च तपोधनाः&#x9;013a&lt;br&gt;&#xA;चक्रुरुच्चावचं कर्म यशसोऽर्थाय दुष्करम्&#x9;013c&lt;br&gt;&#xA;सा त्वं माद्रीं प्लवेनेव तारयेमामनिन्दिते&#x9;014a&lt;br&gt;&#xA;अपत्यसंविभागेन परां कीर्तिमवाप्नुहि&#x9;014c&lt;br&gt;&#xA;एवमुक्ताब्रवीन्माद्रीं सकृच्चिन्तय दैवतम्&#x9;015a&lt;br&gt;&#xA;तस्मात्ते भवितापत्यमनुरूपमसंशयम्&#x9;015c&lt;br&gt;&#xA;ततो माद्री विचार्यैव जगाम मनसाश्विनौ&#x9;016a&lt;br&gt;&#xA;तावागम्य सुतौ तस्यां जनयामासतुर्यमौ&#x9;016c&lt;br&gt;&#xA;नकुलं सहदेवं च रूपेणाप्रतिमौ भुवि&#x9;017a&lt;br&gt;&#xA;तथैव तावपि यमौ वागुवाचाशरीरिणी&#x9;017c&lt;br&gt;&#xA;रूपसत्त्वगुणोपेतावेतावन्याञ्जनानति&#x9;018a&lt;br&gt;&#xA;भासतस्तेजसात्यर्थं रूपद्रविणसम्पदा&#x9;018c&lt;br&gt;&#xA;नामानि चक्रिरे तेषां शतशृङ्गनिवासिनः&#x9;019a&lt;br&gt;&#xA;भक्त्या च कर्मणा चैव तथाशीर्भिर्विशां पते&#x9;019c&lt;br&gt;&#xA;ज्येष्ठं युधिष्ठिरेत्याहुर्भीमसेनेति मध्यमम्&#x9;020a&lt;br&gt;&#xA;अर्जुनेति तृतीयं च कुन्तीपुत्रानकल्पयन्&#x9;020c&lt;br&gt;&#xA;पूर्वजं नकुलेत्येवं सहदेवेति चापरम्&#x9;021a&lt;br&gt;&#xA;माद्रीपुत्रावकथयंस्ते विप्राः प्रीतमानसाः&#x9;021c&lt;br&gt;&#xA;अनुसंवत्सरं जाता अपि ते कुरुसत्तमाः&#x9;021e&lt;br&gt;&#xA;कुन्तीमथ पुनः पाण्डुर्माद्र्यर्थे समचोदयत्&#x9;022a&lt;br&gt;&#xA;तमुवाच पृथा राजन्रहस्युक्ता सती सदा&#x9;022c&lt;br&gt;&#xA;उक्ता सकृद्द्वन्द्वमेषा लेभे तेनास्मि वञ्चिता&#x9;023a&lt;br&gt;&#xA;बिभेम्यस्याः परिभवान्नारीणां गतिरीदृशी&#x9;023c&lt;br&gt;&#xA;नाज्ञासिषमहं मूढा द्वन्द्वाह्वाने फलद्वयम्&#x9;024a&lt;br&gt;&#xA;तस्मान्नाहं नियोक्तव्या त्वयैषोऽस्तु वरो मम&#x9;024c&lt;br&gt;&#xA;एवं पाण्डोः सुताः पञ्च देवदत्ता महाबलाः&#x9;025a&lt;br&gt;&#xA;सम्भूताः कीर्तिमन्तस्ते कुरुवंशविवर्धनाः&#x9;025c&lt;br&gt;&#xA;शुभलक्षणसम्पन्नाः सोमवत्प्रियदर्शनाः&#x9;026a&lt;br&gt;&#xA;सिंहदर्पा महेष्वासाः सिंहविक्रान्तगामिनः&#x9;026c&lt;br&gt;&#xA;सिंहग्रीवा मनुष्येन्द्रा ववृधुर्देवविक्रमाः&#x9;026e&lt;br&gt;&#xA;विवर्धमानास्ते तत्र पुण्ये हैमवते गिरौ&#x9;027a&lt;br&gt;&#xA;विस्मयं जनयामासुर्महर्षीणां समेयुषाम्&#x9;027c&lt;br&gt;&#xA;ते च पञ्च शतं चैव कुरुवंशविवर्धनाः&#x9;028a&lt;br&gt;&#xA;सर्वे ववृधुरल्पेन कालेनाप्स्विव नीरजाः&#x9;028c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/116/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/116/</guid>
      <description>&lt;p&gt;001    वैशम्पायन उवाच&#xA;दर्शनीयांस्ततः पुत्रान्पाण्डुः पञ्च महावने&#x9;001a&lt;br&gt;&#xA;तान्पश्यन्पर्वते रेमे स्वबाहुबलपालितान्&#x9;001c&lt;br&gt;&#xA;सुपुष्पितवने काले कदाचिन्मधुमाधवे&#x9;002a&lt;br&gt;&#xA;भूतसम्मोहने राजा सभार्यो व्यचरद्वनम्&#x9;002c&lt;br&gt;&#xA;पलाशैस्तिलकैश्चूतैश्चम्पकैः पारिभद्रकैः&#x9;003a&lt;br&gt;&#xA;अन्यैश्च बहुभिर्वृक्षैः फलपुष्पसमृद्धिभिः&#x9;003c&lt;br&gt;&#xA;जलस्थानैश्च विविधैः पद्मिनीभिश्च शोभितम्&#x9;004a&lt;br&gt;&#xA;पाण्डोर्वनं तु सम्प्रेक्ष्य प्रजज्ञे हृदि मन्मथः&#x9;004c&lt;br&gt;&#xA;प्रहृष्टमनसं तत्र विहरन्तं यथामरम्&#x9;005a&lt;br&gt;&#xA;तं माद्र्यनुजगामैका वसनं बिभ्रती शुभम्&#x9;005c&lt;br&gt;&#xA;समीक्षमाणः स तु तां वयःस्थां तनुवाससम्&#x9;006a&lt;br&gt;&#xA;तस्य कामः प्रववृधे गहनेऽग्निरिवोत्थितः&#x9;006c&lt;br&gt;&#xA;रहस्यात्मसमां दृष्ट्वा राजा राजीवलोचनाम्&#x9;007a&lt;br&gt;&#xA;न शशाक नियन्तुं तं कामं कामबलात्कृतः&#x9;007c&lt;br&gt;&#xA;तत एनां बलाद्राजा निजग्राह रहोगताम्&#x9;008a&lt;br&gt;&#xA;वार्यमाणस्तया देव्या विस्फुरन्त्या यथाबलम्&#x9;008c&lt;br&gt;&#xA;स तु कामपरीतात्मा तं शापं नान्वबुध्यत&#x9;009a&lt;br&gt;&#xA;माद्रीं मैथुनधर्मेण गच्छमानो बलादिव&#x9;009c&lt;br&gt;&#xA;जीवितान्ताय कौरव्यो मन्मथस्य वशं गतः&#x9;010a&lt;br&gt;&#xA;शापजं भयमुत्सृज्य जगामैव बलात्प्रियाम्&#x9;010c&lt;br&gt;&#xA;तस्य कामात्मनो बुद्धिः साक्षात्कालेन मोहिता&#x9;011a&lt;br&gt;&#xA;सम्प्रमथ्येन्द्रियग्रामं प्रनष्टा सह चेतसा&#x9;011c&lt;br&gt;&#xA;स तया सह सङ्गम्य भार्यया कुरुनन्दन&#x9;012a&lt;br&gt;&#xA;पाण्डुः परमधर्मात्मा युयुजे कालधर्मणा&#x9;012c&lt;br&gt;&#xA;ततो माद्री समालिङ्ग्य राजानं गतचेतसम्&#x9;013a&lt;br&gt;&#xA;मुमोच दुःखजं शब्दं पुनः पुनरतीव ह&#x9;013c&lt;br&gt;&#xA;सह पुत्रैस्ततः कुन्ती माद्रीपुत्रौ च पाण्डवौ&#x9;014a&lt;br&gt;&#xA;आजग्मुः सहितास्तत्र यत्र राजा तथागतः&#x9;014c&lt;br&gt;&#xA;ततो माद्र्यब्रवीद्राजन्नार्ता कुन्तीमिदं वचः&#x9;015a&lt;br&gt;&#xA;एकैव त्वमिहागच्छ तिष्ठन्त्वत्रैव दारकाः&#x9;015c&lt;br&gt;&#xA;तच्छ्रुत्वा वचनं तस्यास्तत्रैवावार्य दारकान्&#x9;016a&lt;br&gt;&#xA;हताहमिति विक्रुश्य सहसोपजगाम ह&#x9;016c&lt;br&gt;&#xA;दृष्ट्वा पाण्डुं च माद्रीं च शयानौ धरणीतले&#x9;017a&lt;br&gt;&#xA;कुन्ती शोकपरीताङ्गी विललाप सुदुःखिता&#x9;017c&lt;br&gt;&#xA;रक्ष्यमाणो मया नित्यं वीरः सततमात्मवान्&#x9;018a&lt;br&gt;&#xA;कथं त्वमभ्यतिक्रान्तः शापं जानन्वनौकसः&#x9;018c&lt;br&gt;&#xA;ननु नाम त्वया माद्रि रक्षितव्यो जनाधिपः&#x9;019a&lt;br&gt;&#xA;सा कथं लोभितवती विजने त्वं नराधिपम्&#x9;019c&lt;br&gt;&#xA;कथं दीनस्य सततं त्वामासाद्य रहोगताम्&#x9;020a&lt;br&gt;&#xA;तं विचिन्तयतः शापं प्रहर्षः समजायत&#x9;020c&lt;br&gt;&#xA;धन्या त्वमसि बाह्लीकि मत्तो भाग्यतरा तथा&#x9;021a&lt;br&gt;&#xA;दृष्टवत्यसि यद्वक्त्रं प्रहृष्टस्य महीपतेः&#x9;021c&lt;br&gt;&#xA;022    माद्र्युवाच&#xA;विलोभ्यमानेन मया वार्यमाणेन चासकृत्&#x9;022a&lt;br&gt;&#xA;आत्मा न वारितोऽनेन सत्यं दिष्टं चिकीर्षुणा&#x9;022c&lt;br&gt;&#xA;023    कुन्त्युवाच&#xA;अहं ज्येष्ठा धर्मपत्नी ज्येष्ठं धर्मफलं मम&#x9;023a&lt;br&gt;&#xA;अवश्यं भाविनो भावान्मा मां माद्रि निवर्तय&#x9;023c&lt;br&gt;&#xA;अन्वेष्यामीह भर्तारमहं प्रेतवशं गतम्&#x9;024a&lt;br&gt;&#xA;उत्तिष्ठ त्वं विसृज्यैनमिमान्रक्षस्व दारकान्&#x9;024c&lt;br&gt;&#xA;025    माद्र्युवाच&#xA;अहमेवानुयास्यामि भर्तारमपलायिनम्&#x9;025a&lt;br&gt;&#xA;न हि तृप्तास्मि कामानां तज्ज्येष्ठा अनुमन्यताम्&#x9;025c&lt;br&gt;&#xA;मां चाभिगम्य क्षीणोऽयं कामाद्भरतसत्तमः&#x9;026a&lt;br&gt;&#xA;तमुच्छिन्द्यामस्य कामं कथं नु यमसादने&#x9;026c&lt;br&gt;&#xA;न चाप्यहं वर्तयन्ती निर्विशेषं सुतेषु ते&#x9;027a&lt;br&gt;&#xA;वृत्तिमार्ये चरिष्यामि स्पृशेदेनस्तथा हि माम्&#x9;027c&lt;br&gt;&#xA;तस्मान्मे सुतयोः कुन्ति वर्तितव्यं स्वपुत्रवत्&#x9;028a&lt;br&gt;&#xA;मां हि कामयमानोऽयं राजा प्रेतवशं गतः&#x9;028c&lt;br&gt;&#xA;राज्ञः शरीरेण सह ममापीदं कलेवरम्&#x9;029a&lt;br&gt;&#xA;दग्धव्यं सुप्रतिच्छन्नमेतदार्ये प्रियं कुरु&#x9;029c&lt;br&gt;&#xA;दारकेष्वप्रमत्ता च भवेथाश्च हिता मम&#x9;030a&lt;br&gt;&#xA;अतोऽन्यन्न प्रपश्यामि सन्देष्टव्यं हि किञ्चन&#x9;030c&lt;br&gt;&#xA;031    वैशम्पायन उवाच&lt;br&gt;&#xA;031a   इत्युक्त्वा तं चिताग्निस्थं धर्मपत्नी नरर्षभम्&#xA;031c   मद्रराजात्मजा तूर्णमन्वारोहयद्यशस्विनी&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/117/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/117/</guid>
      <description>&lt;p&gt;001    वैशम्पायन उवाच&#xA;पाण्डोरवभृथं कृत्वा देवकल्पा महर्षयः&#x9;001a&lt;br&gt;&#xA;ततो मन्त्रमकुर्वन्त ते समेत्य तपस्विनः&#x9;001c&lt;br&gt;&#xA;हित्वा राज्यं च राष्ट्रं च स महात्मा महातपाः&#x9;002a&lt;br&gt;&#xA;अस्मिन्स्थाने तपस्तप्तुं तापसाञ्शरणं गतः&#x9;002c&lt;br&gt;&#xA;स जातमात्रान्पुत्रांश्च दारांश्च भवतामिह&#x9;003a&lt;br&gt;&#xA;प्रदायोपनिधिं राजा पाण्डुः स्वर्गमितो गतः&#x9;003c&lt;br&gt;&#xA;ते परस्परमामन्त्र्य सर्वभूतहिते रताः&#x9;004a&lt;br&gt;&#xA;पाण्डोः पुत्रान्पुरस्कृत्य नगरं नागसाह्वयम्&#x9;004c&lt;br&gt;&#xA;उदारमनसः सिद्धा गमने चक्रिरे मनः&#x9;005a&lt;br&gt;&#xA;भीष्माय पाण्डवान्दातुं धृतराष्ट्राय चैव हि&#x9;005c&lt;br&gt;&#xA;तस्मिन्नेव क्षणे सर्वे तानादाय प्रतस्थिरे&#x9;006a&lt;br&gt;&#xA;पाण्डोर्दारांश्च पुत्रांश्च शरीरं चैव तापसाः&#x9;006c&lt;br&gt;&#xA;सुखिनी सा पुरा भूत्वा सततं पुत्रवत्सला&#x9;007a&lt;br&gt;&#xA;प्रपन्ना दीर्घमध्वानं सङ्क्षिप्तं तदमन्यत&#x9;007c&lt;br&gt;&#xA;सा नदीर्घेण कालेन सम्प्राप्ता कुरुजाङ्गलम्&#x9;008a&lt;br&gt;&#xA;वर्धमानपुरद्वारमाससाद यशस्विनी&#x9;008c&lt;br&gt;&#xA;तं चारणसहस्राणां मुनीनामागमं तदा&#x9;009a&lt;br&gt;&#xA;श्रुत्वा नागपुरे नॄणां विस्मयः समजायत&#x9;009c&lt;br&gt;&#xA;मुहूर्तोदित आदित्ये सर्वे धर्मपुरस्कृताः&#x9;010a&lt;br&gt;&#xA;सदारास्तापसान्द्रष्टुं निर्ययुः पुरवासिनः&#x9;010c&lt;br&gt;&#xA;स्त्रीसङ्घाः क्षत्रसङ्घाश्च यानसङ्घान्समास्थिताः&#x9;011a&lt;br&gt;&#xA;ब्राह्मणैः सह निर्जग्मुर्ब्राह्मणानां च योषितः&#x9;011c&lt;br&gt;&#xA;तथा विट्शूद्रसङ्घानां महान्व्यतिकरोऽभवत्&#x9;012a&lt;br&gt;&#xA;न कश्चिदकरोदीर्ष्यामभवन्धर्मबुद्धयः&#x9;012c&lt;br&gt;&#xA;तथा भीष्मः शान्तनवः सोमदत्तोऽथ बाह्लिकः&#x9;013a&lt;br&gt;&#xA;प्रज्ञाचक्षुश्च राजर्षिः क्षत्ता च विदुरः स्वयम्&#x9;013c&lt;br&gt;&#xA;सा च सत्यवती देवी कौसल्या च यशस्विनी&#x9;014a&lt;br&gt;&#xA;राजदारैः परिवृता गान्धारी च विनिर्ययौ&#x9;014c&lt;br&gt;&#xA;धृतराष्ट्रस्य दायादा दुर्योधनपुरोगमाः&#x9;015a&lt;br&gt;&#xA;भूषिता भूषणैश्चित्रैः शतसङ्ख्या विनिर्ययुः&#x9;015c&lt;br&gt;&#xA;तान्महर्षिगणान्सर्वाञ्शिरोभिरभिवाद्य च&#x9;016a&lt;br&gt;&#xA;उपोपविविशुः सर्वे कौरव्याः सपुरोहिताः&#x9;016c&lt;br&gt;&#xA;तथैव शिरसा भूमावभिवाद्य प्रणम्य च&#x9;017a&lt;br&gt;&#xA;उपोपविविशुः सर्वे पौरजानपदा अपि&#x9;017c&lt;br&gt;&#xA;तमकूजमिवाज्ञाय जनौघं सर्वशस्तदा&#x9;018a&lt;br&gt;&#xA;भीष्मो राज्यं च राष्ट्रं च महर्षिभ्यो न्यवेदयत्&#x9;018c&lt;br&gt;&#xA;तेषामथो वृद्धतमः प्रत्युत्थाय जटाजिनी&#x9;019a&lt;br&gt;&#xA;महर्षिमतमाज्ञाय महर्षिरिदमब्रवीत्&#x9;019c&lt;br&gt;&#xA;यः स कौरव्यदायादः पाण्डुर्नाम नराधिपः&#x9;020a&lt;br&gt;&#xA;कामभोगान्परित्यज्य शतशृङ्गमितो गतः&#x9;020c&lt;br&gt;&#xA;ब्रह्मचर्यव्रतस्थस्य तस्य दिव्येन हेतुना&#x9;021a&lt;br&gt;&#xA;साक्षाद्धर्मादयं पुत्रस्तस्य जातो युधिष्ठिरः&#x9;021c&lt;br&gt;&#xA;तथेमं बलिनां श्रेष्ठं तस्य राज्ञो महात्मनः&#x9;022a&lt;br&gt;&#xA;मातरिश्वा ददौ पुत्रं भीमं नाम महाबलम्&#x9;022c&lt;br&gt;&#xA;पुरुहूतादयं जज्ञे कुन्त्यां सत्यपराक्रमः&#x9;023a&lt;br&gt;&#xA;यस्य कीरित्र्महेष्वासान्सर्वानभिभविष्यति&#x9;023c&lt;br&gt;&#xA;यौ तु माद्री महेष्वासावसूत कुरुसत्तमौ&#x9;024a&lt;br&gt;&#xA;अश्विभ्यां मनुजव्याघ्राविमौ तावपि तिष्ठतः&#x9;024c&lt;br&gt;&#xA;चरता धर्मनित्येन वनवासं यशस्विना&#x9;025a&lt;br&gt;&#xA;एष पैतामहो वंशः पाण्डुना पुनरुद्धृतः&#x9;025c&lt;br&gt;&#xA;पुत्राणां जन्म वृद्धिं च वैदिकाध्ययनानि च&#x9;026a&lt;br&gt;&#xA;पश्यतः सततं पाण्डोः शश्वत्प्रीतिरवर्धत&#x9;026c&lt;br&gt;&#xA;वर्तमानः सतां वृत्ते पुत्रलाभमवाप्य च&#x9;027a&lt;br&gt;&#xA;पितृलोकं गतः पाण्डुरितः सप्तदशेऽहनि&#x9;027c&lt;br&gt;&#xA;तं चितागतमाज्ञाय वैश्वानरमुखे हुतम्&#x9;028a&lt;br&gt;&#xA;प्रविष्टा पावकं माद्री हित्वा जीवितमात्मनः&#x9;028c&lt;br&gt;&#xA;सा गता सह तेनैव पतिलोकमनुव्रता&#x9;029a&lt;br&gt;&#xA;तस्यास्तस्य च यत्कार्यं क्रियतां तदनन्तरम्&#x9;029c&lt;br&gt;&#xA;इमे तयोः शरीरे द्वे सुताश्चेमे तयोर्वराः&#x9;030a&lt;br&gt;&#xA;क्रियाभिरनुगृह्यन्तां सह मात्रा परन्तपाः&#x9;030c&lt;br&gt;&#xA;प्रेतकार्ये च निर्वृत्ते पितृमेधं महायशाः&#x9;031a&lt;br&gt;&#xA;लभतां सर्वधर्मज्ञः पाण्डुः कुरुकुलोद्वहः&#x9;031c&lt;br&gt;&#xA;एवमुक्त्वा कुरून्सर्वान्कुरूणामेव पश्यताम्&#x9;032a&lt;br&gt;&#xA;क्षणेनान्तर्हिताः सर्वे चारणा गुह्यकैः सह&#x9;032c&lt;br&gt;&#xA;गन्धर्वनगराकारं तत्रैवान्तर्हितं पुनः&#x9;033a&lt;br&gt;&#xA;ऋषिसिद्धगणं दृष्ट्वा विस्मयं ते परं ययुः&#x9;033c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/118/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/118/</guid>
      <description>&lt;p&gt;001    धृतराष्ट्र उवाच&#xA;पाण्डोर्विदुर सर्वाणि प्रेतकार्याणि कारय&#x9;001a&lt;br&gt;&#xA;राजवद्राजसिंहस्य माद्र्याश्चैव विशेषतः&#x9;001c&lt;br&gt;&#xA;पशून्वासांसि रत्नानि धनानि विविधानि च&#x9;002a&lt;br&gt;&#xA;पाण्डोः प्रयच्छ माद्र्याश्च येभ्यो यावच्च वाञ्छितम्&#x9;002c&lt;br&gt;&#xA;यथा च कुन्ती सत्कारं कुर्यान्माद्र्यास्तथा कुरु&#x9;003a&lt;br&gt;&#xA;यथा न वायुर्नादित्यः पश्येतां तां सुसंवृताम्&#x9;003c&lt;br&gt;&#xA;न शोच्यः पाण्डुरनघः प्रशस्यः स नराधिपः&#x9;004a&lt;br&gt;&#xA;यस्य पञ्च सुता वीरा जाताः सुरसुतोपमाः&#x9;004c&lt;br&gt;&#xA;005    वैशम्पायन उवाच&#xA;विदुरस्तं तथेत्युक्त्वा भीष्मेण सह भारत&#x9;005a&lt;br&gt;&#xA;पाण्डुं संस्कारयामास देशे परमसंवृते&#x9;005c&lt;br&gt;&#xA;ततस्तु नगरात्तूर्णमाज्यहोमपुरस्कृताः&#x9;006a&lt;br&gt;&#xA;निर्हृताः पावका दीप्ताः पाण्डो राजपुरोहितैः&#x9;006c&lt;br&gt;&#xA;अथैनमार्तवैर्गन्धैर्माल्यैश्च विविधैर्वरैः&#x9;007a&lt;br&gt;&#xA;शिबिकां समलञ्चक्रुर्वाससाच्छाद्य सर्वशः&#x9;007c&lt;br&gt;&#xA;तां तथा शोभितां माल्यैर्वासोभिश्च महाधनैः&#x9;008a&lt;br&gt;&#xA;अमात्या ज्ञातयश्चैव सुहृदश्चोपतस्थिरे&#x9;008c&lt;br&gt;&#xA;नृसिंहं नरयुक्तेन परमालङ्कृतेन तम्&#x9;009a&lt;br&gt;&#xA;अवहन्यानमुख्येन सह माद्र्या सुसंवृतम्&#x9;009c&lt;br&gt;&#xA;पाण्डुरेणातपत्रेण चामरव्यजनेन च&#x9;010a&lt;br&gt;&#xA;सर्ववादित्रनादैश्च समलञ्चक्रिरे ततः&#x9;010c&lt;br&gt;&#xA;रत्नानि चाप्युपादाय बहूनि शतशो नराः&#x9;011a&lt;br&gt;&#xA;प्रददुः काङ्क्षमाणेभ्यः पाण्डोस्तत्रौर्ध्वदेहिकम्&#x9;011c&lt;br&gt;&#xA;अथ छत्राणि शुभ्राणि पाण्डुराणि बृहन्ति च&#x9;012a&lt;br&gt;&#xA;आजह्रुः कौरवस्यार्थे वासांसि रुचिराणि च&#x9;012c&lt;br&gt;&#xA;याजकैः शुक्लवासोभिर्हूयमाना हुताशनाः&#x9;013a&lt;br&gt;&#xA;अगच्छन्नग्रतस्तस्य दीप्यमानाः स्वलङ्कृताः&#x9;013c&lt;br&gt;&#xA;ब्राह्मणाः क्षत्रिया वैश्याः शूद्राश्चैव सहस्रशः&#x9;014a&lt;br&gt;&#xA;रुदन्तः शोकसन्तप्ता अनुजग्मुर्नराधिपम्&#x9;014c&lt;br&gt;&#xA;अयमस्मानपाहाय दुःखे चाधाय शाश्वते&#x9;015a&lt;br&gt;&#xA;कृत्वानाथान्परो नाथः क्व यास्यति नराधिपः&#x9;015c&lt;br&gt;&#xA;क्रोशन्तः पाण्डवाः सर्वे भीष्मो विदुर एव च&#x9;016a&lt;br&gt;&#xA;रमणीये वनोद्देशे गङ्गातीरे समे शुभे&#x9;016c&lt;br&gt;&#xA;न्यासयामासुरथ तां शिबिकां सत्यवादिनः&#x9;017a&lt;br&gt;&#xA;सभार्यस्य नृसिंहस्य पाण्डोरक्लिष्टकर्मणः&#x9;017c&lt;br&gt;&#xA;ततस्तस्य शरीरं तत्सर्वगन्धनिषेवितम्&#x9;018a&lt;br&gt;&#xA;शुचिकालीयकादिग्धं मुख्यस्नानाधिवासितम्&#x9;018c&lt;br&gt;&#xA;पर्यषिञ्चज्जलेनाशु शातकुम्भमयैर्घटैः&#x9;018e&lt;br&gt;&#xA;चन्दनेन च मुख्येन शुक्लेन समलेपयन्&#x9;019a&lt;br&gt;&#xA;कालागुरुविमिश्रेण तथा तुङ्गरसेन च&#x9;019c&lt;br&gt;&#xA;अथैनं देशजैः शुक्लैर्वासोभिः समयोजयन्&#x9;020a&lt;br&gt;&#xA;आच्छन्नः स तु वासोभिर्जीवन्निव नरर्षभः&#x9;020c&lt;br&gt;&#xA;शुशुभे पुरुषव्याघ्रो महार्हशयनोचितः&#x9;020e&lt;br&gt;&#xA;याजकैरभ्यनुज्ञातं प्रेतकर्मणि निष्ठितैः&#x9;021a&lt;br&gt;&#xA;घृतावसिक्तं राजानं सह माद्र्या स्वलङ्कृतम्&#x9;021c&lt;br&gt;&#xA;तुङ्गपद्मकमिश्रेण चन्दनेन सुगन्धिना&#x9;022a&lt;br&gt;&#xA;अन्यैश्च विविधैर्गन्धैरनल्पैः समदाहयन्&#x9;022c&lt;br&gt;&#xA;ततस्तयोः शरीरे ते दृष्ट्वा मोहवशं गता&#x9;023a&lt;br&gt;&#xA;हाहा पुत्रेति कौसल्या पपात सहसा भुवि&#x9;023c&lt;br&gt;&#xA;तां प्रेक्ष्य पतितामार्तां पौरजानपदो जनः&#x9;024a&lt;br&gt;&#xA;रुरोद सस्वनं सर्वो राजभक्त्या कृपान्वितः&#x9;024c&lt;br&gt;&#xA;क्लान्तानीवार्तनादेन सर्वाणि च विचुक्रुशुः&#x9;025a&lt;br&gt;&#xA;मानुषैः सह भूतानि तिर्यग्योनिगतान्यपि&#x9;025c&lt;br&gt;&#xA;तथा भीष्मः शान्तनवो विदुरश्च महामतिः&#x9;026a&lt;br&gt;&#xA;सर्वशः कौरवाश्चैव प्राणदन्भृशदुःखिताः&#x9;026c&lt;br&gt;&#xA;ततो भीष्मोऽथ विदुरो राजा च सह बन्धुभिः&#x9;027a&lt;br&gt;&#xA;उदकं चक्रिरे तस्य सर्वाश्च कुरुयोषितः&#x9;027c&lt;br&gt;&#xA;कृतोदकांस्तानादाय पाण्डवाञ्शोककर्शितान्&#x9;028a&lt;br&gt;&#xA;सर्वाः प्रकृतयो राजञ्शोचन्त्यः पर्यवारयन्&#x9;028c&lt;br&gt;&#xA;यथैव पाण्डवा भूमौ सुषुपुः सह बान्धवैः&#x9;029a&lt;br&gt;&#xA;तथैव नागरा राजञ्शिश्यिरे ब्राह्मणादयः&#x9;029c&lt;br&gt;&#xA;तदनानन्दमस्वस्थमाकुमारमहृष्टवत्&#x9;030a&lt;br&gt;&#xA;बभूव पाण्डवैः सार्धं नगरं द्वादश क्षपाः&#x9;030c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/119/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/119/</guid>
      <description>&lt;p&gt;001    वैशम्पायन उवाच&#xA;ततः क्षत्ता च राजा च भीष्मश्च सह बन्धुभिः&#x9;001a&lt;br&gt;&#xA;ददुः श्राद्धं तदा पाण्डोः स्वधामृतमयं तदा&#x9;001c&lt;br&gt;&#xA;कुरूंश्च विप्रमुख्यांश्च भोजयित्वा सहस्रशः&#x9;002a&lt;br&gt;&#xA;रत्नौघान्द्विजमुख्येभ्यो दत्त्वा ग्रामवरानपि&#x9;002c&lt;br&gt;&#xA;कृतशौचांस्ततस्तांस्तु पाण्डवान्भरतर्षभान्&#x9;003a&lt;br&gt;&#xA;आदाय विविशुः पौराः पुरं वारणसाह्वयम्&#x9;003c&lt;br&gt;&#xA;सततं स्मान्वतप्यन्त तमेव भरतर्षभम्&#x9;004a&lt;br&gt;&#xA;पौरजानपदाः सर्वे मृतं स्वमिव बान्धवम्&#x9;004c&lt;br&gt;&#xA;श्राद्धावसाने तु तदा दृष्ट्वा तं दुःखितं जनम्&#x9;005a&lt;br&gt;&#xA;सम्मूढां दुःखशोकार्तां व्यासो मातरमब्रवीत्&#x9;005c&lt;br&gt;&#xA;अतिक्रान्तसुखाः कालाः प्रत्युपस्थितदारुणाः&#x9;006a&lt;br&gt;&#xA;श्वः श्वः पापीयदिवसाः पृथिवी गतयौवना&#x9;006c&lt;br&gt;&#xA;बहुमायासमाकीर्णो नानादोषसमाकुलः&#x9;007a&lt;br&gt;&#xA;लुप्तधर्मक्रियाचारो घोरः कालो भविष्यति&#x9;007c&lt;br&gt;&#xA;गच्छ त्वं त्यागमास्थाय युक्ता वस तपोवने&#x9;008a&lt;br&gt;&#xA;मा द्रक्ष्यसि कुलस्यास्य घोरं सङ्क्षयमात्मनः&#x9;008c&lt;br&gt;&#xA;तथेति समनुज्ञाय सा प्रविश्याब्रवीत्स्नुषाम्&#x9;009a&lt;br&gt;&#xA;अम्बिके तव पुत्रस्य दुर्नयात्किल भारताः&#x9;009c&lt;br&gt;&#xA;सानुबन्धा विनङ्क्ष्यन्ति पौत्राश्चैवेति नः श्रुतम्&#x9;009e&lt;br&gt;&#xA;तत्कौसल्यामिमामार्तां पुत्रशोकाभिपीडिताम्&#x9;010a&lt;br&gt;&#xA;वनमादाय भद्रं ते गच्छावो यदि मन्यसे&#x9;010c&lt;br&gt;&#xA;तथेत्युक्ते अम्बिकया भीष्ममामन्त्र्य सुव्रता&#x9;011a&lt;br&gt;&#xA;वनं ययौ सत्यवती स्नुषाभ्यां सह भारत&#x9;011c&lt;br&gt;&#xA;ताः सुघोरं तपः कृत्वा देव्यो भरतसत्तम&#x9;012a&lt;br&gt;&#xA;देहं त्यक्त्वा महाराज गतिमिष्टां ययुस्तदा&#x9;012c&lt;br&gt;&#xA;अवाप्नुवन्त वेदोक्तान्संस्कारान्पाण्डवास्तदा&#x9;013a&lt;br&gt;&#xA;अवर्धन्त च भोगांस्ते भुञ्जानाः पितृवेश्मनि&#x9;013c&lt;br&gt;&#xA;धार्तराष्ट्रैश्च सहिताः क्रीडन्तः पितृवेश्मनि&#x9;014a&lt;br&gt;&#xA;बालक्रीडासु सर्वासु विशिष्टाः पाण्डवाभवन्&#x9;014c&lt;br&gt;&#xA;जवे लक्ष्याभिहरणे भोज्ये पांसुविकर्षणे&#x9;015a&lt;br&gt;&#xA;धार्तराष्ट्रान्भीमसेनः सर्वान्स परिमर्दति&#x9;015c&lt;br&gt;&#xA;हर्षादेतान्क्रीडमानान्गृह्य काकनिलीयने&#x9;016a&lt;br&gt;&#xA;शिरस्सु च निगृह्यैनान्योधयामास पाण्डवः&#x9;016c&lt;br&gt;&#xA;शतमेकोत्तरं तेषां कुमाराणां महौजसाम्&#x9;017a&lt;br&gt;&#xA;एक एव विमृद्नाति नातिकृच्छ्राद्वृकोदरः&#x9;017c&lt;br&gt;&#xA;पादेषु च निगृह्यैनान्विनिहत्य बलाद्बली&#x9;018a&lt;br&gt;&#xA;चकर्ष क्रोशतो भूमौ घृष्टजानुशिरोक्षिकान्&#x9;018c&lt;br&gt;&#xA;दश बालाञ्जले क्रीडन्भुजाभ्यां परिगृह्य सः&#x9;019a&lt;br&gt;&#xA;आस्ते स्म सलिले मग्नः प्रमृतांश्च विमुञ्चति&#x9;019c&lt;br&gt;&#xA;फलानि वृक्षमारुह्य प्रचिन्वन्ति च ते यदा&#x9;020a&lt;br&gt;&#xA;तदा पादप्रहारेण भीमः कम्पयते द्रुमम्&#x9;020c&lt;br&gt;&#xA;प्रहारवेगाभिहताद्द्रुमाद्व्याघूर्णितास्ततः&#x9;021a&lt;br&gt;&#xA;सफलाः प्रपतन्ति स्म द्रुतं स्रस्ताः कुमारकाः&#x9;021c&lt;br&gt;&#xA;न ते नियुद्धे न जवे न योग्यासु कदाचन&#x9;022a&lt;br&gt;&#xA;कुमारा उत्तरं चक्रुः स्पर्धमाना वृकोदरम्&#x9;022c&lt;br&gt;&#xA;एवं स धार्तराष्ट्राणां स्पर्धमानो वृकोदरः&#x9;023a&lt;br&gt;&#xA;अप्रियेऽतिष्ठदत्यन्तं बाल्यान्न द्रोहचेतसा&#x9;023c&lt;br&gt;&#xA;ततो बलमतिख्यातं धार्तराष्ट्रः प्रतापवान्&#x9;024a&lt;br&gt;&#xA;भीमसेनस्य तज्ज्ञात्वा दुष्टभावमदर्शयत्&#x9;024c&lt;br&gt;&#xA;तस्य धर्मादपेतस्य पापानि परिपश्यतः&#x9;025a&lt;br&gt;&#xA;मोहादैश्वर्यलोभाच्च पापा मतिरजायत&#x9;025c&lt;br&gt;&#xA;अयं बलवतां श्रेष्ठः कुन्तीपुत्रो वृकोदरः&#x9;026a&lt;br&gt;&#xA;मध्यमः पाण्डुपुत्राणां निकृत्या सन्निहन्यताम्&#x9;026c&lt;br&gt;&#xA;अथ तस्मादवरजं ज्येष्ठं चैव युधिष्ठिरम्&#x9;027a&lt;br&gt;&#xA;प्रसह्य बन्धने बद्ध्वा प्रशासिष्ये वसुन्धराम्&#x9;027c&lt;br&gt;&#xA;एवं स निश्चयं पापः कृत्वा दुर्योधनस्तदा&#x9;028a&lt;br&gt;&#xA;नित्यमेवान्तरप्रेक्षी भीमस्यासीन्महात्मनः&#x9;028c&lt;br&gt;&#xA;ततो जलविहारार्थं कारयामास भारत&#x9;029a&lt;br&gt;&#xA;चेलकम्बलवेश्मानि विचित्राणि महान्ति च&#x9;029c&lt;br&gt;&#xA;प्रमाणकोट्यामुद्देशं स्थलं किञ्चिदुपेत्य च&#x9;030a&lt;br&gt;&#xA;क्रीडावसाने सर्वे ते शुचिवस्त्राः स्वलङ्कृताः&#x9;030c&lt;br&gt;&#xA;सर्वकामसमृद्धं तदन्नं बुभुजिरे शनैः&#x9;030e&lt;br&gt;&#xA;दिवसान्ते परिश्रान्ता विहृत्य च कुरूद्वहाः&#x9;031a&lt;br&gt;&#xA;विहारावसथेष्वेव वीरा वासमरोचयन्&#x9;031c&lt;br&gt;&#xA;खिन्नस्तु बलवान्भीमो व्यायामाभ्यधिकस्तदा&#x9;032a&lt;br&gt;&#xA;वाहयित्वा कुमारांस्ताञ्जलक्रीडागतान्विभुः&#x9;032c&lt;br&gt;&#xA;प्रमाणकोट्यां वासार्थी सुष्वापारुह्य तत्स्थलम्&#x9;032e&lt;br&gt;&#xA;शीतं वासं समासाद्य श्रान्तो मदविमोहितः&#x9;033a&lt;br&gt;&#xA;निश्चेष्टः पाण्डवो राजन्सुष्वाप मृतकल्पवत्&#x9;033c&lt;br&gt;&#xA;ततो बद्ध्वा लतापाशैर्भीमं दुर्योधनः शनैः&#x9;034a&lt;br&gt;&#xA;गम्भीरं भीमवेगं च स्थलाज्जलमपातयत्&#x9;034c&lt;br&gt;&#xA;ततः प्रबुद्धः कौन्तेयः सर्वं सञ्छिद्य बन्धनम्&#x9;035a&lt;br&gt;&#xA;उदतिष्ठज्जलाद्भूयो भीमः प्रहरतां वरः&#x9;035c&lt;br&gt;&#xA;सुप्तं चापि पुनः सर्पैस्तीक्ष्णदंष्ट्रैर्महाविषैः&#x9;036a&lt;br&gt;&#xA;कुपितैर्दंशयामास सर्वेष्वेवाङ्गमर्मसु&#x9;036c&lt;br&gt;&#xA;दंष्ट्राश्च दंष्ट्रिणां तेषां मर्मस्वपि निपातिताः&#x9;037a&lt;br&gt;&#xA;त्वचं नैवास्य बिभिदुः सारत्वात्पृथुवक्षसः&#x9;037c&lt;br&gt;&#xA;प्रतिबुद्धस्तु भीमस्तान्सर्वान्सर्पानपोथयत्&#x9;038a&lt;br&gt;&#xA;सारथिं चास्य दयितमपहस्तेन जघ्निवान्&#x9;038c&lt;br&gt;&#xA;भोजने भीमसेनस्य पुनः प्राक्षेपयद्विषम्&#x9;039a&lt;br&gt;&#xA;कालकूटं नवं तीक्ष्णं सम्भृतं लोमहर्षणम्&#x9;039c&lt;br&gt;&#xA;वैश्यापुत्रस्तदाचष्ट पार्थानां हितकाम्यया&#x9;040a&lt;br&gt;&#xA;तच्चापि भुक्त्वाजरयदविकारो वृकोदरः&#x9;040c&lt;br&gt;&#xA;विकारं न ह्यजनयत्सुतीक्ष्णमपि तद्विषम्&#x9;041a&lt;br&gt;&#xA;भीमसंहननो भीमस्तदप्यजरयत्ततः&#x9;041c&lt;br&gt;&#xA;एवं दुर्योधनः कर्णः शकुनिश्चापि सौबलः&#x9;042a&lt;br&gt;&#xA;अनेकैरभ्युपायैस्ताञ्जिघांसन्ति स्म पाण्डवान्&#x9;042c&lt;br&gt;&#xA;पाण्डवाश्चापि तत्सर्वं प्रत्यजानन्नरिन्दमाः&#x9;043a&lt;br&gt;&#xA;उद्भावनमकुर्वन्तो विदुरस्य मते स्थिताः&#x9;043c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/120/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/120/</guid>
      <description>&lt;p&gt;0001    जनमेजय उवाच&#xA;कृपस्यापि महाब्रह्मन्सम्भवं वक्तुमर्हसि&#x9;0001a&lt;br&gt;&#xA;शरस्तम्भात्कथं जज्ञे कथं चास्त्राण्यवाप्तवान्&#x9;0001c&lt;br&gt;&#xA;0002    वैशम्पायन उवाच&#xA;महर्षेर्गौतमस्यासीच्छरद्वान्नाम नामतः&#x9;0002a&lt;br&gt;&#xA;पुत्रः किल महाराज जातः सह शरैर्विभो&#x9;0002c&lt;br&gt;&#xA;न तस्य वेदाध्ययने तथा बुद्धिरजायत&#x9;0003a&lt;br&gt;&#xA;यथास्य बुद्धिरभवद्धनुर्वेदे परन्तप&#x9;0003c&lt;br&gt;&#xA;अधिजग्मुर्यथा वेदांस्तपसा ब्रह्मवादिनः&#x9;0004a&lt;br&gt;&#xA;तथा स तपसोपेतः सर्वाण्यस्त्राण्यवाप ह&#x9;0004c&lt;br&gt;&#xA;धनुर्वेदपरत्वाच्च तपसा विपुलेन च&#x9;0005a&lt;br&gt;&#xA;भृशं सन्तापयामास देवराजं स गौतमः&#x9;0005c&lt;br&gt;&#xA;ततो जालपदीं नाम देवकन्यां सुरेश्वरः&#x9;0006a&lt;br&gt;&#xA;प्राहिणोत्तपसो विघ्नं कुरु तस्येति कौरव&#x9;0006c&lt;br&gt;&#xA;साभिगम्याश्रमपदं रमणीयं शरद्वतः&#x9;0007a&lt;br&gt;&#xA;धनुर्बाणधरं बाला लोभयामास गौतमम्&#x9;0007c&lt;br&gt;&#xA;तामेकवसनां दृष्ट्वा गौतमोऽप्सरसं वने&#x9;0008a&lt;br&gt;&#xA;लोकेऽप्रतिमसंस्थानामुत्फुल्लनयनोऽभवत्&#x9;0008c&lt;br&gt;&#xA;धनुश्च हि शराश्चास्य कराभ्यां प्रापतन्भुवि&#x9;0009a&lt;br&gt;&#xA;वेपथुश्चास्य तां दृष्ट्वा शरीरे समजायत&#x9;0009c&lt;br&gt;&#xA;स तु ज्ञानगरीयस्त्वात्तपसश्च समन्वयात्&#x9;0010a&lt;br&gt;&#xA;अवतस्थे महाप्राज्ञो धैर्येण परमेण ह&#x9;0010c&lt;br&gt;&#xA;यस्त्वस्य सहसा राजन्विकारः समपद्यत&#x9;0011a&lt;br&gt;&#xA;तेन सुस्राव रेतोऽस्य स च तन्नावबुध्यत&#x9;0011c&lt;br&gt;&#xA;स विहायाश्रमं तं च तां चैवाप्सरसं मुनिः&#x9;0012a&lt;br&gt;&#xA;जगाम रेतस्तत्तस्य शरस्तम्बे पपात ह&#x9;0012c&lt;br&gt;&#xA;शरस्तम्बे च पतितं द्विधा तदभवन्नृप&#x9;0013a&lt;br&gt;&#xA;तस्याथ मिथुनं जज्ञे गौतमस्य शरद्वतः&#x9;0013c&lt;br&gt;&#xA;मृगयां चरतो राज्ञः शन्तनोस्तु यदृच्छया&#x9;0014a&lt;br&gt;&#xA;कश्चित्सेनाचरोऽरण्ये मिथुनं तदपश्यत&#x9;0014c&lt;br&gt;&#xA;धनुश्च सशरं दृष्ट्वा तथा कृष्णाजिनानि च&#x9;0015a&lt;br&gt;&#xA;व्यवस्य ब्राह्मणापत्यं धनुर्वेदान्तगस्य तत्&#x9;0015c&lt;br&gt;&#xA;स राज्ञे दर्शयामास मिथुनं सशरं तदा&#x9;0015e&lt;br&gt;&#xA;स तदादाय मिथुनं राजाथ कृपयान्वितः&#x9;0016a&lt;br&gt;&#xA;आजगाम गृहानेव मम पुत्राविति ब्रुवन्&#x9;0016c&lt;br&gt;&#xA;ततः संवर्धयामास संस्कारैश्चाप्ययोजयत्&#x9;0017a&lt;br&gt;&#xA;गौतमोऽपि तदापेत्य धनुर्वेदपरोऽभवत्&#x9;0017c&lt;br&gt;&#xA;कृपया यन्मया बालाविमौ संवर्धिताविति&#x9;0018a&lt;br&gt;&#xA;तस्मात्तयोर्नाम चक्रे तदेव स महीपतिः&#x9;0018c&lt;br&gt;&#xA;निहितौ गौतमस्तत्र तपसा तावविन्दत&#x9;0019a&lt;br&gt;&#xA;आगम्य चास्मै गोत्रादि सर्वमाख्यातवांस्तदा&#x9;0019c&lt;br&gt;&#xA;चतुर्विधं धनुर्वेदमस्त्राणि विविधानि च&#x9;0020a&lt;br&gt;&#xA;निखिलेनास्य तत्सर्वं गुह्यमाख्यातवांस्तदा&#x9;0020c&lt;br&gt;&#xA;सोऽचिरेणैव कालेन परमाचार्यतां गतः&#x9;0020e&lt;br&gt;&#xA;ततोऽधिजग्मुः सर्वे ते धनुर्वेदं महारथाः&#x9;0021a&lt;br&gt;&#xA;धृतराष्ट्रात्मजाश्चैव पाण्डवाश्च महाबलाः&#x9;0021c&lt;br&gt;&#xA;वृष्णयश्च नृपाश्चान्ये नानादेशसमागताः&#x9;0021e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/121/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/121/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;विशेषार्थी ततो भीष्मः पौत्राणां विनयेप्सया&#x9;001a&lt;br&gt;&#xA;इष्वस्त्रज्ञान्पर्यपृच्छदाचार्यान्वीर्यसम्मतान्&#x9;001c&lt;br&gt;&#xA;नाल्पधीर्नामहाभागस्तथानानास्त्रकोविदः&#x9;002a&lt;br&gt;&#xA;नादेवसत्त्वो विनयेत्कुरूनस्त्रे महाबलान्&#x9;002c&lt;br&gt;&#xA;महर्षिस्तु भरद्वाजो हविर्धाने चरन्पुरा&#x9;003a&lt;br&gt;&#xA;ददर्शाप्सरसं साक्षाद्घृताचीमाप्लुतामृषिः&#x9;003c&lt;br&gt;&#xA;तस्या वायुः समुद्धूतो वसनं व्यपकर्षत&#x9;004a&lt;br&gt;&#xA;ततोऽस्य रेतश्चस्कन्द तदृषिर्द्रोण आदधे&#x9;004c&lt;br&gt;&#xA;तस्मिन्समभवद्द्रोणः कलशे तस्य धीमतः&#x9;005a&lt;br&gt;&#xA;अध्यगीष्ट स वेदांश्च वेदाङ्गानि च सर्वशः&#x9;005c&lt;br&gt;&#xA;अग्निवेश्यं महाभागं भरद्वाजः प्रतापवान्&#x9;006a&lt;br&gt;&#xA;प्रत्यपादयदाग्नेयमस्त्रं धर्मभृतां वरः&#x9;006c&lt;br&gt;&#xA;अग्निष्टुज्जातः स मुनिस्ततो भरतसत्तम&#x9;007a&lt;br&gt;&#xA;भारद्वाजं तदाग्नेयं महास्त्रं प्रत्यपादयत्&#x9;007c&lt;br&gt;&#xA;भरद्वाजसखा चासीत्पृषतो नाम पार्थिवः&#x9;008a&lt;br&gt;&#xA;तस्यापि द्रुपदो नाम तदा समभवत्सुतः&#x9;008c&lt;br&gt;&#xA;स नित्यमाश्रमं गत्वा द्रोणेन सह पार्षतः&#x9;009a&lt;br&gt;&#xA;चिक्रीडाध्ययनं चैव चकार क्षत्रियर्षभः&#x9;009c&lt;br&gt;&#xA;ततो व्यतीते पृषते स राजा द्रुपदोऽभवत्&#x9;010a&lt;br&gt;&#xA;पाञ्चालेषु महाबाहुरुत्तरेषु नरेश्वरः&#x9;010c&lt;br&gt;&#xA;भरद्वाजोऽपि भगवानारुरोह दिवं तदा&#x9;011a&lt;br&gt;&#xA;ततः पितृनियुक्तात्मा पुत्रलोभान्महायशाः&#x9;011c&lt;br&gt;&#xA;शारद्वतीं ततो द्रोणः कृपीं भार्यामविन्दत&#x9;011e&lt;br&gt;&#xA;अग्निहोत्रे च धर्मे च दमे च सततं रता&#x9;012a&lt;br&gt;&#xA;अलभद्गौतमी पुत्रमश्वत्थामानमेव च&#x9;012c&lt;br&gt;&#xA;स जातमात्रो व्यनदद्यथैवोच्चैःश्रवा हयः&#x9;013a&lt;br&gt;&#xA;तच्छ्रुत्वान्तर्हितं भूतमन्तरिक्षस्थमब्रवीत्&#x9;013c&lt;br&gt;&#xA;अश्वस्येवास्य यत्स्थाम नदतः प्रदिशो गतम्&#x9;014a&lt;br&gt;&#xA;अश्वत्थामैव बालोऽयं तस्मान्नाम्ना भविष्यति&#x9;014c&lt;br&gt;&#xA;सुतेन तेन सुप्रीतो भारद्वाजस्ततोऽभवत्&#x9;015a&lt;br&gt;&#xA;तत्रैव च वसन्धीमान्धनुर्वेदपरोऽभवत्&#x9;015c&lt;br&gt;&#xA;स शुश्राव महात्मानं जामदग्न्यं परन्तपम्&#x9;016a&lt;br&gt;&#xA;ब्राह्मणेभ्यस्तदा राजन्दित्सन्तं वसु सर्वशः&#x9;016c&lt;br&gt;&#xA;वनं तु प्रस्थितं रामं भारद्वाजस्तदाब्रवीत्&#x9;017a&lt;br&gt;&#xA;आगतं वित्तकामं मां विद्धि द्रोणं द्विजर्षभम्&#x9;017c&lt;br&gt;&#xA;राम उवाच&#x9;018&lt;br&gt;&#xA;हिरण्यं मम यच्चान्यद्वसु किञ्चन विद्यते&#x9;018a&lt;br&gt;&#xA;ब्राह्मणेभ्यो मया दत्तं सर्वमेव तपोधन&#x9;018c&lt;br&gt;&#xA;तथैवेयं धरा देवी सागरान्ता सपत्तना&#x9;019a&lt;br&gt;&#xA;कश्यपाय मया दत्ता कृत्स्ना नगरमालिनी&#x9;019c&lt;br&gt;&#xA;शरीरमात्रमेवाद्य मयेदमवशेषितम्&#x9;020a&lt;br&gt;&#xA;अस्त्राणि च महार्हाणि शस्त्राणि विविधानि च&#x9;020c&lt;br&gt;&#xA;वृणीष्व किं प्रयच्छामि तुभ्यं द्रोण वदाशु तत्&#x9;020e&lt;br&gt;&#xA;द्रोण उवाच&#x9;021&lt;br&gt;&#xA;अस्त्राणि मे समग्राणि ससंहाराणि भार्गव&#x9;021a&lt;br&gt;&#xA;सप्रयोगरहस्यानि दातुमर्हस्यशेषतः&#x9;021c&lt;br&gt;&#xA;वैशम्पायन उवाच&#x9;022&lt;br&gt;&#xA;तथेत्युक्त्वा ततस्तस्मै प्रादादस्त्राणि भार्गवः&#x9;022a&lt;br&gt;&#xA;सरहस्यव्रतं चैव धनुर्वेदमशेषतः&#x9;022c&lt;br&gt;&#xA;प्रतिगृह्य तु तत्सर्वं कृतास्त्रो द्विजसत्तमः&#x9;023a&lt;br&gt;&#xA;प्रियं सखायं सुप्रीतो जगाम द्रुपदं प्रति&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/122/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/122/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;ततो द्रुपदमासाद्य भारद्वाजः प्रतापवान्&#x9;001a&lt;br&gt;&#xA;अब्रवीत्पार्षतं राजन्सखायं विद्धि मामिति&#x9;001c&lt;br&gt;&#xA;द्रुपद उवाच&#x9;002&lt;br&gt;&#xA;अकृतेयं तव प्रज्ञा ब्रह्मन्नातिसमञ्जसी&#x9;002a&lt;br&gt;&#xA;यन्मां ब्रवीषि प्रसभं सखा तेऽहमिति द्विज&#x9;002c&lt;br&gt;&#xA;न हि राज्ञामुदीर्णानामेवं भूतैर्नरैः क्वचित्&#x9;003a&lt;br&gt;&#xA;सख्यं भवति मन्दात्मञ्श्रिया हीनैर्धनच्युतैः&#x9;003c&lt;br&gt;&#xA;सौहृदान्यपि जीर्यन्ते कालेन परिजीर्यताम्&#x9;004a&lt;br&gt;&#xA;सौहृदं मे त्वया ह्यासीत्पूर्वं सामर्थ्यबन्धनम्&#x9;004c&lt;br&gt;&#xA;न सख्यमजरं लोके जातु दृश्येत कर्हिचित्&#x9;005a&lt;br&gt;&#xA;कामो वैनं विहरति क्रोधश्चैनं प्रवृश्चति&#x9;005c&lt;br&gt;&#xA;मैवं जीर्णमुपासिष्ठाः सख्यं नवमुपाकुरु&#x9;006a&lt;br&gt;&#xA;आसीत्सख्यं द्विजश्रेष्ठ त्वया मेऽर्थनिबन्धनम्&#x9;006c&lt;br&gt;&#xA;न दरिद्रो वसुमतो नाविद्वान्विदुषः सखा&#x9;007a&lt;br&gt;&#xA;शूरस्य न सखा क्लीबः सखिपूर्वं किमिष्यते&#x9;007c&lt;br&gt;&#xA;ययोरेव समं वित्तं ययोरेव समं कुलम्&#x9;008a&lt;br&gt;&#xA;तयोः सख्यं विवाहश्च न तु पुष्टविपुष्टयोः&#x9;008c&lt;br&gt;&#xA;नाश्रोत्रियः श्रोत्रियस्य नारथी रथिनः सखा&#x9;009a&lt;br&gt;&#xA;नाराज्ञा सङ्गतं राज्ञः सखिपूर्वं किमिष्यते&#x9;009c&lt;br&gt;&#xA;वैशम्पायन उवाच&#x9;010&lt;br&gt;&#xA;द्रुपदेनैवमुक्तस्तु भारद्वाजः प्रतापवान्&#x9;010a&lt;br&gt;&#xA;मुहूर्तं चिन्तयामास मन्युनाभिपरिप्लुतः&#x9;010c&lt;br&gt;&#xA;स विनिश्चित्य मनसा पाञ्चालं प्रति बुद्धिमान्&#x9;011a&lt;br&gt;&#xA;जगाम कुरुमुख्यानां नगरं नागसाह्वयम्&#x9;011c&lt;br&gt;&#xA;कुमारास्त्वथ निष्क्रम्य समेता गजसाह्वयात्&#x9;012a&lt;br&gt;&#xA;क्रीडन्तो वीटया तत्र वीराः पर्यचरन्मुदा&#x9;012c&lt;br&gt;&#xA;पपात कूपे सा वीटा तेषां वै क्रीडतां तदा&#x9;013a&lt;br&gt;&#xA;न च ते प्रत्यपद्यन्त कर्म वीटोपलब्धये&#x9;013c&lt;br&gt;&#xA;अथ द्रोणः कुमारांस्तान्दृष्ट्वा कृत्यवतस्तदा&#x9;014a&lt;br&gt;&#xA;प्रहस्य मन्दं पैशल्यादभ्यभाषत वीर्यवान्&#x9;014c&lt;br&gt;&#xA;अहो नु धिग्बलं क्षात्रं धिगेतां वः कृतास्त्रताम्&#x9;015a&lt;br&gt;&#xA;भरतस्यान्वये जाता ये वीटां नाधिगच्छत&#x9;015c&lt;br&gt;&#xA;एष मुष्टिरिषीकाणां मयास्त्रेणाभिमन्त्रितः&#x9;016a&lt;br&gt;&#xA;अस्य वीर्यं निरीक्षध्वं यदन्यस्य न विद्यते&#x9;016c&lt;br&gt;&#xA;वेत्स्यामीषीकया वीटां तामिषीकामथान्यया&#x9;017a&lt;br&gt;&#xA;तामन्यया समायोगो वीटाया ग्रहणे मम&#x9;017c&lt;br&gt;&#xA;तदपश्यन्कुमारास्ते विस्मयोत्फुल्ललोचनाः&#x9;018a&lt;br&gt;&#xA;अवेष्क्य चोद्धृतां वीटां वीटावेद्धारमब्रुवन्&#x9;018c&lt;br&gt;&#xA;अभिवादयामहे ब्रह्मन्नैतदन्येषु विद्यते&#x9;019a&lt;br&gt;&#xA;कोऽसि कं त्वाभिजानीमो वयं किं करवामहे&#x9;019c&lt;br&gt;&#xA;द्रोण उवाच&#x9;020&lt;br&gt;&#xA;आचक्षध्वं च भीष्माय रूपेण च गुणैश्च माम्&#x9;020a&lt;br&gt;&#xA;स एव सुमहाबुद्धिः साम्प्रतं प्रतिपत्स्यते&#x9;020c&lt;br&gt;&#xA;वैशम्पायन उवाच&#x9;021&lt;br&gt;&#xA;तथेत्युक्त्वा तु ते सर्वे भीष्ममूचुः पितामहम्&#x9;021a&lt;br&gt;&#xA;ब्राह्मणस्य वचस्तथ्यं तच्च कर्मविशेषवत्&#x9;021c&lt;br&gt;&#xA;भीष्मः श्रुत्वा कुमाराणां द्रोणं तं प्रत्यजानत&#x9;022a&lt;br&gt;&#xA;युक्तरूपः स हि गुरुरित्येवमनुचिन्त्य च&#x9;022c&lt;br&gt;&#xA;अथैनमानीय तदा स्वयमेव सुसत्कृतम्&#x9;023a&lt;br&gt;&#xA;परिपप्रच्छ निपुणं भीष्मः शस्त्रभृतां वरः&#x9;023c&lt;br&gt;&#xA;हेतुमागमने तस्य द्रोणः सर्वं न्यवेदयत्&#x9;023e&lt;br&gt;&#xA;महर्षेरग्निवेश्यस्य सकाशमहमच्युत&#x9;024a&lt;br&gt;&#xA;अस्त्रार्थमगमं पूर्वं धनुर्वेदजिघृक्षया&#x9;024c&lt;br&gt;&#xA;ब्रह्मचारी विनीतात्मा जटिलो बहुलाः समाः&#x9;025a&lt;br&gt;&#xA;अवसं तत्र सुचिरं धनुर्वेदचिकीर्षया&#x9;025c&lt;br&gt;&#xA;पाञ्चालराजपुत्रस्तु यज्ञसेनो महाबलः&#x9;026a&lt;br&gt;&#xA;मया सहाकरोद्विद्यां गुरोः श्राम्यन्समाहितः&#x9;026c&lt;br&gt;&#xA;स मे तत्र सखा चासीदुपकारी प्रियश्च मे&#x9;027a&lt;br&gt;&#xA;तेनाहं सह सङ्गम्य रतवान्सुचिरं बत&#x9;027c&lt;br&gt;&#xA;बाल्यात्प्रभृति कौरव्य सहाध्ययनमेव च&#x9;027e&lt;br&gt;&#xA;स समासाद्य मां तत्र प्रियकारी प्रियंवदः&#x9;028a&lt;br&gt;&#xA;अब्रवीदिति मां भीष्म वचनं प्रीतिवर्धनम्&#x9;028c&lt;br&gt;&#xA;अहं प्रियतमः पुत्रः पितुर्द्रोण महात्मनः&#x9;029a&lt;br&gt;&#xA;अभिषेक्ष्यति मां राज्ये स पाञ्चाल्यो यदा तदा&#x9;029c&lt;br&gt;&#xA;त्वद्भोज्यं भविता राज्यं सखे सत्येन ते शपे&#x9;030a&lt;br&gt;&#xA;मम भोगाश्च वित्तं च त्वदधीनं सुखानि च&#x9;030c&lt;br&gt;&#xA;एवमुक्तः प्रवव्राज कृतास्त्रोऽहं धनेप्सया&#x9;031a&lt;br&gt;&#xA;अभिषिक्तं च श्रुत्वैनं कृतार्थोऽस्मीति चिन्तयन्&#x9;031c&lt;br&gt;&#xA;प्रियं सखायं सुप्रीतो राज्यस्थं पुनराव्रजम्&#x9;032a&lt;br&gt;&#xA;संस्मरन्सङ्गमं चैव वचनं चैव तस्य तत्&#x9;032c&lt;br&gt;&#xA;ततो द्रुपदमागम्य सखिपूर्वमहं प्रभो&#x9;033a&lt;br&gt;&#xA;अब्रुवं पुरुषव्याघ्र सखायं विद्धि मामिति&#x9;033c&lt;br&gt;&#xA;उपस्थितं तु द्रुपदः सखिवच्चाभिसङ्गतम्&#x9;034a&lt;br&gt;&#xA;स मां निराकारमिव प्रहसन्निदमब्रवीत्&#x9;034c&lt;br&gt;&#xA;अकृतेयं तव प्रज्ञा ब्रह्मन्नातिसमञ्जसी&#x9;035a&lt;br&gt;&#xA;यदात्थ मां त्वं प्रसभं सखा तेऽहमिति द्विज&#x9;035c&lt;br&gt;&#xA;न हि राज्ञामुदीर्णानामेवम्भूतैर्नरैः क्वचित्&#x9;036a&lt;br&gt;&#xA;सख्यं भवति मन्दात्मञ्श्रिया हीनैर्धनच्युतैः&#x9;036c&lt;br&gt;&#xA;नाश्रोत्रियः श्रोत्रियस्य नारथी रथिनः सखा&#x9;037a&lt;br&gt;&#xA;नाराजा पार्थिवस्यापि सखिपूर्वं किमिष्यते&#x9;037c&lt;br&gt;&#xA;द्रुपदेनैवमुक्तोऽहं मन्युनाभिपरिप्लुतः&#x9;038a&lt;br&gt;&#xA;अभ्यागच्छं कुरून्भीष्म शिष्यैरर्थी गुणान्वितैः&#x9;038c&lt;br&gt;&#xA;प्रतिजग्राह तं भीष्मो गुरुं पाण्डुसुतैः सह&#x9;039a&lt;br&gt;&#xA;पौत्रानादाय तान्सर्वान्वसूनि विविधानि च&#x9;039c&lt;br&gt;&#xA;शिष्या इति ददौ राजन्द्रोणाय विधिपूर्वकम्&#x9;040a&lt;br&gt;&#xA;स च शिष्यान्महेष्वासः प्रतिजग्राह कौरवान्&#x9;040c&lt;br&gt;&#xA;प्रतिगृह्य च तान्सर्वान्द्रोणो वचनमब्रवीत्&#x9;041a&lt;br&gt;&#xA;रहस्येकः प्रतीतात्मा कृतोपसदनांस्तदा&#x9;041c&lt;br&gt;&#xA;कार्यं मे काङ्क्षितं किञ्चिद्धृदि सम्परिवर्तते&#x9;042a&lt;br&gt;&#xA;कृतास्त्रैस्तत्प्रदेयं मे तदृतं वदतानघाः&#x9;042c&lt;br&gt;&#xA;तच्छ्रुत्वा कौरवेयास्ते तूष्णीमासन्विशां पते&#x9;043a&lt;br&gt;&#xA;अर्जुनस्तु ततः सर्वं प्रतिजज्ञे परन्तपः&#x9;043c&lt;br&gt;&#xA;ततोऽर्जुनं मूर्ध्नि तदा समाघ्राय पुनः पुनः&#x9;044a&lt;br&gt;&#xA;प्रीतिपूर्वं परिष्वज्य प्ररुरोद मुदा तदा&#x9;044c&lt;br&gt;&#xA;ततो द्रोणः पाण्डुपुत्रानस्त्राणि विविधानि च&#x9;045a&lt;br&gt;&#xA;ग्राहयामास दिव्यानि मानुषाणि च वीर्यवान्&#x9;045c&lt;br&gt;&#xA;राजपुत्रास्तथैवान्ये समेत्य भरतर्षभ&#x9;046a&lt;br&gt;&#xA;अभिजग्मुस्ततो द्रोणमस्त्रार्थे द्विजसत्तमम्&#x9;046c&lt;br&gt;&#xA;वृष्णयश्चान्धकाश्चैव नानादेश्याश्च पार्थिवाः&#x9;046e&lt;br&gt;&#xA;सूतपुत्रश्च राधेयो गुरुं द्रोणमियात्तदा&#x9;047a&lt;br&gt;&#xA;स्पर्धमानस्तु पार्थेन सूतपुत्रोऽत्यमर्षणः&#x9;047c&lt;br&gt;&#xA;दुर्योधनमुपाश्रित्य पाण्डवानत्यमन्यत&#x9;047e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/123/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/123/</guid>
      <description>&lt;p&gt;वैशम्पायन उवाच&#x9;001  &lt;br&gt;&#xA;अर्जुनस्तु परं यत्नमातस्थे गुरुपूजने&#x9;001a &lt;br&gt;&#xA;अस्त्रे च परमं योगं प्रियो द्रोणस्य चाभवत्&#x9;001c &lt;br&gt;&#xA;द्रोणेन तु तदाहूय रहस्युक्तोऽन्नसाधकः&#x9;002a&lt;br&gt;&#xA;अन्धकारेऽर्जुनायान्नं न देयं ते कथञ्चन&#x9;002c &lt;br&gt;&#xA;ततः कदाचिद्भुञ्जाने प्रववौ वायुरर्जुने&#x9;003a &lt;br&gt;&#xA;तेन तत्र प्रदीपः स दीप्यमानो निवापितः&#x9;003c &lt;br&gt;&#xA;भुङ्क्त एवार्जुनो भक्तं न चास्यास्याद्व्यमुह्यत&#x9;004a &lt;br&gt;&#xA;हस्तस्तेजस्विनो नित्यमन्नग्रहणकारणात्&#x9;004c &lt;br&gt;&#xA;तदभ्यासकृतं मत्वा रात्रावभ्यस्त पाण्डवः&#x9;004e &lt;br&gt;&#xA;तस्य ज्यातलनिर्घोषं द्रोणः शुश्राव भारत&#x9;005a &lt;br&gt;&#xA;उपेत्य चैनमुत्थाय परिष्वज्येदमब्रवीत्&#x9;005c &lt;br&gt;&#xA;प्रयतिष्ये तथा कर्तुं यथा नान्यो धनुर्धरः&#x9;006a &lt;br&gt;&#xA;त्वत्समो भविता लोके सत्यमेतद्ब्रवीमि ते&#x9;006c &lt;br&gt;&#xA;ततो द्रोणोऽर्जुनं भूयो रथेषु च गजेषु च&#x9;007a &lt;br&gt;&#xA;अश्वेषु भूमावपि च रणशिक्षामशिक्षयत्&#x9;007c &lt;br&gt;&#xA;गदायुद्धेऽसिचर्यायां तोमरप्रासशक्तिषु&#x9;008a &lt;br&gt;&#xA;द्रोणः सङ्कीर्णयुद्धेषु शिक्षयामास पाण्डवम्&#x9;008c &lt;br&gt;&#xA;तस्य तत्कौशलं दृष्ट्वा धनुर्वेदजिघृक्षवः&#x9;009a &lt;br&gt;&#xA;राजानो राजपुत्राश्च समाजग्मुः सहस्रशः&#x9;009c &lt;br&gt;&#xA;ततो निषादराजस्य हिरण्यधनुषः सुतः&#x9;010a &lt;br&gt;&#xA;एकलव्यो महाराज द्रोणमभ्याजगाम ह&#x9;010c &lt;br&gt;&#xA;न स तं प्रतिजग्राह नैषादिरिति चिन्तयन्&#x9;011a &lt;br&gt;&#xA;शिष्यं धनुषि धर्मज्ञस्तेषामेवान्ववेक्षया&#x9;011c &lt;br&gt;&#xA;स तु द्रोणस्य शिरसा पादौ गृह्य परन्तपः&#x9;012a &lt;br&gt;&#xA;अरण्यमनुसम्प्राप्तः कृत्वा द्रोणं महीमयम्&#x9;012c &lt;br&gt;&#xA;तस्मिन्नाचार्यवृत्तिं च परमामास्थितस्तदा&#x9;013a &lt;br&gt;&#xA;इष्वस्त्रे योगमातस्थे परं नियममास्थितः&#x9;013c &lt;br&gt;&#xA;परया श्रद्धया युक्तो योगेन परमेण च&#x9;014a &lt;br&gt;&#xA;विमोक्षादानसन्धाने लघुत्वं परमाप सः&#x9;014c &lt;br&gt;&#xA;अथ द्रोणाभ्यनुज्ञाताः कदाचित्कुरुपाण्डवाः&#x9;015a &lt;br&gt;&#xA;रथैर्विनिर्ययुः सर्वे मृगयामरिमर्दनाः&#x9;015c &lt;br&gt;&#xA;तत्रोपकरणं गृह्य नरः कश्चिद्यदृच्छया&#x9;016a &lt;br&gt;&#xA;राजन्ननुजगामैकः श्वानमादाय पाण्डवान्&#x9;016c &lt;br&gt;&#xA;तेषां विचरतां तत्र तत्तत्कर्म चिकीर्षताम्&#x9;017a &lt;br&gt;&#xA;श्वा चरन्स वने मूढो नैषादिं प्रति जग्मिवान्&#x9;017c &lt;br&gt;&#xA;स कृष्णं मलदिग्धाङ्गं कृष्णाजिनधरं वने&#x9;018a &lt;br&gt;&#xA;नैषादिं श्वा समालक्ष्य भषंस्तस्थौ तदन्तिके&#x9;018c &lt;br&gt;&#xA;तदा तस्याथ भषतः शुनः सप्त शरान्मुखे&#x9;019a &lt;br&gt;&#xA;लाघवं दर्शयन्नस्त्रे मुमोच युगपद्यथा&#x9;019c &lt;br&gt;&#xA;स तु श्वा शरपूर्णास्यः पाण्डवानाजगाम ह&#x9;020a &lt;br&gt;&#xA;तं दृष्ट्वा पाण्डवा वीरा विस्मयं परमं ययुः&#x9;020c &lt;br&gt;&#xA;लाघवं शब्दवेधित्वं दृष्ट्वा तत्परमं तदा&#x9;021a &lt;br&gt;&#xA;प्रेक्ष्य तं व्रीडिताश्चासन्प्रशशंसुश्च सर्वशः&#x9;021c &lt;br&gt;&#xA;तं ततोऽन्वेषमाणास्ते वने वननिवासिनम्&#x9;022a &lt;br&gt;&#xA;ददृशुः पाण्डवा राजन्नस्यन्तमनिशं शरान्&#x9;022c &lt;br&gt;&#xA;न चैनमभ्यजानंस्ते तदा विकृतदर्शनम्&#x9;023a &lt;br&gt;&#xA;अथैनं परिपप्रच्छुः को भवान्कस्य वेत्युत&#x9;023c &lt;br&gt;&#xA;एकलव्य उवाच&#x9;024  &lt;br&gt;&#xA;निषादाधिपतेर्वीरा हिरण्यधनुषः सुतम्&#x9;024a &lt;br&gt;&#xA;द्रोणशिष्यं च मां वित्त धनुर्वेदकृतश्रमम्&#x9;024c &lt;br&gt;&#xA;वैशम्पायन उवाच&#x9;025  &lt;br&gt;&#xA;ते तमाज्ञाय तत्त्वेन पुनरागम्य पाण्डवाः&#x9;025a &lt;br&gt;&#xA;यथावृत्तं च ते सर्वं द्रोणायाचख्युरद्भुतम्&#x9;025c &lt;br&gt;&#xA;कौन्तेयस्त्वर्जुनो राजन्नेकलव्यमनुस्मरन्&#x9;026a &lt;br&gt;&#xA;रहो द्रोणं समागम्य प्रणयादिदमब्रवीत्&#x9;026c &lt;br&gt;&#xA;नन्वहं परिरभ्यैकः प्रीतिपूर्वमिदं वचः&#x9;027a &lt;br&gt;&#xA;भवतोक्तो न मे शिष्यस्त्वद्विशिष्टो भविष्यति&#x9;027c &lt;br&gt;&#xA;अथ कस्मान्मद्विशिष्टो लोकादपि च वीर्यवान्&#x9;028a &lt;br&gt;&#xA;अस्त्यन्यो भवतः शिष्यो निषादाधिपतेः सुतः&#x9;028c &lt;br&gt;&#xA;मुहूर्तमिव तं द्रोणश्चिन्तयित्वा विनिश्चयम्&#x9;029a&lt;br&gt;&#xA;सव्यसाचिनमादाय नैषादिं प्रति जग्मिवान्&#x9;029c&lt;br&gt;&#xA;030a   ददर्श मलदिग्धाङ्गं जटिलं चीरवाससम्&#xA;030c   एकलव्यं धनुष्पाणिमस्यन्तमनिशं शरान्&#xA;031a   एकलव्यस्तु तं दृष्ट्वा द्रोणमायान्तमन्तिकात्&#xA;031c   अभिगम्योपसङ्गृह्य जगाम शिरसा महीम्&#xA;032a   पूजयित्वा ततो द्रोणं विधिवत्स निषादजः&#xA;032c   निवेद्य शिष्यमात्मानं तस्थौ प्राञ्जलिरग्रतः&#xA;ततो द्रोणोऽब्रवीद्राजन्नेकलव्यमिदं वचः&#x9;033a&lt;br&gt;&#xA;033c   यदि शिष्योऽसि मे तूर्णं वेतनं सम्प्रदीयताम्&#xA;034a   एकलव्यस्तु तच्छ्रुत्वा प्रीयमाणोऽब्रवीदिदम्&#xA;034c   किं प्रयच्छामि भगवन्नाज्ञापयतु मां गुरुः&#xA;035a   न हि किञ्चिददेयं मे गुरवे ब्रह्मवित्तम&#xA;035c   तमब्रवीत्त्वयाङ्गुष्ठो दक्षिणो दीयतां मम&#xA;036a   एकलव्यस्तु तच्छ्रुत्वा वचो द्रोणस्य दारुणम्&#xA;036c   प्रतिज्ञामात्मनो रक्षन्सत्ये च निरतः सदा&#xA;037a   तथैव हृष्टवदनस्तथैवादीनमानसः&#xA;037c   छित्त्वाविचार्य तं प्रादाद्द्रोणायाङ्गुष्ठमात्मनः&#xA;038a   ततः परं तु नैषादिरङ्गुलीभिर्व्यकर्षत&#xA;038c   न तथा स तु शीघ्रोऽभूद्यथा पूर्वं नराधिप&#xA;039a   ततोऽर्जुनः प्रीतमना बभूव विगतज्वरः&#xA;039c   द्रोणश्च सत्यवागासीन्नान्योऽभ्यभवदर्जुनम्&#xA;040a   द्रोणस्य तु तदा शिष्यौ गदायोग्यां विशेषतः&#xA;040c   दुर्योधनश्च भीमश्च कुरूणामभ्यगच्छताम्&#xA;041a   अश्वत्थामा रहस्येषु सर्वेष्वभ्यधिकोऽभवत्&#xA;041c   तथाति पुरुषानन्यान्त्सारुकौ यमजावुभौ&#xA;041e   युधिष्ठिरो रथश्रेष्ठः सर्वत्र तु धनञ्जयः&#xA;042a   प्रथितः सागरान्तायां रथयूथपयूथपः&#xA;042c   बुद्धियोगबलोत्साहैः सर्वास्त्रेषु च पाण्डवः&#xA;043a   अस्त्रे गुर्वनुरागे च विशिष्टोऽभवदर्जुनः&#xA;043c   तुल्येष्वस्त्रोपदेशेषु सौष्ठवेन च वीर्यवान्&#xA;043e   एकः सर्वकुमाराणां बभूवातिरथोऽर्जुनः&#xA;044a   प्राणाधिकं भीमसेनं कृतविद्यं धनञ्जयम्&#xA;044c   धार्तराष्ट्रा दुरात्मानो नामृष्यन्त नराधिप&#xA;045a   तांस्तु सर्वान्समानीय सर्वविद्यासु निष्ठितान्&#xA;045c   द्रोणः प्रहरणज्ञाने जिज्ञासुः पुरुषर्षभ&#xA;046a   कृत्रिमं भासमारोप्य वृक्षाग्रे शिल्पिभिः कृतम्&#xA;046c   अविज्ञातं कुमाराणां लक्ष्यभूतमुपादिशत्&#xA;047    द्रोण उवाच&#xA;047a   शीघ्रं भवन्तः सर्वे वै धनूंष्यादाय सत्वराः&#xA;047c   भासमेतं समुद्दिश्य तिष्ठन्तां संहितेषवः&#xA;048a   मद्वाक्यसमकालं च शिरोऽस्य विनिपात्यताम्&#xA;048c   एकैकशो नियोक्ष्यामि तथा कुरुत पुत्रकाः&#xA;049    वैशम्पायन उवाच&#xA;049a   ततो युधिष्ठिरं पूर्वमुवाचाङ्गिरसां वरः&#xA;049c   सन्धत्स्व बाणं दुर्धर्ष मद्वाक्यान्ते विमुञ्च च&#xA;050a   ततो युधिष्ठिरः पूर्वं धनुर्गृह्य महारवम्&#xA;050c   तस्थौ भासं समुद्दिश्य गुरुवाक्यप्रचोदितः&#xA;051a   ततो विततधन्वानं द्रोणस्तं कुरुनन्दनम्&#xA;051c   स मुहूर्तादुवाचेदं वचनं भरतर्षभ&#xA;052a   पश्यस्येनं द्रुमाग्रस्थं भासं नरवरात्मज&#xA;052c   पश्यामीत्येवमाचार्यं प्रत्युवाच युधिष्ठिरः&#xA;053a   स मुहूर्तादिव पुनर्द्रोणस्तं प्रत्यभाषत&#xA;053c   अथ वृक्षमिमं मां वा भ्रातॄन्वापि प्रपश्यसि&#xA;054a   तमुवाच स कौन्तेयः पश्याम्येनं वनस्पतिम्&#xA;054c   भवन्तं च तथा भ्रातॄन्भासं चेति पुनः पुनः&#xA;055a   तमुवाचापसर्पेति द्रोणोऽप्रीतमना इव&#xA;055c   नैतच्छक्यं त्वया वेद्धुं लक्ष्यमित्येव कुत्सयन्&#xA;056a   ततो दुर्योधनादींस्तान्धार्तराष्ट्रान्महायशाः&#xA;056c   तेनैव क्रमयोगेन जिज्ञासुः पर्यपृच्छत&#xA;057a   अन्यांश्च शिष्यान्भीमादीन्राज्ञश्चैवान्यदेशजान्&#xA;057c   तथा च सर्वे सर्वं तत्पश्याम इति कुत्सिताः&#xA;058a   ततो धनञ्जयं द्रोणः स्मयमानोऽभ्यभाषत&#xA;058c   त्वयेदानीं प्रहर्तव्यमेतल्लक्ष्यं निशम्यताम्&#xA;059a   मद्वाक्यसमकालं ते मोक्तव्योऽत्र भवेच्छरः&#xA;059c   वितत्य कार्मुकं पुत्र तिष्ठ तावन्मुहूर्तकम्&#xA;060a   एवमुक्तः सव्यसाची मण्डलीकृतकार्मुकः&#xA;060c   तस्थौ लक्ष्यं समुद्दिश्य गुरुवाक्यप्रचोदितः&#xA;061a   मुहूर्तादिव तं द्रोणस्तथैव समभाषत&#xA;061c   पश्यस्येनं स्थितं भासं द्रुमं मामपि वेत्युत&#xA;062a   पश्याम्येनं भासमिति द्रोणं पार्थोऽभ्यभाषत&#xA;062c   न तु वृक्षं भवन्तं वा पश्यामीति च भारत&#xA;063a   ततः प्रीतमना द्रोणो मुहूर्तादिव तं पुनः&#xA;063c   प्रत्यभाषत दुर्धर्षः पाण्डवानां रथर्षभम्&#xA;064a   भासं पश्यसि यद्येनं तथा ब्रूहि पुनर्वचः&#xA;064c   शिरः पश्यामि भासस्य न गात्रमिति सोऽब्रवीत्&#xA;065a   अर्जुनेनैवमुक्तस्तु द्रोणो हृष्टतनूरुहः&#xA;065c   मुञ्चस्वेत्यब्रवीत्पार्थं स मुमोचाविचारयन्&#xA;066a   ततस्तस्य नगस्थस्य क्षुरेण निशितेन ह&#xA;066c   शिर उत्कृत्य तरसा पातयामास पाण्डवः&#xA;067a   तस्मिन्कर्मणि संसिद्धे पर्यश्वजत फल्गुनम्&#xA;067c   मेने च द्रुपदं सङ्ख्ये सानुबन्धं पराजितम्&#xA;068a   कस्यचित्त्वथ कालस्य सशिष्योऽङ्गिरसां वरः&#xA;068c   जगाम गङ्गामभितो मज्जितुं भरतर्षभ&#xA;069a   अवगाढमथो द्रोणं सलिले सलिलेचरः&#xA;069c   ग्राहो जग्राह बलवाञ्जङ्घान्ते कालचोदितः&#xA;070a   स समर्थोऽपि मोक्षाय शिष्यान्सर्वानचोदयत्&#xA;070c   ग्राहं हत्वा मोक्षयध्वं मामिति त्वरयन्निव&#xA;071a   तद्वाक्यसमकालं तु बीभत्सुर्निशितैः शरैः&#xA;071c   आवापैः पञ्चभिर्ग्राहं मग्नमम्भस्यताडयत्&#xA;071e   इतरे तु विसम्मूढास्तत्र तत्र प्रपेदिरे&#xA;072a   तं च दृष्ट्वा क्रियोपेतं द्रोणोऽमन्यत पाण्डवम्&#xA;072c   विशिष्टं सर्वशिष्येभ्यः प्रीतिमांश्चाभवत्तदा&#xA;073a   स पार्थबाणैर्बहुधा खण्डशः परिकल्पितः&#xA;073c   ग्राहः पञ्चत्वमापेदे जङ्घां त्यक्त्वा महात्मनः&#xA;074a   अथाब्रवीन्महात्मानं भारद्वाजो महारथम्&#xA;074c   गृहाणेदं महाबाहो विशिष्टमतिदुर्धरम्&#xA;074e   अस्त्रं ब्रह्मशिरो नाम सप्रयोगनिवर्तनम्&#xA;075a   न च ते मानुषेष्वेतत्प्रयोक्तव्यं कथञ्चन&#xA;075c   जगद्विनिर्दहेदेतदल्पतेजसि पातितम्&#xA;076a   असामान्यमिदं तात लोकेष्वस्त्रं निगद्यते&#xA;076c   तद्धारयेथाः प्रयतः शृणु चेदं वचो मम&#xA;077a   बाधेतामानुषः शत्रुर्यदा त्वां वीर कश्चन&#xA;077c   तद्वधाय प्रयुञ्जीथास्तदास्त्रमिदमाहवे&#xA;078a   तथेति तत्प्रतिश्रुत्य बीभत्सुः स कृताञ्जलिः&#xA;078c   जग्राह परमास्त्रं तदाह चैनं पुनर्गुरुः&#xA;078e   भविता त्वत्समो नान्यः पुमाल्ँलोके धनुर्धरः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/124/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/124/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;कृतास्त्रान्धार्तराष्ट्रांश्च पाण्डुपुत्रांश्च भारत&#x9;001a&lt;br&gt;&#xA;दृष्ट्वा द्रोणोऽब्रवीद्राजन्धृतराष्ट्रं जनेश्वरम्&#x9;001c&lt;br&gt;&#xA;कृपस्य सोमदत्तस्य बाह्लीकस्य च धीमतः&#x9;002a&lt;br&gt;&#xA;गाङ्गेयस्य च सान्निध्ये व्यासस्य विदुरस्य च&#x9;002c&lt;br&gt;&#xA;राजन्सम्प्राप्तविद्यास्ते कुमराः कुरुसत्तम&#x9;003a&lt;br&gt;&#xA;ते दर्शयेयुः स्वां शिक्षां राजन्ननुमते तव&#x9;003c&lt;br&gt;&#xA;ततोऽब्रवीन्महाराजः प्रहृष्टेनान्तरात्मना&#x9;004a&lt;br&gt;&#xA;भारद्वाज महत्कर्म कृतं ते द्विजसत्तम&#x9;004c&lt;br&gt;&#xA;यदा तु मन्यसे कालं यस्मिन्देशे यथा यथा&#x9;005a&lt;br&gt;&#xA;तथा तथा विधानाय स्वयमाज्ञापयस्व माम्&#x9;005c&lt;br&gt;&#xA;स्पृहयाम्यद्य निर्वेदात्पुरुषाणां सचक्षुषाम्&#x9;006a&lt;br&gt;&#xA;अस्त्रहेतोः पराक्रान्तान्ये मे द्रक्ष्यन्ति पुत्रकान्&#x9;006c&lt;br&gt;&#xA;क्षत्तर्यद्गुरुराचार्यो ब्रवीति कुरु तत्तथा&#x9;007a&lt;br&gt;&#xA;न हीदृशं प्रियं मन्ये भविता धर्मवत्सल&#x9;007c&lt;br&gt;&#xA;ततो राजानमामन्त्र्य विदुरानुगतो बहिः&#x9;008a&lt;br&gt;&#xA;भारद्वाजो महाप्राज्ञो मापयामास मेदिनीम्&#x9;008c&lt;br&gt;&#xA;समामवृक्षां निर्गुल्मामुदक्प्रवणसंस्थिताम्&#x9;008e&lt;br&gt;&#xA;तस्यां भूमौ बलिं चक्रे तिथौ नक्षत्रपूजिते&#x9;009a&lt;br&gt;&#xA;अवघुष्टं पुरे चापि तदर्थं वदतां वर&#x9;009c&lt;br&gt;&#xA;रङ्गभूमौ सुविपुलं शास्त्रदृष्टं यथाविधि&#x9;010a&lt;br&gt;&#xA;प्रेक्षागारं सुविहितं चक्रुस्तत्र च शिल्पिनः&#x9;010c&lt;br&gt;&#xA;राज्ञः सर्वायुधोपेतं स्त्रीणां चैव नरर्षभ&#x9;010e&lt;br&gt;&#xA;मञ्चांश्च कारयामासुस्तत्र जानपदा जनाः&#x9;011a&lt;br&gt;&#xA;विपुलानुच्छ्रयोपेताञ्शिबिकाश्च महाधनाः&#x9;011c&lt;br&gt;&#xA;तस्मिंस्ततोऽहनि प्राप्ते राजा ससचिवस्तदा&#x9;012a&lt;br&gt;&#xA;भीष्मं प्रमुखतः कृत्वा कृपं चाचार्यसत्तमम्&#x9;012c&lt;br&gt;&#xA;मुक्ताजालपरिक्षिप्तं वैडूर्यमणिभूषितम्&#x9;013a&lt;br&gt;&#xA;शातकुम्भमयं दिव्यं प्रेक्षागारमुपागमत्&#x9;013c&lt;br&gt;&#xA;गान्धारी च महाभागा कुन्ती च जयतां वर&#x9;014a&lt;br&gt;&#xA;स्त्रियश्च सर्वा या राज्ञः सप्रेष्याः सपरिच्छदाः&#x9;014c&lt;br&gt;&#xA;हर्षादारुरुहुर्मञ्चान्मेरुं देवस्त्रियो यथा&#x9;014e&lt;br&gt;&#xA;ब्राह्मणक्षत्रियाद्यं च चातुर्वर्ण्यं पुराद्द्रुतम्&#x9;015a&lt;br&gt;&#xA;दर्शनेप्सु समभ्यागात्कुमाराणां कृतास्त्रताम्&#x9;015c&lt;br&gt;&#xA;प्रवादितैश्च वादित्रैर्जनकौतूहलेन च&#x9;016a&lt;br&gt;&#xA;महार्णव इव क्षुब्धः समाजः सोऽभवत्तदा&#x9;016c&lt;br&gt;&#xA;ततः शुक्लाम्बरधरः शुक्लयज्ञोपवीतवान्&#x9;017a&lt;br&gt;&#xA;शुक्लकेशः सितश्मश्रुः शुक्लमाल्यानुलेपनः&#x9;017c&lt;br&gt;&#xA;रङ्गमध्यं तदाचार्यः सपुत्रः प्रविवेश ह&#x9;018a&lt;br&gt;&#xA;नभो जलधरैर्हीनं साङ्गारक इवांशुमान्&#x9;018c&lt;br&gt;&#xA;स यथासमयं चक्रे बलिं बलवतां वरः&#x9;019a&lt;br&gt;&#xA;ब्राह्मणांश्चात्र मन्त्रज्ञान्वाचयामास मङ्गलम्&#x9;019c&lt;br&gt;&#xA;अथ पुण्याहघोषस्य पुण्यस्य तदनन्तरम्&#x9;020a&lt;br&gt;&#xA;विविशुर्विविधं गृह्य शस्त्रोपकरणं नराः&#x9;020c&lt;br&gt;&#xA;ततो बद्धतनुत्राणा बद्धकक्ष्या महाबलाः&#x9;021a&lt;br&gt;&#xA;बद्धतूणाः सधनुषो विविशुर्भरतर्षभाः&#x9;021c&lt;br&gt;&#xA;अनुज्येष्ठं च ते तत्र युधिष्ठिरपुरोगमाः&#x9;022a&lt;br&gt;&#xA;चक्रुरस्त्रं महावीर्याः कुमाराः परमाद्भुतम्&#x9;022c&lt;br&gt;&#xA;केचिच्छराक्षेपभयाच्छिरांस्यवननामिरे&#x9;023a&lt;br&gt;&#xA;मनुजा धृष्टमपरे वीक्षां चक्रुः सविस्मयाः&#x9;023c&lt;br&gt;&#xA;ते स्म लक्ष्याणि विविधुर्बाणैर्नामाङ्कशोभितैः&#x9;024a&lt;br&gt;&#xA;विविधैर्लाघवोत्सृष्टैरुह्यन्तो वाजिभिर्द्रुतम्&#x9;024c&lt;br&gt;&#xA;तत्कुमारबलं तत्र गृहीतशरकार्मुकम्&#x9;025a&lt;br&gt;&#xA;गन्धर्वनगराकारं प्रेक्ष्य ते विस्मिताभवन्&#x9;025c&lt;br&gt;&#xA;सहसा चुक्रुशुस्तत्र नराः शतसहस्रशः&#x9;026a&lt;br&gt;&#xA;विस्मयोत्फुल्लनयनाः साधु साध्विति भारत&#x9;026c&lt;br&gt;&#xA;कृत्वा धनुषि ते मार्गान्रथचर्यासु चासकृत्&#x9;027a&lt;br&gt;&#xA;गजपृष्ठेऽश्वपृष्ठे च नियुद्धे च महाबलाः&#x9;027c&lt;br&gt;&#xA;गृहीतखड्गचर्माणस्ततो भूयः प्रहारिणः&#x9;028a&lt;br&gt;&#xA;त्सरुमार्गान्यथोद्दिष्टांश्चेरुः सर्वासु भूमिषु&#x9;028c&lt;br&gt;&#xA;लाघवं सौष्ठवं शोभां स्थिरत्वं दृढमुष्टिताम्&#x9;029a&lt;br&gt;&#xA;ददृशुस्तत्र सर्वेषां प्रयोगे खड्गचर्मणाम्&#x9;029c&lt;br&gt;&#xA;अथ तौ नित्यसंहृष्टौ सुयोधनवृकोदरौ&#x9;030a&lt;br&gt;&#xA;अवतीर्णौ गदाहस्तावेकशृङ्गाविवाचलौ&#x9;030c&lt;br&gt;&#xA;बद्धकक्ष्यौ महाबाहू पौरुषे पर्यवस्थितौ&#x9;031a&lt;br&gt;&#xA;बृंहन्तौ वाशिताहेतोः समदाविव कुञ्जरौ&#x9;031c&lt;br&gt;&#xA;तौ प्रदक्षिणसव्यानि मण्डलानि महाबलौ&#x9;032a&lt;br&gt;&#xA;चेरतुर्निर्मलगदौ समदाविव गोवृषौ&#x9;032c&lt;br&gt;&#xA;विदुरो धृतराष्ट्राय गान्धार्यै पाण्डवारणिः&#x9;033a&lt;br&gt;&#xA;न्यवेदयेतां तत्सर्वं कुमाराणां विचेष्टितम्&#x9;033c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/125/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/125/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;कुरुराजे च रङ्गस्थे भीमे च बलिनां वरे&#x9;001a&lt;br&gt;&#xA;पक्षपातकृतस्नेहः स द्विधेवाभवज्जनः&#x9;001c&lt;br&gt;&#xA;हा वीर कुरुराजेति हा भीमेति च नर्दताम्&#x9;002a&lt;br&gt;&#xA;पुरुषाणां सुविपुलाः प्रणादाः सहसोत्थिताः&#x9;002c&lt;br&gt;&#xA;ततः क्षुब्धार्णवनिभं रङ्गमालोक्य बुद्धिमान्&#x9;003a&lt;br&gt;&#xA;भारद्वाजः प्रियं पुत्रमश्वत्थामानमब्रवीत्&#x9;003c&lt;br&gt;&#xA;वारयैतौ महावीर्यौ कृतयोग्यावुभावपि&#x9;004a&lt;br&gt;&#xA;मा भूद्रङ्गप्रकोपोऽयं भीमदुर्योधनोद्भवः&#x9;004c&lt;br&gt;&#xA;ततस्तावुद्यतगदौ गुरुपुत्रेण वारितौ&#x9;005a&lt;br&gt;&#xA;युगान्तानिलसङ्क्षुब्धौ महावेगाविवार्णवौ&#x9;005c&lt;br&gt;&#xA;ततो रङ्गाङ्गणगतो द्रोणो वचनमब्रवीत्&#x9;006a&lt;br&gt;&#xA;निवार्य वादित्रगणं महामेघनिभस्वनम्&#x9;006c&lt;br&gt;&#xA;यो मे पुत्रात्प्रियतरः सर्वास्त्रविदुषां वरः&#x9;007a&lt;br&gt;&#xA;ऐन्द्रिरिन्द्रानुजसमः स पार्थो दृश्यतामिति&#x9;007c&lt;br&gt;&#xA;आचार्यवचनेनाथ कृतस्वस्त्ययनो युवा&#x9;008a&lt;br&gt;&#xA;बद्धगोधाङ्गुलित्राणः पूर्णतूणः सकार्मुकः&#x9;008c&lt;br&gt;&#xA;काञ्चनं कवचं बिभ्रत्प्रत्यदृश्यत फल्गुनः&#x9;009a&lt;br&gt;&#xA;सार्कः सेन्द्रायुधतडित्ससन्ध्य इव तोयदः&#x9;009c&lt;br&gt;&#xA;ततः सर्वस्य रङ्गस्य समुत्पिञ्जोऽभवन्महान्&#x9;010a&lt;br&gt;&#xA;प्रावाद्यन्त च वाद्यानि सशङ्खानि समन्ततः&#x9;010c&lt;br&gt;&#xA;एष कुन्तीसुतः श्रीमानेष पाण्डवमध्यमः&#x9;011a&lt;br&gt;&#xA;एष पुत्रो महेन्द्रस्य कुरूणामेष रक्षिता&#x9;011c&lt;br&gt;&#xA;एषोऽस्त्रविदुषां श्रेष्ठ एष धर्मभृतां वरः&#x9;012a&lt;br&gt;&#xA;एष शीलवतां चापि शीलज्ञाननिधिः परः&#x9;012c&lt;br&gt;&#xA;इत्येवमतुला वाचः शृण्वन्त्याः प्रेक्षकेरिताः&#x9;013a&lt;br&gt;&#xA;कुन्त्याः प्रस्नवसम्मिश्रैरस्रैः क्लिन्नमुरोऽभवत्&#x9;013c&lt;br&gt;&#xA;तेन शब्देन महता पूर्णश्रुतिरथाब्रवीत्&#x9;014a&lt;br&gt;&#xA;धृतराष्ट्रो नरश्रेष्ठो विदुरं हृष्टमानसः&#x9;014c&lt;br&gt;&#xA;क्षत्तः क्षुब्धार्णवनिभः किमेष सुमहास्वनः&#x9;015a&lt;br&gt;&#xA;सहसैवोत्थितो रङ्गे भिन्दन्निव नभस्तलम्&#x9;015c&lt;br&gt;&#xA;विदुर उवाच&#x9;016&lt;br&gt;&#xA;एष पार्थो महाराज फल्गुनः पाण्डुनन्दनः&#x9;016a&lt;br&gt;&#xA;अवतीर्णः सकवचस्तत्रैष सुमहास्वनः&#x9;016c&lt;br&gt;&#xA;धृतराष्ट्र उवाच&#x9;017&lt;br&gt;&#xA;धन्योऽस्म्यनुगृहीतोऽस्मि रक्षितोऽस्मि महामते&#x9;017a&lt;br&gt;&#xA;पृथारणिसमुद्भूतैस्त्रिभिः पाण्डववह्निभिः&#x9;017c&lt;br&gt;&#xA;वैशम्पायन उवाच&#x9;018&lt;br&gt;&#xA;तस्मिन्समुदिते रङ्गे कथञ्चित्पर्यवस्थिते&#x9;018a&lt;br&gt;&#xA;दर्शयामास बीभत्सुराचार्यादस्त्रलाघवम्&#x9;018c&lt;br&gt;&#xA;आग्नेयेनासृजद्वह्निं वारुणेनासृजत्पयः&#x9;019a&lt;br&gt;&#xA;वायव्येनासृजद्वायुं पार्जन्येनासृजद्घनान्&#x9;019c&lt;br&gt;&#xA;भौमेन प्राविशद्भूमिं पार्वतेनासृजद्गिरीन्&#x9;020a&lt;br&gt;&#xA;अन्तर्धानेन चास्त्रेण पुनरन्तर्हितोऽभवत्&#x9;020c&lt;br&gt;&#xA;क्षणात्प्रांशुः क्षणाद्ध्रस्वः क्षणाच्च रथधूर्गतः&#x9;021a&lt;br&gt;&#xA;क्षणेन रथमध्यस्थः क्षणेनावापतन्महीम्&#x9;021c&lt;br&gt;&#xA;सुकुमारं च सूक्ष्मं च गुरुं चापि गुरुप्रियः&#x9;022a&lt;br&gt;&#xA;सौष्ठवेनाभिसम्युक्तः सोऽविध्यद्विविधैः शरैः&#x9;022c&lt;br&gt;&#xA;भ्रमतश्च वराहस्य लोहस्य प्रमुखे समम्&#x9;023a&lt;br&gt;&#xA;पञ्च बाणानसंसक्तान्स मुमोचैकबाणवत्&#x9;023c&lt;br&gt;&#xA;गव्ये विषाणकोशे च चले रज्ज्ववलम्बिते&#x9;024a&lt;br&gt;&#xA;निचखान महावीर्यः सायकानेकविंशतिम्&#x9;024c&lt;br&gt;&#xA;इत्येवमादि सुमहत्खड्गे धनुषि चाभवत्&#x9;025a&lt;br&gt;&#xA;गदायां शस्त्रकुशलो दर्शनानि व्यदर्शयत्&#x9;025c&lt;br&gt;&#xA;ततः समाप्तभूयिष्ठे तस्मिन्कर्मणि भारत&#x9;026a&lt;br&gt;&#xA;मन्दीभूते समाजे च वादित्रस्य च निस्वने&#x9;026c&lt;br&gt;&#xA;द्वारदेशात्समुद्भूतो माहात्म्य बलसूचकः&#x9;027a&lt;br&gt;&#xA;वज्रनिष्पेषसदृशः शुश्रुवे भुजनिस्वनः&#x9;027c&lt;br&gt;&#xA;दीर्यन्ते किं नु गिरयः किं स्विद्भूमिर्विदीर्यते&#x9;028a&lt;br&gt;&#xA;किं स्विदापूर्यते व्योम जलभारघनैर्घनैः&#x9;028c&lt;br&gt;&#xA;रङ्गस्यैवं मतिरभूत्क्षणेन वसुधाधिप&#x9;029a&lt;br&gt;&#xA;द्वारं चाभिमुखाः सर्वे बभूवुः प्रेक्षकास्तदा&#x9;029c&lt;br&gt;&#xA;पञ्चभिर्भ्रातृभिः पार्थैर्द्रोणः परिवृतो बभौ&#x9;030a&lt;br&gt;&#xA;पञ्चतारेण सम्युक्तः सावित्रेणेव चन्द्रमाः&#x9;030c&lt;br&gt;&#xA;अश्वत्थाम्ना च सहितं भ्रातॄणां शतमूर्जितम्&#x9;031a&lt;br&gt;&#xA;दुर्योधनममित्रघ्नमुत्थितं पर्यवारयत्&#x9;031c&lt;br&gt;&#xA;स तैस्तदा भ्रातृभिरुद्यतायुधैर्वृतो गदापाणिरवस्थितैः स्थितः&#x9;032a&lt;br&gt;&#xA;बभौ यथा दानवसङ्क्षये पुरा; पुरन्दरो देवगणैः समावृतः&#x9;032c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/126/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/126/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;दत्तेऽवकाशे पुरुषैर्विस्मयोत्फुल्ललोचनैः&#x9;001a&lt;br&gt;&#xA;विवेश रङ्गं विस्तीर्णं कर्णः परपुरञ्जयः&#x9;001c&lt;br&gt;&#xA;सहजं कवचं बिभ्रत्कुण्डलोद्द्योतिताननः&#x9;002a&lt;br&gt;&#xA;सधनुर्बद्धनिस्त्रिंशः पादचारीव पर्वतः&#x9;002c&lt;br&gt;&#xA;कन्यागर्भः पृथुयशाः पृथायाः पृथुलोचनः&#x9;003a&lt;br&gt;&#xA;तीक्ष्णांशोर्भास्करस्यांशः कर्णोऽरिगणसूदनः&#x9;003c&lt;br&gt;&#xA;सिंहर्षभगजेन्द्राणां तुल्यवीर्यपराक्रमः&#x9;004a&lt;br&gt;&#xA;दीप्तिकान्तिद्युतिगुणैः सूर्येन्दुज्वलनोपमः&#x9;004c&lt;br&gt;&#xA;प्रांशुः कनकतालाभः सिंहसंहननो युवा&#x9;005a&lt;br&gt;&#xA;असङ्ख्येयगुणः श्रीमान्भास्करस्यात्मसम्भवः&#x9;005c&lt;br&gt;&#xA;स निरीक्ष्य महाबाहुः सर्वतो रङ्गमण्डलम्&#x9;006a&lt;br&gt;&#xA;प्रणामं द्रोणकृपयोर्नात्यादृतमिवाकरोत्&#x9;006c&lt;br&gt;&#xA;स सामाजजनः सर्वो निश्चलः स्थिरलोचनः&#x9;007a&lt;br&gt;&#xA;कोऽयमित्यागतक्षोभः कौतूहलपरोऽभवत्&#x9;007c&lt;br&gt;&#xA;सोऽब्रवीन्मेघधीरेण स्वरेण वदतां वरः&#x9;008a&lt;br&gt;&#xA;भ्राता भ्रातरमज्ञातं सावित्रः पाकशासनिम्&#x9;008c&lt;br&gt;&#xA;पार्थ यत्ते कृतं कर्म विशेषवदहं ततः&#x9;009a&lt;br&gt;&#xA;करिष्ये पश्यतां नॄणां मात्मना विस्मयं गमः&#x9;009c&lt;br&gt;&#xA;असमाप्ते ततस्तस्य वचने वदतां वर&#x9;010a&lt;br&gt;&#xA;यन्त्रोत्क्षिप्त इव क्षिप्रमुत्तस्थौ सर्वतो जनः&#x9;010c&lt;br&gt;&#xA;प्रीतिश्च पुरुषव्याघ्र दुर्योधनमथास्पृशत्&#x9;011a&lt;br&gt;&#xA;ह्रीश्च क्रोधश्च बीभत्सुं क्षणेनान्वविशच्च ह&#x9;011c&lt;br&gt;&#xA;ततो द्रोणाभ्यनुज्ञातः कर्णः प्रियरणः सदा&#x9;012a&lt;br&gt;&#xA;यत्कृतं तत्र पार्थेन तच्चकार महाबलः&#x9;012c&lt;br&gt;&#xA;अथ दुर्योधनस्तत्र भ्रातृभिः सह भारत&#x9;013a&lt;br&gt;&#xA;कर्णं परिष्वज्य मुदा ततो वचनमब्रवीत्&#x9;013c&lt;br&gt;&#xA;स्वागतं ते महाबाहो दिष्ट्या प्राप्तोऽसि मानद&#x9;014a&lt;br&gt;&#xA;अहं च कुरुराज्यं च यथेष्टमुपभुज्यताम्&#x9;014c&lt;br&gt;&#xA;कर्ण उवाच&#x9;015&lt;br&gt;&#xA;कृतं सर्वेण मेऽन्येन सखित्वं च त्वया वृणे&#x9;015a&lt;br&gt;&#xA;द्वन्द्वयुद्धं च पार्थेन कर्तुमिच्छामि भारत&#x9;015c&lt;br&gt;&#xA;दुर्योधन उवाच&#x9;016&lt;br&gt;&#xA;भुङ्क्ष्व भोगान्मया सार्धं बन्धूनां प्रियकृद्भव&#x9;016a&lt;br&gt;&#xA;दुर्हृदां कुरु सर्वेषां मूर्ध्नि पादमरिन्दम&#x9;016c&lt;br&gt;&#xA;वैशम्पायन उवाच&#x9;017&lt;br&gt;&#xA;ततः क्षिप्तमिवात्मानं मत्वा पार्थोऽभ्यभाषत&#x9;017a&lt;br&gt;&#xA;कर्णं भ्रातृसमूहस्य मध्येऽचलमिव स्थितम्&#x9;017c&lt;br&gt;&#xA;अनाहूतोपसृप्तानामनाहूतोपजल्पिनाम्&#x9;018a&lt;br&gt;&#xA;ये लोकास्तान्हतः कर्ण मया त्वं प्रतिपत्स्यसे&#x9;018c&lt;br&gt;&#xA;कर्ण उवाच&#x9;019&lt;br&gt;&#xA;रङ्गोऽयं सर्वसामान्यः किमत्र तव फल्गुन&#x9;019a&lt;br&gt;&#xA;वीर्यश्रेष्ठाश्च राजन्या बलं धर्मोऽनुवर्तते&#x9;019c&lt;br&gt;&#xA;किं क्षेपैर्दुर्बलाश्वासैः शरैः कथय भारत&#x9;020a&lt;br&gt;&#xA;गुरोः समक्षं यावत्ते हराम्यद्य शिरः शरैः&#x9;020c&lt;br&gt;&#xA;वैशम्पायन उवाच&#x9;021&lt;br&gt;&#xA;ततो द्रोणाभ्यनुज्ञातः पार्थः परपुरञ्जयः&#x9;021a&lt;br&gt;&#xA;भ्रातृभिस्त्वरयाश्लिष्टो रणायोपजगाम तम्&#x9;021c&lt;br&gt;&#xA;ततो दुर्योधनेनापि सभ्रात्रा समरोद्यतः&#x9;022a&lt;br&gt;&#xA;परिष्वक्तः स्थितः कर्णः प्रगृह्य सशरं धनुः&#x9;022c&lt;br&gt;&#xA;ततः सविद्युत्स्तनितैः सेन्द्रायुधपुरोजवैः&#x9;023a&lt;br&gt;&#xA;आवृतं गगनं मेघैर्बलाकापङ्क्तिहासिभिः&#x9;023c&lt;br&gt;&#xA;ततः स्नेहाद्धरिहयं दृष्ट्वा रङ्गावलोकिनम्&#x9;024a&lt;br&gt;&#xA;भास्करोऽप्यनयन्नाशं समीपोपगतान्घनान्&#x9;024c&lt;br&gt;&#xA;मेघच्छायोपगूढस्तु ततोऽदृश्यत पाण्डवः&#x9;025a&lt;br&gt;&#xA;सूर्यातपपरिक्षिप्तः कर्णोऽपि समदृश्यत&#x9;025c&lt;br&gt;&#xA;धार्तराष्ट्रा यतः कर्णस्तस्मिन्देशे व्यवस्थिताः&#x9;026a&lt;br&gt;&#xA;भारद्वाजः कृपो भीष्मो यतः पार्थस्ततोऽभवन्&#x9;026c&lt;br&gt;&#xA;द्विधा रङ्गः समभवत्स्त्रीणां द्वैधमजायत&#x9;027a&lt;br&gt;&#xA;कुन्तिभोजसुता मोहं विज्ञातार्था जगाम ह&#x9;027c&lt;br&gt;&#xA;तां तथा मोहसम्पन्नां विदुरः सर्वधर्मवित्&#x9;028a&lt;br&gt;&#xA;कुन्तीमाश्वासयामास प्रोक्ष्याद्भिश्चन्दनोक्षितैः&#x9;028c&lt;br&gt;&#xA;ततः प्रत्यागतप्राणा तावुभावपि दंशितौ&#x9;029a&lt;br&gt;&#xA;पुत्रौ दृष्ट्वा सुसन्तप्ता नान्वपद्यत किञ्चन&#x9;029c&lt;br&gt;&#xA;तावुद्यतमहाचापौ कृपः शारद्वतोऽब्रवीत्&#x9;030a&lt;br&gt;&#xA;द्वन्द्वयुद्धसमाचारे कुशलः सर्वधर्मवित्&#x9;030c&lt;br&gt;&#xA;अयं पृथायास्तनयः कनीयान्पाण्डुनन्दनः&#x9;031a&lt;br&gt;&#xA;कौरवो भवता सार्धं द्वन्द्वयुद्धं करिष्यति&#x9;031c&lt;br&gt;&#xA;त्वमप्येवं महाबाहो मातरं पितरं कुलम्&#x9;032a&lt;br&gt;&#xA;कथयस्व नरेन्द्राणां येषां त्वं कुलवर्धनः&#x9;032c&lt;br&gt;&#xA;ततो विदित्वा पार्थस्त्वां प्रतियोत्स्यति वा न वा&#x9;032e&lt;br&gt;&#xA;एवमुक्तस्य कर्णस्य व्रीडावनतमाननम्&#x9;033a&lt;br&gt;&#xA;बभौ वर्षाम्बुभिः क्लिन्नं पद्ममागलितं यथा&#x9;033c&lt;br&gt;&#xA;दुर्योधन उवाच&#x9;034&lt;br&gt;&#xA;आचार्य त्रिविधा योनी राज्ञां शास्त्रविनिश्चये&#x9;034a&lt;br&gt;&#xA;तत्कुलीनश्च शूरश्च सेनां यश्च प्रकर्षति&#x9;034c&lt;br&gt;&#xA;यद्ययं फल्गुनो युद्धे नाराज्ञा योद्धुमिच्छति&#x9;035a&lt;br&gt;&#xA;तस्मादेषोऽङ्गविषये मया राज्येऽभिषिच्यते&#x9;035c&lt;br&gt;&#xA;वैशम्पायन उवाच&#x9;036&lt;br&gt;&#xA;ततस्तस्मिन्क्षणे कर्णः सलाजकुसुमैर्घटैः&#x9;036a&lt;br&gt;&#xA;काञ्चनैः काञ्चने पीठे मन्त्रविद्भिर्महारथः&#x9;036c&lt;br&gt;&#xA;अभिषिक्तोऽङ्गराज्ये स श्रिया युक्तो महाबलः&#x9;036e&lt;br&gt;&#xA;सच्छत्रवालव्यजनो जयशब्दान्तरेण च&#x9;037a&lt;br&gt;&#xA;उवाच कौरवं राजा राजानं तं वृषस्तदा&#x9;037c&lt;br&gt;&#xA;अस्य राज्यप्रदानस्य सदृशं किं ददानि ते&#x9;038a&lt;br&gt;&#xA;प्रब्रूहि राजशार्दूल कर्ता ह्यस्मि तथा नृप&#x9;038c&lt;br&gt;&#xA;अत्यन्तं सख्यमिच्छामीत्याह तं स सुयोधनः&#x9;038e&lt;br&gt;&#xA;एवमुक्तस्ततः कर्णस्तथेति प्रत्यभाषत&#x9;039a&lt;br&gt;&#xA;हर्षाच्चोभौ समाश्लिष्य परां मुदमवापतुः&#x9;039c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/127/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/127/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;ततः स्रस्तोत्तरपटः सप्रस्वेदः सवेपथुः&#x9;001a&lt;br&gt;&#xA;विवेशाधिरथो रङ्गं यष्टिप्राणो ह्वयन्निव&#x9;001c&lt;br&gt;&#xA;तमालोक्य धनुस्त्यक्त्वा पितृगौरवयन्त्रितः&#x9;002a&lt;br&gt;&#xA;कर्णोऽभिषेकार्द्रशिराः शिरसा समवन्दत&#x9;002c&lt;br&gt;&#xA;ततः पादाववच्छाद्य पटान्तेन ससम्भ्रमः&#x9;003a&lt;br&gt;&#xA;पुत्रेति परिपूर्णार्थमब्रवीद्रथसारथिः&#x9;003c&lt;br&gt;&#xA;परिष्वज्य च तस्याथ मूर्धानं स्नेहविक्लवः&#x9;004a&lt;br&gt;&#xA;अङ्गराज्याभिषेकार्द्रमश्रुभिः सिषिचे पुनः&#x9;004c&lt;br&gt;&#xA;तं दृष्ट्वा सूतपुत्रोऽयमिति निश्चित्य पाण्डवः&#x9;005a&lt;br&gt;&#xA;भीमसेनस्तदा वाक्यमब्रवीत्प्रहसन्निव&#x9;005c&lt;br&gt;&#xA;न त्वमर्हसि पार्थेन सूतपुत्र रणे वधम्&#x9;006a&lt;br&gt;&#xA;कुलस्य सदृशस्तूर्णं प्रतोदो गृह्यतां त्वया&#x9;006c&lt;br&gt;&#xA;अङ्गराज्यं च नार्हस्त्वमुपभोक्तुं नराधम&#x9;007a&lt;br&gt;&#xA;श्वा हुताशसमीपस्थं पुरोडाशमिवाध्वरे&#x9;007c&lt;br&gt;&#xA;एवमुक्तस्ततः कर्णः किञ्चित्प्रस्फुरिताधरः&#x9;008a&lt;br&gt;&#xA;गगनस्थं विनिःश्वस्य दिवाकरमुदैक्षत&#x9;008c&lt;br&gt;&#xA;ततो दुर्योधनः कोपादुत्पपात महाबलः&#x9;009a&lt;br&gt;&#xA;भ्रातृपद्मवनात्तस्मान्मदोत्कट इव द्विपः&#x9;009c&lt;br&gt;&#xA;सोऽब्रवीद्भीमकर्माणं भीमसेनमवस्थितम्&#x9;010a&lt;br&gt;&#xA;वृकोदर न युक्तं ते वचनं वक्तुमीदृशम्&#x9;010c&lt;br&gt;&#xA;क्षत्रियाणां बलं ज्येष्ठं योद्धव्यं क्षत्रबन्धुना&#x9;011a&lt;br&gt;&#xA;शूराणां च नदीनां च प्रभवा दुर्विदाः किल&#x9;011c&lt;br&gt;&#xA;सलिलादुत्थितो वह्निर्येन व्याप्तं चराचरम्&#x9;012a&lt;br&gt;&#xA;दधीचस्यास्थितो वज्रं कृतं दानवसूदनम्&#x9;012c&lt;br&gt;&#xA;आग्नेयः कृत्तिकापुत्रो रौद्रो गाङ्गेय इत्यपि&#x9;013a&lt;br&gt;&#xA;श्रूयते भगवान्देवः सर्वगुह्यमयो गुहः&#x9;013c&lt;br&gt;&#xA;क्षत्रियाभ्यश्च ये जाता ब्राह्मणास्ते च विश्रुताः&#x9;014a&lt;br&gt;&#xA;आचार्यः कलशाज्जातः शरस्तम्बाद्गुरुः कृपः&#x9;014c&lt;br&gt;&#xA;भवतां च यथा जन्म तदप्यागमितं नृपैः&#x9;014e&lt;br&gt;&#xA;सकुण्डलं सकवचं दिव्यलक्षणलक्षितम्&#x9;015a&lt;br&gt;&#xA;कथमादित्यसङ्काशं मृगी व्याघ्रं जनिष्यति&#x9;015c&lt;br&gt;&#xA;पृथिवीराज्यमर्होऽयं नाङ्गराज्यं नरेश्वरः&#x9;016a&lt;br&gt;&#xA;अनेन बाहुवीर्येण मया चाज्ञानुवर्तिना&#x9;016c&lt;br&gt;&#xA;यस्य वा मनुजस्येदं न क्षान्तं मद्विचेष्टितम्&#x9;017a&lt;br&gt;&#xA;रथमारुह्य पद्भ्यां वा विनामयतु कार्मुकम्&#x9;017c&lt;br&gt;&#xA;ततः सर्वस्य रङ्गस्य हाहाकारो महानभूत्&#x9;018a&lt;br&gt;&#xA;साधुवादानुसम्बद्धः सूर्यश्चास्तमुपागमत्&#x9;018c&lt;br&gt;&#xA;ततो दुर्योधनः कर्णमालम्ब्याथ करे नृप&#x9;019a&lt;br&gt;&#xA;दीपिकाग्निकृतालोकस्तस्माद्रङ्गाद्विनिर्ययौ&#x9;019c&lt;br&gt;&#xA;पाण्डवाश्च सहद्रोणाः सकृपाश्च विशां पते&#x9;020a&lt;br&gt;&#xA;भीष्मेण सहिताः सर्वे ययुः स्वं स्वं निवेशनम्&#x9;020c&lt;br&gt;&#xA;अर्जुनेति जनः कश्चित्कश्चित्कर्णेति भारत&#x9;021a&lt;br&gt;&#xA;कश्चिद्दुर्योधनेत्येवं ब्रुवन्तः प्रस्थितास्तदा&#x9;021c&lt;br&gt;&#xA;कुन्त्याश्च प्रत्यभिज्ञाय दिव्यलक्षणसूचितम्&#x9;022a&lt;br&gt;&#xA;पुत्रमङ्गेश्वरं स्नेहाच्छन्ना प्रीतिरवर्धत&#x9;022c&lt;br&gt;&#xA;दुर्योधनस्यापि तदा कर्णमासाद्य पार्थिव&#x9;023a&lt;br&gt;&#xA;भयमर्जुनसञ्जातं क्षिप्रमन्तरधीयत&#x9;023c&lt;br&gt;&#xA;स चापि वीरः कृतशस्त्रनिश्रमः परेण साम्नाभ्यवदत्सुयोधनम्&#x9;024a&lt;br&gt;&#xA;युधिष्ठिरस्याप्यभवत्तदा मतिर्न कर्णतुल्योऽस्ति धनुर्धरः क्षितौ&#x9;024c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/128/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/128/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;ततः शिष्यान्समानीय आचार्यार्थमचोदयत्&#x9;001a&lt;br&gt;&#xA;द्रोणः सर्वानशेषेण दक्षिणार्थं महीपते&#x9;001c&lt;br&gt;&#xA;पाञ्चालराजं द्रुपदं गृहीत्वा रणमूर्धनि&#x9;002a&lt;br&gt;&#xA;पर्यानयत भद्रं वः सा स्यात्परमदक्षिणा&#x9;002c&lt;br&gt;&#xA;तथेत्युक्त्वा तु ते सर्वे रथैस्तूर्णं प्रहारिणः&#x9;003a&lt;br&gt;&#xA;आचार्यधनदानार्थं द्रोणेन सहिता ययुः&#x9;003c&lt;br&gt;&#xA;ततोऽभिजग्मुः पाञ्चालान्निघ्नन्तस्ते नरर्षभाः&#x9;004a&lt;br&gt;&#xA;ममृदुस्तस्य नगरं द्रुपदस्य महौजसः&#x9;004c&lt;br&gt;&#xA;ते यज्ञसेनं द्रुपदं गृहीत्वा रणमूर्धनि&#x9;005a&lt;br&gt;&#xA;उपाजह्रुः सहामात्यं द्रोणाय भरतर्षभाः&#x9;005c&lt;br&gt;&#xA;भग्नदर्पं हृतधनं तथा च वशमागतम्&#x9;006a&lt;br&gt;&#xA;स वैरं मनसा ध्यात्वा द्रोणो द्रुपदमब्रवीत्&#x9;006c&lt;br&gt;&#xA;प्रमृद्य तरसा राष्ट्रं पुरं ते मृदितं मया&#x9;007a&lt;br&gt;&#xA;प्राप्य जीवन्रिपुवशं सखिपूर्वं किमिष्यते&#x9;007c&lt;br&gt;&#xA;एवमुक्त्वा प्रहस्यैनं निश्चित्य पुनरब्रवीत्&#x9;008a&lt;br&gt;&#xA;मा भैः प्राणभयाद्राजन्क्षमिणो ब्राह्मणा वयम्&#x9;008c&lt;br&gt;&#xA;आश्रमे क्रीडितं यत्तु त्वया बाल्ये मया सह&#x9;009a&lt;br&gt;&#xA;तेन संवर्धितः स्नेहस्त्वया मे क्षत्रियर्षभ&#x9;009c&lt;br&gt;&#xA;प्रार्थयेयं त्वया सख्यं पुनरेव नरर्षभ&#x9;010a&lt;br&gt;&#xA;वरं ददामि ते राजन्राज्यस्यार्धमवाप्नुहि&#x9;010c&lt;br&gt;&#xA;अराजा किल नो राज्ञां सखा भवितुमर्हति&#x9;011a&lt;br&gt;&#xA;अतः प्रयतितं राज्ये यज्ञसेन मया तव&#x9;011c&lt;br&gt;&#xA;राजासि दक्षिणे कूले भागीरथ्याहमुत्तरे&#x9;012a&lt;br&gt;&#xA;सखायं मां विजानीहि पाञ्चाल यदि मन्यसे&#x9;012c&lt;br&gt;&#xA;द्रुपद उवाच&#x9;013&lt;br&gt;&#xA;अनाश्चर्यमिदं ब्रह्मन्विक्रान्तेषु महात्मसु&#x9;013a&lt;br&gt;&#xA;प्रीये त्वयाहं त्वत्तश्च प्रीतिमिच्छामि शाश्वतीम्&#x9;013c&lt;br&gt;&#xA;वैशम्पायन उवाच&#x9;014&lt;br&gt;&#xA;एवमुक्तस्तु तं द्रोणो मोक्षयामास भारत&#x9;014a&lt;br&gt;&#xA;सत्कृत्य चैनं प्रीतात्मा राज्यार्धं प्रत्यपादयत्&#x9;014c&lt;br&gt;&#xA;माकन्दीमथ गङ्गायास्तीरे जनपदायुताम्&#x9;015a&lt;br&gt;&#xA;सोऽध्यावसद्दीनमनाः काम्पिल्यं च पुरोत्तमम्&#x9;015c&lt;br&gt;&#xA;दक्षिणान्श्चैव पाञ्चालान्यावच्चर्मण्वती नदी&#x9;015e&lt;br&gt;&#xA;द्रोणेन वैरं द्रुपदः संस्मरन्न शशाम ह&#x9;016a&lt;br&gt;&#xA;क्षात्रेण च बलेनास्य नापश्यत्स पराजयम्&#x9;016c&lt;br&gt;&#xA;हीनं विदित्वा चात्मानं ब्राह्मणेन बलेन च&#x9;017a&lt;br&gt;&#xA;पुत्रजन्म परीप्सन्वै स राजा तदधारयत्&#x9;017c&lt;br&gt;&#xA;अहिच्छत्रं च विषयं द्रोणः समभिपद्यत&#x9;017e&lt;br&gt;&#xA;एवं राजन्नहिच्छत्रा पुरी जनपदायुता&#x9;018a&lt;br&gt;&#xA;युधि निर्जित्य पार्थेन द्रोणाय प्रतिपादिता&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/129/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/129/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;प्राणाधिकं भीमसेनं कृतविद्यं धनन्जयम्&#x9;001a&lt;br&gt;&#xA;दुर्योधनो लक्षयित्व पर्यतप्यत दुर्मतिः&#x9;001c&lt;br&gt;&#xA;ततो वैकर्तनः कर्णः शकुनिश्चापि सौबलः&#x9;002a&lt;br&gt;&#xA;अनेकैरभ्युपायैस्ताञ्जिघांसन्ति स्म पाण्डवान्&#x9;002c&lt;br&gt;&#xA;पाण्डवाश्चापि तत्सर्वं प्रत्यजानन्नरिन्दमाः&#x9;003a&lt;br&gt;&#xA;उद्भावनमकुर्वन्तो विदुरस्य मते स्थिताः&#x9;003c&lt;br&gt;&#xA;गुणैः समुदितान्दृष्ट्वा पौराः पाण्डुसुतांस्तदा&#x9;004a&lt;br&gt;&#xA;कथयन्ति स्म सम्भूय चत्वरेषु सभासु च&#x9;004c&lt;br&gt;&#xA;प्रज्ञाचक्षुरचक्षुष्ट्वाद्धृतराष्ट्रो जनेश्वरः&#x9;005a&lt;br&gt;&#xA;राज्यमप्राप्तवान्पूर्वं स कथं नृपतिर्भवेत्&#x9;005c&lt;br&gt;&#xA;तथा भीष्मः शान्तनवः सत्यसन्धो महाव्रतः&#x9;006a&lt;br&gt;&#xA;प्रत्याख्याय पुरा राज्यं नाद्य जातु ग्रहीष्यति&#x9;006c&lt;br&gt;&#xA;ते वयं पाण्डवं ज्येष्ठं तरुणं वृद्धशीलिनम्&#x9;007a&lt;br&gt;&#xA;अभिषिञ्चाम साध्वद्य सत्यं करुणवेदिनम्&#x9;007c&lt;br&gt;&#xA;स हि भीष्मं शान्तनवं धृतराष्ट्रं च धर्मवित्&#x9;008a&lt;br&gt;&#xA;सपुत्रं विविधैर्भोगैर्योजयिष्यति पूजयन्&#x9;008c&lt;br&gt;&#xA;तेषां दुर्योधनः श्रुत्वा तानि वाक्यानि भाषताम्&#x9;009a&lt;br&gt;&#xA;युधिष्ठिरानुरक्तानां पर्यतप्यत दुर्मतिः&#x9;009c&lt;br&gt;&#xA;स तप्यमानो दुष्टात्मा तेषां वाचो न चक्षमे&#x9;010a&lt;br&gt;&#xA;ईर्ष्यया चाभिसन्तप्तो धृतराष्ट्रमुपागमत्&#x9;010c&lt;br&gt;&#xA;ततो विरहितं दृष्ट्वा पितरं प्रतिपूज्य सः&#x9;011a&lt;br&gt;&#xA;पौरानुरागसन्तप्तः पश्चादिदमभाषत&#x9;011c&lt;br&gt;&#xA;श्रुता मे जल्पतां तात पौराणामशिवा गिरः&#x9;012a&lt;br&gt;&#xA;त्वामनादृत्य भीष्मं च पतिमिच्छन्ति पाण्डवम्&#x9;012c&lt;br&gt;&#xA;मतमेतच्च भीष्मस्य न स राज्यं बुभूषति&#x9;013a&lt;br&gt;&#xA;अस्माकं तु परां पीडां चिकीर्षन्ति पुरे जनाः&#x9;013c&lt;br&gt;&#xA;पितृतः प्राप्तवान्राज्यं पाण्डुरात्मगुणैः पुरा&#x9;014a&lt;br&gt;&#xA;त्वमप्यगुणसम्योगात्प्राप्तं राज्यं न लब्धवान्&#x9;014c&lt;br&gt;&#xA;स एष पाण्डोर्दायाद्यं यदि प्राप्नोति पाण्डवः&#x9;015a&lt;br&gt;&#xA;तस्य पुत्रो ध्रुवं प्राप्तस्तस्य तस्येति चापरः&#x9;015c&lt;br&gt;&#xA;ते वयं राजवंशेन हीनाः सह सुतैरपि&#x9;016a&lt;br&gt;&#xA;अवज्ञाता भविष्यामो लोकस्य जगतीपते&#x9;016c&lt;br&gt;&#xA;सततं निरयं प्राप्ताः परपिण्डोपजीविनः&#x9;017a&lt;br&gt;&#xA;न भवेम यथा राजन्स्तथा शीघ्रं विधीयताम्&#x9;017c&lt;br&gt;&#xA;अभविष्यः स्थिरो राज्ये यदि हि त्वं पुरा नृप&#x9;018a&lt;br&gt;&#xA;ध्रुवं प्राप्स्याम च वयं राज्यमप्यवशे जने&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/130/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/130/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;धृतराष्ट्रस्तु पुत्रस्य श्रुत्वा वचनमीदृशम्&#x9;001a&lt;br&gt;&#xA;मुहूर्तमिव सञ्चिन्त्य दुर्योधनमथाब्रवीत्&#x9;001c&lt;br&gt;&#xA;धर्मनित्यः सदा पाण्डुर्ममासीत्प्रियकृद्धितः&#x9;002a&lt;br&gt;&#xA;सर्वेषु ज्ञातिषु तथा मयि त्वासीद्विशेषतः&#x9;002c&lt;br&gt;&#xA;नास्य किञ्चिन्न जानामि भोजनादि चिकीर्षितम्&#x9;003a&lt;br&gt;&#xA;निवेदयति नित्यं हि मम राज्यं धृतव्रतः&#x9;003c&lt;br&gt;&#xA;तस्य पुत्रो यथा पाण्डुस्तथा धर्मपरायणः&#x9;004a&lt;br&gt;&#xA;गुणवाल्ँलोकविख्यातः पौराणां च सुसम्मतः&#x9;004c&lt;br&gt;&#xA;स कथं शक्यमस्माभिरपक्रष्टुं बलादितः&#x9;005a&lt;br&gt;&#xA;पितृपैतामहाद्राज्यात्ससहायो विशेषतः&#x9;005c&lt;br&gt;&#xA;भृता हि पाण्डुनामात्या बलं च सततं भृतम्&#x9;006a&lt;br&gt;&#xA;भृताः पुत्राश्च पौत्राश्च तेषामपि विशेषतः&#x9;006c&lt;br&gt;&#xA;ते पुरा सत्कृतास्तात पाण्डुना पौरवा जनाः&#x9;007a&lt;br&gt;&#xA;कथं युधिष्ठिरस्यार्थे न नो हन्युः सबान्धवान्&#x9;007c&lt;br&gt;&#xA;दुर्योधन उवाच&#x9;008 &lt;br&gt;&#xA;एवमेतन्मया तात भावितं दोषमात्मनि&#x9;008a&lt;br&gt;&#xA;दृष्ट्वा प्रकृतयः सर्वा अर्थमानेन योजिताः&#x9;008c&lt;br&gt;&#xA;ध्रुवमस्मत्सहायास्ते भविष्यन्ति प्रधानतः&#x9;009a&lt;br&gt;&#xA;अर्थवर्गः सहामात्यो मत्संस्थोऽद्य महीपते&#x9;009c&lt;br&gt;&#xA;स भवान्पाण्डवानाशु विवासयितुमर्हति&#x9;010a&lt;br&gt;&#xA;मृदुनैवाभ्युपायेन नगरं वारणावतम्&#x9;010c&lt;br&gt;&#xA;यदा प्रतिष्ठितं राज्यं मयि राजन्भविष्यति&#x9;011a&lt;br&gt;&#xA;तदा कुन्ती सहापत्या पुनरेष्यति भारत&#x9;011c&lt;br&gt;&#xA;धृतराष्ट्र उवाच&#x9;012&lt;br&gt;&#xA;दुर्योधन ममाप्येतद्धृदि सम्परिवर्तते&#x9;012a&lt;br&gt;&#xA;अभिप्रायस्य पापत्वान्नैतत्तु विवृणोम्यहम्&#x9;012c&lt;br&gt;&#xA;न च भीष्मो न च द्रोणो न क्षत्ता न च गौतमः&#x9;013a&lt;br&gt;&#xA;विवास्यमानान्कौन्तेयाननुमंस्यन्ति कर्हिचित्&#x9;013c&lt;br&gt;&#xA;समा हि कौरवेयाणां वयमेते च पुत्रक&#x9;014a&lt;br&gt;&#xA;नैते विषममिच्छेयुर्धर्मयुक्ता मनस्विनः&#x9;014c&lt;br&gt;&#xA;ते वयं कौरवेयाणामेतेषां च महात्मनाम्&#x9;015a&lt;br&gt;&#xA;कथं न वध्यतां तात गच्छेम जगतस्तथा&#x9;015c&lt;br&gt;&#xA;दुर्योधन उवाच&#x9;016&lt;br&gt;&#xA;मध्यस्थः सततं भीष्मो द्रोणपुत्रो मयि स्थितः&#x9;016a&lt;br&gt;&#xA;यतः पुत्रस्ततो द्रोणो भविता नात्र सांशयः&#x9;016c&lt;br&gt;&#xA;कृपः शारद्वतश्चैव यत एते त्रयस्ततः&#x9;017a&lt;br&gt;&#xA;द्रोणं च भागिनेयं च न स त्यक्ष्यति कर्हिचित्&#x9;017c&lt;br&gt;&#xA;क्षत्तार्थबद्धस्त्वस्माकं प्रच्छन्नं तु यतः परे&#x9;018a&lt;br&gt;&#xA;न चैकः स समर्थोऽस्मान्पाण्डवार्थे प्रबाधितुम्&#x9;018c&lt;br&gt;&#xA;स विश्रब्धः पाण्डुपुत्रान्सह मात्रा विवासय&#x9;019a&lt;br&gt;&#xA;वारणावतमद्यैव नात्र दोषो भविष्यति&#x9;019c&lt;br&gt;&#xA;विनिद्रकरणं घोरं हृदि शल्यमिवार्पितम्&#x9;020a&lt;br&gt;&#xA;शोकपावकमुद्भूतं कर्मणैतेन नाशय&#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/131/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/131/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;ततो दुर्योधनो राजा सर्वास्ताः प्रकृतीः शनैः&#x9;001a&lt;br&gt;&#xA;अर्थमानप्रदानाभ्यां सञ्जहार सहानुजः&#x9;001c&lt;br&gt;&#xA;धृतराष्ट्रप्रयुक्तास्तु केचित्कुशलमन्त्रिणः&#x9;002a&lt;br&gt;&#xA;कथयाञ्चक्रिरे रम्यं नगरं वारणावतम्&#x9;002c&lt;br&gt;&#xA;अयं समाजः सुमहान्रमणीयतमो भुवि&#x9;003a&lt;br&gt;&#xA;उपस्थितः पशुपतेर्नगरे वारणावते&#x9;003c&lt;br&gt;&#xA;सर्वरत्नसमाकीर्णे पुंसां देशे मनोरमे&#x9;004a&lt;br&gt;&#xA;इत्येवं धृतराष्ट्रस्य वचनाच्चक्रिरे कथाः&#x9;004c&lt;br&gt;&#xA;कथ्यमाने तथा रम्ये नगरे वारणावते&#x9;005a&lt;br&gt;&#xA;गमने पाण्डुपुत्राणां जज्ञे तत्र मतिर्नृप&#x9;005c&lt;br&gt;&#xA;यदा त्वमन्यत नृपो जातकौतूहला इति&#x9;006a&lt;br&gt;&#xA;उवाचैनानथ तदा पाण्डवानम्बिकासुतः&#x9;006c&lt;br&gt;&#xA;ममेमे पुरुषा नित्यं कथयन्ति पुनः पुनः&#x9;007a&lt;br&gt;&#xA;रमणीयतरं लोके नगरं वारणावतम्&#x9;007c&lt;br&gt;&#xA;ते तात यदि मन्यध्वमुत्सवं वारणावते&#x9;008a&lt;br&gt;&#xA;सगणाः सानुयात्राश्च विहरध्वं यथामराः&#x9;008c&lt;br&gt;&#xA;ब्राह्मणेभ्यश्च रत्नानि गायनेभ्यश्च सर्वशः&#x9;009a&lt;br&gt;&#xA;प्रयच्छध्वं यथाकामं देवा इव सुवर्चसः&#x9;009c&lt;br&gt;&#xA;कञ्चित्कालं विहृत्यैवमनुभूय परां मुदम्&#x9;010a&lt;br&gt;&#xA;इदं वै हास्तिनपुरं सुखिनः पुनरेष्यथ&#x9;010c&lt;br&gt;&#xA;धृतराष्ट्रस्य तं काममनुबुद्ध्वा युधिष्ठिरः&#x9;011a&lt;br&gt;&#xA;आत्मनश्चासहायत्वं तथेति प्रत्युवाच तम्&#x9;011c&lt;br&gt;&#xA;ततो भीष्मं महाप्राज्ञं विदुरं च महामतिम्&#x9;012a&lt;br&gt;&#xA;द्रोणं च बाह्लिकं चैव सोमदत्तं च कौरवम्&#x9;012c&lt;br&gt;&#xA;कृपमाचार्यपुत्रं च गान्धारीं च यशस्विनीम्&#x9;013a&lt;br&gt;&#xA;युधिष्ठिरः शनैर्दीनमुवाचेदं वचस्तदा&#x9;013c&lt;br&gt;&#xA;रमणीये जनाकीर्णे नगरे वारणावते&#x9;014a&lt;br&gt;&#xA;सगणास्तात वत्स्यामो धृतराष्ट्रस्य शासनात्&#x9;014c&lt;br&gt;&#xA;प्रसन्नमनसः सर्वे पुण्या वाचो विमुञ्चत&#x9;015a&lt;br&gt;&#xA;आशीर्भिर्वर्धितानस्मान्न पापं प्रसहिष्यति&#x9;015c&lt;br&gt;&#xA;एवमुक्तास्तु ते सर्वे पाण्डुपुत्रेण कौरवाः&#x9;016a&lt;br&gt;&#xA;प्रसन्नवदना भूत्वा तेऽभ्यवर्तन्त पाण्डवान्&#x9;016c&lt;br&gt;&#xA;स्वस्त्यस्तु वः पथि सदा भूतेभ्यश्चैव सर्वशः&#x9;017a&lt;br&gt;&#xA;मा च वोऽस्त्वशुभं किञ्चित्सर्वतः पाण्डुनन्दनाः&#x9;017c&lt;br&gt;&#xA;ततः कृतस्वस्त्ययना राज्यलाभाय पाण्डवाः&#x9;018a&lt;br&gt;&#xA;कृत्वा सर्वाणि कार्याणि प्रययुर्वारणावतम्&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/132/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/132/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;एवमुक्तेषु राज्ञा तु पाण्डवेषु महात्मसु&#x9;001a&lt;br&gt;&#xA;दुर्योधनः परं हर्षमाजगाम दुरात्मवान्&#x9;001c&lt;br&gt;&#xA;स पुरोचनमेकान्तमानीय भरतर्षभ&#x9;002a&lt;br&gt;&#xA;गृहीत्वा दक्षिणे पाणौ सचिवं वाक्यमब्रवीत्&#x9;002c&lt;br&gt;&#xA;ममेयं वसुसम्पूर्णा पुरोचन वसुन्धरा&#x9;003a&lt;br&gt;&#xA;यथेयं मम तद्वत्ते स तां रक्षितुमर्हसि&#x9;003c&lt;br&gt;&#xA;न हि मे कश्चिदन्योऽस्ति वैश्वासिकतरस्त्वया&#x9;004a&lt;br&gt;&#xA;सहायो येन सन्धाय मन्त्रयेयं यथा त्वया&#x9;004c&lt;br&gt;&#xA;संरक्ष तात मन्त्रं च सपत्नांश्च ममोद्धर&#x9;005a&lt;br&gt;&#xA;निपुणेनाभ्युपायेन यद्ब्रवीमि तथा कुरु&#x9;005c&lt;br&gt;&#xA;पाण्डवा धृतराष्ट्रेण प्रेषिता वारणावतम्&#x9;006a&lt;br&gt;&#xA;उत्सवे विहरिष्यन्ति धृतराष्ट्रस्य शासनात्&#x9;006c&lt;br&gt;&#xA;स त्वं रासभयुक्तेन स्यन्दनेनाशुगामिना&#x9;007a&lt;br&gt;&#xA;वारणावतमद्यैव यथा यासि तथा कुरु&#x9;007c&lt;br&gt;&#xA;तत्र गत्वा चतुःशालं गृहं परमसंवृतम्&#x9;008a&lt;br&gt;&#xA;आयुधागारमाश्रित्य कारयेथा महाधनम्&#x9;008c&lt;br&gt;&#xA;शणसर्जरसादीनि यानि द्रव्याणि कानिचित्&#x9;009a&lt;br&gt;&#xA;आग्नेयान्युत सन्तीह तानि सर्वाणि दापय&#x9;009c&lt;br&gt;&#xA;सर्पिषा च सतैलेन लाक्षया चाप्यनल्पया&#x9;010a&lt;br&gt;&#xA;मृत्तिकां मिश्रयित्वा त्वं लेपं कुड्येषु दापयेः&#x9;010c&lt;br&gt;&#xA;शणान्वंशं घृतं दारु यन्त्राणि विविधानि च&#x9;011a&lt;br&gt;&#xA;तस्मिन्वेश्मनि सर्वाणि निक्षिपेथाः समन्ततः&#x9;011c&lt;br&gt;&#xA;यथा च त्वां न शङ्केरन्परीक्षन्तोऽपि पाण्डवाः&#x9;012a&lt;br&gt;&#xA;आग्नेयमिति तत्कार्यमिति चान्ये च मानवाः&#x9;012c&lt;br&gt;&#xA;वेश्मन्येवं कृते तत्र कृत्वा तान्परमार्चितान्&#x9;013a&lt;br&gt;&#xA;वासयेः पाण्डवेयांश्च कुन्तीं च ससुहृज्जनाम्&#x9;013c&lt;br&gt;&#xA;तत्रासनानि मुख्यानि यानानि शयनानि च&#x9;014a&lt;br&gt;&#xA;विधातव्यानि पाण्डूनां यथा तुष्येत मे पिता&#x9;014c&lt;br&gt;&#xA;यथा रमेरन्विश्रब्धा नगरे वारणावते&#x9;015a&lt;br&gt;&#xA;तथा सर्वं विधातव्यं यावत्कालस्य पर्ययः&#x9;015c&lt;br&gt;&#xA;ज्ञात्वा तु तान्सुविश्वस्ताञ्शयानानकुतोभयान्&#x9;016a&lt;br&gt;&#xA;अग्निस्ततस्त्वया देयो द्वारतस्तस्य वेश्मनः&#x9;016c&lt;br&gt;&#xA;दग्धानेवं स्वके गेहे दग्धा इति ततो जनाः&#x9;017a&lt;br&gt;&#xA;ज्ञातयो वा वदिष्यन्ति पाण्डवार्थाय कर्हिचित्&#x9;017c&lt;br&gt;&#xA;तत्तथेति प्रतिज्ञाय कौरवाय पुरोचनः&#x9;018a&lt;br&gt;&#xA;प्रायाद्रासभयुक्तेन नगरं वारणावतम्&#x9;018c&lt;br&gt;&#xA;स गत्वा त्वरितो राजन्दुर्योधनमते स्थितः&#x9;019a&lt;br&gt;&#xA;यथोक्तं राजपुत्रेण सर्वं चक्रे पुरोचनः&#x9;019c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/133/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/133/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;पाण्डवास्तु रथान्युक्त्वा सदश्वैरनिलोपमैः&#x9;001a&lt;br&gt;&#xA;आरोहमाणा भीष्मस्य पादौ जगृहुरार्तवत्&#x9;001c&lt;br&gt;&#xA;राज्ञश्च धृतराष्ट्रस्य द्रोणस्य च महात्मनः&#x9;002a&lt;br&gt;&#xA;अन्येषां चैव वृद्धानां विदुरस्य कृपस्य च&#x9;002c&lt;br&gt;&#xA;एवं सर्वान्कुरून्वृद्धानभिवाद्य यतव्रताः&#x9;003a&lt;br&gt;&#xA;समालिङ्ग्य समानांश्च बालैश्चाप्यभिवादिताः&#x9;003c&lt;br&gt;&#xA;सर्वा मातॄस्तथापृष्ट्वा कृत्वा चैव प्रदक्षिणम्&#x9;004a&lt;br&gt;&#xA;सर्वाः प्रकृतयश्चैव प्रययुर्वारणावतम्&#x9;004c&lt;br&gt;&#xA;विदुरश्च महाप्राज्ञस्तथान्ये कुरुपुङ्गवाः&#x9;005a&lt;br&gt;&#xA;पौराश्च पुरुषव्याघ्रानन्वयुः शोककर्शिताः&#x9;005c&lt;br&gt;&#xA;तत्र केच्चिद्ब्रुवन्ति स्म ब्राह्मणा निर्भयास्तदा&#x9;006a&lt;br&gt;&#xA;शोचमानाः पाण्डुपुत्रानतीव भरतर्षभ&#x9;006c&lt;br&gt;&#xA;विषमं पश्यते राजा सर्वथा तमसावृतः&#x9;007a&lt;br&gt;&#xA;धृतराष्ट्रः सुदुर्बुद्धिर्न च धर्मं प्रपश्यति&#x9;007c&lt;br&gt;&#xA;न हि पापमपापात्मा रोचयिष्यति पाण्डवः&#x9;008a&lt;br&gt;&#xA;भीमो वा बलिनां श्रेष्ठः कौन्तेयो वा धनञ्जयः&#x9;008c&lt;br&gt;&#xA;कुत एव महाप्राज्ञौ माद्रीपुत्रौ करिष्यतः&#x9;008e&lt;br&gt;&#xA;तद्राज्यं पितृतः प्राप्तं धृतराष्ट्रो न मृष्यते&#x9;009a&lt;br&gt;&#xA;अधर्ममखिलं किं नु भीष्मोऽयमनुमन्यते&#x9;009c&lt;br&gt;&#xA;विवास्यमानानस्थाने कौन्तेयान्भरतर्षभान्&#x9;009e&lt;br&gt;&#xA;पितेव हि नृपोऽस्माकमभूच्छान्तनवः पुरा&#x9;010a&lt;br&gt;&#xA;विचित्रवीर्यो राजर्षिः पाण्डुश्च कुरुनन्दनः&#x9;010c&lt;br&gt;&#xA;स तस्मिन्पुरुषव्याघ्रे दिष्टभावं गते सति&#x9;011a&lt;br&gt;&#xA;राजपुत्रानिमान्बालान्धृतराष्ट्रो न मृष्यते&#x9;011c&lt;br&gt;&#xA;वयमेतदमृष्यन्तः सर्व एव पुरोत्तमात्&#x9;012a&lt;br&gt;&#xA;गृहान्विहाय गच्छामो यत्र याति युधिष्ठिरः&#x9;012c&lt;br&gt;&#xA;तांस्तथावादिनः पौरान्दुःखितान्दुःखकर्शितः&#x9;013a&lt;br&gt;&#xA;उवाच परमप्रीतो धर्मराजो युधिष्ठिरः&#x9;013c&lt;br&gt;&#xA;पिता मान्यो गुरुः श्रेष्ठो यदाह पृथिवीपतिः&#x9;014a&lt;br&gt;&#xA;अशङ्कमानैस्तत्कार्यमस्माभिरिति नो व्रतम्&#x9;014c&lt;br&gt;&#xA;भवन्तः सुहृदोऽस्माकमस्मान्कृत्वा प्रदक्षिणम्&#x9;015a&lt;br&gt;&#xA;आशीर्भिरभिनन्द्यास्मान्निवर्तध्वं यथागृहम्&#x9;015c&lt;br&gt;&#xA;यदा तु कार्यमस्माकं भवद्भिरुपपत्स्यते&#x9;016a&lt;br&gt;&#xA;तदा करिष्यथ मम प्रियाणि च हितानि च&#x9;016c&lt;br&gt;&#xA;ते तथेति प्रतिज्ञाय कृत्वा चैतान्प्रदक्षिणम्&#x9;017a&lt;br&gt;&#xA;आशीर्भिरभिनन्द्यैनाञ्जग्मुर्नगरमेव हि&#x9;017c&lt;br&gt;&#xA;पौरेषु तु निवृत्तेषु विदुरः सर्वधर्मवित्&#x9;018a&lt;br&gt;&#xA;बोधयन्पाण्डवश्रेष्ठमिदं वचनमब्रवीत्&#x9;018c&lt;br&gt;&#xA;प्राज्ञः प्राज्ञं प्रलापज्ञः सम्यग्धर्मार्थदर्शिवान्&#x9;018e&lt;br&gt;&#xA;विज्ञायेदं तथा कुर्यादापदं निस्तरेद्यथा&#x9;019a&lt;br&gt;&#xA;अलोहं निशितं शस्त्रं शरीरपरिकर्तनम्&#x9;019c&lt;br&gt;&#xA;यो वेत्ति न तमाघ्नन्ति प्रतिघातविदं द्विषः&#x9;019e&lt;br&gt;&#xA;कक्षघ्नः शिशिरघ्नश्च महाकक्षे बिलौकसः&#x9;020a&lt;br&gt;&#xA;न दहेदिति चात्मानं यो रक्षति स जीवति&#x9;020c&lt;br&gt;&#xA;नाचक्षुर्वेत्ति पन्थानं नाचक्षुर्विन्दते दिशः&#x9;021a&lt;br&gt;&#xA;नाधृतिर्भूतिमाप्नोति बुध्यस्वैवं प्रबोधितः&#x9;021c&lt;br&gt;&#xA;अनाप्तैर्दत्तमादत्ते नरः शस्त्रमलोहजम्&#x9;022a&lt;br&gt;&#xA;श्वाविच्छरणमासाद्य प्रमुच्येत हुताशनात्&#x9;022c&lt;br&gt;&#xA;चरन्मार्गान्विजानाति नक्षत्रैर्विन्दते दिशः&#x9;023a&lt;br&gt;&#xA;आत्मना चात्मनः पञ्च पीडयन्नानुपीड्यते&#x9;023c&lt;br&gt;&#xA;अनुशिष्ट्वानुगत्वा च कृत्वा चैनान्प्रदक्षिणम्&#x9;024a&lt;br&gt;&#xA;पाण्डवानभ्यनुज्ञाय विदुरः प्रययौ गृहान्&#x9;024c&lt;br&gt;&#xA;निवृत्ते विदुरे चैव भीष्मे पौरजने तथा&#x9;025a&lt;br&gt;&#xA;अजातशत्रुमामन्त्र्य कुन्ती वचनमब्रवीत्&#x9;025c&lt;br&gt;&#xA;क्षत्ता यदब्रवीद्वाक्यं जनमध्येऽब्रुवन्निव&#x9;026a&lt;br&gt;&#xA;त्वया च तत्तथेत्युक्तो जानीमो न च तद्वयम्&#x9;026c&lt;br&gt;&#xA;यदि तच्छक्यमस्माभिः श्रोतुं न च सदोषवत्&#x9;027a&lt;br&gt;&#xA;श्रोतुमिच्छामि तत्सर्वं संवादं तव तस्य च&#x9;027c&lt;br&gt;&#xA;युधिष्ठिर उवाच&#x9;028&lt;br&gt;&#xA;विषादग्नेश्च बोद्धव्यमिति मां विदुरोऽब्रवीत्&#x9;028a&lt;br&gt;&#xA;पन्थाश्च वो नाविदितः कश्चित्स्यादिति चाब्रवीत्&#x9;028c&lt;br&gt;&#xA;जितेन्द्रियश्च वसुधां प्राप्स्यसीति च माब्रवीत्&#x9;029a&lt;br&gt;&#xA;विज्ञातमिति तत्सर्वमित्युक्तो विदुरो मया&#x9;029c&lt;br&gt;&#xA;वैशम्पायन उवाच&#x9;030&lt;br&gt;&#xA;अष्टमेऽहनि रोहिण्यां प्रयाताः फल्गुनस्य ते&#x9;030a&lt;br&gt;&#xA;वारणावतमासाद्य ददृशुर्नागरं जनम्&#x9;030c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/134/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/134/</guid>
      <description>&lt;p&gt;001    वैशम्पायन उवाच&#xA;ततः सर्वाः प्रकृतयो नगराद्वारणावतात्&#x9;001a&lt;br&gt;&#xA;सर्वमङ्गलसम्युक्ता यथाशास्त्रमतन्द्रिताः&#x9;001c&lt;br&gt;&#xA;श्रुत्वागतान्पाण्डुपुत्रान्नानायानैः सहस्रशः&#x9;002a&lt;br&gt;&#xA;अभिजग्मुर्नरश्रेष्ठाञ्श्रुत्वैव परया मुदा&#x9;002c&lt;br&gt;&#xA;ते समासाद्य कौन्तेयान्वारणावतका जनाः&#x9;003a&lt;br&gt;&#xA;कृत्वा जयाशिषः सर्वे परिवार्योपतस्थिरे&#x9;003c&lt;br&gt;&#xA;तैर्वृतः पुरुषव्याघ्रो धर्मराजो युधिष्ठिरः&#x9;004a&lt;br&gt;&#xA;विबभौ देवसङ्काशो वज्रपाणिरिवामरैः&#x9;004c&lt;br&gt;&#xA;सत्कृतास्ते तु पौरैश्च पौरान्सत्कृत्य चानघाः&#x9;005a&lt;br&gt;&#xA;अलङ्कृतं जनाकीर्णं विविशुर्वारणावतम्&#x9;005c&lt;br&gt;&#xA;ते प्रविश्य पुरं वीरास्तूर्णं जग्मुरथो गृहान्&#x9;006a&lt;br&gt;&#xA;ब्राह्मणानां महीपाल रतानां स्वेषु कर्मसु&#x9;006c&lt;br&gt;&#xA;नगराधिकृतानां च गृहाणि रथिनां तथा&#x9;007a&lt;br&gt;&#xA;उपतस्थुर्नरश्रेष्ठा वैश्यशूद्रगृहानपि&#x9;007c&lt;br&gt;&#xA;अर्चिताश्च नरैः पौरैः पाण्डवा भरतर्षभाः&#x9;008a&lt;br&gt;&#xA;जग्मुरावसथं पश्चात्पुरोचनपुरस्कृताः&#x9;008c&lt;br&gt;&#xA;तेभ्यो भक्ष्यान्नपानानि शयनानि शुभानि च&#x9;009a&lt;br&gt;&#xA;आसनानि च मुख्यानि प्रददौ स पुरोचनः&#x9;009c&lt;br&gt;&#xA;तत्र ते सत्कृतास्तेन सुमहार्हपरिच्छदाः&#x9;010a&lt;br&gt;&#xA;उपास्यमानाः पुरुषैरूषुः पुरनिवासिभिः&#x9;010c&lt;br&gt;&#xA;दशरात्रोषितानां तु तत्र तेषां पुरोचनः&#x9;011a&lt;br&gt;&#xA;निवेदयामास गृहं शिवाख्यमशिवं तदा&#x9;011c&lt;br&gt;&#xA;तत्र ते पुरुषव्याघ्रा विविशुः सपरिच्छदाः&#x9;012a&lt;br&gt;&#xA;पुरोचनस्य वचनात्कैलासमिव गुह्यकाः&#x9;012c&lt;br&gt;&#xA;तत्त्वगारमभिप्रेक्ष्य सर्वधर्मविशारदः&#x9;013a&lt;br&gt;&#xA;उवाचाग्नेयमित्येवं भीमसेनं युधिष्ठिरः&#x9;013c&lt;br&gt;&#xA;013e   जिघ्रन्सोम्य वसागन्धं सर्पिर्जतुविमिश्रितम्&#xA;कृतं हि व्यक्तमाग्नेयमिदं वेश्म परन्तप&#x9;014a&lt;br&gt;&#xA;शणसर्जरसं व्यक्तमानीतं गृहकर्मणि&#x9;014c&lt;br&gt;&#xA;014e   मुञ्जबल्वजवंशादि द्रव्यं सर्वं घृतोक्षितम्&#xA;शिल्पिभिः सुकृतं ह्याप्तैर्विनीतैर्वेश्मकर्मणि&#x9;015a&lt;br&gt;&#xA;विश्वस्तं मामयं पापो दग्धुकामः पुरोचनः&#x9;015c&lt;br&gt;&#xA;इमां तु तां महाबुद्धिर्विदुरो दृष्टवांस्तदा&#x9;016a&lt;br&gt;&#xA;आपदं तेन मां पार्थ स सम्बोधितवान्पुरा&#x9;016c&lt;br&gt;&#xA;ते वयं बोधितास्तेन बुद्धवन्तोऽशिवं गृहम्&#x9;017a&lt;br&gt;&#xA;आचार्यैः सुकृतं गूढैर्दुर्योधनवशानुगैः&#x9;017c&lt;br&gt;&#xA;018    भीम उवाच&#xA;यदिदं गृहमाग्नेयं विहितं मन्यते भवान्&#x9;018a&lt;br&gt;&#xA;तत्रैव साधु गच्छामो यत्र पूर्वोषिता वयम्&#x9;018c&lt;br&gt;&#xA;019    युधिष्ठिर उवाच&#xA;इह यत्तैर्निराकारैर्वस्तव्यमिति रोचये&#x9;019a&lt;br&gt;&#xA;नष्टैरिव विचिन्वद्भिर्गतिमिष्टां ध्रुवामितः&#x9;019c&lt;br&gt;&#xA;यदि विन्देत चाकारमस्माकं हि पुरोचनः&#x9;020a&lt;br&gt;&#xA;शीघ्रकारी ततो भूत्वा प्रसह्यापि दहेत नः&#x9;020c&lt;br&gt;&#xA;नायं बिभेत्युपक्रोशादधर्माद्वा पुरोचनः&#x9;021a&lt;br&gt;&#xA;तथा हि वर्तते मन्दः सुयोधनमते स्थितः&#x9;021c&lt;br&gt;&#xA;अपि चेह प्रदग्धेषु भीष्मोऽस्मासु पितामहः&#x9;022a&lt;br&gt;&#xA;कोपं कुर्यात्किमर्थं वा कौरवान्कोपयेत सः&#x9;022c&lt;br&gt;&#xA;022e   धर्म इत्येव कुप्येत तथान्ये कुरुपुङ्गवाः&#xA;वयं तु यदि दाहस्य बिभ्यतः प्रद्रवेम हि&#x9;023a&lt;br&gt;&#xA;स्पशैर्नो घातयेत्सार्वान्राज्यलुब्धः सुयोधनः&#x9;023c&lt;br&gt;&#xA;अपदस्थान्पदे तिष्ठन्नपक्षान्पक्षसंस्थितः&#x9;024a&lt;br&gt;&#xA;हीनकोशान्महाकोशः प्रयोगैर्घातयेद्ध्रुवम्&#x9;024c&lt;br&gt;&#xA;तदस्माभिरिमं पापं तं च पापं सुयोधनम्&#x9;025a&lt;br&gt;&#xA;वञ्चयद्भिर्निवस्तव्यं छन्नवासं क्वचित्क्वचित्&#x9;025c&lt;br&gt;&#xA;ते वयं मृगयाशीलाश्चराम वसुधामिमाम्&#x9;026a&lt;br&gt;&#xA;तथा नो विदिता मार्गा भविष्यन्ति पलायताम्&#x9;026c&lt;br&gt;&#xA;भौमं च बिलमद्यैव करवाम सुसंवृतम्&#x9;027a&lt;br&gt;&#xA;गूढोच्छ्वसान्न नस्तत्र हुताशः सम्प्रधक्ष्यति&#x9;027c&lt;br&gt;&#xA;वसतोऽत्र यथा चास्मान्न बुध्येत पुरोचनः&#x9;028a&lt;br&gt;&#xA;पौरो वापि जनः कश्चित्तथा कार्यमतन्द्रितैः&#x9;028c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/135/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/135/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;विदुरस्य सुहृत्कश्चित्खनकः कुशलः क्वचित्&#x9;001a&lt;br&gt;&#xA;विविक्ते पाण्डवान्राजन्निदं वचनमब्रवीत्&#x9;001c&lt;br&gt;&#xA;प्रहितो विदुरेणास्मि खनकः कुशलो भृशम्&#x9;002a&lt;br&gt;&#xA;पाण्डवानां प्रियं कार्यमिति किं करवाणि वः&#x9;002c&lt;br&gt;&#xA;प्रच्छन्नं विदुरेणोक्तः श्रेयस्त्वमिह पाण्डवान्&#x9;003a&lt;br&gt;&#xA;प्रतिपादय विश्वासादिति किं करवाणि वः&#x9;003c&lt;br&gt;&#xA;कृष्णपक्षे चतुर्दश्यां रात्रावस्य पुरोचनः&#x9;004a&lt;br&gt;&#xA;भवनस्य तव द्वारि प्रदास्यति हुताशनम्&#x9;004c&lt;br&gt;&#xA;मात्रा सह प्रदग्धव्याः पाण्डवाः पुरुषर्षभाः&#x9;005a&lt;br&gt;&#xA;इति व्यवसितं पार्थ धार्तराष्ट्रस्य मे श्रुतम्&#x9;005c&lt;br&gt;&#xA;किञ्चिच्च विदुरेणोक्तो म्लेच्छवाचासि पाण्डव&#x9;006a&lt;br&gt;&#xA;त्वया च तत्तथेत्युक्तमेतद्विश्वासकारणम्&#x9;006c&lt;br&gt;&#xA;उवाच तं सत्यधृतिः कुन्तीपुत्रो युधिष्ठिरः&#x9;007a&lt;br&gt;&#xA;अभिजानामि सौम्य त्वां सुहृदं विदुरस्य वै&#x9;007c&lt;br&gt;&#xA;शुचिमाप्तं प्रियं चैव सदा च दृढभक्तिकम्&#x9;008a&lt;br&gt;&#xA;न विद्यते कवेः किञ्चिदभिज्ञानप्रयोजनम्&#x9;008c&lt;br&gt;&#xA;यथा नः स तथा नस्त्वं निर्विशेषा वयं त्वयि&#x9;009a&lt;br&gt;&#xA;भवतः स्म यथा तस्य पालयास्मान्यथा कविः&#x9;009c&lt;br&gt;&#xA;इदं शरणमाग्नेयं मदर्थमिति मे मतिः&#x9;010a&lt;br&gt;&#xA;पुरोचनेन विहितं धार्तराष्ट्रस्य शासनात्&#x9;010c&lt;br&gt;&#xA;स पापः कोशवांश्चैव ससहायश्च दुर्मतिः&#x9;011a&lt;br&gt;&#xA;अस्मानपि च दुष्टात्मा नित्यकालं प्रबाधते&#x9;011c&lt;br&gt;&#xA;स भवान्मोक्षयत्वस्मान्यत्नेनास्माद्धुताशनात्&#x9;012a&lt;br&gt;&#xA;अस्मास्विह हि दग्धेषु सकामः स्यात्सुयोधनः&#x9;012c&lt;br&gt;&#xA;समृद्धमायुधागारमिदं तस्य दुरात्मनः&#x9;013a&lt;br&gt;&#xA;वप्रान्ते निष्प्रतीकारमाश्लिष्येदं कृतं महत्&#x9;013c&lt;br&gt;&#xA;इदं तदशुभं नूनं तस्य कर्म चिकीर्षितम्&#x9;014a&lt;br&gt;&#xA;प्रागेव विदुरो वेद तेनास्मानन्वबोधयत्&#x9;014c&lt;br&gt;&#xA;सेयमापदनुप्राप्ता क्षत्ता यां दृष्टवान्पुरा&#x9;015a&lt;br&gt;&#xA;पुरोचनस्याविदितानस्मांस्त्वं विप्रमोचय&#x9;015c&lt;br&gt;&#xA;स तथेति प्रतिश्रुत्य खनको यत्नमास्थितः&#x9;016a&lt;br&gt;&#xA;परिखामुत्किरन्नाम चकार सुमहद्बिलम्&#x9;016c&lt;br&gt;&#xA;चक्रे च वेश्मनस्तस्य मध्ये नातिमहन्मुखम्&#x9;017a&lt;br&gt;&#xA;कपाटयुक्तमज्ञातं समं भूम्या च भारत&#x9;017c&lt;br&gt;&#xA;पुरोचनभयाच्चैव व्यदधात्संवृतं मुखम्&#x9;018a&lt;br&gt;&#xA;स तत्र च गृहद्वारि वसत्यशुभधीः सदा&#x9;018c&lt;br&gt;&#xA;तत्र ते सायुधाः सर्वे वसन्ति स्म क्षपां नृप&#x9;019a&lt;br&gt;&#xA;दिवा चरन्ति मृगयां पाण्डवेया वनाद्वनम्&#x9;019c&lt;br&gt;&#xA;विश्वस्तवदविश्वस्ता वञ्चयन्तः पुरोचनम्&#x9;020a&lt;br&gt;&#xA;अतुष्टास्तुष्टवद्राजन्नूषुः परमदुःखिताः&#x9;020c&lt;br&gt;&#xA;न चैनानन्वबुध्यन्त नरा नगरवासिनः&#x9;021a&lt;br&gt;&#xA;अन्यत्र विदुरामात्यात्तस्मात्खनकसत्तमात्&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/136/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/136/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;तांस्तु दृष्ट्वा सुमनसः परिसंवत्सरोषितान्&#x9;001a&lt;br&gt;&#xA;विश्वस्तानिव सल्लक्ष्य हर्षं चक्रे पुरोचनः&#x9;001c&lt;br&gt;&#xA;पुरोचने तथा हृष्टे कौन्तेयोऽथ युधिष्ठिरः&#x9;002a&lt;br&gt;&#xA;भीमसेनार्जुनौ चैव यमौ चोवाच धर्मवित्&#x9;002c&lt;br&gt;&#xA;अस्मानयं सुविश्वस्तान्वेत्ति पापः पुरोचनः&#x9;003a&lt;br&gt;&#xA;वञ्चितोऽयं नृशंसात्मा कालं मन्ये पलायने&#x9;003c&lt;br&gt;&#xA;आयुधागारमादीप्य दग्ध्वा चैव पुरोचनम्&#x9;004a&lt;br&gt;&#xA;षट्प्राणिनो निधायेह द्रवामोऽनभिलक्षिताः&#x9;004c&lt;br&gt;&#xA;अथ दानापदेशेन कुन्ती ब्राह्मणभोजनम्&#x9;005a&lt;br&gt;&#xA;चक्रे निशि महद्राजन्नाजग्मुस्तत्र योषितः&#x9;005c&lt;br&gt;&#xA;ता विहृत्य यथाकामं भुक्त्वा पीत्वा च भारत&#x9;006a&lt;br&gt;&#xA;जग्मुर्निशि गृहानेव समनुज्ञाप्य माधवीम्&#x9;006c&lt;br&gt;&#xA;निषादी पञ्चपुत्रा तु तस्मिन्भोज्ये यदृच्छया&#x9;007a&lt;br&gt;&#xA;अन्नार्थिनी समभ्यागात्सपुत्रा कालचोदिता&#x9;007c&lt;br&gt;&#xA;सा पीत्वा मदिरां मत्ता सपुत्रा मदविह्वला&#x9;008a&lt;br&gt;&#xA;सह सर्वैः सुतै राजंस्तस्मिन्नेव निवेशने&#x9;008c&lt;br&gt;&#xA;सुष्वाप विगतज्ञाना मृतकल्पा नराधिप&#x9;008e&lt;br&gt;&#xA;अथ प्रवाते तुमुले निशि सुप्ते जने विभो&#x9;009a&lt;br&gt;&#xA;तदुपादीपयद्भीमः शेते यत्र पुरोचनः&#x9;009c&lt;br&gt;&#xA;ततः प्रतापः सुमहाञ्शब्दश्चैव विभावसोः&#x9;010a&lt;br&gt;&#xA;प्रादुरासीत्तदा तेन बुबुधे स जनव्रजः&#x9;010c&lt;br&gt;&#xA;पौरा ऊचुः&#x9;011&lt;br&gt;&#xA;दुर्योधनप्रयुक्तेन पापेनाकृतबुद्धिना&#x9;011a&lt;br&gt;&#xA;गृहमात्मविनाशाय कारितं दाहितं च यत्&#x9;011c&lt;br&gt;&#xA;अहो धिग्धृतराष्ट्रस्य बुद्धिर्नातिसमञ्जसी&#x9;012a&lt;br&gt;&#xA;यः शुचीन्पाण्डवान्बालान्दाहयामास मन्त्रिणा&#x9;012c&lt;br&gt;&#xA;दिष्ट्या त्विदानीं पापात्मा दग्धोऽयमतिदुर्मतिः&#x9;013a&lt;br&gt;&#xA;अनागसः सुविश्वस्तान्यो ददाह नरोत्तमान्&#x9;013c&lt;br&gt;&#xA;वैशम्पायन उवाच&#x9;014&lt;br&gt;&#xA;एवं ते विलपन्ति स्म वारणावतका जनाः&#x9;014a&lt;br&gt;&#xA;परिवार्य गृहं तच्च तस्थू रात्रौ समन्ततः&#x9;014c&lt;br&gt;&#xA;पाण्डवाश्चापि ते राजन्मात्रा सह सुदुःखिताः&#x9;015a&lt;br&gt;&#xA;बिलेन तेन निर्गत्य जग्मुर्गूढमलक्षिताः&#x9;015c&lt;br&gt;&#xA;तेन निद्रोपरोधेन साध्वसेन च पाण्डवाः&#x9;016a&lt;br&gt;&#xA;न शेकुः सहसा गन्तुं सह मात्रा परन्तपाः&#x9;016c&lt;br&gt;&#xA;भीमसेनस्तु राजेन्द्र भीमवेगपराक्रमः&#x9;017a&lt;br&gt;&#xA;जगाम भ्रातॄनादाय सर्वान्मातरमेव च&#x9;017c&lt;br&gt;&#xA;स्कन्धमारोप्य जननीं यमावङ्केन वीर्यवान्&#x9;018a&lt;br&gt;&#xA;पार्थौ गृहीत्वा पाणिभ्यां भ्रातरौ सुमहाबलौ&#x9;018c&lt;br&gt;&#xA;तरसा पादपान्भञ्जन्महीं पद्भ्यां विदारयन्&#x9;019a&lt;br&gt;&#xA;स जगामाशु तेजस्वी वातरंहा वृकोदरः&#x9;019c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/137/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/137/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;अथ रात्र्यां व्यतीतायामशेषो नागरो जनः&#x9;001a&lt;br&gt;&#xA;तत्राजगाम त्वरितो दिदृक्षुः पाण्डुनन्दनान्&#x9;001c&lt;br&gt;&#xA;निर्वापयन्तो ज्वलनं ते जना ददृशुस्ततः&#x9;002a&lt;br&gt;&#xA;जातुषं तद्गृहं दग्धममात्यं च पुरोचनम्&#x9;002c&lt;br&gt;&#xA;नूनं दुर्योधनेनेदं विहितं पापकर्मणा&#x9;003a&lt;br&gt;&#xA;पाण्डवानां विनाशाय इत्येवं चुक्रुषुर्जनाः&#x9;003c&lt;br&gt;&#xA;विदिते धृतराष्ट्रस्य धार्तराष्ट्रो न संशयः&#x9;004a&lt;br&gt;&#xA;दग्धवान्पाण्डुदायादान्न ह्येनं प्रतिषिद्धवान्&#x9;004c&lt;br&gt;&#xA;नूनं शान्तनवो भीष्मो न धर्ममनुवर्तते&#x9;005a&lt;br&gt;&#xA;द्रोणश्च विदुरश्चैव कृपश्चान्ये च कौरवाः&#x9;005c&lt;br&gt;&#xA;ते वयं धृतराष्ट्रस्य प्रेषयामो दुरात्मनः&#x9;006a&lt;br&gt;&#xA;संवृत्तस्ते परः कामः पाण्डवान्दग्धवानसि&#x9;006c&lt;br&gt;&#xA;ततो व्यपोहमानास्ते पाण्डवार्थे हुताशनम्&#x9;007a&lt;br&gt;&#xA;निषादीं ददृशुर्दग्धां पञ्चपुत्रामनागसम्&#x9;007c&lt;br&gt;&#xA;खनकेन तु तेनैव वेश्म शोधयता बिलम्&#x9;008a&lt;br&gt;&#xA;पांसुभिः प्रत्यपिहितं पुरुषैस्तैरलक्षितम्&#x9;008c&lt;br&gt;&#xA;ततस्ते प्रेषयामासुर्धृतराष्ट्रस्य नागराः&#x9;009a&lt;br&gt;&#xA;पाण्डवानग्निना दग्धानमात्यं च पुरोचनम्&#x9;009c&lt;br&gt;&#xA;श्रुत्वा तु धृतराष्ट्रस्तद्राजा सुमहदप्रियम्&#x9;010a&lt;br&gt;&#xA;विनाशं पाण्डुपुत्राणां विललाप सुदुःखितः&#x9;010c&lt;br&gt;&#xA;अद्य पाण्डुर्मृतो राजा भ्राता मम सुदुर्लभः&#x9;011a&lt;br&gt;&#xA;तेषु वीरेषु दग्धेषु मात्रा सह विशेषतः&#x9;011c&lt;br&gt;&#xA;गच्छन्तु पुरुषाः शीघ्रं नगरं वारणावतम्&#x9;012a&lt;br&gt;&#xA;सत्कारयन्तु तान्वीरान्कुन्तिराजसुतां च ताम्&#x9;012c&lt;br&gt;&#xA;कारयन्तु च कुल्यानि शुभ्राणि च महान्ति च&#x9;013a&lt;br&gt;&#xA;ये च तत्र मृतास्तेषां सुहृदोऽर्चन्तु तानपि&#x9;013c&lt;br&gt;&#xA;एवङ्गते मया शक्यं यद्यत्कारयितुं हितम्&#x9;014a&lt;br&gt;&#xA;पाण्डवानां च कुन्त्याश्च तत्सर्वं क्रियतां धनैः&#x9;014c&lt;br&gt;&#xA;एवमुक्त्वा ततश्चक्रे ज्ञातिभिः परिवारितः&#x9;015a&lt;br&gt;&#xA;उदकं पाण्डुपुत्राणां धृतराष्ट्रोऽम्बिकासुतः&#x9;015c&lt;br&gt;&#xA;चुक्रुशुः कौरवाः सर्वे भृशं शोकपरायणाः&#x9;016a&lt;br&gt;&#xA;विदुरस्त्वल्पशश्चक्रे शोकं वेद परं हि सः&#x9;016c&lt;br&gt;&#xA;पाण्डवाश्चापि निर्गत्य नगराद्वारणावतात्&#x9;017a&lt;br&gt;&#xA;जवेन प्रययू राजन्दक्षिणां दिशमाश्रिताः&#x9;017c&lt;br&gt;&#xA;विज्ञाय निशि पन्थानं नक्षत्रैर्दक्षिणामुखाः&#x9;018a&lt;br&gt;&#xA;यतमाना वनं राजन्गहनं प्रतिपेदिरे&#x9;018c&lt;br&gt;&#xA;ततः श्रान्ताः पिपासार्ता निद्रान्धाः पाण्डुनन्दनाः&#x9;019a&lt;br&gt;&#xA;पुनरूचुर्महावीर्यं भीमसेनमिदं वचः&#x9;019c&lt;br&gt;&#xA;इतः कष्टतरं किं नु यद्वयं गहने वने&#x9;020a&lt;br&gt;&#xA;दिशश्च न प्रजानीमो गन्तुं चैव न शक्नुमः&#x9;020c&lt;br&gt;&#xA;तं च पापं न जानीमो यदि दग्धः पुरोचनः&#x9;021a&lt;br&gt;&#xA;कथं नु विप्रमुच्येम भयादस्मादलक्षिताः&#x9;021c&lt;br&gt;&#xA;पुनरस्मानुपादाय तथैव व्रज भारत&#x9;022a&lt;br&gt;&#xA;त्वं हि नो बलवानेको यथा सततगस्तथा&#x9;022c&lt;br&gt;&#xA;इत्युक्तो धर्मराजेन भीमसेनो महाबलः&#x9;023a&lt;br&gt;&#xA;आदाय कुन्तीं भ्रातॄंश्च जगामाशु महाबलः&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/138/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/138/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;तेन विक्रमता तूर्णमूरुवेगसमीरितम्&#x9;001a&lt;br&gt;&#xA;प्रववावनिलो राजञ्शुचिशुक्रागमे यथा&#x9;001c&lt;br&gt;&#xA;स मृद्नन्पुष्पितांश्चैव फलितांश्च वनस्पतीन्&#x9;002a&lt;br&gt;&#xA;आरुजन्दारुगुल्मांश्च पथस्तस्य समीपजान्&#x9;002c&lt;br&gt;&#xA;तथा वृक्षान्भञ्जमानो जगामामितविक्रमः&#x9;003a&lt;br&gt;&#xA;तस्य वेगेन पाण्डूनां मूर्च्छेव समजायत&#x9;003c&lt;br&gt;&#xA;असकृच्चापि सन्तीर्य दूरपारं भुजप्लवैः&#x9;004a&lt;br&gt;&#xA;पथि प्रच्छन्नमासेदुर्धार्तराष्ट्रभयात्तदा&#x9;004c&lt;br&gt;&#xA;कृच्छ्रेण मातरं त्वेकां सुकुमारीं यशस्विनीम्&#x9;005a&lt;br&gt;&#xA;अवहत्तत्र पृष्ठेन रोधःसु विषमेषु च&#x9;005c&lt;br&gt;&#xA;आगमंस्ते वनोद्देशमल्पमूलफलोदकम्&#x9;006a&lt;br&gt;&#xA;क्रूरपक्षिमृगं घोरं सायाह्ने भरतर्षभाः&#x9;006c&lt;br&gt;&#xA;घोरा समभवत्सन्ध्या दारुणा मृगपक्षिणः&#x9;007a&lt;br&gt;&#xA;अप्रकाशा दिशः सर्वा वातैरासन्ननार्तवैः&#x9;007c&lt;br&gt;&#xA;ते श्रमेण च कौरव्यास्तृष्णया च प्रपीडिताः&#x9;008a&lt;br&gt;&#xA;नाशक्नुवंस्तदा गन्तुं निद्रया च प्रवृद्धया&#x9;008c&lt;br&gt;&#xA;ततो भीमो वनं घोरं प्रविश्य विजनं महत्&#x9;009a&lt;br&gt;&#xA;न्यग्रोधं विपुलच्छायं रमणीयमुपाद्रवत्&#x9;009c&lt;br&gt;&#xA;तत्र निक्षिप्य तान्सर्वानुवाच भरतर्षभः&#x9;010a&lt;br&gt;&#xA;पानीयं मृगयामीह विश्रमध्वमिति प्रभो&#x9;010c&lt;br&gt;&#xA;एते रुवन्ति मधुरं सारसा जलचारिणः&#x9;011a&lt;br&gt;&#xA;ध्रुवमत्र जलस्थायो महानिति मतिर्मम&#x9;011c&lt;br&gt;&#xA;अनुज्ञातः स गच्छेति भ्रात्रा ज्येष्ठेन भारत&#x9;012a&lt;br&gt;&#xA;जगाम तत्र यत्र स्म रुवन्ति जलचारिणः&#x9;012c&lt;br&gt;&#xA;स तत्र पीत्वा पानीयं स्नात्वा च भरतर्षभ&#x9;013a&lt;br&gt;&#xA;उत्तरीयेण पानीयमाजहार तदा नृप&#x9;013c&lt;br&gt;&#xA;गव्यूतिमात्रादागत्य त्वरितो मातरं प्रति&#x9;014a&lt;br&gt;&#xA;स सुप्तां मातरं दृष्ट्वा भ्रातॄंश्च वसुधातले&#x9;014c&lt;br&gt;&#xA;भृशं दुःखपरीतात्मा विललाप वृकोदरः&#x9;014e&lt;br&gt;&#xA;शयनेषु परार्ध्येषु ये पुरा वारणावते&#x9;015a&lt;br&gt;&#xA;नाधिजग्मुस्तदा निद्रां तेऽद्य सुप्ता महीतले&#x9;015c&lt;br&gt;&#xA;स्वसारं वसुदेवस्य शत्रुसङ्घावमर्दिनः&#x9;016a&lt;br&gt;&#xA;कुन्तिभोजसुतां कुन्तीं सर्वलक्षणपूजिताम्&#x9;016c&lt;br&gt;&#xA;स्नुषां विचित्रवीर्यस्य भार्यां पाण्डोर्महात्मनः&#x9;017a&lt;br&gt;&#xA;प्रासादशयनां नित्यं पुण्डरीकान्तरप्रभाम्&#x9;017c&lt;br&gt;&#xA;सुकुमारतरां स्त्रीणां महार्हशयनोचिताम्&#x9;018a&lt;br&gt;&#xA;शयानां पश्यताद्येह पृथिव्यामतथोचिताम्&#x9;018c&lt;br&gt;&#xA;धर्मादिन्द्राच्च वायोश्च सुषुवे या सुतानिमान्&#x9;019a&lt;br&gt;&#xA;सेयं भूमौ परिश्रान्ता शेते ह्यद्यातथोचिता&#x9;019c&lt;br&gt;&#xA;किं नु दुःखतरं शक्यं मया द्रष्टुमतः परम्&#x9;020a&lt;br&gt;&#xA;योऽहमद्य नरव्याघ्रान्सुप्तान्पश्यामि भूतले&#x9;020c&lt;br&gt;&#xA;त्रिषु लोकेषु यद्राज्यं धर्मविद्योऽर्हते नृपः&#x9;021a&lt;br&gt;&#xA;सोऽयं भूमौ परिश्रान्तः शेते प्राकृतवत्कथम्&#x9;021c&lt;br&gt;&#xA;अयं नीलाम्बुदश्यामो नरेष्वप्रतिमो भुवि&#x9;022a&lt;br&gt;&#xA;शेते प्राकृतवद्भूमावतो दुःखतरं नु किम्&#x9;022c&lt;br&gt;&#xA;अश्विनाविव देवानां याविमौ रूपसम्पदा&#x9;023a&lt;br&gt;&#xA;तौ प्राकृतवदद्येमौ प्रसुप्तौ धरणीतले&#x9;023c&lt;br&gt;&#xA;ज्ञातयो यस्य नैव स्युर्विषमाः कुलपांसनाः&#x9;024a&lt;br&gt;&#xA;स जीवेत्सुसुखं लोके ग्रामे द्रुम इवैकजः&#x9;024c&lt;br&gt;&#xA;एको वृक्षो हि यो ग्रामे भवेत्पर्णफलान्वितः&#x9;025a&lt;br&gt;&#xA;चैत्यो भवति निर्ज्ञातिरर्चनीयः सुपूजितः&#x9;025c&lt;br&gt;&#xA;येषां च बहवः शूरा ज्ञातयो धर्मसंश्रिताः&#x9;026a&lt;br&gt;&#xA;ते जीवन्ति सुखं लोके भवन्ति च निरामयाः&#x9;026c&lt;br&gt;&#xA;बलवन्तः समृद्धार्था मित्रबान्धवनन्दनाः&#x9;027a&lt;br&gt;&#xA;जीवन्त्यन्योन्यमाश्रित्य द्रुमाः काननजा इव&#x9;027c&lt;br&gt;&#xA;वयं तु धृतराष्ट्रेण सपुत्रेण दुरात्मना&#x9;028a&lt;br&gt;&#xA;विवासिता न दग्धाश्च कथञ्चित्तस्य शासनात्&#x9;028c&lt;br&gt;&#xA;तस्मान्मुक्ता वयं दाहादिमं वृक्षमुपाश्रिताः&#x9;029a&lt;br&gt;&#xA;कां दिशं प्रतिपत्स्यामः प्राप्ताः क्लेशमनुत्तमम्&#x9;029c&lt;br&gt;&#xA;नातिदूरे च नगरं वनादस्माद्धि लक्षये&#x9;030a&lt;br&gt;&#xA;जागर्तव्ये स्वपन्तीमे हन्त जागर्म्यहं स्वयम्&#x9;030c&lt;br&gt;&#xA;पास्यन्तीमे जलं पश्चात्प्रतिबुद्धा जितक्लमाः&#x9;031a&lt;br&gt;&#xA;इति भीमो व्यवस्यैव जजागार स्वयं तदा&#x9;031c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/139/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/139/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;तत्र तेषु शयानेषु हिडिम्बो नाम राक्षसः&#x9;001a&lt;br&gt;&#xA;अविदूरे वनात्तस्माच्छालवृक्षमुपाश्रितः&#x9;001c&lt;br&gt;&#xA;क्रूरो मानुषमांसादो महावीर्यो महाबलः&#x9;002a&lt;br&gt;&#xA;विरूपरूपः पिङ्गाक्षः करालो घोरदर्शनः&#x9;002c&lt;br&gt;&#xA;पिशितेप्सुः क्षुधार्तस्तानपश्यत यदृच्छया&#x9;002e&lt;br&gt;&#xA;ऊर्ध्वाङ्गुलिः स कण्डूयन्धुन्वन्रूक्षाञ्शिरोरुहान्&#x9;003a&lt;br&gt;&#xA;जृम्भमाणो महावक्त्रः पुनः पुनरवेक्ष्य च&#x9;003c&lt;br&gt;&#xA;दुष्टो मानुषमांसादो महाकायो महाबलः&#x9;004a&lt;br&gt;&#xA;आघ्राय मानुषं गन्धं भगिनीमिदमब्रवीत्&#x9;004c&lt;br&gt;&#xA;उपपन्नश्चिरस्याद्य भक्षो मम मनःप्रियः&#x9;005a&lt;br&gt;&#xA;स्नेहस्रवान्प्रस्रवति जिह्वा पर्येति मे मुखम्&#x9;005c&lt;br&gt;&#xA;अष्टौ दंष्ट्राः सुतीक्ष्णाग्राश्चिरस्यापातदुःसहाः&#x9;006a&lt;br&gt;&#xA;देहेषु मज्जयिष्यामि स्निग्धेषु पिशितेषु च&#x9;006c&lt;br&gt;&#xA;आक्रम्य मानुषं कण्ठमाच्छिद्य धमनीमपि&#x9;007a&lt;br&gt;&#xA;उष्णं नवं प्रपास्यामि फेनिलं रुधिरं बहु&#x9;007c&lt;br&gt;&#xA;गच्छ जानीहि के त्वेते शेरते वनमाश्रिताः&#x9;008a&lt;br&gt;&#xA;मानुषो बलवान्गन्धो घ्राणं तर्पयतीव मे&#x9;008c&lt;br&gt;&#xA;हत्वैतान्मानुषान्सर्वानानयस्व ममान्तिकम्&#x9;009a&lt;br&gt;&#xA;अस्मद्विषयसुप्तेभ्यो नैतेभ्यो भयमस्ति ते&#x9;009c&lt;br&gt;&#xA;एषां मांसानि संस्कृत्य मानुषाणां यथेष्टतः&#x9;010a&lt;br&gt;&#xA;भक्षयिष्याव सहितौ कुरु तूर्णं वचो मम&#x9;010c&lt;br&gt;&#xA;भ्रातुर्वचनमाज्ञाय त्वरमाणेव राक्षसी&#x9;011a&lt;br&gt;&#xA;जगाम तत्र यत्र स्म पाण्डवा भरतर्षभ&#x9;011c&lt;br&gt;&#xA;ददर्श तत्र गत्वा सा पाण्डवान्पृथया सह&#x9;012a&lt;br&gt;&#xA;शयानान्भीमसेनं च जाग्रतं त्वपराजितम्&#x9;012c&lt;br&gt;&#xA;दृष्ट्वैव भीमसेनं सा शालस्कन्धमिवोद्गतम्&#x9;013a&lt;br&gt;&#xA;राक्षसी कामयामास रूपेणाप्रतिमं भुवि&#x9;013c&lt;br&gt;&#xA;अयं श्यामो महाबाहुः सिंहस्कन्धो महाद्युतिः&#x9;014a&lt;br&gt;&#xA;कम्बुग्रीवः पुष्कराक्षो भर्ता युक्तो भवेन्मम&#x9;014c&lt;br&gt;&#xA;नाहं भ्रातृवचो जातु कुर्यां क्रूरोपसंहितम्&#x9;015a&lt;br&gt;&#xA;पतिस्नेहोऽतिबलवान्न तथा भ्रातृसौहृदम्&#x9;015c&lt;br&gt;&#xA;मुहूर्तमिव तृप्तिश्च भवेद्भ्रातुर्ममैव च&#x9;016a&lt;br&gt;&#xA;हतैरेतैरहत्वा तु मोदिष्ये शाश्वतिः समाः&#x9;016c&lt;br&gt;&#xA;सा कामरूपिणी रूपं कृत्वा मानुषमुत्तमम्&#x9;017a&lt;br&gt;&#xA;उपतस्थे महाबाहुं भीमसेनं शनैः शनैः&#x9;017c&lt;br&gt;&#xA;विलज्जमानेव लता दिव्याभरणभूषिता&#x9;018a&lt;br&gt;&#xA;स्मितपूर्वमिदं वाक्यं भीमसेनमथाब्रवीत्&#x9;018c&lt;br&gt;&#xA;कुतस्त्वमसि सम्प्राप्तः कश्चासि पुरुषर्षभ&#x9;019a&lt;br&gt;&#xA;क इमे शेरते चेह पुरुषा देवरूपिणः&#x9;019c&lt;br&gt;&#xA;केयं च बृहती श्यामा सुकुमारी तवानघ&#x9;020a&lt;br&gt;&#xA;शेते वनमिदं प्राप्य विश्वस्ता स्वगृहे यथा&#x9;020c&lt;br&gt;&#xA;नेदं जानाति गहनं वनं राक्षससेवितम्&#x9;021a&lt;br&gt;&#xA;वसति ह्यत्र पापात्मा हिडिम्बो नाम राक्षसः&#x9;021c&lt;br&gt;&#xA;तेनाहं प्रेषिता भ्रात्रा दुष्टभावेन रक्षसा&#x9;022a&lt;br&gt;&#xA;बिभक्षयिषता मांसं युष्माकममरोपम&#x9;022c&lt;br&gt;&#xA;साहं त्वामभिसम्प्रेक्ष्य देवगर्भसमप्रभम्&#x9;023a&lt;br&gt;&#xA;नान्यं भर्तारमिच्छामि सत्यमेतद्ब्रवीमि ते&#x9;023c&lt;br&gt;&#xA;एतद्विज्ञाय धर्मज्ञ युक्तं मयि समाचर&#x9;024a&lt;br&gt;&#xA;कामोपहतचित्ताङ्गीं भजमानां भजस्व माम्&#x9;024c&lt;br&gt;&#xA;त्रास्येऽहं त्वां महाबाहो राक्षसात्पुरुषादकात्&#x9;025a&lt;br&gt;&#xA;वत्स्यावो गिरिदुर्गेषु भर्ता भव ममानघ&#x9;025c&lt;br&gt;&#xA;अन्तरिक्षचरा ह्यस्मि कामतो विचरामि च&#x9;026a&lt;br&gt;&#xA;अतुलामाप्नुहि प्रीतिं तत्र तत्र मया सह&#x9;026c&lt;br&gt;&#xA;भीम उवाच&#x9;027&lt;br&gt;&#xA;मातरं भ्रातरं ज्येष्ठं कनिष्ठानपरानिमान्&#x9;027a&lt;br&gt;&#xA;परित्यजेत को न्वद्य प्रभवन्निव राक्षसि&#x9;027c&lt;br&gt;&#xA;को हि सुप्तानिमान्भ्रातॄन्दत्त्वा राक्षसभोजनम्&#x9;028a&lt;br&gt;&#xA;मातरं च नरो गच्छेत्कामार्त इव मद्विधः&#x9;028c&lt;br&gt;&#xA;राक्षस्युवाच&#x9;029&lt;br&gt;&#xA;यत्ते प्रियं तत्करिष्ये सर्वानेतान्प्रबोधय&#x9;029a&lt;br&gt;&#xA;मोक्षयिष्यामि वः कामं राक्षसात्पुरुषादकात्&#x9;029c&lt;br&gt;&#xA;भीम उवाच&#x9;030&lt;br&gt;&#xA;सुखसुप्तान्वने भ्रातॄन्मातरं चैव राक्षसि&#x9;030a&lt;br&gt;&#xA;न भयाद्बोधयिष्यामि भ्रातुस्तव दुरात्मनः&#x9;030c&lt;br&gt;&#xA;न हि मे राक्षसा भीरु सोढुं शक्ताः पराक्रमम्&#x9;031a&lt;br&gt;&#xA;न मनुष्या न गन्धर्वा न यक्षाश्चारुलोचने&#x9;031c&lt;br&gt;&#xA;गच्छ वा तिष्ठ वा भद्रे यद्वापीच्छसि तत्कुरु&#x9;032a&lt;br&gt;&#xA;तं वा प्रेषय तन्वङ्गि भ्रातरं पुरुषादकम्&#x9;032c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/140/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/140/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;तां विदित्वा चिरगतां हिडिम्बो राक्षसेश्वरः&#x9;001a&lt;br&gt;&#xA;अवतीर्य द्रुमात्तस्मादाजगामाथ पाण्डवान्&#x9;001c&lt;br&gt;&#xA;लोहिताक्षो महाबाहुरूर्ध्वकेशो महाबलः&#x9;002a&lt;br&gt;&#xA;मेघसङ्घातवर्ष्मा च तीक्ष्णदंष्ट्रोज्ज्वलाननः&#x9;002c&lt;br&gt;&#xA;तमापतन्तं दृष्ट्वैव तथा विकृतदर्शनम्&#x9;003a&lt;br&gt;&#xA;हिडिम्बोवाच वित्रस्ता भीमसेनमिदं वचः&#x9;003c&lt;br&gt;&#xA;आपतत्येष दुष्टात्मा सङ्क्रुद्धः पुरुषादकः&#x9;004a&lt;br&gt;&#xA;त्वामहं भ्रातृभिः सार्धं यद्ब्रवीमि तथा कुरु&#x9;004c&lt;br&gt;&#xA;अहं कामगमा वीर रक्षोबलसमन्विता&#x9;005a&lt;br&gt;&#xA;आरुहेमां मम श्रोणीं नेष्यामि त्वां विहायसा&#x9;005c&lt;br&gt;&#xA;प्रबोधयैनान्संसुप्तान्मातरं च परन्तप&#x9;006a&lt;br&gt;&#xA;सर्वानेव गमिष्यामि गृहीत्वा वो विहायसा&#x9;006c&lt;br&gt;&#xA;भीम उवाच&#x9;007&lt;br&gt;&#xA;मा भैस्त्वं विपुलश्रोणि नैष कश्चिन्मयि स्थिते&#x9;007a&lt;br&gt;&#xA;अहमेनं हनिष्यामि प्रेक्षन्त्यास्ते सुमध्यमे&#x9;007c&lt;br&gt;&#xA;नायं प्रतिबलो भीरु राक्षसापसदो मम&#x9;008a&lt;br&gt;&#xA;सोढुं युधि परिस्पन्दमथवा सर्वराक्षसाः&#x9;008c&lt;br&gt;&#xA;पश्य बाहू सुवृत्तौ मे हस्तिहस्तनिभाविमौ&#x9;009a&lt;br&gt;&#xA;ऊरू परिघसङ्काशौ संहतं चाप्युरो मम&#x9;009c&lt;br&gt;&#xA;विक्रमं मे यथेन्द्रस्य साद्य द्रक्ष्यसि शोभने&#x9;010a&lt;br&gt;&#xA;मावमंस्थाः पृथुश्रोणि मत्वा मामिह मानुषम्&#x9;010c&lt;br&gt;&#xA;हिडिम्बोवाच&#x9;011&lt;br&gt;&#xA;नावमन्ये नरव्याघ्र त्वामहं देवरूपिणम्&#x9;011a&lt;br&gt;&#xA;दृष्टापदानस्तु मया मानुषेष्वेव राक्षसः&#x9;011c&lt;br&gt;&#xA;वैशम्पायन उवाच&#x9;012&lt;br&gt;&#xA;तथा सञ्जल्पतस्तस्य भीमसेनस्य भारत&#x9;012a&lt;br&gt;&#xA;वाचः शुश्राव ताः क्रुद्धो राक्षसः पुरुषादकः&#x9;012c&lt;br&gt;&#xA;अवेक्षमाणस्तस्याश्च हिडिम्बो मानुषं वपुः&#x9;013a&lt;br&gt;&#xA;स्रग्दामपूरितशिखं समग्रेन्दुनिभाननम्&#x9;013c&lt;br&gt;&#xA;सुभ्रूनासाक्षिकेशान्तं सुकुमारनखत्वचम्&#x9;014a&lt;br&gt;&#xA;सर्वाभरणसम्युक्तं सुसूक्ष्माम्बरवाससम्&#x9;014c&lt;br&gt;&#xA;तां तथा मानुषं रूपं बिभ्रतीं सुमनोहरम्&#x9;015a&lt;br&gt;&#xA;पुंस्कामां शङ्कमानश्च चुक्रोध पुरुषादकः&#x9;015c&lt;br&gt;&#xA;सङ्क्रुद्धो राक्षसस्तस्या भगिन्याः कुरुसत्तम&#x9;016a&lt;br&gt;&#xA;उत्फाल्य विपुले नेत्रे ततस्तामिदमब्रवीत्&#x9;016c&lt;br&gt;&#xA;को हि मे भोक्तुकामस्य विघ्नं चरति दुर्मतिः&#x9;017a&lt;br&gt;&#xA;न बिभेषि हिडिम्बे किं मत्कोपाद्विप्रमोहिता&#x9;017c&lt;br&gt;&#xA;धिक्त्वामसति पुंस्कामे मम विप्रियकारिणि&#x9;018a&lt;br&gt;&#xA;पूर्वेषां राक्षसेन्द्राणां सर्वेषामयशस्करि&#x9;018c&lt;br&gt;&#xA;यानिमानाश्रिताकार्षीरप्रियं सुमहन्मम&#x9;019a&lt;br&gt;&#xA;एष तानद्य वै सर्वान्हनिष्यामि त्वया सह&#x9;019c&lt;br&gt;&#xA;एवमुक्त्वा हिडिम्बां स हिडिम्बो लोहितेक्षणः&#x9;020a&lt;br&gt;&#xA;वधायाभिपपातैनां दन्तैर्दन्तानुपस्पृशन्&#x9;020c&lt;br&gt;&#xA;तमापतन्तं सम्प्रेक्ष्य भीमः प्रहरतां वरः&#x9;021a&lt;br&gt;&#xA;भर्त्सयामास तेजस्वी तिष्ठ तिष्ठेति चाब्रवीत्&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/141/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/141/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;भीमसेनस्तु तं दृष्ट्वा राक्षसं प्रहसन्निव&#x9;001a&lt;br&gt;&#xA;भगिनीं प्रति सङ्क्रुद्धमिदं वचनमब्रवीत्&#x9;001c&lt;br&gt;&#xA;किं ते हिडिम्ब एतैर्वा सुखसुप्तैः प्रबोधितैः&#x9;002a&lt;br&gt;&#xA;मामासादय दुर्बुद्धे तरसा त्वं नराशन&#x9;002c&lt;br&gt;&#xA;मय्येव प्रहरैहि त्वं न स्त्रियं हन्तुमर्हसि&#x9;003a&lt;br&gt;&#xA;विशेषतोऽनपकृते परेणापकृते सति&#x9;003c&lt;br&gt;&#xA;न हीयं स्ववशा बाला कामयत्यद्य मामिह&#x9;004a&lt;br&gt;&#xA;चोदितैषा ह्यनङ्गेन शरीरान्तरचारिणा&#x9;004c&lt;br&gt;&#xA;भगिनी तव दुर्बुद्धे राक्षसानां यशोहर&#x9;004e&lt;br&gt;&#xA;त्वन्नियोगेन चैवेयं रूपं मम समीक्ष्य च&#x9;005a&lt;br&gt;&#xA;कामयत्यद्य मां भीरुर्नैषा दूषयते कुलम्&#x9;005c&lt;br&gt;&#xA;अनङ्गेन कृते दोषे नेमां त्वमिह राक्षस&#x9;006a&lt;br&gt;&#xA;मयि तिष्ठति दुष्टात्मन्न स्त्रियं हन्तुमर्हसि&#x9;006c&lt;br&gt;&#xA;समागच्छ मया सार्धमेकेनैको नराशन&#x9;007a&lt;br&gt;&#xA;अहमेव नयिष्यामि त्वामद्य यमसादनम्&#x9;007c&lt;br&gt;&#xA;अद्य ते तलनिष्पिष्टं शिरो राक्षस दीर्यताम्&#x9;008a&lt;br&gt;&#xA;कुञ्जरस्येव पादेन विनिष्पिष्टं बलीयसः&#x9;008c&lt;br&gt;&#xA;अद्य गात्राणि क्रव्यादाः श्येना गोमायवश्च ते&#x9;009a&lt;br&gt;&#xA;कर्षन्तु भुवि संहृष्टा निहतस्य मया मृधे&#x9;009c&lt;br&gt;&#xA;क्षणेनाद्य करिष्येऽहमिदं वनमकण्टकम्&#x9;010a&lt;br&gt;&#xA;पुरस्ताद्दूषितं नित्यं त्वया भक्षयता नरान्&#x9;010c&lt;br&gt;&#xA;अद्य त्वां भगिनी पाप कृष्यमाणं मया भुवि&#x9;011a&lt;br&gt;&#xA;द्रक्षत्यद्रिप्रतीकाशं सिंहेनेव महाद्विपम्&#x9;011c&lt;br&gt;&#xA;निराबाधास्त्वयि हते मया राक्षसपान्सन&#x9;012a&lt;br&gt;&#xA;वनमेतच्चरिष्यन्ति पुरुषा वनचारिणः&#x9;012c&lt;br&gt;&#xA;हिडिम्ब उवाच&#x9;013&lt;br&gt;&#xA;गर्जितेन वृथा किं ते कत्थितेन च मानुष&#x9;013a&lt;br&gt;&#xA;कृत्वैतत्कर्मणा सर्वं कत्थेथा मा चिरं कृथाः&#x9;013c&lt;br&gt;&#xA;बलिनं मन्यसे यच्च आत्मानमपराक्रमम्&#x9;014a&lt;br&gt;&#xA;ज्ञास्यस्यद्य समागम्य मयात्मानं बलाधिकम्&#x9;014c&lt;br&gt;&#xA;न तावदेतान्हिंसिष्ये स्वपन्त्वेते यथासुखम्&#x9;015a&lt;br&gt;&#xA;एष त्वामेव दुर्बुद्धे निहन्म्यद्याप्रियंवदम्&#x9;015c&lt;br&gt;&#xA;पीत्वा तवासृग्गात्रेभ्यस्ततः पश्चादिमानपि&#x9;016a&lt;br&gt;&#xA;हनिष्यामि ततः पश्चादिमां विप्रियकारिणीम्&#x9;016c&lt;br&gt;&#xA;वैशम्पायन उवाच&#x9;017&lt;br&gt;&#xA;एवमुक्त्वा ततो बाहुं प्रगृह्य पुरुषादकः&#x9;017a&lt;br&gt;&#xA;अभ्यधावत सङ्क्रुद्धो भीमसेनमरिन्दमम्&#x9;017c&lt;br&gt;&#xA;तस्याभिपततस्तूर्णं भीमो भीमपराक्रमः&#x9;018a&lt;br&gt;&#xA;वेगेन प्रहृतं बाहुं निजग्राह हसन्निव&#x9;018c&lt;br&gt;&#xA;निगृह्य तं बलाद्भीमो विस्फुरन्तं चकर्ष ह&#x9;019a&lt;br&gt;&#xA;तस्माद्देशाद्धनूंष्यष्टौ सिंहः क्षुद्रमृगं यथा&#x9;019c&lt;br&gt;&#xA;ततः स राक्षसः क्रुद्धः पाण्डवेन बलाद्धृतः&#x9;020a&lt;br&gt;&#xA;भीमसेनं समालिङ्ग्य व्यनदद्भैरवं रवम्&#x9;020c&lt;br&gt;&#xA;पुनर्भीमो बलादेनं विचकर्ष महाबलः&#x9;021a&lt;br&gt;&#xA;मा शब्दः सुखसुप्तानां भ्रातॄणां मे भवेदिति&#x9;021c&lt;br&gt;&#xA;अन्योन्यं तौ समासाद्य विचकर्षतुरोजसा&#x9;022a&lt;br&gt;&#xA;राक्षसो भीमसेनश्च विक्रमं चक्रतुः परम्&#x9;022c&lt;br&gt;&#xA;बभञ्जतुर्महावृक्षाल्ँलताश्चाकर्षतुस्ततः&#x9;023a&lt;br&gt;&#xA;मत्ताविव सुसंरब्धौ वारणौ षष्टिहायनौ&#x9;023c&lt;br&gt;&#xA;तयोः शब्देन महता विबुद्धास्ते नरर्षभाः&#x9;024a&lt;br&gt;&#xA;सह मात्रा तु ददृशुर्हिडिम्बामग्रतः स्थिताम्&#x9;024c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/142/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/142/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;प्रबुद्धास्ते हिडिम्बाया रूपं दृष्ट्वातिमानुषम्&#x9;001a&lt;br&gt;&#xA;विस्मिताः पुरुषव्याघ्रा बभूवुः पृथया सह&#x9;001c&lt;br&gt;&#xA;ततः कुन्ती समीक्ष्यैनां विस्मिता रूपसम्पदा&#x9;002a&lt;br&gt;&#xA;उवाच मधुरं वाक्यं सान्त्वपूर्वमिदं शनैः&#x9;002c&lt;br&gt;&#xA;कस्य त्वं सुरगर्भाभे का चासि वरवर्णिनि&#x9;003a&lt;br&gt;&#xA;केन कार्येण सुश्रोणि कुतश्चागमनं तव&#x9;003c&lt;br&gt;&#xA;यदि वास्य वनस्यासि देवता यदि वाप्सराः&#x9;004a&lt;br&gt;&#xA;आचक्ष्व मम तत्सर्वं किमर्थं चेह तिष्ठसि&#x9;004c&lt;br&gt;&#xA;हिडिम्बोवाच&#x9;005&lt;br&gt;&#xA;यदेतत्पश्यसि वनं नीलमेघनिभं महत्&#x9;005a&lt;br&gt;&#xA;निवासो राक्षसस्यैतद्धिडिम्बस्य ममैव च&#x9;005c&lt;br&gt;&#xA;तस्य मां राक्षसेन्द्रस्य भगिनीं विद्धि भामिनि&#x9;006a&lt;br&gt;&#xA;भ्रात्रा सम्प्रेषितामार्ये त्वां सपुत्रां जिघांसता&#x9;006c&lt;br&gt;&#xA;क्रूरबुद्धेरहं तस्य वचनादागता इह&#x9;007a&lt;br&gt;&#xA;अद्राक्षं हेमवर्णाभं तव पुत्रं महौजसम्&#x9;007c&lt;br&gt;&#xA;ततोऽहं सर्वभूतानां भावे विचरता शुभे&#x9;008a&lt;br&gt;&#xA;चोदिता तव पुत्रस्य मन्मथेन वशानुगा&#x9;008c&lt;br&gt;&#xA;ततो वृतो मया भर्ता तव पुत्रो महाबलः&#x9;009a&lt;br&gt;&#xA;अपनेतुं च यतितो न चैव शकितो मया&#x9;009c&lt;br&gt;&#xA;चिरायमाणां मां ज्ञात्वा ततः स पुरुषादकः&#x9;010a&lt;br&gt;&#xA;स्वयमेवागतो हन्तुमिमान्सर्वांस्तवात्मजान्&#x9;010c&lt;br&gt;&#xA;स तेन मम कान्तेन तव पुत्रेण धीमता&#x9;011a&lt;br&gt;&#xA;बलादितो विनिष्पिष्य व्यपकृष्टो महात्मना&#x9;011c&lt;br&gt;&#xA;विकर्षन्तौ महावेगौ गर्जमानौ परस्परम्&#x9;012a&lt;br&gt;&#xA;पश्यध्वं युधि विक्रान्तावेतौ तौ नरराक्षसौ&#x9;012c&lt;br&gt;&#xA;वैशम्पायन उवाच&#x9;013&lt;br&gt;&#xA;तस्याः श्रुत्वैव वचनमुत्पपात युधिष्ठिरः&#x9;013a&lt;br&gt;&#xA;अर्जुनो नकुलश्चैव सहदेवश्च वीर्यवान्&#x9;013c&lt;br&gt;&#xA;तौ ते ददृशुरासक्तौ विकर्षन्तौ परस्परम्&#x9;014a&lt;br&gt;&#xA;काङ्क्षमाणौ जयं चैव सिंहाविव रणोत्कटौ&#x9;014c&lt;br&gt;&#xA;तावन्योन्यं समाश्लिष्य विकर्षन्तौ परस्परम्&#x9;015a&lt;br&gt;&#xA;दावाग्निधूमसदृशं चक्रतुः पार्थिवं रजः&#x9;015c&lt;br&gt;&#xA;वसुधारेणुसंवीतौ वसुधाधरसन्निभौ&#x9;016a&lt;br&gt;&#xA;विभ्राजेतां यथा शैलौ नीहारेणाभिसंवृतौ&#x9;016c&lt;br&gt;&#xA;राक्षसेन तथा भीमं क्लिश्यमानं निरीक्ष्य तु&#x9;017a&lt;br&gt;&#xA;उवाचेदं वचः पार्थः प्रहसञ्शनकैरिव&#x9;017c&lt;br&gt;&#xA;भीम मा भैर्महाबाहो न त्वां बुध्यामहे वयम्&#x9;018a&lt;br&gt;&#xA;समेतं भीमरूपेण प्रसुप्ताः श्रमकर्शिताः&#x9;018c&lt;br&gt;&#xA;साहाय्येऽस्मि स्थितः पार्थ योधयिष्यामि राक्षसम्&#x9;019a&lt;br&gt;&#xA;नकुलः सहदेवश्च मातरं गोपयिष्यतः&#x9;019c&lt;br&gt;&#xA;भीम उवाच&#x9;020&lt;br&gt;&#xA;उदासीनो निरीक्षस्व न कार्यः सम्भ्रमस्त्वया&#x9;020a&lt;br&gt;&#xA;न जात्वयं पुनर्जीवेन्मद्बाह्वन्तरमागतः&#x9;020c&lt;br&gt;&#xA;अर्जुन उवाच&#x9;021&lt;br&gt;&#xA;किमनेन चिरं भीम जीवता पापरक्षसा&#x9;021a&lt;br&gt;&#xA;गन्तव्यं न चिरं स्थातुमिह शक्यमरिन्दम&#x9;021c&lt;br&gt;&#xA;पुरा संरज्यते प्राची पुरा सन्ध्या प्रवर्तते&#x9;022a&lt;br&gt;&#xA;रौद्रे मुहूर्ते रक्षांसि प्रबलानि भवन्ति च&#x9;022c&lt;br&gt;&#xA;त्वरस्व भीम मा क्रीड जहि रक्षो विभीषणम्&#x9;023a&lt;br&gt;&#xA;पुरा विकुरुते मायां भुजयोः सारमर्पय&#x9;023c&lt;br&gt;&#xA;वैशम्पायन उवाच&#x9;024&lt;br&gt;&#xA;अर्जुनेनैवमुक्तस्तु भीमो भीमस्य रक्षसः&#x9;024a&lt;br&gt;&#xA;उत्क्षिप्याभ्रामयद्देहं तूर्णं गुणशताधिकम्&#x9;024c&lt;br&gt;&#xA;भीम उवाच&#x9;025&lt;br&gt;&#xA;वृथामांसैर्वृथा पुष्टो वृथा वृद्धो वृथामतिः&#x9;025a&lt;br&gt;&#xA;वृथामरणमर्हस्त्वं वृथाद्य न भविष्यसि&#x9;025c&lt;br&gt;&#xA;अर्जुन उवाच&#x9;026&lt;br&gt;&#xA;अथ वा मन्यसे भारं त्वमिमं राक्षसं युधि&#x9;026a&lt;br&gt;&#xA;करोमि तव साहाय्यं शीघ्रमेव निहन्यताम्&#x9;026c&lt;br&gt;&#xA;अथ वाप्यहमेवैनं हनिष्यामि वृकोदर&#x9;027a&lt;br&gt;&#xA;कृतकर्मा परिश्रान्तः साधु तावदुपारम&#x9;027c&lt;br&gt;&#xA;वैशम्पायन उवाच&#x9;028&lt;br&gt;&#xA;तस्य तद्वचनं श्रुत्वा भीमसेनोऽत्यमर्षणः&#x9;028a&lt;br&gt;&#xA;निष्पिष्यैनं बलाद्भूमौ पशुमारममारयत्&#x9;028c&lt;br&gt;&#xA;स मार्यमाणो भीमेन ननाद विपुलं स्वनम्&#x9;029a&lt;br&gt;&#xA;पूरयंस्तद्वनं सर्वं जलार्द्र इव दुन्दुभिः&#x9;029c&lt;br&gt;&#xA;भुजाभ्यां योक्त्रयित्वा तं बलवान्पाण्डुनन्दनः&#x9;030a&lt;br&gt;&#xA;मध्ये भङ्क्त्वा स बलवान्हर्षयामास पाण्डवान्&#x9;030c&lt;br&gt;&#xA;हिडिम्बं निहतं दृष्ट्वा संहृष्टास्ते तरस्विनः&#x9;031a&lt;br&gt;&#xA;अपूजयन्नरव्याघ्रं भीमसेनमरिन्दमम्&#x9;031c&lt;br&gt;&#xA;अभिपूज्य महात्मानं भीमं भीमपराक्रमम्&#x9;032a&lt;br&gt;&#xA;पुनरेवार्जुनो वाक्यमुवाचेदं वृकोदरम्&#x9;032c&lt;br&gt;&#xA;नदूरे नगरं मन्ये वनादस्मादहं प्रभो&#x9;033a&lt;br&gt;&#xA;शीघ्रं गच्छाम भद्रं ते न नो विद्यात्सुयोधनः&#x9;033c&lt;br&gt;&#xA;ततः सर्वे तथेत्युक्त्वा सह मात्रा परन्तपाः&#x9;034a&lt;br&gt;&#xA;प्रययुः पुरुषव्याघ्रा हिडिम्बा चैव राक्षसी&#x9;034c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/143/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/143/</guid>
      <description>&lt;p&gt;भीम उवाच&#x9;001&lt;br&gt;&#xA;स्मरन्ति वैरं रक्षांसि मायामाश्रित्य मोहिनीम्&#x9;001a&lt;br&gt;&#xA;हिडिम्बे व्रज पन्थानं त्वं वै भ्रातृनिषेवितम्&#x9;001c&lt;br&gt;&#xA;युधिष्ठिर उवाच&#x9;002&lt;br&gt;&#xA;क्रुद्धोऽपि पुरुषव्याघ्र भीम मा स्म स्त्रियं वधीः&#x9;002a&lt;br&gt;&#xA;शरीरगुप्त्याभ्यधिकं धर्मं गोपय पाण्डव&#x9;002c&lt;br&gt;&#xA;वधाभिप्रायमायान्तमवधीस्त्वं महाबलम्&#x9;003a&lt;br&gt;&#xA;रक्षसस्तस्य भगिनी किं नः क्रुद्धा करिष्यति&#x9;003c&lt;br&gt;&#xA;वैशम्पायन उवाच&#x9;004&lt;br&gt;&#xA;हिडिम्बा तु ततः कुन्तीमभिवाद्य कृताञ्जलिः&#x9;004a&lt;br&gt;&#xA;युधिष्ठिरं च कौन्तेयमिदं वचनमब्रवीत्&#x9;004c&lt;br&gt;&#xA;आर्ये जानासि यद्दुःखमिह स्त्रीणामनङ्गजम्&#x9;005a&lt;br&gt;&#xA;तदिदं मामनुप्राप्तं भीमसेनकृतं शुभे&#x9;005c&lt;br&gt;&#xA;सोढं तत्परमं दुःखं मया कालप्रतीक्षया&#x9;006a&lt;br&gt;&#xA;सोऽयमभ्यागतः कालो भविता मे सुखाय वै&#x9;006c&lt;br&gt;&#xA;मया ह्युत्सृज्य सुहृदः स्वधर्मं स्वजनं तथा&#x9;007a&lt;br&gt;&#xA;वृतोऽयं पुरुषव्याघ्रस्तव पुत्रः पतिः शुभे&#x9;007c&lt;br&gt;&#xA;वरेणापि तथानेन त्वया चापि यशस्विनि&#x9;008a&lt;br&gt;&#xA;तथा ब्रुवन्ती हि तदा प्रत्याख्याता क्रियां प्रति&#x9;008c&lt;br&gt;&#xA;त्वं मां मूढेति वा मत्वा भक्ता वानुगतेति वा&#x9;009a&lt;br&gt;&#xA;भर्त्रानेन महाभागे सम्योजय सुतेन ते&#x9;009c&lt;br&gt;&#xA;तमुपादाय गच्छेयं यथेष्टं देवरूपिणम्&#x9;010a&lt;br&gt;&#xA;पुनश्चैवागमिष्यामि विश्रम्भं कुरु मे शुभे&#x9;010c&lt;br&gt;&#xA;अहं हि मनसा ध्याता सर्वान्नेष्यामि वः सदा&#x9;011a&lt;br&gt;&#xA;वृजिने तारयिष्यामि दुर्गेषु च नरर्षभान्&#x9;011c&lt;br&gt;&#xA;पृष्ठेन वो वहिष्यामि शीघ्रां गतिमभीप्सतः&#x9;012a&lt;br&gt;&#xA;यूयं प्रसादं कुरुत भीमसेनो भजेत माम्&#x9;012c&lt;br&gt;&#xA;आपदस्तरणे प्राणान्धारयेद्येन येन हि&#x9;013a&lt;br&gt;&#xA;सर्वमादृत्य कर्तव्यं तद्धर्ममनुवर्तता&#x9;013c&lt;br&gt;&#xA;आपत्सु यो धारयति धर्मं धर्मविदुत्तमः&#x9;014a&lt;br&gt;&#xA;व्यसनं ह्येव धर्मस्य धर्मिणामापदुच्यते&#x9;014c&lt;br&gt;&#xA;पुण्यं प्राणान्धारयति पुण्यं प्राणदमुच्यते&#x9;015a&lt;br&gt;&#xA;येन येनाचरेद्धर्मं तस्मिन्गर्हा न विद्यते&#x9;015c&lt;br&gt;&#xA;युधिष्ठिर उवाच&#x9;016&lt;br&gt;&#xA;एवमेतद्यथात्थ त्वं हिडिम्बे नात्र संशयः&#x9;016a&lt;br&gt;&#xA;स्थातव्यं तु त्वया धर्मे यथा ब्रूयां सुमध्यमे&#x9;016c&lt;br&gt;&#xA;स्नातं कृताह्निकं भद्रे कृतकौतुकमङ्गलम्&#x9;017a&lt;br&gt;&#xA;भीमसेनं भजेथास्त्वं प्रागस्तगमनाद्रवेः&#x9;017c&lt;br&gt;&#xA;अहःसु विहरानेन यथाकामं मनोजवा&#x9;018a&lt;br&gt;&#xA;अयं त्वानयितव्यस्ते भीमसेनः सदा निशि&#x9;018c&lt;br&gt;&#xA;वैशम्पायन उवाच&#x9;019&lt;br&gt;&#xA;तथेति तत्प्रतिज्ञाय हिडिम्बा राक्षसी तदा&#x9;019a&lt;br&gt;&#xA;भीमसेनमुपादाय ऊर्ध्वमाचक्रमे ततः&#x9;019c&lt;br&gt;&#xA;शैलशृङ्गेषु रम्येषु देवतायतनेषु च&#x9;020a&lt;br&gt;&#xA;मृगपक्षिविघुष्टेषु रमणीयेषु सर्वदा&#x9;020c&lt;br&gt;&#xA;कृत्वा च परमं रूपं सर्वाभरणभूषिता&#x9;021a&lt;br&gt;&#xA;सञ्जल्पन्ती सुमधुरं रमयामास पाण्डवम्&#x9;021c&lt;br&gt;&#xA;तथैव वनदुर्गेषु पुष्पितद्रुमसानुषु&#x9;022a&lt;br&gt;&#xA;सरस्सु रमणीयेषु पद्मोत्पलयुतेषु च&#x9;022c&lt;br&gt;&#xA;नदीद्वीपप्रदेशेषु वैडूर्यसिकतासु च&#x9;023a&lt;br&gt;&#xA;सुतीर्थवनतोयासु तथा गिरिनदीषु च&#x9;023c&lt;br&gt;&#xA;सगरस्य प्रदेशेषु मणिहेमचितेषु च&#x9;024a&lt;br&gt;&#xA;पत्तनेषु च रम्येषु महाशालवनेषु च&#x9;024c&lt;br&gt;&#xA;देवारण्येषु पुण्येषु तथा पर्वतसानुषु&#x9;025a&lt;br&gt;&#xA;गुह्यकानां निवासेषु तापसायतनेषु च&#x9;025c&lt;br&gt;&#xA;सर्वर्तुफलपुष्पेषु मानसेषु सरस्सु च&#x9;026a&lt;br&gt;&#xA;बिभ्रती परमं रूपं रमयामास पाण्डवम्&#x9;026c&lt;br&gt;&#xA;रमयन्ती तथा भीमं तत्र तत्र मनोजवा&#x9;027a&lt;br&gt;&#xA;प्रजज्ञे राक्षसी पुत्रं भीमसेनान्महाबलम्&#x9;027c&lt;br&gt;&#xA;विरूपाक्षं महावक्त्रं शङ्कुकर्णं विभीषणम्&#x9;028a&lt;br&gt;&#xA;भीमरूपं सुताम्रोष्ठं तीक्ष्णदंष्ट्रं महाबलम्&#x9;028c&lt;br&gt;&#xA;महेष्वासं महावीर्यं महासत्त्वं महाभुजम्&#x9;029a&lt;br&gt;&#xA;महाजवं महाकायं महामायमरिन्दमम्&#x9;029c&lt;br&gt;&#xA;अमानुषं मानुषजं भीमवेगं महाबलम्&#x9;030a&lt;br&gt;&#xA;यः पिशाचानतीवान्यान्बभूवाति स मानुषान्&#x9;030c&lt;br&gt;&#xA;बालोऽपि यौवनं प्राप्तो मानुषेषु विशां पते&#x9;031a&lt;br&gt;&#xA;सर्वास्त्रेषु परं वीरः प्रकर्षमगमद्बली&#x9;031c&lt;br&gt;&#xA;सद्यो हि गर्भं राक्षस्यो लभन्ते प्रसवन्ति च&#x9;032a&lt;br&gt;&#xA;कामरूपधराश्चैव भवन्ति बहुरूपिणः&#x9;032c&lt;br&gt;&#xA;प्रणम्य विकचः पादावगृह्णात्स पितुस्तदा&#x9;033a&lt;br&gt;&#xA;मातुश्च परमेष्वासस्तौ च नामास्य चक्रतुः&#x9;033c&lt;br&gt;&#xA;घटभासोत्कच इति मातरं सोऽभ्यभाषत&#x9;034a&lt;br&gt;&#xA;अभवत्तेन नामास्य घटोत्कच इति स्म ह&#x9;034c&lt;br&gt;&#xA;अनुरक्तश्च तानासीत्पाण्डवान्स घटोत्कचः&#x9;035a&lt;br&gt;&#xA;तेषां च दयितो नित्यमात्मभूतो बभूव सः&#x9;035c&lt;br&gt;&#xA;संवाससमयो जीर्ण इत्यभाषत तं ततः&#x9;036a&lt;br&gt;&#xA;हिडिम्बा समयं कृत्वा स्वां गतिं प्रत्यपद्यत&#x9;036c&lt;br&gt;&#xA;कृत्यकाल उपस्थास्ये पितॄनिति घटोत्कचः&#x9;037a&lt;br&gt;&#xA;आमन्त्र्य राक्षसश्रेष्ठः प्रतस्थे चोत्तरां दिशम्&#x9;037c&lt;br&gt;&#xA;स हि सृष्टो मघवता शक्तिहेतोर्महात्मना&#x9;038a&lt;br&gt;&#xA;कर्णस्याप्रतिवीर्यस्य विनाशाय महात्मनः&#x9;038c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/144/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/144/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;ते वनेन वनं वीरा घ्नन्तो मृगगणान्बहून्&#x9;001a&lt;br&gt;&#xA;अपक्रम्य ययू राजंस्त्वरमाणा महारथाः&#x9;001c&lt;br&gt;&#xA;मत्स्यांस्त्रिगर्तान्पाञ्चालान्कीचकानन्तरेण च&#x9;002a&lt;br&gt;&#xA;रमणीयान्वनोद्देशान्प्रेक्षमाणाः सरांसि च&#x9;002c&lt;br&gt;&#xA;जटाः कृत्वात्मनः सर्वे वल्कलाजिनवाससः&#x9;003a&lt;br&gt;&#xA;सह कुन्त्या महात्मानो बिभ्रतस्तापसं वपुः&#x9;003c&lt;br&gt;&#xA;क्वचिद्वहन्तो जननीं त्वरमाणा महारथाः&#x9;004a&lt;br&gt;&#xA;क्वचिच्छन्देन गच्छन्तस्ते जग्मुः प्रसभं पुनः&#x9;004c&lt;br&gt;&#xA;ब्राह्मं वेदमधीयाना वेदाङ्गानि च सर्वशः&#x9;005a&lt;br&gt;&#xA;नीतिशास्त्रं च धर्मज्ञा ददृशुस्ते पितामहम्&#x9;005c&lt;br&gt;&#xA;तेऽभिवाद्य महात्मानं कृष्णद्वैपायनं तदा&#x9;006a&lt;br&gt;&#xA;तस्थुः प्राञ्जलयः सर्वे सह मात्रा परन्तपाः&#x9;006c&lt;br&gt;&#xA;व्यास उवाच&#x9;007&lt;br&gt;&#xA;मयेदं मनसा पूर्वं विदितं भरतर्षभाः&#x9;007a&lt;br&gt;&#xA;यथा स्थितैरधर्मेण धार्तराष्ट्रैर्विवासिताः&#x9;007c&lt;br&gt;&#xA;तद्विदित्वास्मि सम्प्राप्तश्चिकीर्षुः परमं हितम्&#x9;008a&lt;br&gt;&#xA;न विषादोऽत्र कर्तव्यः सर्वमेतत्सुखाय वः&#x9;008c&lt;br&gt;&#xA;समास्ते चैव मे सर्वे यूयं चैव न संशयः&#x9;009a&lt;br&gt;&#xA;दीनतो बालतश्चैव स्नेहं कुर्वन्ति बान्धवाः&#x9;009c&lt;br&gt;&#xA;तस्मादभ्यधिकः स्नेहो युष्मासु मम साम्प्रतम्&#x9;010a&lt;br&gt;&#xA;स्नेहपूर्वं चिकीर्षामि हितं वस्तन्निबोधत&#x9;010c&lt;br&gt;&#xA;इदं नगरमभ्याशे रमणीयं निरामयम्&#x9;011a&lt;br&gt;&#xA;वसतेह प्रतिच्छन्ना ममागमनकाङ्क्षिणः&#x9;011c&lt;br&gt;&#xA;वैशम्पायन उवाच&#x9;012&lt;br&gt;&#xA;एवं स तान्समाश्वास्य व्यासः पार्थानरिन्दमान्&#x9;012a&lt;br&gt;&#xA;एकचक्रामभिगतः कुन्तीमाश्वासयत्प्रभुः&#x9;012c&lt;br&gt;&#xA;जीवपुत्रि सुतस्तेऽयं धर्मपुत्रो युधिष्ठिरः&#x9;013a&lt;br&gt;&#xA;पृथिव्यां पार्थिवान्सर्वान्प्रशासिष्यति धर्मराट्&#x9;013c&lt;br&gt;&#xA;धर्मेण जित्वा पृथिवीमखिलां धर्मविद्वशी&#x9;014a&lt;br&gt;&#xA;भीमसेनार्जुनबलाद्भोक्ष्यत्ययमसंशयः&#x9;014c&lt;br&gt;&#xA;पुत्रास्तव च माद्र्याश्च सर्व एव महारथाः&#x9;015a&lt;br&gt;&#xA;स्वराष्ट्रे विहरिष्यन्ति सुखं सुमनसस्तदा&#x9;015c&lt;br&gt;&#xA;यक्ष्यन्ति च नरव्याघ्रा विजित्य पृथिवीमिमाम्&#x9;016a&lt;br&gt;&#xA;राजसूयाश्वमेधाद्यैः क्रतुभिर्भूरिदक्षिणैः&#x9;016c&lt;br&gt;&#xA;अनुगृह्य सुहृद्वर्गं धनेन च सुखेन च&#x9;017a&lt;br&gt;&#xA;पितृपैतामहं राज्यमिह भोक्ष्यन्ति ते सुताः&#x9;017c&lt;br&gt;&#xA;एवमुक्त्वा निवेश्यैनान्ब्राह्मणस्य निवेशने&#x9;018a&lt;br&gt;&#xA;अब्रवीत्पार्थिवश्रेष्ठमृषिर्द्वैपायनस्तदा&#x9;018c&lt;br&gt;&#xA;इह मां सम्प्रतीक्षध्वमागमिष्याम्यहं पुनः&#x9;019a&lt;br&gt;&#xA;देशकालौ विदित्वैव वेत्स्यध्वं परमां मुदम्&#x9;019c&lt;br&gt;&#xA;स तैः प्राञ्जलिभिः सर्वैस्तथेत्युक्तो नराधिप&#x9;020a&lt;br&gt;&#xA;जगाम भगवान्व्यासो यथाकाममृषिः प्रभुः&#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/145/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/145/</guid>
      <description>&lt;p&gt;001    जनमेजय उवाच&#xA;एकचक्रां गतास्ते तु कुन्तीपुत्रा महारथाः&#x9;001a&lt;br&gt;&#xA;अतः परं द्विजश्रेष्ठ किमकुर्वत पाण्डवाः&#x9;001c&lt;br&gt;&#xA;002    वैशम्पायन उवाच&#xA;एकचक्रां गतास्ते तु कुन्तीपुत्रा महारथाः&#x9;002a&lt;br&gt;&#xA;ऊषुर्नातिचिरं कालं ब्राह्मणस्य निवेशने&#x9;002c&lt;br&gt;&#xA;रमणीयानि पश्यन्तो वनानि विविधानि च&#x9;003a&lt;br&gt;&#xA;पार्थिवानपि चोद्देशान्सरितश्च सरांसि च&#x9;003c&lt;br&gt;&#xA;चेरुर्भैक्षं तदा ते तु सर्व एव विशां पते&#x9;004a&lt;br&gt;&#xA;बभूवुर्नागराणां च स्वैर्गुणैः प्रियदर्शनाः&#x9;004c&lt;br&gt;&#xA;निवेदयन्ति स्म च ते भैक्षं कुन्त्याः सदा निशि&#x9;005a&lt;br&gt;&#xA;तया विभक्तान्भागांस्ते भुञ्जते स्म पृथक्पृथक्&#x9;005c&lt;br&gt;&#xA;अर्धं ते भुञ्जते वीराः सह मात्रा परन्तपाः&#x9;006a&lt;br&gt;&#xA;अर्धं भैक्षस्य सर्वस्य भीमो भुङ्क्ते महाबलः&#x9;006c&lt;br&gt;&#xA;तथा तु तेषां वसतां तत्र राजन्महात्मनाम्&#x9;007a&lt;br&gt;&#xA;अतिचक्राम सुमहान्कालोऽथ भरतर्षभ&#x9;007c&lt;br&gt;&#xA;ततः कदाचिद्भैक्षाय गतास्ते भरतर्षभाः&#x9;008a&lt;br&gt;&#xA;सङ्गत्या भीमसेनस्तु तत्रास्ते पृथया सह&#x9;008c&lt;br&gt;&#xA;अथार्तिजं महाशब्दं ब्राह्मणस्य निवेशने&#x9;009a&lt;br&gt;&#xA;भृशमुत्पतितं घोरं कुन्ती शुश्राव भारत&#x9;009c&lt;br&gt;&#xA;रोरूयमाणांस्तान्सर्वान्परिदेवयतश्च सा&#x9;010a&lt;br&gt;&#xA;कारुण्यात्साधुभावाच्च देवी राजन्न चक्षमे&#x9;010c&lt;br&gt;&#xA;मथ्यमानेव दुःखेन हृदयेन पृथा ततः&#x9;011a&lt;br&gt;&#xA;उवाच भीमं कल्याणी कृपान्वितमिदं वचः&#x9;011c&lt;br&gt;&#xA;वसामः सुसुखं पुत्र ब्राह्मणस्य निवेशने&#x9;012a&lt;br&gt;&#xA;अज्ञाता धार्तराष्ट्राणां सत्कृता वीतमन्यवः&#x9;012c&lt;br&gt;&#xA;सा चिन्तये सदा पुत्र ब्राह्मणस्यास्य किं न्वहम्&#x9;013a&lt;br&gt;&#xA;प्रियं कुर्यामिति गृहे यत्कुर्युरुषिताः सुखम्&#x9;013c&lt;br&gt;&#xA;एतावान्पुरुषस्तात कृतं यस्मिन्न नश्यति&#x9;014a&lt;br&gt;&#xA;यावच्च कुर्यादन्योऽस्य कुर्यादभ्यधिकं ततः&#x9;014c&lt;br&gt;&#xA;तदिदं ब्राह्मणस्यास्य दुःखमापतितं ध्रुवम्&#x9;015a&lt;br&gt;&#xA;तत्रास्य यदि साहाय्यं कुर्याम सुकृतं भवेत्&#x9;015c&lt;br&gt;&#xA;भीम उवाच&#x9;016&lt;br&gt;&#xA;ज्ञायतामस्य यद्दुःखं यतश्चैव समुत्थितम्&#x9;016a&lt;br&gt;&#xA;विदिते व्यवसिष्यामि यद्यपि स्यात्सुदुष्करम्&#x9;016c&lt;br&gt;&#xA;वैशम्पायन उवाच&#x9;017&lt;br&gt;&#xA;तथा हि कथयन्तौ तौ भूयः शुश्रुवतुः स्वनम्&#x9;017a&lt;br&gt;&#xA;आर्तिजं तस्य विप्रस्य सभार्यस्य विशां पते&#x9;017c&lt;br&gt;&#xA;अन्तःपुरं ततस्तस्य ब्राह्मणस्य महात्मनः&#x9;018a&lt;br&gt;&#xA;विवेश कुन्ती त्वरिता बद्धवत्सेव सौरभी&#x9;018c&lt;br&gt;&#xA;ततस्तं ब्राह्मणं तत्र भार्यया च सुतेन च&#x9;019a&lt;br&gt;&#xA;दुहित्रा चैव सहितं ददर्श विकृताननम्&#x9;019c&lt;br&gt;&#xA;ब्राह्मण उवाच&#x9;020&lt;br&gt;&#xA;धिगिदं जीवितं लोकेऽनलसारमनर्थकम्&#x9;020a&lt;br&gt;&#xA;दुःखमूलं पराधीनं भृशमप्रियभागि च&#x9;020c&lt;br&gt;&#xA;जीविते परमं दुःखं जीविते परमो ज्वरः&#x9;021a&lt;br&gt;&#xA;जीविते वर्तमानस्य द्वन्द्वानामागमो ध्रुवः&#x9;021c&lt;br&gt;&#xA;एकात्मापि हि धर्मार्थौ कामं च न निषेवते&#x9;022a&lt;br&gt;&#xA;एतैश्च विप्रयोगोऽपि दुःखं परमकं मतम्&#x9;022c&lt;br&gt;&#xA;आहुः केचित्परं मोक्षं स च नास्ति कथञ्चन&#x9;023a&lt;br&gt;&#xA;अर्थप्राप्तौ च नरकः कृत्स्न एवोपपद्यते&#x9;023c&lt;br&gt;&#xA;अर्थेप्सुता परं दुःखमर्थप्राप्तौ ततोऽधिकम्&#x9;024a&lt;br&gt;&#xA;जातस्नेहस्य चार्थेषु विप्रयोगे महत्तरम्&#x9;024c&lt;br&gt;&#xA;न हि योगं प्रपश्यामि येन मुच्येयमापदः&#x9;025a&lt;br&gt;&#xA;पुत्रदारेण वा सार्धं प्राद्रवेयामनामयम्&#x9;025c&lt;br&gt;&#xA;यतितं वै मया पूर्वं यथा त्वं वेत्थ ब्राह्मणि&#x9;026a&lt;br&gt;&#xA;यतः क्षेमं ततो गन्तुं त्वया तु मम न श्रुतम्&#x9;026c&lt;br&gt;&#xA;इह जाता विवृद्धास्मि पिता चेह ममेति च&#x9;027a&lt;br&gt;&#xA;उक्तवत्यसि दुर्मेधे याच्यमाना मयासकृत्&#x9;027c&lt;br&gt;&#xA;स्वर्गतो हि पिता वृद्धस्तथा माता चिरं तव&#x9;028a&lt;br&gt;&#xA;बान्धवा भूतपूर्वाश्च तत्र वासे तु का रतिः&#x9;028c&lt;br&gt;&#xA;सोऽयं ते बन्धुकामाया अशृण्वन्त्या वचो मम&#x9;029a&lt;br&gt;&#xA;बन्धुप्रणाशः सम्प्राप्तो भृशं दुःखकरो मम&#x9;029c&lt;br&gt;&#xA;अथवा मद्विनाशोऽयं न हि शक्ष्यामि कञ्चन&#x9;030a&lt;br&gt;&#xA;परित्यक्तुमहं बन्धुं स्वयं जीवन्नृशंसवत्&#x9;030c&lt;br&gt;&#xA;सहधर्मचरीं दान्तां नित्यं मातृसमां मम&#x9;031a&lt;br&gt;&#xA;सखायं विहितां देवैर्नित्यं परमिकां गतिम्&#x9;031c&lt;br&gt;&#xA;मात्रा पित्रा च विहितां सदा गार्हस्थ्यभागिनीम्&#x9;032a&lt;br&gt;&#xA;वरयित्वा यथान्यायं मन्त्रवत्परिणीय च&#x9;032c&lt;br&gt;&#xA;कुलीनां शीलसम्पन्नामपत्यजननीं मम&#x9;033a&lt;br&gt;&#xA;त्वामहं जीवितस्यार्थे साध्वीमनपकारिणीम्&#x9;033c&lt;br&gt;&#xA;परित्यक्तुं न शक्ष्यामि भार्यां नित्यमनुव्रताम्&#x9;033e&lt;br&gt;&#xA;कुत एव परित्यक्तुं सुतां शक्ष्याम्यहं स्वयम्&#x9;034a&lt;br&gt;&#xA;बालामप्राप्तवयसमजातव्यञ्जनाकृतिम्&#x9;034c&lt;br&gt;&#xA;भर्तुरर्थाय निक्षिप्तां न्यासं धात्रा महात्मना&#x9;035a&lt;br&gt;&#xA;यस्यां दौहित्रजाल्ँलोकानाशंसे पितृभिः सह&#x9;035c&lt;br&gt;&#xA;स्वयमुत्पाद्य तां बालां कथमुत्स्रष्टुमुत्सहे&#x9;035e&lt;br&gt;&#xA;मन्यन्ते केचिदधिकं स्नेहं पुत्रे पितुर्नराः&#x9;036a&lt;br&gt;&#xA;कन्यायां नैव तु पुनर्मम तुल्यावुभौ मतौ&#x9;036c&lt;br&gt;&#xA;यस्मिल्ँलोकाः प्रसूतिश्च स्थिता नित्यमथो सुखम्&#x9;037a&lt;br&gt;&#xA;अपापां तामहं बालां कथमुत्स्रष्टुमुत्सहे&#x9;037c&lt;br&gt;&#xA;आत्मानमपि चोत्सृज्य तप्स्ये प्रेतवशं गतः&#x9;038a&lt;br&gt;&#xA;त्यक्ता ह्येते मया व्यक्तं नेह शक्ष्यन्ति जीवितुम्&#x9;038c&lt;br&gt;&#xA;एषां चान्यतमत्यागो नृशंसो गर्हितो बुधैः&#x9;039a&lt;br&gt;&#xA;आत्मत्यागे कृते चेमे मरिष्यन्ति मया विना&#x9;039c&lt;br&gt;&#xA;स कृच्छ्रामहमापन्नो न शक्तस्तर्तुमापदम्&#x9;040a&lt;br&gt;&#xA;अहो धिक्कां गतिं त्वद्य गमिष्यामि सबान्धवः&#x9;040c&lt;br&gt;&#xA;सर्वैः सह मृतं श्रेयो न तु मे जीवितं क्षमम्&#x9;040e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/146/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/146/</guid>
      <description>&lt;p&gt;ब्राह्मण्युवाच&#x9;001&lt;br&gt;&#xA;न सन्तापस्त्वया कार्यः प्राकृतेनेव कर्हिचित्&#x9;001a&lt;br&gt;&#xA;न हि सन्तापकालोऽयं वैद्यस्य तव विद्यते&#x9;001c&lt;br&gt;&#xA;अवश्यं निधनं सर्वैर्गन्तव्यमिह मानवैः&#x9;002a&lt;br&gt;&#xA;अवश्यभाविन्यर्थे वै सन्तापो नेह विद्यते&#x9;002c&lt;br&gt;&#xA;भार्या पुत्रोऽथ दुहिता सर्वमात्मार्थमिष्यते&#x9;003a&lt;br&gt;&#xA;व्यथां जहि सुबुद्ध्या त्वं स्वयं यास्यामि तत्र वै&#x9;003c&lt;br&gt;&#xA;एतद्धि परमं नार्याः कार्यं लोके सनातनम्&#x9;004a&lt;br&gt;&#xA;प्राणानपि परित्यज्य यद्भर्तृहितमाचरेत्&#x9;004c&lt;br&gt;&#xA;तच्च तत्र कृतं कर्म तवापीह सुखावहम्&#x9;005a&lt;br&gt;&#xA;भवत्यमुत्र चाक्षय्यं लोकेऽस्मिंश्च यशस्करम्&#x9;005c&lt;br&gt;&#xA;एष चैव गुरुर्धर्मो यं प्रवक्षाम्यहं तव&#x9;006a&lt;br&gt;&#xA;अर्थश्च तव धर्मश्च भूयानत्र प्रदृश्यते&#x9;006c&lt;br&gt;&#xA;यदर्थमिष्यते भार्या प्राप्तः सोऽर्थस्त्वया मयि&#x9;007a&lt;br&gt;&#xA;कन्या चैव कुमारश्च कृताहमनृणा त्वया&#x9;007c&lt;br&gt;&#xA;समर्थः पोषणे चासि सुतयो रक्षणे तथा&#x9;008a&lt;br&gt;&#xA;न त्वहं सुतयोः शक्ता तथा रक्षणपोषणे&#x9;008c&lt;br&gt;&#xA;मम हि त्वद्विहीनायाः सर्वकामा न आपदः&#x9;009a&lt;br&gt;&#xA;कथं स्यातां सुतौ बालौ भवेयं च कथं त्वहम्&#x9;009c&lt;br&gt;&#xA;कथं हि विधवानाथा बालपुत्रा विना त्वया&#x9;010a&lt;br&gt;&#xA;मिथुनं जीवयिष्यामि स्थिता साधुगते पथि&#x9;010c&lt;br&gt;&#xA;अहङ्कृतावलिप्तैश्च प्रार्थ्यमानामिमां सुताम्&#x9;011a&lt;br&gt;&#xA;अयुक्तैस्तव सम्बन्धे कथं शक्ष्यामि रक्षितुम्&#x9;011c&lt;br&gt;&#xA;उत्सृष्टमामिषं भूमौ प्रार्थयन्ति यथा खगाः&#x9;012a&lt;br&gt;&#xA;प्रार्थयन्ति जनाः सर्वे वीरहीनां तथा स्त्रियम्&#x9;012c&lt;br&gt;&#xA;साहं विचाल्यमाना वै प्रार्थ्यमाना दुरात्मभिः&#x9;013a&lt;br&gt;&#xA;स्थातुं पथि न शक्ष्यामि सज्जनेष्टे द्विजोत्तम&#x9;013c&lt;br&gt;&#xA;कथं तव कुलस्यैकामिमां बालामसंस्कृताम्&#x9;014a&lt;br&gt;&#xA;पितृपैतामहे मार्गे नियोक्तुमहमुत्सहे&#x9;014c&lt;br&gt;&#xA;कथं शक्ष्यामि बालेऽस्मिन्गुणानाधातुमीप्सितान् &#x9;015a&lt;br&gt;&#xA;अनाथे सर्वतो लुप्ते यथा त्वं धर्मदर्शिवान्&#x9;015c&lt;br&gt;&#xA;इमामपि च ते बालामनाथां परिभूय माम्&#x9;016a&lt;br&gt;&#xA;अनर्हाः प्रार्थयिष्यन्ति शूद्रा वेदश्रुतिं यथा&#x9;016c&lt;br&gt;&#xA;तां चेदहं न दित्सेयं त्वद्गुणैरुपबृंहिताम्&#x9;017a&lt;br&gt;&#xA;प्रमथ्यैनां हरेयुस्ते हविर्ध्वाङ्क्षा इवाध्वरात्&#x9;017c&lt;br&gt;&#xA;सम्प्रेक्षमाणा पुत्रं ते नानुरूपमिवात्मनः&#x9;018a&lt;br&gt;&#xA;अनर्हवशमापन्नामिमां चापि सुतां तव&#x9;018c&lt;br&gt;&#xA;अवज्ञाता च लोकस्य तथात्मानमजानती&#x9;019a&lt;br&gt;&#xA;अवलिप्तैर्नरैर्ब्रह्मन्मरिष्यामि न संशयः&#x9;019c&lt;br&gt;&#xA;तौ विहीनौ मया बालौ त्वया चैव ममात्मजौ&#x9;020a&lt;br&gt;&#xA;विनश्येतां न सन्देहो मत्स्याविव जलक्षये&#x9;020c&lt;br&gt;&#xA;त्रितयं सर्वथाप्येवं विनशिष्यत्यसंशयम्&#x9;021a&lt;br&gt;&#xA;त्वया विहीनं तस्मात्त्वं मां परित्यक्तुमर्हसि&#x9;021c&lt;br&gt;&#xA;व्युष्टिरेषा परा स्त्रीणां पूर्वं भर्तुः परा गतिः&#x9;022a&lt;br&gt;&#xA;न तु ब्राह्मण पुत्राणां विषये परिवर्तितुम्&#x9;022c&lt;br&gt;&#xA;परित्यक्तः सुतश्चायं दुहितेयं तथा मया&#x9;023a&lt;br&gt;&#xA;बान्धवाश्च परित्यक्तास्त्वदर्थं जीवितं च मे&#x9;023c&lt;br&gt;&#xA;यज्ञैस्तपोभिर्नियमैर्दानैश्च विविधैस्तथा&#x9;024a&lt;br&gt;&#xA;विशिष्यते स्त्रिया भर्तुर्नित्यं प्रियहिते स्थितिः&#x9;024c&lt;br&gt;&#xA;तदिदं यच्चिकीर्षामि धर्म्यं परमसम्मतम्&#x9;025a&lt;br&gt;&#xA;इष्टं चैव हितं चैव तव चैव कुलस्य च&#x9;025c&lt;br&gt;&#xA;इष्टानि चाप्यपत्यानि द्रव्याणि सुहृदः प्रियाः&#x9;026a&lt;br&gt;&#xA;आपद्धर्मविमोक्षाय भार्या चापि सतां मतम्&#x9;026c&lt;br&gt;&#xA;एकतो वा कुलं कृत्स्नमात्मा वा कुलवर्धन&#x9;027a&lt;br&gt;&#xA;न समं सर्वमेवेति बुधानामेष निश्चयः&#x9;027c&lt;br&gt;&#xA;स कुरुष्व मया कार्यं तारयात्मानमात्मना&#x9;028a&lt;br&gt;&#xA;अनुजानीहि मामार्य सुतौ मे परिरक्ष च&#x9;028c&lt;br&gt;&#xA;अवध्याः स्त्रिय इत्याहुर्धर्मज्ञा धर्मनिश्चये&#x9;029a&lt;br&gt;&#xA;धर्मज्ञान्राक्षसानाहुर्न हन्यात्स च मामपि&#x9;029c&lt;br&gt;&#xA;निःसंशयो वधः पुंसां स्त्रीणां संशयितो वधः&#x9;030a&lt;br&gt;&#xA;अतो मामेव धर्मज्ञ प्रस्थापयितुमर्हसि&#x9;030c&lt;br&gt;&#xA;भुक्तं प्रियाण्यवाप्तानि धर्मश्च चरितो मया&#x9;031a&lt;br&gt;&#xA;त्वत्प्रसूतिः प्रिया प्राप्ता न मां तप्स्यत्यजीवितम्&#x9;031c&lt;br&gt;&#xA;जातपुत्रा च वृद्धा च प्रियकामा च ते सदा&#x9;032a&lt;br&gt;&#xA;समीक्ष्यैतदहं सर्वं व्यवसायं करोम्यतः&#x9;032c&lt;br&gt;&#xA;उत्सृज्यापि च मामार्य वेत्स्यस्यन्यामपि स्त्रियम्&#x9;033a&lt;br&gt;&#xA;ततः प्रतिष्ठितो धर्मो भविष्यति पुनस्तव&#x9;033c&lt;br&gt;&#xA;न चाप्यधर्मः कल्याण बहुपत्नीकता नृणाम्&#x9;034a&lt;br&gt;&#xA;स्त्रीणामधर्मः सुमहान्भर्तुः पूर्वस्य लङ्घने&#x9;034c&lt;br&gt;&#xA;एतत्सर्वं समीक्ष्य त्वमात्मत्यागं च गर्हितम्&#x9;035a&lt;br&gt;&#xA;आत्मानं तारय मया कुलं चेमौ च दारकौ&#x9;035c&lt;br&gt;&#xA;वैशम्पायन उवाच&#x9;036&lt;br&gt;&#xA;एवमुक्तस्तया भर्ता तां समालिङ्ग्य भारत&#x9;036a&lt;br&gt;&#xA;मुमोच बाष्पं शनकैः सभार्यो भृशदुःखितः&#x9;036c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/147/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/147/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;तयोर्दुःखितयोर्वाक्यमतिमात्रं निशम्य तत्&#x9;001a&lt;br&gt;&#xA;भृशं दुःखपरीताङ्गी कन्या तावभ्यभाषत&#x9;001c&lt;br&gt;&#xA;किमिदं भृशदुःखार्तौ रोरवीथो अनाथवत्&#x9;002a&lt;br&gt;&#xA;ममापि श्रूयतां किञ्चिच्छ्रुत्वा च क्रियतां क्षमम्&#x9;002c&lt;br&gt;&#xA;धर्मतोऽहं परित्याज्या युवयोर्नात्र संशयः&#x9;003a&lt;br&gt;&#xA;त्यक्तव्यां मां परित्यज्य त्रातं सर्वं मयैकया&#x9;003c&lt;br&gt;&#xA;इत्यर्थमिष्यतेऽपत्यं तारयिष्यति मामिति&#x9;004a&lt;br&gt;&#xA;तस्मिन्नुपस्थिते काले तरतं प्लववन्मया&#x9;004c&lt;br&gt;&#xA;इह वा तारयेद्दुर्गादुत वा प्रेत्य तारयेत्&#x9;005a&lt;br&gt;&#xA;सर्वथा तारयेत्पुत्रः पुत्र इत्युच्यते बुधैः&#x9;005c&lt;br&gt;&#xA;आकाङ्क्षन्ते च दौहित्रानपि नित्यं पितामहाः&#x9;006a&lt;br&gt;&#xA;तान्स्वयं वै परित्रास्ये रक्षन्ती जीवितं पितुः&#x9;006c&lt;br&gt;&#xA;भ्राता च मम बालोऽयं गते लोकममुं त्वयि&#x9;007a&lt;br&gt;&#xA;अचिरेणैव कालेन विनश्येत न संशयः&#x9;007c&lt;br&gt;&#xA;तातेऽपि हि गते स्वर्गं विनष्टे च ममानुजे&#x9;008a&lt;br&gt;&#xA;पिण्डः पितॄणां व्युच्छिद्येत्तत्तेषामप्रियं भवेत्&#x9;008c&lt;br&gt;&#xA;पित्रा त्यक्ता तथा मात्रा भ्रात्रा चाहमसंशयम्&#x9;009a&lt;br&gt;&#xA;दुःखाद्दुःखतरं प्राप्य म्रियेयमतथोचिता&#x9;009c&lt;br&gt;&#xA;त्वयि त्वरोगे निर्मुक्ते माता भ्राता च मे शिशुः&#x9;010a&lt;br&gt;&#xA;सन्तानश्चैव पिण्डश्च प्रतिष्ठास्यत्यसंशयम्&#x9;010c&lt;br&gt;&#xA;आत्मा पुत्रः सखा भार्या कृच्छ्रं तु दुहिता किल&#x9;011a&lt;br&gt;&#xA;स कृच्छ्रान्मोचयात्मानं मां च धर्मेण योजय&#x9;011c&lt;br&gt;&#xA;अनाथा कृपणा बाला यत्रक्वचनगामिनी&#x9;012a&lt;br&gt;&#xA;भविष्यामि त्वया तात विहीना कृपणा बत&#x9;012c&lt;br&gt;&#xA;अथवाहं करिष्यामि कुलस्यास्य विमोक्षणम्&#x9;013a&lt;br&gt;&#xA;फलसंस्था भविष्यामि कृत्वा कर्म सुदुष्करम्&#x9;013c&lt;br&gt;&#xA;अथवा यास्यसे तत्र त्यक्त्वा मां द्विजसत्तम&#x9;014a&lt;br&gt;&#xA;पीडिताहं भविष्यामि तदवेक्षस्व मामपि&#x9;014c&lt;br&gt;&#xA;तदस्मदर्थं धर्मार्थं प्रसवार्थं च सत्तम&#x9;015a&lt;br&gt;&#xA;आत्मानं परिरक्षस्व त्यक्तव्यां मां च सन्त्यज&#x9;015c&lt;br&gt;&#xA;अवश्यकरणीयेऽर्थे मा त्वां कालोऽत्यगादयम्&#x9;016a&lt;br&gt;&#xA;त्वया दत्तेन तोयेन भविष्यति हितं च मे&#x9;016c&lt;br&gt;&#xA;किं न्वतः परमं दुःखं यद्वयं स्वर्गते त्वयि&#x9;017a&lt;br&gt;&#xA;याचमानाः परादन्नं परिधावेमहि श्ववत्&#x9;017c&lt;br&gt;&#xA;त्वयि त्वरोगे निर्मुक्ते क्लेशादस्मात्सबान्धवे&#x9;018a&lt;br&gt;&#xA;अमृते वसती लोके भविष्यामि सुखान्विता&#x9;018c&lt;br&gt;&#xA;एवं बहुविधं तस्या निशम्य परिदेवितम्&#x9;019a&lt;br&gt;&#xA;पिता माता च सा चैव कन्या प्ररुरुदुस्त्रयः&#x9;019c&lt;br&gt;&#xA;ततः प्ररुदितान्सर्वान्निशम्याथ सुतस्तयोः&#x9;020a&lt;br&gt;&#xA;उत्फुल्लनयनो बालः कलमव्यक्तमब्रवीत्&#x9;020c&lt;br&gt;&#xA;मा रोदीस्तात मा मातर्मा स्वसस्त्वमिति ब्रुवन्&#x9;021a&lt;br&gt;&#xA;प्रहसन्निव सर्वांस्तानेकैकं सोऽपसर्पति&#x9;021c&lt;br&gt;&#xA;ततः स तृणमादाय प्रहृष्टः पुनरब्रवीत्&#x9;022a&lt;br&gt;&#xA;अनेन तं हनिष्यामि राक्षसं पुरुषादकम्&#x9;022c&lt;br&gt;&#xA;तथापि तेषां दुःखेन परीतानां निशम्य तत्&#x9;023a&lt;br&gt;&#xA;बालस्य वाक्यमव्यक्तं हर्षः समभवन्महान्&#x9;023c&lt;br&gt;&#xA;अयं काल इति ज्ञात्वा कुन्ती समुपसृत्य तान्&#x9;024a&lt;br&gt;&#xA;गतासूनमृतेनेव जीवयन्तीदमब्रवीत्&#x9;024c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/148/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/148/</guid>
      <description>&lt;p&gt;कुन्त्युवाच&#x9;001&lt;br&gt;&#xA;कुतोमूलमिदं दुःखं ज्ञातुमिच्छामि तत्त्वतः&#x9;001a&lt;br&gt;&#xA;विदित्वा अपकर्षेयं शक्यं चेदपकर्षितुम्&#x9;001c&lt;br&gt;&#xA;ब्राह्मण उवाच&#x9;002&lt;br&gt;&#xA;उपपन्नं सतामेतद्यद्ब्रवीषि तपोधने&#x9;002a&lt;br&gt;&#xA;न तु दुःखमिदं शक्यं मानुषेण व्यपोहितुम्&#x9;002c&lt;br&gt;&#xA;समीपे नगरस्यास्य बको वसति राक्षसः&#x9;003a&lt;br&gt;&#xA;ईशो जनपदस्यास्य पुरस्य च महाबलः&#x9;003c&lt;br&gt;&#xA;पुष्टो मानुषमांसेन दुर्बुद्धिः पुरुषादकः&#x9;004a&lt;br&gt;&#xA;रक्षत्यसुरराण्नित्यमिमं जनपदं बली&#x9;004c&lt;br&gt;&#xA;नगरं चैव देशं च रक्षोबलसमन्वितः&#x9;005a&lt;br&gt;&#xA;तत्कृते परचक्राच्च भूतेभ्यश्च न नो भयम्&#x9;005c&lt;br&gt;&#xA;वेतनं तस्य विहितं शालिवाहस्य भोजनम्&#x9;006a&lt;br&gt;&#xA;महिषौ पुरुषश्चैको यस्तदादाय गच्छति&#x9;006c&lt;br&gt;&#xA;एकैकश्चैव पुरुषस्तत्प्रयच्छति भोजनम्&#x9;007a&lt;br&gt;&#xA;स वारो बहुभिर्वर्षैर्भवत्यसुतरो नरैः&#x9;007c&lt;br&gt;&#xA;तद्विमोक्षाय ये चापि यतन्ते पुरुषाः क्वचित्&#x9;008a&lt;br&gt;&#xA;सपुत्रदारांस्तान्हत्वा तद्रक्षो भक्षयत्युत&#x9;008c&lt;br&gt;&#xA;वेत्रकीयगृहे राजा नायं नयमिहास्थितः&#x9;009a&lt;br&gt;&#xA;अनामयं जनस्यास्य येन स्यादद्य शाश्वतम्&#x9;009c&lt;br&gt;&#xA;एतदर्हा वयं नूनं वसामो दुर्बलस्य ये&#x9;010a&lt;br&gt;&#xA;विषये नित्यमुद्विग्नाः कुराजानमुपाश्रिताः&#x9;010c&lt;br&gt;&#xA;ब्राह्मणाः कस्य वक्तव्याः कस्य वा छन्दचारिणः&#x9;011a&lt;br&gt;&#xA;गुणैरेते हि वास्यन्ते कामगाः पक्षिणो यथा&#x9;011c&lt;br&gt;&#xA;राजानं प्रथमं विन्देत्ततो भार्यां ततो धनम्&#x9;012a&lt;br&gt;&#xA;त्रयस्य सञ्चये चास्य ज्ञातीन्पुत्रांश्च धारयेत्&#x9;012c&lt;br&gt;&#xA;विपरीतं मया चेदं त्रयं सर्वमुपार्जितम्&#x9;013a&lt;br&gt;&#xA;त इमामापदं प्राप्य भृशं तप्स्यामहे वयम्&#x9;013c&lt;br&gt;&#xA;सोऽयमस्माननुप्राप्तो वारः कुलविनाशनः&#x9;014a&lt;br&gt;&#xA;भोजनं पुरुषश्चैकः प्रदेयं वेतनं मया&#x9;014c&lt;br&gt;&#xA;न च मे विद्यते वित्तं सङ्क्रेतुं पुरुषं क्वचित्&#x9;015a&lt;br&gt;&#xA;सुहृज्जनं प्रदातुं च न शक्ष्यामि कथञ्चन&#x9;015c&lt;br&gt;&#xA;गतिं चापि न पश्यामि तस्मान्मोक्षाय रक्षसः&#x9;015e&lt;br&gt;&#xA;सोऽहं दुःखार्णवे मग्नो महत्यसुतरे भृशम्&#x9;016a&lt;br&gt;&#xA;सहैवैतैर्गमिष्यामि बान्धवैरद्य राक्षसम्&#x9;016c&lt;br&gt;&#xA;ततो नः सहितान्क्षुद्रः सर्वानेवोपभोक्ष्यति&#x9;016e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/149/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/149/</guid>
      <description>&lt;p&gt;कुन्त्युवाच&#x9;001&lt;br&gt;&#xA;न विषादस्त्वया कार्यो भयादस्मात्कथञ्चन&#x9;001a&lt;br&gt;&#xA;उपायः परिदृष्टोऽत्र तस्मान्मोक्षाय रक्षसः&#x9;001c&lt;br&gt;&#xA;एकस्तव सुतो बालः कन्या चैका तपस्विनी&#x9;002a&lt;br&gt;&#xA;न ते तयोस्तथा पत्न्या गमनं तत्र रोचये&#x9;002c&lt;br&gt;&#xA;मम पञ्च सुता ब्रह्मंस्तेषामेको गमिष्यति&#x9;003a&lt;br&gt;&#xA;त्वदर्थं बलिमादाय तस्य पापस्य रक्षसः&#x9;003c&lt;br&gt;&#xA;ब्राह्मण उवाच&#x9;004&lt;br&gt;&#xA;नाहमेतत्करिष्यामि जीवितार्थी कथञ्चन&#x9;004a&lt;br&gt;&#xA;ब्राह्मणस्यातिथेश्चैव स्वार्थे प्राणैर्वियोजनम्&#x9;004c&lt;br&gt;&#xA;न त्वेतदकुलीनासु नाधर्मिष्ठासु विद्यते&#x9;005a&lt;br&gt;&#xA;यद्ब्राह्मणार्थे विसृजेदात्मानमपि चात्मजम्&#x9;005c&lt;br&gt;&#xA;आत्मनस्तु मया श्रेयो बोद्धव्यमिति रोचये&#x9;006a&lt;br&gt;&#xA;ब्रह्मवध्यात्मवध्या वा श्रेय आत्मवधो मम&#x9;006c&lt;br&gt;&#xA;ब्रह्मवध्या परं पापं निष्कृतिर्नात्र विद्यते&#x9;007a&lt;br&gt;&#xA;अबुद्धिपूर्वं कृत्वापि श्रेय आत्मवधो मम&#x9;007c&lt;br&gt;&#xA;न त्वहं वधमाकाङ्क्षे स्वयमेवात्मनः शुभे&#x9;008a&lt;br&gt;&#xA;परैः कृते वधे पापं न किञ्चिन्मयि विद्यते&#x9;008c&lt;br&gt;&#xA;अभिसन्धिकृते तस्मिन्ब्राह्मणस्य वधे मया&#x9;009a&lt;br&gt;&#xA;निष्कृतिं न प्रपश्यामि नृशंसं क्षुद्रमेव च&#x9;009c&lt;br&gt;&#xA;आगतस्य गृहे त्यागस्तथैव शरणार्थिनः&#x9;010a&lt;br&gt;&#xA;याचमानस्य च वधो नृशंसं परमं मतम्&#x9;010c&lt;br&gt;&#xA;कुर्यान्न निन्दितं कर्म न नृशंसं कदाचन&#x9;011a&lt;br&gt;&#xA;इति पूर्वे महात्मान आपद्धर्मविदो विदुः&#x9;011c&lt;br&gt;&#xA;श्रेयांस्तु सहदारस्य विनाशोऽद्य मम स्वयम्&#x9;012a&lt;br&gt;&#xA;ब्राह्मणस्य वधं नाहमनुमंस्ये कथञ्चन&#x9;012c&lt;br&gt;&#xA;कुन्त्युवाच&#x9;013&lt;br&gt;&#xA;ममाप्येषा मतिर्ब्रह्मन्विप्रा रक्ष्या इति स्थिरा&#x9;013a&lt;br&gt;&#xA;न चाप्यनिष्टः पुत्रो मे यदि पुत्रशतं भवेत्&#x9;013c&lt;br&gt;&#xA;न चासौ राक्षसः शक्तो मम पुत्रविनाशने&#x9;014a&lt;br&gt;&#xA;वीर्यवान्मन्त्रसिद्धश्च तेजस्वी च सुतो मम&#x9;014c&lt;br&gt;&#xA;राक्षसाय च तत्सर्वं प्रापयिष्यति भोजनम्&#x9;015a&lt;br&gt;&#xA;मोक्षयिष्यति चात्मानमिति मे निश्चिता मतिः&#x9;015c&lt;br&gt;&#xA;समागताश्च वीरेण दृष्टपूर्वाश्च राक्षसाः&#x9;016a&lt;br&gt;&#xA;बलवन्तो महाकाया निहताश्चाप्यनेकशः&#x9;016c&lt;br&gt;&#xA;न त्विदं केषुचिद्ब्रह्मन्व्याहर्तव्यं कथञ्चन&#x9;017a&lt;br&gt;&#xA;विद्यार्थिनो हि मे पुत्रान्विप्रकुर्युः कुतूहलात्&#x9;017c&lt;br&gt;&#xA;गुरुणा चाननुज्ञातो ग्राहयेद्यं सुतो मम&#x9;018a&lt;br&gt;&#xA;न स कुर्यात्तया कार्यं विद्ययेति सतां मतम्&#x9;018c&lt;br&gt;&#xA;वैशम्पायन उवाच&#x9;019&lt;br&gt;&#xA;एवमुक्तस्तु पृथया स विप्रो भार्यया सह&#x9;019a&lt;br&gt;&#xA;हृष्टः सम्पूजयामास तद्वाक्यममृतोपमम्&#x9;019c&lt;br&gt;&#xA;ततः कुन्ती च विप्रश्च सहितावनिलात्मजम्&#x9;020a&lt;br&gt;&#xA;तमब्रूतां कुरुष्वेति स तथेत्यब्रवीच्च तौ&#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/150/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/150/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;करिष्य इति भीमेन प्रतिज्ञाते तु भारत&#x9;001a&lt;br&gt;&#xA;आजग्मुस्ते ततः सर्वे भैक्षमादाय पाण्डवाः&#x9;001c&lt;br&gt;&#xA;आकारेणैव तं ज्ञात्वा पाण्डुपुत्रो युधिष्ठिरः&#x9;002a&lt;br&gt;&#xA;रहः समुपविश्यैकस्ततः पप्रच्छ मातरम्&#x9;002c&lt;br&gt;&#xA;किं चिकीर्षत्ययं कर्म भीमो भीमपराक्रमः&#x9;003a&lt;br&gt;&#xA;भवत्यनुमते कच्चिदयं कर्तुमिहेच्छति&#x9;003c&lt;br&gt;&#xA;कुन्त्युवाच&#x9;004&lt;br&gt;&#xA;ममैव वचनादेष करिष्यति परन्तपः&#x9;004a&lt;br&gt;&#xA;ब्राह्मणार्थे महत्कृत्यं मोक्षाय नगरस्य च&#x9;004c&lt;br&gt;&#xA;युधिष्ठिर उवाच&#x9;005&lt;br&gt;&#xA;किमिदं साहसं तीक्ष्णं भवत्या दुष्कृतं कृतम्&#x9;005a&lt;br&gt;&#xA;परित्यागं हि पुत्रस्य न प्रशंसन्ति साधवः&#x9;005c&lt;br&gt;&#xA;कथं परसुतस्यार्थे स्वसुतं त्यक्तुमिच्छसि&#x9;006a&lt;br&gt;&#xA;लोकवृत्तिविरुद्धं वै पुत्रत्यागात्कृतं त्वया&#x9;006c&lt;br&gt;&#xA;यस्य बाहू समाश्रित्य सुखं सर्वे स्वपामहे&#x9;007a&lt;br&gt;&#xA;राज्यं चापहृतं क्षुद्रैराजिहीर्षामहे पुनः&#x9;007c&lt;br&gt;&#xA;यस्य दुर्योधनो वीर्यं चिन्तयन्नमितौजसः&#x9;008a&lt;br&gt;&#xA;न शेते वसतीः सर्वा दुःखाच्छकुनिना सह&#x9;008c&lt;br&gt;&#xA;यस्य वीरस्य वीर्येण मुक्ता जतुगृहाद्वयम्&#x9;009a&lt;br&gt;&#xA;अन्येभ्यश्चैव पापेभ्यो निहतश्च पुरोचनः&#x9;009c&lt;br&gt;&#xA;यस्य वीर्यं समाश्रित्य वसुपूर्णां वसुन्धराम्&#x9;010a&lt;br&gt;&#xA;इमां मन्यामहे प्राप्तां निहत्य धृतराष्ट्रजान्&#x9;010c&lt;br&gt;&#xA;तस्य व्यवसितस्त्यागो बुद्धिमास्थाय कां त्वया&#x9;011a&lt;br&gt;&#xA;कच्चिन्न दुःखैर्बुद्धिस्ते विप्लुता गतचेतसः&#x9;011c&lt;br&gt;&#xA;कुन्त्युवाच&#x9;012&lt;br&gt;&#xA;युधिष्ठिर न सन्तापः कार्यः प्रति वृकोदरम्&#x9;012a&lt;br&gt;&#xA;न चायं बुद्धिदौर्बल्याद्व्यवसायः कृतो मया&#x9;012c&lt;br&gt;&#xA;इह विप्रस्य भवने वयं पुत्र सुखोषिताः&#x9;013a&lt;br&gt;&#xA;तस्य प्रतिक्रिया तात मयेयं प्रसमीक्षिता&#x9;013c&lt;br&gt;&#xA;एतावानेव पुरुषः कृतं यस्मिन्न नश्यति&#x9;013e&lt;br&gt;&#xA;दृष्ट्वा भीष्मस्य विक्रान्तं तदा जतुगृहे महत्&#x9;014a&lt;br&gt;&#xA;हिडिम्बस्य वधाच्चैव विश्वासो मे वृकोदरे&#x9;014c&lt;br&gt;&#xA;बाह्वोर्बलं हि भीमस्य नागायुतसमं महत्&#x9;015a&lt;br&gt;&#xA;येन यूयं गजप्रख्या निर्व्यूढा वारणावतात्&#x9;015c&lt;br&gt;&#xA;वृकोदरबलो नान्यो न भूतो न भविष्यति&#x9;016a&lt;br&gt;&#xA;योऽभ्युदीयाद्युधि श्रेष्ठमपि वज्रधरं स्वयम्&#x9;016c&lt;br&gt;&#xA;जातमात्रः पुरा चैष ममाङ्कात्पतितो गिरौ&#x9;017a&lt;br&gt;&#xA;शरीरगौरवात्तस्य शिला गात्रैर्विचूर्णिता&#x9;017c&lt;br&gt;&#xA;तदहं प्रज्ञया स्मृत्वा बलं भीमस्य पाण्डव&#x9;018a&lt;br&gt;&#xA;प्रतीकारं च विप्रस्य ततः कृतवती मतिम्&#x9;018c&lt;br&gt;&#xA;नेदं लोभान्न चाज्ञानान्न च मोहाद्विनिश्चितम्&#x9;019a&lt;br&gt;&#xA;बुद्धिपूर्वं तु धर्मस्य व्यवसायः कृतो मया&#x9;019c&lt;br&gt;&#xA;अर्थौ द्वावपि निष्पन्नौ युधिष्ठिर भविष्यतः&#x9;020a&lt;br&gt;&#xA;प्रतीकारश्च वासस्य धर्मश्च चरितो महान्&#x9;020c&lt;br&gt;&#xA;यो ब्राह्मणस्य साहाय्यं कुर्यादर्थेषु कर्हिचित्&#x9;021a&lt;br&gt;&#xA;क्षत्रियः स शुभाल्ँलोकान्प्राप्नुयादिति मे श्रुतम्&#x9;021c&lt;br&gt;&#xA;क्षत्रियः क्षत्रियस्यैव कुर्वाणो वधमोक्षणम्&#x9;022a&lt;br&gt;&#xA;विपुलां कीर्तिमाप्नोति लोकेऽस्मिंश्च परत्र च&#x9;022c&lt;br&gt;&#xA;वैश्यस्यैव तु साहाय्यं कुर्वाणः क्षत्रियो युधि&#x9;023a&lt;br&gt;&#xA;स सर्वेष्वपि लोकेषु प्रजा रञ्जयते ध्रुवम्&#x9;023c&lt;br&gt;&#xA;शूद्रं तु मोक्षयन्राजा शरणार्थिनमागतम्&#x9;024a&lt;br&gt;&#xA;प्राप्नोतीह कुले जन्म सद्रव्ये राजसत्कृते&#x9;024c&lt;br&gt;&#xA;एवं स भगवान्व्यासः पुरा कौरवनन्दन&#x9;025a&lt;br&gt;&#xA;प्रोवाच सुतरां प्राज्ञस्तस्मादेतच्चिकीर्षितम्&#x9;025c&lt;br&gt;&#xA;युधिष्ठिर उवाच&#x9;026&lt;br&gt;&#xA;उपपन्नमिदं मातस्त्वया यद्बुद्धिपूर्वकम्&#x9;026a&lt;br&gt;&#xA;आर्तस्य ब्राह्मणस्यैवमनुक्रोशादिदं कृतम्&#x9;026c&lt;br&gt;&#xA;रुवमेष्यति भीमोऽयं निहत्य पुरुषादकम्&#x9;026e&lt;br&gt;&#xA;यथा त्विदं न विन्देयुर्नरा नगरवासिनः&#x9;027a&lt;br&gt;&#xA;तथायं ब्राह्मणो वाच्यः परिग्राह्यश्च यत्नतः&#x9;027c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/151/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/151/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;ततो रात्र्यां व्यतीतायामन्नमादाय पाण्डवः&#x9;001a&lt;br&gt;&#xA;भीमसेनो ययौ तत्र यत्रासौ पुरुषादकः&#x9;001c&lt;br&gt;&#xA;आसाद्य तु वनं तस्य रक्षसः पाण्डवो बली&#x9;002a&lt;br&gt;&#xA;आजुहाव ततो नाम्ना तदन्नमुपयोजयन्&#x9;002c&lt;br&gt;&#xA;ततः स राक्षसः श्रुत्वा भीमसेनस्य तद्वचः&#x9;003a&lt;br&gt;&#xA;आजगाम सुसङ्क्रुद्धो यत्र भीमो व्यवस्थितः&#x9;003c&lt;br&gt;&#xA;महाकायो महावेगो दारयन्निव मेदिनीम्&#x9;004a&lt;br&gt;&#xA;त्रिशिखां भृकुटिं कृत्वा सन्दश्य दशनच्छदम्&#x9;004c&lt;br&gt;&#xA;भुञ्जानमन्नं तं दृष्ट्वा भीमसेनं स राक्षसः&#x9;005a&lt;br&gt;&#xA;विवृत्य नयने क्रुद्ध इदं वचनमब्रवीत्&#x9;005c&lt;br&gt;&#xA;कोऽयमन्नमिदं भुङ्क्ते मदर्थमुपकल्पितम्&#x9;006a&lt;br&gt;&#xA;पश्यतो मम दुर्बुद्धिर्यियासुर्यमसादनम्&#x9;006c&lt;br&gt;&#xA;भीमसेनस्तु तच्छ्रुत्वा प्रहसन्निव भारत&#x9;007a&lt;br&gt;&#xA;राक्षसं तमनादृत्य भुङ्क्त एव पराङ्मुखः&#x9;007c&lt;br&gt;&#xA;ततः स भैरवं कृत्वा समुद्यम्य करावुभौ&#x9;008a&lt;br&gt;&#xA;अभ्यद्रवद्भीमसेनं जिघांसुः पुरुषादकः&#x9;008c&lt;br&gt;&#xA;तथापि परिभूयैनं नेक्षमाणो वृकोदरः&#x9;009a&lt;br&gt;&#xA;राक्षसं भुङ्क्त एवान्नं पाण्डवः परवीरहा&#x9;009c&lt;br&gt;&#xA;अमर्षेण तु सम्पूर्णः कुन्तीपुत्रस्य राक्षसः&#x9;010a&lt;br&gt;&#xA;जघान पृष्ठं पाणिभ्यामुभाभ्यां पृष्ठतः स्थितः&#x9;010c&lt;br&gt;&#xA;तथा बलवता भीमः पाणिभ्यां भृशमाहतः&#x9;011a&lt;br&gt;&#xA;नैवावलोकयामास राक्षसं भुङ्क्त एव सः&#x9;011c&lt;br&gt;&#xA;ततः स भूयः सङ्क्रुद्धो वृक्षमादाय राक्षसः&#x9;012a&lt;br&gt;&#xA;ताडयिष्यंस्तदा भीमं पुनरभ्यद्रवद्बली&#x9;012c&lt;br&gt;&#xA;ततो भीमः शनैर्भुक्त्वा तदन्नं पुरुषर्षभः&#x9;013a&lt;br&gt;&#xA;वार्युपस्पृश्य संहृष्टस्तस्थौ युधि महाबलः&#x9;013c&lt;br&gt;&#xA;क्षिप्तं क्रुद्धेन तं वृक्षं प्रतिजग्राह वीर्यवान्&#x9;014a&lt;br&gt;&#xA;सव्येन पाणिना भीमः प्रहसन्निव भारत&#x9;014c&lt;br&gt;&#xA;ततः स पुनरुद्यम्य वृक्षान्बहुविधान्बली&#x9;015a&lt;br&gt;&#xA;प्राहिणोद्भीमसेनाय तस्मै भीमश्च पाण्डवः&#x9;015c&lt;br&gt;&#xA;तद्वृक्षयुद्धमभवन्महीरुहविनाशनम्&#x9;016a&lt;br&gt;&#xA;घोररूपं महाराज बकपाण्डवयोर्महत्&#x9;016c&lt;br&gt;&#xA;नाम विश्राव्य तु बकः समभिद्रुत्य पाण्डवम्&#x9;017a&lt;br&gt;&#xA;भुजाभ्यां परिजग्राह भीमसेनं महाबलम्&#x9;017c&lt;br&gt;&#xA;भीमसेनोऽपि तद्रक्षः परिरभ्य महाभुजः&#x9;018a&lt;br&gt;&#xA;विस्फुरन्तं महावेगं विचकर्ष बलाद्बली&#x9;018c&lt;br&gt;&#xA;स कृष्यमाणो भीमेन कर्षमाणश्च पाण्डवम्&#x9;019a&lt;br&gt;&#xA;समयुज्यत तीव्रेण श्रमेण पुरुषादकः&#x9;019c&lt;br&gt;&#xA;तयोर्वेगेन महता पृथिवी समकम्पत&#x9;020a&lt;br&gt;&#xA;पादपांश्च महाकायांश्चूर्णयामासतुस्तदा&#x9;020c&lt;br&gt;&#xA;हीयमानं तु तद्रक्षः समीक्ष्य भरतर्षभ&#x9;021a&lt;br&gt;&#xA;निष्पिष्य भूमौ पाणिभ्यां समाजघ्ने वृकोदरः&#x9;021c&lt;br&gt;&#xA;ततोऽस्य जानुना पृष्ठमवपीड्य बलादिव&#x9;022a&lt;br&gt;&#xA;बाहुना परिजग्राह दक्षिणेन शिरोधराम्&#x9;022c&lt;br&gt;&#xA;सव्येन च कटीदेशे गृह्य वाससि पाण्डवः&#x9;023a&lt;br&gt;&#xA;तद्रक्षो द्विगुणं चक्रे नदन्तं भैरवान्रवान्&#x9;023c&lt;br&gt;&#xA;ततोऽस्य रुधिरं वक्त्रात्प्रादुरासीद्विशां पते&#x9;024a&lt;br&gt;&#xA;भज्यमानस्य भीमेन तस्य घोरस्य रक्षसः&#x9;024c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/152/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/152/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;तेन शब्देन वित्रस्तो जनस्तस्याथ रक्षसः&#x9;001a&lt;br&gt;&#xA;निष्पपात गृहाद्राजन्सहैव परिचारिभिः&#x9;001c&lt;br&gt;&#xA;तान्भीतान्विगतज्ञानान्भीमः प्रहरतां वरः&#x9;002a&lt;br&gt;&#xA;सान्त्वयामास बलवान्समये च न्यवेशयत्&#x9;002c&lt;br&gt;&#xA;न हिंस्या मानुषा भूयो युष्माभिरिह कर्हिचित्&#x9;003a&lt;br&gt;&#xA;हिंसतां हि वधः शीघ्रमेवमेव भवेदिति&#x9;003c&lt;br&gt;&#xA;तस्य तद्वचनं श्रुत्वा तानि रक्षांसि भारत&#x9;004a&lt;br&gt;&#xA;एवमस्त्विति तं प्राहुर्जगृहुः समयं च तम्&#x9;004c&lt;br&gt;&#xA;ततः प्रभृति रक्षांसि तत्र सौम्यानि भारत&#x9;005a&lt;br&gt;&#xA;नगरे प्रत्यदृश्यन्त नरैर्नगरवासिभिः&#x9;005c&lt;br&gt;&#xA;ततो भिमस्तमादाय गतासुं पुरुषादकम्&#x9;006a&lt;br&gt;&#xA;द्वारदेशे विनिक्षिप्य जगामानुपलक्षितः&#x9;006c&lt;br&gt;&#xA;ततः स भीमस्तं हत्वा गत्वा ब्राह्मणवेश्म तत्&#x9;007a&lt;br&gt;&#xA;आचचक्षे यथावृत्तं राज्ञः सर्वमशेषतः&#x9;007c&lt;br&gt;&#xA;ततो नरा विनिष्क्रान्ता नगरात्काल्यमेव तु&#x9;008a&lt;br&gt;&#xA;ददृशुर्निहतं भूमौ राक्षसं रुधिरोक्षितम्&#x9;008c&lt;br&gt;&#xA;तमद्रिकूटसदृशं विनिकीर्णं भयावहम्&#x9;009a&lt;br&gt;&#xA;एकचक्रां ततो गत्वा प्रवृत्तिं प्रददुः परे&#x9;009c&lt;br&gt;&#xA;ततः सहस्रशो राजन्नरा नगरवासिनः&#x9;010a&lt;br&gt;&#xA;तत्राजग्मुर्बकं द्रष्टुं सस्त्रीवृद्धकुमारकाः&#x9;010c&lt;br&gt;&#xA;ततस्ते विस्मिताः सर्वे कर्म दृष्ट्वातिमानुषम्&#x9;011a&lt;br&gt;&#xA;दैवतान्यर्चयाञ्चक्रुः सर्व एव विशां पते&#x9;011c&lt;br&gt;&#xA;ततः प्रगणयामासुः कस्य वारोऽद्य भोजने&#x9;012a&lt;br&gt;&#xA;ज्ञात्वा चागम्य तं विप्रं पप्रच्छुः सर्व एव तत्&#x9;012c&lt;br&gt;&#xA;एवं पृष्टस्तु बहुशो रक्षमाणश्च पाण्डवान्&#x9;013a&lt;br&gt;&#xA;उवाच नागरान्सर्वानिदं विप्रर्षभस्तदा&#x9;013c&lt;br&gt;&#xA;आज्ञापितं मामशने रुदन्तं सह बन्धुभिः&#x9;014a&lt;br&gt;&#xA;ददर्श ब्राह्मणः कश्चिन्मन्त्रसिद्धो महाबलः&#x9;014c&lt;br&gt;&#xA;परिपृच्छ्य स मां पूर्वं परिक्लेशं पुरस्य च&#x9;015a&lt;br&gt;&#xA;अब्रवीद्ब्राह्मणश्रेष्ठ आश्वास्य प्रहसन्निव&#x9;015c&lt;br&gt;&#xA;प्रापयिष्याम्यहं तस्मै इदमन्नं दुरात्मने&#x9;016a&lt;br&gt;&#xA;मन्निमित्तं भयं चापि न कार्यमिति वीर्यवान्&#x9;016c&lt;br&gt;&#xA;स तदन्नमुपादाय गतो बकवनं प्रति&#x9;017a&lt;br&gt;&#xA;तेन नूनं भवेदेतत्कर्म लोकहितं कृतम्&#x9;017c&lt;br&gt;&#xA;ततस्ते ब्राह्मणाः सर्वे क्षत्रियाश्च सुविस्मिताः&#x9;018a&lt;br&gt;&#xA;वैश्याः शूद्राश्च मुदिताश्चक्रुर्ब्रह्ममहं तदा&#x9;018c&lt;br&gt;&#xA;ततो जानपदाः सर्वे आजग्मुर्नगरं प्रति&#x9;019a&lt;br&gt;&#xA;तदद्भुततमं द्रष्टुं पार्थास्तत्रैव चावसन्&#x9;019c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/153/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/153/</guid>
      <description>&lt;p&gt;जनमेजय उवाच&#x9;001&lt;br&gt;&#xA;ते तथा पुरुषव्याघ्रा निहत्य बकराक्षसम्&#x9;001a&lt;br&gt;&#xA;अत ऊर्ध्वं ततो ब्रह्मन्किमकुर्वत पाण्डवाः&#x9;001c&lt;br&gt;&#xA;वैशम्पायन उवाच&#x9;002&lt;br&gt;&#xA;तत्रैव न्यवसन्राजन्निहत्य बकराक्षसम्&#x9;002a&lt;br&gt;&#xA;अधीयानाः परं ब्रह्म ब्राह्मणस्य निवेशने&#x9;002c&lt;br&gt;&#xA;ततः कतिपयाहस्य ब्राह्मणः संशितव्रतः&#x9;003a&lt;br&gt;&#xA;प्रतिश्रयार्थं तद्वेश्म ब्राह्मणस्याजगाम ह&#x9;003c&lt;br&gt;&#xA;स सम्यक्पूजयित्वा तं विद्वान्विप्रर्षभस्तदा&#x9;004a&lt;br&gt;&#xA;ददौ प्रतिश्रयं तस्मै सदा सर्वातिथिव्रती&#x9;004c&lt;br&gt;&#xA;ततस्ते पाण्डवाः सर्वे सह कुन्त्या नरर्षभाः&#x9;005a&lt;br&gt;&#xA;उपासाञ्चक्रिरे विप्रं कथयानं कथास्तदा&#x9;005c&lt;br&gt;&#xA;कथयामास देशान्स तीर्थानि विविधानि च&#x9;006a&lt;br&gt;&#xA;राज्ञां च विविधाश्चर्याः पुराणि विविधानि च&#x9;006c&lt;br&gt;&#xA;स तत्राकथयद्विप्रः कथान्ते जनमेजय&#x9;007a&lt;br&gt;&#xA;पाञ्चालेष्वद्भुताकारं याज्ञसेन्याः स्वयंवरम्&#x9;007c&lt;br&gt;&#xA;धृष्टद्युम्नस्य चोत्पत्तिमुत्पत्तिं च शिखण्डिनः&#x9;008a&lt;br&gt;&#xA;अयोनिजत्वं कृष्णाया द्रुपदस्य महामखे&#x9;008c&lt;br&gt;&#xA;तदद्भुततमं श्रुत्वा लोके तस्य महात्मनः&#x9;009a&lt;br&gt;&#xA;विस्तरेणैव पप्रच्छुः कथां तां पुरुषर्षभाः&#x9;009c&lt;br&gt;&#xA;कथं द्रुपदपुत्रस्य धृष्टद्युम्नस्य पावकात्&#x9;010a&lt;br&gt;&#xA;वेदिमध्याच्च कृष्णायाः सम्भवः कथमद्भुतः&#x9;010c&lt;br&gt;&#xA;कथं द्रोणान्महेष्वासात्सर्वाण्यस्त्राण्यशिक्षत&#x9;011a&lt;br&gt;&#xA;कथं प्रियसखायौ तौ भिन्नौ कस्य कृतेन च&#x9;011c&lt;br&gt;&#xA;एवं तैश्चोदितो राजन्स विप्रः पुरुषर्षभैः&#x9;012a&lt;br&gt;&#xA;कथयामास तत्सर्वं द्रौपदीसम्भवं तदा&#x9;012c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/154/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/154/</guid>
      <description>&lt;p&gt;001    ब्राह्मण उवाच&#xA;001a   गङ्गाद्वारं प्रति महान्बभूवर्षिर्महातपाः&#xA;001c   भरद्वाजो महाप्राज्ञः सततं संशितव्रतः&#xA;002a   सोऽभिषेक्तुं गतो गङ्गां पूर्वमेवागतां सतीम्&#xA;002c   ददर्शाप्सरसं तत्र घृताचीमाप्लुतामृषिः&#xA;003a   तस्या वायुर्नदीतीरे वसनं व्यहरत्तदा&#xA;003c   अपकृष्टाम्बरां दृष्ट्वा तामृषिश्चकमे ततः&#xA;004a   तस्यां संसक्तमनसः कौमारब्रह्मचारिणः&#xA;004c   हृष्टस्य रेतश्चस्कन्द तदृषिर्द्रोण आदधे&#xA;005a   ततः समभवद्द्रोणः कुमारस्तस्य धीमतः&#xA;005c   अध्यगीष्ट स वेदांश्च वेदाङ्गानि च सर्वशः&#xA;006a   भरद्वाजस्य तु सखा पृषतो नाम पार्थिवः&#xA;006c   तस्यापि द्रुपदो नाम तदा समभवत्सुतः&#xA;007a   स नित्यमाश्रमं गत्वा द्रोणेन सह पार्षतः&#xA;007c   चिक्रीडाध्ययनं चैव चकार क्षत्रियर्षभः&#xA;008a   ततस्तु पृषतेऽतीते स राजा द्रुपदोऽभवत्&#xA;008c   द्रोणोऽपि रामं शुश्राव दित्सन्तं वसु सर्वशः&#xA;009a   वनं तु प्रस्थितं रामं भरद्वाजसुतोऽब्रवीत्&#xA;009c   आगतं वित्तकामं मां विद्धि द्रोणं द्विजर्षभ&#xA;010    राम उवाच&#xA;010a   शरीरमात्रमेवाद्य मयेदमवशेषितम्&#xA;010c   अस्त्राणि वा शरीरं वा ब्रह्मन्नन्यतरं वृणु&#xA;011    द्रोण उवाच&#xA;011a   अस्त्राणि चैव सर्वाणि तेषां संहारमेव च&#xA;011c   प्रयोगं चैव सर्वेषां दातुमर्हति मे भवान्&#xA;012    ब्राह्मण उवाच&#xA;012a   तथेत्युक्त्वा ततस्तस्मै प्रददौ भृगुनन्दनः&#xA;012c   प्रतिगृह्य ततो द्रोणः कृतकृत्योऽभवत्तदा&#xA;013a   सम्प्रहृष्टमनाश्चापि रामात्परमसम्मतम्&#xA;013c   ब्रह्मास्त्रं समनुप्राप्य नरेष्वभ्यधिकोऽभवत्&#xA;014a   ततो द्रुपदमासाद्य भारद्वाजः प्रतापवान्&#xA;014c   अब्रवीत्पुरुषव्याघ्रः सखायं विद्धि मामिति&#xA;015    द्रुपद उवाच&#xA;015a   नाश्रोत्रियः श्रोत्रियस्य नारथी रथिनः सखा&#xA;015c   नाराजा पार्थिवस्यापि सखिपूर्वं किमिष्यते&#xA;016    ब्राह्मण उवाच&#xA;016a   स विनिश्चित्य मनसा पाञ्चाल्यं प्रति बुद्धिमान्&#xA;016c   जगाम कुरुमुख्यानां नगरं नागसाह्वयम्&#xA;017a   तस्मै पौत्रान्समादाय वसूनि विविधानि च&#xA;017c   प्राप्ताय प्रददौ भीष्मः शिष्यान्द्रोणाय धीमते&#xA;018a   द्रोणः शिष्यांस्ततः सर्वानिदं वचनमब्रवीत्&#xA;018c   समानीय तदा विद्वान्द्रुपदस्यासुखाय वै&#xA;019a   आचार्यवेतनं किञ्चिद्धृदि सम्परिवर्तते&#xA;019c   कृतास्त्रैस्तत्प्रदेयं स्यात्तदृतं वदतानघाः&#xA;020a   यदा च पाण्डवाः सर्वे कृतास्त्राः कृतनिश्रमाः&#xA;020c   ततो द्रोणोऽब्रवीद्भूयो वेतनार्थमिदं वचः&#xA;021a   पार्षतो द्रुपदो नाम छत्रवत्यां नरेश्वरः&#xA;021c   तस्यापकृष्य तद्राज्यं मम शीघ्रं प्रदीयताम्&#xA;022a   ततः पाण्डुसुताः पञ्च निर्जित्य द्रुपदं युधि&#xA;022c   द्रोणाय दर्शयामासुर्बद्ध्वा ससचिवं तदा&#xA;023    द्रोण उवाच&#xA;023a   प्रार्थयामि त्वया सख्यं पुनरेव नराधिप&#xA;023c   अराजा किल नो राज्ञः सखा भवितुमर्हति&#xA;024a   अतः प्रयतितं राज्ये यज्ञसेन मया तव&#xA;024c   राजासि दक्षिणे कूले भागीरथ्याहमुत्तरे&#xA;025    ब्राह्मण उवाच&#xA;025a   असत्कारः स सुमहान्मुहूर्तमपि तस्य तु&#xA;025c   न व्येति हृदयाद्राज्ञो दुर्मनाः स कृशोऽभवत्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/155/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/155/</guid>
      <description>&lt;p&gt;001  &#x9;ब्राह्मण उवाच&lt;br&gt;&#xA;001a  &#x9;अमर्षी द्रुपदो राजा कर्मसिद्धान्द्विजर्षभान्&lt;br&gt;&#xA;001c  &#x9;अन्विच्छन्परिचक्राम ब्राह्मणावसथान्बहून्&lt;br&gt;&#xA;002a  &#x9;पुत्रजन्म परीप्सन्वै शोकोपहतचेतनः&lt;br&gt;&#xA;002c  &#x9;नास्ति श्रेष्ठं ममापत्यमिति नित्यमचिन्तयत्&lt;br&gt;&#xA;003a  &#x9;जातान्पुत्रान्स निर्वेदाद्धिग्बन्धूनिति चाब्रवीत्&lt;br&gt;&#xA;003c  &#x9;निःश्वासपरमश्चासीद्द्रोणं प्रतिचिकीर्षया&lt;br&gt;&#xA;004a  &#x9;प्रभावं विनयं शिक्षां द्रोणस्य चरितानि च&lt;br&gt;&#xA;004c  &#x9;क्षात्रेण च बलेनास्य चिन्तयन्नान्वपद्यत&lt;br&gt;&#xA;004e  &#x9;प्रतिकर्तुं नृपश्रेष्ठो यतमानोऽपि भारत&lt;br&gt;&#xA;005a  &#x9;अभितः सोऽथ कल्माषीं गङ्गाकूले परिभ्रमन्&lt;br&gt;&#xA;005c  &#x9;ब्राह्मणावसथं पुण्यमाससाद महीपतिः&lt;br&gt;&#xA;006a  &#x9;तत्र नास्नातकः कश्चिन्न चासीदव्रती द्विजः&lt;br&gt;&#xA;006c  &#x9;तथैव नामहाभागः सोऽपश्यत्संशितव्रतौ&lt;br&gt;&#xA;007a  &#x9;याजोपयाजौ ब्रह्मर्षी शाम्यन्तौ पृषतात्मजः&lt;br&gt;&#xA;007c  &#x9;संहिताध्ययने युक्तौ गोत्रतश्चापि काश्यपौ&lt;br&gt;&#xA;008a  &#x9;तारणे युक्तरूपौ तौ ब्राह्मणावृषिसत्तमौ&lt;br&gt;&#xA;008c  &#x9;स तावामन्त्रयामास सर्वकामैरतन्द्रितः&lt;br&gt;&#xA;009a  &#x9;बुद्ध्वा तयोर्बलं बुद्धिं कनीयांसमुपह्वरे&lt;br&gt;&#xA;009c  &#x9;प्रपेदे छन्दयन्कामैरुपयाजं धृतव्रतम्&lt;br&gt;&#xA;010a  &#x9;पादशुश्रूषणे युक्तः प्रियवाक्सर्वकामदः&lt;br&gt;&#xA;010c  &#x9;अर्हयित्वा यथान्यायमुपयाजमुवाच सः&lt;br&gt;&#xA;011a  &#x9;येन मे कर्मणा ब्रह्मन्पुत्रः स्याद्द्रोणमृत्यवे&lt;br&gt;&#xA;011c  &#x9;उपयाज कृते तस्मिन्गवां दातास्मि तेऽर्बुदम्&lt;br&gt;&#xA;012a  &#x9;यद्वा तेऽन्यद्द्विजश्रेष्ठ मनसः सुप्रियं भवेत्&lt;br&gt;&#xA;012c  &#x9;सर्वं तत्ते प्रदाताहं न हि मेऽस्त्यत्र संशयः&lt;br&gt;&#xA;013a  &#x9;इत्युक्तो नाहमित्येवं तमृषिः प्रत्युवाच ह&lt;br&gt;&#xA;013c  &#x9;आराधयिष्यन्द्रुपदः स तं पर्यचरत्पुनः&lt;br&gt;&#xA;014a  &#x9;ततः संवत्सरस्यान्ते द्रुपदं स द्विजोत्तमः&lt;br&gt;&#xA;014c  &#x9;उपयाजोऽब्रवीद्राजन्काले मधुरया गिरा&lt;br&gt;&#xA;015a  &#x9;ज्येष्ठो भ्राता ममागृह्णाद्विचरन्वननिर्झरे&lt;br&gt;&#xA;015c  &#x9;अपरिज्ञातशौचायां भूमौ निपतितं फलम्&lt;br&gt;&#xA;016a  &#x9;तदपश्यमहं भ्रातुरसाम्प्रतमनुव्रजन्&lt;br&gt;&#xA;016c  &#x9;विमर्शं सङ्करादाने नायं कुर्यात्कथञ्चन&lt;br&gt;&#xA;017a  &#x9;दृष्ट्वा फलस्य नापश्यद्दोषा येऽस्यानुबन्धिकाः&lt;br&gt;&#xA;017c  &#x9;विविनक्ति न शौचं यः सोऽन्यत्रापि कथं भवेत्&lt;br&gt;&#xA;018a  &#x9;संहिताध्ययनं कुर्वन्वसन्गुरुकुले च यः&lt;br&gt;&#xA;018c  &#x9;भैक्षमुच्छिष्टमन्येषां भुङ्क्ते चापि सदा सदा&lt;br&gt;&#xA;018e  &#x9;कीर्तयन्गुणमन्नानामघृणी च पुनः पुनः&lt;br&gt;&#xA;019a  &#x9;तमहं फलार्थिनं मन्ये भ्रातरं तर्कचक्षुषा&lt;br&gt;&#xA;019c  &#x9;तं वै गच्छस्व नृपते स त्वां सम्याजयिष्यति&lt;br&gt;&#xA;020a  &#x9;जुगुप्समानो नृपतिर्मनसेदं विचिन्तयन्&lt;br&gt;&#xA;020c  &#x9;उपयाजवचः श्रुत्वा नृपतिः सर्वधर्मवित्&lt;br&gt;&#xA;020e  &#x9;अभिसम्पूज्य पूजार्हमृषिं याजमुवाच ह&lt;br&gt;&#xA;021a  &#x9;अयुतानि ददान्यष्टौ गवां याजय मां विभो&lt;br&gt;&#xA;021c  &#x9;द्रोणवैराभिसन्तप्तं त्वं ह्लादयितुमर्हसि&lt;br&gt;&#xA;022a  &#x9;स हि ब्रह्मविदां श्रेष्ठो ब्रह्मास्त्रे चाप्यनुत्तमः&lt;br&gt;&#xA;022c  &#x9;तस्माद्द्रोणः पराजैषीन्मां वै स सखिविग्रहे&lt;br&gt;&#xA;023a  &#x9;क्षत्रियो नास्ति तुल्योऽस्य पृथिव्यां कश्चिदग्रणीः&lt;br&gt;&#xA;023c  &#x9;कौरवाचार्यमुख्यस्य भारद्वाजस्य धीमतः&lt;br&gt;&#xA;024a  &#x9;द्रोणस्य शरजालानि प्राणिदेहहराणि च&lt;br&gt;&#xA;024c  &#x9;षडरत्नि धनुश्चास्य दृश्यतेऽप्रतिमं महत्&lt;br&gt;&#xA;025a  &#x9;स हि ब्राह्मणवेगेन क्षात्रं वेगमसंशयम्&lt;br&gt;&#xA;025c  &#x9;प्रतिहन्ति महेष्वासो भारद्वाजो महामनाः&lt;br&gt;&#xA;026a  &#x9;क्षत्रोच्छेदाय विहितो जामदग्न्य इवास्थितः&lt;br&gt;&#xA;026c  &#x9;तस्य ह्यस्त्रबलं घोरमप्रसह्यं नरैर्भुवि&lt;br&gt;&#xA;027a  &#x9;ब्राह्ममुच्चारयंस्तेजो हुताहुतिरिवानलः&lt;br&gt;&#xA;027c  &#x9;समेत्य स दहत्याजौ क्षत्रं ब्रह्मपुरःसरः&lt;br&gt;&#xA;027e  &#x9;ब्रह्मक्षत्रे च विहिते ब्रह्मतेजो विशिष्यते&lt;br&gt;&#xA;028a  &#x9;सोऽहं क्षत्रबलाद्धीनो ब्रह्मतेजः प्रपेदिवान्&lt;br&gt;&#xA;028c  &#x9;द्रोणाद्विशिष्टमासाद्य भवन्तं ब्रह्मवित्तमम्&lt;br&gt;&#xA;029a  &#x9;द्रोणान्तकमहं पुत्रं लभेयं युधि दुर्जयम्&lt;br&gt;&#xA;029c  &#x9;तत्कर्म कुरु मे याज निर्वपाम्यर्बुदं गवाम्&lt;br&gt;&#xA;030a  &#x9;तथेत्युक्त्वा तु तं याजो याज्यार्थमुपकल्पयत्&lt;br&gt;&#xA;030c  &#x9;गुर्वर्थ इति चाकाममुपयाजमचोदयत्&lt;br&gt;&#xA;030e  &#x9;याजो द्रोणविनाशाय प्रतिजज्ञे तथा च सः&lt;br&gt;&#xA;031a  &#x9;ततस्तस्य नरेन्द्रस्य उपयाजो महातपाः&lt;br&gt;&#xA;031c  &#x9;आचख्यौ कर्म वैतानं तदा पुत्रफलाय वै&lt;br&gt;&#xA;032a  &#x9;स च पुत्रो महावीर्यो महातेजा महाबलः&lt;br&gt;&#xA;032c  &#x9;इष्यते यद्विधो राजन्भविता ते तथाविधः&lt;br&gt;&#xA;033a  &#x9;भारद्वाजस्य हन्तारं सोऽभिसन्धाय भूमिपः&lt;br&gt;&#xA;033c  &#x9;आजह्रे तत्तथा सर्वं द्रुपदः कर्मसिद्धये&lt;br&gt;&#xA;034a  &#x9;याजस्तु हवनस्यान्ते देवीमाह्वापयत्तदा&lt;br&gt;&#xA;034c  &#x9;प्रैहि मां राज्ञि पृषति मिथुनं त्वामुपस्थितम्&lt;br&gt;&#xA;035  &#x9;देव्युवाच&lt;br&gt;&#xA;035a  &#x9;अवलिप्तं मे मुखं ब्रह्मन्पुण्यान्गन्धान्बिभर्मि च&lt;br&gt;&#xA;035c  &#x9;सुतार्थेनोपरुद्धास्मि तिष्ठ याज मम प्रिये&lt;br&gt;&#xA;036  &#x9;याज उवाच&lt;br&gt;&#xA;036a  &#x9;याजेन श्रपितं हव्यमुपयाजेन मन्त्रितम्&lt;br&gt;&#xA;036c  &#x9;कथं कामं न सन्दध्यात्सा त्वं विप्रैहि तिष्ठ वा&lt;br&gt;&#xA;037  &#x9;ब्राह्मण उवाच&lt;br&gt;&#xA;037a  &#x9;एवमुक्ते तु याजेन हुते हविषि संस्कृते&lt;br&gt;&#xA;037c  &#x9;उत्तस्थौ पावकात्तस्मात्कुमारो देवसन्निभः&lt;br&gt;&#xA;038a  &#x9;ज्वालावर्णो घोररूपः किरीटी वर्म चोत्तमम्&lt;br&gt;&#xA;038c  &#x9;बिभ्रत्सखड्गः सशरो धनुष्मान्विनदन्मुहुः&lt;br&gt;&#xA;039a  &#x9;सोऽध्यारोहद्रथवरं तेन च प्रययौ तदा&lt;br&gt;&#xA;039c  &#x9;ततः प्रणेदुः पाञ्चालाः प्रहृष्टाः साधु साध्विति&lt;br&gt;&#xA;040a  &#x9;भयापहो राजपुत्रः पाञ्चालानां यशस्करः&lt;br&gt;&#xA;040c  &#x9;राज्ञः शोकापहो जात एष द्रोणवधाय वै&lt;br&gt;&#xA;इत्युवाच महद्भूतमदृश्यं खेचरं तदा&#x9;040e&lt;br&gt;&#xA;कुमारी चापि पाञ्चाली वेदिमध्यात्समुत्थिता&#x9;041a&lt;br&gt;&#xA;सुभगा दर्शनीयाङ्गी वेदिमध्या मनोरमा&#x9;041c&lt;br&gt;&#xA;श्यामा पद्मपलाशाक्षी नीलकुञ्चितमूर्धजा&#x9;042a&lt;br&gt;&#xA;मानुषं विग्रहं कृत्वा साक्षादमरवर्णिनी&#x9;042c&lt;br&gt;&#xA;नीलोत्पलसमो गन्धो यस्याः क्रोशात्प्रवायति&#x9;043a&lt;br&gt;&#xA;या बिभर्ति परं रूपं यस्या नास्त्युपमा भुवि&#x9;043c&lt;br&gt;&#xA;तां चापि जातां सुश्रोणीं वागुवाचाशरीरिणी&#x9;044a&lt;br&gt;&#xA;सर्वयोषिद्वरा कृष्णा क्षयं क्षत्रं निनीषति&#x9;044c&lt;br&gt;&#xA;सुरकार्यमियं काले करिष्यति सुमध्यमा&#x9;045a&lt;br&gt;&#xA;अस्या हेतोः क्षत्रियाणां महदुत्पत्स्यते भयम्&#x9;045c&lt;br&gt;&#xA;तच्छ्रुत्वा सर्वपाञ्चालाः प्रणेदुः सिंहसङ्घवत्&#x9;046a&lt;br&gt;&#xA;न चैतान्हर्षसम्पूर्णानियं  सेहे वसुन्धरा&#x9;046c&lt;br&gt;&#xA;तौ दृष्ट्वा पृषती याजं प्रपेदे वै सुतार्थिनी&#x9;047a&lt;br&gt;&#xA;न वै मदन्यां जननीं जानीयातामिमाविति&#x9;047c&lt;br&gt;&#xA;तथेत्युवाच तां याजो राज्ञः प्रियचिकीर्षया&#x9;048a&lt;br&gt;&#xA;तयोश्च नामनी चक्रुर्द्विजाः सम्पूर्णमानसाः&#x9;048c&lt;br&gt;&#xA;धृष्टत्वादतिधृष्णुत्वाद्धर्माद्द्युत्सम्भवादपि&#x9;049a&lt;br&gt;&#xA;धृष्टद्युम्नः कुमारोऽयं द्रुपदस्य भवत्विति&#x9;049c&lt;br&gt;&#xA;कृष्णेत्येवाब्रुवन्कृष्णां कृष्णाभूत्सा हि वर्णतः&#x9;050a&lt;br&gt;&#xA;तथा तन्मिथुनं जज्ञे द्रुपदस्य महामखे&#x9;050c&lt;br&gt;&#xA;धृष्टद्युम्नं तु पाञ्चाल्यमानीय स्वं विवेशनम्&#x9;051a&lt;br&gt;&#xA;उपाकरोदस्त्रहेतोर्भारद्वाजः प्रतापवान्&#x9;051c&lt;br&gt;&#xA;अमोक्षणीयं दैवं हि भावि मत्वा महामतिः&#x9;052a&lt;br&gt;&#xA;तथा तत्कृतवान्द्रोण आत्मकीर्त्यनुरक्षणात्&#x9;052c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/156/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/156/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;एतच्छ्रुत्वा तु कौन्तेयाः शल्यविद्धा इवाभवन्&#x9;001a&lt;br&gt;&#xA;सर्वे चास्वस्थमनसो बभूवुस्ते महारथाः&#x9;001c&lt;br&gt;&#xA;ततः कुन्ती सुतान्दृष्ट्वा विभ्रान्तान्गतचेतसः&#x9;002a&lt;br&gt;&#xA;युधिष्ठिरमुवाचेदं वचनं सत्यवादिनी&#x9;002c&lt;br&gt;&#xA;चिररात्रोषिताः स्मेह ब्राह्मणस्य निवेशने&#x9;003a&lt;br&gt;&#xA;रममाणाः पुरे रम्ये लब्धभैक्षा युधिष्ठिर&#x9;003c&lt;br&gt;&#xA;यानीह रमणीयानि वनान्युपवनानि च&#x9;004a&lt;br&gt;&#xA;सर्वाणि तानि दृष्टानि पुनः पुनररिन्दम&#x9;004c&lt;br&gt;&#xA;पुनर्दृष्टानि तान्येव प्रीणयन्ति न नस्तथा&#x9;005a&lt;br&gt;&#xA;भैक्षं च न तथा वीर लभ्यते कुरुनन्दन&#x9;005c&lt;br&gt;&#xA;ते वयं साधु पाञ्चालान्गच्छाम यदि मन्यसे&#x9;006a&lt;br&gt;&#xA;अपूर्वदर्शनं तात रमणीयं भविष्यति&#x9;006c&lt;br&gt;&#xA;सुभिक्षाश्चैव पाञ्चालाः श्रूयन्ते शत्रुकर्शन&#x9;007a&lt;br&gt;&#xA;यज्ञसेनश्च राजासौ ब्रह्मण्य इति शुश्रुमः&#x9;007c&lt;br&gt;&#xA;एकत्र चिरवासो हि क्षमो न च मतो मम&#x9;008a&lt;br&gt;&#xA;ते तत्र साधु गच्छामो यदि त्वं पुत्र मन्यसे&#x9;008c&lt;br&gt;&#xA;युधिष्ठिर उवाच&#x9;009&lt;br&gt;&#xA;भवत्या यन्मतं कार्यं तदस्माकं परं हितम्&#x9;009a&lt;br&gt;&#xA;अनुजांस्तु न जानामि गच्छेयुर्नेति वा पुनः&#x9;009c&lt;br&gt;&#xA;वैशम्पायन उवाच&#x9;010&lt;br&gt;&#xA;ततः कुन्ती भीमसेनमर्जुनं यमजौ तथा&#x9;010a&lt;br&gt;&#xA;उवाच गमनं ते च तथेत्येवाब्रुवंस्तदा&#x9;010c&lt;br&gt;&#xA;तत आमन्त्र्य तं विप्रं कुन्ती राजन्सुतैः सह&#x9;011a&lt;br&gt;&#xA;प्रतस्थे नगरीं रम्यां द्रुपदस्य महात्मनः&#x9;011c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/157/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/157/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;वसत्सु तेषु प्रच्छन्नं पाण्डवेषु महात्मसु&#x9;001a&lt;br&gt;&#xA;आजगामाथ तान्द्रष्टुं व्यासः सत्यवतीसुतः&#x9;001c&lt;br&gt;&#xA;तमागतमभिप्रेक्ष्य प्रत्युद्गम्य परन्तपाः&#x9;002a&lt;br&gt;&#xA;प्रणिपत्याभिवाद्यैनं तस्थुः प्राञ्जलयस्तदा&#x9;002c&lt;br&gt;&#xA;समनुज्ञाप्य तान्सर्वानासीनान्मुनिरब्रवीत्&#x9;003a&lt;br&gt;&#xA;प्रसन्नः पूजितः पार्थैः प्रीतिपूर्वमिदं वचः&#x9;003c&lt;br&gt;&#xA;अपि धर्मेण वर्तध्वं शास्त्रेण च परन्तपाः&#x9;004a&lt;br&gt;&#xA;अपि विप्रेषु वः पूजा पूजार्हेषु न हीयते&#x9;004c&lt;br&gt;&#xA;अथ धर्मार्थवद्वाक्यमुक्त्वा स भगवानृषिः&#x9;005a&lt;br&gt;&#xA;विचित्राश्च कथास्तास्ताः पुनरेवेदमब्रवीत्&#x9;005c&lt;br&gt;&#xA;आसीत्तपोवने काचिदृषेः कन्या महात्मनः&#x9;006a&lt;br&gt;&#xA;विलग्नमध्या सुश्रोणी सुभ्रूः सर्वगुणान्विता&#x9;006c&lt;br&gt;&#xA;कर्मभिः स्वकृतैः सा तु दुर्भगा समपद्यत&#x9;007a&lt;br&gt;&#xA;नाध्यगच्छत्पतिं सा तु कन्या रूपवती सती&#x9;007c&lt;br&gt;&#xA;तपस्तप्तुमथारेभे पत्यर्थमसुखा ततः&#x9;008a&lt;br&gt;&#xA;तोषयामास तपसा सा किलोग्रेण शङ्करम् &#x9;008c&lt;br&gt;&#xA;तस्याः स भगवांस्तुष्टस्तामुवाच तपस्विनीम्&#x9;009a&lt;br&gt;&#xA;वरं वरय भद्रं ते वरदोऽस्मीति भामिनि&#x9;009c&lt;br&gt;&#xA;अथेश्वरमुवाचेदमात्मनः सा वचो हितम्&#x9;010a&lt;br&gt;&#xA;पतिं सर्वगुणोपेतमिच्छामीति पुनः पुनः&#x9;010c&lt;br&gt;&#xA;तामथ प्रत्युवाचेदमीशानो वदतां वरः&#x9;011a&lt;br&gt;&#xA;पञ्च ते पतयो भद्रे भविष्यन्तीति शङ्करः&#x9;011c&lt;br&gt;&#xA;प्रतिब्रुवन्तीमेकं मे पतिं देहीति शङ्करम्&#x9;012a&lt;br&gt;&#xA;पुनरेवाब्रवीद्देव इदं वचनमुत्तमम्&#x9;012c&lt;br&gt;&#xA;पञ्चकृत्वस्त्वया उक्तः पतिं देहीत्यहं पुनः&#x9;013a&lt;br&gt;&#xA;देहमन्यं गतायास्ते यथोक्तं तद्भविष्यति&#x9;013c&lt;br&gt;&#xA;द्रुपदस्य कुले जाता कन्या सा देवरूपिणी&#x9;014a&lt;br&gt;&#xA;निर्दिष्टा भवतां पत्नी कृष्णा पार्षत्यनिन्दिता&#x9;014c&lt;br&gt;&#xA;पाञ्चालनगरं तस्मात्प्रविशध्वं महाबलाः&#x9;015a&lt;br&gt;&#xA;सुखिनस्तामनुप्राप्य भविष्यथ न संशयः&#x9;015c&lt;br&gt;&#xA;एवमुक्त्वा महाभागः पाण्डवानां पितामहः&#x9;016a&lt;br&gt;&#xA;पार्थानामन्त्र्य कुन्तीं च प्रातिष्ठत महातपाः&#x9;016c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/158/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/158/</guid>
      <description>&lt;p&gt;वैशम्पायन उवाच&#x9;001 &lt;br&gt;&#xA;ते प्रतस्थुः पुरस्कृत्य मातरं पुरुषर्षभाः&#x9;001a&lt;br&gt;&#xA;समैरुदङ्मुखैर्मार्गैर्यथोद्दिष्टं परन्तपाः&#x9;001c&lt;br&gt;&#xA;ते गच्छन्तस्त्वहोरात्रं तीर्थं सोमश्रवायणम्&#x9;002a&lt;br&gt;&#xA;आसेदुः पुरुषव्याघ्रा गङ्गायां पाण्डुनन्दनाः&#x9;002c&lt;br&gt;&#xA;उल्मुकं तु समुद्यम्य तेषामग्रे धनञ्जयः&#x9;003a&lt;br&gt;&#xA;प्रकाशार्थं ययौ तत्र रक्षार्थं च महायशाः&#x9;003c&lt;br&gt;&#xA;तत्र गङ्गाजले रम्ये विविक्ते क्रीडयन्स्त्रियः&#x9;004a&lt;br&gt;&#xA;ईर्ष्युर्गन्धर्वराजः स्म जलक्रीडामुपागतः&#x9;004c&lt;br&gt;&#xA;शब्दं तेषां स शुश्राव नदीं समुपसर्पताम्&#x9;005a&lt;br&gt;&#xA;तेन शब्देन चाविष्टश्चुक्रोध बलवद्बली&#x9;005c&lt;br&gt;&#xA;स दृष्ट्वा पाण्डवांस्तत्र सह मात्रा परन्तपान्&#x9;006a&lt;br&gt;&#xA;विस्फारयन्धनुर्घोरमिदं वचनमब्रवीत्&#x9;006c&lt;br&gt;&#xA;सन्ध्या संरज्यते घोरा पूर्वरात्रागमेषु या&#x9;007a&lt;br&gt;&#xA;अशीतिभिस्त्रुटैर्हीनं तं मुहूर्तं प्रचक्षते&#x9;007c&lt;br&gt;&#xA;विहितं कामचाराणां यक्षगन्धर्वरक्षसाम्&#x9;008a&lt;br&gt;&#xA;शेषमन्यन्मनुष्याणां कामचारमिह स्मृतम्&#x9;008c&lt;br&gt;&#xA;लोभात्प्रचारं चरतस्तासु वेलासु वै नरान्&#x9;009a&lt;br&gt;&#xA;उपक्रान्ता निगृह्णीमो राक्षसैः सह बालिशान्&#x9;009c&lt;br&gt;&#xA;ततो रात्रौ प्राप्नुवतो जलं ब्रह्मविदो जनाः&#x9;010a&lt;br&gt;&#xA;गर्हयन्ति नरान्सर्वान्बलस्थान्नृपतीनपि&#x9;010c&lt;br&gt;&#xA;आरात्तिष्ठत मा मह्यं समीपमुपसर्पत&#x9;011a&lt;br&gt;&#xA;कस्मान्मां नाभिजानीत प्राप्तं भागीरथीजलम्&#x9;011c&lt;br&gt;&#xA;अङ्गारपर्णं गन्धर्वं वित्त मां स्वबलाश्रयम्&#x9;012a&lt;br&gt;&#xA;अहं हि मानी चेर्ष्युश्च कुबेरस्य प्रियः सखा&#x9;012c&lt;br&gt;&#xA;अङ्गारपर्णमिति च ख्यातं वनमिदं मम&#x9;013a&lt;br&gt;&#xA;अनु गङ्गां च वाकां च चित्रं यत्र वसाम्यहम्&#x9;013c&lt;br&gt;&#xA;न कुणपाः शृङ्गिणो वा न देवा न च मानुषाः&#x9;014a&lt;br&gt;&#xA;इदं समुपसर्पन्ति तत्किं समुपसर्पथ&#x9;014c&lt;br&gt;&#xA;अर्जुन उवाच&#x9;015&lt;br&gt;&#xA;समुद्रे हिमवत्पार्श्वे नद्यामस्यां च दुर्मते&#x9;015a&lt;br&gt;&#xA;रात्रावहनि सन्धौ च कस्य कॢप्तः परिग्रहः&#x9;015c&lt;br&gt;&#xA;वयं च शक्तिसम्पन्ना अकाले त्वामधृष्णुमः&#x9;016a&lt;br&gt;&#xA;अशक्ता हि क्षणे क्रूरे युष्मानर्चन्ति मानवाः&#x9;016c&lt;br&gt;&#xA;पुरा हिमवतश्चैषा हेमशृङ्गाद्विनिःसृता&#x9;017a&lt;br&gt;&#xA;गङ्गा गत्वा समुद्राम्भः सप्तधा प्रतिपद्यते&#x9;017c&lt;br&gt;&#xA;इयं भूत्वा चैकवप्रा शुचिराकाशगा पुनः&#x9;018a&lt;br&gt;&#xA;देवेषु गङ्गा गन्धर्व प्राप्नोत्यलकनन्दताम्&#x9;018c&lt;br&gt;&#xA;तथा पितॄन्वैतरणी दुस्तरा पापकर्मभिः&#x9;019a&lt;br&gt;&#xA;गङ्गा भवति गन्धर्व यथा द्वैपायनोऽब्रवीत्&#x9;019c&lt;br&gt;&#xA;असम्बाधा देवनदी स्वर्गसम्पादनी शुभा&#x9;020a&lt;br&gt;&#xA;कथमिच्छसि तां रोद्धुं नैष धर्मः सनातनः&#x9;020c&lt;br&gt;&#xA;अनिवार्यमसम्बाधं तव वाचा कथं वयम्&#x9;021a&lt;br&gt;&#xA;न स्पृशेम यथाकामं पुण्यं भागीरथीजलम्&#x9;021c&lt;br&gt;&#xA;वैशम्पायन उवाच&#x9;022&lt;br&gt;&#xA;अङ्गारपर्णस्तच्छ्रुत्वा क्रुद्ध आनम्य कार्मुकम्&#x9;022a&lt;br&gt;&#xA;मुमोच सायकान्दीप्तानहीनाशीविषानिव&#x9;022c&lt;br&gt;&#xA;उल्मुकं भ्रामयंस्तूर्णं पाण्डवश्चर्म चोत्तमम्&#x9;023a&lt;br&gt;&#xA;व्यपोवाह शरांस्तस्य सर्वानेव धनञ्जयः&#x9;023c&lt;br&gt;&#xA;अर्जुन उवाच&#x9;024&lt;br&gt;&#xA;बिभीषिकैषा गन्धर्व नास्त्रज्ञेषु प्रयुज्यते&#x9;024a&lt;br&gt;&#xA;अस्त्रज्ञेषु प्रयुक्तैषा फेनवत्प्रविलीयते&#x9;024c&lt;br&gt;&#xA;मानुषानति गन्धर्वान्सर्वान्गन्धर्व लक्षये&#x9;025a&lt;br&gt;&#xA;तस्मादस्त्रेण दिव्येन योत्स्येऽहं न तु मायया&#x9;025c&lt;br&gt;&#xA;पुरास्त्रमिदमाग्नेयं प्रादात्किल बृहस्पतिः&#x9;026a&lt;br&gt;&#xA;भरद्वाजस्य गन्धर्व गुरुपुत्रः शतक्रतोः&#x9;026c&lt;br&gt;&#xA;भरद्वाजादग्निवेश्यो अग्निवेश्याद्गुरुर्मम&#x9;027a&lt;br&gt;&#xA;स त्विदं मह्यमददाद्द्रोणो ब्राह्मणसत्तमः&#x9;027c&lt;br&gt;&#xA;वैशम्पायन उवाच&#x9;028&lt;br&gt;&#xA;इत्युक्त्वा पाण्डवः क्रुद्धो गन्धर्वाय मुमोच ह&#x9;028a&lt;br&gt;&#xA;प्रदीप्तमस्त्रमाग्नेयं ददाहास्य रथं तु तत्&#x9;028c&lt;br&gt;&#xA;विरथं विप्लुतं तं तु स गन्धर्वं महाबलम्&#x9;029a&lt;br&gt;&#xA;अस्त्रतेजःप्रमूढं च प्रपतन्तमवाङ्मुखम्&#x9;029c&lt;br&gt;&#xA;शिरोरुहेषु जग्राह माल्यवत्सु धनञ्जयः&#x9;030a&lt;br&gt;&#xA;भ्रातॄन्प्रति चकर्षाथ सोऽस्त्रपातादचेतसम्&#x9;030c&lt;br&gt;&#xA;युधिष्ठिरं तस्य भार्या प्रपेदे शरणार्थिनी&#x9;031a&lt;br&gt;&#xA;नाम्ना कुम्भीनसी नाम पतित्राणमभीप्सती&#x9;031c&lt;br&gt;&#xA;गन्धर्व्युवाच&#x9;032&lt;br&gt;&#xA;त्राहि त्वं मां महाराज पतिं चेमं विमुञ्च मे&#x9;032a&lt;br&gt;&#xA;गन्धर्वीं शरणं प्राप्तां नाम्ना कुम्बीनसीं प्रभो&#x9;032c&lt;br&gt;&#xA;युधिष्ठिर उवाच&#x9;033&lt;br&gt;&#xA;युद्धे जितं यशोहीनं स्त्रीनाथमपराक्रमम्&#x9;033a&lt;br&gt;&#xA;को नु हन्याद्रिपुं त्वादृङ्मुञ्चेमं रिपुसूदन&#x9;033c&lt;br&gt;&#xA;अर्जुन उवाच&#x9;034&lt;br&gt;&#xA;अङ्गेमं प्रतिपद्यस्व गच्छ गन्धर्व मा शुचः&#x9;034a&lt;br&gt;&#xA;प्रदिशत्यभयं तेऽद्य कुरुराजो युधिष्ठिरः&#x9;034c&lt;br&gt;&#xA;गन्धर्व उवाच&#x9;035&lt;br&gt;&#xA;जितोऽहं पूर्वकं नाम मुञ्चाम्यङ्गारपर्णताम्&#x9;035a&lt;br&gt;&#xA;न च श्लाघे बलेनाद्य न नाम्ना जनसंसदि&#x9;035c&lt;br&gt;&#xA;साध्विमं लब्धवाल्ँलाभं योऽहं दिव्यास्त्रधारिणम्&#x9;036a&lt;br&gt;&#xA;गान्धर्व्या मायया योद्धुमिच्छामि वयसा वरम्&#x9;036c&lt;br&gt;&#xA;अस्त्राग्निना विचित्रोऽयं दग्धो मे रथ उत्तमः&#x9;037a&lt;br&gt;&#xA;सोऽहं चित्ररथो भूत्वा नाम्ना दग्धरथोऽभवम्&#x9;037c&lt;br&gt;&#xA;सम्भृता चैव विद्येयं तपसेह पुरा मया&#x9;038a&lt;br&gt;&#xA;निवेदयिष्ये तामद्य प्राणदाया महात्मने&#x9;038c&lt;br&gt;&#xA;संस्तम्भितं हि तरसा जितं शरणमागतम्&#x9;039a&lt;br&gt;&#xA;योऽरिं सम्योजयेत्प्राणैः कल्याणं किं न सोऽर्हति&#x9;039c&lt;br&gt;&#xA;चक्षुषी नाम विद्येयं यां सोमाय ददौ मनुः&#x9;040a&lt;br&gt;&#xA;ददौ स विश्वावसवे मह्यं विश्वावसुर्ददौ&#x9;040c&lt;br&gt;&#xA;सेयं कापुरुषं प्राप्ता गुरुदत्ता प्रणश्यति&#x9;041a&lt;br&gt;&#xA;आगमोऽस्या मया प्रोक्तो वीर्यं प्रतिनिबोध मे&#x9;041c&lt;br&gt;&#xA;यच्चक्षुषा द्रष्टुमिच्छेत्त्रिषु लोकेषु किञ्चन&#x9;042a&lt;br&gt;&#xA;तत्पश्येद्यादृशं चेच्छेत्तादृशं द्रष्टुमर्हति&#x9;042c&lt;br&gt;&#xA;समानपद्ये षण्मासान्स्थितो विद्यां लभेदिमाम्&#x9;043a&lt;br&gt;&#xA;अनुनेष्याम्यहं विद्यां स्वयं तुभ्यं व्रते कृते&#x9;043c&lt;br&gt;&#xA;विद्यया ह्यनया राजन्वयं नृभ्यो विशेषिताः&#x9;044a&lt;br&gt;&#xA;अविशिष्टाश्च देवानामनुभावप्रवर्तिताः&#x9;044c&lt;br&gt;&#xA;गन्धर्वजानामश्वानामहं पुरुषसत्तम&#x9;045a&lt;br&gt;&#xA;भ्रातृभ्यस्तव पञ्चभ्यः पृथग्दाता शतं शतम्&#x9;045c&lt;br&gt;&#xA;देवगन्धर्ववाहास्ते दिव्यगन्धा मनोगमाः&#x9;046a&lt;br&gt;&#xA;क्षीणाः क्षीणा भवन्त्येते न हीयन्ते च रंहसः&#x9;046c&lt;br&gt;&#xA;पुरा कृतं महेन्द्रस्य वज्रं वृत्रनिबर्हणे&#x9;047a&lt;br&gt;&#xA;दशधा शतधा चैव तच्छीर्णं वृत्रमूर्धनि&#x9;047c&lt;br&gt;&#xA;ततो भागीकृतो देवैर्वज्रभाग उपास्यते&#x9;048a&lt;br&gt;&#xA;लोके यत्साधनं किञ्चित्सा वै वज्रतनुः स्मृता&#x9;048c&lt;br&gt;&#xA;वज्रपाणिर्ब्राह्मणः स्यात्क्षत्रं वज्ररथं स्मृतम्&#x9;049a&lt;br&gt;&#xA;वैश्या वै दानवज्राश्च कर्मवज्रा यवीयसः&#x9;049c&lt;br&gt;&#xA;वज्रं क्षत्रस्य वाजिनो अवध्या वाजिनः स्मृताः&#x9;050a&lt;br&gt;&#xA;रथाङ्गं वडवा सूते सूताश्चाश्वेषु ये मताः&#x9;050c&lt;br&gt;&#xA;कामवर्णाः कामजवाः कामतः समुपस्थिताः&#x9;051a&lt;br&gt;&#xA;इमे गन्धर्वजाः कामं पूरयिष्यन्ति ते हयाः&#x9;051c&lt;br&gt;&#xA;अर्जुन उवाच&#x9;052&lt;br&gt;&#xA;यदि प्रीतेन वा दत्तं संशये जीवितस्य वा&#x9;052a&lt;br&gt;&#xA;विद्या वित्तं श्रुतं वापि न तद्गन्धर्व कामये&#x9;052c&lt;br&gt;&#xA;गन्धर्व उवाच&#x9;053&lt;br&gt;&#xA;सम्योगो वै प्रीतिकरः संसत्सु प्रतिदृश्यते&#x9;053a&lt;br&gt;&#xA;जीवितस्य प्रदानेन प्रीतो विद्यां ददामि ते&#x9;053c&lt;br&gt;&#xA;त्वत्तो ह्यहं ग्रहीष्यामि अस्त्रमाग्नेयमुत्तमम्&#x9;054a&lt;br&gt;&#xA;तथैव सख्यं बीभत्सो चिराय भरतर्षभ&#x9;054c&lt;br&gt;&#xA;अर्जुन उवाच&#x9;055&lt;br&gt;&#xA;त्वत्तोऽस्त्रेण वृणोम्यश्वान्सम्योगः शाश्वतोऽस्तु नौ&#x9;055a&lt;br&gt;&#xA;सखे तद्ब्रूहि गन्धर्व युष्मभ्यो यद्भयं त्यजेत्&#x9;055c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/159/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/159/</guid>
      <description>&lt;p&gt;अर्जुन उवाच&#x9;001&lt;br&gt;&#xA;कारणं ब्रूहि गन्धर्व किं तद्येन स्म धर्षिताः&#x9;001a&lt;br&gt;&#xA;यान्तो ब्रह्मविदः सन्तः सर्वे रात्रावरिन्दम&#x9;001c&lt;br&gt;&#xA;गन्धर्व उवाच&#x9;002&lt;br&gt;&#xA;अनग्नयोऽनाहुतयो न च विप्रपुरस्कृताः&#x9;002a&lt;br&gt;&#xA;यूयं ततो धर्षिताः स्थ मया पाण्डवनन्दन&#x9;002c&lt;br&gt;&#xA;यक्षराक्षसगन्धर्वाः पिशाचोरगमानवाः&#x9;003a&lt;br&gt;&#xA;विस्तरं कुरुवंशस्य श्रीमतः कथयन्ति ते&#x9;003c&lt;br&gt;&#xA;नारदप्रभृतीनां च देवर्षीणां मया श्रुतम्&#x9;004a&lt;br&gt;&#xA;गुणान्कथयतां वीर पूर्वेषां तव धीमताम्&#x9;004c&lt;br&gt;&#xA;स्वयं चापि मया दृष्टश्चरता सागराम्बराम्&#x9;005a&lt;br&gt;&#xA;इमां वसुमतीं कृत्स्नां प्रभावः स्वकुलस्य ते&#x9;005c&lt;br&gt;&#xA;वेदे धनुषि चाचार्यमभिजानामि तेऽर्जुन&#x9;006a&lt;br&gt;&#xA;विश्रुतं त्रिषु लोकेषु भारद्वाजं यशस्विनम्&#x9;006c&lt;br&gt;&#xA;धर्मं वायुं च शक्रं च विजानाम्यश्विनौ तथा&#x9;007a&lt;br&gt;&#xA;पाण्डुं च कुरुशार्दूल षडेतान्कुलवर्धनान्&#x9;007c&lt;br&gt;&#xA;पितॄनेतानहं पार्थ देवमानुषसत्तमान्&#x9;007e&lt;br&gt;&#xA;दिव्यात्मानो महात्मानः सर्वशस्त्रभृतां वराः&#x9;008a&lt;br&gt;&#xA;भवन्तो भ्रातरः शूराः सर्वे सुचरितव्रताः&#x9;008c&lt;br&gt;&#xA;उत्तमां तु मनोबुद्धिं भवतां भावितात्मनाम्&#x9;009a&lt;br&gt;&#xA;जानन्नपि च वः पार्थ कृतवानिह धर्षणाम्&#x9;009c&lt;br&gt;&#xA;स्त्रीसकाशे च कौरव्य न पुमान्क्षन्तुमर्हति&#x9;010a&lt;br&gt;&#xA;धर्षणामात्मनः पश्यन्बाहुद्रविणमाश्रितः&#x9;010c&lt;br&gt;&#xA;नक्तं च बलमस्माकं भूय एवाभिवर्धते&#x9;011a&lt;br&gt;&#xA;यतस्ततो मां कौन्तेय सदारं मन्युराविशत्&#x9;011c&lt;br&gt;&#xA;सोऽहं त्वयेह विजितः सङ्ख्ये तापत्यवर्धन&#x9;012a&lt;br&gt;&#xA;येन तेनेह विधिना कीर्त्यमानं निबोध मे&#x9;012c&lt;br&gt;&#xA;ब्रह्मचर्यं परो धर्मः स चापि नियतस्त्वयि&#x9;013a&lt;br&gt;&#xA;यस्मात्तस्मादहं पार्थ रणेऽस्मिन्विजितस्त्वया&#x9;013c&lt;br&gt;&#xA;यस्तु स्यात्क्षत्रियः कश्चित्कामवृत्तः परन्तप&#x9;014a&lt;br&gt;&#xA;नक्तं च युधि युध्येत न स जीवेत्कथञ्चन&#x9;014c&lt;br&gt;&#xA;यस्तु स्यात्कामवृत्तोऽपि राजा तापत्य सङ्गरे&#x9;015a&lt;br&gt;&#xA;जयेन्नक्तञ्चरान्सर्वान्स पुरोहितधूर्गतः&#x9;015c&lt;br&gt;&#xA;तस्मात्तापत्य यत्किञ्चिन्नृणां श्रेय इहेप्सितम्&#x9;016a&lt;br&gt;&#xA;तस्मिन्कर्मणि योक्तव्या दान्तात्मानः पुरोहिताः&#x9;016c&lt;br&gt;&#xA;वेदे षडङ्गे निरताः शुचयः सत्यवादिनः&#x9;017a&lt;br&gt;&#xA;धर्मात्मानः कृतात्मानः स्युर्नृपाणां पुरोहिताः&#x9;017c&lt;br&gt;&#xA;जयश्च नियतो राज्ञः स्वर्गश्च स्यादनन्तरम्&#x9;018a&lt;br&gt;&#xA;यस्य स्याद्धर्मविद्वाग्मी पुरोधाः शीलवाञ्शुचिः&#x9;018c&lt;br&gt;&#xA;लाभं लब्धुमलब्धं हि लब्धं च परिरक्षितुम्&#x9;019a&lt;br&gt;&#xA;पुरोहितं प्रकुर्वीत राजा गुणसमन्वितम्&#x9;019c&lt;br&gt;&#xA;पुरोहितमते तिष्ठेद्य इच्छेत्पृथिवीं नृपः&#x9;020a&lt;br&gt;&#xA;प्राप्तुं मेरुवरोत्तंसां सर्वशः सागराम्बराम्&#x9;020c&lt;br&gt;&#xA;न हि केवलशौर्येण तापत्याभिजनेन च&#x9;021a&lt;br&gt;&#xA;जयेदब्राह्मणः कश्चिद्भूमिं भूमिपतिः क्वचित्&#x9;021c&lt;br&gt;&#xA;तस्मादेवं विजानीहि कुरूणां वंशवर्धन&#x9;022a&lt;br&gt;&#xA;ब्राह्मणप्रमुखं राज्यं शक्यं पालयितुं चिरम्&#x9;022c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/160/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/160/</guid>
      <description>&lt;p&gt;अर्जुन उवाच&#x9;001&lt;br&gt;&#xA;तापत्य इति यद्वाक्यमुक्तवानसि मामिह&#x9;001a&lt;br&gt;&#xA;तदहं ज्ञातुमिच्छामि तापत्यार्थविनिश्चयम्&#x9;001c&lt;br&gt;&#xA;तपती नाम का चैषा तापत्या यत्कृते वयम्&#x9;002a&lt;br&gt;&#xA;कौन्तेया हि वयं साधो तत्त्वमिच्छामि वेदितुम्&#x9;002c&lt;br&gt;&#xA;वैशम्पायन उवाच&#x9;003&lt;br&gt;&#xA;एवमुक्तः स गन्धर्वः कुन्तीपुत्रं धनञ्जयम्&#x9;003a&lt;br&gt;&#xA;विश्रुतां त्रिषु लोकेषु श्रावयामास वै कथाम्&#x9;003c&lt;br&gt;&#xA;गन्धर्व उवाच&#x9;004&lt;br&gt;&#xA;हन्त ते कथयिष्यामि कथामेतां मनोरमाम्&#x9;004a&lt;br&gt;&#xA;यथावदखिलां पार्थ धर्म्यां धर्मभृतां वर&#x9;004c&lt;br&gt;&#xA;उक्तवानस्मि येन त्वां तापत्य इति यद्वचः&#x9;005a&lt;br&gt;&#xA;तत्तेऽहं कथयिष्यामि शृणुष्वैकमना मम&#x9;005c&lt;br&gt;&#xA;य एष दिवि धिष्ण्येन नाकं व्याप्नोति तेजसा&#x9;006a&lt;br&gt;&#xA;एतस्य तपती नाम बभूवासदृशी सुता&#x9;006c&lt;br&gt;&#xA;विवस्वतो वै कौन्तेय सावित्र्यवरजा विभो&#x9;007a&lt;br&gt;&#xA;विश्रुता त्रिषु लोकेषु तपती तपसा युता&#x9;007c&lt;br&gt;&#xA;न देवी नासुरी चैव न यक्षी न च राक्षसी&#x9;008a&lt;br&gt;&#xA;नाप्सरा न च गन्धर्वी तथारूपेण काचन&#x9;008c&lt;br&gt;&#xA;सुविभक्तानवद्याङ्गी स्वसितायतलोचना&#x9;009a&lt;br&gt;&#xA;स्वाचारा चैव साध्वी च सुवेषा चैव भामिनी&#x9;009c&lt;br&gt;&#xA;न तस्याः सदृशं कञ्चित्त्रिषु लोकेषु भारत&#x9;010a&lt;br&gt;&#xA;भर्तारं सविता मेने रूपशीलकुलश्रुतैः&#x9;010c&lt;br&gt;&#xA;सम्प्राप्तयौवनां पश्यन्देयां दुहितरं तु ताम्&#x9;011a&lt;br&gt;&#xA;नोपलेभे ततः शान्तिं सम्प्रदानं विचिन्तयन्&#x9;011c&lt;br&gt;&#xA;अर्थर्क्षपुत्रः कौन्तेय कुरूणामृषभो बली&#x9;012a&lt;br&gt;&#xA;सूर्यमाराधयामास नृपः संवरणः सदा&#x9;012c&lt;br&gt;&#xA;अर्घ्यमाल्योपहारैश्च शश्वच्च नृपतिर्यतः&#x9;013a&lt;br&gt;&#xA;नियमैरुपवासैश्च तपोभिर्विविधैरपि&#x9;013c&lt;br&gt;&#xA;शुश्रूषुरनहंवादी शुचिः पौरवनन्दनः&#x9;014a&lt;br&gt;&#xA;अंशुमन्तं समुद्यन्तं पूजयामास भक्तिमान्&#x9;014c&lt;br&gt;&#xA;ततः कृतज्ञं धर्मज्ञं रूपेणासदृशं भुवि&#x9;015a&lt;br&gt;&#xA;तपत्याः सदृशं मेने सूर्यः संवरणं पतिम्&#x9;015c&lt;br&gt;&#xA;दातुमैच्छत्ततः कन्यां तस्मै संवरणाय ताम्&#x9;016a&lt;br&gt;&#xA;नृपोत्तमाय कौरव्य विश्रुताभिजनाय वै&#x9;016c&lt;br&gt;&#xA;यथा हि दिवि दीप्तांशुः प्रभासयति तेजसा&#x9;017a&lt;br&gt;&#xA;तथा भुवि महीपालो दीप्त्या संवरणोऽभवत्&#x9;017c&lt;br&gt;&#xA;यथार्चयन्ति चादित्यमुद्यन्तं ब्रह्मवादिनः&#x9;018a&lt;br&gt;&#xA;तथा संवरणं पार्थ ब्राह्मणावरजाः प्रजाः&#x9;018c&lt;br&gt;&#xA;स सोममति कान्तत्वादादित्यमति तेजसा&#x9;019a&lt;br&gt;&#xA;बभूव नृपतिः श्रीमान्सुहृदां दुर्हृदामपि&#x9;019c&lt;br&gt;&#xA;एवङ्गुणस्य नृपतेस्तथावृत्तस्य कौरव&#x9;020a&lt;br&gt;&#xA;तस्मै दातुं मनश्चक्रे तपतीं तपनः स्वयम्&#x9;020c&lt;br&gt;&#xA;स कदाचिदथो राजा श्रीमानुरुयशा भुवि&#x9;021a&lt;br&gt;&#xA;चचार मृगयां पार्थ पर्वतोपवने किल&#x9;021c&lt;br&gt;&#xA;चरतो मृगयां तस्य क्षुत्पिपासाश्रमान्वितः&#x9;022a&lt;br&gt;&#xA;ममार राज्ञः कौन्तेय गिरावप्रतिमो हयः&#x9;022c&lt;br&gt;&#xA;स मृताश्वश्चरन्पार्थ पद्भ्यामेव गिरौ नृपः&#x9;023a&lt;br&gt;&#xA;ददर्शासदृशीं लोके कन्यामायतलोचनाम्&#x9;023c&lt;br&gt;&#xA;स एक एकामासाद्य कन्यां तामरिमर्दनः&#x9;024a&lt;br&gt;&#xA;तस्थौ नृपतिशार्दूलः पश्यन्नविचलेक्षणः&#x9;024c&lt;br&gt;&#xA;स हि तां तर्कयामास रूपतो नृपतिः श्रियम्&#x9;025a&lt;br&gt;&#xA;पुनः सन्तर्कयामास रवेर्भ्रष्टामिव प्रभाम्&#x9;025c&lt;br&gt;&#xA;गिरिप्रस्थे तु सा यस्मिन्स्थिता स्वसितलोचना&#x9;026a&lt;br&gt;&#xA;स सवृक्षक्षुपलतो हिरण्मय इवाभवत्&#x9;026c&lt;br&gt;&#xA;अवमेने च तां दृष्ट्वा सर्वप्राणभृतां वपुः&#x9;027a&lt;br&gt;&#xA;अवाप्तं चात्मनो मेने स राजा चक्षुषः फलम्&#x9;027c&lt;br&gt;&#xA;जन्मप्रभृति यत्किञ्चिद्दृष्टवान्स महीपतिः&#x9;028a&lt;br&gt;&#xA;रूपं न सदृशं तस्यास्तर्कयामास किञ्चन&#x9;028c&lt;br&gt;&#xA;तया बद्धमनश्चक्षुः पाशैर्गुणमयैस्तदा&#x9;029a&lt;br&gt;&#xA;न चचाल ततो देशाद्बुबुधे न च किञ्चन&#x9;029c&lt;br&gt;&#xA;अस्या नूनं विशालाक्ष्याः सदेवासुरमानुषम्&#x9;030a&lt;br&gt;&#xA;लोकं निर्मथ्य धात्रेदं रूपमाविष्कृतं कृतम्&#x9;030c&lt;br&gt;&#xA;एवं स तर्कयामास रूपद्रविणसम्पदा&#x9;031a&lt;br&gt;&#xA;कन्यामसदृशीं लोके नृपः संवरणस्तदा&#x9;031c&lt;br&gt;&#xA;तां च दृष्ट्वैव कल्याणीं कल्याणाभिजनो नृपः&#x9;032a&lt;br&gt;&#xA;जगाम मनसा चिन्तां काममार्गणपीडितः&#x9;032c&lt;br&gt;&#xA;दह्यमानः स तीव्रेण नृपतिर्मन्मथाग्निना&#x9;033a&lt;br&gt;&#xA;अप्रगल्भां प्रगल्भः स तामुवाच यशस्विनीम्&#x9;033c&lt;br&gt;&#xA;कासि कस्यासि रम्भोरु किमर्थं चेह तिष्ठसि&#x9;034a&lt;br&gt;&#xA;कथं च निर्जनेऽरण्ये चरस्येका शुचिस्मिते&#x9;034c&lt;br&gt;&#xA;त्वं हि सर्वानवद्याङ्गी सर्वाभरणभूषिता&#x9;035a&lt;br&gt;&#xA;विभूषणमिवैतेषां भूषणानामभीप्सितम्&#x9;035c&lt;br&gt;&#xA;न देवीं नासुरीं चैव न यक्षीं न च राक्षसीम्&#x9;036a&lt;br&gt;&#xA;न च भोगवतीं मन्ये न गन्धर्वीं न मानुषीम्&#x9;036c&lt;br&gt;&#xA;या हि दृष्टा मया काश्चिच्छ्रुता वापि वराङ्गनाः&#x9;037a&lt;br&gt;&#xA;न तासां सदृशीं मन्ये त्वामहं मत्तकाशिनि&#x9;037c&lt;br&gt;&#xA;एवं तां स महीपालो बभाषे न तु सा तदा&#x9;038a&lt;br&gt;&#xA;कामार्तं निर्जनेऽरण्ये प्रत्यभाषत किञ्चन&#x9;038c&lt;br&gt;&#xA;ततो लालप्यमानस्य पार्थिवस्यायतेक्षणा&#x9;039a&lt;br&gt;&#xA;सौदामिनीव साभ्रेषु तत्रैवान्तरधीयत&#x9;039c&lt;br&gt;&#xA;तामन्विच्छन्स नृपतिः परिचक्राम तत्तदा&#x9;040a&lt;br&gt;&#xA;वनं वनजपत्राक्षीं भ्रमन्नुन्मत्तवत्तदा&#x9;040c&lt;br&gt;&#xA;अपश्यमानः स तु तां बहु तत्र विलप्य च&#x9;041a&lt;br&gt;&#xA;निश्चेष्टः कौरवश्रेष्ठो मुहूर्तं स व्यतिष्ठत&#x9;041c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/161/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/161/</guid>
      <description>&lt;p&gt;001    गन्धर्व उवाच&#xA;अथ तस्यामदृश्यायां नृपतिः काममोहितः&#x9;001a&lt;br&gt;&#xA;पातनः शत्रुसङ्घानां पपात धरणीतले&#x9;001c&lt;br&gt;&#xA;तस्मिन्निपतिते भूमावथ सा चारुहासिनी&#x9;002a&lt;br&gt;&#xA;पुनः पीनायतश्रोणी दर्शयामास तं नृपम्&#x9;002c&lt;br&gt;&#xA;अथाबभाषे कल्याणी वाचा मधुरया नृपम्&#x9;003a&lt;br&gt;&#xA;तं कुरूणां कुलकरं कामाभिहतचेतसम्&#x9;003c&lt;br&gt;&#xA;उत्तिष्ठोत्तिष्ठ भद्रं ते न त्वमर्हस्यरिन्दम&#x9;004a&lt;br&gt;&#xA;मोहं नृपतिशार्दूल गन्तुमाविष्कृतः क्षितौ&#x9;004c&lt;br&gt;&#xA;एवमुक्तोऽथ नृपतिर्वाचा मधुरया तदा&#x9;005a&lt;br&gt;&#xA;ददर्श विपुलश्रोणीं तामेवाभिमुखे स्थिताम्&#x9;005c&lt;br&gt;&#xA;अथ तामसितापाङ्गीमाबभाषे नराधिपः&#x9;006a&lt;br&gt;&#xA;मन्मथाग्निपरीतात्मा सन्दिग्धाक्षरया गिरा&#x9;006c&lt;br&gt;&#xA;साधु मामसितापाङ्गे कामार्तं मत्तकाशिनि&#x9;007a&lt;br&gt;&#xA;भजस्व भजमानं मां प्राणा हि प्रजहन्ति माम्&#x9;007c&lt;br&gt;&#xA;त्वदर्थं हि विशालाक्षि मामयं निशितैः शरैः&#x9;008a&lt;br&gt;&#xA;कामः कमलगर्भाभे प्रतिविध्यन्न शाम्यति&#x9;008c&lt;br&gt;&#xA;ग्रस्तमेवमनाक्रन्दे भद्रे काममहाहिना&#x9;009a&lt;br&gt;&#xA;सा त्वं पीनायतश्रोणि पर्याप्नुहि शुभानने&#x9;009c&lt;br&gt;&#xA;त्वय्यधीना हि मे प्राणाः किन्नरोद्गीतभाषिणि&#x9;010a&lt;br&gt;&#xA;चारुसर्वानवद्याङ्गि पद्मेन्दुसदृशानने&#x9;010c&lt;br&gt;&#xA;न ह्यहं त्वदृते भीरु शक्ष्ये जीवितुमात्मना&#x9;011a&lt;br&gt;&#xA;तस्मात्कुरु विशालाक्षि मय्यनुक्रोशमङ्गने&#x9;011c&lt;br&gt;&#xA;भक्तं मामसितापाङ्गे न परित्यक्तुमर्हसि&#x9;012a&lt;br&gt;&#xA;त्वं हि मां प्रीतियोगेन त्रातुमर्हसि भामिनि&#x9;012c&lt;br&gt;&#xA;गान्धर्वेण च मां भीरु विवाहेनैहि सुन्दरि&#x9;013a&lt;br&gt;&#xA;विवाहानां हि रम्भोरु गान्धर्वः श्रेष्ठ उच्यते&#x9;013c&lt;br&gt;&#xA;014    तपत्युवाच&#xA;नाहमीशात्मनो राजन्कन्या पितृमती ह्यहम्&#x9;014a&lt;br&gt;&#xA;मयि चेदस्ति ते प्रीतिर्याचस्व पितरं मम&#x9;014c&lt;br&gt;&#xA;यथा हि ते मया प्राणाः सङ्गृहीता नरेश्वर&#x9;015a&lt;br&gt;&#xA;दर्शनादेव भूयस्त्वं तथा प्राणान्ममाहरः&#x9;015c&lt;br&gt;&#xA;न चाहमीशा देहस्य तस्मान्नृपतिसत्तम&#x9;016a&lt;br&gt;&#xA;समीपं नोपगच्छामि न स्वतन्त्रा हि योषितः&#x9;016c&lt;br&gt;&#xA;का हि सर्वेषु लोकेषु विश्रुताभिजनं नृपम्&#x9;017a&lt;br&gt;&#xA;कन्या नाभिलषेन्नाथं भर्तारं भक्तवत्सलम्&#x9;017c&lt;br&gt;&#xA;तस्मादेवङ्गते काले याचस्व पितरं मम&#x9;018a&lt;br&gt;&#xA;आदित्यं प्रणिपातेन तपसा नियमेन च&#x9;018c&lt;br&gt;&#xA;स चेत्कामयते दातुं तव मामरिमर्दन&#x9;019a&lt;br&gt;&#xA;भविष्याम्यथ ते राजन्सततं वशवर्तिनी&#x9;019c&lt;br&gt;&#xA;अहं हि तपती नाम सावित्र्यवरजा सुता&#x9;020a&lt;br&gt;&#xA;अस्य लोकप्रदीपस्य सवितुः क्षत्रियर्षभ&#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/162/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/162/</guid>
      <description>&lt;p&gt;001    गन्धर्व उवाच&#xA;एवमुक्त्वा ततस्तूर्णं जगामोर्ध्वमनिन्दिता&#x9;001a&lt;br&gt;&#xA;स तु राजा पुनर्भूमौ तत्रैव निपपात ह&#x9;001c&lt;br&gt;&#xA;अमात्यः सानुयात्रस्तु तं ददर्श महावने&#x9;002a&lt;br&gt;&#xA;क्षितौ निपतितं काले शक्रध्वजमिवोच्छ्रितम्&#x9;002c&lt;br&gt;&#xA;तं हि दृष्ट्वा महेष्वासं निरश्वं पतितं क्षितौ&#x9;003a&lt;br&gt;&#xA;बभूव सोऽस्य सचिवः सम्प्रदीप्त इवाग्निना&#x9;003c&lt;br&gt;&#xA;त्वरया चोपसङ्गम्य स्नेहादागतसम्भ्रमः&#x9;004a&lt;br&gt;&#xA;तं समुत्थापयामास नृपतिं काममोहितम्&#x9;004c&lt;br&gt;&#xA;भूतलाद्भूमिपालेशं पितेव पतितं सुतम्&#x9;005a&lt;br&gt;&#xA;प्रज्ञया वयसा चैव वृद्धः कीर्त्या दमेन च&#x9;005c&lt;br&gt;&#xA;अमात्यस्तं समुत्थाप्य बभूव विगतज्वरः&#x9;006a&lt;br&gt;&#xA;उवाच चैनं कल्याण्या वाचा मधुरयोत्थितम्&#x9;006c&lt;br&gt;&#xA;मा भैर्मनुजशार्दूल भद्रं चास्तु तवानघ&#x9;006e&lt;br&gt;&#xA;क्षुत्पिपासापरिश्रान्तं तर्कयामास तं नृपम्&#x9;007a&lt;br&gt;&#xA;पतितं पातनं सङ्ख्ये शात्रवाणां महीतले&#x9;007c&lt;br&gt;&#xA;वारिणाथ सुशीतेन शिरस्तस्याभ्यषेचयत्&#x9;008a&lt;br&gt;&#xA;अस्पृशन्मुकुटं राज्ञः पुण्डरीकसुगन्धिना&#x9;008c&lt;br&gt;&#xA;ततः प्रत्यागतप्राणस्तद्बलं बलवान्नृपः&#x9;009a&lt;br&gt;&#xA;सर्वं विसर्जयामास तमेकं सचिवं विना&#x9;009c&lt;br&gt;&#xA;ततस्तस्याज्ञया राज्ञो विप्रतस्थे महद्बलम्&#x9;010a&lt;br&gt;&#xA;स तु राजा गिरिप्रस्थे तस्मिन्पुनरुपाविशत्&#x9;010c&lt;br&gt;&#xA;ततस्तस्मिन्गिरिवरे शुचिर्भूत्वा कृताञ्जलिः&#x9;011a&lt;br&gt;&#xA;आरिराधयिषुः सूर्यं तस्थावूर्ध्वभुजः क्षितौ&#x9;011c&lt;br&gt;&#xA;जगाम मनसा चैव वसिष्ठमृषिसत्तमम्&#x9;012a&lt;br&gt;&#xA;पुरोहितममित्रघ्नस्तदा संवरणो नृपः&#x9;012c&lt;br&gt;&#xA;नक्तन्दिनमथैकस्थे स्थिते तस्मिञ्जनाधिपे&#x9;013a&lt;br&gt;&#xA;अथाजगाम विप्रर्षिस्तदा द्वादशमेऽहनि&#x9;013c&lt;br&gt;&#xA;स विदित्वैव नृपतिं तपत्या हृतमानसम्&#x9;014a&lt;br&gt;&#xA;दिव्येन विधिना ज्ञात्वा भावितात्मा महानृषिः&#x9;014c&lt;br&gt;&#xA;तथा तु नियतात्मानं स तं नृपतिसत्तमम्&#x9;015a&lt;br&gt;&#xA;आबभाषे स धर्मात्मा तस्यैवार्थचिकीर्षया&#x9;015c&lt;br&gt;&#xA;स तस्य मनुजेन्द्रस्य पश्यतो भगवानृषिः&#x9;016a&lt;br&gt;&#xA;ऊर्ध्वमाचक्रमे द्रष्टुं भास्करं भास्करद्युतिः&#x9;016c&lt;br&gt;&#xA;सहस्रांशुं ततो विप्रः कृताञ्जलिरुपस्थितः&#x9;017a&lt;br&gt;&#xA;वसिष्ठोऽहमिति प्रीत्या स चात्मानं न्यवेदयत्&#x9;017c&lt;br&gt;&#xA;तमुवाच महातेजा विवस्वान्मुनिसत्तमम्&#x9;018a&lt;br&gt;&#xA;महर्षे स्वागतं तेऽस्तु कथयस्व यथेच्छसि&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/163/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/163/</guid>
      <description>&lt;p&gt;001    वसिष्ठ उवाच&#xA;यैषा ते तपती नाम सावित्र्यवरजा सुता&#x9;001a&lt;br&gt;&#xA;तां त्वां संवरणस्यार्थे वरयामि विभावसो&#x9;001c&lt;br&gt;&#xA;स हि राजा बृहत्कीर्तिर्धर्मार्थविदुदारधीः&#x9;002a&lt;br&gt;&#xA;युक्तः संवरणो भर्ता दुहितुस्ते विहङ्गम&#x9;002c&lt;br&gt;&#xA;003    गन्धर्व उवाच&#xA;इत्युक्तः सविता तेन ददानीत्येव निश्चितः&#x9;003a&lt;br&gt;&#xA;प्रत्यभाषत तं विप्रं प्रतिनन्द्य दिवाकरः&#x9;003c&lt;br&gt;&#xA;वरः संवरणो राज्ञां त्वमृषीणां वरो मुने&#x9;004a&lt;br&gt;&#xA;तपती योषितां श्रेष्ठा किमन्यत्रापवर्जनात्&#x9;004c&lt;br&gt;&#xA;ततः सर्वानवद्याग्नीं तपतीं तपनः स्वयम्&#x9;005a&lt;br&gt;&#xA;ददौ संवरणस्यार्थे वसिष्ठाय महात्मने&#x9;005c&lt;br&gt;&#xA;प्रतिजग्राह तां कन्यां महर्षिस्तपतीं तदा&#x9;005e&lt;br&gt;&#xA;वसिष्ठोऽथ विसृष्टश्च पुनरेवाजगाम ह&#x9;006a&lt;br&gt;&#xA;यत्र विख्यातकीर्तिः स कुरूणामृषभोऽभवत्&#x9;006c&lt;br&gt;&#xA;स राजा मन्मथाविष्टस्तद्गतेनान्तरात्मना&#x9;007a&lt;br&gt;&#xA;दृष्ट्वा च देवकन्यां तां तपतीं चारुहासिनीम्&#x9;007c&lt;br&gt;&#xA;वसिष्ठेन सहायान्तीं संहृष्टोऽभ्यधिकं बभौ&#x9;007e&lt;br&gt;&#xA;कृच्छ्रे द्वादशरात्रे तु तस्य राज्ञः समापिते&#x9;008a&lt;br&gt;&#xA;आजगाम विशुद्धात्मा वसिष्ठो भगवानृषिः&#x9;008c&lt;br&gt;&#xA;तपसाराध्य वरदं देवं गोपतिमीश्वरम्&#x9;009a&lt;br&gt;&#xA;लेभे संवरणो भार्यां वसिष्ठस्यैव तेजसा&#x9;009c&lt;br&gt;&#xA;ततस्तस्मिन्गिरिश्रेष्ठे देवगन्धर्वसेविते&#x9;010a&lt;br&gt;&#xA;जग्राह विधिवत्पाणिं तपत्याः स नरर्षभः&#x9;010c&lt;br&gt;&#xA;वसिष्ठेनाभ्यनुज्ञातस्तस्मिन्नेव धराधरे&#x9;011a&lt;br&gt;&#xA;सोऽकामयत राजर्षिर्विहर्तुं सह भार्यया&#x9;011c&lt;br&gt;&#xA;ततः पुरे च राष्ट्रे च वाहनेषु बलेषु च&#x9;012a&lt;br&gt;&#xA;आदिदेश महीपालस्तमेव सचिवं तदा&#x9;012c&lt;br&gt;&#xA;नृपतिं त्वभ्यनुज्ञाय वसिष्ठोऽथापचक्रमे&#x9;013a&lt;br&gt;&#xA;सोऽपि राजा गिरौ तस्मिन्विजहारामरोपमः&#x9;013c&lt;br&gt;&#xA;ततो द्वादश वर्षाणि काननेषु जलेषु च&#x9;014a&lt;br&gt;&#xA;रेमे तस्मिन्गिरौ राजा तयैव सह भार्यया&#x9;014c&lt;br&gt;&#xA;तस्य राज्ञः पुरे तस्मिन्समा द्वादश सर्वशः&#x9;015a&lt;br&gt;&#xA;न ववर्ष सहस्राक्षो राष्ट्रे चैवास्य सर्वशः&#x9;015c&lt;br&gt;&#xA;तत्क्षुधार्तैर्निरानन्दैः शवभूतैस्तदा नरैः&#x9;016a&lt;br&gt;&#xA;अभवत्प्रेतराजस्य पुरं प्रेतैरिवावृतम्&#x9;016c&lt;br&gt;&#xA;ततस्तत्तादृशं दृष्ट्वा स एव भगवानृषिः&#x9;017a&lt;br&gt;&#xA;अभ्यपद्यत धर्मात्मा वसिष्ठो राजसत्तमम्&#x9;017c&lt;br&gt;&#xA;तं च पार्थिवशार्दूलमानयामास तत्पुरम्&#x9;018a&lt;br&gt;&#xA;तपत्या सहितं राजन्नुषितं द्वादशीः समाः&#x9;018c&lt;br&gt;&#xA;ततः प्रवृष्टस्तत्रासीद्यथापूर्वं सुरारिहा&#x9;019a&lt;br&gt;&#xA;तस्मिन्नृपतिशार्दूले प्रविष्टे नगरं पुनः&#x9;019c&lt;br&gt;&#xA;ततः सराष्ट्रं मुमुदे तत्पुरं परया मुदा&#x9;020a&lt;br&gt;&#xA;तेन पार्थिवमुख्येन भावितं भावितात्मना&#x9;020c&lt;br&gt;&#xA;ततो द्वादश वर्षाणि पुनरीजे नराधिपः&#x9;021a&lt;br&gt;&#xA;पत्न्या तपत्या सहितो यथा शक्रो मरुत्पतिः&#x9;021c&lt;br&gt;&#xA;एवमासीन्महाभागा तपती नाम पौर्विकी&#x9;022a&lt;br&gt;&#xA;तव वैवस्वती पार्थ तापत्यस्त्वं यया मतः&#x9;022c&lt;br&gt;&#xA;तस्यां सञ्जनयामास कुरुं संवरणो नृपः&#x9;023a&lt;br&gt;&#xA;तपत्यां तपतां श्रेष्ठ तापत्यस्त्वं ततोऽर्जुन&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/164/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/164/</guid>
      <description>&lt;p&gt;001    वैशम्पायन उवाच&#xA;स गन्धर्ववचः श्रुत्वा तत्तदा भरतर्षभ&#x9;001a&lt;br&gt;&#xA;अर्जुनः परया प्रीत्या पूर्णचन्द्र इवाबभौ&#x9;001c&lt;br&gt;&#xA;उवाच च महेष्वासो गन्धर्वं कुरुसत्तमः&#x9;002a&lt;br&gt;&#xA;जातकौतूहलोऽतीव वसिष्ठस्य तपोबलात्&#x9;002c&lt;br&gt;&#xA;वसिष्ठ इति यस्यैतदृषेर्नाम त्वयेरितम्&#x9;003a&lt;br&gt;&#xA;एतदिच्छाम्यहं श्रोतुं यथावत्तद्वदस्व मे&#x9;003c&lt;br&gt;&#xA;य एष गन्धर्वपते पूर्वेषां नः पुरोहितः&#x9;004a&lt;br&gt;&#xA;आसीदेतन्ममाचक्ष्व क एष भगवानृषिः&#x9;004c&lt;br&gt;&#xA;005    गन्धर्व उवाच&#xA;तपसा निर्जितौ शश्वदजेयावमरैरपि&#x9;005a&lt;br&gt;&#xA;कामक्रोधावुभौ यस्य चरणौ संववाहतुः&#x9;005c&lt;br&gt;&#xA;यस्तु नोच्छेदनं चक्रे कुशिकानामुदारधीः&#x9;006a&lt;br&gt;&#xA;विश्वामित्रापराधेन धारयन्मन्युमुत्तमम्&#x9;006c&lt;br&gt;&#xA;पुत्रव्यसनसन्तप्तः शक्तिमानपि यः प्रभुः&#x9;007a&lt;br&gt;&#xA;विश्वामित्रविनाशाय न मेने कर्म दारुणम्&#x9;007c&lt;br&gt;&#xA;मृतांश्च पुनराहर्तुं यः स पुत्रान्यमक्षयात्&#x9;008a&lt;br&gt;&#xA;कृतान्तं नातिचक्राम वेलामिव महोदधिः&#x9;008c&lt;br&gt;&#xA;यं प्राप्य विजितात्मानं महात्मानं नराधिपाः&#x9;009a&lt;br&gt;&#xA;इक्ष्वाकवो महीपाला लेभिरे पृथिवीमिमाम्&#x9;009c&lt;br&gt;&#xA;पुरोहितवरं प्राप्य वसिष्ठमृषिसत्तमम्&#x9;010a&lt;br&gt;&#xA;ईजिरे क्रतुभिश्चापि नृपास्ते कुरुनन्दन&#x9;010c&lt;br&gt;&#xA;स हि तान्याजयामास सर्वान्नृपतिसत्तमान्&#x9;011a&lt;br&gt;&#xA;ब्रह्मर्षिः पाण्डवश्रेष्ठ बृहस्पतिरिवामरान्&#x9;011c&lt;br&gt;&#xA;तस्माद्धर्मप्रधानात्मा वेदधर्मविदीप्सितः&#x9;012a&lt;br&gt;&#xA;ब्राह्मणो गुणवान्कश्चित्पुरोधाः प्रविमृश्यताम्&#x9;012c&lt;br&gt;&#xA;क्षत्रियेण हि जातेन पृथिवीं जेतुमिच्छता&#x9;013a&lt;br&gt;&#xA;पूर्वं पुरोहितः कार्यः पार्थ राज्याभिवृद्धये&#x9;013c&lt;br&gt;&#xA;महीं जिगीषता राज्ञा ब्रह्म कार्यं पुरःसरम्&#x9;014a&lt;br&gt;&#xA;तस्मात्पुरोहितः कश्चिद्गुणवानस्तु वो द्विजः&#x9;014c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/165/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/165/</guid>
      <description>&lt;p&gt;001    अर्जुन उवाच&#xA;किन्निमित्तमभूद्वैरं विश्वामित्रवसिष्ठयोः&#x9;001a&lt;br&gt;&#xA;वसतोराश्रमे पुण्ये शंस नः सर्वमेव तत्&#x9;001c&lt;br&gt;&#xA;002    गन्धर्व उवाच&#xA;इदं वासिष्ठमाख्यानं पुराणं परिचक्षते&#x9;002a&lt;br&gt;&#xA;पार्थ सर्वेषु लोकेषु यथावत्तन्निबोध मे&#x9;002c&lt;br&gt;&#xA;कन्यकुब्जे महानासीत्पार्थिवो भरतर्षभ&#x9;003a&lt;br&gt;&#xA;गाधीति विश्रुतो लोके सत्यधर्मपरायणः&#x9;003c&lt;br&gt;&#xA;तस्य धर्मात्मनः पुत्रः समृद्धबलवाहनः&#x9;004a&lt;br&gt;&#xA;विश्वामित्र इति ख्यातो बभूव रिपुमर्दनः&#x9;004c&lt;br&gt;&#xA;स चचार सहामात्यो मृगयां गहने वने&#x9;005a&lt;br&gt;&#xA;मृगान्विध्यन्वराहांश्च रम्येषु मरुधन्वसु&#x9;005c&lt;br&gt;&#xA;व्यायामकर्शितः सोऽथ मृगलिप्सुः पिपासितः&#x9;006a&lt;br&gt;&#xA;आजगाम नरश्रेष्ठ वसिष्ठस्याश्रमं प्रति&#x9;006c&lt;br&gt;&#xA;तमागतमभिप्रेक्ष्य वसिष्ठः श्रेष्ठभागृषिः&#x9;007a&lt;br&gt;&#xA;विश्वामित्रं नरश्रेष्ठं प्रतिजग्राह पूजया&#x9;007c&lt;br&gt;&#xA;पाद्यार्घ्याचमनीयेन स्वागतेन च भारत&#x9;008a&lt;br&gt;&#xA;तथैव प्रतिजग्राह वन्येन हविषा तथा&#x9;008c&lt;br&gt;&#xA;तस्याथ कामधुग्धेनुर्वसिष्ठस्य महात्मनः&#x9;009a&lt;br&gt;&#xA;उक्ता कामान्प्रयच्छेति सा कामान्दुदुहे ततः&#x9;009c&lt;br&gt;&#xA;ग्राम्यारण्या ओषधीश्च दुदुहे पय एव च&#x9;010a&lt;br&gt;&#xA;षड्रसं चामृतरसं रसायनमनुत्तमम्&#x9;010c&lt;br&gt;&#xA;भोजनीयानि पेयानि भक्ष्याणि विविधानि च&#x9;011a&lt;br&gt;&#xA;लेह्यान्यमृतकल्पानि चोष्याणि च तथार्जुन&#x9;011c&lt;br&gt;&#xA;तैः कामैः सर्वसम्पूर्णैः पूजितः स महीपतिः&#x9;012a&lt;br&gt;&#xA;सामात्यः सबलश्चैव तुतोष स भृशं नृपः&#x9;012c&lt;br&gt;&#xA;षडायतां सुपार्श्वोरुं त्रिपृथुं पञ्च संवृताम्&#x9;013a&lt;br&gt;&#xA;मण्डूकनेत्रां स्वाकारां पीनोधसमनिन्दिताम्&#x9;013c&lt;br&gt;&#xA;सुवालधिं शङ्कुकर्णां चारुशृङ्गां मनोरमाम्&#x9;014a&lt;br&gt;&#xA;पुष्टायतशिरोग्रीवां विस्मितः सोऽभिवीक्ष्य ताम्&#x9;014c&lt;br&gt;&#xA;अभिनन्दति तां नन्दीं वसिष्ठस्य पयस्विनीम्&#x9;015a&lt;br&gt;&#xA;अब्रवीच्च भृशं तुष्टो विश्वामित्रो मुनिं तदा&#x9;015c&lt;br&gt;&#xA;अर्बुदेन गवां ब्रह्मन्मम राज्येन वा पुनः&#x9;016a&lt;br&gt;&#xA;नन्दिनीं सम्प्रयच्छस्व भुङ्क्ष्व राज्यं महामुने&#x9;016c&lt;br&gt;&#xA;017    वसिष्ठ उवाच&#xA;देवतातिथिपित्रर्थमाज्यार्थं च पयस्विनी&#x9;017a&lt;br&gt;&#xA;अदेया नन्दिनीयं मे राज्येनापि तवानघ&#x9;017c&lt;br&gt;&#xA;018    विश्वामित्र उवाच&#xA;क्षत्रियोऽहं भवान्विप्रस्तपःस्वाध्यायसाधनः&#x9;018a&lt;br&gt;&#xA;ब्राह्मणेषु कुतो वीर्यं प्रशान्तेषु धृतात्मसु&#x9;018c&lt;br&gt;&#xA;अर्बुदेन गवां यस्त्वं न ददासि ममेप्सिताम्&#x9;019a&lt;br&gt;&#xA;स्वधर्मं न प्रहास्यामि नयिष्ये ते बलेन गाम्&#x9;019c&lt;br&gt;&#xA;020    वसिष्ठ उवाच&#xA;बलस्थश्चासि राजा च बाहुवीर्यश्च क्षत्रियः&#x9;020a&lt;br&gt;&#xA;यथेच्छसि तथा क्षिप्रं कुरु त्वं मा विचारय&#x9;020c&lt;br&gt;&#xA;021    गन्धर्व उवाच&#xA;एवमुक्तस्तदा पार्थ विश्वामित्रो बलादिव&#x9;021a&lt;br&gt;&#xA;हंसचन्द्रप्रतीकाशां नन्दिनीं तां जहार गाम्&#x9;021c&lt;br&gt;&#xA;कशादण्डप्रतिहता काल्यमाना ततस्ततः&#x9;022a&lt;br&gt;&#xA;हम्भायमाना कल्याणी वसिष्ठस्याथ नन्दिनी&#x9;022c&lt;br&gt;&#xA;आगम्याभिमुखी पार्थ तस्थौ भगवदुन्मुखी&#x9;023a&lt;br&gt;&#xA;भृशं च ताड्यमानापि न जगामाश्रमात्ततः&#x9;023c&lt;br&gt;&#xA;024    वसिष्ठ उवाच&#xA;शृणोमि ते रवं भद्रे विनदन्त्याः पुनः पुनः&#x9;024a&lt;br&gt;&#xA;बलाद्ध्रियसि मे नन्दि क्षमावान्ब्राह्मणो ह्यहम्&#x9;024c&lt;br&gt;&#xA;025    गन्धर्व उवाच&#xA;सा तु तेषां बलान्नन्दी बलानां भरतर्षभ&#x9;025a&lt;br&gt;&#xA;विश्वामित्रभयोद्विग्ना वसिष्ठं समुपागमत्&#x9;025c&lt;br&gt;&#xA;026    गौरुवाच&#xA;पाषाणदण्डाभिहतां क्रन्दन्तीं मामनाथवत्&#x9;026a&lt;br&gt;&#xA;विश्वामित्रबलैर्घोरैर्भगवन्किमुपेक्षसे&#x9;026c&lt;br&gt;&#xA;027    गन्धर्व उवाच&#xA;एवं तस्यां तदा पर्थ धर्षितायां महामुनिः&#x9;027a&lt;br&gt;&#xA;न चुक्षुभे न धैर्याच्च विचचाल धृतव्रतः&#x9;027c&lt;br&gt;&#xA;028    वसिष्ठ उवाच&#xA;क्षत्रियाणां बलं तेजो ब्राह्मणानां क्षमा बलम्&#x9;028a&lt;br&gt;&#xA;क्षमा मां भजते तस्माद्गम्यतां यदि रोचते&#x9;028c&lt;br&gt;&#xA;029    गौरुवाच&#xA;किं नु त्यक्तास्मि भगवन्यदेवं मां प्रभाषसे&#x9;029a&lt;br&gt;&#xA;अत्यक्ताहं त्वया ब्रह्मन्न शक्या नयितुं बलात्&#x9;029c&lt;br&gt;&#xA;030    वसिष्ठ उवाच&#xA;न त्वां त्यजामि कल्याणि स्थीयतां यदि शक्यते&#x9;030a&lt;br&gt;&#xA;दृढेन दाम्ना बद्ध्वैष वत्सस्ते ह्रियते बलात्&#x9;030c&lt;br&gt;&#xA;031    गन्धर्व उवाच&#xA;स्थीयतामिति तच्छ्रुत्वा वसिष्ठस्य पयस्विनी&#x9;031a&lt;br&gt;&#xA;ऊर्ध्वाञ्चितशिरोग्रीवा प्रबभौ घोरदर्शना&#x9;031c&lt;br&gt;&#xA;क्रोधरक्तेक्षणा सा गौर्हम्भारवघनस्वना&#x9;032a&lt;br&gt;&#xA;विश्वामित्रस्य तत्सैन्यं व्यद्रावयत सर्वशः&#x9;032c&lt;br&gt;&#xA;कशाग्रदण्डाभिहता काल्यमाना ततस्ततः&#x9;033a&lt;br&gt;&#xA;क्रोधदीप्तेक्षणा क्रोधं भूय एव समादधे&#x9;033c&lt;br&gt;&#xA;आदित्य इव मध्याह्ने क्रोधदीप्तवपुर्बभौ&#x9;034a&lt;br&gt;&#xA;अङ्गारवर्षं मुञ्चन्ती मुहुर्वालधितो महत्&#x9;034c&lt;br&gt;&#xA;असृजत्पह्लवान्पुच्छाच्छकृतः शबराञ्शकान्&#x9;035a&lt;br&gt;&#xA;मूत्रतश्चासृजच्चापि यवनान्क्रोधमूर्च्छिता&#x9;035c&lt;br&gt;&#xA;पुण्ड्रान्किरातान्द्रमिडान्सिंहलान्बर्बरांस्तथा&#x9;036a&lt;br&gt;&#xA;तथैव दरदान्म्लेच्छान्फेनतः सा ससर्ज ह&#x9;036c&lt;br&gt;&#xA;तैर्विसृष्टैर्महत्सैन्यं नानाम्लेच्छगणैस्तदा&#x9;037a&lt;br&gt;&#xA;नानावरणसञ्छन्नैर्नानायुधधरैस्तथा&#x9;037c&lt;br&gt;&#xA;अवाकीर्यत संरब्धैर्विश्वामित्रस्य पश्यतः&#x9;037e&lt;br&gt;&#xA;एकैकश्च तदा योधः पञ्चभिः सप्तभिर्वृतः&#x9;038a&lt;br&gt;&#xA;अस्त्रवर्षेण महता काल्यमानं बलं ततः&#x9;038c&lt;br&gt;&#xA;प्रभग्नं सर्वतस्त्रस्तं विश्वामित्रस्य पश्यतः&#x9;038e&lt;br&gt;&#xA;न च प्राणैर्वियुज्यन्त केचित्ते सैनिकास्तदा&#x9;039a&lt;br&gt;&#xA;विश्वामित्रस्य सङ्क्रुद्धैर्वासिष्ठैर्भरतर्षभ&#x9;039c&lt;br&gt;&#xA;विश्वामित्रस्य सैन्यं तु काल्यमानं त्रियोजनम्&#x9;040a&lt;br&gt;&#xA;क्रोशमानं भयोद्विग्नं त्रातारं नाध्यगच्छत&#x9;040c&lt;br&gt;&#xA;दृष्ट्वा तन्महदाश्चर्यं ब्रह्मतेजोभवं तदा&#x9;041a&lt;br&gt;&#xA;विश्वामित्रः क्षत्रभावान्निर्विण्णो वाक्यमब्रवीत्&#x9;041c&lt;br&gt;&#xA;धिग्बलं क्षत्रियबलं ब्रह्मतेजोबलं बलम्&#x9;042a&lt;br&gt;&#xA;बलाबलं विनिश्चित्य तप एव परं बलम्&#x9;042c&lt;br&gt;&#xA;स राज्यं स्फीतमुत्सृज्य तां च दीप्तां नृपश्रियम्&#x9;043a&lt;br&gt;&#xA;भोगांश्च पृष्ठतः कृत्वा तपस्येव मनो दधे&#x9;043c&lt;br&gt;&#xA;स गत्वा तपसा सिद्धिं लोकान्विष्टभ्य तेजसा&#x9;044a&lt;br&gt;&#xA;तताप सर्वान्दीप्तौजा ब्राह्मणत्वमवाप च&#x9;044c&lt;br&gt;&#xA;अपिबच्च सुतं सोममिन्द्रेण सह कौशिकः&#x9;044e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/166/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/166/</guid>
      <description>&lt;p&gt;001    गन्धर्व उवाच&#xA;कल्माषपाद इत्यस्मिल्ँलोके राजा बभूव ह&#x9;001a&lt;br&gt;&#xA;इक्ष्वाकुवंशजः पार्थ तेजसासदृशो भुवि&#x9;001c&lt;br&gt;&#xA;स कदाचिद्वनं राजा मृगयां निर्ययौ पुरात्&#x9;002a&lt;br&gt;&#xA;मृगान्विध्यन्वराहांश्च चचार रिपुमर्दनः&#x9;002c&lt;br&gt;&#xA;स तु राजा महात्मानं वासिष्ठमृषिसत्तमम्&#x9;003a&lt;br&gt;&#xA;तृषार्तश्च क्षुधार्तश्च एकायनगतः पथि&#x9;003c&lt;br&gt;&#xA;अपश्यदजितः सङ्ख्ये मुनिं प्रतिमुखागतम्&#x9;004a&lt;br&gt;&#xA;शक्तिं नाम महाभागं वसिष्ठकुलनन्दनम्&#x9;004c&lt;br&gt;&#xA;ज्येष्ठं पुत्रशतात्पुत्रं वसिष्ठस्य महात्मनः&#x9;004e&lt;br&gt;&#xA;अपगच्छ पथोऽस्माकमित्येवं पार्थिवोऽब्रवीत्&#x9;005a&lt;br&gt;&#xA;तथा ऋषिरुवाचैनं सान्त्वयञ्श्लक्ष्णया गिरा&#x9;005c&lt;br&gt;&#xA;ऋषिस्तु नापचक्राम तस्मिन्धर्मपथे स्थितः&#x9;006a&lt;br&gt;&#xA;नापि राजा मुनेर्मानात्क्रोधाच्चापि जगाम ह&#x9;006c&lt;br&gt;&#xA;अमुञ्चन्तं तु पन्थानं तमृषिं नृपसत्तमः&#x9;007a&lt;br&gt;&#xA;जघान कशया मोहात्तदा राक्षसवन्मुनिम्&#x9;007c&lt;br&gt;&#xA;कशाप्रहाराभिहतस्ततः स मुनिसत्तमः&#x9;008a&lt;br&gt;&#xA;तं शशाप नृपश्रेष्ठं वासिष्ठः क्रोधमूर्च्छितः&#x9;008c&lt;br&gt;&#xA;हंसि राक्षसवद्यस्माद्राजापसद तापसम्&#x9;009a&lt;br&gt;&#xA;तस्मात्त्वमद्य प्रभृति पुरुषादो भविष्यसि&#x9;009c&lt;br&gt;&#xA;मनुष्यपिशिते सक्तश्चरिष्यसि महीमिमाम्&#x9;010a&lt;br&gt;&#xA;गच्छ राजाधमेत्युक्तः शक्तिना वीर्यशक्तिना&#x9;010c&lt;br&gt;&#xA;ततो याज्यनिमित्तं तु विश्वामित्रवसिष्ठयोः&#x9;011a&lt;br&gt;&#xA;वैरमासीत्तदा तं तु विश्वामित्रोऽन्वपद्यत&#x9;011c&lt;br&gt;&#xA;तयोर्विवदतोरेवं समीपमुपचक्रमे&#x9;012a&lt;br&gt;&#xA;ऋषिरुग्रतपाः पार्थ विश्वामित्रः प्रतापवान्&#x9;012c&lt;br&gt;&#xA;ततः स बुबुधे पश्चात्तमृषिं नृपसत्तमः&#x9;013a&lt;br&gt;&#xA;ऋषेः पुत्रं वसिष्ठस्य वसिष्ठमिव तेजसा&#x9;013c&lt;br&gt;&#xA;अन्तर्धाय तदात्मानं विश्वामित्रोऽपि भारत&#x9;014a&lt;br&gt;&#xA;तावुभावुपचक्राम चिकीर्षन्नात्मनः प्रियम्&#x9;014c&lt;br&gt;&#xA;स तु शप्तस्तदा तेन शक्तिना वै नृपोत्तमः&#x9;015a&lt;br&gt;&#xA;जगाम शरणं शक्तिं प्रसादयितुमर्हयन्&#x9;015c&lt;br&gt;&#xA;तस्य भावं विदित्वा स नृपतेः कुरुनन्दन&#x9;016a&lt;br&gt;&#xA;विश्वामित्रस्ततो रक्ष आदिदेश नृपं प्रति&#x9;016c&lt;br&gt;&#xA;स शापात्तस्य विप्रर्षेर्विश्वामित्रस्य चाज्ञया&#x9;017a&lt;br&gt;&#xA;राक्षसः किङ्करो नाम विवेश नृपतिं तदा&#x9;017c&lt;br&gt;&#xA;रक्षसा तु गृहीतं तं विदित्वा स मुनिस्तदा&#x9;018a&lt;br&gt;&#xA;विश्वामित्रोऽप्यपक्रामत्तस्माद्देशादरिन्दम&#x9;018c&lt;br&gt;&#xA;ततः स नृपतिर्विद्वान्रक्षन्नात्मानमात्मना&#x9;019a&lt;br&gt;&#xA;बलवत्पीड्यमानोऽपि रक्षसान्तर्गतेन ह&#x9;019c&lt;br&gt;&#xA;ददर्श तं द्विजः कश्चिद्राजानं प्रस्थितं पुनः&#x9;020a&lt;br&gt;&#xA;ययाचे क्षुधितश्चैनं समांसं भोजनं तदा&#x9;020c&lt;br&gt;&#xA;तमुवाचाथ राजर्षिर्द्विजं मित्रसहस्तदा&#x9;021a&lt;br&gt;&#xA;आस्स्व ब्रह्मंस्त्वमत्रैव मुहूर्तमिति सान्त्वयन्&#x9;021c&lt;br&gt;&#xA;निवृत्तः प्रतिदास्यामि भोजनं ते यथेप्सितम्&#x9;022a&lt;br&gt;&#xA;इत्युक्त्वा प्रययौ राजा तस्थौ च द्विजसत्तमः&#x9;022c&lt;br&gt;&#xA;अन्तर्गतं तु तद्राज्ञस्तदा ब्राह्मणभाषितम्&#x9;023a&lt;br&gt;&#xA;सोऽन्तःपुरं प्रविश्याथ संविवेश नराधिपः&#x9;023c&lt;br&gt;&#xA;ततोऽर्धरात्र उत्थाय सूदमानाय्य सत्वरम्&#x9;024a&lt;br&gt;&#xA;उवाच राजा संस्मृत्य ब्राह्मणस्य प्रतिश्रुतम्&#x9;024c&lt;br&gt;&#xA;गच्छामुष्मिन्नसौ देशे ब्राह्मणो मां प्रतीक्षते&#x9;025a&lt;br&gt;&#xA;अन्नार्थी त्वं तमन्नेन समांसेनोपपादय&#x9;025c&lt;br&gt;&#xA;एवमुक्तस्तदा सूदः सोऽनासाद्यामिषं क्वचित्&#x9;026a&lt;br&gt;&#xA;निवेदयामास तदा तस्मै राज्ञे व्यथान्वितः&#x9;026c&lt;br&gt;&#xA;राजा तु रक्षसाविष्टः सूदमाह गतव्यथः&#x9;027a&lt;br&gt;&#xA;अप्येनं नरमांसेन भोजयेति पुनः पुनः&#x9;027c&lt;br&gt;&#xA;तथेत्युक्त्वा ततः सूदः संस्थानं वध्यघातिनाम्&#x9;028a&lt;br&gt;&#xA;गत्वा जहार त्वरितो नरमांसमपेतभीः&#x9;028c&lt;br&gt;&#xA;स तत्संस्कृत्य विधिवदन्नोपहितमाशु वै&#x9;029a&lt;br&gt;&#xA;तस्मै प्रादाद्ब्राह्मणाय क्षुधिताय तपस्विने&#x9;029c&lt;br&gt;&#xA;स सिद्धचक्षुषा दृष्ट्वा तदन्नं द्विजसत्तमः&#x9;030a&lt;br&gt;&#xA;अभोज्यमिदमित्याह क्रोधपर्याकुलेक्षणः&#x9;030c&lt;br&gt;&#xA;यस्मादभोज्यमन्नं मे ददाति स नराधिपः&#x9;031a&lt;br&gt;&#xA;तस्मात्तस्यैव मूढस्य भविष्यत्यत्र लोलुपा&#x9;031c&lt;br&gt;&#xA;सक्तो मानुषमांसेषु यथोक्तः शक्तिना पुरा&#x9;032a&lt;br&gt;&#xA;उद्वेजनीयो भूतानां चरिष्यति महीमिमाम्&#x9;032c&lt;br&gt;&#xA;द्विरनुव्याहृते राज्ञः स शापो बलवानभूत्&#x9;033a&lt;br&gt;&#xA;रक्षोबलसमाविष्टो विसञ्ज्ञश्चाभवत्तदा&#x9;033c&lt;br&gt;&#xA;ततः स नृपतिश्रेष्ठो राक्षसोपहतेन्द्रियः&#x9;034a&lt;br&gt;&#xA;उवाच शक्तिं तं दृष्ट्वा नचिरादिव भारत&#x9;034c&lt;br&gt;&#xA;यस्मादसदृशः शापः प्रयुक्तोऽयं त्वया मयि&#x9;035a&lt;br&gt;&#xA;तस्मात्त्वत्तः प्रवर्तिष्ये खादितुं मानुषानहम्&#x9;035c&lt;br&gt;&#xA;एवमुक्त्वा ततः सद्यस्तं प्राणैर्विप्रयुज्य सः&#x9;036a&lt;br&gt;&#xA;शक्तिनं भक्षयामास व्याघ्रः पशुमिवेप्सितम्&#x9;036c&lt;br&gt;&#xA;शक्तिनं तु हतं दृष्ट्वा विश्वामित्रस्ततः पुनः&#x9;037a&lt;br&gt;&#xA;वसिष्ठस्यैव पुत्रेषु तद्रक्षः सन्दिदेश ह&#x9;037c&lt;br&gt;&#xA;स ताञ्शतावरान्पुत्रान्वसिष्ठस्य महात्मनः&#x9;038a&lt;br&gt;&#xA;भक्षयामास सङ्क्रुद्धः सिंहः क्षुद्रमृगानिव&#x9;038c&lt;br&gt;&#xA;वसिष्ठो घातिताञ्श्रुत्वा विश्वामित्रेण तान्सुतान्&#x9;039a&lt;br&gt;&#xA;धारयामास तं शोकं महाद्रिरिव मेदिनीम्&#x9;039c&lt;br&gt;&#xA;चक्रे चात्मविनाशाय बुद्धिं स मुनिसत्तमः&#x9;040a&lt;br&gt;&#xA;न त्वेव कुशिकोच्छेदं मेने मतिमतां वरः&#x9;040c&lt;br&gt;&#xA;स मेरुकूटादात्मानं मुमोच भगवानृषिः&#x9;041a&lt;br&gt;&#xA;शिरस्तस्य शिलायां च तूलराशाविवापतत्&#x9;041c&lt;br&gt;&#xA;न ममार च पातेन स यदा तेन पाण्डव&#x9;042a&lt;br&gt;&#xA;तदाग्निमिद्ध्वा भगवान्संविवेश महावने&#x9;042c&lt;br&gt;&#xA;तं तदा सुसमिद्धोऽपि न ददाह हुताशनः&#x9;043a&lt;br&gt;&#xA;दीप्यमानोऽप्यमित्रघ्न शीतोऽग्निरभवत्ततः&#x9;043c&lt;br&gt;&#xA;स समुद्रमभिप्रेत्य शोकाविष्टो महामुनिः&#x9;044a&lt;br&gt;&#xA;बद्ध्वा कण्ठे शिलां गुर्वीं निपपात तदम्भसि&#x9;044c&lt;br&gt;&#xA;स समुद्रोर्मिवेगेन स्थले न्यस्तो महामुनिः&#x9;045a&lt;br&gt;&#xA;जगाम स ततः खिन्नः पुनरेवाश्रमं प्रति&#x9;045c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/167/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/167/</guid>
      <description>&lt;p&gt;001    गन्धर्व उवाच&#xA;ततो दृष्ट्वाश्रमपदं रहितं तैः सुतैर्मुनिः&#x9;001a&lt;br&gt;&#xA;निर्जगाम सुदुःखार्तः पुनरेवाश्रमात्ततः&#x9;001c&lt;br&gt;&#xA;सोऽपश्यत्सरितं पूर्णां प्रावृट्काले नवाम्भसा&#x9;002a&lt;br&gt;&#xA;वृक्षान्बहुविधान्पार्थ वहन्तीं तीरजान्बहून्&#x9;002c&lt;br&gt;&#xA;अथ चिन्तां समापेदे पुनः पौरवनन्दन&#x9;003a&lt;br&gt;&#xA;अम्भस्यस्या निमज्जेयमिति दुःखसमन्वितः&#x9;003c&lt;br&gt;&#xA;ततः पाशैस्तदात्मानं गाढं बद्ध्वा महामुनिः&#x9;004a&lt;br&gt;&#xA;तस्या जले महानद्या निममज्ज सुदुःखितः&#x9;004c&lt;br&gt;&#xA;अथ छित्त्वा नदी पाशांस्तस्यारिबलमर्दन&#x9;005a&lt;br&gt;&#xA;समस्थं तमृषिं कृत्वा विपाशं समवासृजत्&#x9;005c&lt;br&gt;&#xA;उत्ततार ततः पाशैर्विमुक्तः स महानृषिः&#x9;006a&lt;br&gt;&#xA;विपाशेति च नामास्या नद्याश्चक्रे महानृषिः&#x9;006c&lt;br&gt;&#xA;शोके बुद्धिं ततश्चक्रे न चैकत्र व्यतिष्ठत&#x9;007a&lt;br&gt;&#xA;सोऽगच्छत्पर्वतांश्चैव सरितश्च सरांसि च&#x9;007c&lt;br&gt;&#xA;ततः स पुनरेवर्षिर्नदीं हैमवतीं तदा&#x9;008a&lt;br&gt;&#xA;चण्डग्राहवतीं दृष्ट्वा तस्याः स्रोतस्यवापतत्&#x9;008c&lt;br&gt;&#xA;सा तमग्निसमं विप्रमनुचिन्त्य सरिद्वरा&#x9;009a&lt;br&gt;&#xA;शतधा विद्रुता यस्माच्छतद्रुरिति विश्रुता&#x9;009c&lt;br&gt;&#xA;ततः स्थलगतं दृष्ट्वा तत्राप्यात्मानमात्मना&#x9;010a&lt;br&gt;&#xA;मर्तुं न शक्यमित्युक्त्वा पुनरेवाश्रमं ययौ&#x9;010c&lt;br&gt;&#xA;वध्वादृश्यन्त्यानुगत आश्रमाभिमुखो व्रजन्&#x9;011a&lt;br&gt;&#xA;अथ शुश्राव सङ्गत्या वेदाध्ययननिःस्वनम्&#x9;011c&lt;br&gt;&#xA;पृष्ठतः परिपूर्णार्थैः षड्भिरङ्गैरलङ्कृतम्&#x9;011e&lt;br&gt;&#xA;अनुव्रजति को न्वेष मामित्येव च सोऽब्रवीत्&#x9;012a&lt;br&gt;&#xA;अहं त्वदृश्यती नाम्ना तं स्नुषा प्रत्यभाषत&#x9;012c&lt;br&gt;&#xA;शक्तेर्भार्या महाभाग तपोयुक्ता तपस्विनी&#x9;012e&lt;br&gt;&#xA;013    वसिष्ठ उवाच&#xA;पुत्रि कस्यैष साङ्गस्य वेदस्याध्ययनस्वनः&#x9;013a&lt;br&gt;&#xA;पुरा साङ्गस्य वेदस्य शक्तेरिव मया श्रुतः&#x9;013c&lt;br&gt;&#xA;014    अदृश्यन्त्युवाच&#xA;अयं कुक्षौ समुत्पन्नः शक्तेर्गर्भः सुतस्य ते&#x9;014a&lt;br&gt;&#xA;समा द्वादश तस्येह वेदानभ्यसतो मुने&#x9;014c&lt;br&gt;&#xA;015    गन्धर्व उवाच&#xA;एवमुक्तस्ततो हृष्टो वसिष्ठः श्रेष्ठभागृषिः&#x9;015a&lt;br&gt;&#xA;अस्ति सन्तानमित्युक्त्वा मृत्योः पार्थ न्यवर्तत&#x9;015c&lt;br&gt;&#xA;ततः प्रतिनिवृत्तः स तया वध्वा सहानघ&#x9;016a&lt;br&gt;&#xA;कल्माषपादमासीनं ददर्श विजने वने&#x9;016c&lt;br&gt;&#xA;स तु दृष्ट्वैव तं राजा क्रुद्ध उत्थाय भारत&#x9;017a&lt;br&gt;&#xA;आविष्टो रक्षसोग्रेण इयेषात्तुं ततः स्म तम्&#x9;017c&lt;br&gt;&#xA;अदृश्यन्ती तु तं दृष्ट्वा क्रूरकर्माणमग्रतः&#x9;018a&lt;br&gt;&#xA;भयसंविग्नया वाचा वसिष्ठमिदमब्रवीत्&#x9;018c&lt;br&gt;&#xA;असौ मृत्युरिवोग्रेण दण्डेन भगवन्नितः&#x9;019a&lt;br&gt;&#xA;प्रगृहीतेन काष्ठेन राक्षसोऽभ्येति भीषणः&#x9;019c&lt;br&gt;&#xA;तं निवारयितुं शक्तो नान्योऽस्ति भुवि कश्चन&#x9;020a&lt;br&gt;&#xA;त्वदृतेऽद्य महाभाग सर्ववेदविदां वर&#x9;020c&lt;br&gt;&#xA;त्राहि मां भगवन्पापादस्माद्दारुणदर्शनात्&#x9;021a&lt;br&gt;&#xA;रक्षो अत्तुमिह ह्यावां नूनमेतच्चिकीर्षति&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/168/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/168/</guid>
      <description>&lt;p&gt;001    वसिष्ठ उवाच&#xA;मा भैः पुत्रि न भेतव्यं रक्षसस्ते कथञ्चन&#x9;001a&lt;br&gt;&#xA;नैतद्रक्षो भयं यस्मात्पश्यसि त्वमुपस्थितम्&#x9;001c&lt;br&gt;&#xA;राजा कल्माषपादोऽयं वीर्यवान्प्रथितो भुवि&#x9;002a&lt;br&gt;&#xA;स एषोऽस्मिन्वनोद्देशे निवसत्यतिभीषणः&#x9;002c&lt;br&gt;&#xA;003    गन्धर्व उवाच&#xA;तमापतन्तं सम्प्रेक्ष्य वसिष्ठो भगवानृषिः&#x9;003a&lt;br&gt;&#xA;वारयामास तेजस्वी हुङ्कारेणैव भारत&#x9;003c&lt;br&gt;&#xA;मन्त्रपूतेन च पुनः स तमभ्युक्ष्य वारिणा&#x9;004a&lt;br&gt;&#xA;मोक्षयामास वै घोराद्राक्षसाद्राजसत्तमम्&#x9;004c&lt;br&gt;&#xA;स हि द्वादश वर्षाणि वसिष्ठस्यैव तेजसा&#x9;005a&lt;br&gt;&#xA;ग्रस्त आसीद्गृहेणेव पर्वकाले दिवाकरः&#x9;005c&lt;br&gt;&#xA;रक्षसा विप्रमुक्तोऽथ स नृपस्तद्वनं महत्&#x9;006a&lt;br&gt;&#xA;तेजसा रञ्जयामास सन्ध्याभ्रमिव भास्करः&#x9;006c&lt;br&gt;&#xA;प्रतिलभ्य ततः सञ्ज्ञामभिवाद्य कृताञ्जलिः&#x9;007a&lt;br&gt;&#xA;उवाच नृपतिः काले वसिष्ठमृषिसत्तमम्&#x9;007c&lt;br&gt;&#xA;सौदासोऽहं महाभाग याज्यस्ते द्विजसत्तम&#x9;008a&lt;br&gt;&#xA;अस्मिन्काले यदिष्टं ते ब्रूहि किं करवाणि ते&#x9;008c&lt;br&gt;&#xA;009    वसिष्ठ उवाच&#xA;वृत्तमेतद्यथाकालं गच्छ राज्यं प्रशाधि तत्&#x9;009a&lt;br&gt;&#xA;ब्राह्मणांश्च मनुष्येन्द्र मावमंस्थाः कदाचन&#x9;009c&lt;br&gt;&#xA;010    राजोवाच&#xA;नावमंस्याम्यहं ब्रह्मन्कदाचिद्ब्राह्मणर्षभान्&#x9;010a&lt;br&gt;&#xA;त्वन्निदेशे स्थितः शश्वत्पूजयिष्याम्यहं द्विजान्&#x9;010c&lt;br&gt;&#xA;इक्ष्वाकूणां तु येनाहमनृणः स्यां द्विजोत्तम&#x9;011a&lt;br&gt;&#xA;तत्त्वत्तः प्राप्तुमिच्छामि वरं वेदविदां वर&#x9;011c&lt;br&gt;&#xA;अपत्यायेप्सितां मह्यं महिषीं गन्तुमर्हसि&#x9;012a&lt;br&gt;&#xA;शीलरूपगुणोपेतामिक्ष्वाकुकुलवृद्धये&#x9;012c&lt;br&gt;&#xA;013    गन्धर्व उवाच&#xA;ददानीत्येव तं तत्र राजानं प्रत्युवाच ह&#x9;013a&lt;br&gt;&#xA;वसिष्ठः परमेष्वासं सत्यसन्धो द्विजोत्तमः&#x9;013c&lt;br&gt;&#xA;ततः प्रतिययौ काले वसिष्ठसहितोऽनघ&#x9;014a&lt;br&gt;&#xA;ख्यातं पुरवरं लोकेष्वयोध्यां मनुजेश्वरः&#x9;014c&lt;br&gt;&#xA;तं प्रजाः प्रतिमोदन्त्यः सर्वाः प्रत्युद्ययुस्तदा&#x9;015a&lt;br&gt;&#xA;विपाप्मानं महात्मानं दिवौकस इवेश्वरम्&#x9;015c&lt;br&gt;&#xA;अचिरात्स मनुष्येन्द्रो नगरीं पुण्यकर्मणाम्&#x9;016a&lt;br&gt;&#xA;विवेश सहितस्तेन वसिष्ठेन महात्मना&#x9;016c&lt;br&gt;&#xA;ददृशुस्तं ततो राजन्नयोध्यावासिनो जनाः&#x9;017a&lt;br&gt;&#xA;पुष्येण सहितं काले दिवाकरमिवोदितम्&#x9;017c&lt;br&gt;&#xA;स हि तां पूरयामास लक्ष्म्या लक्ष्मीवतां वरः&#x9;018a&lt;br&gt;&#xA;अयोध्यां व्योम शीतांशुः शरत्काल इवोदितः&#x9;018c&lt;br&gt;&#xA;संसिक्तमृष्टपन्थानं पताकोच्छ्रयभूषितम्&#x9;019a&lt;br&gt;&#xA;मनः प्रह्लादयामासा तस्य तत्पुरमुत्तमम्&#x9;019c&lt;br&gt;&#xA;तुष्टपुष्टजनाकीर्णा सा पुरी कुरुनन्दन&#x9;020a&lt;br&gt;&#xA;अशोभत तदा तेन शक्रेणेवामरावती&#x9;020c&lt;br&gt;&#xA;ततः प्रविष्टे राजेन्द्रे तस्मिन्राजनि तां पुरीम्&#x9;021a&lt;br&gt;&#xA;तस्य राज्ञोऽऽज्ञया देवी वसिष्ठमुपचक्रमे&#x9;021c&lt;br&gt;&#xA;ऋतावथ महर्षिः स सम्बभूव तया सह&#x9;022a&lt;br&gt;&#xA;देव्या दिव्येन विधिना वसिष्ठः श्रेष्ठभागृषिः&#x9;022c&lt;br&gt;&#xA;अथ तस्यां समुत्पन्ने गर्भे स मुनिसत्तमः&#x9;023a&lt;br&gt;&#xA;राज्ञाभिवादितस्तेन जगाम पुनराश्रमम्&#x9;023c&lt;br&gt;&#xA;दीर्घकालधृतं गर्भं सुषाव न तु तं यदा&#x9;024a&lt;br&gt;&#xA;साथ देव्यश्मना कुक्षिं निर्बिभेद तदा स्वकम्&#x9;024c&lt;br&gt;&#xA;द्वादशेऽथ ततो वर्षे स जज्ञे मनुजर्षभ&#x9;025a&lt;br&gt;&#xA;अश्मको नाम राजर्षिः पोतनं यो न्यवेशयत्&#x9;025c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/169/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/169/</guid>
      <description>&lt;p&gt;001    गन्धर्व उवाच&#xA;आश्रमस्था ततः पुत्रमदृश्यन्ती व्यजायत&#x9;001a&lt;br&gt;&#xA;शक्तेः कुलकरं राजन्द्वितीयमिव शक्तिनम्&#x9;001c&lt;br&gt;&#xA;जातकर्मादिकास्तस्य क्रियाः स मुनिपुङ्गवः&#x9;002a&lt;br&gt;&#xA;पौत्रस्य भरतश्रेष्ठ चकार भगवान्स्वयम्&#x9;002c&lt;br&gt;&#xA;परासुश्च यतस्तेन वसिष्ठः स्थापितस्तदा&#x9;003a&lt;br&gt;&#xA;गर्भस्थेन ततो लोके पराशर इति स्मृतः&#x9;003c&lt;br&gt;&#xA;अमन्यत स धर्मात्मा वसिष्ठं पितरं तदा&#x9;004a&lt;br&gt;&#xA;जन्मप्रभृति तस्मिंश्च पितरीव व्यवर्तत&#x9;004c&lt;br&gt;&#xA;स तात इति विप्रर्षिं वसिष्ठं प्रत्यभाषत&#x9;005a&lt;br&gt;&#xA;मातुः समक्षं कौन्तेय अदृश्यन्त्याः परन्तप&#x9;005c&lt;br&gt;&#xA;तातेति परिपूर्णार्थं तस्य तन्मधुरं वचः&#x9;006a&lt;br&gt;&#xA;अदृश्यन्त्यश्रुपूर्णाक्षी शृण्वन्ती तमुवाच ह&#x9;006c&lt;br&gt;&#xA;मा तात तात तातेति न ते तातो महामुनिः&#x9;007a&lt;br&gt;&#xA;रक्षसा भक्षितस्तात तव तातो वनान्तरे&#x9;007c&lt;br&gt;&#xA;मन्यसे यं तु तातेति नैष तातस्तवानघ&#x9;008a&lt;br&gt;&#xA;आर्यस्त्वेष पिता तस्य पितुस्तव महात्मनः&#x9;008c&lt;br&gt;&#xA;स एवमुक्तो दुःखार्तः सत्यवागृषिसत्तमः&#x9;009a&lt;br&gt;&#xA;सर्वलोकविनाशाय मतिं चक्रे महामनाः&#x9;009c&lt;br&gt;&#xA;तं तथा निश्चितात्मानं महात्मानं महातपाः&#x9;010a&lt;br&gt;&#xA;वसिष्ठो वारयामास हेतुना येन तच्छृणु&#x9;010c&lt;br&gt;&#xA;011    वसिष्ठ उवाच&#xA;कृतवीर्य इति ख्यातो बभूव नृपतिः क्षितौ&#x9;011a&lt;br&gt;&#xA;याज्यो वेदविदां लोके भृगूणां पार्थिवर्षभः&#x9;011c&lt;br&gt;&#xA;स तानग्रभुजस्तात धान्येन च धनेन च&#x9;012a&lt;br&gt;&#xA;सोमान्ते तर्पयामास विपुलेन विशां पतिः&#x9;012c&lt;br&gt;&#xA;तस्मिन्नृपतिशार्दूले स्वर्यातेऽथ कदाचन&#x9;013a&lt;br&gt;&#xA;बभूव तत्कुलेयानां द्रव्यकार्यमुपस्थितम्&#x9;013c&lt;br&gt;&#xA;ते भृगूणां धनं ज्ञात्वा राजानः सर्व एव ह&#x9;014a&lt;br&gt;&#xA;याचिष्णवोऽभिजग्मुस्तांस्तात भार्गवसत्तमान्&#x9;014c&lt;br&gt;&#xA;भूमौ तु निदधुः केचिद्भृगवो धनमक्षयम्&#x9;015a&lt;br&gt;&#xA;ददुः केचिद्द्विजातिभ्यो ज्ञात्वा क्षत्रियतो भयम्&#x9;015c&lt;br&gt;&#xA;भृगवस्तु ददुः केचित्तेषां वित्तं यथेप्सितम्&#x9;016a&lt;br&gt;&#xA;क्षत्रियाणां तदा तात कारणान्तरदर्शनात्&#x9;016c&lt;br&gt;&#xA;ततो महीतलं तात क्षत्रियेण यदृच्छया&#x9;017a&lt;br&gt;&#xA;खनताधिगतं वित्तं केनचिद्भृगुवेश्मनि&#x9;017c&lt;br&gt;&#xA;तद्वित्तं ददृशुः सर्वे समेताः क्षत्रियर्षभाः&#x9;017e&lt;br&gt;&#xA;अवमन्य ततः कोपाद्भृगूंस्ताञ्शरणागतान्&#x9;018a&lt;br&gt;&#xA;निजघ्नुस्ते महेष्वासाः सर्वांस्तान्निशितैः शरैः&#x9;018c&lt;br&gt;&#xA;आ गर्भादनुकृन्तन्तश्चेरुश्चैव वसुन्धराम्&#x9;018e&lt;br&gt;&#xA;तत उच्छिद्यमानेषु भृगुष्वेवं भयात्तदा&#x9;019a&lt;br&gt;&#xA;भृगुपत्न्यो गिरिं तात हिमवन्तं प्रपेदिरे&#x9;019c&lt;br&gt;&#xA;तासामन्यतमा गर्भं भयाद्दाधार तैजसम्&#x9;020a&lt;br&gt;&#xA;ऊरुणैकेन वामोरूर्भर्तुः कुलविवृद्धये&#x9;020c&lt;br&gt;&#xA;ददृशुर्ब्राह्मणीं तां ते दीप्यमानां स्वतेजसा&#x9;020e&lt;br&gt;&#xA;अथ गर्भः स भित्त्वोरुं ब्राह्मण्या निर्जगाम ह&#x9;021a&lt;br&gt;&#xA;मुष्णन्दृष्टीः क्षत्रियाणां मध्याह्न इव भास्करः&#x9;021c&lt;br&gt;&#xA;ततश्चक्षुर्वियुक्तास्ते गिरिदुर्गेषु बभ्रमुः&#x9;021e&lt;br&gt;&#xA;ततस्ते मोघसङ्कल्पा भयार्ताः क्षत्रियर्षभाः&#x9;022a&lt;br&gt;&#xA;ब्राह्मणीं शरणं जग्मुर्दृष्ट्यर्थं तामनिन्दिताम्&#x9;022c&lt;br&gt;&#xA;ऊचुश्चैनां महाभागां क्षत्रियास्ते विचेतसः&#x9;023a&lt;br&gt;&#xA;ज्योतिःप्रहीणा दुःखार्ताः शान्तार्चिष इवाग्नयः&#x9;023c&lt;br&gt;&#xA;भगवत्याः प्रसादेन गच्छेत्क्षत्रं सचक्षुषम्&#x9;024a&lt;br&gt;&#xA;उपारम्य च गच्छेम सहिताः पापकर्मणः&#x9;024c&lt;br&gt;&#xA;सपुत्रा त्वं प्रसादं नः सर्वेषां कर्तुमर्हसि&#x9;025a&lt;br&gt;&#xA;पुनर्दृष्टिप्रदानेन राज्ञः सन्त्रातुमर्हसि&#x9;025c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/170/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/170/</guid>
      <description>&lt;p&gt;001    ब्राह्मण्युवाच&#xA;नाहं गृह्णामि वस्तात दृष्टीर्नास्ति रुषान्विता&#x9;001a&lt;br&gt;&#xA;अयं तु भार्गवो नूनमूरुजः कुपितोऽद्य वः&#x9;001c&lt;br&gt;&#xA;तेन चक्षूंषि वस्तात नूनं कोपान्महात्मना&#x9;002a&lt;br&gt;&#xA;स्मरता निहतान्बन्धूनादत्तानि न संशयः&#x9;002c&lt;br&gt;&#xA;गर्भानपि यदा यूयं भृगूणां घ्नत पुत्रकाः&#x9;003a&lt;br&gt;&#xA;तदायमूरुणा गर्भो मया वर्षशतं धृतः&#x9;003c&lt;br&gt;&#xA;षडङ्गश्चाखिलो वेद इमं गर्भस्थमेव हि&#x9;004a&lt;br&gt;&#xA;विवेश भृगुवंशस्य भूयः प्रियचिकीर्षया&#x9;004c&lt;br&gt;&#xA;सोऽयं पितृवधान्नूनं क्रोधाद्वो हन्तुमिच्छति&#x9;005a&lt;br&gt;&#xA;तेजसा यस्य दिव्येन चक्षूंषि मुषितानि वः&#x9;005c&lt;br&gt;&#xA;तमिमं तात याचध्वमौर्वं मम सुतोत्तमम्&#x9;006a&lt;br&gt;&#xA;अयं वः प्रणिपातेन तुष्टो दृष्टीर्विमोक्ष्यति&#x9;006c&lt;br&gt;&#xA;007    गन्धर्व उवाच&#xA;एवमुक्तास्ततः सर्वे राजानस्ते तमूरुजम्&#x9;007a&lt;br&gt;&#xA;ऊचुः प्रसीदेति तदा प्रसादं च चकार सः&#x9;007c&lt;br&gt;&#xA;अनेनैव च विख्यातो नाम्ना लोकेषु सत्तमः&#x9;008a&lt;br&gt;&#xA;स और्व इति विप्रर्षिरूरुं भित्त्वा व्यजायत&#x9;008c&lt;br&gt;&#xA;चक्षूंषि प्रतिलभ्याथ प्रतिजग्मुस्ततो नृपाः&#x9;009a&lt;br&gt;&#xA;भार्गवस्तु मुनिर्मेने सर्वलोकपराभवम्&#x9;009c&lt;br&gt;&#xA;स चक्रे तात लोकानां विनाशाय महामनाः&#x9;010a&lt;br&gt;&#xA;सर्वेषामेव कार्त्स्न्येन मनः प्रवणमात्मनः&#x9;010c&lt;br&gt;&#xA;इच्छन्नपचितिं कर्तुं भृगूणां भृगुसत्तमः&#x9;011a&lt;br&gt;&#xA;सर्वलोकविनाशाय तपसा महतैधितः&#x9;011c&lt;br&gt;&#xA;तापयामास लोकान्स सदेवासुरमानुषान्&#x9;012a&lt;br&gt;&#xA;तपसोग्रेण महता नन्दयिष्यन्पितामहान्&#x9;012c&lt;br&gt;&#xA;ततस्तं पितरस्तात विज्ञाय भृगुसत्तमम्&#x9;013a&lt;br&gt;&#xA;पितृलोकादुपागम्य सर्व ऊचुरिदं वचः&#x9;013c&lt;br&gt;&#xA;और्व दृष्टः प्रभावस्ते तपसोग्रस्य पुत्रक&#x9;014a&lt;br&gt;&#xA;प्रसादं कुरु लोकानां नियच्छ क्रोधमात्मनः&#x9;014c&lt;br&gt;&#xA;नानीशैर्हि तदा तात भृगुभिर्भावितात्मभिः&#x9;015a&lt;br&gt;&#xA;वधोऽभ्युपेक्षितः सर्वैः क्षत्रियाणां विहिंसताम्&#x9;015c&lt;br&gt;&#xA;आयुषा हि प्रकृष्टेन यदा नः खेद आविशत्&#x9;016a&lt;br&gt;&#xA;तदास्माभिर्वधस्तात क्षत्रियैरीप्सितः स्वयम्&#x9;016c&lt;br&gt;&#xA;निखातं तद्धि वै वित्तं केनचिद्भृगुवेश्मनि&#x9;017a&lt;br&gt;&#xA;वैरायैव तदा न्यस्तं क्षत्रियान्कोपयिष्णुभिः&#x9;017c&lt;br&gt;&#xA;किं हि वित्तेन नः कार्यं स्वर्गेप्सूनां द्विजर्षभ&#x9;017e&lt;br&gt;&#xA;यदा तु मृत्युरादातुं न नः शक्नोति सर्वशः&#x9;018a&lt;br&gt;&#xA;तदास्माभिरयं दृष्ट उपायस्तात सम्मतः&#x9;018c&lt;br&gt;&#xA;आत्महा च पुमांस्तात न लोकाल्ँलभते शुभान्&#x9;019a&lt;br&gt;&#xA;ततोऽस्माभिः समीक्ष्यैवं नात्मनात्मा विनाशितः&#x9;019c&lt;br&gt;&#xA;न चैतन्नः प्रियं तात यदिदं कर्तुमिच्छसि&#x9;020a&lt;br&gt;&#xA;नियच्छेदं मनः पापात्सर्वलोकपराभवात्&#x9;020c&lt;br&gt;&#xA;न हि नः क्षत्रियाः केचिन्न लोकाः सप्त पुत्रक&#x9;021a&lt;br&gt;&#xA;दूषयन्ति तपस्तेजः क्रोधमुत्पतितं जहि&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/171/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/171/</guid>
      <description>&lt;p&gt;001    और्व उवाच&#xA;उक्तवानस्मि यां क्रोधात्प्रतिज्ञां पितरस्तदा&#x9;001a&lt;br&gt;&#xA;सर्वलोकविनाशाय न सा मे वितथा भवेत्&#x9;001c&lt;br&gt;&#xA;वृथारोषप्रतिज्ञो हि नाहं जीवितुमुत्सहे&#x9;002a&lt;br&gt;&#xA;अनिस्तीर्णो हि मां रोषो दहेदग्निरिवारणिम्&#x9;002c&lt;br&gt;&#xA;यो हि कारणतः क्रोधं सञ्जातं क्षन्तुमर्हति&#x9;003a&lt;br&gt;&#xA;नालं स मनुजः सम्यक्त्रिवर्गं परिरक्षितुम्&#x9;003c&lt;br&gt;&#xA;अशिष्टानां नियन्ता हि शिष्टानां परिरक्षता&#x9;004a&lt;br&gt;&#xA;स्थाने रोषः प्रयुक्तः स्यान्नृपैः स्वर्गजिगीषुभिः&#x9;004c&lt;br&gt;&#xA;अश्रौषमहमूरुस्थो गर्भशय्यागतस्तदा&#x9;005a&lt;br&gt;&#xA;आरावं मातृवर्गस्य भृगूणां क्षत्रियैर्वधे&#x9;005c&lt;br&gt;&#xA;सामरैर्हि यदा लोकैर्भृगूणां क्षत्रियाधमैः&#x9;006a&lt;br&gt;&#xA;आगर्भोत्सादनं क्षान्तं तदा मां मन्युराविषत्&#x9;006c&lt;br&gt;&#xA;आपूर्णकोशाः किल मे मातरः पितरस्तथा&#x9;007a&lt;br&gt;&#xA;भयात्सर्वेषु लोकेषु नाधिजग्मुः परायणम्&#x9;007c&lt;br&gt;&#xA;तान्भृगूणां तदा दारान्कश्चिन्नाभ्यवपद्यत&#x9;008a&lt;br&gt;&#xA;यदा तदा दधारेयमूरुणैकेन मां शुभा&#x9;008c&lt;br&gt;&#xA;प्रतिषेद्धा हि पापस्य यदा लोकेषु विद्यते&#x9;009a&lt;br&gt;&#xA;तदा सर्वेषु लोकेषु पापकृन्नोपपद्यते&#x9;009c&lt;br&gt;&#xA;यदा तु प्रतिषेद्धारं पापो न लभते क्वचित्&#x9;010a&lt;br&gt;&#xA;तिष्ठन्ति बहवो लोके तदा पापेषु कर्मसु&#x9;010c&lt;br&gt;&#xA;जानन्नपि च यः पापं शक्तिमान्न नियच्छति&#x9;011a&lt;br&gt;&#xA;ईशः सन्सोऽपि तेनैव कर्मणा सम्प्रयुज्यते&#x9;011c&lt;br&gt;&#xA;राजभिश्चेश्वरैश्चैव यदि वै पितरो मम&#x9;012a&lt;br&gt;&#xA;शक्तैर्न शकिता त्रातुमिष्टं मत्वेह जीवितम्&#x9;012c&lt;br&gt;&#xA;अत एषामहं क्रुद्धो लोकानामीश्वरोऽद्य सन्&#x9;013a&lt;br&gt;&#xA;भवतां तु वचो नाहमलं समतिवर्तितुम्&#x9;013c&lt;br&gt;&#xA;मम चापि भवेदेतदीश्वरस्य सतो महत्&#x9;014a&lt;br&gt;&#xA;उपेक्षमाणस्य पुनर्लोकानां किल्बिषाद्भयम्&#x9;014c&lt;br&gt;&#xA;यश्चायं मन्युजो मेऽग्निर्लोकानादातुमिच्छति&#x9;015a&lt;br&gt;&#xA;दहेदेष च मामेव निगृहीतः स्वतेजसा&#x9;015c&lt;br&gt;&#xA;भवतां च विजानामि सर्वलोकहितेप्सुताम्&#x9;016a&lt;br&gt;&#xA;तस्माद्विदध्वं यच्छ्रेयो लोकानां मम चेश्वराः&#x9;016c&lt;br&gt;&#xA;017    पितर ऊचुः&#xA;य एष मन्युजस्तेऽग्निर्लोकानादातुमिच्छति&#x9;017a&lt;br&gt;&#xA;अप्सु तं मुञ्च भद्रं ते लोका ह्यप्सु प्रतिष्ठिताः&#x9;017c&lt;br&gt;&#xA;आपोमयाः सर्वरसाः सर्वमापोमयं जगत्&#x9;018a&lt;br&gt;&#xA;तस्मादप्सु विमुञ्चेमं क्रोधाग्निं द्विजसत्तम&#x9;018c&lt;br&gt;&#xA;अयं तिष्ठतु ते विप्र यदीच्छसि महोदधौ&#x9;019a&lt;br&gt;&#xA;मन्युजोऽग्निर्दहन्नापो लोका ह्यापोमयाः स्मृताः&#x9;019c&lt;br&gt;&#xA;एवं प्रतिज्ञा सत्येयं तवानघ भविष्यति&#x9;020a&lt;br&gt;&#xA;न चैव सामरा लोका गमिष्यन्ति पराभवम्&#x9;020c&lt;br&gt;&#xA;021    वसिष्ठ उवाच&#xA;ततस्तं क्रोधजं तात और्वोऽग्निं वरुणालये&#x9;021a&lt;br&gt;&#xA;उत्ससर्ज स चैवाप उपयुङ्क्ते महोदधौ&#x9;021c&lt;br&gt;&#xA;महद्धयशिरो भूत्वा यत्तद्वेदविदो विदुः&#x9;022a&lt;br&gt;&#xA;तमग्निमुद्गिरन्वक्त्रात्पिबत्यापो महोदधौ&#x9;022c&lt;br&gt;&#xA;तस्मात्त्वमपि भद्रं ते न लोकान्हन्तुमर्हसि&#x9;023a&lt;br&gt;&#xA;पराशर परान्धर्माञ्जानञ्ज्ञानवतां वर&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/172/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/172/</guid>
      <description>&lt;p&gt;001    गन्धर्व उवाच&#xA;एवमुक्तः स विप्रर्षिर्वसिष्ठेन महात्मना&#x9;001a&lt;br&gt;&#xA;न्ययच्छदात्मनः कोपं सर्वलोकपराभवात्&#x9;001c&lt;br&gt;&#xA;ईजे च स महातेजाः सर्ववेदविदां वरः&#x9;002a&lt;br&gt;&#xA;ऋषी राक्षससत्रेण शाक्तेयोऽथ पराशरः&#x9;002c&lt;br&gt;&#xA;ततो वृद्धांश्च बालांश्च राक्षसान्स महामुनिः&#x9;003a&lt;br&gt;&#xA;ददाह वितते यज्ञे शक्तेर्वधमनुस्मरन्&#x9;003c&lt;br&gt;&#xA;न हि तं वारयामास वसिष्ठो रक्षसां वधात्&#x9;004a&lt;br&gt;&#xA;द्वितीयामस्य मा भाङ्क्षं प्रतिज्ञामिति निश्चयात्&#x9;004c&lt;br&gt;&#xA;त्रयाणां पावकानां स सत्रे तस्मिन्महामुनिः&#x9;005a&lt;br&gt;&#xA;आसीत्पुरस्ताद्दीप्तानां चतुर्थ इव पावकः&#x9;005c&lt;br&gt;&#xA;तेन यज्ञेन शुभ्रेण हूयमानेन युक्तितः&#x9;006a&lt;br&gt;&#xA;तद्विदीपितमाकाशं सूर्येणेव घनात्यये&#x9;006c&lt;br&gt;&#xA;तं वसिष्ठादयः सर्वे मुनयस्तत्र मेनिरे&#x9;007a&lt;br&gt;&#xA;तेजसा दिवि दीप्यन्तं द्वितीयमिव भास्करम्&#x9;007c&lt;br&gt;&#xA;ततः परमदुष्प्रापमन्यैर्ऋषिरुदारधीः&#x9;008a&lt;br&gt;&#xA;समापिपयिषुः सत्रं तमत्रिः समुपागमत्&#x9;008c&lt;br&gt;&#xA;तथा पुलस्त्यः पुलहः क्रतुश्चैव महाक्रतुम्&#x9;009a&lt;br&gt;&#xA;उपाजग्मुरमित्रघ्न रक्षसां जीवितेप्सया&#x9;009c&lt;br&gt;&#xA;पुलस्त्यस्तु वधात्तेषां रक्षसां भरतर्षभ&#x9;010a&lt;br&gt;&#xA;उवाचेदं वचः पार्थ पराशरमरिन्दमम्&#x9;010c&lt;br&gt;&#xA;कच्चित्तातापविघ्नं ते कच्चिन्नन्दसि पुत्रक&#x9;011a&lt;br&gt;&#xA;अजानतामदोषाणां सर्वेषां रक्षसां वधात्&#x9;011c&lt;br&gt;&#xA;प्रजोच्छेदमिमं मह्यं सर्वं सोमपसत्तम&#x9;012a&lt;br&gt;&#xA;अधर्मिष्ठं वरिष्ठः सन्कुरुषे त्वं पराशर&#x9;012c&lt;br&gt;&#xA;राजा कल्माषपादश्च दिवमारोढुमिच्छति&#x9;012e&lt;br&gt;&#xA;ये च शक्त्यवराः पुत्रा वसिष्ठस्य महामुनेः&#x9;013a&lt;br&gt;&#xA;ते च सर्वे मुदा युक्ता मोदन्ते सहिताः सुरैः&#x9;013c&lt;br&gt;&#xA;सर्वमेतद्वसिष्ठस्य विदितं वै महामुने&#x9;013e&lt;br&gt;&#xA;रक्षसां च समुच्छेद एष तात तपस्विनाम्&#x9;014a&lt;br&gt;&#xA;निमित्तभूतस्त्वं चात्र क्रतौ वासिष्ठनन्दन&#x9;014c&lt;br&gt;&#xA;स सत्रं मुञ्च भद्रं ते समाप्तमिदमस्तु ते&#x9;014e&lt;br&gt;&#xA;एवमुक्तः पुलस्त्येन वसिष्ठेन च धीमता&#x9;015a&lt;br&gt;&#xA;तदा समापयामास सत्रं शाक्तिः पराशरः&#x9;015c&lt;br&gt;&#xA;सर्वराक्षससत्राय सम्भृतं पावकं मुनिः&#x9;016a&lt;br&gt;&#xA;उत्तरे हिमवत्पार्श्वे उत्ससर्ज महावने&#x9;016c&lt;br&gt;&#xA;स तत्राद्यापि रक्षांसि वृक्षानश्मान एव च&#x9;017a&lt;br&gt;&#xA;भक्षयन्दृश्यते वह्निः सदा पर्वणि पर्वणि&#x9;017c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/173/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/173/</guid>
      <description>&lt;p&gt;001    अर्जुन उवाच&#xA;राज्ञा कल्माषपादेन गुरौ ब्रह्मविदां वरे&#x9;001a&lt;br&gt;&#xA;कारणं किं पुरस्कृत्य भार्या वै सन्नियोजिता&#x9;001c&lt;br&gt;&#xA;जानता च परं धर्मं लोक्यं तेन महात्मना&#x9;002a&lt;br&gt;&#xA;अगम्यागमनं कस्माद्वसिष्ठेन महात्मना&#x9;002c&lt;br&gt;&#xA;कृतं तेन पुरा सर्वं वक्तुमर्हसि पृच्छतः&#x9;002e&lt;br&gt;&#xA;003    गन्धर्व उवाच&#xA;धनञ्जय निबोधेदं यन्मां त्वं परिपृच्छसि&#x9;003a&lt;br&gt;&#xA;वसिष्ठं प्रति दुर्धर्षं तथामित्रसहं नृपम्&#x9;003c&lt;br&gt;&#xA;कथितं ते मया पूर्वं यथा शप्तः स पार्थिवः&#x9;004a&lt;br&gt;&#xA;शक्तिना भरतश्रेष्ठ वासिष्ठेन महात्मना&#x9;004c&lt;br&gt;&#xA;स तु शापवशं प्राप्तः क्रोधपर्याकुलेक्षणः&#x9;005a&lt;br&gt;&#xA;निर्जगाम पुराद्राजा सहदारः परन्तपः&#x9;005c&lt;br&gt;&#xA;अरण्यं निर्जनं गत्वा सदारः परिचक्रमे&#x9;006a&lt;br&gt;&#xA;नानामृगगणाकीर्णं नानासत्त्वसमाकुलम्&#x9;006c&lt;br&gt;&#xA;नानागुल्मलताच्छन्नं नानाद्रुमसमावृतम्&#x9;007a&lt;br&gt;&#xA;अरण्यं घोरसन्नादं शापग्रस्तः परिभ्रमन्&#x9;007c&lt;br&gt;&#xA;स कदाचित्क्षुधाविष्टो मृगयन्भक्षमात्मनः&#x9;008a&lt;br&gt;&#xA;ददर्श सुपरिक्लिष्टः कस्मिंश्चिद्वननिर्झरे&#x9;008c&lt;br&gt;&#xA;ब्राह्मणीं ब्राह्मणं चैव मैथुनायोपसङ्गतौ&#x9;008e&lt;br&gt;&#xA;तौ समीक्ष्य तु वित्रस्तावकृतार्थौ प्रधावितौ&#x9;009a&lt;br&gt;&#xA;तयोश्च द्रवतोर्विप्रं जगृहे नृपतिर्बलात्&#x9;009c&lt;br&gt;&#xA;दृष्ट्वा गृहीतं भर्तारमथ ब्राह्मण्यभाषत&#x9;010a&lt;br&gt;&#xA;शृणु राजन्वचो मह्यं यत्त्वां वक्ष्यामि सुव्रत&#x9;010c&lt;br&gt;&#xA;आदित्यवंशप्रभवस्त्वं हि लोकपरिश्रुतः&#x9;011a&lt;br&gt;&#xA;अप्रमत्तः स्थितो धर्मे गुरुशुश्रूषणे रतः&#x9;011c&lt;br&gt;&#xA;शापं प्राप्तोऽसि दुर्धर्ष न पापं कर्तुमर्हसि&#x9;012a&lt;br&gt;&#xA;ऋतुकाले तु सम्प्राप्ते भर्त्रास्म्यद्य समागता&#x9;012c&lt;br&gt;&#xA;अकृतार्था ह्यहं भर्त्रा प्रसवार्थश्च मे महान्&#x9;013a&lt;br&gt;&#xA;प्रसीद नृपतिश्रेष्ठ भर्ता मेऽयं विसृज्यताम्&#x9;013c&lt;br&gt;&#xA;एवं विक्रोशमानायास्तस्याः स सुनृशंसकृत्&#x9;014a&lt;br&gt;&#xA;भर्तारं भक्षयामास व्याघ्रो मृगमिवेप्सितम्&#x9;014c&lt;br&gt;&#xA;तस्याः क्रोधाभिभूताया यदश्रु न्यपतद्भुवि&#x9;015a&lt;br&gt;&#xA;सोऽग्निः समभवद्दीप्तस्तं च देशं व्यदीपयत्&#x9;015c&lt;br&gt;&#xA;ततः सा शोकसन्तप्ता भर्तृव्यसनदुःखिता&#x9;016a&lt;br&gt;&#xA;कल्माषपादं राजर्षिमशपद्ब्राह्मणी रुषा&#x9;016c&lt;br&gt;&#xA;यस्मान्ममाकृतार्थायास्त्वया क्षुद्र नृशंसवत्&#x9;017a&lt;br&gt;&#xA;प्रेक्षन्त्या भक्षितो मेऽद्य प्रभुर्भर्ता महायशाः&#x9;017c&lt;br&gt;&#xA;तस्मात्त्वमपि दुर्बुद्धे मच्छापपरिविक्षतः&#x9;018a&lt;br&gt;&#xA;पत्नीमृतावनुप्राप्य सद्यस्त्यक्ष्यसि जीवितम्&#x9;018c&lt;br&gt;&#xA;यस्य चर्षेर्वसिष्ठस्य त्वया पुत्रा विनाशिताः&#x9;019a&lt;br&gt;&#xA;तेन सङ्गम्य ते भार्या तनयं जनयिष्यति&#x9;019c&lt;br&gt;&#xA;स ते वंशकरः पुत्रो भविष्यति नृपाधम&#x9;019e&lt;br&gt;&#xA;एवं शप्त्वा तु राजानं सा तमाङ्गिरसी शुभा&#x9;020a&lt;br&gt;&#xA;तस्यैव सन्निधौ दीप्तं प्रविवेश हुताशनम्&#x9;020c&lt;br&gt;&#xA;वसिष्ठश्च महाभागः सर्वमेतदपश्यत&#x9;021a&lt;br&gt;&#xA;ज्ञानयोगेन महता तपसा च परन्तप&#x9;021c&lt;br&gt;&#xA;मुक्तशापश्च राजर्षिः कालेन महता ततः&#x9;022a&lt;br&gt;&#xA;ऋतुकालेऽभिपतितो मदयन्त्या निवारितः&#x9;022c&lt;br&gt;&#xA;न हि सस्मार नृपतिस्तं शापं शापमोहितः&#x9;023a&lt;br&gt;&#xA;देव्याः सोऽथ वचः श्रुत्वा स तस्या नृपसत्तमः&#x9;023c&lt;br&gt;&#xA;तं च शापमनुस्मृत्य पर्यतप्यद्भृशं तदा&#x9;023e&lt;br&gt;&#xA;एतस्मात्कारणाद्राजा वसिष्ठं सन्न्ययोजयत्&#x9;024a&lt;br&gt;&#xA;स्वदारे भरतश्रेष्ठ शापदोषसमन्वितः&#x9;024c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/174/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/174/</guid>
      <description>&lt;p&gt;001    अर्जुन उवाच&#xA;अस्माकमनुरूपो वै यः स्याद्गन्धर्व वेदवित्&#x9;001a&lt;br&gt;&#xA;पुरोहितस्तमाचक्ष्व सर्वं हि विदितं तव&#x9;001c&lt;br&gt;&#xA;002    गन्धर्व उवाच&#xA;यवीयान्देवलस्यैष वने भ्राता तपस्यति&#x9;002a&lt;br&gt;&#xA;धौम्य उत्कोचके तीर्थे तं वृणुध्वं यदीच्छथ&#x9;002c&lt;br&gt;&#xA;003    वैशम्पायन उवाच&#xA;ततोऽर्जुनोऽस्त्रमाग्नेयं प्रददौ तद्यथाविधि&#x9;003a&lt;br&gt;&#xA;गन्धर्वाय तदा प्रीतो वचनं चेदमब्रवीत्&#x9;003c&lt;br&gt;&#xA;त्वय्येव तावत्तिष्ठन्तु हया गन्धर्वसत्तम&#x9;004a&lt;br&gt;&#xA;कर्मकाले ग्रहीष्यामि स्वस्ति तेऽस्त्विति चाब्रवीत्&#x9;004c&lt;br&gt;&#xA;तेऽन्योन्यमभिसम्पूज्य गन्धर्वः पाण्डवाश्च ह&#x9;005a&lt;br&gt;&#xA;रम्याद्भागीरथीकच्छाद्यथाकामं प्रतस्थिरे&#x9;005c&lt;br&gt;&#xA;तत उत्कोचकं तीर्थं गत्वा धौम्याश्रमं तु ते&#x9;006a&lt;br&gt;&#xA;तं वव्रुः पाण्डवा धौम्यं पौरोहित्याय भारत&#x9;006c&lt;br&gt;&#xA;तान्धौम्यः प्रतिजग्राह सर्ववेदविदां वरः&#x9;007a&lt;br&gt;&#xA;पाद्येन फलमूलेन पौरोहित्येन चैव ह&#x9;007c&lt;br&gt;&#xA;ते तदाशंसिरे लब्धां श्रियं राज्यं च पाण्डवाः&#x9;008a&lt;br&gt;&#xA;तं ब्राह्मणं पुरस्कृत्य पाञ्चाल्याश्च स्वयंवरम्&#x9;008c&lt;br&gt;&#xA;मातृषष्ठास्तु ते तेन गुरुणा सङ्गतास्तदा&#x9;009a&lt;br&gt;&#xA;नाथवन्तमिवात्मानं मेनिरे भरतर्षभाः&#x9;009c&lt;br&gt;&#xA;स हि वेदार्थतत्त्वज्ञस्तेषां गुरुरुदारधीः&#x9;010a&lt;br&gt;&#xA;तेन धर्मविदा पार्था याज्याः सर्वविदा कृताः&#x9;010c&lt;br&gt;&#xA;वीरांस्तु स हि तान्मेने प्राप्तराज्यान्स्वधर्मतः&#x9;011a&lt;br&gt;&#xA;बुद्धिवीर्यबलोत्साहैर्युक्तान्देवानिवापरान्&#x9;011c&lt;br&gt;&#xA;कृतस्वस्त्ययनास्तेन ततस्ते मनुजाधिपाः&#x9;012a&lt;br&gt;&#xA;मेनिरे सहिता गन्तुं पाञ्चाल्यास्तं स्वयंवरम्&#x9;012c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/175/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/175/</guid>
      <description>&lt;p&gt;001    वैशम्पायन उवाच&#xA;ततस्ते नरशार्दूला भ्रातरः पञ्च पाण्डवाः&#x9;001a&lt;br&gt;&#xA;प्रययुर्द्रौपदीं द्रष्टुं तं च देवमहोत्सवम्&#x9;001c&lt;br&gt;&#xA;ते प्रयाता नरव्याघ्रा मात्रा सह परन्तपाः&#x9;002a&lt;br&gt;&#xA;ब्राह्मणान्ददृशुर्मार्गे गच्छतः सगणान्बहून्&#x9;002c&lt;br&gt;&#xA;तानूचुर्ब्राह्मणा राजन्पाण्डवान्ब्रह्मचारिणः&#x9;003a&lt;br&gt;&#xA;क्व भवन्तो गमिष्यन्ति कुतो वागच्छतेति ह&#x9;003c&lt;br&gt;&#xA;004    युधिष्ठिर उवाच&#xA;आगतानेकचक्रायाः सोदर्यान्देवदर्शिनः&#x9;004a&lt;br&gt;&#xA;भवन्तो हि विजानन्तु सहितान्मातृचारिणः&#x9;004c&lt;br&gt;&#xA;005    ब्राह्मणा ऊचुः&#xA;गच्छताद्यैव पाञ्चालान्द्रुपदस्य निवेशनम्&#x9;005a&lt;br&gt;&#xA;स्वयंवरो महांस्तत्र भविता सुमहाधनः&#x9;005c&lt;br&gt;&#xA;एकसार्थं प्रयाताः स्मो वयमप्यत्र गामिनः&#x9;006a&lt;br&gt;&#xA;तत्र ह्यद्भुतसङ्काशो भविता सुमहोत्सवः&#x9;006c&lt;br&gt;&#xA;यज्ञसेनस्य दुहिता द्रुपदस्य महात्मनः&#x9;007a&lt;br&gt;&#xA;वेदीमध्यात्समुत्पन्ना पद्मपत्रनिभेक्षणा&#x9;007c&lt;br&gt;&#xA;दर्शनीयानवद्याङ्गी सुकुमारी मनस्विनी&#x9;008a&lt;br&gt;&#xA;धृष्टद्युम्नस्य भगिनी द्रोणशत्रोः प्रतापिनः&#x9;008c&lt;br&gt;&#xA;यो जातः कवची खड्गी सशरः सशरासनः&#x9;009a&lt;br&gt;&#xA;सुसमिद्धे महाबाहुः पावके पावकप्रभः&#x9;009c&lt;br&gt;&#xA;स्वसा तस्यानवद्याङ्गी द्रौपदी तनुमध्यमा&#x9;010a&lt;br&gt;&#xA;नीलोत्पलसमो गन्धो यस्याः क्रोशात्प्रवायति&#x9;010c&lt;br&gt;&#xA;तां यज्ञसेनस्य सुतां स्वयंवरकृतक्षणाम्&#x9;011a&lt;br&gt;&#xA;गच्छामहे वयं द्रष्टुं तं च देवमहोत्सवम्&#x9;011c&lt;br&gt;&#xA;राजानो राजपुत्राश्च यज्वानो भूरिदक्षिणाः&#x9;012a&lt;br&gt;&#xA;स्वाध्यायवन्तः शुचयो महात्मानो यतव्रताः&#x9;012c&lt;br&gt;&#xA;तरुणा दर्शनीयाश्च नानादेशसमागताः&#x9;013a&lt;br&gt;&#xA;महारथाः कृतास्त्राश्च समुपैष्यन्ति भूमिपाः&#x9;013c&lt;br&gt;&#xA;ते तत्र विविधान्दायान्विजयार्थं नरेश्वराः&#x9;014a&lt;br&gt;&#xA;प्रदास्यन्ति धनं गाश्च भक्ष्यं भोज्यं च सर्वशः&#x9;014c&lt;br&gt;&#xA;प्रतिगृह्य च तत्सर्वं दृष्ट्वा चैव स्वयंवरम्&#x9;015a&lt;br&gt;&#xA;अनुभूयोत्सवं चैव गमिष्यामो यथेप्सितम्&#x9;015c&lt;br&gt;&#xA;नटा वैतालिकाश्चैव नर्तकाः सूतमागधाः&#x9;016a&lt;br&gt;&#xA;नियोधकाश्च देशेभ्यः समेष्यन्ति महाबलाः&#x9;016c&lt;br&gt;&#xA;एवं कौतूहलं कृत्वा दृष्ट्वा च प्रतिगृह्य च&#x9;017a&lt;br&gt;&#xA;सहास्माभिर्महात्मानः पुनः प्रतिनिवर्त्स्यथ&#x9;017c&lt;br&gt;&#xA;दर्शनीयांश्च वः सर्वान्देवरूपानवस्थितान्&#x9;018a&lt;br&gt;&#xA;समीक्ष्य कृष्णा वरयेत्सङ्गत्यान्यतमं वरम्&#x9;018c&lt;br&gt;&#xA;अयं भ्राता तव श्रीमान्दर्शनीयो महाभुजः&#x9;019a&lt;br&gt;&#xA;नियुध्यमानो विजयेत्सङ्गत्या द्रविणं बहु&#x9;019c&lt;br&gt;&#xA;युधिष्ठिर उवाच&#x9;020 &lt;br&gt;&#xA;परमं भो गमिष्यामो द्रष्टुं देवमहोत्सवम्&#x9;020a&lt;br&gt;&#xA;भवद्भिः सहिताः सर्वे कन्यायास्तं स्वयंवरम्&#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/176/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/176/</guid>
      <description>&lt;p&gt;001    वैशम्पायन उवाच&#xA;एवमुक्ताः प्रयातास्ते पाण्डवा जनमेजय&#x9;001a&lt;br&gt;&#xA;राज्ञा दक्षिणपाञ्चालान्द्रुपदेनाभिरक्षितान्&#x9;001c&lt;br&gt;&#xA;ततस्ते तं महात्मानं शुद्धात्मानमकल्मषम्&#x9;002a&lt;br&gt;&#xA;ददृशुः पाण्डवा राजन्पथि द्वैपायनं तदा&#x9;002c&lt;br&gt;&#xA;तस्मै यथावत्सत्कारं कृत्वा तेन च सान्त्विताः&#x9;003a&lt;br&gt;&#xA;कथान्ते चाभ्यनुज्ञाताः प्रययुर्द्रुपदक्षयम्&#x9;003c&lt;br&gt;&#xA;पश्यन्तो रमणीयानि वनानि च सरांसि च&#x9;004a&lt;br&gt;&#xA;तत्र तत्र वसन्तश्च शनैर्जग्मुर्महारथाः&#x9;004c&lt;br&gt;&#xA;स्वाध्यायवन्तः शुचयो मधुराः प्रियवादिनः&#x9;005a&lt;br&gt;&#xA;आनुपूर्व्येण सम्प्राप्ताः पाञ्चालान्कुरुनन्दनाः&#x9;005c&lt;br&gt;&#xA;ते तु दृष्ट्वा पुरं तच्च स्कन्धावारं च पाण्डवाः&#x9;006a&lt;br&gt;&#xA;कुम्भकारस्य शालायां निवेशं चक्रिरे तदा&#x9;006c&lt;br&gt;&#xA;तत्र भैक्षं समाजह्रुर्ब्राह्मीं वृत्तिं समाश्रिताः&#x9;007a&lt;br&gt;&#xA;तांश्च प्राप्तांस्तदा वीराञ्जज्ञिरे न नराः क्वचित्&#x9;007c&lt;br&gt;&#xA;यज्ञसेनस्य कामस्तु पाण्डवाय किरीटिने&#x9;008a&lt;br&gt;&#xA;कृष्णां दद्यामिति सदा न चैतद्विवृणोति सः&#x9;008c&lt;br&gt;&#xA;सोऽन्वेषमाणः कौन्तेयान्पाञ्चाल्यो जनमेजय&#x9;009a&lt;br&gt;&#xA;दृढं धनुरनायम्यं कारयामास भारत&#x9;009c&lt;br&gt;&#xA;यन्त्रं वैहायसं चापि कारयामास कृत्रिमम्&#x9;010a&lt;br&gt;&#xA;तेन यन्त्रेण सहितं राजा लक्ष्यं च काञ्चनम्&#x9;010c&lt;br&gt;&#xA;द्रुपद उवाच&#x9;011 &lt;br&gt;&#xA;इदं सज्यं धनुः कृत्वा सज्येनानेन सायकैः&#x9;011a&lt;br&gt;&#xA;अतीत्य लक्ष्यं यो वेद्धा स लब्धा मत्सुतामिति&#x9;011c&lt;br&gt;&#xA;वैशम्पायन उवाच&#x9;012 &lt;br&gt;&#xA;इति स द्रुपदो राजा सर्वतः समघोषयत्&#x9;012a&lt;br&gt;&#xA;तच्छ्रुत्वा पार्थिवाः सर्वे समीयुस्तत्र भारत&#x9;012c&lt;br&gt;&#xA;ऋषयश्च महात्मानः स्वयंवरदिदृक्षया&#x9;013a&lt;br&gt;&#xA;दुर्योधनपुरोगाश्च सकर्णाः कुरवो नृप&#x9;013c&lt;br&gt;&#xA;ब्राह्मणाश्च महाभागा देशेभ्यः समुपागमन्&#x9;014a&lt;br&gt;&#xA;तेऽभ्यर्चिता राजगणा द्रुपदेन महात्मना&#x9;014c&lt;br&gt;&#xA;ततः पौरजनाः सर्वे सागरोद्धूतनिःस्वनाः&#x9;015a&lt;br&gt;&#xA;शिशुमारपुरं प्राप्य न्यविशंस्ते च पार्थिवाः&#x9;015c&lt;br&gt;&#xA;प्रागुत्तरेण नगराद्भूमिभागे समे शुभे&#x9;016a&lt;br&gt;&#xA;समाजवाटः शुशुभे भवनैः सर्वतो वृतः&#x9;016c&lt;br&gt;&#xA;प्राकारपरिखोपेतो द्वारतोरणमण्डितः&#x9;017a&lt;br&gt;&#xA;वितानेन विचित्रेण सर्वतः समवस्तृतः&#x9;017c&lt;br&gt;&#xA;तूर्यौघशतसङ्कीर्णः परार्ध्यागुरुधूपितः&#x9;018a&lt;br&gt;&#xA;चन्दनोदकसिक्तश्च माल्यदामैश्च शोभितः&#x9;018c&lt;br&gt;&#xA;कैलासशिखरप्रख्यैर्नभस्तलविलेखिभिः&#x9;019a&lt;br&gt;&#xA;सर्वतः संवृतैर्नद्धः प्रासादैः सुकृतोच्छ्रितैः&#x9;019c&lt;br&gt;&#xA;सुवर्णजालसंवीतैर्मणिकुट्टिमभूषितैः&#x9;020a&lt;br&gt;&#xA;सुखारोहणसोपानैर्महासनपरिच्छदैः&#x9;020c&lt;br&gt;&#xA;अग्राम्यसमवच्छन्नैरगुरूत्तमवासितैः&#x9;021a&lt;br&gt;&#xA;हंसाच्छवर्णैर्बहुभिरायोजनसुगन्धिभिः&#x9;021c&lt;br&gt;&#xA;असम्बाधशतद्वारैः शयनासनशोभितैः&#x9;022a&lt;br&gt;&#xA;बहुधातुपिनद्धाङ्गैर्हिमवच्छिखरैरिव&#x9;022c&lt;br&gt;&#xA;तत्र नानाप्रकारेषु विमानेषु स्वलङ्कृताः&#x9;023a&lt;br&gt;&#xA;स्पर्धमानास्तदान्योन्यं निषेदुः सर्वपार्थिवाः&#x9;023c&lt;br&gt;&#xA;तत्रोपविष्टान्ददृशुर्महासत्त्वपराक्रमान्&#x9;024a&lt;br&gt;&#xA;राजसिंहान्महाभागान्कृष्णागुरुविभूषितान्&#x9;024c&lt;br&gt;&#xA;महाप्रसादान्ब्रह्मण्यान्स्वराष्ट्रपरिरक्षिणः&#x9;025a&lt;br&gt;&#xA;प्रियान्सर्वस्य लोकस्य सुकृतैः कर्मभिः शुभैः&#x9;025c&lt;br&gt;&#xA;मञ्चेषु च परार्ध्येषु पौरजानपदा जनाः&#x9;026a&lt;br&gt;&#xA;कृष्णादर्शनतुष्ट्यर्थं सर्वतः समुपाविशन्&#x9;026c&lt;br&gt;&#xA;ब्राह्मणैस्ते च सहिताः पाण्डवाः समुपाविशन्&#x9;027a&lt;br&gt;&#xA;ऋद्धिं पाञ्चालराजस्य पश्यन्तस्तामनुत्तमाम्&#x9;027c&lt;br&gt;&#xA;ततः समाजो ववृधे स राजन्दिवसान्बहून्&#x9;028a&lt;br&gt;&#xA;रत्नप्रदानबहुलः शोभितो नटनर्तकैः&#x9;028c&lt;br&gt;&#xA;वर्तमाने समाजे तु रमणीयेऽह्नि षोडशे&#x9;029a&lt;br&gt;&#xA;आप्लुताङ्गी सुवसना सर्वाभरणभूषिता&#x9;029c&lt;br&gt;&#xA;वीरकांस्यमुपादाय काञ्चनं समलङ्कृतम्&#x9;030a&lt;br&gt;&#xA;अवतीर्णा ततो रङ्गं द्रौपदी भरतर्षभ&#x9;030c&lt;br&gt;&#xA;पुरोहितः सोमकानां मन्त्रविद्ब्राह्मणः शुचिः&#x9;031a&lt;br&gt;&#xA;परिस्तीर्य जुहावाग्निमाज्येन विधिना तदा&#x9;031c&lt;br&gt;&#xA;स तर्पयित्वा ज्वलनं ब्राह्मणान्स्वस्ति वाच्य च&#x9;032a&lt;br&gt;&#xA;वारयामास सर्वाणि वादित्राणि समन्ततः&#x9;032c&lt;br&gt;&#xA;निःशब्दे तु कृते तस्मिन्धृष्टद्युम्नो विशां पते&#x9;033a&lt;br&gt;&#xA;रङ्गमध्यगतस्तत्र मेघगम्भीरया गिरा&#x9;033c&lt;br&gt;&#xA;वाक्यमुच्चैर्जगादेदं श्लक्ष्णमर्थवदुत्तमम्&#x9;033e&lt;br&gt;&#xA;इदं धनुर्लक्ष्यमिमे च बाणाः शृण्वन्तु मे पार्थिवाः सर्व एव&#x9;034a&lt;br&gt;&#xA;यन्त्रच्छिद्रेणाभ्यतिक्रम्य लक्ष्यं समर्पयध्वं खगमैर्दशार्धैः&#x9;034c&lt;br&gt;&#xA;एतत्कर्ता कर्म सुदुष्करं यः कुलेन रूपेण बलेन युक्तः&#x9;035a&lt;br&gt;&#xA;तस्याद्य भार्या भगिनी ममेयं कृष्णा भवित्री न मृषा ब्रवीमि&#x9;035c&lt;br&gt;&#xA;तानेवमुक्त्वा द्रुपदस्य पुत्रः पश्चादिदं द्रौपदीमभ्युवाच&#x9;036a&lt;br&gt;&#xA;नाम्ना च गोत्रेण च कर्मणा च सङ्कीर्तयंस्तान्नृपतीन्समेतान्&#x9;036c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/177/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/177/</guid>
      <description>&lt;p&gt;धृष्टद्युम्न उवाच&#x9;001 &lt;br&gt;&#xA;दुर्योधनो दुर्विषहो दुर्मुखो दुष्प्रधर्षणः&#x9;001a&lt;br&gt;&#xA;विविंशतिर्विकर्णश्च सहो दुःशासनः समः&#x9;001c&lt;br&gt;&#xA;युयुत्सुर्वातवेगश्च भीमवेगधरस्तथा&#x9;002a&lt;br&gt;&#xA;उग्रायुधो बलाकी च कनकायुर्विरोचनः&#x9;002c&lt;br&gt;&#xA;सुकुण्डलश्चित्रसेनः सुवर्चाः कनकध्वजः&#x9;003a&lt;br&gt;&#xA;नन्दको बाहुशाली च कुण्डजो विकटस्तथा&#x9;003c&lt;br&gt;&#xA;एते चान्ये च बहवो धार्तराष्ट्रा महाबलाः&#x9;004a&lt;br&gt;&#xA;कर्णेन सहिता वीरास्त्वदर्थं समुपागताः&#x9;004c&lt;br&gt;&#xA;शतसङ्ख्या महात्मानः प्रथिताः क्षत्रियर्षभाः&#x9;004e&lt;br&gt;&#xA;शकुनिश्च बलश्चैव वृषकोऽथ बृहद्बलः&#x9;005a&lt;br&gt;&#xA;एते गान्धारराजस्य सुताः सर्वे समागताः&#x9;005c&lt;br&gt;&#xA;अश्वत्थामा च भोजश्च सर्वशस्त्रभृतां वरौ&#x9;006a&lt;br&gt;&#xA;समवेतौ महात्मानौ त्वदर्थे समलङ्कृतौ&#x9;006c&lt;br&gt;&#xA;बृहन्तो मणिमांश्चैव दण्डधारश्च वीर्यवान्&#x9;007a&lt;br&gt;&#xA;सहदेवो जयत्सेनो मेघसन्धिश्च मागधः&#x9;007c&lt;br&gt;&#xA;विराटः सह पुत्राभ्यां शङ्खेनैवोत्तरेण च&#x9;008a&lt;br&gt;&#xA;वार्धक्षेमिः सुवर्चाश्च सेनाबिन्दुश्च पार्थिवः&#x9;008c&lt;br&gt;&#xA;अभिभूः सह पुत्रेण सुदाम्ना च सुवर्चसा&#x9;009a&lt;br&gt;&#xA;सुमित्रः सुकुमारश्च वृकः सत्यधृतिस्तथा&#x9;009c&lt;br&gt;&#xA;सूर्यध्वजो रोचमानो नीलश्चित्रायुधस्तथा&#x9;010a&lt;br&gt;&#xA;अंशुमांश्चेकितानश्च श्रेणिमांश्च महाबलः&#x9;010c&lt;br&gt;&#xA;समुद्रसेनपुत्रश्च चन्द्रसेनः प्रतापवान्&#x9;011a&lt;br&gt;&#xA;जलसन्धः पितापुत्रौ सुदण्डो दण्ड एव च&#x9;011c&lt;br&gt;&#xA;पौण्ड्रको वासुदेवश्च भगदत्तश्च वीर्यवान्&#x9;012a&lt;br&gt;&#xA;कलिङ्गस्ताम्रलिप्तश्च पत्तनाधिपतिस्तथा&#x9;012c&lt;br&gt;&#xA;मद्रराजस्तथा शल्यः सहपुत्रो महारथः&#x9;013a&lt;br&gt;&#xA;रुक्माङ्गदेन वीरेण तथा रुक्मरथेन च&#x9;013c&lt;br&gt;&#xA;कौरव्यः सोमदत्तश्च पुत्राश्चास्य महारथाः&#x9;014a&lt;br&gt;&#xA;समवेतास्त्रयः शूरा भूरिर्भूरिश्रवाः शलः&#x9;014c&lt;br&gt;&#xA;सुदक्षिणश्च काम्बोजो दृढधन्वा च कौरवः&#x9;015a&lt;br&gt;&#xA;बृहद्बलः सुषेणश्च शिबिरौशीनरस्तथा&#x9;015c&lt;br&gt;&#xA;सङ्कर्षणो वासुदेवो रौक्मिणेयश्च वीर्यवान्&#x9;016a&lt;br&gt;&#xA;साम्बश्च चारुदेष्णश्च सारणोऽथ गदस्तथा&#x9;016c&lt;br&gt;&#xA;अक्रूरः सात्यकिश्चैव उद्धवश्च महाबलः&#x9;017a&lt;br&gt;&#xA;कृतवर्मा च हार्दिक्यः पृथुर्विपृथुरेव च&#x9;017c&lt;br&gt;&#xA;विडूरथश्च कङ्कश्च समीकः सारमेजयः&#x9;018a&lt;br&gt;&#xA;वीरो वातपतिश्चैव झिल्ली पिण्डारकस्तथा&#x9;018c&lt;br&gt;&#xA;उशीनरश्च विक्रान्तो वृष्णयस्ते प्रकीर्तिताः&#x9;018e&lt;br&gt;&#xA;भगीरथो बृहत्क्षत्रः सैन्धवश्च जयद्रथः&#x9;019a&lt;br&gt;&#xA;बृहद्रथो बाह्लिकश्च श्रुतायुश्च महारथः&#x9;019c&lt;br&gt;&#xA;उलूकः कैतवो राजा चित्राङ्गदशुभाङ्गदौ&#x9;020a&lt;br&gt;&#xA;वत्सराजश्च धृतिमान्कोसलाधिपतिस्तथा&#x9;020c&lt;br&gt;&#xA;एते चान्ये च बहवो नानाजनपदेश्वराः&#x9;021a&lt;br&gt;&#xA;त्वदर्थमागता भद्रे क्षत्रियाः प्रथिता भुवि&#x9;021c&lt;br&gt;&#xA;एते वेत्स्यन्ति विक्रान्तास्त्वदर्थं लक्ष्यमुत्तमम्&#x9;022a&lt;br&gt;&#xA;विध्येत य इमं लक्ष्यं वरयेथाः शुभेऽद्य तम्&#x9;022c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/178/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/178/</guid>
      <description>&lt;p&gt;वैशम्पायन उवाच&#x9;001 &lt;br&gt;&#xA;तेऽलङ्कृताः कुण्डलिनो युवानः परस्परं स्पर्धमानाः समेताः&#x9;001a&lt;br&gt;&#xA;अस्त्रं बलं चात्मनि मन्यमानाः सर्वे समुत्पेतुरहङ्कृतेन&#x9;001c&lt;br&gt;&#xA;रूपेण वीर्येण कुलेन चैव धर्मेण चैवापि च यौवनेन&#x9;002a&lt;br&gt;&#xA;समृद्धदर्पा मदवेगभिन्ना मत्ता यथा हैमवता गजेन्द्राः&#x9;002c&lt;br&gt;&#xA;परस्परं स्पर्धया प्रेक्षमाणाः सङ्कल्पजेनापि परिप्लुताङ्गाः&#x9;003a&lt;br&gt;&#xA;कृष्णा ममैषेत्यभिभाषमाणा नृपासनेभ्यः सहसोपतस्थुः&#x9;003c&lt;br&gt;&#xA;ते क्षत्रिया रङ्गगताः समेता जिगीषमाणा द्रुपदात्मजां ताम्&#x9;004a&lt;br&gt;&#xA;चकाशिरे पर्वतराजकन्यामुमां यथा देवगणाः समेताः&#x9;004c&lt;br&gt;&#xA;कन्दर्पबाणाभिनिपीडिताङ्गाः कृष्णागतैस्ते हृदयैर्नरेन्द्राः&#x9;005a&lt;br&gt;&#xA;रङ्गावतीर्णा द्रुपदात्मजार्थं द्वेष्यान्हि चक्रुः सुहृदोऽपि तत्र&#x9;005c&lt;br&gt;&#xA;अथाययुर्देवगणा विमानै रुद्रादित्या वसवोऽथाश्विनौ च&#x9;006a&lt;br&gt;&#xA;साध्याश्च सर्वे मरुतस्तथैव यमं पुरस्कृत्य धनेश्वरं च&#x9;006c&lt;br&gt;&#xA;दैत्याः सुपर्णाश्च महोरगाश्च देवर्षयो गुह्यकाश्चारणाश्च&#x9;007a&lt;br&gt;&#xA;विश्वावसुर्नारदपर्वतौ च गन्धर्वमुख्याश्च सहाप्सरोभिः&#x9;007c&lt;br&gt;&#xA;हलायुधस्तत्र च केशवश्च वृष्ण्यन्धकाश्चैव यथा प्रधानाः&#x9;008a&lt;br&gt;&#xA;प्रेक्षां स्म चक्रुर्यदुपुङ्गवास्ते स्थिताश्च कृष्णस्य मते बभूवुः&#x9;008c&lt;br&gt;&#xA;दृष्ट्वा हि तान्मत्तगजेन्द्ररूपान्पञ्चाभिपद्मानिव वारणेन्द्रान्&#x9;009a&lt;br&gt;&#xA;भस्मावृताङ्गानिव हव्यवाहान्पार्थान्प्रदध्यौ स यदुप्रवीरः&#x9;009c&lt;br&gt;&#xA;शशंस रामाय युधिष्ठिरं च भीमं च जिष्णुं च यमौ च वीरौ&#x9;010a&lt;br&gt;&#xA;शनैः शनैस्तांश्च निरीक्ष्य रामो जनार्दनं प्रीतमना ददर्श&#x9;010c&lt;br&gt;&#xA;अन्ये तु नानानृपपुत्रपौत्राः कृष्णागतैर्नेत्रमनःस्वभावैः&#x9;011a&lt;br&gt;&#xA;व्यायच्छमाना ददृशुर्भ्रमन्तीं सन्दष्टदन्तच्छदताम्रवक्त्राः&#x9;011c&lt;br&gt;&#xA;तथैव पार्थाः पृथुबाहवस्ते वीरौ यमौ चैव महानुभावौ&#x9;012a&lt;br&gt;&#xA;तां द्रौपदीं प्रेक्ष्य तदा स्म सर्वे कन्दर्पबाणाभिहता बभूवुः&#x9;012c&lt;br&gt;&#xA;देवर्षिगन्धर्वसमाकुलं तत्सुपर्णनागासुरसिद्धजुष्टम्&#x9;013a&lt;br&gt;&#xA;दिव्येन गन्धेन समाकुलं च दिव्यैश्च माल्यैरवकीर्यमाणम्&#x9;013c&lt;br&gt;&#xA;महास्वनैर्दुन्दुभिनादितैश्च बभूव तत्सङ्कुलमन्तरिक्षम्&#x9;014a&lt;br&gt;&#xA;विमानसम्बाधमभूत्समन्तात्सवेणुवीणापणवानुनादम्&#x9;014c&lt;br&gt;&#xA;ततस्तु ते राजगणाः क्रमेण कृष्णानिमित्तं नृप विक्रमन्तः&#x9;015a&lt;br&gt;&#xA;तत्कार्मुकं संहननोपपन्नं सज्यं न शेकुस्तरसापि कर्तुम्&#x9;015c&lt;br&gt;&#xA;ते विक्रमन्तः स्फुरता दृढेन निष्कृष्यमाणा धनुषा नरेन्द्राः&#x9;016a&lt;br&gt;&#xA;विचेष्टमाना धरणीतलस्था दीना अदृश्यन्त विभग्नचित्ताः&#x9;016c&lt;br&gt;&#xA;हाहाकृतं तद्धनुषा दृढेन निष्पिष्टभग्नाङ्गदकुण्डलं च&#x9;017a&lt;br&gt;&#xA;कृष्णानिमित्तं विनिवृत्तभावं राज्ञां तदा मण्डलमार्तमासीत्&#x9;017c&lt;br&gt;&#xA;तस्मिंस्तु सम्भ्रान्तजने समाजे निक्षिप्तवादेषु नराधिपेषु&#x9;018a&lt;br&gt;&#xA;कुन्तीसुतो जिष्णुरियेष कर्तुं सज्यं धनुस्तत्सशरं स वीरः&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/179/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/179/</guid>
      <description>&lt;p&gt;वैशम्पायन उवाच&#x9;001 &lt;br&gt;&#xA;यदा निवृत्ता राजानो धनुषः सज्यकर्मणि&#x9;001a&lt;br&gt;&#xA;अथोदतिष्ठद्विप्राणां मध्याज्जिष्णुरुदारधीः&#x9;001c&lt;br&gt;&#xA;उदक्रोशन्विप्रमुख्या विधुन्वन्तोऽजिनानि च&#x9;002a&lt;br&gt;&#xA;दृष्ट्वा सम्प्रस्थितं पार्थमिन्द्रकेतुसमप्रभम्&#x9;002c&lt;br&gt;&#xA;केचिदासन्विमनसः केचिदासन्मुदा युताः&#x9;003a&lt;br&gt;&#xA;आहुः परस्परं केचिन्निपुणा बुद्धिजीविनः&#x9;003c&lt;br&gt;&#xA;यत्कर्णशल्यप्रमुखैः पार्थिवैर्लोकविश्रुतैः&#x9;004a&lt;br&gt;&#xA;नानतं बलवद्भिर्हि धनुर्वेदपरायणैः&#x9;004c&lt;br&gt;&#xA;तत्कथं त्वकृतास्त्रेण प्राणतो दुर्बलीयसा&#x9;005a&lt;br&gt;&#xA;बटुमात्रेण शक्यं हि सज्यं कर्तुं धनुर्द्विजाः&#x9;005c&lt;br&gt;&#xA;अवहास्या भविष्यन्ति ब्राह्मणाः सर्वराजसु&#x9;006a&lt;br&gt;&#xA;कर्मण्यस्मिन्नसंसिद्धे चापलादपरीक्षिते&#x9;006c&lt;br&gt;&#xA;यद्येष दर्पाद्धर्षाद्वा यदि वा ब्रह्मचापलात्&#x9;007a&lt;br&gt;&#xA;प्रस्थितो धनुरायन्तुं वार्यतां साधु मा गमत्&#x9;007c&lt;br&gt;&#xA;नावहास्या भविष्यामो न च लाघवमास्थिताः&#x9;008a&lt;br&gt;&#xA;न च विद्विष्टतां लोके गमिष्यामो महीक्षिताम्&#x9;008c&lt;br&gt;&#xA;केचिदाहुर्युवा श्रीमान्नागराजकरोपमः&#x9;009a&lt;br&gt;&#xA;पीनस्कन्धोरुबाहुश्च धैर्येण हिमवानिव&#x9;009c&lt;br&gt;&#xA;सम्भाव्यमस्मिन्कर्मेदमुत्साहाच्चानुमीयते&#x9;010a&lt;br&gt;&#xA;शक्तिरस्य महोत्साहा न ह्यशक्तः स्वयं व्रजेत्&#x9;010c&lt;br&gt;&#xA;न च तद्विद्यते किञ्चित्कर्म लोकेषु यद्भवेत्&#x9;011a&lt;br&gt;&#xA;ब्राह्मणानामसाध्यं च त्रिषु संस्थानचारिषु&#x9;011c&lt;br&gt;&#xA;अब्भक्षा वायुभक्षाश्च फलाहारा दृढव्रताः&#x9;012a&lt;br&gt;&#xA;दुर्बला हि बलीयांसो विप्रा हि ब्रह्मतेजसा&#x9;012c&lt;br&gt;&#xA;ब्राह्मणो नावमन्तव्यः सद्वासद्वा समाचरन्&#x9;013a&lt;br&gt;&#xA;सुखं दुःखं महद्ध्रस्वं कर्म यत्समुपागतम्&#x9;013c&lt;br&gt;&#xA;एवं तेषां विलपतां विप्राणां विविधा गिरः&#x9;014a&lt;br&gt;&#xA;अर्जुनो धनुषोऽभ्याशे तस्थौ गिरिरिवाचलः&#x9;014c&lt;br&gt;&#xA;स तद्धनुः परिक्रम्य प्रदक्षिणमथाकरोत्&#x9;015a&lt;br&gt;&#xA;प्रणम्य शिरसा हृष्टो जगृहे च परन्तपः&#x9;015c&lt;br&gt;&#xA;सज्यं च चक्रे निमिषान्तरेण शरांश्च जग्राह दशार्धसङ्ख्यान्&#x9;016a&lt;br&gt;&#xA;विव्याध लक्ष्यं निपपात तच्च छिद्रेण भूमौ सहसातिविद्धम्&#x9;016c&lt;br&gt;&#xA;ततोऽन्तरिक्षे च बभूव नादः समाजमध्ये च महान्निनादः&#x9;017a&lt;br&gt;&#xA;पुष्पाणि दिव्यानि ववर्ष देवः पार्थस्य मूर्ध्नि द्विषतां निहन्तुः&#x9;017c&lt;br&gt;&#xA;चेलावेधांस्ततश्चक्रुर्हाहाकारांश्च सर्वशः&#x9;018a&lt;br&gt;&#xA;न्यपतंश्चात्र नभसः समन्तात्पुष्पवृष्टयः&#x9;018c&lt;br&gt;&#xA;शताङ्गानि च तूर्याणि वादकाश्चाप्यवादयन्&#x9;019a&lt;br&gt;&#xA;सूतमागधसङ्घाश्च अस्तुवंस्तत्र सुस्वनाः&#x9;019c&lt;br&gt;&#xA;तं दृष्ट्वा द्रुपदः प्रीतो बभूवारिनिषूदनः&#x9;020a&lt;br&gt;&#xA;सहसैन्यश्च पार्थस्य साहाय्यार्थमियेष सः&#x9;020c&lt;br&gt;&#xA;तस्मिंस्तु शब्दे महति प्रवृत्ते युधिष्ठिरो धर्मभृतां वरिष्ठः&#x9;021a&lt;br&gt;&#xA;आवासमेवोपजगाम शीघ्रं सार्धं यमाभ्यां पुरुषोत्तमाभ्याम्&#x9;021c&lt;br&gt;&#xA;विद्धं तु लक्ष्यं प्रसमीक्ष्य कृष्णा पार्थं च शक्रप्रतिमं निरीक्ष्य&#x9;022a&lt;br&gt;&#xA;आदाय शुक्लं वरमाल्यदाम जगाम कुन्तीसुतमुत्स्मयन्ती&#x9;022c&lt;br&gt;&#xA;स तामुपादाय विजित्य रङ्गे द्विजातिभिस्तैरभिपूज्यमानः&#x9;023a&lt;br&gt;&#xA;रङ्गान्निरक्रामदचिन्त्यकर्मा पत्न्या तया चाप्यनुगम्यमानः&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/180/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/180/</guid>
      <description>&lt;p&gt;वैशम्पायन उवाच&#x9;001 &lt;br&gt;&#xA;तस्मै दित्सति कन्यां तु ब्राह्मणाय महात्मने&#x9;001a&lt;br&gt;&#xA;कोप आसीन्महीपानामालोक्यान्योन्यमन्तिकात्&#x9;001c&lt;br&gt;&#xA;अस्मानयमतिक्रम्य तृणीकृत्य च सङ्गतान्&#x9;002a&lt;br&gt;&#xA;दातुमिच्छति विप्राय द्रौपदीं योषितां वराम्&#x9;002c&lt;br&gt;&#xA;निहन्मैनं दुरात्मानं योऽयमस्मान्न मन्यते&#x9;003a&lt;br&gt;&#xA;न ह्यर्हत्येष सत्कारं नापि वृद्धक्रमं गुणैः&#x9;003c&lt;br&gt;&#xA;हन्मैनं सह पुत्रेण दुराचारं नृपद्विषम्&#x9;004a&lt;br&gt;&#xA;अयं हि सर्वानाहूय सत्कृत्य च नराधिपान्&#x9;004c&lt;br&gt;&#xA;गुणवद्भोजयित्वा च ततः पश्चाद्विनिन्दति&#x9;004e&lt;br&gt;&#xA;अस्मिन्राजसमावाये देवानामिव सन्नये&#x9;005a&lt;br&gt;&#xA;किमयं सदृशं कञ्चिन्नृपतिं नैव दृष्टवान्&#x9;005c&lt;br&gt;&#xA;न च विप्रेष्वधीकारो विद्यते वरणं प्रति&#x9;006a&lt;br&gt;&#xA;स्वयंवरः क्षत्रियाणामितीयं प्रथिता श्रुतिः&#x9;006c&lt;br&gt;&#xA;अथ वा यदि कन्येयं नेह कञ्चिद्बुभूषति&#x9;007a&lt;br&gt;&#xA;अग्नावेनां परिक्षिप्य याम राष्ट्राणि पार्थिवाः&#x9;007c&lt;br&gt;&#xA;ब्राह्मणो यदि वा बाल्याल्लोभाद्वा कृतवानिदम्&#x9;008a&lt;br&gt;&#xA;विप्रियं पार्थिवेन्द्राणां नैष वध्यः कथञ्चन&#x9;008c&lt;br&gt;&#xA;ब्राह्मणार्थं हि नो राज्यं जीवितं च वसूनि च&#x9;009a&lt;br&gt;&#xA;पुत्रपौत्रं च यच्चान्यदस्माकं विद्यते धनम्&#x9;009c&lt;br&gt;&#xA;अवमानभयादेतत्स्वधर्मस्य च रक्षणात्&#x9;010a&lt;br&gt;&#xA;स्वयंवराणां चान्येषां मा भूदेवंविधा गतिः&#x9;010c&lt;br&gt;&#xA;इत्युक्त्वा राजशार्दूला हृष्टाः परिघबाहवः&#x9;011a&lt;br&gt;&#xA;द्रुपदं सञ्जिघृक्षन्तः सायुधाः समुपाद्रवन्&#x9;011c&lt;br&gt;&#xA;तान्गृहीतशरावापान्क्रुद्धानापततो नृपान्&#x9;012a&lt;br&gt;&#xA;द्रुपदो वीक्ष्य सन्त्रासाद्ब्राह्मणाञ्शरणं गतः&#x9;012c&lt;br&gt;&#xA;वेगेनापततस्तांस्तु प्रभिन्नानिव वारणान्&#x9;013a&lt;br&gt;&#xA;पाण्डुपुत्रौ महावीर्यौ प्रतीयतुररिन्दमौ&#x9;013c&lt;br&gt;&#xA;ततः समुत्पेतुरुदायुधास्ते महीक्षितो बद्धतलाङ्गुलित्राः&#x9;014a&lt;br&gt;&#xA;जिघांसमानाः कुरुराजपुत्रावमर्षयन्तोऽर्जुनभीमसेनौ&#x9;014c&lt;br&gt;&#xA;ततस्तु भीमोऽद्भुतवीर्यकर्मा महाबलो वज्रसमानवीर्यः&#x9;015a&lt;br&gt;&#xA;उत्पाट्य दोर्भ्यां द्रुममेकवीरो निष्पत्रयामास यथा गजेन्द्रः&#x9;015c&lt;br&gt;&#xA;तं वृक्षमादाय रिपुप्रमाथी दण्डीव दण्डं पितृराज उग्रम्&#x9;016a&lt;br&gt;&#xA;तस्थौ समीपे पुरुषर्षभस्य पार्थस्य पार्थः पृथुदीर्घबाहुः&#x9;016c&lt;br&gt;&#xA;तत्प्रेक्ष्य कर्मातिमनुष्यबुद्धेर्जिष्णोः सहभ्रातुरचिन्त्यकर्मा&#x9;017a&lt;br&gt;&#xA;दामोदरो भ्रातरमुग्रवीर्यं हलायुधं वाक्यमिदं बभाषे&#x9;017c&lt;br&gt;&#xA;य एष मत्तर्षभतुल्यगामी महद्धनुः कर्षति तालमात्रम्&#x9;018a&lt;br&gt;&#xA;एषोऽर्जुनो नात्र विचार्यमस्ति यद्यस्मि सङ्कर्षण वासुदेवः&#x9;018c&lt;br&gt;&#xA;य एष वृक्षं तरसावरुज्य राज्ञां विकारे सहसा निवृत्तः&#x9;019a&lt;br&gt;&#xA;वृकोदरो नान्य इहैतदद्य कर्तुं समर्थो भुवि मर्त्यधर्मा&#x9;019c&lt;br&gt;&#xA;योऽसौ पुरस्तात्कमलायताक्षस्तनुर्महासिंहगतिर्विनीतः&#x9;020a&lt;br&gt;&#xA;गौरः प्रलम्बोज्ज्वलचारुघोणो विनिःसृतः सोऽच्युत धर्मराजः&#x9;020c&lt;br&gt;&#xA;यौ तौ कुमाराविव कार्त्तिकेयौ द्वावश्विनेयाविति मे प्रतर्कः&#x9;021a&lt;br&gt;&#xA;मुक्ता हि तस्माज्जतुवेश्मदाहान्मया श्रुताः पाण्डुसुताः पृथा च&#x9;021c&lt;br&gt;&#xA;तमब्रवीन्निर्मलतोयदाभो हलायुधोऽनन्तरजं प्रतीतः&#x9;022a&lt;br&gt;&#xA;प्रीतोऽस्मि दिष्ट्या हि पितृष्वसा नः पृथा विमुक्ता सह कौरवाग्र्यैः&#x9;022c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/181/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/181/</guid>
      <description>&lt;p&gt;वैशम्पायन उवाच&#x9;001 &lt;br&gt;&#xA;अजिनानि विधुन्वन्तः करकांश्च द्विजर्षभाः&#x9;001a&lt;br&gt;&#xA;ऊचुस्तं भीर्न कर्तव्या वयं योत्स्यामहे परान्&#x9;001c&lt;br&gt;&#xA;तानेवं वदतो विप्रानर्जुनः प्रहसन्निव&#x9;002a&lt;br&gt;&#xA;उवाच प्रेक्षका भूत्वा यूयं तिष्ठत पार्श्वतः&#x9;002c&lt;br&gt;&#xA;अहमेनानजिह्माग्रैः शतशो विकिरञ्शरैः&#x9;003a&lt;br&gt;&#xA;वारयिष्यामि सङ्क्रुद्धान्मन्त्रैराशीविषानिव&#x9;003c&lt;br&gt;&#xA;इति तद्धनुरादाय शुल्कावाप्तं महारथः&#x9;004a&lt;br&gt;&#xA;भ्रात्रा भीमेन सहितस्तस्थौ गिरिरिवाचलः&#x9;004c&lt;br&gt;&#xA;ततः कर्णमुखान्क्रुद्धान्क्षत्रियांस्तान्रुषोत्थितान्&#x9;005a&lt;br&gt;&#xA;सम्पेततुरभीतौ तौ गजौ प्रतिगजानिव&#x9;005c&lt;br&gt;&#xA;ऊचुश्च वाचः परुषास्ते राजानो जिघांसवः&#x9;006a&lt;br&gt;&#xA;आहवे हि द्विजस्यापि वधो दृष्टो युयुत्सतः&#x9;006c&lt;br&gt;&#xA;ततो वैकर्तनः कर्णो जगामार्जुनमोजसा&#x9;007a&lt;br&gt;&#xA;युद्धार्थी वाशिताहेतोर्गजः प्रतिगजं यथा&#x9;007c&lt;br&gt;&#xA;भीमसेनं ययौ शल्यो मद्राणामीश्वरो बली&#x9;008a&lt;br&gt;&#xA;दुर्योधनादयस्त्वन्ये ब्राह्मणैः सह सङ्गताः&#x9;008c&lt;br&gt;&#xA;मृदुपूर्वमयत्नेन प्रत्ययुध्यंस्तदाहवे&#x9;008e&lt;br&gt;&#xA;ततोऽर्जुनः प्रत्यविध्यदापतन्तं त्रिभिः शरैः&#x9;009a&lt;br&gt;&#xA;कर्णं वैकर्तनं धीमान्विकृष्य बलवद्धनुः&#x9;009c&lt;br&gt;&#xA;तेषां शराणां वेगेन शितानां तिग्मतेजसाम्&#x9;010a&lt;br&gt;&#xA;विमुह्यमानो राधेयो यत्नात्तमनुधावति&#x9;010c&lt;br&gt;&#xA;तावुभावप्यनिर्देश्यौ लाघवाज्जयतां वरौ&#x9;011a&lt;br&gt;&#xA;अयुध्येतां सुसंरब्धावन्योन्यविजयैषिणौ&#x9;011c&lt;br&gt;&#xA;कृते प्रतिकृतं पश्य पश्य बाहुबलं च मे&#x9;012a&lt;br&gt;&#xA;इति शूरार्थवचनैराभाषेतां परस्परम्&#x9;012c&lt;br&gt;&#xA;ततोऽर्जुनस्य भुजयोर्वीर्यमप्रतिमं भुवि&#x9;013a&lt;br&gt;&#xA;ज्ञात्वा वैकर्तनः कर्णः संरब्धः समयोधयत्&#x9;013c&lt;br&gt;&#xA;अर्जुनेन प्रयुक्तांस्तान्बाणान्वेगवतस्तदा&#x9;014a&lt;br&gt;&#xA;प्रतिहत्य ननादोच्चैः सैन्यास्तमभिपूजयन्&#x9;014c&lt;br&gt;&#xA;कर्ण उवाच&#x9;015 &lt;br&gt;&#xA;तुष्यामि ते विप्रमुख्य भुजवीर्यस्य सम्युगे&#x9;015a&lt;br&gt;&#xA;अविषादस्य चैवास्य शस्त्रास्त्रविनयस्य च&#x9;015c&lt;br&gt;&#xA;किं त्वं साक्षाद्धनुर्वेदो रामो वा विप्रसत्तम&#x9;016a&lt;br&gt;&#xA;अथ साक्षाद्धरिहयः साक्षाद्वा विष्णुरच्युतः&#x9;016c&lt;br&gt;&#xA;आत्मप्रच्छादनार्थं वै बाहुवीर्यमुपाश्रितः&#x9;017a&lt;br&gt;&#xA;विप्ररूपं विधायेदं ततो मां प्रतियुध्यसे&#x9;017c&lt;br&gt;&#xA;न हि मामाहवे क्रुद्धमन्यः साक्षाच्छचीपतेः&#x9;018a&lt;br&gt;&#xA;पुमान्योधयितुं शक्तः पाण्डवाद्वा किरीटिनः&#x9;018c&lt;br&gt;&#xA;वैशम्पायन उवाच&#x9;019 &lt;br&gt;&#xA;तमेवंवादिनं तत्र फल्गुनः प्रत्यभाषत&#x9;019a&lt;br&gt;&#xA;नास्मि कर्ण धनुर्वेदो नास्मि रामः प्रतापवान्&#x9;019c&lt;br&gt;&#xA;ब्राह्मणोऽस्मि युधां श्रेष्ठः सर्वशस्त्रभृतां वरः&#x9;019e&lt;br&gt;&#xA;ब्राह्मे पौरन्दरे चास्त्रे निष्ठितो गुरुशासनात्&#x9;020a&lt;br&gt;&#xA;स्थितोऽस्म्यद्य रणे जेतुं त्वां वीराविचलो भव&#x9;020c&lt;br&gt;&#xA;एवमुक्तस्तु राधेयो युद्धात्कर्णो न्यवर्तत&#x9;021a&lt;br&gt;&#xA;ब्रह्मं तेजस्तदाजय्यं मन्यमानो महारथः&#x9;021c&lt;br&gt;&#xA;युद्धं तूपेयतुस्तत्र राजञ्शल्यवृकोदरौ&#x9;022a&lt;br&gt;&#xA;बलिनौ युगपन्मत्तौ स्पर्धया च बलेन च&#x9;022c&lt;br&gt;&#xA;अन्योन्यमाह्वयन्तौ तौ मत्ताविव महागजौ&#x9;023a&lt;br&gt;&#xA;मुष्टिभिर्जानुभिश्चैव निघ्नन्तावितरेतरम्&#x9;023c&lt;br&gt;&#xA;मुहूर्तं तौ तथान्योन्यं समरे पर्यकर्षताम्&#x9;023e&lt;br&gt;&#xA;ततो भीमः समुत्क्षिप्य बाहुभ्यां शल्यमाहवे&#x9;024a&lt;br&gt;&#xA;न्यवधीद्बलिनां श्रेष्ठो जहसुर्ब्राह्मणास्ततः&#x9;024c&lt;br&gt;&#xA;तत्राश्चर्यं भीमसेनश्चकार पुरुषर्षभः&#x9;025a&lt;br&gt;&#xA;यच्छल्यं पतितं भूमौ नाहनद्बलिनं बली&#x9;025c&lt;br&gt;&#xA;पातिते भीमसेनेन शल्ये कर्णे च शङ्किते&#x9;026a&lt;br&gt;&#xA;शङ्किताः सर्वराजानः परिवव्रुर्वृकोदरम्&#x9;026c&lt;br&gt;&#xA;ऊचुश्च सहितास्तत्र साध्विमे ब्राह्मणर्षभाः&#x9;027a&lt;br&gt;&#xA;विज्ञायन्तां क्वजन्मानः क्वनिवासास्तथैव च&#x9;027c&lt;br&gt;&#xA;को हि राधासुतं कर्णं शक्तो योधयितुं रणे&#x9;028a&lt;br&gt;&#xA;अन्यत्र रामाद्द्रोणाद्वा कृपाद्वापि शरद्वतः&#x9;028c&lt;br&gt;&#xA;कृष्णाद्वा देवकीपुत्रात्फल्गुनाद्वा परन्तपात्&#x9;029a&lt;br&gt;&#xA;को वा दुर्योधनं शक्तः प्रतियोधयितुं रणे&#x9;029c&lt;br&gt;&#xA;तथैव मद्रराजानं शल्यं बलवतां वरम्&#x9;030a&lt;br&gt;&#xA;बलदेवादृते वीरात्पाण्डवाद्वा वृकोदरात्&#x9;030c&lt;br&gt;&#xA;क्रियतामवहारोऽस्माद्युद्धाद्ब्राह्मणसम्युतात्&#x9;031a&lt;br&gt;&#xA;अथैनानुपलभ्येह पुनर्योत्स्यामहे वयम्&#x9;031c&lt;br&gt;&#xA;तत्कर्म भीमस्य समीक्ष्य कृष्णः कुन्तीसुतौ तौ परिशङ्कमानः&#x9;032a&lt;br&gt;&#xA;निवारयामास महीपतींस्तान्धर्मेण लब्धेत्यनुनीय सर्वान्&#x9;032c&lt;br&gt;&#xA;त एवं सन्निवृत्तास्तु युद्धाद्युद्धविशारदाः&#x9;033a&lt;br&gt;&#xA;यथावासं ययुः सर्वे विस्मिता राजसत्तमाः&#x9;033c&lt;br&gt;&#xA;वृत्तो ब्रह्मोत्तरो रङ्गः पाञ्चाली ब्राह्मणैर्वृता&#x9;034a&lt;br&gt;&#xA;इति ब्रुवन्तः प्रययुर्ये तत्रासन्समागताः&#x9;034c&lt;br&gt;&#xA;ब्राह्मणैस्तु प्रतिच्छन्नौ रौरवाजिनवासिभिः&#x9;035a&lt;br&gt;&#xA;कृच्छ्रेण जग्मतुस्तत्र भीमसेनधनञ्जयौ&#x9;035c&lt;br&gt;&#xA;विमुक्तौ जनसम्बाधाच्छत्रुभिः परिविक्षतौ&#x9;036a&lt;br&gt;&#xA;कृष्णयानुगतौ तत्र नृवीरौ तौ विरेजतुः&#x9;036c&lt;br&gt;&#xA;तेषां माता बहुविधं विनाशं पर्यचिन्तयत्&#x9;037a&lt;br&gt;&#xA;अनागच्छत्सु पुत्रेषु भैक्षकालेऽतिगच्छति&#x9;037c&lt;br&gt;&#xA;धार्तराष्ट्रैर्हता न स्युर्विज्ञाय कुरुपुङ्गवाः&#x9;038a&lt;br&gt;&#xA;मायान्वितैर्वा रक्षोभिः सुघोरैर्दृढवैरिभिः&#x9;038c&lt;br&gt;&#xA;विपरीतं मतं जातं व्यासस्यापि महात्मनः&#x9;039a&lt;br&gt;&#xA;इत्येवं चिन्तयामास सुतस्नेहान्विता पृथा&#x9;039c&lt;br&gt;&#xA;महत्यथापराह्णे तु घनैः सूर्य इवावृतः&#x9;040a&lt;br&gt;&#xA;ब्राह्मणैः प्राविशत्तत्र जिष्णुर्ब्रह्मपुरस्कृतः&#x9;040c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/182/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/182/</guid>
      <description>&lt;p&gt;वैशम्पायन उवाच&#x9;001 &lt;br&gt;&#xA;गत्वा तु तां भार्गवकर्मशालां पार्थौ पृथां प्राप्य महानुभावौ&#x9;001a&lt;br&gt;&#xA;तां याज्ञसेनीं परमप्रतीतौ भिक्षेत्यथावेदयतां नराग्र्यौ&#x9;001c&lt;br&gt;&#xA;कुटीगता सा त्वनवेक्ष्य पुत्रानुवाच भुङ्क्तेति समेत्य सर्वे&#x9;002a&lt;br&gt;&#xA;पश्चात्तु कुन्ती प्रसमीक्ष्य कन्यां कष्टं मया भाषितमित्युवाच&#x9;002c&lt;br&gt;&#xA;साधर्मभीता हि विलज्जमाना तां याज्ञसेनीं परमप्रतीताम्&#x9;003a&lt;br&gt;&#xA;पाणौ गृहीत्वोपजगाम कुन्ती युधिष्ठिरं वाक्यमुवाच चेदम्&#x9;003c&lt;br&gt;&#xA;इयं हि कन्या द्रुपदस्य राज्ञस्तवानुजाभ्यां मयि सन्निसृष्टा&#x9;004a&lt;br&gt;&#xA;यथोचितं पुत्र मयापि चोक्तं समेत्य भुङ्क्तेति नृप प्रमादात्&#x9;004c&lt;br&gt;&#xA;कथं मया नानृतमुक्तमद्य भवेत्कुरूणामृषभ ब्रवीहि&#x9;005a&lt;br&gt;&#xA;पाञ्चालराजस्य सुतामधर्मो न चोपवर्तेत नभूतपूर्वः&#x9;005c&lt;br&gt;&#xA;मुहूर्तमात्रं त्वनुचिन्त्य राजा युधिष्ठिरो मातरमुत्तमौजाः&#x9;006a&lt;br&gt;&#xA;कुन्तीं समाश्वास्य कुरुप्रवीरो धनञ्जयं वाक्यमिदं बभाषे&#x9;006c&lt;br&gt;&#xA;त्वया जिता पाण्डव याज्ञसेनी त्वया च तोषिष्यति राजपुत्री&#x9;007a&lt;br&gt;&#xA;प्रज्वाल्यतां हूयतां चापि वह्नि र्गृहाण पाणिं विधिवत्त्वमस्याः&#x9;007c&lt;br&gt;&#xA;अर्जुन उवाच&#x9;008 &lt;br&gt;&#xA;मा मां नरेन्द्र त्वमधर्मभाजं कृथा न धर्मो ह्ययमीप्सितोऽन्यैः&#x9;008a&lt;br&gt;&#xA;भवान्निवेश्यः प्रथमं ततोऽयं भीमो महाबाहुरचिन्त्यकर्मा&#x9;008c&lt;br&gt;&#xA;अहं ततो नकुलोऽनन्तरं मे माद्रीसुतः सहदेवो जघन्यः&#x9;009a&lt;br&gt;&#xA;वृकोदरोऽहं च यमौ च राजन्नियं च कन्या भवतः स्म सर्वे&#x9;009c&lt;br&gt;&#xA;एवङ्गते यत्करणीयमत्र धर्म्यं यशस्यं कुरु तत्प्रचिन्त्य&#x9;010a&lt;br&gt;&#xA;पाञ्चालराजस्य च यत्प्रियं स्यात्तद्ब्रूहि सर्वे स्म वशे स्थितास्ते&#x9;010c&lt;br&gt;&#xA;वैशम्पायन उवाच&#x9;011 &lt;br&gt;&#xA;ते दृष्ट्वा तत्र तिष्ठन्तीं सर्वे कृष्णां यशस्विनीम्&#x9;011a&lt;br&gt;&#xA;सम्प्रेक्ष्यान्योन्यमासीना हृदयैस्तामधारयन्&#x9;011c&lt;br&gt;&#xA;तेषां हि द्रौपदीं दृष्ट्वा सर्वेषाममितौजसाम्&#x9;012a&lt;br&gt;&#xA;सम्प्रमथ्येन्द्रियग्रामं प्रादुरासीन्मनोभवः&#x9;012c&lt;br&gt;&#xA;काम्यं रूपं हि पाञ्चाल्या विधात्रा विहितं स्वयम्&#x9;013a&lt;br&gt;&#xA;बभूवाधिकमन्याभ्यः सर्वभूतमनोहरम्&#x9;013c&lt;br&gt;&#xA;तेषामाकारभावज्ञः कुन्तीपुत्रो युधिष्ठिरः&#x9;014a&lt;br&gt;&#xA;द्वैपायनवचः कृत्स्नं संस्मरन्वै नरर्षभ&#x9;014c&lt;br&gt;&#xA;अब्रवीत्स हि तान्भ्रातॄन्मिथोभेदभयान्नृपः&#x9;015a&lt;br&gt;&#xA;सर्वेषां द्रौपदी भार्या भविष्यति हि नः शुभा&#x9;015c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/183/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/183/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;भ्रातुर्वचस्तत्प्रसमीक्ष्य सर्वे ज्येष्ठस्य पाण्डोस्तनयास्तदानीम्&#x9;001a&lt;br&gt;&#xA;तमेवार्थं ध्यायमाना मनोभिरासाञ्चक्रुरथ तत्रामितौजाः&#x9;001c&lt;br&gt;&#xA;वृष्णिप्रवीरस्तु कुरुप्रवीरानाशङ्कमानः सहरौहिणेयः&#x9;002a&lt;br&gt;&#xA;जगाम तां भार्गवकर्मशालां यत्रासते ते पुरुषप्रवीराः&#x9;002c&lt;br&gt;&#xA;तत्रोपविष्टं पृथुदीर्घबाहुं ददर्श कृष्णः सहरौहिणेयः&#x9;003a&lt;br&gt;&#xA;अजातशत्रुं परिवार्य तांश्च उपोपविष्टाञ्ज्वलनप्रकाशान्&#x9;003c&lt;br&gt;&#xA;ततोऽब्रवीद्वासुदेवोऽभिगम्य कुन्तीसुतं धर्मभृतां वरिष्ठम्&#x9;004a&lt;br&gt;&#xA;कृष्णोऽहमस्मीति निपीड्यपादौ युधिष्ठिरस्याजमीढस्य राज्ञः&#x9;004c&lt;br&gt;&#xA;तथैव तस्याप्यनु रौहिणेयस्तौ चापि हृष्टाः कुरवोऽभ्यनन्दन्&#x9;005a&lt;br&gt;&#xA;पितृष्वसुश्चापि यदुप्रवीरावगृह्णतां भारतमुख्य पादौ&#x9;005c&lt;br&gt;&#xA;अजातशत्रुश्च कुरुप्रवीरः पप्रच्छ कृष्णं कुशलं निवेद्य&#x9;006a&lt;br&gt;&#xA;कथं वयं वासुदेव त्वयेह गूढा वसन्तो विदिताः स्म सर्वे&#x9;006c&lt;br&gt;&#xA;तमब्रवीद्वासुदेवः प्रहस्य गूढोऽप्यग्निर्ज्ञायत एव राजन्&#x9;007a&lt;br&gt;&#xA;तं विक्रमं पाण्डवेयानतीत्य कोऽन्यः कर्ता विद्यते मानुषेषु&#x9;007c&lt;br&gt;&#xA;दिष्ट्या तस्मात्पावकात्सम्प्रमुक्ता यूयं सर्वे पाण्डवाः शत्रुसाहाः&#x9;008a&lt;br&gt;&#xA;दिष्ट्या पापो धृतराष्ट्रस्य पुत्रः सहामात्यो न सकामोऽभविष्यत्&#x9;008c&lt;br&gt;&#xA;भद्रं वोऽस्तु निहितं यद्गुहायां विवर्धध्वं ज्वलन इवेध्यमानः&#x9;009a&lt;br&gt;&#xA;मा वो विद्युः पार्थिवाः केचनेह यास्यावहे शिबिरायैव तावत्&#x9;009c&lt;br&gt;&#xA;सोऽनुज्ञातः पाण्डवेनाव्ययश्रीः प्रायाच्छीघ्रं बलदेवेन सार्धम्&#x9;009e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/184/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/184/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;धृष्टद्युम्नस्तु पाञ्चाल्यः पृष्ठतः कुरुनन्दनौ&#x9;001a&lt;br&gt;&#xA;अन्वगच्छत्तदा यान्तौ भार्गवस्य निवेशनम्&#x9;001c&lt;br&gt;&#xA;सोऽज्ञायमानः पुरुषानवधाय समन्ततः&#x9;002a&lt;br&gt;&#xA;स्वयमारान्निविष्टोऽभूद्भार्गवस्य निवेशने&#x9;002c&lt;br&gt;&#xA;सायेऽथ भीमस्तु रिपुप्रमाथी जिष्णुर्यमौ चापि महानुभावौ&#x9;003a&lt;br&gt;&#xA;भैक्षं चरित्वा तु युधिष्ठिराय निवेदयाञ्चक्रुरदीनसत्त्वाः&#x9;003c&lt;br&gt;&#xA;ततस्तु कुन्ती द्रुपदात्मजां तामुवाच काले वचनं वदान्या&#x9;004a&lt;br&gt;&#xA;अतोऽग्रमादाय कुरुष्व भद्रे बलिं च विप्राय च देहि भिक्षाम्&#x9;004c&lt;br&gt;&#xA;ये चान्नमिच्छन्ति ददस्व तेभ्यः परिश्रिता ये परितो मनुष्याः&#x9;005a&lt;br&gt;&#xA;ततश्च शेषं प्रविभज्य शीघ्रमर्धं चतुर्णां मम चात्मनश्च&#x9;005c&lt;br&gt;&#xA;अर्धं च भीमाय ददाहि भद्रे य एष मत्तर्षभतुल्यरूपः&#x9;006a&lt;br&gt;&#xA;श्यामो युवा संहननोपपन्न एषो हि वीरो बहुभुक्सदैव&#x9;006c&lt;br&gt;&#xA;सा हृष्टरूपैव तु राजपुत्री तस्या वचः साध्वविशङ्कमाना&#x9;007a&lt;br&gt;&#xA;यथावदुक्तं प्रचकार साध्वी ते चापि सर्वेऽभ्यवजह्रुरन्नम्&#x9;007c&lt;br&gt;&#xA;कुशैस्तु भूमौ शयनं चकार माद्रीसुतः सहदेवस्तरस्वी&#x9;008a&lt;br&gt;&#xA;यथात्मीयान्यजिनानि सर्वे संस्तीर्य वीराः सुषुपुर्धरण्याम्&#x9;008c&lt;br&gt;&#xA;अगस्त्यशास्तामभितो दिशं तु शिरांसि तेषां कुरुसत्तमानाम्&#x9;009a&lt;br&gt;&#xA;कुन्ती पुरस्तात्तु बभूव तेषां कृष्णा तिरश्चैव बभूव पत्तः&#x9;009c&lt;br&gt;&#xA;अशेत भूमौ सह पाण्डुपुत्रैः पादोपधानेव कृता कुशेषु&#x9;010a&lt;br&gt;&#xA;न तत्र दुःखं च बभूव तस्या न चावमेने कुरुपुङ्गवांस्तान्&#x9;010c&lt;br&gt;&#xA;ते तत्र शूराः कथयाम्बभूवुः कथा विचित्राः पृतनाधिकाराः&#x9;011a&lt;br&gt;&#xA;अस्त्राणि दिव्यानि रथांश्च नागान्खड्गान्गदाश्चापि परश्वधांश्च&#x9;011c&lt;br&gt;&#xA;तेषां कथास्ताः परिकीर्त्यमानाः पाञ्चालराजस्य सुतस्तदानीम्&#x9;012a&lt;br&gt;&#xA;शुश्राव कृष्णां च तथा निषण्णां ते चापि सर्वे ददृशुर्मनुष्याः&#x9;012c&lt;br&gt;&#xA;धृष्टद्युम्नो राजपुत्रस्तु सर्वं वृत्तं तेषां कथितं चैव रात्रौ&#x9;013a&lt;br&gt;&#xA;सर्वं राज्ञे द्रुपदायाखिलेन निवेदयिष्यंस्त्वरितो जगाम&#x9;013c&lt;br&gt;&#xA;पाञ्चालराजस्तु विषण्णरूपस्तान्पाण्डवानप्रतिविन्दमानः&#x9;014a&lt;br&gt;&#xA;धृष्टद्युम्नं पर्यपृच्छन्महात्मा क्व सा गता केन नीता च कृष्णा&#x9;014c&lt;br&gt;&#xA;कच्चिन्न शूद्रेण न हीनजेन वैश्येन वा करदेनोपपन्ना&#x9;015a&lt;br&gt;&#xA;कच्चित्पदं मूर्ध्नि न मे निदिग्धं कच्चिन्माला पतिता न श्मशाने&#x9;015c&lt;br&gt;&#xA;कच्चित्सवर्णप्रवरो मनुष्य उद्रिक्तवर्णोऽप्युत वेह कच्चित्&#x9;016a&lt;br&gt;&#xA;कच्चिन्न वामो मम मूर्ध्नि पादः कृष्णाभिमर्शेन कृतोऽद्य पुत्र&#x9;016c&lt;br&gt;&#xA;कच्चिच्च यक्ष्ये परमप्रतीतः सम्युज्य पार्थेन नरर्षभेण&#x9;017a&lt;br&gt;&#xA;ब्रवीहि तत्त्वेन महानुभावः कोऽसौ विजेता दुहितुर्ममाद्य&#x9;017c&lt;br&gt;&#xA;विचित्रवीर्यस्य तु कच्चिदद्य कुरुप्रवीरस्य धरन्ति पुत्राः&#x9;018a&lt;br&gt;&#xA;कच्चित्तु पार्थेन यवीयसाद्य धनुर्गृहीतं निहतं च लक्ष्यम्&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/185/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/185/</guid>
      <description>&lt;p&gt;वैशम्पायन उवाच&#x9;001 &lt;br&gt;&#xA;ततस्तथोक्तः परिहृष्टरूपः पित्रे शशंसाथ स राजपुत्रः&#x9;001a&lt;br&gt;&#xA;धृष्टद्युम्नः सोमकानां प्रबर्हो वृत्तं यथा येन हृता च कृष्णा&#x9;001c&lt;br&gt;&#xA;योऽसौ युवा स्वायतलोहिताक्षः कृष्णाजिनी देवसमानरूपः&#x9;002a&lt;br&gt;&#xA;यः कार्मुकाग्र्यं कृतवानधिज्यं लक्ष्यं च तत्पातितवान्पृथिव्याम्&#x9;002c&lt;br&gt;&#xA;असज्जमानश्च गतस्तरस्वी वृतो द्विजाग्र्यैरभिपूज्यमानः&#x9;003a&lt;br&gt;&#xA;चक्राम वज्रीव दितेः सुतेषु सर्वैश्च देवैर्ऋषिभिश्च जुष्टः&#x9;003c&lt;br&gt;&#xA;कृष्णा च गृह्याजिनमन्वयात्तं नागं यथा नागवधूः प्रहृष्टा&#x9;004a&lt;br&gt;&#xA;अमृष्यमाणेषु नराधिपेषु क्रुद्धेषु तं तत्र समापतत्सु&#x9;004c&lt;br&gt;&#xA;ततोऽपरः पार्थिवराजमध्ये प्रवृद्धमारुज्य महीप्ररोहम्&#x9;005a&lt;br&gt;&#xA;प्रकालयन्नेव स पार्थिवौघान्क्रुद्धोऽन्तकः प्राणभृतो यथैव&#x9;005c&lt;br&gt;&#xA;तौ पार्थिवानां मिषतां नरेन्द्र कृष्णामुपादाय गतौ नराग्र्यौ&#x9;006a&lt;br&gt;&#xA;विभ्राजमानाविव चन्द्रसूर्यौ बाह्यां पुराद्भार्गवकर्मशालाम्&#x9;006c&lt;br&gt;&#xA;तत्रोपविष्टार्चिरिवानलस्य तेषां जनित्रीति मम प्रतर्कः&#x9;007a&lt;br&gt;&#xA;तथाविधैरेव नरप्रवीरैरुपोपविष्टैस्त्रिभिरग्निकल्पैः&#x9;007c&lt;br&gt;&#xA;तस्यास्ततस्तावभिवाद्य पादावुक्त्वा च कृष्णामभिवादयेति&#x9;008a&lt;br&gt;&#xA;स्थितौ च तत्रैव निवेद्य कृष्णां भैक्षप्रचाराय गता नराग्र्याः&#x9;008c&lt;br&gt;&#xA;तेषां तु भैक्षं प्रतिगृह्य कृष्णा कृत्वा बलिं ब्राह्मणसाच्च कृत्वा&#x9;009a&lt;br&gt;&#xA;तां चैव वृद्धां परिविष्य तांश्च नरप्रवीरान्स्वयमप्यभुङ्क्त&#x9;009c&lt;br&gt;&#xA;सुप्तास्तु ते पार्थिव सर्व एव कृष्णा तु तेषां चरणोपधानम्&#x9;010a&lt;br&gt;&#xA;आसीत्पृथिव्यां शयनं च तेषां दर्भाजिनाग्र्यास्तरणोपपन्नम्&#x9;010c&lt;br&gt;&#xA;ते नर्दमाना इव कालमेघाः कथा विचित्राः कथयाम्बभूवुः&#x9;011a&lt;br&gt;&#xA;न वैश्यशूद्रौपयिकीः कथास्ता न च द्विजातेः कथयन्ति वीराः&#x9;011c&lt;br&gt;&#xA;निःसंशयं क्षत्रियपुङ्गवास्ते यथा हि युद्धं कथयन्ति राजन्&#x9;012a&lt;br&gt;&#xA;आशा हि नो व्यक्तमियं समृद्धा मुक्तान्हि पार्थाञ्शृणुमोऽग्निदाहात्&#x9;012c&lt;br&gt;&#xA;यथा हि लक्ष्यं निहतं धनुश्च सज्यं कृतं तेन तथा प्रसह्य&#x9;013a&lt;br&gt;&#xA;यथा च भाषन्ति परस्परं ते छन्ना ध्रुवं ते प्रचरन्ति पार्थाः&#x9;013c&lt;br&gt;&#xA;ततः स राजा द्रुपदः प्रहृष्टः पुरोहितं प्रेषयां तत्र चक्रे&#x9;014a&lt;br&gt;&#xA;विद्याम युष्मानिति भाषमाणो महात्मनः पाण्डुसुताः स्थ कच्चित्&#x9;014c&lt;br&gt;&#xA;गृहीतवाक्यो नृपतेः पुरोधा गत्वा प्रशंसामभिधाय तेषाम्&#x9;015a&lt;br&gt;&#xA;वाक्यं यथावन्नृपतेः समग्रमुवाच तान्स क्रमवित्क्रमेण&#x9;015c&lt;br&gt;&#xA;विज्ञातुमिच्छत्यवनीश्वरो वः पाञ्चालराजो द्रुपदो वरार्हाः&#x9;016a&lt;br&gt;&#xA;लक्ष्यस्य वेद्धारमिमं हि दृष्ट्वा हर्षस्य नान्तं परिपश्यते सः&#x9;016c&lt;br&gt;&#xA;तदाचड्ढ्वं ज्ञातिकुलानुपूर्वीं पदं शिरस्सु द्विषतां कुरुध्वम्&#x9;017a&lt;br&gt;&#xA;प्रह्लादयध्वं हृदयं ममेदं पाञ्चालराजस्य सहानुगस्य&#x9;017c&lt;br&gt;&#xA;पाण्डुर्हि राजा द्रुपदस्य राज्ञः प्रियः सखा चात्मसमो बभूव&#x9;018a&lt;br&gt;&#xA;तस्यैष कामो दुहिता ममेयं स्नुषा यदि स्यादिति कौरवस्य&#x9;018c&lt;br&gt;&#xA;अयं च कामो द्रुपदस्य राज्ञो हृदि स्थितो नित्यमनिन्दिताङ्गाः&#x9;019a&lt;br&gt;&#xA;यदर्जुनो वै पृथुदीर्घबाहुर्धर्मेण विन्देत सुतां ममेति&#x9;019c&lt;br&gt;&#xA;तथोक्तवाक्यं तु पुरोहितं तं स्थितं विनीतं समुदीक्ष्य राजा&#x9;020a&lt;br&gt;&#xA;समीपस्थं भीममिदं शशास प्रदीयतां पाद्यमर्घ्यं तथास्मै&#x9;020c&lt;br&gt;&#xA;मान्यः पुरोधा द्रुपदस्य राज्ञस्तस्मै प्रयोज्याभ्यधिकैव पूजा&#x9;021a&lt;br&gt;&#xA;भीमस्तथा तत्कृतवान्नरेन्द्र तां चैव पूजां प्रतिसङ्गृहीत्वा&#x9;021c&lt;br&gt;&#xA;सुखोपविष्टं तु पुरोहितं तं युधिष्ठिरो ब्राह्मणमित्युवाच&#x9;022a&lt;br&gt;&#xA;पाञ्चालराजेन सुता निसृष्टा स्वधर्मदृष्टेन यथानुकामम्&#x9;022c&lt;br&gt;&#xA;प्रदिष्टशुल्का द्रुपदेन राज्ञा सानेन वीरेण तथानुवृत्ता&#x9;023a&lt;br&gt;&#xA;न तत्र वर्णेषु कृता विवक्षा न जीवशिल्पे न कुले न गोत्रे&#x9;023c&lt;br&gt;&#xA;कृतेन सज्येन हि कार्मुकेण विद्धेन लक्ष्येण च सन्निसृष्टा&#x9;024a&lt;br&gt;&#xA;सेयं तथानेन महात्मनेह कृष्णा जिता पार्थिवसङ्घमध्ये&#x9;024c&lt;br&gt;&#xA;नैवङ्गते सौमकिरद्य राजा सन्तापमर्हत्यसुखाय कर्तुम्&#x9;025a&lt;br&gt;&#xA;कामश्च योऽसौ द्रुपदस्य राज्ञः स चापि सम्पत्स्यति पार्थिवस्य&#x9;025c&lt;br&gt;&#xA;अप्राप्यरूपां हि नरेन्द्रकन्यामिमामहं ब्राह्मण साधु मन्ये&#x9;026a&lt;br&gt;&#xA;न तद्धनुर्मन्दबलेन शक्यं मौर्व्या समायोजयितुं तथा हि&#x9;026c&lt;br&gt;&#xA;न चाकृतास्त्रेण न हीनजेन लक्ष्यं तथा पातयितुं हि शक्यम्&#x9;026e&lt;br&gt;&#xA;तस्मान्न तापं दुहितुर्निमित्तं पाञ्चालराजोऽर्हति कर्तुमद्य&#x9;027a&lt;br&gt;&#xA;न चापि तत्पातनमन्यथेह कर्तुं विषह्यं भुवि मानवेन&#x9;027c&lt;br&gt;&#xA;एवं ब्रुवत्येव युधिष्ठिरे तु पाञ्चालराजस्य समीपतोऽन्यः&#x9;028a&lt;br&gt;&#xA;तत्राजगामाशु नरो द्वितीयो निवेदयिष्यन्निह सिद्धमन्नम्&#x9;028c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/186/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/186/</guid>
      <description>&lt;p&gt;दूत उवाच&#x9;001&lt;br&gt;&#xA;जन्यार्थमन्नं द्रुपदेन राज्ञा विवाहहेतोरुपसंस्कृतं च&#x9;001a&lt;br&gt;&#xA;तदाप्नुवध्वं कृतसर्वकार्याः कृष्णा च तत्रैव चिरं न कार्यम्&#x9;001c&lt;br&gt;&#xA;इमे रथाः काञ्चनपद्मचित्राः सदश्वयुक्ता वसुधाधिपार्हाः&#x9;002a&lt;br&gt;&#xA;एतान्समारुह्य परैत सर्वे पाञ्चालराजस्य निवेशनं तत्&#x9;002c&lt;br&gt;&#xA;वैशम्पायन उवाच&#x9;003 &lt;br&gt;&#xA;ततः प्रयाताः कुरुपुङ्गवास्ते पुरोहितं तं प्रथमं प्रयाप्य&#x9;003a&lt;br&gt;&#xA;आस्थाय यानानि महान्ति तानि कुन्ती च कृष्णा च सहैव याते&#x9;003c&lt;br&gt;&#xA;श्रुत्वा तु वाक्यानि पुरोहितस्य यान्युक्तवान्भारत धर्मराजः&#x9;004a&lt;br&gt;&#xA;जिज्ञासयैवाथ कुरूत्तमानां द्रव्याण्यनेकान्युपसञ्जहार&#x9;004c&lt;br&gt;&#xA;फलानि माल्यानि सुसंस्कृतानि चर्माणि वर्माणि तथासनानि&#x9;005a&lt;br&gt;&#xA;गाश्चैव राजन्नथ चैव रज्जूर्द्रव्याणि चान्यानि कृषीनिमित्तम्&#x9;005c&lt;br&gt;&#xA;अन्येषु शिल्पेषु च यान्यपि स्युः सर्वाणि कॢप्तान्यखिलेन तत्र&#x9;006a&lt;br&gt;&#xA;क्रीडानिमित्तानि च यानि तानि सर्वाणि तत्रोपजहार राजा&#x9;006c&lt;br&gt;&#xA;रथाश्ववर्माणि च भानुमन्ति खड्गा महान्तोऽश्वरथाश्च चित्राः&#x9;007a&lt;br&gt;&#xA;धनूंषि चाग्र्याणि शराश्च मुख्याः शक्त्यृष्टयः काञ्चनभूषिताश्च&#x9;007c&lt;br&gt;&#xA;प्रासा भुशुण्ड्यश्च परश्वधाश्च साङ्ग्रामिकं चैव तथैव सर्वम्&#x9;008a&lt;br&gt;&#xA;शय्यासनान्युत्तमसंस्कृतानि तथैव चासन्विविधानि तत्र&#x9;008c&lt;br&gt;&#xA;कुन्ती तु कृष्णां परिगृह्य साध्वीमन्तःपुरं द्रुपदस्याविवेश&#x9;009a&lt;br&gt;&#xA;स्त्रियश्च तां कौरवराजपत्नीं प्रत्यर्चयाञ्चक्रुरदीनसत्त्वाः&#x9;009c&lt;br&gt;&#xA;तान्सिंहविक्रान्तगतीनवेक्ष्यमहर्षभाक्षानजिनोत्तरीयान्&#x9;010a&lt;br&gt;&#xA;गूढोत्तरांसान्भुजगेन्द्रभोगप्रलम्बबाहून्पुरुषप्रवीरान्&#x9;010c&lt;br&gt;&#xA;राजा च राज्ञः सचिवाश्च सर्वे पुत्राश्च राज्ञः सुहृदस्तथैव&#x9;011a&lt;br&gt;&#xA;प्रेष्याश्च सर्वे निखिलेन राजन्हर्षं समापेतुरतीव तत्र&#x9;011c&lt;br&gt;&#xA;ते तत्र वीराः परमासनेषु सपादपीठेष्वविशङ्कमानाः&#x9;012a&lt;br&gt;&#xA;यथानुपूर्व्या विविशुर्नराग्र्यास्तदा महार्हेषु न विस्मयन्तः&#x9;012c&lt;br&gt;&#xA;उच्चावचं पार्थिवभोजनीयं पात्रीषु जाम्बूनदराजतीषु&#x9;013a&lt;br&gt;&#xA;दासाश्च दास्यश्च सुमृष्टवेषाः भोजापकाश्चाप्युपजह्रुरन्नम्&#x9;013c&lt;br&gt;&#xA;ते तत्र भुक्त्वा पुरुषप्रवीरा यथानुकामं सुभृशं प्रतीताः&#x9;014a&lt;br&gt;&#xA;उत्क्रम्य सर्वाणि वसूनि तत्र साड्ग्रामिकान्याविविशुर्नृवीराः&#x9;014c&lt;br&gt;&#xA;तल्लक्षयित्वा द्रुपदस्य पुत्रो राजा च सर्वैः सह मन्त्रिमुख्यैः&#x9;015a&lt;br&gt;&#xA;समर्चयामासुरुपेत्य हृष्टाः कुन्तीसुतान्पार्थिवपुत्रपौत्रान्&#x9;015c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/187/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/187/</guid>
      <description>&lt;p&gt;वैशम्पायन उवाच&#x9;001 &lt;br&gt;&#xA;तत आहूय पाञ्चाल्यो राजपुत्रं युधिष्ठिरम्&#x9;001a&lt;br&gt;&#xA;परिग्रहेण ब्राह्मेण परिगृह्य महाद्युतिः&#x9;001c&lt;br&gt;&#xA;पर्यपृच्छददीनात्मा कुन्तीपुत्रं सुवर्चसम्&#x9;002a&lt;br&gt;&#xA;कथं जानीम भवतः क्षत्रियान्ब्राह्मणानुत&#x9;002c&lt;br&gt;&#xA;वैश्यान्वा गुणसम्पन्नानुत वा शूद्रयोनिजान्&#x9;003a&lt;br&gt;&#xA;मायामास्थाय वा सिद्धांश्चरतः सर्वतोदिशम्&#x9;003c&lt;br&gt;&#xA;कृष्णाहेतोरनुप्राप्तान्दिवः सन्दर्शनार्थिनः&#x9;004a&lt;br&gt;&#xA;ब्रवीतु नो भवान्सत्यं सन्देहो ह्यत्र नो महान्&#x9;004c&lt;br&gt;&#xA;अपि नः संशयस्यान्ते मनस्तुष्टिरिहाविशेत्&#x9;005a&lt;br&gt;&#xA;अपि नो भागधेयानि शुभानि स्युः परन्तप&#x9;005c&lt;br&gt;&#xA;कामया ब्रूहि सत्यं त्वं सत्यं राजसु शोभते&#x9;006a&lt;br&gt;&#xA;इष्टापूर्तेन च तथा वक्तव्यमनृतं न तु&#x9;006c&lt;br&gt;&#xA;श्रुत्वा ह्यमरसङ्काश तव वाक्यमरिन्दम&#x9;007a&lt;br&gt;&#xA;ध्रुवं विवाहकरणमास्थास्यामि विधानतः&#x9;007c&lt;br&gt;&#xA;युधिष्ठिर उवाच&#x9;008 &lt;br&gt;&#xA;मा राजन्विमना भूस्त्वं पाञ्चाल्य प्रीतिरस्तु ते&#x9;008a&lt;br&gt;&#xA;ईप्सितस्ते ध्रुवः कामः संवृत्तोऽयमसंशयम्&#x9;008c&lt;br&gt;&#xA;वयं हि क्षत्रिया राजन्पाण्डोः पुत्रा महात्मनः&#x9;009a&lt;br&gt;&#xA;ज्येष्ठं मां विद्धि कौन्तेयं भीमसेनार्जुनाविमौ&#x9;009c&lt;br&gt;&#xA;याभ्यां तव सुता राजन्निर्जिता राजसंसदि&#x9;009e&lt;br&gt;&#xA;यमौ तु तत्र राजेन्द्र यत्र कृष्णा प्रतिष्ठिता&#x9;010a&lt;br&gt;&#xA;व्येतु ते मानसं दुःखं क्षत्रियाः स्मो नरर्षभ&#x9;010c&lt;br&gt;&#xA;पद्मिनीव सुतेयं ते ह्रदादन्यं ह्रदं गता&#x9;010e&lt;br&gt;&#xA;इति तथ्यं महाराज सर्वमेतद्ब्रवीमि ते&#x9;011a&lt;br&gt;&#xA;भवान्हि गुरुरस्माकं परमं च परायणम्&#x9;011c&lt;br&gt;&#xA;वैशम्पायन उवाच&#x9;012 &lt;br&gt;&#xA;ततः स द्रुपदो राजा हर्षव्याकुललोचनः&#x9;012a&lt;br&gt;&#xA;प्रतिवक्तुं तदा युक्तं नाशकत्तं युधिष्ठिरम्&#x9;012c&lt;br&gt;&#xA;यत्नेन तु स तं हर्षं सन्निगृह्य परन्तपः&#x9;013a&lt;br&gt;&#xA;अनुरूपं ततो राजा प्रत्युवाच युधिष्ठिरम्&#x9;013c&lt;br&gt;&#xA;पप्रच्छ चैनं धर्मात्मा यथा ते प्रद्रुताः पुरा&#x9;014a&lt;br&gt;&#xA;स तस्मै सर्वमाचख्यावानुपूर्व्येण पाण्डवः&#x9;014c&lt;br&gt;&#xA;तच्छ्रुत्वा द्रुपदो राजा कुन्तीपुत्रस्य भाषितम्&#x9;015a&lt;br&gt;&#xA;विगर्हयामास तदा धृतराष्ट्रं जनेश्वरम्&#x9;015c&lt;br&gt;&#xA;आश्वासयामास च तं कुन्तीपुत्रं युधिष्ठिरम्&#x9;016a&lt;br&gt;&#xA;प्रतिजज्ञे च राज्याय द्रुपदो वदतां वरः&#x9;016c&lt;br&gt;&#xA;ततः कुन्ती च कृष्णा च भीमसेनार्जुनावपि&#x9;017a&lt;br&gt;&#xA;यमौ च राज्ञा सन्दिष्टौ विविशुर्भवनं महत्&#x9;017c&lt;br&gt;&#xA;तत्र ते न्यवसन्राजन्यज्ञसेनेन पूजिताः&#x9;018a&lt;br&gt;&#xA;प्रत्याश्वस्तांस्ततो राजा सह पुत्रैरुवाच तान्&#x9;018c&lt;br&gt;&#xA;गृह्णातु विधिवत्पाणिमद्यैव कुरुनन्दनः&#x9;019a&lt;br&gt;&#xA;पुण्येऽहनि महाबाहुरर्जुनः कुरुतां क्षणम्&#x9;019c&lt;br&gt;&#xA;ततस्तमब्रवीद्राजा धर्मपुत्रो युधिष्ठिरः&#x9;020a&lt;br&gt;&#xA;ममापि दारसम्बन्धः कार्यस्तावद्विशां पते&#x9;020c&lt;br&gt;&#xA;द्रुपद उवाच&#x9;021 &lt;br&gt;&#xA;भवान्वा विधिवत्पाणिं गृह्णातु दुहितुर्मम&#x9;021a&lt;br&gt;&#xA;यस्य वा मन्यसे वीर तस्य कृष्णामुपादिश&#x9;021c&lt;br&gt;&#xA;युधिष्ठिर उवाच&#x9;022 &lt;br&gt;&#xA;सर्वेषां द्रौपदी राजन्महिषी नो भविष्यति&#x9;022a&lt;br&gt;&#xA;एवं हि व्याहृतं पूर्वं मम मात्रा विशां पते&#x9;022c&lt;br&gt;&#xA;अहं चाप्यनिविष्टो वै भीमसेनश्च पाण्डवः&#x9;023a&lt;br&gt;&#xA;पार्थेन विजिता चैषा रत्नभूता च ते सुता&#x9;023c&lt;br&gt;&#xA;एष नः समयो राजन्रत्नस्य सहभोजनम्&#x9;024a&lt;br&gt;&#xA;न च तं हातुमिच्छामः समयं राजसत्तम&#x9;024c&lt;br&gt;&#xA;सर्वेषां धर्मतः कृष्णा महिषी नो भविष्यति&#x9;025a&lt;br&gt;&#xA;आनुपूर्व्येण सर्वेषां गृह्णातु ज्वलने करम्&#x9;025c&lt;br&gt;&#xA;द्रुपद उवाच&#x9;026 &lt;br&gt;&#xA;एकस्य बह्व्यो विहिता महिष्यः कुरुनन्दन&#x9;026a&lt;br&gt;&#xA;नैकस्या बहवः पुंसो विधीयन्ते कदाचन&#x9;026c&lt;br&gt;&#xA;लोकवेदविरुद्धं त्वं नाधर्मं धार्मिकः शुचिः&#x9;027a&lt;br&gt;&#xA;कर्तुमर्हसि कौन्तेय कस्मात्ते बुद्धिरीदृशी&#x9;027c&lt;br&gt;&#xA;युधिष्ठिर उवाच&#x9;028 &lt;br&gt;&#xA;सूक्ष्मो धर्मो महाराज नास्य विद्मो वयं गतिम्&#x9;028a&lt;br&gt;&#xA;पूर्वेषामानुपूर्व्येण यातं वर्त्मानुयामहे&#x9;028c&lt;br&gt;&#xA;न मे वागनृतं प्राह नाधर्मे धीयते मतिः&#x9;029a&lt;br&gt;&#xA;एवं चैव वदत्यम्बा मम चैव मनोगतम्&#x9;029c&lt;br&gt;&#xA;एष धर्मो ध्रुवो राजंश्चरैनमविचारयन्&#x9;030a&lt;br&gt;&#xA;मा च तेऽत्र विशङ्का भूत्कथञ्चिदपि पार्थिव&#x9;030c&lt;br&gt;&#xA;द्रुपद उवाच&#x9;031 &lt;br&gt;&#xA;त्वं च कुन्ती च कौन्तेय धृष्टद्युम्नश्च मे सुतः&#x9;031a&lt;br&gt;&#xA;कथयन्त्वितिकर्तव्यं श्वः काले करवामहे&#x9;031c&lt;br&gt;&#xA;वैशम्पायन उवाच&#x9;032 &lt;br&gt;&#xA;ते समेत्य ततः सर्वे कथयन्ति स्म भारत&#x9;032a&lt;br&gt;&#xA;अथ द्वैपायनो राजन्नभ्यागच्छद्यदृच्छया&#x9;032c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/188/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/188/</guid>
      <description>&lt;p&gt;वैशम्पायन उवाच&#x9;001 &lt;br&gt;&#xA;ततस्ते पाण्डवाः सर्वे पाञ्चाल्यश्च महायशाः&#x9;001a&lt;br&gt;&#xA;प्रत्युत्थाय महात्मानं कृष्णं दृष्ट्वाभ्यपूजयन्&#x9;001c&lt;br&gt;&#xA;प्रतिनन्द्य स तान्सर्वान्पृष्ट्वा कुशलमन्ततः&#x9;002a&lt;br&gt;&#xA;आसने काञ्चने शुभ्रे निषसाद महामनाः&#x9;002c&lt;br&gt;&#xA;अनुज्ञातास्तु ते सर्वे कृष्णेनामिततेजसा&#x9;003a&lt;br&gt;&#xA;आसनेषु महार्हेषु निषेदुर्द्विपदां वराः&#x9;003c&lt;br&gt;&#xA;ततो मुहूर्तान्मधुरां वाणीमुच्चार्य पार्षतः&#x9;004a&lt;br&gt;&#xA;पप्रच्छ तं महात्मानं द्रौपद्यर्थे विशां पतिः&#x9;004c&lt;br&gt;&#xA;कथमेका बहूनां स्यान्न च स्याद्धर्मसङ्करः&#x9;005a&lt;br&gt;&#xA;एतन्नो भगवान्सर्वं प्रब्रवीतु यथातथम्&#x9;005c&lt;br&gt;&#xA;व्यास उवाच&#x9;006&lt;br&gt;&#xA;अस्मिन्धर्मे विप्रलम्भे लोकवेदविरोधके&#x9;006a&lt;br&gt;&#xA;यस्य यस्य मतं यद्यच्छ्रोतुमिच्छामि तस्य तत्&#x9;006c&lt;br&gt;&#xA;द्रुपद उवाच&#x9;007 &lt;br&gt;&#xA;अधर्मोऽयं मम मतो विरुद्धो लोकवेदयोः&#x9;007a&lt;br&gt;&#xA;न ह्येका विद्यते पत्नी बहूनां द्विजसत्तम&#x9;007c&lt;br&gt;&#xA;न चाप्याचरितः पूर्वैरयं धर्मो महात्मभिः&#x9;008a&lt;br&gt;&#xA;न च धर्मोऽप्यनेकस्थश्चरितव्यः सनातनः&#x9;008c&lt;br&gt;&#xA;अतो नाहं करोम्येवं व्यवसायं क्रियां प्रति&#x9;009a&lt;br&gt;&#xA;धर्मसन्देहसन्दिग्धं प्रतिभाति हि मामिदम्&#x9;009c&lt;br&gt;&#xA;धृष्टद्युम्न उवाच&#x9;010 &lt;br&gt;&#xA;यवीयसः कथं भार्यां ज्येष्ठो भ्राता द्विजर्षभ&#x9;010a&lt;br&gt;&#xA;ब्रह्मन्समभिवर्तेत सद्वृत्तः संस्तपोधन&#x9;010c&lt;br&gt;&#xA;न तु धर्मस्य सूक्ष्मत्वाद्गतिं विद्मः कथञ्चन&#x9;011a&lt;br&gt;&#xA;अधर्मो धर्म इति वा व्यवसायो न शक्यते&#x9;011c&lt;br&gt;&#xA;कर्तुमस्मद्विधैर्ब्रह्मंस्ततो न व्यवसाम्यहम्&#x9;012a&lt;br&gt;&#xA;पञ्चानां महिषी कृष्णा भवत्विति कथञ्चन&#x9;012c&lt;br&gt;&#xA;युधिष्ठिर उवाच&#x9;013 &lt;br&gt;&#xA;न मे वागनृतं प्राह नाधर्मे धीयते मतिः&#x9;013a&lt;br&gt;&#xA;वर्तते हि मनो मेऽत्र नैषोऽधर्मः कथञचन&#x9;013c&lt;br&gt;&#xA;श्रूयते हि पुराणेऽपि जटिला नाम गौतमी&#x9;014a&lt;br&gt;&#xA;ऋषीनध्यासितवती सप्त धर्मभृतां वर&#x9;014c&lt;br&gt;&#xA;गुरोश्च वचनं प्राहुर्धर्मं धर्मज्ञसत्तम&#x9;015a&lt;br&gt;&#xA;गुरूणां चैव सर्वेषां जनित्री परमो गुरुः&#x9;015c&lt;br&gt;&#xA;सा चाप्युक्तवती वाचं भैक्षवद्भुज्यतामिति&#x9;016a&lt;br&gt;&#xA;तस्मादेतदहं मन्ये धर्मं द्विजवरोत्तम&#x9;016c&lt;br&gt;&#xA;कुन्त्युवाच&#x9;017 &lt;br&gt;&#xA;एवमेतद्यथाहायं धर्मचारी युधिष्ठिरः&#x9;017a&lt;br&gt;&#xA;अनृतान्मे भयं तीव्रं मुच्येयमनृतात्कथम्&#x9;017c&lt;br&gt;&#xA;व्यास उवाच&#x9;018 &lt;br&gt;&#xA;अनृतान्मोक्ष्यसे भद्रे धर्मश्चैष सनातनः&#x9;018a&lt;br&gt;&#xA;न तु वक्ष्यामि सर्वेषां पाञ्चाल शृणु मे स्वयम्&#x9;018c&lt;br&gt;&#xA;यथायं विहितो धर्मो यतश्चायं सनातनः&#x9;019a&lt;br&gt;&#xA;यथा च प्राह कौन्तेयस्तथा धर्मो न संशयः&#x9;019c&lt;br&gt;&#xA;वैशम्पायन उवाच&#x9;020 &lt;br&gt;&#xA;तत उत्थाय भगवान्व्यासो द्वैपायनः प्रभुः&#x9;020a&lt;br&gt;&#xA;करे गृहीत्वा राजानं राजवेश्म समाविशत्&#x9;020c&lt;br&gt;&#xA;पाण्डवाश्चापि कुन्ती च धृष्टद्युम्नश्च पार्षतः&#x9;021a&lt;br&gt;&#xA;विचेतसस्ते तत्रैव प्रतीक्षन्ते स्म तावुभौ&#x9;021c&lt;br&gt;&#xA;ततो द्वैपायनस्तस्मै नरेन्द्राय महात्मने&#x9;022a&lt;br&gt;&#xA;आचख्यौ तद्यथा धर्मो बहूनामेकपत्निता&#x9;022c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/189/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/189/</guid>
      <description>&lt;p&gt;व्यास उवाच&#x9;001 &lt;br&gt;&#xA;पुरा वै नैमिषारण्ये देवाः सत्रमुपासते&#x9;001a&lt;br&gt;&#xA;तत्र वैवस्वतो राजञ्शामित्रमकरोत्तदा&#x9;001c&lt;br&gt;&#xA;ततो यमो दीक्षितस्तत्र राजन्नामारयत्किञ्चिदपि प्रजाभ्यः&#x9;002a&lt;br&gt;&#xA;ततः प्रजास्ता बहुला बभूवुः कालातिपातान्मरणात्प्रहीणाः&#x9;002c&lt;br&gt;&#xA;ततस्तु शक्रो वरुणः कुबेरः साध्या रुद्रा वसवश्चाश्विनौ च&#x9;003a&lt;br&gt;&#xA;प्रणेतारं भुवनस्य प्रजापतिं समाजग्मुस्तत्र देवास्तथान्ये&#x9;003c&lt;br&gt;&#xA;ततोऽब्रुवल्ँलोकगुरुं समेता भयं नस्तीव्रं मानुषाणां विवृद्ध्या&#x9;004a&lt;br&gt;&#xA;तस्माद्भयादुद्विजन्तः सुखेप्सवः प्रयाम सर्वे शरणं भवन्तम्&#x9;004c&lt;br&gt;&#xA;ब्रह्मोवाच&#x9;005 &lt;br&gt;&#xA;किं वो भयं मानुषेभ्यो यूयं सर्वे यदामराः&#x9;005a&lt;br&gt;&#xA;मा वो मर्त्यसकाशाद्वै भयं भवतु कर्हिचित्&#x9;005c&lt;br&gt;&#xA;देवा ऊचुः&#x9;006 &lt;br&gt;&#xA;मर्त्या ह्यमर्त्याः संवृत्ता न विशेषोऽस्ति कश्चन&#x9;006a&lt;br&gt;&#xA;अविशेषादुद्विजन्तो विशेषार्थमिहागताः&#x9;006c&lt;br&gt;&#xA;ब्रह्मोवाच&#x9;007 &lt;br&gt;&#xA;वैवस्वतो व्यापृतः सत्रहेतोस्तेन त्विमे न म्रियन्ते मनुष्याः&#x9;007a&lt;br&gt;&#xA;तस्मिन्नेकाग्रे कृतसर्वकार्ये तत एषां भवितैवान्तकालः&#x9;007c&lt;br&gt;&#xA;वैवस्वतस्यापि तनुर्विभूता वीर्येण युष्माकमुत प्रयुक्ता&#x9;008a&lt;br&gt;&#xA;सैषामन्तो भविता ह्यन्तकाले तनुर्हि वीर्यं भविता नरेषु&#x9;008c&lt;br&gt;&#xA;व्यास उवाच&#x9;009 &lt;br&gt;&#xA;ततस्तु ते पूर्वजदेववाक्यं श्रुत्वा देवा यत्र देवा यजन्ते&#x9;009a&lt;br&gt;&#xA;समासीनास्ते समेता महाबला भागीरथ्यां ददृशुः पुण्डरीकम्&#x9;009c&lt;br&gt;&#xA;दृष्ट्वा च तद्विस्मितास्ते बभूवुस्तेषामिन्द्रस्तत्र शूरो जगाम&#x9;010a&lt;br&gt;&#xA;सोऽपश्यद्योषामथ पावकप्रभां यत्र गङ्गा सततं सम्प्रसूता&#x9;010c&lt;br&gt;&#xA;सा तत्र योषा रुदती जलार्थिनी गङ्गां देवीं व्यवगाह्यावतिष्ठत्&#x9;011a&lt;br&gt;&#xA;तस्याश्रुबिन्दुः पतितो जले वै तत्पद्ममासीदथ तत्र काञ्चनम्&#x9;011c&lt;br&gt;&#xA;तदद्भुतं प्रेक्ष्य वज्री तदानीमपृच्छत्तां योषितमन्तिकाद्वै&#x9;012a&lt;br&gt;&#xA;का त्वं कथं रोदिषि कस्य हेतोर्वाक्यं तथ्यं कामयेह ब्रवीहि&#x9;012c&lt;br&gt;&#xA;स्त्र्युवाच&#x9;013 &lt;br&gt;&#xA;त्वं वेत्स्यसे मामिह यास्मि शक्र यदर्थं चाहं रोदिमि मन्दभाग्या&#x9;013a&lt;br&gt;&#xA;आगच्छ राजन्पुरतोऽहं गमिष्ये द्रष्टासि तद्रोदिमि यत्कृतेऽहम्&#x9;013c&lt;br&gt;&#xA;व्यास उवाच&#x9;014 &lt;br&gt;&#xA;तां गच्छन्तीमन्वगच्छत्तदानीं सोऽपश्यदारात्तरुणं दर्शनीयम्&#x9;014a&lt;br&gt;&#xA;सिंहासनस्थं युवतीसहायं क्रीडन्तमक्षैर्गिरिराजमूर्ध्नि&#x9;014c&lt;br&gt;&#xA;तमब्रवीद्देवराजो ममेदं त्वं विद्धि विश्वं भुवनं वशे स्थितम्&#x9;015a&lt;br&gt;&#xA;ईशोऽहमस्मीति समन्युरब्रवीद्दृष्ट्वा तमक्षैः सुभृशं प्रमत्तम्&#x9;015c&lt;br&gt;&#xA;क्रुद्धं तु शक्रं प्रसमीक्ष्य देवो जहास शक्रं च शनैरुदैक्षत&#x9;016a&lt;br&gt;&#xA;संस्तम्भितोऽभूदथ देवराजस्तेनेक्षितः स्थाणुरिवावतस्थे&#x9;016c&lt;br&gt;&#xA;यदा तु पर्याप्तमिहास्य क्रीडया तदा देवीं रुदतीं तामुवाच&#x9;017a&lt;br&gt;&#xA;आनीयतामेष यतोऽहमारान्मैनं दर्पः पुनरप्याविशेत&#x9;017c&lt;br&gt;&#xA;ततः शक्रः स्पृष्टमात्रस्तया तु स्रस्तैरङ्गैः पतितोऽभूद्धरण्याम्&#x9;018a&lt;br&gt;&#xA;तमब्रवीद्भगवानुग्रतेजा मैवं पुनः शक्र कृथाः कथञ्चित्&#x9;018c&lt;br&gt;&#xA;विवर्तयैनं च महाद्रिराजं बलं च वीर्यं च तवाप्रमेयम्&#x9;019a&lt;br&gt;&#xA;विवृत्य चैवाविश मध्यमस्य यत्रासते त्वद्विधाः सूर्यभासः&#x9;019c&lt;br&gt;&#xA;स तद्विवृत्य शिखरं महागिरेस्तुल्यद्युतींश्चतुरोऽन्यान्ददर्श&#x9;020a&lt;br&gt;&#xA;स तानभिप्रेक्ष्य बभूव दुःखितः कच्चिन्नाहं भविता वै यथेमे&#x9;020c&lt;br&gt;&#xA;ततो देवो गिरिशो वज्रपाणिं विवृत्य नेत्रे कुपितोऽभ्युवाच&#x9;021a&lt;br&gt;&#xA;दरीमेतां प्रविश त्वं शतक्रतो यन्मां बाल्यादवमंस्थाः पुरस्तात्&#x9;021c&lt;br&gt;&#xA;उक्तस्त्वेवं विभुना देवराजः प्रवेपमानो भृशमेवाभिषङ्गात्&#x9;022a&lt;br&gt;&#xA;स्रस्तैरङ्गैरनिलेनेव नुन्नमश्वत्थपत्रं गिरिराजमूर्ध्नि&#x9;022c&lt;br&gt;&#xA;स प्राञ्जलिर्विनतेनाननेन प्रवेपमानः सहसैवमुक्तः&#x9;023a&lt;br&gt;&#xA;उवाच चेदं बहुरूपमुग्रं द्रष्टा शेषस्य भगवंस्त्वं भवाद्य&#x9;023c&lt;br&gt;&#xA;तमब्रवीदुग्रधन्वा प्रहस्य नैवंशीलाः शेषमिहाप्नुवन्ति&#x9;024a&lt;br&gt;&#xA;एतेऽप्येवं भवितारः पुरस्तात्तस्मादेतां दरिमाविश्य शेध्वम्&#x9;024c&lt;br&gt;&#xA;शेषोऽप्येवं भविता वो न संशयो योनिं सर्वे मानुषीमाविशध्वम्&#x9;025a&lt;br&gt;&#xA;तत्र यूयं कर्म कृत्वाविषह्यं बहूनन्यान्निधनं प्रापयित्वा&#x9;025c&lt;br&gt;&#xA;आगन्तारः पुनरेवेन्द्रलोकं स्वकर्मणा पूर्वजितं महार्हम्&#x9;026a&lt;br&gt;&#xA;सर्वं मया भाषितमेतदेवं कर्तव्यमन्यद्विविधार्थवच्च&#x9;026c&lt;br&gt;&#xA;पूर्वेन्द्रा ऊचुः&#x9;027 &lt;br&gt;&#xA;गमिष्यामो मानुषं देवलोकाद्दुराधरो विहितो यत्र मोक्षः&#x9;027a&lt;br&gt;&#xA;देवास्त्वस्मानादधीरञ्जनन्यां धर्मो वायुर्मघवानश्विनौ च&#x9;027c&lt;br&gt;&#xA;व्यास उवाच&#x9;028 &lt;br&gt;&#xA;एतच्छ्रुत्वा वज्रपाणिर्वचस्तु देवश्रेष्ठं पुनरेवेदमाह&#x9;028a&lt;br&gt;&#xA;वीर्येणाहं पुरुषं कार्यहेतोर्दद्यामेषां पञ्चमं मत्प्रसूतम्&#x9;028c&lt;br&gt;&#xA;तेषां कामं भगवानुग्रधन्वा प्रादादिष्टं सन्निसर्गाद्यथोक्तम्&#x9;029a&lt;br&gt;&#xA;तां चाप्येषां योषितं लोककान्तां श्रियं भार्यां व्यदधान्मानुषेषु&#x9;029c&lt;br&gt;&#xA;तैरेव सार्धं तु ततः स देवो जगाम नारायणमप्रमेयम्&#x9;030a&lt;br&gt;&#xA;स चापि तद्व्यदधात्सर्वमेव ततः सर्वे सम्बभूवुर्धरण्याम्&#x9;030c&lt;br&gt;&#xA;स चापि केशौ हरिरुद्बबर्ह शुक्लमेकमपरं चापि कृष्णम्&#x9;031a&lt;br&gt;&#xA;तौ चापि केशौ विशतां यदूनां कुले स्त्रियौ रोहिणीं देवकीं च&#x9;031c&lt;br&gt;&#xA;तयोरेको बलदेवो बभूव कृष्णो द्वितीयः केशवः सम्बभूव&#x9;031e&lt;br&gt;&#xA;ये ते पूर्वं शक्ररूपा निरुद्धास्तस्यां दर्यां पर्वतस्योत्तरस्य&#x9;032a&lt;br&gt;&#xA;इहैव ते पाण्डवा वीर्यवन्तः शक्रस्यांशः पाण्डवः सव्यसाची&#x9;032c&lt;br&gt;&#xA;एवमेते पाण्डवाः सम्बभूवुर्ये ते राजन्पूर्वमिन्द्रा बभूवुः&#x9;033a&lt;br&gt;&#xA;लक्ष्मीश्चैषां पूर्वमेवोपदिष्टा भार्या यैषा द्रौपदी दिव्यरूपा&#x9;033c&lt;br&gt;&#xA;कथं हि स्त्री कर्मणोऽन्ते महीतलात्समुत्तिष्ठेदन्यतो दैवयोगात्&#x9;034a&lt;br&gt;&#xA;यस्या रूपं सोमसूर्यप्रकाशं गन्धश्चाग्र्यः क्रोशमात्रात्प्रवाति&#x9;034c&lt;br&gt;&#xA;इदं चान्यत्प्रीतिपूर्वं नरेन्द्र ददामि ते वरमत्यद्भुतं च&#x9;035a&lt;br&gt;&#xA;दिव्यं चक्षुः पश्य कुन्तीसुतांस्त्वं पुण्यैर्दिव्यैः पूर्वदेहैरुपेतान्&#x9;035c&lt;br&gt;&#xA;वैशम्पायन उवाच&#x9;036 &lt;br&gt;&#xA;ततो व्यासः परमोदारकर्मा शुचिर्विप्रस्तपसा तस्य राज्ञः&#x9;036a&lt;br&gt;&#xA;चक्षुर्दिव्यं प्रददौ तान्स सर्वान्राजापश्यत्पूर्वदेहैर्यथावत्&#x9;036c&lt;br&gt;&#xA;ततो दिव्यान्हेमकिरीटमालिनः शक्रप्रख्यान्पावकादित्यवर्णान्&#x9;037a&lt;br&gt;&#xA;बद्धापीडांश्चारुरूपांश्च यूनो व्यूढोरस्कांस्तालमात्रान्ददर्श&#x9;037c&lt;br&gt;&#xA;दिव्यैर्वस्त्रैररजोभिः सुवर्णैर्माल्यैश्चाग्र्यैः शोभमानानतीव&#x9;038a&lt;br&gt;&#xA;साक्षात्त्र्यक्षान्वसवो वाथ दिव्यानादित्यान्वा सर्वगुणोपपन्नान्&#x9;038c&lt;br&gt;&#xA;तान्पूर्वेन्द्रानेवमीक्ष्याभिरूपान्प्रीतो राजा द्रुपदो विस्मितश्च&#x9;038e&lt;br&gt;&#xA;दिव्यां मायां तामवाप्याप्रमेयां तां चैवाग्र्यां श्रियमिव रूपिणीं च&#x9;039a&lt;br&gt;&#xA;योग्यां तेषां रूपतेजोयशोभिः पत्नीमृद्धां दृष्टवान्पार्थिवेन्द्रः&#x9;039c&lt;br&gt;&#xA;स तद्दृष्ट्वा महदाश्चर्यरूपं जग्राह पादौ सत्यवत्याः सुतस्य&#x9;040a&lt;br&gt;&#xA;नैतच्चित्रं परमर्षे त्वयीति प्रसन्नचेताः स उवाच चैनम्&#x9;040c&lt;br&gt;&#xA;व्यास उवाच&#x9;041 &lt;br&gt;&#xA;आसीत्तपोवने काचिदृषेः कन्या महात्मनः&#x9;041a&lt;br&gt;&#xA;नाध्यगच्छत्पतिं सा तु कन्या रूपवती सती&#x9;041c&lt;br&gt;&#xA;तोषयामास तपसा सा किलोग्रेण शङ्करम्&#x9;042a&lt;br&gt;&#xA;तामुवाचेश्वरः प्रीतो वृणु काममिति स्वयम्&#x9;042c&lt;br&gt;&#xA;सैवमुक्ताब्रवीत्कन्या देवं वरदमीश्वरम्&#x9;043a&lt;br&gt;&#xA;पतिं सर्वगुणोपेतमिच्छामीति पुनः पुनः&#x9;043c&lt;br&gt;&#xA;ददौ तस्यै स देवेशस्तं वरं प्रीतिमांस्तदा&#x9;044a&lt;br&gt;&#xA;पञ्च ते पतयः श्रेष्ठा भविष्यन्तीति शङ्करः&#x9;044c&lt;br&gt;&#xA;सा प्रसादयती देवमिदं भूयोऽभ्यभाषत&#x9;045a&lt;br&gt;&#xA;एकं पतिं गुणोपेतं त्वत्तोऽर्हामीति वै तदा&#x9;045c&lt;br&gt;&#xA;तां देवदेवः प्रीतात्मा पुनः प्राह शुभं वचः&#x9;045e&lt;br&gt;&#xA;पञ्चकृत्वस्त्वया उक्तः पतिं देहीत्यहं पुनः&#x9;046a&lt;br&gt;&#xA;तत्तथा भविता भद्रे तव तद्भद्रमस्तु ते&#x9;046c&lt;br&gt;&#xA;देहमन्यं गतायास्ते यथोक्तं तद्भविष्यति&#x9;046e&lt;br&gt;&#xA;द्रुपदैषा हि सा जज्ञे सुता ते देवरूपिणी&#x9;047a&lt;br&gt;&#xA;पञ्चानां विहिता पत्नी कृष्णा पार्षत्यनिन्दिता&#x9;047c&lt;br&gt;&#xA;स्वर्गश्रीः पाण्डवार्थाय समुत्पन्ना महामखे&#x9;048a&lt;br&gt;&#xA;सेह तप्त्वा तपो घोरं दुहितृत्वं तवागता&#x9;048c&lt;br&gt;&#xA;सैषा देवी रुचिरा देवजुष्टा पञ्चानामेका स्वकृतेन कर्मणा&#x9;049a&lt;br&gt;&#xA;सृष्टा स्वयं देवपत्नी स्वयम्भुवा श्रुत्वा राजन्द्रुपदेष्टं कुरुष्व&#x9;049c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/190/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/190/</guid>
      <description>&lt;p&gt;द्रुपद उवाच&#x9;001 &lt;br&gt;&#xA;अश्रुत्वैवं वचनं ते महर्षे मया पूर्वं यतितं कार्यमेतत्&#x9;001a&lt;br&gt;&#xA;न वै शक्यं विहितस्यापयातुं तदेवेदमुपपन्नं विधानम्&#x9;001c&lt;br&gt;&#xA;दिष्टस्य ग्रन्थिरनिवर्तनीयः स्वकर्मणा विहितं नेह किञ्चित्&#x9;002a&lt;br&gt;&#xA;कृतं निमित्तं हि वरैकहेतोस्तदेवेदमुपपन्नं बहूनाम्&#x9;002c&lt;br&gt;&#xA;यथैव कृष्णोक्तवती पुरस्तान्नैकान्पतीन्मे भगवान्ददातु&#x9;003a&lt;br&gt;&#xA;स चाप्येवं वरमित्यब्रवीत्तां देवो हि वेद परमं यदत्र&#x9;003c&lt;br&gt;&#xA;यदि वायं विहितः शङ्करेण धर्मोऽधर्मो वा नात्र ममापराधः&#x9;004a&lt;br&gt;&#xA;गृह्णन्त्विमे विधिवत्पाणिमस्या यथोपजोषं विहितैषां हि कृष्णा&#x9;004c&lt;br&gt;&#xA;वैशम्पायन उवाच&#x9;005 &lt;br&gt;&#xA;ततोऽब्रवीद्भगवान्धर्मराजमद्य पुण्याहमुत पाण्डवेय&#x9;005a&lt;br&gt;&#xA;अद्य पौष्यं योगमुपैति चन्द्रमाः पाणिं कृष्णायास्त्वं गृहाणाद्य पूर्वम्&#x9;005c&lt;br&gt;&#xA;ततो राजा यज्ञसेनः सपुत्रो जन्यार्थ युक्तं बहु तत्तदग्र्यम्&#x9;006a&lt;br&gt;&#xA;समानयामास सुतां च कृष्णामाप्लाव्य रत्नैर्बहुभिर्विभूष्य&#x9;006c&lt;br&gt;&#xA;ततः सर्वे सुहृदस्तत्र तस्य समाजग्मुः सचिवा मन्त्रिणश्च&#x9;007a&lt;br&gt;&#xA;द्रष्टुं विवाहं परमप्रतीता द्विजाश्च पौराश्च यथाप्रधानाः&#x9;007c&lt;br&gt;&#xA;तत्तस्य वेश्मार्थिजनोपशोभितं विकीर्णपद्मोत्पलभूषिताजिरम्&#x9;008a&lt;br&gt;&#xA;महार्हरत्नौघविचित्रमाबभौ दिवं यथा निर्मलतारकाचितम्&#x9;008c&lt;br&gt;&#xA;ततस्तु ते कौरवराजपुत्रा विभूषिताः कुण्डलिनो युवानः&#x9;009a&lt;br&gt;&#xA;महार्हवस्त्रा वरचन्दनोक्षिताः कृताभिषेकाः कृतमङ्गलक्रियाः&#x9;009c&lt;br&gt;&#xA;पुरोहितेनाग्निसमानवर्चसा सहैव धौम्येन यथाविधि प्रभो&#x9;010a&lt;br&gt;&#xA;क्रमेण सर्वे विविशुश्च तत्सदो महर्षभा गोष्ठमिवाभिनन्दिनः&#x9;010c&lt;br&gt;&#xA;ततः समाधाय स वेदपारगो जुहाव मन्त्रैर्ज्वलितं हुताशनम्&#x9;011a&lt;br&gt;&#xA;युधिष्ठिरं चाप्युपनीय मन्त्रविन्नियोजयामास सहैव कृष्णया&#x9;011c&lt;br&gt;&#xA;प्रदक्षिणं तौ प्रगृहीतपाणी समानयामास स वेदपारगः&#x9;012a&lt;br&gt;&#xA;ततोऽभ्यनुज्ञाय तमाजिशोभिनं पुरोहितो राजगृहाद्विनिर्ययौ&#x9;012c&lt;br&gt;&#xA;क्रमेण चानेन नराधिपात्मजा वरस्त्रियास्ते जगृहुस्तदा करम्&#x9;013a&lt;br&gt;&#xA;अहन्यहन्युत्तमरूपधारिणो महारथाः कौरववंशवर्धनाः&#x9;013c&lt;br&gt;&#xA;इदं च तत्राद्भुतरूपमुत्तमं जगाद विप्रर्षिरतीतमानुषम्&#x9;014a&lt;br&gt;&#xA;महानुभावा किल सा सुमध्यमा बभूव कन्यैव गते गतेऽहनि&#x9;014c&lt;br&gt;&#xA;कृते विवाहे द्रुपदो धनं ददौ महारथेभ्यो बहुरूपमुत्तमम्&#x9;015a&lt;br&gt;&#xA;शतं रथानां वरहेमभूषिणां चतुर्युजां हेमखलीनमालिनाम्&#x9;015c&lt;br&gt;&#xA;शतं गजानामभिपद्मिनां तथा शतं गिरीणामिव हेमशृङ्गिणाम्&#x9;016a&lt;br&gt;&#xA;तथैव दासीशतमग्र्ययौवनं महार्हवेषाभरणाम्बरस्रजम्&#x9;016c&lt;br&gt;&#xA;पृथक्पृथक्चैव दशायुतान्वितं धनं ददौ सौमकिरग्निसाक्षिकम्&#x9;017a&lt;br&gt;&#xA;तथैव वस्त्राणि च भूषणानि प्रभावयुक्तानि महाधनानि&#x9;017c&lt;br&gt;&#xA;कृते विवाहे च ततः स्म पाण्डवाः प्रभूतरत्नामुपलभ्य तां श्रियम्&#x9;018a&lt;br&gt;&#xA;विजह्रुरिन्द्रप्रतिमा महाबलाः पुरे तु पाञ्चालनृपस्य तस्य ह&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/191/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/191/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;पाण्डवैः सह संयोगं गतस्य द्रुपदस्य तु&#x9;001a&lt;br&gt;&#xA;न बभूव भयं किञ्चिद्देवेभ्योऽपि कथञ्चन&#x9;001c&lt;br&gt;&#xA;कुन्तीमासाद्य ता नार्यो द्रुपदस्य महात्मनः&#x9;002a&lt;br&gt;&#xA;नाम सङ्कीर्तयन्त्यस्ताः पादौ जग्मुः स्वमूर्धभिः&#x9;002c&lt;br&gt;&#xA;कृष्णा च क्षौमसंवीता कृतकौतुकमङ्गला&#x9;003a&lt;br&gt;&#xA;कृताभिवादना श्वश्र्वास्तस्थौ प्रह्वा कृताञ्जलिः&#x9;003c&lt;br&gt;&#xA;रूपलक्षणसम्पन्नां शीलाचारसमन्विताम्&#x9;004a&lt;br&gt;&#xA;द्रौपदीमवदत्प्रेम्णा पृथाशीर्वचनं स्नुषाम्&#x9;004c&lt;br&gt;&#xA;यथेन्द्राणी हरिहये स्वाहा चैव विभावसौ&#x9;005a&lt;br&gt;&#xA;रोहिणी च यथा सोमे दमयन्ती यथा नले&#x9;005c&lt;br&gt;&#xA;यथा वैश्रवणे भद्रा वसिष्ठे चाप्यरुन्धती&#x9;006a&lt;br&gt;&#xA;यथा नारायणे लक्ष्मीस्तथा त्वं भव भर्तृषु&#x9;006c&lt;br&gt;&#xA;जीवसूर्वीरसूर्भद्रे बहुसौख्यसमन्विता&#x9;007a&lt;br&gt;&#xA;सुभगा भोगसम्पन्ना यज्ञपत्नी स्वनुव्रता&#x9;007c&lt;br&gt;&#xA;अतिथीनागतान्साधून्बालान्वृद्धान्गुरूंस्तथा&#x9;008a&lt;br&gt;&#xA;पूजयन्त्या यथान्यायं शश्वद्गच्छन्तु ते समाः&#x9;008c&lt;br&gt;&#xA;कुरुजाङ्गलमुख्येषु राष्ट्रेषु नगरेषु च&#x9;009a&lt;br&gt;&#xA;अनु त्वमभिषिच्यस्व नृपतिं धर्मवत्सलम्&#x9;009c&lt;br&gt;&#xA;पतिभिर्निर्जितामुर्वीं विक्रमेण महाबलैः&#x9;010a&lt;br&gt;&#xA;कुरु ब्राह्मणसात्सर्वामश्वमेधे महाक्रतौ&#x9;010c&lt;br&gt;&#xA;पृथिव्यां यानि रत्नानि गुणवन्ति गुनान्विते&#x9;011a&lt;br&gt;&#xA;तान्याप्नुहि त्वं कल्याणि सुखिनी शरदां शतम्&#x9;011c&lt;br&gt;&#xA;यथा च त्वाभिनन्दामि वध्वद्य क्षौमसंवृताम्&#x9;012a&lt;br&gt;&#xA;तथा भूयोऽभिनन्दिष्ये सूतपुत्रां गुणान्विताम्&#x9;012c&lt;br&gt;&#xA;ततस्तु कृतदारेभ्यः पाण्डुभ्यः प्राहिणोद्धरिः&#x9;013a&lt;br&gt;&#xA;मुक्तावैडूर्यचित्राणि हैमान्याभरणानि च&#x9;013c&lt;br&gt;&#xA;वासांसि च महार्हाणि नानादेश्यानि माधवः&#x9;014a&lt;br&gt;&#xA;कम्बलाजिनरत्नानि स्पर्शवन्ति शुभानि च&#x9;014c&lt;br&gt;&#xA;शयनासनयानानि विविधानि महान्ति च&#x9;015a&lt;br&gt;&#xA;वैडूर्यवज्रचित्राणि शतशो भाजनानि च&#x9;015c&lt;br&gt;&#xA;रूपयौवनदाक्षिण्यैरुपेताश्च स्वलङ्कृताः&#x9;016a&lt;br&gt;&#xA;प्रेष्याः सम्प्रददौ कृष्णो नानादेश्याः सहस्रशः&#x9;016c&lt;br&gt;&#xA;गजान्विनीतान्भद्रांश्च सदश्वांश्च स्वलङ्कृतान्&#x9;017a&lt;br&gt;&#xA;रथांश्च दान्तान्सौवर्णैः शुभैः पट्टैरलङ्कृतान्&#x9;017c&lt;br&gt;&#xA;कोटिशश्च सुवर्णं स तेषामकृतकं तथा&#x9;018a&lt;br&gt;&#xA;वीतीकृतममेयात्मा प्राहिणोन्मधुसूदनः&#x9;018c&lt;br&gt;&#xA;तत्सर्वं प्रतिजग्राह धर्मराजो युधिष्ठिरः&#x9;019a&lt;br&gt;&#xA;मुदा परमया युक्तो गोविन्दप्रियकाम्यया&#x9;019c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/192/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/192/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;ततो राज्ञां चरैराप्तैश्चारः समुपनीयत&#x9;001a&lt;br&gt;&#xA;पाण्डवैरुपसम्पन्ना द्रौपदी पतिभिः शुभा&#x9;001c&lt;br&gt;&#xA;येन तद्धनुरायम्य लक्ष्यं विद्धं महात्मना&#x9;002a&lt;br&gt;&#xA;सोऽर्जुनो जयतां श्रेष्ठो महाबाणधनुर्धरः&#x9;002c&lt;br&gt;&#xA;यः शल्यं मद्रराजानमुत्क्षिप्याभ्रामयद्बली&#x9;003a&lt;br&gt;&#xA;त्रासयंश्चापि सङ्क्रुद्धो वृक्षेण पुरुषान्रणे&#x9;003c&lt;br&gt;&#xA;न चापि सम्भ्रमः कश्चिदासीत्तत्र महात्मनः&#x9;004a&lt;br&gt;&#xA;स भीमो भीमसंस्पर्शः शत्रुसेनाङ्गपातनः&#x9;004c&lt;br&gt;&#xA;ब्रह्मरूपधराञ्श्रुत्वा पाण्डुराजसुतांस्तदा&#x9;005a&lt;br&gt;&#xA;कौन्तेयान्मनुजेन्द्राणां विस्मयः समजायत&#x9;005c&lt;br&gt;&#xA;सपुत्रा हि पुरा कुन्ती दग्धा जतुगृहे श्रुता&#x9;006a&lt;br&gt;&#xA;पुनर्जातानिति स्मैतान्मन्यन्ते सर्वपार्थिवाः&#x9;006c&lt;br&gt;&#xA;धिक्कुर्वन्तस्तदा भीष्मं धृतराष्ट्रं च कौरवम्&#x9;007a&lt;br&gt;&#xA;कर्मणा सुनृशंसेन पुरोचनकृतेन वै&#x9;007c&lt;br&gt;&#xA;वृत्ते स्वयंवरे चैव राजानः सर्व एव ते&#x9;008a&lt;br&gt;&#xA;यथागतं विप्रजग्मुर्विदित्वा पाण्डवान्वृतान्&#x9;008c&lt;br&gt;&#xA;अथ दुर्योधनो राजा विमना भ्रातृभिः सह&#x9;009a&lt;br&gt;&#xA;अश्वत्थाम्ना मातुलेन कर्णेन च कृपेण च&#x9;009c&lt;br&gt;&#xA;विनिवृत्तो वृतं दृष्ट्वा द्रौपद्या श्वेतवाहनम्&#x9;010a&lt;br&gt;&#xA;तं तु दुःशासनो व्रीडन्मन्दं मन्दमिवाब्रवीत्&#x9;010c&lt;br&gt;&#xA;यद्यसौ ब्राह्मणो न स्याद्विन्देत द्रौपदीं न सः&#x9;011a&lt;br&gt;&#xA;न हि तं तत्त्वतो राजन्वेद कश्चिद्धनञ्जयम्&#x9;011c&lt;br&gt;&#xA;दैवं तु परमं मन्ये पौरुषं तु निरर्थकम्&#x9;012a&lt;br&gt;&#xA;धिगस्मत्पौरुषं तात यद्धरन्तीह पाण्डवाः&#x9;012c&lt;br&gt;&#xA;एवं सम्भाषमाणास्ते निन्दन्तश्च पुरोचनम्&#x9;013a&lt;br&gt;&#xA;विविशुर्हास्तिनपुरं दीना विगतचेतसः&#x9;013c&lt;br&gt;&#xA;त्रस्ता विगतसङ्कल्पा दृष्ट्वा पार्थान्महौजसः&#x9;014a&lt;br&gt;&#xA;मुक्तान्हव्यवहाच्चैनान्संयुक्तान्द्रुपदेन च&#x9;014c&lt;br&gt;&#xA;धृष्टद्युम्नं च सञ्चिन्त्य तथैव च शिखण्डिनम्&#x9;015a&lt;br&gt;&#xA;द्रुपदस्यात्मजांश्चान्यान्सर्वयुद्धविशारदान्&#x9;015c&lt;br&gt;&#xA;विदुरस्त्वथ ताञ्श्रुत्वा द्रौपद्या पाण्डवान्वृतान्&#x9;016a&lt;br&gt;&#xA;व्रीडितान्धार्तराष्ट्रांश्च भग्नदर्पानुपागतान्&#x9;016c&lt;br&gt;&#xA;ततः प्रीतमनाः क्षत्ता धृतराष्ट्रं विशां पते&#x9;017a&lt;br&gt;&#xA;उवाच दिष्ट्या कुरवो वर्धन्त इति विस्मितः&#x9;017c&lt;br&gt;&#xA;वैचित्रवीर्यस्तु नृपो निशम्य विदुरस्य तत्&#x9;018a&lt;br&gt;&#xA;अब्रवीत्परमप्रीतो दिष्ट्या दिष्ट्येति भारत&#x9;018c&lt;br&gt;&#xA;मन्यते हि वृतं पुत्रं ज्येष्ठं द्रुपदकन्यया&#x9;019a&lt;br&gt;&#xA;दुर्योधनमविज्ञानात्प्रज्ञाचक्षुर्नरेश्वरः&#x9;019c&lt;br&gt;&#xA;अथ त्वाज्ञापयामास द्रौपद्या भूषणं बहु&#x9;020a&lt;br&gt;&#xA;आनीयतां वै कृष्णेति पुत्रं दुर्योधनं तदा&#x9;020c&lt;br&gt;&#xA;अथास्य पश्चाद्विदुर आचख्यौ पाण्डवान्वृतान्&#x9;021a&lt;br&gt;&#xA;सर्वान्कुशलिनो वीरान्पूजितान्द्रुपदेन च&#x9;021c&lt;br&gt;&#xA;तेषां सम्बन्धिनश्चान्यान्बहून्बलसमन्वितान्&#x9;021e&lt;br&gt;&#xA;धृतराष्ट्र उवाच&#x9;022&lt;br&gt;&#xA;यथैव पाण्डोः पुत्रास्ते तथैवाभ्यधिका मम&#x9;022a&lt;br&gt;&#xA;सेयमभ्यधिका प्रीतिर्वृद्धिर्विदुर मे मता&#x9;022c&lt;br&gt;&#xA;यत्ते कुशलिनो वीरा मित्रवन्तश्च पाण्डवाः&#x9;022e&lt;br&gt;&#xA;को हि द्रुपदमासाद्य मित्रं क्षत्तः सबान्धवम्&#x9;023a&lt;br&gt;&#xA;न बुभूषेद्भवेनार्थी गतश्रीरपि पार्थिवः&#x9;023c&lt;br&gt;&#xA;वैशम्पायन उवाच&#x9;024&lt;br&gt;&#xA;तं तथा भाषमाणं तु विदुरः प्रत्यभाषत&#x9;024a&lt;br&gt;&#xA;नित्यं भवतु ते बुद्धिरेषा राजञ्शतं समाः&#x9;024c&lt;br&gt;&#xA;ततो दुर्योधनश्चैव राधेयश्च विशां पते&#x9;025a&lt;br&gt;&#xA;धृतराष्ट्रमुपागम्य वचोऽब्रूतामिदं तदा&#x9;025c&lt;br&gt;&#xA;सन्निधौ विदुरस्य त्वां वक्तुं नृप न शक्नुवः&#x9;026a&lt;br&gt;&#xA;विविक्तमिति वक्ष्यावः किं तवेदं चिकीर्षितम्&#x9;026c&lt;br&gt;&#xA;सपत्नवृद्धिं यत्तात मन्यसे वृद्धिमात्मनः&#x9;027a&lt;br&gt;&#xA;अभिष्टौषि च यत्क्षत्तुः समीपे द्विपदां वर&#x9;027c&lt;br&gt;&#xA;अन्यस्मिन्नृप कर्तव्ये त्वमन्यत्कुरुषेऽनघ&#x9;028a&lt;br&gt;&#xA;तेषां बलविघातो हि कर्तव्यस्तात नित्यशः&#x9;028c&lt;br&gt;&#xA;ते वयं प्राप्तकालस्य चिकीर्षां मन्त्रयामहे&#x9;029a&lt;br&gt;&#xA;यथा नो न ग्रसेयुस्ते सपुत्रबलबान्धवान्&#x9;029c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/193/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/193/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;अहमप्येवमेवैतच्चिन्तयामि यथा युवाम्&#x9;001a&lt;br&gt;&#xA;विवेक्तुं नाहमिच्छामि त्वाकारं विदुरं प्रति&#x9;001c&lt;br&gt;&#xA;अतस्तेषां गुणानेव कीर्तयामि विशेषतः&#x9;002a&lt;br&gt;&#xA;नावबुध्येत विदुरो ममाभिप्रायमिङ्गितैः&#x9;002c&lt;br&gt;&#xA;यच्च त्वं मन्यसे प्राप्तं तद्ब्रूहि त्वं सुयोधन&#x9;003a&lt;br&gt;&#xA;राधेय मन्यसे त्वं च यत्प्राप्तं तद्ब्रवीहि मे&#x9;003c&lt;br&gt;&#xA;दुर्योधन उवाच&#x9;004&lt;br&gt;&#xA;अद्य तान्कुशलैर्विप्रैः सुकृतैराप्तकारिभिः&#x9;004a&lt;br&gt;&#xA;कुन्तीपुत्रान्भेदयामो माद्रीपुत्रौ च पाण्डवौ&#x9;004c&lt;br&gt;&#xA;अथ वा द्रुपदो राजा महद्भिर्वित्तसञ्चयैः&#x9;005a&lt;br&gt;&#xA;पुत्राश्चास्य प्रलोभ्यन्ताममात्याश्चैव सर्वशः&#x9;005c&lt;br&gt;&#xA;परित्यजध्वं राजानं कुन्तीपुत्रं युधिष्ठिरम्&#x9;006a&lt;br&gt;&#xA;अथ तत्रैव वा तेषां निवासं रोचयन्तु ते&#x9;006c&lt;br&gt;&#xA;इहैषां दोषवद्वासं वर्णयन्तु पृथक्पृथक्&#x9;007a&lt;br&gt;&#xA;ते भिद्यमानास्तत्रैव मनः कुर्वन्तु पाण्डवाः&#x9;007c&lt;br&gt;&#xA;अथवा कुशलाः केचिदुपायनिपुणा नराः&#x9;008a&lt;br&gt;&#xA;इतरेतरतः पार्थान्भेदयन्त्वनुरागतः&#x9;008c&lt;br&gt;&#xA;व्युत्थापयन्तु वा कृष्णां बहुत्वात्सुकरं हि तत्&#x9;009a&lt;br&gt;&#xA;अथवा पाण्डवांस्तस्यां भेदयन्तु ततश्च ताम्&#x9;009c&lt;br&gt;&#xA;भीमसेनस्य वा राजन्नुपायकुशलैर्नरैः&#x9;010a&lt;br&gt;&#xA;मृत्युर्विधीयतां छन्नैः स हि तेषां बलाधिकः&#x9;010c&lt;br&gt;&#xA;तस्मिंस्तु निहते राजन्हतोत्साहा हतौजसः&#x9;011a&lt;br&gt;&#xA;यतिष्यन्ते न राज्याय स हि तेषां व्यपाश्रयः&#x9;011c&lt;br&gt;&#xA;अजेयो ह्यर्जुनः सङ्ख्ये पृष्ठगोपे वृकोदरे&#x9;012a&lt;br&gt;&#xA;तमृते फल्गुनो युद्धे राधेयस्य न पादभाक्&#x9;012c&lt;br&gt;&#xA;ते जानमाना दौर्बल्यं भीमसेनमृते महत्&#x9;013a&lt;br&gt;&#xA;अस्मान्बलवतो ज्ञात्वा नशिष्यन्त्यबलीयसः&#x9;013c&lt;br&gt;&#xA;इहागतेषु पार्थेषु निदेशवशवर्तिषु&#x9;014a&lt;br&gt;&#xA;प्रवर्तिष्यामहे राजन्यथाश्रद्धं निबर्हणे&#x9;014c&lt;br&gt;&#xA;अथवा दर्शनीयाभिः प्रमदाभिर्विलोभ्यताम्&#x9;015a&lt;br&gt;&#xA;एकैकस्तत्र कौन्तेयस्ततः कृष्णा विरज्यताम्&#x9;015c&lt;br&gt;&#xA;प्रेष्यतां वापि राधेयस्तेषामागमनाय वै&#x9;016a&lt;br&gt;&#xA;ते लोप्त्रहारैः सन्धाय वध्यन्तामाप्तकारिभिः&#x9;016c&lt;br&gt;&#xA;एतेषामभ्युपायानां यस्ते निर्दोषवान्मतः&#x9;017a&lt;br&gt;&#xA;तस्य प्रयोगमातिष्ठ पुरा कालोऽतिवर्तते&#x9;017c&lt;br&gt;&#xA;यावच्चाकृतविश्वासा द्रुपदे पार्थिवर्षभे&#x9;018a&lt;br&gt;&#xA;तावदेवाद्य ते शक्या न शक्यास्तु ततः परम्&#x9;018c&lt;br&gt;&#xA;एषा मम मतिस्तात निग्रहाय प्रवर्तते&#x9;019a&lt;br&gt;&#xA;साधु वा यदि वासाधु किं वा राधेय मन्यसे&#x9;019c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/194/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/194/</guid>
      <description>&lt;p&gt;कर्ण उवाच&#x9;001&lt;br&gt;&#xA;दुर्योधन तव प्रज्ञा न सम्यगिति मे मतिः&#x9;001a&lt;br&gt;&#xA;न ह्युपायेन ते शक्याः पाण्डवाः कुरुनन्दन&#x9;001c&lt;br&gt;&#xA;पूर्वमेव हि ते सूक्ष्मैरुपायैर्यतितास्त्वया&#x9;002a&lt;br&gt;&#xA;निग्रहीतुं यदा वीर शकिता न तदा त्वया&#x9;002c&lt;br&gt;&#xA;इहैव वर्तमानास्ते समीपे तव पार्थिव&#x9;003a&lt;br&gt;&#xA;अजातपक्षाः शिशवः शकिता नैव बाधितुम्&#x9;003c&lt;br&gt;&#xA;जातपक्षा विदेशस्था विवृद्धाः सर्वशोऽद्य ते&#x9;004a&lt;br&gt;&#xA;नोपायसाध्याः कौन्तेया ममैषा मतिरच्युत&#x9;004c&lt;br&gt;&#xA;न च ते व्यसनैर्योक्तुं शक्या दिष्टकृता हि ते&#x9;005a&lt;br&gt;&#xA;शङ्किताश्चेप्सवश्चैव पितृपैतामहं पदम्&#x9;005c&lt;br&gt;&#xA;परस्परेण भेदश्च नाधातुं तेषु शक्यते&#x9;006a&lt;br&gt;&#xA;एकस्यां ये रताः पत्न्यां न भिद्यन्ते परस्परम्&#x9;006c&lt;br&gt;&#xA;न चापि कृष्णा शक्येत तेभ्यो भेदयितुं परैः&#x9;007a&lt;br&gt;&#xA;परिद्यूनान्वृतवती किमुताद्य मृजावतः&#x9;007c&lt;br&gt;&#xA;ईप्सितश्च गुणः स्त्रीणामेकस्या बहुभर्तृता&#x9;008a&lt;br&gt;&#xA;तं च प्राप्तवती कृष्णा न सा भेदयितुं सुखम्&#x9;008c&lt;br&gt;&#xA;आर्यवृत्तश्च पाञ्चाल्यो न स राजा धनप्रियः&#x9;009a&lt;br&gt;&#xA;न सन्त्यक्ष्यति कौन्तेयान्राज्यदानैरपि ध्रुवम्&#x9;009c&lt;br&gt;&#xA;तथास्य पुत्रो गुणवाननुरक्तश्च पाण्डवान्&#x9;010a&lt;br&gt;&#xA;तस्मान्नोपायसाध्यांस्तानहं मन्ये कथञ्चन&#x9;010c&lt;br&gt;&#xA;इदं त्वद्य क्षमं कर्तुमस्माकं पुरुषर्षभ&#x9;011a&lt;br&gt;&#xA;यावन्न कृतमूलास्ते पाण्डवेया विशां पते&#x9;011c&lt;br&gt;&#xA;तावत्प्रहरणीयास्ते रोचतां तव विक्रमः&#x9;011e&lt;br&gt;&#xA;अस्मत्पक्षो महान्यावद्यावत्पाञ्चालको लघुः&#x9;012a&lt;br&gt;&#xA;तावत्प्रहरणं तेषां क्रियतां मा विचारय&#x9;012c&lt;br&gt;&#xA;वाहनानि प्रभूतानि मित्राणि बहुलानि च&#x9;013a&lt;br&gt;&#xA;यावन्न तेषां गान्धारे तावदेवाशु विक्रम&#x9;013c&lt;br&gt;&#xA;यावच्च राजा पाञ्चाल्यो नोद्यमे कुरुते मनः&#x9;014a&lt;br&gt;&#xA;सह पुत्रैर्महावीर्यैस्तावदेवाशु विक्रम&#x9;014c&lt;br&gt;&#xA;यावन्नायाति वार्ष्णेयः कर्षन्यादववाहिनीम्&#x9;015a&lt;br&gt;&#xA;राज्यार्थे पाण्डवेयानां तावदेवाशु विक्रम&#x9;015c&lt;br&gt;&#xA;वसूनि विविधान्भोगान्राज्यमेव च केवलम्&#x9;016a&lt;br&gt;&#xA;नात्याज्यमस्ति कृष्णस्य पाण्डवार्थे महीपते&#x9;016c&lt;br&gt;&#xA;विक्रमेण मही प्राप्ता भरतेन महात्मना&#x9;017a&lt;br&gt;&#xA;विक्रमेण च लोकांस्त्रीञ्जितवान्पाकशासनः&#x9;017c&lt;br&gt;&#xA;विक्रमं च प्रशंसन्ति क्षत्रियस्य विशां पते&#x9;018a&lt;br&gt;&#xA;स्वको हि धर्मः शूराणां विक्रमः पार्थिवर्षभ&#x9;018c&lt;br&gt;&#xA;ते बलेन वयं राजन्महता चतुरङ्गिणा&#x9;019a&lt;br&gt;&#xA;प्रमथ्य द्रुपदं शीघ्रमानयामेह पाण्डवान्&#x9;019c&lt;br&gt;&#xA;न हि साम्ना न दानेन न भेदेन च पाण्डवाः&#x9;020a&lt;br&gt;&#xA;शक्याः साधयितुं तस्माद्विक्रमेणैव ताञ्जहि&#x9;020c&lt;br&gt;&#xA;तान्विक्रमेण जित्वेमामखिलां भुङ्क्ष्व मेदिनीम्&#x9;021a&lt;br&gt;&#xA;नान्यमत्र प्रपश्यामि कार्योपायं जनाधिप&#x9;021c&lt;br&gt;&#xA;वैशम्पायन उवाच&#x9;022&lt;br&gt;&#xA;श्रुत्वा तु राधेयवचो धृतराष्ट्रः प्रतापवान्&#x9;022a&lt;br&gt;&#xA;अभिपूज्य ततः पश्चादिदं वचनमब्रवीत्&#x9;022c&lt;br&gt;&#xA;उपपन्नं महाप्राज्ञे कृतास्त्रे सूतनन्दने&#x9;023a&lt;br&gt;&#xA;त्वयि विक्रमसम्पन्नमिदं वचनमीदृशम्&#x9;023c&lt;br&gt;&#xA;भूय एव तु भीष्मश्च द्रोणो विदुर एव च&#x9;024a&lt;br&gt;&#xA;युवां च कुरुतां बुद्धिं भवेद्या नः सुखोदया&#x9;024c&lt;br&gt;&#xA;तत आनाय्य तान्सर्वान्मन्त्रिणः सुमहायशाः&#x9;025a&lt;br&gt;&#xA;धृतराष्ट्रो महाराज मन्त्रयामास वै तदा&#x9;025c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/195/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/195/</guid>
      <description>&lt;p&gt;भीष्म उवाच&#x9;001&lt;br&gt;&#xA;न रोचते विग्रहो मे पाण्डुपुत्रैः कथञ्चन&#x9;001a&lt;br&gt;&#xA;यथैव धृतराष्ट्रो मे तथा पाण्डुरसंशयम्&#x9;001c&lt;br&gt;&#xA;गान्धार्याश्च यथा पुत्रास्तथा कुन्तीसुता मताः&#x9;002a&lt;br&gt;&#xA;यथा च मम ते रक्ष्या धृतराष्ट्र तथा तव&#x9;002c&lt;br&gt;&#xA;यथा च मम राज्ञश्च तथा दुर्योधनस्य ते&#x9;003a&lt;br&gt;&#xA;तथा कुरूणां सर्वेषामन्येषामपि भारत&#x9;003c&lt;br&gt;&#xA;एवं गते विग्रहं तैर्न रोचये सन्धाय वीरैर्दीयतामद्य भूमिः&#x9;004a&lt;br&gt;&#xA;तेषामपीदं प्रपितामहानां राज्यं पितुश्चैव कुरूत्तमानाम्&#x9;004c&lt;br&gt;&#xA;दुर्योधन यथा राज्यं त्वमिदं तात पश्यसि&#x9;005a&lt;br&gt;&#xA;मम पैतृकमित्येवं तेऽपि पश्यन्ति पाण्डवाः&#x9;005c&lt;br&gt;&#xA;यदि राज्यं न ते प्राप्ताः पाण्डवेयास्तपस्विनः&#x9;006a&lt;br&gt;&#xA;कुत एव तवापीदं भारतस्य च कस्यचित्&#x9;006c&lt;br&gt;&#xA;अथ धर्मेण राज्यं त्वं प्राप्तवान्भरतर्षभ&#x9;007a&lt;br&gt;&#xA;तेऽपि राज्यमनुप्राप्ताः पूर्वमेवेति मे मतिः&#x9;007c&lt;br&gt;&#xA;मधुरेणैव राज्यस्य तेषामर्धं प्रदीयताम्&#x9;008a&lt;br&gt;&#xA;एतद्धि पुरुषव्याघ्र हितं सर्वजनस्य च&#x9;008c&lt;br&gt;&#xA;अतोऽन्यथा चेत्क्रियते न हितं नो भविष्यति&#x9;009a&lt;br&gt;&#xA;तवाप्यकीर्तिः सकला भविष्यति न संशयः&#x9;009c&lt;br&gt;&#xA;कीर्तिरक्षणमातिष्ठ कीर्तिर्हि परमं बलम्&#x9;010a&lt;br&gt;&#xA;नष्टकीर्तेर्मनुष्यस्य जीवितं ह्यफलं स्मृतम्&#x9;010c&lt;br&gt;&#xA;यावत्कीर्तिर्मनुष्यस्य न प्रणश्यति कौरव&#x9;011a&lt;br&gt;&#xA;तावज्जीवति गान्धारे नष्टकीर्तिस्तु नश्यति&#x9;011c&lt;br&gt;&#xA;तमिमं समुपातिष्ठ धर्मं कुरुकुलोचितम्&#x9;012a&lt;br&gt;&#xA;अनुरूपं महाबाहो पूर्वेषामात्मनः कुरु&#x9;012c&lt;br&gt;&#xA;दिष्ट्या धरन्ति ते वीरा दिष्ट्या जीवति सा पृथा&#x9;013a&lt;br&gt;&#xA;दिष्ट्या पुरोचनः पापो नसकामोऽत्ययं गतः&#x9;013c&lt;br&gt;&#xA;तदा प्रभृति गान्धारे न शक्नोम्यभिवीक्षितुम्&#x9;014a&lt;br&gt;&#xA;लोके प्राणभृतां कञ्चिच्छ्रुत्वा कुन्तीं तथागताम्&#x9;014c&lt;br&gt;&#xA;न चापि दोषेण तथा लोको वैति पुरोचनम्&#x9;015a&lt;br&gt;&#xA;यथा त्वां पुरुषव्याघ्र लोको दोषेण गच्छति&#x9;015c&lt;br&gt;&#xA;तदिदं जीवितं तेषां तव कल्मषनाशनम्&#x9;016a&lt;br&gt;&#xA;सम्मन्तव्यं महाराज पाण्डवानां च दर्शनम्&#x9;016c&lt;br&gt;&#xA;न चापि तेषां वीराणां जीवतां कुरुनन्दन&#x9;017a&lt;br&gt;&#xA;पित्र्योंऽशः शक्य आदातुमपि वज्रभृता स्वयम्&#x9;017c&lt;br&gt;&#xA;ते हि सर्वे स्थिता धर्मे सर्वे चैवैकचेतसः&#x9;018a&lt;br&gt;&#xA;अधर्मेण निरस्ताश्च तुल्ये राज्ये विशेषतः&#x9;018c&lt;br&gt;&#xA;यदि धर्मस्त्वया कार्यो यदि कार्यं प्रियं च मे&#x9;019a&lt;br&gt;&#xA;क्षेमं च यदि कर्तव्यं तेषामर्धं प्रदीयताम्&#x9;019c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/196/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/196/</guid>
      <description>&lt;p&gt;द्रोण उवाच&#x9;001&lt;br&gt;&#xA;मन्त्राय समुपानीतैर्धृतराष्ट्रहितैर्नृप&#x9;001a&lt;br&gt;&#xA;धर्म्यं पथ्यं यशस्यं च वाच्यमित्यनुशुश्रुमः&#x9;001c&lt;br&gt;&#xA;ममाप्येषा मतिस्तात या भीष्मस्य महात्मनः&#x9;002a&lt;br&gt;&#xA;संविभज्यास्तु कौन्तेया धर्म एष सनातनः&#x9;002c&lt;br&gt;&#xA;प्रेष्यतां द्रुपदायाशु नरः कश्चित्प्रियंवदः&#x9;003a&lt;br&gt;&#xA;बहुलं रत्नमादाय तेषामर्थाय भारत&#x9;003c&lt;br&gt;&#xA;मिथः कृत्यं च तस्मै स आदाय बहु गच्छतु&#x9;004a&lt;br&gt;&#xA;वृद्धिं च परमां ब्रूयात्तत्संयोगोद्भवां तथा&#x9;004c&lt;br&gt;&#xA;सम्प्रीयमाणं त्वां ब्रूयाद्राजन्दूर्योधनं तथा&#x9;005a&lt;br&gt;&#xA;असकृद्द्रुपदे चैव धृष्टद्युम्ने च भारत&#x9;005c&lt;br&gt;&#xA;उचितत्वं प्रियत्वं च योगस्यापि च वर्णयेत्&#x9;006a&lt;br&gt;&#xA;पुनः पुनश्च कौन्तेयान्माद्रीपुत्रौ च सान्त्वयन्&#x9;006c&lt;br&gt;&#xA;हिरण्मयानि शुभ्राणि बहून्याभरणानि च&#x9;007a&lt;br&gt;&#xA;वचनात्तव राजेन्द्र द्रौपद्याः सम्प्रयच्छतु&#x9;007c&lt;br&gt;&#xA;तथा द्रुपदपुत्राणां सर्वेषां भरतर्षभ&#x9;008a&lt;br&gt;&#xA;पाण्डवानां च सर्वेषां कुन्त्या युक्तानि यानि च&#x9;008c&lt;br&gt;&#xA;एवं सान्त्वसमायुक्तं द्रुपदं पाण्डवैः सह&#x9;009a&lt;br&gt;&#xA;उक्त्वाथानन्तरं ब्रूयात्तेषामागमनं प्रति&#x9;009c&lt;br&gt;&#xA;अनुज्ञातेषु वीरेषु बलं गच्छतु शोभनम्&#x9;010a&lt;br&gt;&#xA;दुःशासनो विकर्णश्च पाण्डवानानयन्त्विह&#x9;010c&lt;br&gt;&#xA;ततस्ते पार्थिवश्रेष्ठ पूज्यमानाः सदा त्वया&#x9;011a&lt;br&gt;&#xA;प्रकृतीनामनुमते पदे स्थास्यन्ति पैतृके&#x9;011c&lt;br&gt;&#xA;एवं तव महाराज तेषु पुत्रेषु चैव ह&#x9;012a&lt;br&gt;&#xA;वृत्तमौपयिकं मन्ये भीष्मेण सह भारत&#x9;012c&lt;br&gt;&#xA;कर्ण उवाच&#x9;013&lt;br&gt;&#xA;योजितावर्थमानाभ्यां सर्वकार्येष्वनन्तरौ&#x9;013a&lt;br&gt;&#xA;न मन्त्रयेतां त्वच्छ्रेयः किमद्भुततरं ततः&#x9;013c&lt;br&gt;&#xA;दुष्टेन मनसा यो वै प्रच्छन्नेनान्तरात्मना&#x9;014a&lt;br&gt;&#xA;ब्रूयान्निःश्रेयसं नाम कथं कुर्यात्सतां मतम्&#x9;014c&lt;br&gt;&#xA;न मित्राण्यर्थकृच्छ्रेषु श्रेयसे वेतराय वा&#x9;015a&lt;br&gt;&#xA;विधिपूर्वं हि सर्वस्य दुःखं वा यदि वा सुखम्&#x9;015c&lt;br&gt;&#xA;कृतप्रज्ञोऽकृतप्रज्ञो बालो वृद्धश्च मानवः&#x9;016a&lt;br&gt;&#xA;ससहायोऽसहायश्च सर्वं सर्वत्र विन्दति&#x9;016c&lt;br&gt;&#xA;श्रूयते हि पुरा कश्चिदम्बुवीच इति श्रुतः&#x9;017a&lt;br&gt;&#xA;आसीद्राजगृहे राजा मागधानां महीक्षिताम्&#x9;017c&lt;br&gt;&#xA;स हीनः करणैः सर्वैरुच्छ्वासपरमो नृपः&#x9;018a&lt;br&gt;&#xA;अमात्यसंस्थः कार्येषु सर्वेष्वेवाभवत्तदा&#x9;018c&lt;br&gt;&#xA;तस्यामात्यो महाकर्णिर्बभूवैकेश्वरः पुरा&#x9;019a&lt;br&gt;&#xA;स लब्धबलमात्मानं मन्यमानोऽवमन्यते&#x9;019c&lt;br&gt;&#xA;स राज्ञ उपभोग्यानि स्त्रियो रत्नधनानि च&#x9;020a&lt;br&gt;&#xA;आददे सर्वशो मूढ ऐश्वर्यं च स्वयं तदा&#x9;020c&lt;br&gt;&#xA;तदादाय च लुब्धस्य लाभाल्लोभो व्यवर्धत&#x9;021a&lt;br&gt;&#xA;तथा हि सर्वमादाय राज्यमस्य जिहीर्षति&#x9;021c&lt;br&gt;&#xA;हीनस्य करणैः सर्वैरुच्छ्वासपरमस्य च&#x9;022a&lt;br&gt;&#xA;यतमानोऽपि तद्राज्यं न शशाकेति नः श्रुतम्&#x9;022c&lt;br&gt;&#xA;किमन्यद्विहितान्नूनं तस्य सा पुरुषेन्द्रता&#x9;023a&lt;br&gt;&#xA;यदि ते विहितं राज्यं भविष्यति विशां पते&#x9;023c&lt;br&gt;&#xA;मिषतः सर्वलोकस्य स्थास्यते त्वयि तद्ध्रुवम्&#x9;024a&lt;br&gt;&#xA;अतोऽन्यथा चेद्विहितं यतमानो न लप्स्यसे&#x9;024c&lt;br&gt;&#xA;एवं विद्वन्नुपादत्स्व मन्त्रिणां साध्वसाधुताम्&#x9;025a&lt;br&gt;&#xA;दुष्टानां चैव बोद्धव्यमदुष्टानां च भाषितम्&#x9;025c&lt;br&gt;&#xA;द्रोण उवाच&#x9;026&lt;br&gt;&#xA;विद्म ते भावदोषेण यदर्थमिदमुच्यते&#x9;026a&lt;br&gt;&#xA;दुष्टः पाण्डवहेतोस्त्वं दोषं ख्यापयसे हि नः&#x9;026c&lt;br&gt;&#xA;हितं तु परमं कर्ण ब्रवीमि कुरुवर्धनम्&#x9;027a&lt;br&gt;&#xA;अथ त्वं मन्यसे दुष्टं ब्रूहि यत्परमं हितम्&#x9;027c&lt;br&gt;&#xA;अतोऽन्यथा चेत्क्रियते यद्ब्रवीमि परं हितम्&#x9;028a&lt;br&gt;&#xA;कुरवो विनशिष्यन्ति नचिरेणेति मे मतिः&#x9;028c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/197/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/197/</guid>
      <description>&lt;p&gt;विदुर उवाच&#x9;001&lt;br&gt;&#xA;राजन्निःसंशयं श्रेयो वाच्यस्त्वमसि बान्धवैः&#x9;001a&lt;br&gt;&#xA;न त्वशुश्रूषमाणेषु वाक्यं सम्प्रतितिष्ठति&#x9;001c&lt;br&gt;&#xA;हितं हि तव तद्वाक्यमुक्तवान्कुरुसत्तमः&#x9;002a&lt;br&gt;&#xA;भीष्मः शान्तनवो राजन्प्रतिगृह्णासि तन्न च&#x9;002c&lt;br&gt;&#xA;तथा द्रोणेन बहुधा भाषितं हितमुत्तमम्&#x9;003a&lt;br&gt;&#xA;तच्च राधासुतः कर्णो मन्यते न हितं तव&#x9;003c&lt;br&gt;&#xA;चिन्तयंश्च न पश्यामि राजंस्तव सुहृत्तमम्&#x9;004a&lt;br&gt;&#xA;आभ्यां पुरुषसिंहाभ्यां यो वा स्यात्प्रज्ञयाधिकः&#x9;004c&lt;br&gt;&#xA;इमौ हि वृद्धौ वयसा प्रज्ञया च श्रुतेन च&#x9;005a&lt;br&gt;&#xA;समौ च त्वयि राजेन्द्र तेषु पाण्डुसुतेषु च&#x9;005c&lt;br&gt;&#xA;धर्मे चानवमौ राजन्सत्यतायां च भारत&#x9;006a&lt;br&gt;&#xA;रामाद्दाशरथेश्चैव गयाच्चैव न संशयः&#x9;006c&lt;br&gt;&#xA;न चोक्तवन्तावश्रेयः पुरस्तादपि किञ्चन&#x9;007a&lt;br&gt;&#xA;न चाप्यपकृतं किञ्चिदनयोर्लक्ष्यते त्वयि&#x9;007c&lt;br&gt;&#xA;ताविमौ पुरुषव्याघ्रावनागसि नृप त्वयि&#x9;008a&lt;br&gt;&#xA;न मन्त्रयेतां त्वच्छ्रेयः कथं सत्यपराक्रमौ&#x9;008c&lt;br&gt;&#xA;प्रज्ञावन्तौ नरश्रेष्ठावस्मिल्ँलोके नराधिप&#x9;009a&lt;br&gt;&#xA;त्वन्निमित्तमतो नेमौ किञ्चिज्जिह्मं वदिष्यतः&#x9;009c&lt;br&gt;&#xA;इति मे नैष्ठिकी बुद्धिर्वर्तते कुरुनन्दन&#x9;009e&lt;br&gt;&#xA;न चार्थहेतोर्धर्मज्ञौ वक्ष्यतः पक्षसंश्रितम्&#x9;010a&lt;br&gt;&#xA;एतद्धि परमं श्रेयो मेनाते तव भारत&#x9;010c&lt;br&gt;&#xA;दुर्योधनप्रभृतयः पुत्रा राजन्यथा तव&#x9;011a&lt;br&gt;&#xA;तथैव पाण्डवेयास्ते पुत्रा राजन्न संशयः&#x9;011c&lt;br&gt;&#xA;तेषु चेदहितं किञ्चिन्मन्त्रयेयुरबुद्धितः&#x9;012a&lt;br&gt;&#xA;मन्त्रिणस्ते न ते श्रेयः प्रपश्यन्ति विशेषतः&#x9;012c&lt;br&gt;&#xA;अथ ते हृदये राजन्विशेषस्तेषु वर्तते&#x9;013a&lt;br&gt;&#xA;अन्तरस्थं विवृण्वानाः श्रेयः कुर्युर्न ते ध्रुवम्&#x9;013c&lt;br&gt;&#xA;एतदर्थमिमौ राजन्महात्मानौ महाद्युती&#x9;014a&lt;br&gt;&#xA;नोचतुर्विवृतं किञ्चिन्न ह्येष तव निश्चयः&#x9;014c&lt;br&gt;&#xA;यच्चाप्यशक्यतां तेषामाहतुः पुरुषर्षभौ&#x9;015a&lt;br&gt;&#xA;तत्तथा पुरुषव्याघ्र तव तद्भद्रमस्तु ते&#x9;015c&lt;br&gt;&#xA;कथं हि पाण्डवः श्रीमान्सव्यसाची परन्तपः&#x9;016a&lt;br&gt;&#xA;शक्यो विजेतुं सङ्ग्रामे राजन्मघवता अपि&#x9;016c&lt;br&gt;&#xA;भीमसेनो महाबाहुर्नागायुतबलो महान्&#x9;017a&lt;br&gt;&#xA;कथं हि युधि शक्येत विजेतुममरैरपि&#x9;017c&lt;br&gt;&#xA;तथैव कृतिनौ युद्धे यमौ यमसुताविव&#x9;018a&lt;br&gt;&#xA;कथं विषहितुं शक्यौ रणे जीवितुमिच्छता&#x9;018c&lt;br&gt;&#xA;यस्मिन्धृतिरनुक्रोशः क्षमा सत्यं पराक्रमः&#x9;019a&lt;br&gt;&#xA;नित्यानि पाण्डवश्रेष्ठे स जीयेत कथं रणे&#x9;019c&lt;br&gt;&#xA;येषां पक्षधरो रामो येषां मन्त्री जनार्दनः&#x9;020a&lt;br&gt;&#xA;किं नु तैरजितं सङ्ख्ये येषां पक्षे च सात्यकिः&#x9;020c&lt;br&gt;&#xA;द्रुपदः श्वशुरो येषां येषां श्यालाश्च पार्षताः&#x9;021a&lt;br&gt;&#xA;धृष्टद्युम्नमुखा वीरा भ्रातरो द्रुपदात्मजाः&#x9;021c&lt;br&gt;&#xA;सोऽशक्यतां च विज्ञाय तेषामग्रेण भारत&#x9;022a&lt;br&gt;&#xA;दायाद्यतां च धर्मेण सम्यक्तेषु समाचर&#x9;022c&lt;br&gt;&#xA;इदं निर्दिग्धमयशः पुरोचनकृतं महत्&#x9;023a&lt;br&gt;&#xA;तेषामनुग्रहेणाद्य राजन्प्रक्षालयात्मनः&#x9;023c&lt;br&gt;&#xA;द्रुपदोऽपि महान्राजा कृतवैरश्च नः पुरा&#x9;024a&lt;br&gt;&#xA;तस्य सङ्ग्रहणं राजन्स्वपक्षस्य विवर्धनम्&#x9;024c&lt;br&gt;&#xA;बलवन्तश्च दाशार्हा बहवश्च विशां पते&#x9;025a&lt;br&gt;&#xA;यतः कृष्णस्ततस्ते स्युर्यतः कृष्णस्ततो जयः&#x9;025c&lt;br&gt;&#xA;यच्च साम्नैव शक्येत कार्यं साधयितुं नृप&#x9;026a&lt;br&gt;&#xA;को दैवशप्तस्तत्कार्तुं विग्रहेण समाचरेत्&#x9;026c&lt;br&gt;&#xA;श्रुत्वा च जीवतः पार्थान्पौरजानपदो जनः&#x9;027a&lt;br&gt;&#xA;बलवद्दर्शने गृध्नुस्तेषां राजन्कुरु प्रियम्&#x9;027c&lt;br&gt;&#xA;दुर्योधनश्च कर्णश्च शकुनिश्चापि सौबलः&#x9;028a&lt;br&gt;&#xA;अधर्मयुक्ता दुष्प्रज्ञा बाला मैषां वचः कृथाः&#x9;028c&lt;br&gt;&#xA;उक्तमेतन्मया राजन्पुरा गुणवतस्तव&#x9;029a&lt;br&gt;&#xA;दुर्योधनापराधेन प्रजेयं विनशिष्यति&#x9;029c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/198/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/198/</guid>
      <description>&lt;p&gt;धृतराष्ट्र उवाच&#x9;001&lt;br&gt;&#xA;भीष्मः शान्तनवो विद्वान्द्रोणश्च भगवानृषिः&#x9;001a&lt;br&gt;&#xA;हितं परमकं वाक्यं त्वं च सत्यं ब्रवीषि माम्&#x9;001c&lt;br&gt;&#xA;यथैव पाण्डोस्ते वीराः कुन्तीपुत्रा महारथाः&#x9;002a&lt;br&gt;&#xA;तथैव धर्मतः सर्वे मम पुत्रा न संशयः&#x9;002c&lt;br&gt;&#xA;यथैव मम पुत्राणामिदं राज्यं विधीयते&#x9;003a&lt;br&gt;&#xA;तथैव पाण्डुपुत्राणामिदं राज्यं न संशयः&#x9;003c&lt;br&gt;&#xA;क्षत्तरानय गच्छैतान्सह मात्रा सुसत्कृतान्&#x9;004a&lt;br&gt;&#xA;तया च देवरूपिण्या कृष्णया सह भारत&#x9;004c&lt;br&gt;&#xA;दिष्ट्या जीवन्ति ते पार्था दिष्ट्या जीवति सा पृथा&#x9;005a&lt;br&gt;&#xA;दिष्ट्या द्रुपदकन्यां च लब्धवन्तो महारथाः&#x9;005c&lt;br&gt;&#xA;दिष्ट्या वर्धामहे सर्वे दिष्ट्या शान्तः पुरोचनः&#x9;006a&lt;br&gt;&#xA;दिष्ट्या मम परं दुःखमपनीतं महाद्युते&#x9;006c&lt;br&gt;&#xA;वैशम्पायन उवाच&#x9;007&lt;br&gt;&#xA;ततो जगाम विदुरो धृतराष्ट्रस्य शासनात्&#x9;007a&lt;br&gt;&#xA;सकाशं यज्ञसेनस्य पाण्डवानां च भारत&#x9;007c&lt;br&gt;&#xA;तत्र गत्वा स धर्मज्ञः सर्वशास्त्रविशारदः&#x9;008a&lt;br&gt;&#xA;द्रुपदं न्यायतो राजन्संयुक्तमुपतस्थिवान्&#x9;008c&lt;br&gt;&#xA;स चापि प्रतिजग्राह धर्मेण विदुरं ततः&#x9;009a&lt;br&gt;&#xA;चक्रतुश्च यथान्यायं कुशलप्रश्नसंविदम्&#x9;009c&lt;br&gt;&#xA;ददर्श पाण्डवांस्तत्र वासुदेवं च भारत&#x9;010a&lt;br&gt;&#xA;स्नेहात्परिष्वज्य स तान्पप्रच्छानामयं ततः&#x9;010c&lt;br&gt;&#xA;तैश्चाप्यमितबुद्धिः स पूजितोऽथ यथाक्रमम्&#x9;011a&lt;br&gt;&#xA;वचनाद्धृतराष्ट्रस्य स्नेहयुक्तं पुनः पुनः&#x9;011c&lt;br&gt;&#xA;पप्रच्छानामयं राजंस्ततस्तान्पाण्डुनन्दनान्&#x9;012a&lt;br&gt;&#xA;प्रददौ चापि रत्नानि विविधानि वसूनि च&#x9;012c&lt;br&gt;&#xA;पाण्डवानां च कुन्त्याश्च द्रौपद्याश्च विशां पते&#x9;013a&lt;br&gt;&#xA;द्रुपदस्य च पुत्राणां यथा दत्तानि कौरवैः&#x9;013c&lt;br&gt;&#xA;प्रोवाच चामितमतिः प्रश्रितं विनयान्वितः&#x9;014a&lt;br&gt;&#xA;द्रुपदं पाण्डुपुत्राणां सन्निधौ केशवस्य च&#x9;014c&lt;br&gt;&#xA;राजञ्शृणु सहामात्यः सपुत्रश्च वचो मम&#x9;015a&lt;br&gt;&#xA;धृतराष्ट्रः सपुत्रस्त्वां सहामात्यः सबान्धवः&#x9;015c&lt;br&gt;&#xA;अब्रवीत्कुशलं राजन्प्रीयमाणः पुनः पुनः&#x9;016a&lt;br&gt;&#xA;प्रीतिमांस्ते दृढं चापि सम्बन्धेन नराधिप&#x9;016c&lt;br&gt;&#xA;तथा भीष्मः शान्तनवः कौरवैः सह सर्वशः&#x9;017a&lt;br&gt;&#xA;कुशलं त्वां महाप्राज्ञः सर्वतः परिपृच्छति&#x9;017c&lt;br&gt;&#xA;भारद्वाजो महेष्वासो द्रोणः प्रियसखस्तव&#x9;018a&lt;br&gt;&#xA;समाश्लेषमुपेत्य त्वां कुशलं परिपृच्छति&#x9;018c&lt;br&gt;&#xA;धृतराष्ट्रश्च पाञ्चाल्य त्वया सम्बन्धमीयिवान्&#x9;019a&lt;br&gt;&#xA;कृतार्थं मन्यतेऽऽत्मानं तथा सर्वेऽपि कौरवाः&#x9;019c&lt;br&gt;&#xA;न तथा राज्यसम्प्राप्तिस्तेषां प्रीतिकरी मता&#x9;020a&lt;br&gt;&#xA;यथा सम्बन्धकं प्राप्य यज्ञसेन त्वया सह&#x9;020c&lt;br&gt;&#xA;एतद्विदित्वा तु भवान्प्रस्थापयतु पाण्डवान्&#x9;021a&lt;br&gt;&#xA;द्रष्टुं हि पाण्डुदायादांस्त्वरन्ते कुरवो भृशम्&#x9;021c&lt;br&gt;&#xA;विप्रोषिता दीर्घकालमिमे चापि नरर्षभाः&#x9;022a&lt;br&gt;&#xA;उत्सुका नगरं द्रष्टुं भविष्यन्ति पृथा तथा&#x9;022c&lt;br&gt;&#xA;कृष्णामपि च पाञ्चालीं सर्वाः कुरुवरस्त्रियः&#x9;023a&lt;br&gt;&#xA;द्रष्टुकामाः प्रतीक्षन्ते पुरं च विषयं च नः&#x9;023c&lt;br&gt;&#xA;स भवान्पाण्डुपुत्राणामाज्ञापयतु माचिरम्&#x9;024a&lt;br&gt;&#xA;गमनं सहदाराणामेतदागमनं मम&#x9;024c&lt;br&gt;&#xA;विसृष्टेषु त्वया राजन्पाण्डवेषु महात्मसु&#x9;025a&lt;br&gt;&#xA;ततोऽहं प्रेषयिष्यामि धृतराष्ट्रस्य शीघ्रगान्&#x9;025c&lt;br&gt;&#xA;आगमिष्यन्ति कौन्तेयाः कुन्ती च सह कृष्णया&#x9;025e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/199/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/199/</guid>
      <description>&lt;p&gt;द्रुपद उवाच&#x9;001&lt;br&gt;&#xA;एवमेतन्महाप्राज्ञ यथात्थ विदुराद्य माम्&#x9;001a&lt;br&gt;&#xA;ममापि परमो हर्षः सम्बन्धेऽस्मिन्कृते विभो&#x9;001c&lt;br&gt;&#xA;गमनं चापि युक्तं स्याद्गृहमेषां महात्मनाम्&#x9;002a&lt;br&gt;&#xA;न तु तावन्मया युक्तमेतद्वक्तुं स्वयं गिरा&#x9;002c&lt;br&gt;&#xA;यदा तु मन्यते वीरः कुन्तीपुत्रो युधिष्ठिरः&#x9;003a&lt;br&gt;&#xA;भीमसेनार्जुनौ चैव यमौ च पुरुषर्षभौ&#x9;003c&lt;br&gt;&#xA;रामकृष्णौ च धर्मज्ञौ तदा गच्छन्तु पाण्डवाः&#x9;004a&lt;br&gt;&#xA;एतौ हि पुरुषव्याघ्रावेषां प्रियहिते रतौ&#x9;004c&lt;br&gt;&#xA;युधिष्ठिर उवाच&#x9;005&lt;br&gt;&#xA;परवन्तो वयं राजंस्त्वयि सर्वे सहानुगाः&#x9;005a&lt;br&gt;&#xA;यथा वक्ष्यसि नः प्रीत्या करिष्यामस्तथा वयम्&#x9;005c&lt;br&gt;&#xA;वैशम्पायन उवाच&#x9;006&lt;br&gt;&#xA;ततोऽब्रवीद्वासुदेवो गमनं मम रोचते&#x9;006a&lt;br&gt;&#xA;यथा वा मन्यते राजा द्रुपदः सर्वधर्मवित्&#x9;006c&lt;br&gt;&#xA;द्रुपद उवाच&#x9;007&lt;br&gt;&#xA;यथैव मन्यते वीरो दाशार्हः पुरुषोत्तमः&#x9;007a&lt;br&gt;&#xA;प्राप्तकालं महाबाहुः सा बुद्धिर्निश्चिता मम&#x9;007c&lt;br&gt;&#xA;यथैव हि महाभागाः कौन्तेया मम साम्प्रतम्&#x9;008a&lt;br&gt;&#xA;तथैव वासुदेवस्य पाण्डुपुत्रा न संशयः&#x9;008c&lt;br&gt;&#xA;न तद्ध्यायति कौन्तेयो धर्मपुत्रो युधिष्ठिरः&#x9;009a&lt;br&gt;&#xA;यदेषां पुरुषव्याघ्रः श्रेयो ध्यायति केशवः&#x9;009c&lt;br&gt;&#xA;वैशम्पायन उवाच&#x9;010&lt;br&gt;&#xA;ततस्ते समनुज्ञाता द्रुपदेन महात्मना&#x9;010a&lt;br&gt;&#xA;पाण्डवाश्चैव कृष्णश्च विदुरश्च महामतिः&#x9;010c&lt;br&gt;&#xA;आदाय द्रौपदीं कृष्णां कुन्तीं चैव यशस्विनीम्&#x9;011a&lt;br&gt;&#xA;सविहारं सुखं जग्मुर्नगरं नागसाह्वयम्&#x9;011c&lt;br&gt;&#xA;श्रुत्वा चोपस्थितान्वीरान्धृतराष्ट्रोऽपि कौरवः&#x9;012a&lt;br&gt;&#xA;प्रतिग्रहाय पाण्डूनां प्रेषयामास कौरवान्&#x9;012c&lt;br&gt;&#xA;विकर्णं च महेष्वासं चित्रसेनं च भारत&#x9;013a&lt;br&gt;&#xA;द्रोणं च परमेष्वासं गौतमं कृपमेव च&#x9;013c&lt;br&gt;&#xA;तैस्ते परिवृता वीराः शोभमाना महारथाः&#x9;014a&lt;br&gt;&#xA;नगरं हास्तिनपुरं शनैः प्रविविशुस्तदा&#x9;014c&lt;br&gt;&#xA;कौतूहलेन नगरं दीर्यमाणमिवाभवत्&#x9;015a&lt;br&gt;&#xA;यत्र ते पुरुषव्याघ्राः शोकदुःखविनाशनाः&#x9;015c&lt;br&gt;&#xA;तत उच्चावचा वाचः प्रियाः प्रियचिकीर्षुभिः&#x9;016a&lt;br&gt;&#xA;उदीरिता अशृण्वंस्ते पाण्डवा हृदयङ्गमाः&#x9;016c&lt;br&gt;&#xA;अयं स पुरुषव्याघ्रः पुनरायाति धर्मवित्&#x9;017a&lt;br&gt;&#xA;यो नः स्वानिव दायादान्धर्मेण परिरक्षति&#x9;017c&lt;br&gt;&#xA;अद्य पाण्डुर्महाराजो वनादिव वनप्रियः&#x9;018a&lt;br&gt;&#xA;आगतः प्रियमस्माकं चिकीर्षुर्नात्र संशयः&#x9;018c&lt;br&gt;&#xA;किं नु नाद्य कृतं तावत्सर्वेषां नः परं प्रियम्&#x9;019a&lt;br&gt;&#xA;यन्नः कुन्तीसुता वीरा भर्तारः पुनरागताः&#x9;019c&lt;br&gt;&#xA;यदि दत्तं यदि हुतं विद्यते यदि नस्तपः&#x9;020a&lt;br&gt;&#xA;तेन तिष्ठन्तु नगरे पाण्डवाः शरदां शतम्&#x9;020c&lt;br&gt;&#xA;ततस्ते धृतराष्ट्रस्य भीष्मस्य च महात्मनः&#x9;021a&lt;br&gt;&#xA;अन्येषां च तदर्हाणां चक्रुः पादाभिवन्दनम्&#x9;021c&lt;br&gt;&#xA;कृत्वा तु कुशलप्रश्नं सर्वेण नगरेण ते&#x9;022a&lt;br&gt;&#xA;समाविशन्त वेश्मानि धृतराष्ट्रस्य शासनात्&#x9;022c&lt;br&gt;&#xA;विश्रान्तास्ते महात्मानः कञ्चित्कालं महाबलाः&#x9;023a&lt;br&gt;&#xA;आहूता धृतराष्ट्रेण राज्ञा शान्तनवेन च&#x9;023c&lt;br&gt;&#xA;धृतराष्ट्र उवाच&#x9;024&lt;br&gt;&#xA;भ्रातृभिः सह कौन्तेय निबोधेदं वचो मम&#x9;024a&lt;br&gt;&#xA;पुनर्वो विग्रहो मा भूत्खाण्डवप्रस्थमाविश&#x9;024c&lt;br&gt;&#xA;न च वो वसतस्तत्र कश्चिच्छक्तः प्रबाधितुम्&#x9;025a&lt;br&gt;&#xA;संरक्ष्यमाणान्पार्थेन त्रिदशानिव वज्रिणा&#x9;025c&lt;br&gt;&#xA;अर्धं राज्यस्य सम्प्राप्य खाण्डवप्रस्थमाविश&#x9;025e&lt;br&gt;&#xA;वैशम्पायन उवाच&#x9;026&lt;br&gt;&#xA;प्रतिगृह्य तु तद्वाक्यं नृपं सर्वे प्रणम्य च&#x9;026a&lt;br&gt;&#xA;प्रतस्थिरे ततो घोरं वनं तन्मनुजर्षभाः&#x9;026c&lt;br&gt;&#xA;अर्धं राज्यस्य सम्प्राप्य खाण्डवप्रस्थमाविशन्&#x9;026e&lt;br&gt;&#xA;ततस्ते पाण्डवास्तत्र गत्वा कृष्णपुरोगमाः&#x9;027a&lt;br&gt;&#xA;मण्डयां चक्रिरे तद्वै पुरं स्वर्गवदच्युताः&#x9;027c&lt;br&gt;&#xA;ततः पुण्ये शिवे देशे शान्तिं कृत्वा महारथाः&#x9;028a&lt;br&gt;&#xA;नगरं मापयामासुर्द्वैपायनपुरोगमाः&#x9;028c&lt;br&gt;&#xA;सागरप्रतिरूपाभिः परिखाभिरलङ्कृतम्&#x9;029a&lt;br&gt;&#xA;प्राकारेण च सम्पन्नं दिवमावृत्य तिष्ठता&#x9;029c&lt;br&gt;&#xA;पाण्डुराभ्रप्रकाशेन हिमराशिनिभेन च&#x9;030a&lt;br&gt;&#xA;शुशुभे तत्पुरश्रेष्ठं नागैर्भोगवती यथा&#x9;030c&lt;br&gt;&#xA;द्विपक्षगरुडप्रख्यैर्द्वारैर्घोरप्रदर्शनैः&#x9;031a&lt;br&gt;&#xA;गुप्तमभ्रचयप्रख्यैर्गोपुरैर्मन्दरोपमैः&#x9;031c&lt;br&gt;&#xA;विविधैरतिनिर्विद्धैः शस्त्रोपेतैः सुसंवृतैः&#x9;032a&lt;br&gt;&#xA;शक्तिभिश्चावृतं तद्धि द्विजिह्वैरिव पन्नगैः&#x9;032c&lt;br&gt;&#xA;तल्पैश्चाभ्यासिकैर्युक्तं शुशुभे योधरक्षितम्&#x9;032e&lt;br&gt;&#xA;तीक्ष्णाङ्कुशशतघ्नीभिर्यन्त्रजालैश्च शोभितम्&#x9;033a&lt;br&gt;&#xA;आयसैश्च महाचक्रैः शुशुभे तत्पुरोत्तमम्&#x9;033c&lt;br&gt;&#xA;सुविभक्तमहारथ्यं देवताबाधवर्जितम्&#x9;034a&lt;br&gt;&#xA;विरोचमानं विविधैः पाण्डुरैर्भवनोत्तमैः&#x9;034c&lt;br&gt;&#xA;तत्त्रिविष्टपसङ्काशमिन्द्रप्रस्थं व्यरोचत&#x9;035a&lt;br&gt;&#xA;मेघवृन्दमिवाकाशे वृद्धं विद्युत्समावृतम्&#x9;035c&lt;br&gt;&#xA;तत्र रम्ये शुभे देशे कौरव्यस्य निवेशनम्&#x9;036a&lt;br&gt;&#xA;शुशुभे धनसम्पूर्णं धनाध्यक्षक्षयोपमम्&#x9;036c&lt;br&gt;&#xA;तत्रागच्छन्द्विजा राजन्सर्ववेदविदां वराः&#x9;037a&lt;br&gt;&#xA;निवासं रोचयन्ति स्म सर्वभाषाविदस्तथा&#x9;037c&lt;br&gt;&#xA;वणिजश्चाभ्ययुस्तत्र देशे दिग्भ्यो धनार्थिनः&#x9;038a&lt;br&gt;&#xA;सर्वशिल्पविदश्चैव वासायाभ्यागमंस्तदा&#x9;038c&lt;br&gt;&#xA;उद्यानानि च रम्याणि नगरस्य समन्ततः&#x9;039a&lt;br&gt;&#xA;आम्रैराम्रातकैर्नीपैरशोकैश्चम्पकैस्तथा&#x9;039c&lt;br&gt;&#xA;पुन्नागैर्नागपुष्पैश्च लकुचैः पनसैस्तथा&#x9;040a&lt;br&gt;&#xA;शालतालकदम्बैश्च बकुलैश्च सकेतकैः&#x9;040c&lt;br&gt;&#xA;मनोहरैः पुष्पितैश्च फलभारावनामितैः&#x9;041a&lt;br&gt;&#xA;प्राचीनामलकैर्लोध्रैरङ्कोलैश्च सुपुष्पितैः&#x9;041c&lt;br&gt;&#xA;जम्बूभिः पाटलाभिश्च कुब्जकैरतिमुक्तकैः&#x9;042a&lt;br&gt;&#xA;करवीरैः पारिजातैरन्यैश्च विविधैर्द्रुमैः&#x9;042c&lt;br&gt;&#xA;नित्यपुष्पफलोपेतैर्नानाद्विजगणायुतम्&#x9;043a&lt;br&gt;&#xA;मत्तबर्हिणसङ्घुष्टं कोकिलैश्च सदामदैः&#x9;043c&lt;br&gt;&#xA;गृहैरादर्शविमलैर्विविधैश्च लतागृहैः&#x9;044a&lt;br&gt;&#xA;मनोहरैश्चित्रगृहैस्तथा जगतिपर्वतैः&#x9;044c&lt;br&gt;&#xA;वापीभिर्विविधाभिश्च पूर्णाभिः परमाम्भसा&#x9;044e&lt;br&gt;&#xA;सरोभिरतिरम्यैश्च पद्मोत्पलसुगन्धिभिः&#x9;045a&lt;br&gt;&#xA;हंसकारण्डवयुतैश्चक्रवाकोपशोभितैः&#x9;045c&lt;br&gt;&#xA;रम्याश्च विविधास्तत्र पुष्करिण्यो वनावृताः&#x9;046a&lt;br&gt;&#xA;तडागानि च रम्याणि बृहन्ति च महान्ति च&#x9;046c&lt;br&gt;&#xA;तेषां पुण्यजनोपेतं राष्ट्रमावसतां महत्&#x9;047a&lt;br&gt;&#xA;पाण्डवानां महाराज शश्वत्प्रीतिरवर्धत&#x9;047c&lt;br&gt;&#xA;तत्र भीष्मेण राज्ञा च धर्मप्रणयने कृते&#x9;048a&lt;br&gt;&#xA;पाण्डवाः समपद्यन्त खाण्डवप्रस्थवासिनः&#x9;048c&lt;br&gt;&#xA;पञ्चभिस्तैर्महेष्वासैरिन्द्रकल्पैः समन्वितम्&#x9;049a&lt;br&gt;&#xA;शुशुभे तत्पुरश्रेष्ठं नागैर्भोगवती यथा&#x9;049c&lt;br&gt;&#xA;तान्निवेश्य ततो वीरो रामेण सह केशवः&#x9;050a&lt;br&gt;&#xA;ययौ द्वारवतीं राजन्पाण्डवानुमते तदा&#x9;050c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/200/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/200/</guid>
      <description>&lt;p&gt;जनमेजय उवाच&#x9;001&lt;br&gt;&#xA;एवं सम्प्राप्य राज्यं तदिन्द्रप्रस्थे तपोधन&#x9;001a&lt;br&gt;&#xA;अत ऊर्ध्वं महात्मानः किमकुर्वन्त पाण्डवाः&#x9;001c&lt;br&gt;&#xA;सर्व एव महात्मानः पूर्वे मम पितामहाः&#x9;002a&lt;br&gt;&#xA;द्रौपदी धर्मपत्नी च कथं तानन्ववर्तत&#x9;002c&lt;br&gt;&#xA;कथं वा पञ्च कृष्णायामेकस्यां ते नराधिपाः&#x9;003a&lt;br&gt;&#xA;वर्तमाना महाभागा नाभिद्यन्त परस्परम्&#x9;003c&lt;br&gt;&#xA;श्रोतुमिच्छाम्यहं सर्वं विस्तरेण तपोधन&#x9;004a&lt;br&gt;&#xA;तेषां चेष्टितमन्योन्यं युक्तानां कृष्णया तया&#x9;004c&lt;br&gt;&#xA;वैशम्पायन उवाच&#x9;005&lt;br&gt;&#xA;धृतराष्ट्राभ्यनुज्ञाताः कृष्णया सह पाण्डवाः&#x9;005a&lt;br&gt;&#xA;रेमिरे पुरुषव्याघ्राः प्राप्तराज्याः परन्तपाः&#x9;005c&lt;br&gt;&#xA;प्राप्य राज्यं महातेजाः सत्यसन्धो युधिष्ठिरः&#x9;006a&lt;br&gt;&#xA;पालयामास धर्मेण पृथिवीं भ्रातृभिः सह&#x9;006c&lt;br&gt;&#xA;जितारयो महाप्राज्ञाः सत्यधर्मपरायणाः&#x9;007a&lt;br&gt;&#xA;मुदं परमिकां प्राप्तास्तत्रोषुः पाण्डुनन्दनाः&#x9;007c&lt;br&gt;&#xA;कुर्वाणाः पौरकार्याणि सर्वाणि पुरुषर्षभाः&#x9;008a&lt;br&gt;&#xA;आसां चक्रुर्महार्हेषु पार्थिवेष्वासनेषु च&#x9;008c&lt;br&gt;&#xA;अथ तेषूपविष्टेषु सर्वेष्वेव महात्मसु&#x9;009a&lt;br&gt;&#xA;नारदस्त्वथ देवर्षिराजगाम यदृच्छया&#x9;009c&lt;br&gt;&#xA;आसनं रुचिरं तस्मै प्रददौ स्वं युधिष्ठिरः&#x9;009e&lt;br&gt;&#xA;देवर्षेरुपविष्टस्य स्वयमर्घ्यं यथाविधि&#x9;010a&lt;br&gt;&#xA;प्रादाद्युधिष्ठिरो धीमान्राज्यं चास्मै न्यवेदयत्&#x9;010c&lt;br&gt;&#xA;प्रतिगृह्य तु तां पूजामृषिः प्रीतमनाभवत्&#x9;011a&lt;br&gt;&#xA;आशीर्भिर्वर्धयित्वा तु तमुवाचास्यतामिति&#x9;011c&lt;br&gt;&#xA;निषसादाभ्यनुज्ञातस्ततो राजा युधिष्ठिरः&#x9;012a&lt;br&gt;&#xA;प्रेषयामास कृष्णायै भगवन्तमुपस्थितम्&#x9;012c&lt;br&gt;&#xA;श्रुत्वैव द्रौपदी चापि शुचिर्भूत्वा समाहिता&#x9;013a&lt;br&gt;&#xA;जगाम तत्र यत्रास्ते नारदः पाण्डवैः सह&#x9;013c&lt;br&gt;&#xA;तस्याभिवाद्य चरणौ देवर्षेर्धर्मचारिणी&#x9;014a&lt;br&gt;&#xA;कृताञ्जलिः सुसंवीता स्थिताथ द्रुपदात्मजा&#x9;014c&lt;br&gt;&#xA;तस्याश्चापि स धर्मात्मा सत्यवागृषिसत्तमः&#x9;015a&lt;br&gt;&#xA;आशिषो विविधाः प्रोच्य राजपुत्र्यास्तु नारदः&#x9;015c&lt;br&gt;&#xA;गम्यतामिति होवाच भगवांस्तामनिन्दिताम्&#x9;015e&lt;br&gt;&#xA;गतायामथ कृष्णायां युधिष्ठिरपुरोगमान्&#x9;016a&lt;br&gt;&#xA;विविक्ते पाण्डवान्सर्वानुवाच भगवानृषिः&#x9;016c&lt;br&gt;&#xA;पाञ्चाली भवतामेका धर्मपत्नी यशस्विनी&#x9;017a&lt;br&gt;&#xA;यथा वो नात्र भेदः स्यात्तथा नीतिर्विधीयताम्&#x9;017c&lt;br&gt;&#xA;सुन्दोपसुन्दावसुरौ भ्रातरौ सहितावुभौ&#x9;018a&lt;br&gt;&#xA;आस्तामवध्यावन्येषां त्रिषु लोकेषु विश्रुतौ&#x9;018c&lt;br&gt;&#xA;एकराज्यावेकगृहावेकशय्यासनाशनौ&#x9;019a&lt;br&gt;&#xA;तिलोत्तमायास्तौ हेतोरन्योन्यमभिजघ्नतुः&#x9;019c&lt;br&gt;&#xA;रक्ष्यतां सौहृदं तस्मादन्योन्यप्रतिभाविकम्&#x9;020a&lt;br&gt;&#xA;यथा वो नात्र भेदः स्यात्तत्कुरुष्व युधिष्ठिर&#x9;020c&lt;br&gt;&#xA;युधिष्ठिर उवाच&#x9;021&lt;br&gt;&#xA;सुन्दोपसुन्दावसुरौ कस्य पुत्रौ महामुने&#x9;021a&lt;br&gt;&#xA;उत्पन्नश्च कथं भेदः कथं चान्योन्यमघ्नताम्&#x9;021c&lt;br&gt;&#xA;अप्सरा देवकन्या वा कस्य चैषा तिलोत्तमा&#x9;022a&lt;br&gt;&#xA;यस्याः कामेन सम्मत्तौ जघ्नतुस्तौ परस्परम्&#x9;022c&lt;br&gt;&#xA;एतत्सर्वं यथावृत्तं विस्तरेण तपोधन&#x9;023a&lt;br&gt;&#xA;श्रोतुमिच्छामहे विप्र परं कौतूहलं हि नः&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/201/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/201/</guid>
      <description>&lt;p&gt;नारद उवाच&#x9;001&lt;br&gt;&#xA;शृणु मे विस्तरेणेममितिहासं पुरातनम्&#x9;001a&lt;br&gt;&#xA;भ्रातृभीः सहितः पार्थ यथावृत्तं युधिष्ठिर&#x9;001c&lt;br&gt;&#xA;महासुरस्यान्ववाये हिरण्यकशिपोः पुरा&#x9;002a&lt;br&gt;&#xA;निकुम्भो नाम दैत्येन्द्रस्तेजस्वी बलवानभूत्&#x9;002c&lt;br&gt;&#xA;तस्य पुत्रौ महावीर्यौ जातौ भीमपराक्रमौ&#x9;003a&lt;br&gt;&#xA;सहान्योन्येन भुञ्जाते विनान्योन्यं न गच्छतः&#x9;003c&lt;br&gt;&#xA;अन्योन्यस्य प्रियकरावन्योन्यस्य प्रियंवदौ&#x9;004a&lt;br&gt;&#xA;एकशीलसमाचारौ द्विधैवैकं यथा कृतौ&#x9;004c&lt;br&gt;&#xA;तौ विवृद्धौ महावीर्यौ कार्येष्वप्येकनिश्चयौ&#x9;005a&lt;br&gt;&#xA;त्रैलोक्यविजयार्थाय समास्थायैकनिश्चयम्&#x9;005c&lt;br&gt;&#xA;कृत्वा दीक्षां गतौ विन्ध्यं तत्रोग्रं तेपतुस्तपः&#x9;006a&lt;br&gt;&#xA;तौ तु दीर्घेण कालेन तपोयुक्तौ बभूवतुः&#x9;006c&lt;br&gt;&#xA;क्षुत्पिपासापरिश्रान्तौ जटावल्कलधारिणौ&#x9;007a&lt;br&gt;&#xA;मलोपचितसर्वाङ्गौ वायुभक्षौ बभूवतुः&#x9;007c&lt;br&gt;&#xA;आत्ममांसानि जुह्वन्तौ पादाङ्गुष्ठाग्रधिष्ठितौ&#x9;008a&lt;br&gt;&#xA;ऊर्ध्वबाहू चानिमिषौ दीर्घकालं धृतव्रतौ&#x9;008c&lt;br&gt;&#xA;तयोस्तपःप्रभावेण दीर्घकालं प्रतापितः&#x9;009a&lt;br&gt;&#xA;धूमं प्रमुमुचे विन्ध्यस्तदद्भुतमिवाभवत्&#x9;009c&lt;br&gt;&#xA;ततो देवाभवन्भीता उग्रं दृष्ट्वा तयोस्तपः&#x9;010a&lt;br&gt;&#xA;तपोविघातार्थमथो देवा विघ्नानि चक्रिरे&#x9;010c&lt;br&gt;&#xA;रत्नैः प्रलोभयामासुः स्त्रीभिश्चोभौ पुनः पुनः&#x9;011a&lt;br&gt;&#xA;न च तौ चक्रतुर्भङ्गं व्रतस्य सुमहाव्रतौ&#x9;011c&lt;br&gt;&#xA;अथ मायां पुनर्देवास्तयोश्चक्रुर्महात्मनोः&#x9;012a&lt;br&gt;&#xA;भगिन्यो मातरो भार्यास्तयोः परिजनस्तथा&#x9;012c&lt;br&gt;&#xA;परिपात्यमाना वित्रस्ताः शूलहस्तेन रक्षसा&#x9;013a&lt;br&gt;&#xA;स्रस्ताभरणकेशान्ता एकान्तभ्रष्टवाससः&#x9;013c&lt;br&gt;&#xA;अभिधाव्य ततः सर्वास्तौ त्राहीति विचुक्रुशुः&#x9;014a&lt;br&gt;&#xA;न च तौ चक्रतुर्भङ्गं व्रतस्य सुमहाव्रतौ&#x9;014c&lt;br&gt;&#xA;यदा क्षोभं नोपयाति नार्तिमन्यतरस्तयोः&#x9;015a&lt;br&gt;&#xA;ततः स्त्रियस्ता भूतं च सर्वमन्तरधीयत&#x9;015c&lt;br&gt;&#xA;ततः पितामहः साक्षादभिगम्य महासुरौ&#x9;016a&lt;br&gt;&#xA;वरेण छन्दयामास सर्वलोकपितामहः&#x9;016c&lt;br&gt;&#xA;ततः सुन्दोपसुन्दौ तौ भ्रातरौ दृढविक्रमौ&#x9;017a&lt;br&gt;&#xA;दृष्ट्वा पितामहं देवं तस्थतुः प्राञ्जली तदा&#x9;017c&lt;br&gt;&#xA;ऊचतुश्च प्रभुं देवं ततस्तौ सहितौ तदा&#x9;018a&lt;br&gt;&#xA;आवयोस्तपसानेन यदि प्रीतः पितामहः&#x9;018c&lt;br&gt;&#xA;मायाविदावस्त्रविदौ बलिनौ कामरूपिणौ&#x9;019a&lt;br&gt;&#xA;उभावप्यमरौ स्यावः प्रसन्नो यदि नौ प्रभुः&#x9;019c&lt;br&gt;&#xA;पितामह उवाच&#x9;020&lt;br&gt;&#xA;ऋतेऽमरत्वमन्यद्वां सर्वमुक्तं भविष्यति&#x9;020a&lt;br&gt;&#xA;अन्यद्वृणीतां मृत्योश्च विधानममरैः समम्&#x9;020c&lt;br&gt;&#xA;करिष्यावेदमिति यन्महदभ्युत्थितं तपः&#x9;021a&lt;br&gt;&#xA;युवयोर्हेतुनानेन नामरत्वं विधीयते&#x9;021c&lt;br&gt;&#xA;त्रैलोक्यविजयार्थाय भवद्भ्यामास्थितं तपः&#x9;022a&lt;br&gt;&#xA;हेतुनानेन दैत्येन्द्रौ न वां कामं करोम्यहम्&#x9;022c&lt;br&gt;&#xA;सुन्दोपसुन्दावूचतुः&#x9;023&lt;br&gt;&#xA;त्रिषु लोकेषु यद्भूतं किञ्चित्स्थावरजङ्गमम्&#x9;023a&lt;br&gt;&#xA;सर्वस्मान्नौ भयं न स्यादृतेऽन्योन्यं पितामह&#x9;023c&lt;br&gt;&#xA;पितामह उवाच&#x9;024&lt;br&gt;&#xA;यत्प्रार्थितं यथोक्तं च काममेतद्ददानि वाम्&#x9;024a&lt;br&gt;&#xA;मृत्योर्विधानमेतच्च यथावद्वां भविष्यति&#x9;024c&lt;br&gt;&#xA;नारद उवाच&#x9;025&lt;br&gt;&#xA;ततः पितामहो दत्त्वा वरमेतत्तदा तयोः&#x9;025a&lt;br&gt;&#xA;निवर्त्य तपसस्तौ च ब्रह्मलोकं जगाम ह&#x9;025c&lt;br&gt;&#xA;लब्ध्वा वराणि सर्वाणि दैत्येन्द्रावपि तावुभौ&#x9;026a&lt;br&gt;&#xA;अवध्यौ सर्वलोकस्य स्वमेव भवनं गतौ&#x9;026c&lt;br&gt;&#xA;तौ तु लब्धवरौ दृष्ट्वा कृतकामौ महासुरौ&#x9;027a&lt;br&gt;&#xA;सर्वः सुहृज्जनस्ताभ्यां प्रमोदमुपजग्मिवान्&#x9;027c&lt;br&gt;&#xA;ततस्तौ तु जटा हित्वा मौलिनौ सम्बभूवतुः&#x9;028a&lt;br&gt;&#xA;महार्हाभरणोपेतौ विरजोम्बरधारिणौ&#x9;028c&lt;br&gt;&#xA;अकालकौमुदीं चैव चक्रतुः सार्वकामिकीम्&#x9;029a&lt;br&gt;&#xA;दैत्येन्द्रौ परमप्रीतौ तयोश्चैव सुहृज्जनः&#x9;029c&lt;br&gt;&#xA;भक्ष्यतां भुज्यतां नित्यं रम्यतां गीयतामिति&#x9;030a&lt;br&gt;&#xA;पीयतां दीयतां चेति वाच आसन्गृहे गृहे&#x9;030c&lt;br&gt;&#xA;तत्र तत्र महापानैरुत्कृष्टतलनादितैः&#x9;031a&lt;br&gt;&#xA;हृष्टं प्रमुदितं सर्वं दैत्यानामभवत्पुरम्&#x9;031c&lt;br&gt;&#xA;तैस्तैर्विहारैर्बहुभिर्दैत्यानां कामरूपिणाम्&#x9;032a&lt;br&gt;&#xA;समाः सङ्क्रीडतां तेषामहरेकमिवाभवत्&#x9;032c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/202/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/202/</guid>
      <description>&lt;p&gt;नारद उवाच&#x9;001&lt;br&gt;&#xA;उत्सवे वृत्तमात्रे तु त्रैलोक्याकाङ्क्षिणावुभौ&#x9;001a&lt;br&gt;&#xA;मन्त्रयित्वा ततः सेनां तावाज्ञापयतां तदा&#x9;001c&lt;br&gt;&#xA;सुहृद्भिरभ्यनुज्ञातौ दैत्यवृद्धैश्च मन्त्रिभिः&#x9;002a&lt;br&gt;&#xA;कृत्वा प्रास्थानिकं रात्रौ मघासु ययतुस्तदा&#x9;002c&lt;br&gt;&#xA;गदापट्टिशधारिण्या शूलमुद्गरहस्तया&#x9;003a&lt;br&gt;&#xA;प्रस्थितौ सहधर्मिण्या महत्या दैत्यसेनया&#x9;003c&lt;br&gt;&#xA;मङ्गलैः स्तुतिभिश्चापि विजयप्रतिसंहितैः&#x9;004a&lt;br&gt;&#xA;चारणैः स्तूयमानौ तु जग्मतुः परया मुदा&#x9;004c&lt;br&gt;&#xA;तावन्तरिक्षमुत्पत्य दैत्यौ कामगमावुभौ&#x9;005a&lt;br&gt;&#xA;देवानामेव भवनं जग्मतुर्युद्धदुर्मदौ&#x9;005c&lt;br&gt;&#xA;तयोरागमनं ज्ञात्वा वरदानं च तत्प्रभोः&#x9;006a&lt;br&gt;&#xA;हित्वा त्रिविष्टपं जग्मुर्ब्रह्मलोकं ततः सुराः&#x9;006c&lt;br&gt;&#xA;ताविन्द्रलोकं निर्जित्य यक्षरक्षोगणांस्तथा&#x9;007a&lt;br&gt;&#xA;खेचराण्यपि भूतानि जिग्यतुस्तीव्रविक्रमौ&#x9;007c&lt;br&gt;&#xA;अन्तर्भूमिगतान्नागाञ्जित्वा तौ च महासुरौ&#x9;008a&lt;br&gt;&#xA;समुद्रवासिनः सर्वान्म्लेच्छजातीन्विजिग्यतुः&#x9;008c&lt;br&gt;&#xA;ततः सर्वां महीं जेतुमारब्धावुग्रशासनौ&#x9;009a&lt;br&gt;&#xA;सैनिकांश्च समाहूय सुतीक्ष्णां वाचमूचतुः&#x9;009c&lt;br&gt;&#xA;राजर्षयो महायज्ञैर्हव्यकव्यैर्द्विजातयः&#x9;010a&lt;br&gt;&#xA;तेजो बलं च देवानां वर्धयन्ति श्रियं तथा&#x9;010c&lt;br&gt;&#xA;तेषामेवं प्रवृद्धानां सर्वेषामसुरद्विषाम्&#x9;011a&lt;br&gt;&#xA;सम्भूय सर्वैरस्माभिः कार्यः सर्वात्मना वधः&#x9;011c&lt;br&gt;&#xA;एवं सर्वान्समादिश्य पूर्वतीरे महोदधेः&#x9;012a&lt;br&gt;&#xA;क्रूरां मतिं समास्थाय जग्मतुः सर्वतोमुखम्&#x9;012c&lt;br&gt;&#xA;यज्ञैर्यजन्ते ये केचिद्याजयन्ति च ये द्विजाः&#x9;013a&lt;br&gt;&#xA;तान्सर्वान्प्रसभं दृष्ट्वा बलिनौ जघ्नतुस्तदा&#x9;013c&lt;br&gt;&#xA;आश्रमेष्वग्निहोत्राणि ऋषीणां भावितात्मनाम्&#x9;014a&lt;br&gt;&#xA;गृहीत्वा प्रक्षिपन्त्यप्सु विश्रब्धाः सैनिकास्तयोः&#x9;014c&lt;br&gt;&#xA;तपोधनैश्च ये शापाः क्रुद्धैरुक्ता महात्मभिः&#x9;015a&lt;br&gt;&#xA;नाक्रामन्ति तयोस्तेऽपि वरदानेन जृम्भतोः&#x9;015c&lt;br&gt;&#xA;नाक्रामन्ति यदा शापा बाणा मुक्ताः शिलास्विव&#x9;016a&lt;br&gt;&#xA;नियमांस्तदा परित्यज्य व्यद्रवन्त द्विजातयः&#x9;016c&lt;br&gt;&#xA;पृथिव्यां ये तपःसिद्धा दान्ताः शमपरायणाः&#x9;017a&lt;br&gt;&#xA;तयोर्भयाद्दुद्रुवुस्ते वैनतेयादिवोरगाः&#x9;017c&lt;br&gt;&#xA;मथितैराश्रमैर्भग्नैर्विकीर्णकलशस्रुवैः&#x9;018a&lt;br&gt;&#xA;शून्यमासीज्जगत्सर्वं कालेनेव हतं यथा&#x9;018c&lt;br&gt;&#xA;राजर्षिभिरदृश्यद्भिरृषिभिश्च महासुरौ&#x9;019a&lt;br&gt;&#xA;उभौ विनिश्चयं कृत्वा विकुर्वाते वधैषिणौ&#x9;019c&lt;br&gt;&#xA;प्रभिन्नकरटौ मत्तौ भूत्वा कुञ्जररूपिणौ&#x9;020a&lt;br&gt;&#xA;संलीनानपि दुर्गेषु निन्यतुर्यमसादनम्&#x9;020c&lt;br&gt;&#xA;सिंहौ भूत्वा पुनर्व्याघ्रौ पुनश्चान्तर्हितावुभौ&#x9;021a&lt;br&gt;&#xA;तैस्तैरुपायैस्तौ क्रूरावृषीन्दृष्ट्वा निजघ्नतुः&#x9;021c&lt;br&gt;&#xA;निवृत्तयज्ञस्वाध्याया प्रणष्टनृपतिद्विजा&#x9;022a&lt;br&gt;&#xA;उत्सन्नोत्सवयज्ञा च बभूव वसुधा तदा&#x9;022c&lt;br&gt;&#xA;हाहाभूता भयार्ता च निवृत्तविपणापणा&#x9;023a&lt;br&gt;&#xA;निवृत्तदेवकार्या च पुण्योद्वाहविवर्जिता&#x9;023c&lt;br&gt;&#xA;निवृत्तकृषिगोरक्षा विध्वस्तनगराश्रमा&#x9;024a&lt;br&gt;&#xA;अस्थिकङ्कालसङ्कीर्णा भूर्बभूवोग्रदर्शना&#x9;024c&lt;br&gt;&#xA;निवृत्तपितृकार्यं च निर्वषट्कारमङ्गलम्&#x9;025a&lt;br&gt;&#xA;जगत्प्रतिभयाकारं दुष्प्रेक्ष्यमभवत्तदा&#x9;025c&lt;br&gt;&#xA;चन्द्रादित्यौ ग्रहास्तारा नक्षत्राणि दिवौकसः&#x9;026a&lt;br&gt;&#xA;जग्मुर्विषादं तत्कर्म दृष्ट्वा सुन्दोपसुन्दयोः&#x9;026c&lt;br&gt;&#xA;एवं सर्वा दिशो दैत्यौ जित्वा क्रूरेण कर्मणा&#x9;027a&lt;br&gt;&#xA;निःसपत्नौ कुरुक्षेत्रे निवेशमभिचक्रतुः&#x9;027c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/203/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/203/</guid>
      <description>&lt;p&gt;नारद उवाच&#x9;001&lt;br&gt;&#xA;ततो देवर्षयः सर्वे सिद्धाश्च परमर्षयः&#x9;001a&lt;br&gt;&#xA;जग्मुस्तदा परामार्तिं दृष्ट्वा तत्कदनं महत्&#x9;001c&lt;br&gt;&#xA;तेऽभिजग्मुर्जितक्रोधा जितात्मानो जितेन्द्रियाः&#x9;002a&lt;br&gt;&#xA;पितामहस्य भवनं जगतः कृपया तदा&#x9;002c&lt;br&gt;&#xA;ततो ददृशुरासीनं सह देवैः पितामहम्&#x9;003a&lt;br&gt;&#xA;सिद्धैर्ब्रह्मर्षिभिश्चैव समन्तात्परिवारितम्&#x9;003c&lt;br&gt;&#xA;तत्र देवो महादेवस्तत्राग्निर्वायुना सह&#x9;004a&lt;br&gt;&#xA;चन्द्रादित्यौ च धर्मश्च परमेष्ठी तथा बुधः&#x9;004c&lt;br&gt;&#xA;वैखानसा वालखिल्या वानप्रस्था मरीचिपाः&#x9;005a&lt;br&gt;&#xA;अजाश्चैवाविमूढाश्च तेजोगर्भास्तपस्विनः&#x9;005c&lt;br&gt;&#xA;ऋषयः सर्व एवैते पितामहमुपासते&#x9;005e&lt;br&gt;&#xA;ततोऽभिगम्य सहिताः सर्व एव महर्षयः&#x9;006a&lt;br&gt;&#xA;सुन्दोपसुन्दयोः कर्म सर्वमेव शशंसिरे&#x9;006c&lt;br&gt;&#xA;यथाकृतं यथा चैव कृतं येन क्रमेण च&#x9;007a&lt;br&gt;&#xA;न्यवेदयंस्ततः सर्वमखिलेन पितामहे&#x9;007c&lt;br&gt;&#xA;ततो देवगणाः सर्वे ते चैव परमर्षयः&#x9;008a&lt;br&gt;&#xA;तमेवार्थं पुरस्कृत्य पितामहमचोदयन्&#x9;008c&lt;br&gt;&#xA;ततः पितामहः श्रुत्वा सर्वेषां तद्वचस्तदा&#x9;009a&lt;br&gt;&#xA;मुहूर्तमिव सञ्चिन्त्य कर्तव्यस्य विनिश्चयम्&#x9;009c&lt;br&gt;&#xA;तयोर्वधं समुद्दिश्य विश्वकर्माणमाह्वयत्&#x9;010a&lt;br&gt;&#xA;दृष्ट्वा च विश्वकर्माणं व्यादिदेश पितामहः&#x9;010c&lt;br&gt;&#xA;सृज्यतां प्रार्थनीयेह प्रमदेति महातपाः&#x9;010e&lt;br&gt;&#xA;पितामहं नमस्कृत्य तद्वाक्यमभिनन्द्य च&#x9;011a&lt;br&gt;&#xA;निर्ममे योषितं दिव्यां चिन्तयित्वा प्रयत्नतः&#x9;011c&lt;br&gt;&#xA;त्रिषु लोकेषु यत्किञ्चिद्भूतं स्थावरजङ्गमम्&#x9;012a&lt;br&gt;&#xA;समानयद्दर्शनीयं तत्तद्यत्नात्ततस्ततः&#x9;012c&lt;br&gt;&#xA;कोटिशश्चापि रत्नानि तस्या गात्रे न्यवेशयत्&#x9;013a&lt;br&gt;&#xA;तां रत्नसङ्घातमयीमसृजद्देवरूपिणीम्&#x9;013c&lt;br&gt;&#xA;सा प्रयत्नेन महता निर्मिता विश्वकर्मणा&#x9;014a&lt;br&gt;&#xA;त्रिषु लोकेषु नारीणां रूपेणाप्रतिमाभवत्&#x9;014c&lt;br&gt;&#xA;न तस्याः सूक्ष्ममप्यस्ति यद्गात्रे रूपसम्पदा&#x9;015a&lt;br&gt;&#xA;न युक्तं यत्र वा दृष्टिर्न सज्जति निरीक्षताम्&#x9;015c&lt;br&gt;&#xA;सा विग्रहवतीव श्रीः कान्तरूपा वपुष्मती&#x9;016a&lt;br&gt;&#xA;जहार सर्वभूतानां चक्षूंषि च मनांसि च&#x9;016c&lt;br&gt;&#xA;तिलं तिलं समानीय रत्नानां यद्विनिर्मिता&#x9;017a&lt;br&gt;&#xA;तिलोत्तमेत्यतस्तस्या नाम चक्रे पितामहः&#x9;017c&lt;br&gt;&#xA;पितामह उवाच&#x9;018&lt;br&gt;&#xA;गच्छ सुन्दोपसुन्दाभ्यामसुराभ्यां तिलोत्तमे&#x9;018a&lt;br&gt;&#xA;प्रार्थनीयेन रूपेण कुरु भद्रे प्रलोभनम्&#x9;018c&lt;br&gt;&#xA;त्वत्कृते दर्शनादेव रूपसम्पत्कृतेन वै&#x9;019a&lt;br&gt;&#xA;विरोधः स्याद्यथा ताभ्यामन्योन्येन तथा कुरु&#x9;019c&lt;br&gt;&#xA;नारद उवाच&#x9;020&lt;br&gt;&#xA;सा तथेति प्रतिज्ञाय नमस्कृत्य पितामहम्&#x9;020a&lt;br&gt;&#xA;चकार मण्डलं तत्र विबुधानां प्रदक्षिणम्&#x9;020c&lt;br&gt;&#xA;प्राङ्मुखो भगवानास्ते दक्षिणेन महेश्वरः&#x9;021a&lt;br&gt;&#xA;देवाश्चैवोत्तरेणासन्सर्वतस्त्वृषयोऽभवन्&#x9;021c&lt;br&gt;&#xA;कुर्वन्त्या तु तया तत्र मण्डलं तत्प्रदक्षिणम्&#x9;022a&lt;br&gt;&#xA;इन्द्रः स्थाणुश्च भगवान्धैर्येण प्रत्यवस्थितौ&#x9;022c&lt;br&gt;&#xA;द्रष्टुकामस्य चात्यर्थं गतायाः पार्श्वतस्तदा&#x9;023a&lt;br&gt;&#xA;अन्यदञ्चितपक्ष्मान्तं दक्षिणं निःसृतं मुखम्&#x9;023c&lt;br&gt;&#xA;पृष्ठतः परिवर्तन्त्याः पश्चिमं निःसृतं मुखम्&#x9;024a&lt;br&gt;&#xA;गतायाश्चोत्तरं पार्श्वमुत्तरं निःसृतं मुखम्&#x9;024c&lt;br&gt;&#xA;महेन्द्रस्यापि नेत्राणां पार्श्वतः पृष्ठतोऽग्रतः&#x9;025a&lt;br&gt;&#xA;रक्तान्तानां विशालानां सहस्रं सर्वतोऽभवत्&#x9;025c&lt;br&gt;&#xA;एवं चतुर्मुखः स्थाणुर्महादेवोऽभवत्पुरा&#x9;026a&lt;br&gt;&#xA;तथा सहस्रनेत्रश्च बभूव बलसूदनः&#x9;026c&lt;br&gt;&#xA;तथा देवनिकायानामृषीणां चैव सर्वशः&#x9;027a&lt;br&gt;&#xA;मुखान्यभिप्रवर्तन्ते येन याति तिलोत्तमा&#x9;027c&lt;br&gt;&#xA;तस्या गात्रे निपतिता तेषां दृष्टिर्महात्मनाम्&#x9;028a&lt;br&gt;&#xA;सर्वेषामेव भूयिष्ठमृते देवं पितामहम्&#x9;028c&lt;br&gt;&#xA;गच्छन्त्यास्तु तदा देवाः सर्वे च परमर्षयः&#x9;029a&lt;br&gt;&#xA;कृतमित्येव तत्कार्यं मेनिरे रूपसम्पदा&#x9;029c&lt;br&gt;&#xA;तिलोत्तमायां तु तदा गतायां लोकभावनः&#x9;030a&lt;br&gt;&#xA;सर्वान्विसर्जयामास देवानृषिगणांश्च तान्&#x9;030c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/204/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/204/</guid>
      <description>&lt;p&gt;नारद उवाच&#x9;001&lt;br&gt;&#xA;जित्वा तु पृथिवीं दैत्यौ निःसपत्नौ गतव्यथौ&#x9;001a&lt;br&gt;&#xA;कृत्वा त्रैलोक्यमव्यग्रं कृतकृत्यौ बभूवतुः&#x9;001c&lt;br&gt;&#xA;देवगन्धर्वयक्षाणां नागपार्थिवरक्षसाम्&#x9;002a&lt;br&gt;&#xA;आदाय सर्वरत्नानि परां तुष्टिमुपागतौ&#x9;002c&lt;br&gt;&#xA;यदा न प्रतिषेद्धारस्तयोः सन्तीह केचन&#x9;003a&lt;br&gt;&#xA;निरुद्योगौ तदा भूत्वा विजह्रातेऽमराविव&#x9;003c&lt;br&gt;&#xA;स्त्रीभिर्माल्यैश्च गन्धैश्च भक्षैर्भोज्यैश्च पुष्कलैः&#x9;004a&lt;br&gt;&#xA;पानैश्च विविधैर्हृद्यैः परां प्रीतिमवापतुः&#x9;004c&lt;br&gt;&#xA;अन्तःपुरे वनोद्याने पर्वतोपवनेषु च&#x9;005a&lt;br&gt;&#xA;यथेप्सितेषु देशेषु विजह्रातेऽमराविव&#x9;005c&lt;br&gt;&#xA;ततः कदाचिद्विन्ध्यस्य पृष्ठे समशिलातले&#x9;006a&lt;br&gt;&#xA;पुष्पिताग्रेषु शालेषु विहारमभिजग्मतुः&#x9;006c&lt;br&gt;&#xA;दिव्येषु सर्वकामेषु समानीतेषु तत्र तौ&#x9;007a&lt;br&gt;&#xA;वरासनेषु संहृष्टौ सह स्त्रीभिर्निषेदतुः&#x9;007c&lt;br&gt;&#xA;ततो वादित्रनृत्ताभ्यामुपातिष्ठन्त तौ स्त्रियः&#x9;008a&lt;br&gt;&#xA;गीतैश्च स्तुतिसंयुक्तैः प्रीत्यर्थमुपजग्मिरे&#x9;008c&lt;br&gt;&#xA;ततस्तिलोत्तमा तत्र वने पुष्पाणि चिन्वती&#x9;009a&lt;br&gt;&#xA;वेषमाक्षिप्तमाधाय रक्तेनैकेन वाससा&#x9;009c&lt;br&gt;&#xA;नदीतीरेषु जातान्सा कर्णिकारान्विचिन्वती&#x9;010a&lt;br&gt;&#xA;शनैर्जगाम तं देशं यत्रास्तां तौ महासुरौ&#x9;010c&lt;br&gt;&#xA;तौ तु पीत्वा वरं पानं मदरक्तान्तलोचनौ&#x9;011a&lt;br&gt;&#xA;दृष्ट्वैव तां वरारोहां व्यथितौ सम्बभूवतुः&#x9;011c&lt;br&gt;&#xA;तावुत्पत्यासनं हित्वा जग्मतुर्यत्र सा स्थिता&#x9;012a&lt;br&gt;&#xA;उभौ च कामसम्मत्तावुभौ प्रार्थयतश्च ताम्&#x9;012c&lt;br&gt;&#xA;दक्षिणे तां करे सुभ्रूं सुन्दो जग्राह पाणिना&#x9;013a&lt;br&gt;&#xA;उपसुन्दोऽपि जग्राह वामे पाणौ तिलोत्तमाम्&#x9;013c&lt;br&gt;&#xA;वरप्रदानमत्तौ तावौरसेन बलेन च&#x9;014a&lt;br&gt;&#xA;धनरत्नमदाभ्यां च सुरापानमदेन च&#x9;014c&lt;br&gt;&#xA;सर्वैरेतैर्मदैर्मत्तावन्योन्यं भ्रुकुटीकृतौ&#x9;015a&lt;br&gt;&#xA;मदकामसमाविष्टौ परस्परमथोचतुः&#x9;015c&lt;br&gt;&#xA;मम भार्या तव गुरुरिति सुन्दोऽभ्यभाषत&#x9;016a&lt;br&gt;&#xA;मम भार्या तव वधूरुपसुन्दोऽभ्यभाषत&#x9;016c&lt;br&gt;&#xA;नैषा तव ममैषेति तत्र तौ मन्युराविशत्&#x9;017a&lt;br&gt;&#xA;तस्या हेतोर्गदे भीमे तावुभावप्यगृह्णताम्&#x9;017c&lt;br&gt;&#xA;तौ प्रगृह्य गदे भीमे तस्याः कामेन मोहितौ&#x9;018a&lt;br&gt;&#xA;अहं पूर्वमहं पूर्वमित्यन्योन्यं निजघ्नतुः&#x9;018c&lt;br&gt;&#xA;तौ गदाभिहतौ भीमौ पेततुर्धरणीतले&#x9;019a&lt;br&gt;&#xA;रुधिरेणावलिप्ताङ्गौ द्वाविवार्कौ नभश्च्युतौ&#x9;019c&lt;br&gt;&#xA;ततस्ता विद्रुता नार्यः स च दैत्यगणस्तदा&#x9;020a&lt;br&gt;&#xA;पातालमगमत्सर्वो विषादभयकम्पितः&#x9;020c&lt;br&gt;&#xA;ततः पितामहस्तत्र सह देवैर्महर्षिभिः&#x9;021a&lt;br&gt;&#xA;आजगाम विशुद्धात्मा पूजयिष्यंस्तिलोत्तमाम्&#x9;021c&lt;br&gt;&#xA;वरेण छन्दिता सा तु ब्रह्मणा प्रीतिमेव ह&#x9;022a&lt;br&gt;&#xA;वरयामास तत्रैनां प्रीतः प्राह पितामहः&#x9;022c&lt;br&gt;&#xA;आदित्यचरिताल्ँलोकान्विचरिष्यसि भामिनि&#x9;023a&lt;br&gt;&#xA;तेजसा च सुदृष्टां त्वां न करिष्यति कश्चन&#x9;023c&lt;br&gt;&#xA;एवं तस्यै वरं दत्त्वा सर्वलोकपितामहः&#x9;024a&lt;br&gt;&#xA;इन्द्रे त्रैलोक्यमाधाय ब्रह्मलोकं गतः प्रभुः&#x9;024c&lt;br&gt;&#xA;एवं तौ सहितौ भूत्वा सर्वार्थेष्वेकनिश्चयौ&#x9;025a&lt;br&gt;&#xA;तिलोत्तमार्थे सङ्क्रुद्धावन्योन्यमभिजघ्नतुः&#x9;025c&lt;br&gt;&#xA;तस्माद्ब्रवीमि वः स्नेहात्सर्वान्भरतसत्तमान्&#x9;026a&lt;br&gt;&#xA;यथा वो नात्र भेदः स्यात्सर्वेषां द्रौपदीकृते&#x9;026c&lt;br&gt;&#xA;तथा कुरुत भद्रं वो मम चेत्प्रियमिच्छथ&#x9;026e&lt;br&gt;&#xA;वैशम्पायन उवाच&#x9;027&lt;br&gt;&#xA;एवमुक्ता महात्मानो नारदेन महर्षिणा&#x9;027a&lt;br&gt;&#xA;समयं चक्रिरे राजंस्तेऽन्योन्येन समागताः&#x9;027c&lt;br&gt;&#xA;समक्षं तस्य देवर्षेर्नारदस्यामितौजसः&#x9;027e&lt;br&gt;&#xA;द्रौपद्या नः सहासीनमन्योऽन्यं योऽभिदर्शयेत्&#x9;028a&lt;br&gt;&#xA;स नो द्वादश वर्षाणि ब्रह्मचारी वने वसेत्&#x9;028c&lt;br&gt;&#xA;कृते तु समये तस्मिन्पाण्डवैर्धर्मचारिभिः&#x9;029a&lt;br&gt;&#xA;नारदोऽप्यगमत्प्रीत इष्टं देशं महामुनिः&#x9;029c&lt;br&gt;&#xA;एवं तैः समयः पूर्वं कृतो नरदचोदितैः&#x9;030a&lt;br&gt;&#xA;न चाभिद्यन्त ते सार्वे तदान्योन्येन भारत&#x9;030c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/205/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/205/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;एवं ते समयं कृत्वा न्यवसंस्तत्र पाण्डवाः&#x9;001a&lt;br&gt;&#xA;वशे शस्त्रप्रतापेन कुर्वन्तोऽन्यान्महीक्षितः&#x9;001c&lt;br&gt;&#xA;तेषां मनुजसिंहानां पञ्चानाममितौजसाम्&#x9;002a&lt;br&gt;&#xA;बभूव कृष्णा सर्वेषां पार्थानां वशवर्तिनी&#x9;002c&lt;br&gt;&#xA;ते तया तैश्च सा वीरैः पतिभिः सह पञ्चभिः&#x9;003a&lt;br&gt;&#xA;बभूव परमप्रीता नागैरिव सरस्वती&#x9;003c&lt;br&gt;&#xA;वर्तमानेषु धर्मेण पाण्डवेषु महात्मसु&#x9;004a&lt;br&gt;&#xA;व्यवर्धन्कुरवः सर्वे हीनदोषाः सुखान्विताः&#x9;004c&lt;br&gt;&#xA;अथ दीर्घेण कालेन ब्राह्मणस्य विशां पते&#x9;005a&lt;br&gt;&#xA;कस्यचित्तस्कराः केचिज्जह्रुर्गा नृपसत्तम&#x9;005c&lt;br&gt;&#xA;ह्रियमाणे धने तस्मिन्ब्राह्मणः क्रोधमूर्च्छितः&#x9;006a&lt;br&gt;&#xA;आगम्य खाण्डवप्रस्थमुदक्रोशत पाण्डवान्&#x9;006c&lt;br&gt;&#xA;ह्रियते गोधनं क्षुद्रैर्नृशंसैरकृतात्मभिः&#x9;007a&lt;br&gt;&#xA;प्रसह्य वोऽस्माद्विषयादभिधावत पाण्डवाः&#x9;007c&lt;br&gt;&#xA;ब्राह्मणस्य प्रमत्तस्य हविर्ध्वाङ्क्षैर्विलुप्यते&#x9;008a&lt;br&gt;&#xA;शार्दूलस्य गुहां शून्यां नीचः क्रोष्टाभिमर्शति&#x9;008c&lt;br&gt;&#xA;ब्राह्मणस्वे हृते चोरैर्धर्मार्थे च विलोपिते&#x9;009a&lt;br&gt;&#xA;रोरूयमाणे च मयि क्रियतामस्त्रधारणम्&#x9;009c&lt;br&gt;&#xA;रोरूयमाणस्याभ्याशे तस्य विप्रस्य पाण्डवः&#x9;010a&lt;br&gt;&#xA;तानि वाक्यानि शुश्राव कुन्तीपुत्रो धनञ्जयः&#x9;010c&lt;br&gt;&#xA;श्रुत्वा चैव महाबाहुर्मा भैरित्याह तं द्विजम्&#x9;011a&lt;br&gt;&#xA;आयुधानि च यत्रासन्पाण्डवानां महात्मनाम्&#x9;011c&lt;br&gt;&#xA;कृष्णया सह तत्रासीद्धर्मराजो युधिष्ठिरः&#x9;011e&lt;br&gt;&#xA;स प्रवेशाय चाशक्तो गमनाय च पाण्डवः&#x9;012a&lt;br&gt;&#xA;तस्य चार्तस्य तैर्वाक्यैश्चोद्यमानः पुनः पुनः&#x9;012c&lt;br&gt;&#xA;आक्रन्दे तत्र कौन्तेयश्चिन्तयामास दुःखितः&#x9;012e&lt;br&gt;&#xA;ह्रियमाणे धने तस्मिन्ब्राह्मणस्य तपस्विनः&#x9;013a&lt;br&gt;&#xA;अश्रुप्रमार्जनं तस्य कर्तव्यमिति निश्चितः&#x9;013c&lt;br&gt;&#xA;उपप्रेक्षणजोऽधर्मः सुमहान्स्यान्महीपतेः&#x9;014a&lt;br&gt;&#xA;यद्यस्य रुदतो द्वारि न करोम्यद्य रक्षणम्&#x9;014c&lt;br&gt;&#xA;अनास्तिक्यं च सर्वेषामस्माकमपि रक्षणे&#x9;015a&lt;br&gt;&#xA;प्रतितिष्ठेत लोकेऽस्मिन्नधर्मश्चैव नो भवेत्&#x9;015c&lt;br&gt;&#xA;अनापृच्छ्य च राजानं गते मयि न संशयः&#x9;016a&lt;br&gt;&#xA;अजातशत्रोर्नृपतेर्मम चैवाप्रियं भवेत्&#x9;016c&lt;br&gt;&#xA;अनुप्रवेशे राज्ञस्तु वनवासो भवेन्मम&#x9;017a&lt;br&gt;&#xA;अधर्मो वा महानस्तु वने वा मरणं मम&#x9;017c&lt;br&gt;&#xA;शरीरस्यापि नाशेन धर्म एव विशिष्यते&#x9;017e&lt;br&gt;&#xA;एवं विनिश्चित्य ततः कुन्तीपुत्रो धनञ्जयः&#x9;018a&lt;br&gt;&#xA;अनुप्रविश्य राजानमापृच्छ्य च विशां पते&#x9;018c&lt;br&gt;&#xA;धनुरादाय संहृष्टो ब्राह्मणं प्रत्यभाषत&#x9;019a&lt;br&gt;&#xA;ब्राह्मणागम्यतां शीघ्रं यावत्परधनैषिणः&#x9;019c&lt;br&gt;&#xA;न दूरे ते गताः क्षुद्रास्तावद्गच्छामहे सह&#x9;020a&lt;br&gt;&#xA;यावदावर्तयाम्यद्य चोरहस्ताद्धनं तव&#x9;020c&lt;br&gt;&#xA;सोऽनुसृत्य महाबाहुर्धन्वी वर्मी रथी ध्वजी&#x9;021a&lt;br&gt;&#xA;शरैर्विध्वंसितांश्चोरानवजित्य च तद्धनम्&#x9;021c&lt;br&gt;&#xA;ब्राह्मणस्य उपाहृत्य यशः पीत्वा च पाण्डवः&#x9;022a&lt;br&gt;&#xA;आजगाम पुरं वीरः सव्यसाची परन्तपः&#x9;022c&lt;br&gt;&#xA;सोऽभिवाद्य गुरून्सर्वांस्तैश्चापि प्रतिनन्दितः&#x9;023a&lt;br&gt;&#xA;धर्मराजमुवाचेदं व्रतमादिश्यतां मम&#x9;023c&lt;br&gt;&#xA;समयः समतिक्रान्तो भवत्सन्दर्शनान्मया&#x9;024a&lt;br&gt;&#xA;वनवासं गमिष्यामि समयो ह्येष नः कृतः&#x9;024c&lt;br&gt;&#xA;इत्युक्तो धर्मराजस्तु सहसा वाक्यमप्रियम्&#x9;025a&lt;br&gt;&#xA;कथमित्यब्रवीद्वाचा शोकार्तः सज्जमानया&#x9;025c&lt;br&gt;&#xA;युधिष्ठिरो गुडाकेशं भ्राता भ्रातरमच्युतम्&#x9;025e&lt;br&gt;&#xA;प्रमाणमस्मि यदि ते मत्तः शृणु वचोऽनघ&#x9;026a&lt;br&gt;&#xA;अनुप्रवेशे यद्वीर कृतवांस्त्वं ममाप्रियम्&#x9;026c&lt;br&gt;&#xA;सर्वं तदनुजानामि व्यलीकं न च मे हृदि&#x9;026e&lt;br&gt;&#xA;गुरोरनुप्रवेशो हि नोपघातो यवीयसः&#x9;027a&lt;br&gt;&#xA;यवीयसोऽनुप्रवेशो ज्येष्ठस्य विधिलोपकः&#x9;027c&lt;br&gt;&#xA;निवर्तस्व महाबाहो कुरुष्व वचनं मम&#x9;028a&lt;br&gt;&#xA;न हि ते धर्मलोपोऽस्ति न च मे धर्षणा कृता&#x9;028c&lt;br&gt;&#xA;अर्जुन उवाच&#x9;029&lt;br&gt;&#xA;न व्याजेन चरेद्धर्ममिति मे भवतः श्रुतम्&#x9;029a&lt;br&gt;&#xA;न सत्याद्विचलिष्यामि सत्येनायुधमालभे&#x9;029c&lt;br&gt;&#xA;वैशम्पायन उवाच&#x9;030&lt;br&gt;&#xA;सोऽभ्यनुज्ञाप्य राजानं ब्रह्मचर्याय दीक्षितः&#x9;030a&lt;br&gt;&#xA;वने द्वादश वर्षाणि वासायोपजगाम ह&#x9;030c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/206/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/206/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;तं प्रयान्तं महाबाहुं कौरवाणां यशस्करम्&#x9;001a&lt;br&gt;&#xA;अनुजग्मुर्महात्मानो ब्राह्मणा वेदपारगाः&#x9;001c&lt;br&gt;&#xA;वेदवेदाङ्गविद्वांसस्तथैवाध्यात्मचिन्तकाः&#x9;002a&lt;br&gt;&#xA;चौक्षाश्च भगवद्भक्ताः सूताः पौराणिकाश्च ये&#x9;002c&lt;br&gt;&#xA;कथकाश्चापरे राजञ्श्रमणाश्च वनौकसः&#x9;003a&lt;br&gt;&#xA;दिव्याख्यानानि ये चापि पठन्ति मधुरं द्विजाः&#x9;003c&lt;br&gt;&#xA;एतैश्चान्यैश्च बहुभिः सहायैः पाण्डुनन्दनः&#x9;004a&lt;br&gt;&#xA;वृतः श्लक्ष्णकथैः प्रायान्मरुद्भिरिव वासवः&#x9;004c&lt;br&gt;&#xA;रमणीयानि चित्राणि वनानि च सरांसि च&#x9;005a&lt;br&gt;&#xA;सरितः सागरांश्चैव देशानपि च भारत&#x9;005c&lt;br&gt;&#xA;पुण्यानि चैव तीर्थानि ददर्श भरतर्षभ&#x9;006a&lt;br&gt;&#xA;स गङ्गाद्वारमासाद्य निवेशमकरोत्प्रभुः&#x9;006c&lt;br&gt;&#xA;तत्र तस्याद्भुतं कर्म शृणु मे जनमेजय&#x9;007a&lt;br&gt;&#xA;कृतवान्यद्विशुद्धात्मा पाण्डूनां प्रवरो रथी&#x9;007c&lt;br&gt;&#xA;निविष्टे तत्र कौन्तेये ब्राह्मणेषु च भारत&#x9;008a&lt;br&gt;&#xA;अग्निहोत्राणि विप्रास्ते प्रादुश्चक्रुरनेकशः&#x9;008c&lt;br&gt;&#xA;तेषु प्रबोध्यमानेषु ज्वलितेषु हुतेषु च&#x9;009a&lt;br&gt;&#xA;कृतपुष्पोपहारेषु तीरान्तरगतेषु च&#x9;009c&lt;br&gt;&#xA;कृताभिषेकैर्विद्वद्भिर्नियतैः सत्पथि स्थितैः&#x9;010a&lt;br&gt;&#xA;शुशुभेऽतीव तद्राजन्गङ्गाद्वारं महात्मभिः&#x9;010c&lt;br&gt;&#xA;तथा पर्याकुले तस्मिन्निवेशे पाण्डुनन्दनः&#x9;011a&lt;br&gt;&#xA;अभिषेकाय कौन्तेयो गङ्गामवततार ह&#x9;011c&lt;br&gt;&#xA;तत्राभिषेकं कृत्वा स तर्पयित्वा पितामहान्&#x9;012a&lt;br&gt;&#xA;उत्तितीर्षुर्जलाद्राजन्नग्निकार्यचिकीर्षया&#x9;012c&lt;br&gt;&#xA;अपकृष्टो महाबाहुर्नागराजस्य कन्यया&#x9;013a&lt;br&gt;&#xA;अन्तर्जले महाराज उलूप्या कामयानया&#x9;013c&lt;br&gt;&#xA;ददर्श पाण्डवस्तत्र पावकं सुसमाहितम्&#x9;014a&lt;br&gt;&#xA;कौरव्यस्याथ नागस्य भवने परमार्चिते&#x9;014c&lt;br&gt;&#xA;तत्राग्निकार्यं कृतवान्कुन्तीपुत्रो धनञ्जयः&#x9;015a&lt;br&gt;&#xA;अशङ्कमानेन हुतस्तेनातुष्यद्धुताशनः&#x9;015c&lt;br&gt;&#xA;अग्निकार्यं स कृत्वा तु नागराजसुतां तदा&#x9;016a&lt;br&gt;&#xA;प्रहसन्निव कौन्तेय इदं वचनमब्रवीत्&#x9;016c&lt;br&gt;&#xA;किमिदं साहसं भीरु कृतवत्यसि भामिनि&#x9;017a&lt;br&gt;&#xA;कश्चायं सुभगो देशः का च त्वं कस्य चात्मजा&#x9;017c&lt;br&gt;&#xA;उलूप्युवाच&#x9;018&lt;br&gt;&#xA;ऐरावतकुले जातः कौरव्यो नाम पन्नगः&#x9;018a&lt;br&gt;&#xA;तस्यास्मि दुहिता पार्थ उलूपी नाम पन्नगी&#x9;018c&lt;br&gt;&#xA;साहं त्वामभिषेकार्थमवतीर्णं समुद्रगाम्&#x9;019a&lt;br&gt;&#xA;दृष्टवत्येव कौन्तेय कन्दर्पेणास्मि मूर्च्छिता&#x9;019c&lt;br&gt;&#xA;तां मामनङ्गमथितां त्वत्कृते कुरुनन्दन&#x9;020a&lt;br&gt;&#xA;अनन्यां नन्दयस्वाद्य प्रदानेनात्मनो रहः&#x9;020c&lt;br&gt;&#xA;अर्जुन उवाच&#x9;021&lt;br&gt;&#xA;ब्रह्मचर्यमिदं भद्रे मम द्वादशवार्षिकम्&#x9;021a&lt;br&gt;&#xA;धर्मराजेन चादिष्टं नाहमस्मि स्वयंवशः&#x9;021c&lt;br&gt;&#xA;तव चापि प्रियं कर्तुमिच्छामि जलचारिणि&#x9;022a&lt;br&gt;&#xA;अनृतं नोक्तपूर्वं च मया किञ्चन कर्हिचित्&#x9;022c&lt;br&gt;&#xA;कथं च नानृतं तत्स्यात्तव चापि प्रियं भवेत्&#x9;023a&lt;br&gt;&#xA;न च पीड्येत मे धर्मस्तथा कुर्यां भुजङ्गमे&#x9;023c&lt;br&gt;&#xA;उलूप्युवाच&#x9;024&lt;br&gt;&#xA;जानाम्यहं पाण्डवेय यथा चरसि मेदिनीम्&#x9;024a&lt;br&gt;&#xA;यथा च ते ब्रह्मचर्यमिदमादिष्टवान्गुरुः&#x9;024c&lt;br&gt;&#xA;परस्परं वर्तमानान्द्रुपदस्यात्मजां प्रति&#x9;025a&lt;br&gt;&#xA;यो नोऽनुप्रविशेन्मोहात्स नो द्वादशवार्षिकम्&#x9;025c&lt;br&gt;&#xA;वने चरेद्ब्रह्मचर्यमिति वः समयः कृतः&#x9;025e&lt;br&gt;&#xA;तदिदं द्रौपदीहेतोरन्योन्यस्य प्रवासनम्&#x9;026a&lt;br&gt;&#xA;कृतं वस्तत्र धर्मार्थमत्र धर्मो न दुष्यति&#x9;026c&lt;br&gt;&#xA;परित्राणं च कर्तव्यमार्तानां पृथुलोचन&#x9;027a&lt;br&gt;&#xA;कृत्वा मम परित्राणं तव धर्मो न लुप्यते&#x9;027c&lt;br&gt;&#xA;यदि वाप्यस्य धर्मस्य सूक्ष्मोऽपि स्याद्व्यतिक्रमः&#x9;028a&lt;br&gt;&#xA;स च ते धर्म एव स्याद्दात्त्वा प्राणान्ममार्जुन&#x9;028c&lt;br&gt;&#xA;भक्तां भजस्व मां पार्थ सतामेतन्मतं प्रभो&#x9;029a&lt;br&gt;&#xA;न करिष्यसि चेदेवं मृतां मामुपधारय&#x9;029c&lt;br&gt;&#xA;प्राणदानान्महाबाहो चर धर्ममनुत्तमम्&#x9;030a&lt;br&gt;&#xA;शरणं च प्रपन्नास्मि त्वामद्य पुरुषोत्तम&#x9;030c&lt;br&gt;&#xA;दीनाननाथान्कौन्तेय परिरक्षसि नित्यशः&#x9;031a&lt;br&gt;&#xA;साहं शरणमभ्येमि रोरवीमि च दुःखिता&#x9;031c&lt;br&gt;&#xA;याचे त्वामभिकामाहं तस्मात्कुरु मम प्रियम्&#x9;032a&lt;br&gt;&#xA;स त्वमात्मप्रदानेन सकामां कर्तुमर्हसि&#x9;032c&lt;br&gt;&#xA;वैशम्पायन उवाच&#x9;033&lt;br&gt;&#xA;एवमुक्तस्तु कौन्तेयः पन्नगेश्वरकन्यया&#x9;033a&lt;br&gt;&#xA;कृतवांस्तत्तथा सर्वं धर्ममुद्दिश्य कारणम्&#x9;033c&lt;br&gt;&#xA;स नागभवने रात्रिं तामुषित्वा प्रतापवान्&#x9;034a&lt;br&gt;&#xA;उदितेऽभ्युत्थितः सूर्ये कौरव्यस्य निवेशनात्&#x9;034c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/207/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/207/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;कथयित्वा तु तत्सर्वं ब्राह्मणेभ्यः स भारत&#x9;001a&lt;br&gt;&#xA;प्रययौ हिमवत्पार्श्वं ततो वज्रधरात्मजः&#x9;001c&lt;br&gt;&#xA;अगस्त्यवटमासाद्य वसिष्ठस्य च पर्वतम्&#x9;002a&lt;br&gt;&#xA;भृगुतुङ्गे च कौन्तेयः कृतवाञ्शौचमात्मनः&#x9;002c&lt;br&gt;&#xA;प्रददौ गोसहस्राणि तीर्थेष्वायतनेषु च&#x9;003a&lt;br&gt;&#xA;निवेशांश्च द्विजातिभ्यः सोऽददत्कुरुसत्तमः&#x9;003c&lt;br&gt;&#xA;हिरण्यबिन्दोस्तीर्थे च स्नात्वा पुरुषसत्तमः&#x9;004a&lt;br&gt;&#xA;दृष्टवान्पर्वतश्रेष्ठं पुण्यान्यायतनानि च&#x9;004c&lt;br&gt;&#xA;अवतीर्य नरश्रेष्ठो ब्राह्मणैः सह भारत&#x9;005a&lt;br&gt;&#xA;प्राचीं दिशमभिप्रेप्सुर्जगाम भरतर्षभः&#x9;005c&lt;br&gt;&#xA;आनुपूर्व्येण तीर्थानि दृष्टवान्कुरुसत्तमः&#x9;006a&lt;br&gt;&#xA;नदीं चोत्पलिनीं रम्यामरण्यं नैमिषं प्रति&#x9;006c&lt;br&gt;&#xA;नन्दामपरनन्दां च कौशिकीं च यशस्विनीम्&#x9;007a&lt;br&gt;&#xA;महानदीं गयां चैव गङ्गामपि च भारत&#x9;007c&lt;br&gt;&#xA;एवं सर्वाणि तीर्थानि पश्यमानस्तथाश्रमान्&#x9;008a&lt;br&gt;&#xA;आत्मनः पावनं कुर्वन्ब्राह्मणेभ्यो ददौ वसु&#x9;008c&lt;br&gt;&#xA;अङ्गवङ्गकलिङ्गेषु यानि पुण्यानि कानिचित्&#x9;009a&lt;br&gt;&#xA;जगाम तानि सर्वाणि तीर्थान्यायतनानि च&#x9;009c&lt;br&gt;&#xA;दृष्ट्वा च विधिवत्तानि धनं चापि ददौ ततः&#x9;009e&lt;br&gt;&#xA;कलिङ्गराष्ट्रद्वारेषु ब्राह्मणाः पाण्डवानुगाः&#x9;010a&lt;br&gt;&#xA;अभ्यनुज्ञाय कौन्तेयमुपावर्तन्त भारत&#x9;010c&lt;br&gt;&#xA;स तु तैरभ्यनुज्ञातः कुन्तीपुत्रो धनञ्जयः&#x9;011a&lt;br&gt;&#xA;सहायैरल्पकैः शूरः प्रययौ येन सागरम्&#x9;011c&lt;br&gt;&#xA;स कलिङ्गानतिक्रम्य देशानायतनानि च&#x9;012a&lt;br&gt;&#xA;धर्म्याणि रमणीयानि प्रेक्षमाणो ययौ प्रभुः&#x9;012c&lt;br&gt;&#xA;महेन्द्रपर्वतं दृष्ट्वा तापसैरुपशोभितम्&#x9;013a&lt;br&gt;&#xA;समुद्रतीरेण शनैर्मणलूरं जगाम ह&#x9;013c&lt;br&gt;&#xA;तत्र सर्वाणि तीर्थानि पुण्यान्यायतनानि च&#x9;014a&lt;br&gt;&#xA;अभिगम्य महाबाहुरभ्यगच्छन्महीपतिम्&#x9;014c&lt;br&gt;&#xA;मणलूरेश्वरं राजन्धर्मज्ञं चित्रवाहनम्&#x9;014e&lt;br&gt;&#xA;तस्य चित्राङ्गदा नाम दुहिता चारुदर्शना&#x9;015a&lt;br&gt;&#xA;तां ददर्श पुरे तस्मिन्विचरन्तीं यदृच्छया&#x9;015c&lt;br&gt;&#xA;दृष्ट्वा च तां वरारोहां चकमे चैत्रवाहिनीम्&#x9;016a&lt;br&gt;&#xA;अभिगम्य च राजानं ज्ञापयत्स्वं प्रयोजनम्&#x9;016c&lt;br&gt;&#xA;तमुवाचाथ राजा स सान्त्वपूर्वमिदं वचः&#x9;016e&lt;br&gt;&#xA;राजा प्रभङ्करो नाम कुले अस्मिन्बभूव ह&#x9;017a&lt;br&gt;&#xA;अपुत्रः प्रसवेनार्थी तपस्तेपे स उत्तमम्&#x9;017c&lt;br&gt;&#xA;उग्रेण तपसा तेन प्रणिपातेन शङ्करः&#x9;018a&lt;br&gt;&#xA;ईश्वरस्तोषितस्तेन महादेव उमापतिः&#x9;018c&lt;br&gt;&#xA;स तस्मै भगवान्प्रादादेकैकं प्रसवं कुले&#x9;019a&lt;br&gt;&#xA;एकैकः प्रसवस्तस्माद्भवत्यस्मिन्कुले सदा&#x9;019c&lt;br&gt;&#xA;तेषां कुमाराः सर्वेषां पूर्वेषां मम जज्ञिरे&#x9;020a&lt;br&gt;&#xA;कन्या तु मम जातेयं कुलस्योत्पादनी ध्रुवम्&#x9;020c&lt;br&gt;&#xA;पुत्रो ममेयमिति मे भावना पुरुषोत्तम&#x9;021a&lt;br&gt;&#xA;पुत्रिका हेतुविधिना सञ्ज्ञिता भरतर्षभ&#x9;021c&lt;br&gt;&#xA;एतच्छुल्कं भवत्वस्याः कुलकृज्जायतामिह&#x9;022a&lt;br&gt;&#xA;एतेन समयेनेमां प्रतिगृह्णीष्व पाण्डव&#x9;022c&lt;br&gt;&#xA;स तथेति प्रतिज्ञाय कन्यां तां प्रतिगृह्य च&#x9;023a&lt;br&gt;&#xA;उवास नगरे तस्मिन्कौन्तेयस्त्रिहिमाः समाः&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/208/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/208/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;ततः समुद्रे तीर्थानि दक्षिणे भरतर्षभः&#x9;001a&lt;br&gt;&#xA;अभ्यगच्छत्सुपुण्यानि शोभितानि तपस्विभिः&#x9;001c&lt;br&gt;&#xA;वर्जयन्ति स्म तीर्थानि पञ्च तत्र तु तापसाः&#x9;002a&lt;br&gt;&#xA;आचीर्णानि तु यान्यासन्पुरस्तात्तु तपस्विभिः&#x9;002c&lt;br&gt;&#xA;अगस्त्यतीर्थं सौभद्रं पौलोमं च सुपावनम्&#x9;003a&lt;br&gt;&#xA;कारन्धमं प्रसन्नं च हयमेधफलं च यत्&#x9;003c&lt;br&gt;&#xA;भारद्वाजस्य तीर्थं च पापप्रशमनं महत्&#x9;003e&lt;br&gt;&#xA;विविक्तान्युपलक्ष्याथ तानि तीर्थानि पाण्डवः&#x9;004a&lt;br&gt;&#xA;दृष्ट्वा च वर्ज्यमानानि मुनिभिर्धर्मबुद्धिभिः&#x9;004c&lt;br&gt;&#xA;तपस्विनस्ततोऽपृच्छत्प्राज्ञलिः कुरुनन्दनः&#x9;005a&lt;br&gt;&#xA;तीर्थानीमानि वर्ज्यन्ते किमर्थं ब्रह्मवादिभिः&#x9;005c&lt;br&gt;&#xA;तापसा ऊचुः&#x9;006&lt;br&gt;&#xA;ग्राहाः पञ्च वसन्त्येषु हरन्ति च तपोधनान्&#x9;006a&lt;br&gt;&#xA;अत एतानि वर्ज्यन्ते तीर्थानि कुरुनन्दन&#x9;006c&lt;br&gt;&#xA;वैशम्पायन उवाच&#x9;007&lt;br&gt;&#xA;तेषां श्रुत्वा महाबाहुर्वार्यमाणस्तपोधनैः&#x9;007a&lt;br&gt;&#xA;जगाम तानि तीर्थानि द्रष्टुं पुरुषसत्तमः&#x9;007c&lt;br&gt;&#xA;ततः सौभद्रमासाद्य महर्षेस्तीर्थमुत्तमम्&#x9;008a&lt;br&gt;&#xA;विगाह्य तरसा शूरः स्नानं चक्रे परन्तपः&#x9;008c&lt;br&gt;&#xA;अथ तं पुरुषव्याघ्रमन्तर्जलचरो महान्&#x9;009a&lt;br&gt;&#xA;निजग्राह जले ग्राहः कुन्तीपुत्रं धनञ्जयम्&#x9;009c&lt;br&gt;&#xA;स तमादाय कौन्तेयो विस्फुरन्तं जलेचरम्&#x9;010a&lt;br&gt;&#xA;उदतिष्ठन्महाबाहुर्बलेन बलिनां वरः&#x9;010c&lt;br&gt;&#xA;उत्कृष्ट एव तु ग्राहः सोऽर्जुनेन यशस्विना&#x9;011a&lt;br&gt;&#xA;बभूव नारी कल्याणी सर्वाभरणभूषिता&#x9;011c&lt;br&gt;&#xA;दीप्यमाना श्रिया राजन्दिव्यरूपा मनोरमा&#x9;011e&lt;br&gt;&#xA;तदद्भुतं महद्दृष्ट्वा कुन्तीपुत्रो धनञ्जयः&#x9;012a&lt;br&gt;&#xA;तां स्त्रियं परमप्रीत इदं वचनमब्रवीत्&#x9;012c&lt;br&gt;&#xA;का वै त्वमसि कल्याणि कुतो वासि जलेचरी&#x9;013a&lt;br&gt;&#xA;किमर्थं च महत्पापमिदं कृतवती पुरा&#x9;013c&lt;br&gt;&#xA;नार्युवाच&#x9;014&lt;br&gt;&#xA;अप्सरास्मि महाबाहो देवारण्यविचारिणी&#x9;014a&lt;br&gt;&#xA;इष्टा धनपतेर्नित्यं वर्गा नाम महाबल&#x9;014c&lt;br&gt;&#xA;मम सख्यश्चतस्रोऽन्याः सर्वाः कामगमाः शुभाः&#x9;015a&lt;br&gt;&#xA;ताभिः सार्धं प्रयातास्मि लोकपालनिवेशनम्&#x9;015c&lt;br&gt;&#xA;ततः पश्यामहे सर्वा ब्राह्मणं संशितव्रतम्&#x9;016a&lt;br&gt;&#xA;रूपवन्तमधीयानमेकमेकान्तचारिणम्&#x9;016c&lt;br&gt;&#xA;तस्य वै तपसा राजंस्तद्वनं तेजसावृतम्&#x9;017a&lt;br&gt;&#xA;आदित्य इव तं देशं कृत्स्नं स व्यवभासयत्&#x9;017c&lt;br&gt;&#xA;तस्य दृष्ट्वा तपस्तादृग्रूपं चाद्भुतदर्शनम्&#x9;018a&lt;br&gt;&#xA;अवतीर्णाः स्म तं देशं तपोविघ्नचिकीर्षया&#x9;018c&lt;br&gt;&#xA;अहं च सौरभेयी च समीची बुद्बुदा लता&#x9;019a&lt;br&gt;&#xA;यौगपद्येन तं विप्रमभ्यगच्छाम भारत&#x9;019c&lt;br&gt;&#xA;गायन्त्यो वै हसन्त्यश्च लोभयन्त्यश्च तं द्विजम्&#x9;020a&lt;br&gt;&#xA;स च नास्मासु कृतवान्मनो वीर कथञ्चन&#x9;020c&lt;br&gt;&#xA;नाकम्पत महातेजाः स्थितस्तपसि निर्मले&#x9;020e&lt;br&gt;&#xA;सोऽशपत्कुपितोऽस्मांस्तु ब्राह्मणः क्षत्रियर्षभ&#x9;021a&lt;br&gt;&#xA;ग्राहभूता जले यूयं चरिष्यध्वं शतं समाः&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/209/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/209/</guid>
      <description>&lt;p&gt;वर्गोवाच&#x9;001&lt;br&gt;&#xA;ततो वयं प्रव्यथिताः सर्वा भरतसत्तम&#x9;001a&lt;br&gt;&#xA;आयाम शरणं विप्रं तं तपोधनमच्युतम्&#x9;001c&lt;br&gt;&#xA;रूपेण वयसा चैव कन्दर्पेण च दर्पिताः&#x9;002a&lt;br&gt;&#xA;अयुक्तं कृतवत्यः स्म क्षन्तुमर्हसि नो द्विज&#x9;002c&lt;br&gt;&#xA;एष एव वधोऽस्माकं सुपर्याप्तस्तपोधन&#x9;003a&lt;br&gt;&#xA;यद्वयं संशितात्मानं प्रलोब्धुं त्वामिहागताः&#x9;003c&lt;br&gt;&#xA;अवध्यास्तु स्त्रियः सृष्टा मन्यन्ते धर्मचिन्तकाः&#x9;004a&lt;br&gt;&#xA;तस्माद्धर्मेण धर्मज्ञ नास्मान्हिंसितुमर्हसि&#x9;004c&lt;br&gt;&#xA;सर्वभूतेषु धर्मज्ञ मैत्रो ब्राह्मण उच्यते&#x9;005a&lt;br&gt;&#xA;सत्यो भवतु कल्याण एष वादो मनीषिणाम्&#x9;005c&lt;br&gt;&#xA;शरणं च प्रपन्नानां शिष्टाः कुर्वन्ति पालनम्&#x9;006a&lt;br&gt;&#xA;शरणं त्वां प्रपन्नाः स्म तस्मात्त्वं क्षन्तुमर्हसि&#x9;006c&lt;br&gt;&#xA;वैशम्पायन उवाच&#x9;007&lt;br&gt;&#xA;एवमुक्तस्तु धर्मात्मा ब्राह्मणः शुभकर्मकृत्&#x9;007a&lt;br&gt;&#xA;प्रसादं कृतवान्वीर रविसोमसमप्रभः&#x9;007c&lt;br&gt;&#xA;ब्राह्मण उवाच&#x9;008&lt;br&gt;&#xA;शतं सहस्रं विश्वं च सर्वमक्षयवाचकम्&#x9;008a&lt;br&gt;&#xA;परिमाणं शतं त्वेतन्नैतदक्षयवाचकम्&#x9;008c&lt;br&gt;&#xA;यदा च वो ग्राहभूता गृह्णन्तीः पुरुषाञ्जले&#x9;009a&lt;br&gt;&#xA;उत्कर्षति जलात्कश्चित्स्थलं पुरुषसत्तमः&#x9;009c&lt;br&gt;&#xA;तदा यूयं पुनः सर्वाः स्वरूपं प्रतिपत्स्यथ&#x9;010a&lt;br&gt;&#xA;अनृतं नोक्तपूर्वं मे हसतापि कदाचन&#x9;010c&lt;br&gt;&#xA;तानि सर्वाणि तीर्थानि इतः प्रभृति चैव ह&#x9;011a&lt;br&gt;&#xA;नारीतीर्थानि नाम्नेह ख्यातिं यास्यन्ति सर्वशः&#x9;011c&lt;br&gt;&#xA;पुण्यानि च भविष्यन्ति पावनानि मनीषिणाम्&#x9;011e&lt;br&gt;&#xA;वर्गोवाच&#x9;012&lt;br&gt;&#xA;ततोऽभिवाद्य तं विप्रं कृत्वा चैव प्रदक्षिणम्&#x9;012a&lt;br&gt;&#xA;अचिन्तयामोपसृत्य तस्माद्देशात्सुदुःखिताः&#x9;012c&lt;br&gt;&#xA;क्व नु नाम वयं सर्वाः कालेनाल्पेन तं नरम्&#x9;013a&lt;br&gt;&#xA;समागच्छेम यो नस्तद्रूपमापादयेत्पुनः&#x9;013c&lt;br&gt;&#xA;ता वयं चिन्तयित्वैवं मुहूर्तादिव भारत&#x9;014a&lt;br&gt;&#xA;दृष्टवत्यो महाभागं देवर्षिमुत नारदम्&#x9;014c&lt;br&gt;&#xA;सर्वा हृष्टाः स्म तं दृष्ट्वा देवर्षिममितद्युतिम्&#x9;015a&lt;br&gt;&#xA;अभिवाद्य च तं पार्थ स्थिताः स्म व्यथिताननाः&#x9;015c&lt;br&gt;&#xA;स नोऽपृच्छद्दुःखमूलमुक्तवत्यो वयं च तत्&#x9;016a&lt;br&gt;&#xA;श्रुत्वा तच्च यथावृत्तमिदं वचनमब्रवीत्&#x9;016c&lt;br&gt;&#xA;दक्षिणे सागरानूपे पञ्च तीर्थानि सन्ति वै&#x9;017a&lt;br&gt;&#xA;पुण्यानि रमणीयानि तानि गच्छत माचिरम्&#x9;017c&lt;br&gt;&#xA;तत्राशु पुरुषव्याघ्रः पाण्डवो वो धनञ्जयः&#x9;018a&lt;br&gt;&#xA;मोक्षयिष्यति शुद्धात्मा दुःखादस्मान्न संशयः&#x9;018c&lt;br&gt;&#xA;तस्य सर्वा वयं वीर श्रुत्वा वाक्यमिहागताः&#x9;019a&lt;br&gt;&#xA;तदिदं सत्यमेवाद्य मोक्षिताहं त्वयानघ&#x9;019c&lt;br&gt;&#xA;एतास्तु मम वै सख्यश्चतस्रोऽन्या जले स्थिताः&#x9;020a&lt;br&gt;&#xA;कुरु कर्म शुभं वीर एताः सर्वा विमोक्षय&#x9;020c&lt;br&gt;&#xA;वैशम्पायन उवाच&#x9;021&lt;br&gt;&#xA;ततस्ताः पाण्डवश्रेष्ठः सर्वा एव विशां पते&#x9;021a&lt;br&gt;&#xA;तस्माच्छापाददीनात्मा मोक्षयामास वीर्यवान्&#x9;021c&lt;br&gt;&#xA;उत्थाय च जलात्तस्मात्प्रतिलभ्य वपुः स्वकम्&#x9;022a&lt;br&gt;&#xA;तास्तदाप्सरसो राजन्नदृश्यन्त यथा पुरा&#x9;022c&lt;br&gt;&#xA;तीर्थानि शोधयित्वा तु तथानुज्ञाय ताः प्रभुः&#x9;023a&lt;br&gt;&#xA;चित्राङ्गदां पुनर्द्रष्टुं मणलूरपुरं ययौ&#x9;023c&lt;br&gt;&#xA;तस्यामजनयत्पुत्रं राजानं बभ्रुवाहनम्&#x9;024a&lt;br&gt;&#xA;तं दृष्ट्वा पाण्डवो राजन्गोकर्णमभितोऽगमत्&#x9;024c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/210/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/210/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;सोऽपरान्तेषु तीर्थानि पुण्यान्यायतनानि च&#x9;001a&lt;br&gt;&#xA;सर्वाण्येवानुपूर्व्येण जगामामितविक्रमः&#x9;001c&lt;br&gt;&#xA;समुद्रे पश्चिमे यानि तीर्थान्यायतनानि च&#x9;002a&lt;br&gt;&#xA;तानि सर्वाणि गत्वा स प्रभासमुपजग्मिवान्&#x9;002c&lt;br&gt;&#xA;प्रभासदेशं सम्प्राप्तं बीभत्सुमपराजितम्&#x9;003a&lt;br&gt;&#xA;तीर्थान्यनुचरन्तं च शुश्राव मधुसूदनः&#x9;003c&lt;br&gt;&#xA;ततोऽभ्यगच्छत्कौन्तेयमज्ञातो नाम माधवः&#x9;004a&lt;br&gt;&#xA;ददृशाते तदान्योन्यं प्रभासे कृष्णपाण्डवौ&#x9;004c&lt;br&gt;&#xA;तावन्योन्यं समाश्लिष्य पृष्ट्वा च कुशलं वने&#x9;005a&lt;br&gt;&#xA;आस्तां प्रियसखायौ तौ नरनारायणावृषी&#x9;005c&lt;br&gt;&#xA;ततोऽर्जुनं वासुदेवस्तां चर्यां पर्यपृच्छत&#x9;006a&lt;br&gt;&#xA;किमर्थं पाण्डवेमानि तीर्थान्यनुचरस्युत&#x9;006c&lt;br&gt;&#xA;ततोऽर्जुनो यथावृत्तं सर्वमाख्यातवांस्तदा&#x9;007a&lt;br&gt;&#xA;श्रुत्वोवाच च वार्ष्णेय एवमेतदिति प्रभुः&#x9;007c&lt;br&gt;&#xA;तौ विहृत्य यथाकामं प्रभासे कृष्णपाण्डवौ&#x9;008a&lt;br&gt;&#xA;महीधरं रैवतकं वासायैवाभिजग्मतुः&#x9;008c&lt;br&gt;&#xA;पूर्वमेव तु कृष्णस्य वचनात्तं महीधरम्&#x9;009a&lt;br&gt;&#xA;पुरुषाः समलञ्चक्रुरुपजह्रुश्च भोजनम्&#x9;009c&lt;br&gt;&#xA;प्रतिगृह्यार्जुनः सर्वमुपभुज्य च पाण्डवः&#x9;010a&lt;br&gt;&#xA;सहैव वासुदेवेन दृष्टवान्नटनर्तकान्&#x9;010c&lt;br&gt;&#xA;अभ्यनुज्ञाप्य तान्सर्वानर्चयित्वा च पाण्डवः&#x9;011a&lt;br&gt;&#xA;सत्कृतं शयनं दिव्यमभ्यगच्छन्महाद्युतिः&#x9;011c&lt;br&gt;&#xA;तीर्थानां दर्शनं चैव पर्वतानां च भारत&#x9;012a&lt;br&gt;&#xA;आपगानां वनानां च कथयामास सात्वते&#x9;012c&lt;br&gt;&#xA;स कथाः कथयन्नेव निद्रया जनमेजय&#x9;013a&lt;br&gt;&#xA;कौन्तेयोऽपहृतस्तस्मिञ्शयने स्वर्गसम्मिते&#x9;013c&lt;br&gt;&#xA;मधुरेण स गीतेन वीणाशब्देन चानघ&#x9;014a&lt;br&gt;&#xA;प्रबोध्यमानो बुबुधे स्तुतिभिर्मङ्गलैस्तथा&#x9;014c&lt;br&gt;&#xA;स कृत्वावश्यकार्याणि वार्ष्णेयेनाभिनन्दितः&#x9;015a&lt;br&gt;&#xA;रथेन काञ्चनाङ्गेन द्वारकामभिजग्मिवान्&#x9;015c&lt;br&gt;&#xA;अलङ्कृता द्वारका तु बभूव जनमेजय&#x9;016a&lt;br&gt;&#xA;कुन्तीसुतस्य पूजार्थमपि निष्कुटकेष्वपि&#x9;016c&lt;br&gt;&#xA;दिदृक्षवश्च कौन्तेयं द्वारकावासिनो जनाः&#x9;017a&lt;br&gt;&#xA;नरेन्द्रमार्गमाजग्मुस्तूर्णं शतसहस्रशः&#x9;017c&lt;br&gt;&#xA;अवलोकेषु नारीणां सहस्राणि शतानि च&#x9;018a&lt;br&gt;&#xA;भोजवृष्ण्यन्धकानां च समवायो महानभूत्&#x9;018c&lt;br&gt;&#xA;स तथा सत्कृतः सर्वैर्भोजवृष्ण्यन्धकात्मजैः&#x9;019a&lt;br&gt;&#xA;अभिवाद्याभिवाद्यांश्च सर्वैश्च प्रतिनन्दितः&#x9;019c&lt;br&gt;&#xA;कुमारैः सर्वशो वीरः सत्कारेणाभिवादितः&#x9;020a&lt;br&gt;&#xA;समानवयसः सर्वानाश्लिष्य स पुनः पुनः&#x9;020c&lt;br&gt;&#xA;कृष्णस्य भवने रम्ये रत्नभोज्यसमावृते&#x9;021a&lt;br&gt;&#xA;उवास सह कृष्णेन बहुलास्तत्र शर्वरीः&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/211/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/211/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;ततः कतिपयाहस्य तस्मिन्रैवतके गिरौ&#x9;001a&lt;br&gt;&#xA;वृष्ण्यन्धकानामभवत्सुमहानुत्सवो नृप&#x9;001c&lt;br&gt;&#xA;तत्र दानं ददुर्वीरा ब्राह्मणानां सहस्रशः&#x9;002a&lt;br&gt;&#xA;भोजवृष्ण्यन्धकाश्चैव महे तस्य गिरेस्तदा&#x9;002c&lt;br&gt;&#xA;प्रासादै रत्नचित्रैश्च गिरेस्तस्य समन्ततः&#x9;003a&lt;br&gt;&#xA;स देशः शोभितो राजन्दीपवृक्षैश्च सर्वशः&#x9;003c&lt;br&gt;&#xA;वादित्राणि च तत्र स्म वादकाः समवादयन्&#x9;004a&lt;br&gt;&#xA;ननृतुर्नर्तकाश्चैव जगुर्गानानि गायनाः&#x9;004c&lt;br&gt;&#xA;अलङ्कृताः कुमाराश्च वृष्णीनां सुमहौजसः&#x9;005a&lt;br&gt;&#xA;यानैर्हाटकचित्राङ्गैश्चञ्चूर्यन्ते स्म सर्वशः&#x9;005c&lt;br&gt;&#xA;पौराश्च पादचारेण यानैरुच्चावचैस्तथा&#x9;006a&lt;br&gt;&#xA;सदाराः सानुयात्राश्च शतशोऽथ सहस्रशः&#x9;006c&lt;br&gt;&#xA;ततो हलधरः क्षीबो रेवतीसहितः प्रभुः&#x9;007a&lt;br&gt;&#xA;अनुगम्यमानो गन्धर्वैरचरत्तत्र भारत&#x9;007c&lt;br&gt;&#xA;तथैव राजा वृष्णीनामुग्रसेनः प्रतापवान्&#x9;008a&lt;br&gt;&#xA;उपगीयमानो गन्धर्वैः स्त्रीसहस्रसहायवान्&#x9;008c&lt;br&gt;&#xA;रौक्मिणेयश्च साम्बश्च क्षीबौ समरदुर्मदौ&#x9;009a&lt;br&gt;&#xA;दिव्यमाल्याम्बरधरौ विजह्रातेऽमराविव&#x9;009c&lt;br&gt;&#xA;अक्रूरः सारणश्चैव गदो भानुर्विडूरथः&#x9;010a&lt;br&gt;&#xA;निशठश्चारुदेष्णश्च पृथुर्विपृथुरेव च&#x9;010c&lt;br&gt;&#xA;सत्यकः सात्यकिश्चैव भङ्गकारसहाचरौ&#x9;011a&lt;br&gt;&#xA;हार्दिक्यः कृतवर्मा च ये चान्ये नानुकीर्तिताः&#x9;011c&lt;br&gt;&#xA;एते परिवृताः स्त्रीभिर्गन्धर्वैश्च पृथक्पृथक्&#x9;012a&lt;br&gt;&#xA;तमुत्सवं रैवतके शोभयां चक्रिरे तदा&#x9;012c&lt;br&gt;&#xA;तदा कोलाहले तस्मिन्वर्तमाने महाशुभे&#x9;013a&lt;br&gt;&#xA;वासुदेवश्च पार्थश्च सहितौ परिजग्मतुः&#x9;013c&lt;br&gt;&#xA;तत्र चङ्क्रम्यमाणौ तौ वासुदेवसुतां शुभाम्&#x9;014a&lt;br&gt;&#xA;अलङ्कृतां सखीमध्ये भद्रां ददृशतुस्तदा&#x9;014c&lt;br&gt;&#xA;दृष्ट्वैव तामर्जुनस्य कन्दर्पः समजायत&#x9;015a&lt;br&gt;&#xA;तं तथैकाग्रमनसं कृष्णः पार्थमलक्षयत्&#x9;015c&lt;br&gt;&#xA;अथाब्रवीत्पुष्कराक्षः प्रहसन्निव भारत&#x9;016a&lt;br&gt;&#xA;वनेचरस्य किमिदं कामेनालोड्यते मनः&#x9;016c&lt;br&gt;&#xA;ममैषा भगिनी पार्थ सारणस्य सहोदरा&#x9;017a&lt;br&gt;&#xA;यदि ते वर्तते बुद्धिर्वक्ष्यामि पितरं स्वयम्&#x9;017c&lt;br&gt;&#xA;अर्जुन उवाच&#x9;018&lt;br&gt;&#xA;दुहिता वसुदेवस्य वासुदेवस्य च स्वसा&#x9;018a&lt;br&gt;&#xA;रूपेण चैव सम्पन्ना कमिवैषा न मोहयेत्&#x9;018c&lt;br&gt;&#xA;कृतमेव तु कल्याणं सर्वं मम भवेद्ध्रुवम्&#x9;019a&lt;br&gt;&#xA;यदि स्यान्मम वार्ष्णेयी महिषीयं स्वसा तव&#x9;019c&lt;br&gt;&#xA;प्राप्तौ तु क उपायः स्यात्तद्ब्रवीहि जनार्दन&#x9;020a&lt;br&gt;&#xA;आस्थास्यामि तथा सर्वं यदि शक्यं नरेण तत्&#x9;020c&lt;br&gt;&#xA;वासुदेव उवाच&#x9;021&lt;br&gt;&#xA;स्वयंवरः क्षत्रियाणां विवाहः पुरुषर्षभ&#x9;021a&lt;br&gt;&#xA;स च संशयितः पार्थ स्वभावस्यानिमित्ततः&#x9;021c&lt;br&gt;&#xA;प्रसह्य हरणं चापि क्षत्रियाणां प्रशस्यते&#x9;022a&lt;br&gt;&#xA;विवाहहेतोः शूराणामिति धर्मविदो विदुः&#x9;022c&lt;br&gt;&#xA;स त्वमर्जुन कल्याणीं प्रसह्य भगिनीं मम&#x9;023a&lt;br&gt;&#xA;हर स्वयंवरे ह्यस्याः को वै वेद चिकीर्षितम्&#x9;023c&lt;br&gt;&#xA;वैशम्पायन उवाच&#x9;024&lt;br&gt;&#xA;ततोऽर्जुनश्च कृष्णश्च विनिश्चित्येतिकृत्यताम्&#x9;024a&lt;br&gt;&#xA;शीघ्रगान्पुरुषान्राजन्प्रेषयामासतुस्तदा&#x9;024c&lt;br&gt;&#xA;धर्मराजाय तत्सर्वमिन्द्रप्रस्थगताय वै&#x9;025a&lt;br&gt;&#xA;श्रुत्वैव च महाबाहुरनुजज्ञे स पाण्डवः&#x9;025c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/212/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/212/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;ततः संवादिते तस्मिन्ननुज्ञातो धनञ्जयः&#x9;001a&lt;br&gt;&#xA;गतां रैवतके कन्यां विदित्वा जनमेजय&#x9;001c&lt;br&gt;&#xA;वासुदेवाभ्यनुज्ञातः कथयित्वेतिकृत्यताम्&#x9;002a&lt;br&gt;&#xA;कृष्णस्य मतमाज्ञाय प्रययौ भरतर्षभः&#x9;002c&lt;br&gt;&#xA;रथेन काञ्चनाङ्गेन कल्पितेन यथाविधि&#x9;003a&lt;br&gt;&#xA;सैन्यसुग्रीवयुक्तेन किङ्किणीजालमालिना&#x9;003c&lt;br&gt;&#xA;सर्वशस्त्रोपपन्नेन जीमूतरवनादिना&#x9;004a&lt;br&gt;&#xA;ज्वलिताग्निप्रकाशेन द्विषतां हर्षघातिना&#x9;004c&lt;br&gt;&#xA;सन्नद्धः कवची खड्गी बद्धगोधाङ्गुलित्रवान्&#x9;005a&lt;br&gt;&#xA;मृगयाव्यपदेशेन यौगपद्येन भारत&#x9;005c&lt;br&gt;&#xA;सुभद्रा त्वथ शैलेन्द्रमभ्यर्च्य सह रैवतम्&#x9;006a&lt;br&gt;&#xA;दैवतानि च सर्वाणि ब्राह्मणान्स्वस्ति वाच्य च&#x9;006c&lt;br&gt;&#xA;प्रदक्षिणं गिरिं कृत्वा प्रययौ द्वारकां प्रति&#x9;007a&lt;br&gt;&#xA;तामभिद्रुत्य कौन्तेयः प्रसह्यारोपयद्रथम्&#x9;007c&lt;br&gt;&#xA;ततः स पुरुषव्याघ्रस्तामादाय शुचिस्मिताम्&#x9;008a&lt;br&gt;&#xA;रथेनाकाशगेनैव प्रययौ स्वपुरं प्रति&#x9;008c&lt;br&gt;&#xA;ह्रियमाणां तु तां दृष्ट्वा सुभद्रां सैनिको जनः&#x9;009a&lt;br&gt;&#xA;विक्रोशन्प्राद्रवत्सर्वो द्वारकामभितः पुरीम्&#x9;009c&lt;br&gt;&#xA;ते समासाद्य सहिताः सुधर्मामभितः सभाम्&#x9;010a&lt;br&gt;&#xA;सभापालस्य तत्सर्वमाचख्युः पार्थविक्रमम्&#x9;010c&lt;br&gt;&#xA;तेषां श्रुत्वा सभापालो भेरीं सान्नाहिकीं ततः&#x9;011a&lt;br&gt;&#xA;समाजघ्ने महाघोषां जाम्बूनदपरिष्कृताम्&#x9;011c&lt;br&gt;&#xA;क्षुब्धास्तेनाथ शब्देन भोजवृष्ण्यन्धकास्तदा&#x9;012a&lt;br&gt;&#xA;अन्नपानमपास्याथ समापेतुः सभां ततः&#x9;012c&lt;br&gt;&#xA;ततो जाम्बूनदाङ्गानि स्पर्ध्यास्तरणवन्ति च&#x9;013a&lt;br&gt;&#xA;मणिविद्रुमचित्राणि ज्वलिताग्निप्रभाणि च&#x9;013c&lt;br&gt;&#xA;भेजिरे पुरुषव्याघ्रा वृष्ण्यन्धकमहारथाः&#x9;014a&lt;br&gt;&#xA;सिंहासनानि शतशो धिष्ण्यानीव हुताशनाः&#x9;014c&lt;br&gt;&#xA;तेषां समुपविष्टानां देवानामिव सन्नये&#x9;015a&lt;br&gt;&#xA;आचख्यौ चेष्टितं जिष्णोः सभापालः सहानुगः&#x9;015c&lt;br&gt;&#xA;तच्छ्रुत्वा वृष्णिवीरास्ते मदरक्तान्तलोचनाः&#x9;016a&lt;br&gt;&#xA;अमृष्यमाणाः पार्थस्य समुत्पेतुरहङ्कृताः&#x9;016c&lt;br&gt;&#xA;योजयध्वं रथानाशु प्रासानाहरतेति च&#x9;017a&lt;br&gt;&#xA;धनूंषि च महार्हाणि कवचानि बृहन्ति च&#x9;017c&lt;br&gt;&#xA;सूतानुच्चुक्रुशुः केच्चिद्रथान्योजयतेति च&#x9;018a&lt;br&gt;&#xA;स्वयं च तुरगान्केचिन्निन्युर्हेमविभूषितान्&#x9;018c&lt;br&gt;&#xA;रथेष्वानीयमानेषु कवचेषु ध्वजेषु च&#x9;019a&lt;br&gt;&#xA;अभिक्रन्दे नृवीराणां तदासीत्सङ्कुलं महत्&#x9;019c&lt;br&gt;&#xA;वनमाली ततः क्षीबः कैलासशिखरोपमः&#x9;020a&lt;br&gt;&#xA;नीलवासा मदोत्सिक्त इदं वचनमब्रवीत्&#x9;020c&lt;br&gt;&#xA;किमिदं कुरुथाप्रज्ञास्तूष्णीं भूते जनार्दने&#x9;021a&lt;br&gt;&#xA;अस्य भावमविज्ञाय सङ्क्रुद्धा मोघगर्जिताः&#x9;021c&lt;br&gt;&#xA;एष तावदभिप्रायमाख्यातु स्वं महामतिः&#x9;022a&lt;br&gt;&#xA;यदस्य रुचितं कर्तुं तत्कुरुध्वमतन्द्रिताः&#x9;022c&lt;br&gt;&#xA;ततस्ते तद्वचः श्रुत्वा ग्राह्यरूपं हलायुधात्&#x9;023a&lt;br&gt;&#xA;तूष्णीं भूतास्ततः सर्वे साधु साध्विति चाब्रुवन्&#x9;023c&lt;br&gt;&#xA;समं वचो निशम्येति बलदेवस्य धीमतः&#x9;024a&lt;br&gt;&#xA;पुनरेव सभामध्ये सर्वे तु समुपाविशन्&#x9;024c&lt;br&gt;&#xA;ततोऽब्रवीत्कामपालो वासुदेवं परन्तपम्&#x9;025a&lt;br&gt;&#xA;किमवागुपविष्टोऽसि प्रेक्षमाणो जनार्दन&#x9;025c&lt;br&gt;&#xA;सत्कृतस्त्वत्कृते पार्थः सर्वैरस्माभिरच्युत&#x9;026a&lt;br&gt;&#xA;न च सोऽर्हति तां पूजां दुर्बुद्धिः कुलपांसनः&#x9;026c&lt;br&gt;&#xA;को हि तत्रैव भुक्त्वान्नं भाजनं भेत्तुमर्हति&#x9;027a&lt;br&gt;&#xA;मन्यमानः कुले जातमात्मानं पुरुषः क्वचित्&#x9;027c&lt;br&gt;&#xA;ईप्समानश्च सम्बन्धं कृतपूर्वं च मानयन्&#x9;028a&lt;br&gt;&#xA;को हि नाम भवेनार्थी साहसेन समाचरेत्&#x9;028c&lt;br&gt;&#xA;सोऽवमन्य च नामास्माननादृत्य च केशवम्&#x9;029a&lt;br&gt;&#xA;प्रसह्य हृतवानद्य सुभद्रां मृत्युमात्मनः&#x9;029c&lt;br&gt;&#xA;कथं हि शिरसो मध्ये पदं तेन कृतं मम&#x9;030a&lt;br&gt;&#xA;मर्षयिष्यामि गोविन्द पादस्पर्शमिवोरगः&#x9;030c&lt;br&gt;&#xA;अद्य निष्कौरवामेकः करिष्यामि वसुन्धराम्&#x9;031a&lt;br&gt;&#xA;न हि मे मर्षणीयोऽयमर्जुनस्य व्यतिक्रमः&#x9;031c&lt;br&gt;&#xA;तं तथा गर्जमानं तु मेघदुन्दुभिनिःस्वनम्&#x9;032a&lt;br&gt;&#xA;अन्वपद्यन्त ते सर्वे भोजवृष्ण्यन्धकास्तदा&#x9;032c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/213/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/213/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;उक्तवन्तो यदा वाक्यमसकृत्सर्ववृष्णयः&#x9;001a&lt;br&gt;&#xA;ततोऽब्रवीद्वासुदेवो वाक्यं धर्मार्थसंहितम्&#x9;001c&lt;br&gt;&#xA;नावमानं कुलस्यास्य गुडाकेशः प्रयुक्तवान्&#x9;002a&lt;br&gt;&#xA;सम्मानोऽभ्यधिकस्तेन प्रयुक्तोऽयमसंशयम्&#x9;002c&lt;br&gt;&#xA;अर्थलुब्धान्न वः पार्थो मन्यते सात्वतान्सदा&#x9;003a&lt;br&gt;&#xA;स्वयंवरमनाधृष्यं मन्यते चापि पाण्डवः&#x9;003c&lt;br&gt;&#xA;प्रदानमपि कन्यायाः पशुवत्कोऽनुमंस्यते&#x9;004a&lt;br&gt;&#xA;विक्रयं चाप्यपत्यस्य कः कुर्यात्पुरुषो भुवि&#x9;004c&lt;br&gt;&#xA;एतान्दोषांश्च कौन्तेयो दृष्टवानिति मे मतिः&#x9;005a&lt;br&gt;&#xA;अतः प्रसह्य हृतवान्कन्यां धर्मेण पाण्डवः&#x9;005c&lt;br&gt;&#xA;उचितश्चैव सम्बन्धः सुभद्रा च यशस्विनी&#x9;006a&lt;br&gt;&#xA;एष चापीदृशः पार्थः प्रसह्य हृतवानिति&#x9;006c&lt;br&gt;&#xA;भरतस्यान्वये जातं शन्तनोश्च महात्मनः&#x9;007a&lt;br&gt;&#xA;कुन्तिभोजात्मजापुत्रं को बुभूषेत नार्जुनम्&#x9;007c&lt;br&gt;&#xA;न च पश्यामि यः पार्थं विक्रमेण पराजयेत्&#x9;008a&lt;br&gt;&#xA;अपि सर्वेषु लोकेषु सेन्द्ररुद्रेषु मारिष&#x9;008c&lt;br&gt;&#xA;स च नाम रथस्तादृङ्मदीयास्ते च वाजिनः&#x9;009a&lt;br&gt;&#xA;योद्धा पार्थश्च शीघ्रास्त्रः को नु तेन समो भवेत्&#x9;009c&lt;br&gt;&#xA;तमनुद्रुत्य सान्त्वेन परमेण धनञ्जयम्&#x9;010a&lt;br&gt;&#xA;निवर्तयध्वं संहृष्टा ममैषा परमा मतिः&#x9;010c&lt;br&gt;&#xA;यदि निर्जित्य वः पार्थो बलाद्गच्छेत्स्वकं पुरम्&#x9;011a&lt;br&gt;&#xA;प्रणश्येद्वो यशः सद्यो न तु सान्त्वे पराजयः&#x9;011c&lt;br&gt;&#xA;तच्छ्रुत्वा वासुदेवस्य तथा चक्रुर्जनाधिप&#x9;012a&lt;br&gt;&#xA;निवृत्तश्चार्जुनस्तत्र विवाहं कृतवांस्ततः&#x9;012c&lt;br&gt;&#xA;उषित्वा तत्र कौन्तेयः संवत्सरपराः क्षपाः&#x9;013a&lt;br&gt;&#xA;पुष्करेषु ततः शिष्टं कालं वर्तितवान्प्रभुः&#x9;013c&lt;br&gt;&#xA;पूर्णे तु द्वादशे वर्षे खाण्डवप्रस्थमाविशत्&#x9;013e&lt;br&gt;&#xA;अभिगम्य स राजानं विनयेन समाहितः&#x9;014a&lt;br&gt;&#xA;अभ्यर्च्य ब्राह्मणान्पार्थो द्रौपदीमभिजग्मिवान्&#x9;014c&lt;br&gt;&#xA;तं द्रौपदी प्रत्युवाच प्रणयात्कुरुनन्दनम्&#x9;015a&lt;br&gt;&#xA;तत्रैव गच्छ कौन्तेय यत्र सा सात्वतात्मजा&#x9;015c&lt;br&gt;&#xA;सुबद्धस्यापि भारस्य पूर्वबन्धः श्लथायते&#x9;015e&lt;br&gt;&#xA;तथा बहुविधं कृष्णां विलपन्तीं धनञ्जयः&#x9;016a&lt;br&gt;&#xA;सान्त्वयामास भूयश्च क्षमयामास चासकृत्&#x9;016c&lt;br&gt;&#xA;सुभद्रां त्वरमाणश्च रक्तकौशेयवाससम्&#x9;017a&lt;br&gt;&#xA;पार्थः प्रस्थापयामास कृत्वा गोपालिकावपुः&#x9;017c&lt;br&gt;&#xA;साधिकं तेन रूपेण शोभमाना यशस्विनी&#x9;018a&lt;br&gt;&#xA;भवनं श्रेष्ठमासाद्य वीरपत्नी वराङ्गना&#x9;018c&lt;br&gt;&#xA;ववन्दे पृथुताम्राक्षी पृथां भद्रा यशस्विनी&#x9;018e&lt;br&gt;&#xA;ततोऽभिगम्य त्वरिता पूर्णेन्दुसदृशानना&#x9;019a&lt;br&gt;&#xA;ववन्दे द्रौपदीं भद्रा प्रेष्याहमिति चाब्रवीत्&#x9;019c&lt;br&gt;&#xA;प्रत्युत्थाय च तां कृष्णा स्वसारं माधवस्य ताम्&#x9;020a&lt;br&gt;&#xA;सस्वजे चावदत्प्रीता निःसपत्नोऽस्तु ते पतिः&#x9;020c&lt;br&gt;&#xA;तथैव मुदिता भद्रा तामुवाचैवमस्त्विति&#x9;020e&lt;br&gt;&#xA;ततस्ते हृष्टमनसः पाण्डवेया महारथाः&#x9;021a&lt;br&gt;&#xA;कुन्ती च परमप्रीता बभूव जनमेजय&#x9;021c&lt;br&gt;&#xA;श्रुत्वा तु पुण्डरीकाक्षः सम्प्राप्तं स्वपुरोत्तमम्&#x9;022a&lt;br&gt;&#xA;अर्जुनं पाण्डवश्रेष्ठमिन्द्रप्रस्थगतं तदा&#x9;022c&lt;br&gt;&#xA;आजगाम विशुद्धात्मा सह रामेण केशवः&#x9;023a&lt;br&gt;&#xA;वृष्ण्यन्धकमहामात्रैः सह वीरैर्महारथैः&#x9;023c&lt;br&gt;&#xA;भ्रातृभिश्च कुमारैश्च योधैश्च शतशो वृतः&#x9;024a&lt;br&gt;&#xA;सैन्येन महता शौरिरभिगुप्तः परन्तपः&#x9;024c&lt;br&gt;&#xA;तत्र दानपतिर्धीमानाजगाम महायशाः&#x9;025a&lt;br&gt;&#xA;अक्रूरो वृष्णिवीराणां सेनापतिररिन्दमः&#x9;025c&lt;br&gt;&#xA;अनाधृष्टिर्महातेजा उद्धवश्च महायशाः&#x9;026a&lt;br&gt;&#xA;साक्षाद्बृहस्पतेः शिष्यो महाबुद्धिर्महायशाः&#x9;026c&lt;br&gt;&#xA;सत्यकः सात्यकिश्चैव कृतवर्मा च सात्वतः&#x9;027a&lt;br&gt;&#xA;प्रद्युम्नश्चैव साम्बश्च निशठः शङ्कुरेव च&#x9;027c&lt;br&gt;&#xA;चारुदेष्णश्च विक्रान्तो झिल्ली विपृथुरेव च&#x9;028a&lt;br&gt;&#xA;सारणश्च महाबाहुर्गदश्च विदुषां वरः&#x9;028c&lt;br&gt;&#xA;एते चान्ये च बहवो वृष्णिभोजान्धकास्तथा&#x9;029a&lt;br&gt;&#xA;आजग्मुः खाण्डवप्रस्थमादाय हरणं बहु&#x9;029c&lt;br&gt;&#xA;ततो युधिष्ठिरो राजा श्रुत्वा माधवमागतम्&#x9;030a&lt;br&gt;&#xA;प्रतिग्रहार्थं कृष्णस्य यमौ प्रास्थापयत्तदा&#x9;030c&lt;br&gt;&#xA;ताभ्यां प्रतिगृहीतं तद्वृष्णिचक्रं समृद्धिमत्&#x9;031a&lt;br&gt;&#xA;विवेश खाण्डवप्रस्थं पताकाध्वजशोभितम्&#x9;031c&lt;br&gt;&#xA;सिक्तसम्मृष्टपन्थानं पुष्पप्रकरशोभितम्&#x9;032a&lt;br&gt;&#xA;चन्दनस्य रसैः शीतैः पुण्यगन्धैर्निषेवितम्&#x9;032c&lt;br&gt;&#xA;दह्यतागुरुणा चैव देशे देशे सुगन्धिना&#x9;033a&lt;br&gt;&#xA;सुसम्मृष्टजनाकीर्णं वणिग्भिरुपशोभितम्&#x9;033c&lt;br&gt;&#xA;प्रतिपेदे महाबाहुः सह रामेण केशवः&#x9;034a&lt;br&gt;&#xA;वृष्ण्यन्धकमहाभोजैः संवृतः पुरुषोत्तमः&#x9;034c&lt;br&gt;&#xA;सम्पूज्यमानः पौरैश्च ब्राह्मणैश्च सहस्रशः&#x9;035a&lt;br&gt;&#xA;विवेश भवनं राज्ञः पुरन्दरगृहोपमम्&#x9;035c&lt;br&gt;&#xA;युधिष्ठिरस्तु रामेण समागच्छद्यथाविधि&#x9;036a&lt;br&gt;&#xA;मूर्ध्नि केशवमाघ्राय पर्यष्वजत बाहुना&#x9;036c&lt;br&gt;&#xA;तं प्रीयमाणं कृष्णस्तु विनयेनाभ्यपूजयत्&#x9;037a&lt;br&gt;&#xA;भीमं च पुरुषव्याघ्रं विधिवत्प्रत्यपूजयत्&#x9;037c&lt;br&gt;&#xA;तांश्च वृष्ण्यन्धकश्रेष्ठान्धर्मराजो युधिष्ठिरः&#x9;038a&lt;br&gt;&#xA;प्रतिजग्राह सत्कारैर्यथाविधि यथोपगम्&#x9;038c&lt;br&gt;&#xA;गुरुवत्पूजयामास कांश्चित्कांश्चिद्वयस्यवत्&#x9;039a&lt;br&gt;&#xA;कांश्चिदभ्यवदत्प्रेम्णा कैश्चिदप्यभिवादितः&#x9;039c&lt;br&gt;&#xA;ततो ददौ वासुदेवो जन्यार्थे धनमुत्तमम्&#x9;040a&lt;br&gt;&#xA;हरणं वै सुभद्राया ज्ञातिदेयं महायशाः&#x9;040c&lt;br&gt;&#xA;रथानां काञ्चनाङ्गानां किङ्किणीजालमालिनाम्&#x9;041a&lt;br&gt;&#xA;चतुर्युजामुपेतानां सूतैः कुशलसम्मतैः&#x9;041c&lt;br&gt;&#xA;सहस्रं प्रददौ कृष्णो गवामयुतमेव च&#x9;041e&lt;br&gt;&#xA;श्रीमान्माथुरदेश्यानां दोग्ध्रीणां पुण्यवर्चसाम्&#x9;042a&lt;br&gt;&#xA;वडवानां च शुभ्राणां चन्द्रांशुसमवर्चसाम्&#x9;042c&lt;br&gt;&#xA;ददौ जनार्दनः प्रीत्या सहस्रं हेमभूषणम्&#x9;042e&lt;br&gt;&#xA;तथैवाश्वतरीणां च दान्तानां वातरंहसाम्&#x9;043a&lt;br&gt;&#xA;शतान्यञ्जनकेशीनां श्वेतानां पञ्च पञ्च च&#x9;043c&lt;br&gt;&#xA;स्नापनोत्सादने चैव सुयुक्तं वयसान्वितम्&#x9;044a&lt;br&gt;&#xA;स्त्रीणां सहस्रं गौरीणां सुवेषाणां सुवर्चसाम्&#x9;044c&lt;br&gt;&#xA;सुवर्णशतकण्ठीनामरोगाणां सुवाससाम्&#x9;045a&lt;br&gt;&#xA;परिचर्यासु दक्षाणां प्रददौ पुष्करेक्षणः&#x9;045c&lt;br&gt;&#xA;कृताकृतस्य मुख्यस्य कनकस्याग्निवर्चसः&#x9;046a&lt;br&gt;&#xA;मनुष्यभारान्दाशार्हो ददौ दश जनार्दनः&#x9;046c&lt;br&gt;&#xA;गजानां तु प्रभिन्नानां त्रिधा प्रस्रवतां मदम्&#x9;047a&lt;br&gt;&#xA;गिरिकूटनिकाशानां समरेष्वनिवर्तिनाम्&#x9;047c&lt;br&gt;&#xA;कॢप्तानां पटुघण्टानां वराणां हेममालिनाम्&#x9;048a&lt;br&gt;&#xA;हस्त्यारोहैरुपेतानां सहस्रं साहसप्रियः&#x9;048c&lt;br&gt;&#xA;रामः पादग्राहणिकं ददौ पार्थाय लाङ्गली&#x9;049a&lt;br&gt;&#xA;प्रीयमाणो हलधरः सम्बन्धप्रीतिमावहन्&#x9;049c&lt;br&gt;&#xA;स महाधनरत्नौघो वस्त्रकम्बलफेनवान्&#x9;050a&lt;br&gt;&#xA;महागजमहाग्राहः पताकाशैवलाकुलः&#x9;050c&lt;br&gt;&#xA;पाण्डुसागरमाविद्धः प्रविवेश महानदः&#x9;051a&lt;br&gt;&#xA;पूर्णमापूरयंस्तेषां द्विषच्छोकावहोऽभवत्&#x9;051c&lt;br&gt;&#xA;प्रतिजग्राह तत्सर्वं धर्मराजो युधिष्ठिरः&#x9;052a&lt;br&gt;&#xA;पूजयामास तांश्चैव वृष्ण्यन्धकमहारथान्&#x9;052c&lt;br&gt;&#xA;ते समेता महात्मानः कुरुवृष्ण्यन्धकोत्तमाः&#x9;053a&lt;br&gt;&#xA;विजह्रुरमरावासे नराः सुकृतिनो यथा&#x9;053c&lt;br&gt;&#xA;तत्र तत्र महापानैरुत्कृष्टतलनादितैः&#x9;054a&lt;br&gt;&#xA;यथायोगं यथाप्रीति विजह्रुः कुरुवृष्णयः&#x9;054c&lt;br&gt;&#xA;एवमुत्तमवीर्यास्ते विहृत्य दिवसान्बहून्&#x9;055a&lt;br&gt;&#xA;पूजिताः कुरुभिर्जग्मुः पुनर्द्वारवतीं पुरीम्&#x9;055c&lt;br&gt;&#xA;रामं पुरस्कृत्य ययुर्वृष्ण्यन्धकमहारथाः&#x9;056a&lt;br&gt;&#xA;रत्नान्यादाय शुभ्राणि दत्तानि कुरुसत्तमैः&#x9;056c&lt;br&gt;&#xA;वासुदेवस्तु पार्थेन तत्रैव सह भारत&#x9;057a&lt;br&gt;&#xA;उवास नगरे रम्ये शक्रप्रस्थे महामनाः&#x9;057c&lt;br&gt;&#xA;व्यचरद्यमुनाकूले पार्थेन सह भारत&#x9;057e&lt;br&gt;&#xA;ततः सुभद्रा सौभद्रं केशवस्य प्रिया स्वसा&#x9;058a&lt;br&gt;&#xA;जयन्तमिव पौलोमी द्युतिमन्तमजीजनत्&#x9;058c&lt;br&gt;&#xA;दीर्घबाहुं महासत्त्वमृषभाक्षमरिन्दमम्&#x9;059a&lt;br&gt;&#xA;सुभद्रा सुषुवे वीरमभिमन्युं नरर्षभम्&#x9;059c&lt;br&gt;&#xA;अभीश्च मन्युमांश्चैव ततस्तमरिमर्दनम्&#x9;060a&lt;br&gt;&#xA;अभिमन्युमिति प्राहुरार्जुनिं पुरुषर्षभम्&#x9;060c&lt;br&gt;&#xA;स सात्वत्यामतिरथः सम्बभूव धनञ्जयात्&#x9;061a&lt;br&gt;&#xA;मखे निर्मथ्यमानाद्वा शमीगर्भाद्धुताशनः&#x9;061c&lt;br&gt;&#xA;यस्मिञ्जाते महाबाहुः कुन्तीपुत्रो युधिष्ठिरः&#x9;062a&lt;br&gt;&#xA;अयुतं गा द्विजातिभ्यः प्रादान्निष्कांश्च तावतः&#x9;062c&lt;br&gt;&#xA;दयितो वासुदेवस्य बाल्यात्प्रभृति चाभवत्&#x9;063a&lt;br&gt;&#xA;पितॄणां चैव सर्वेषां प्रजानामिव चन्द्रमाः&#x9;063c&lt;br&gt;&#xA;जन्मप्रभृति कृष्णश्च चक्रे तस्य क्रियाः शुभाः&#x9;064a&lt;br&gt;&#xA;स चापि ववृधे बालः शुक्लपक्षे यथा शशी&#x9;064c&lt;br&gt;&#xA;चतुष्पादं दशविधं धनुर्वेदमरिन्दमः&#x9;065a&lt;br&gt;&#xA;अर्जुनाद्वेद वेदज्ञात्सकलं दिव्यमानुषम्&#x9;065c&lt;br&gt;&#xA;विज्ञानेष्वपि चास्त्राणां सौष्ठवे च महाबलः&#x9;066a&lt;br&gt;&#xA;क्रियास्वपि च सर्वासु विशेषानभ्यशिक्षयत्&#x9;066c&lt;br&gt;&#xA;आगमे च प्रयोगे च चक्रे तुल्यमिवात्मनः&#x9;067a&lt;br&gt;&#xA;तुतोष पुत्रं सौभद्रं प्रेक्षमाणो धनञ्जयः&#x9;067c&lt;br&gt;&#xA;सर्वसंहननोपेतं सर्वलक्षणलक्षितम्&#x9;068a&lt;br&gt;&#xA;दुर्धर्षमृषभस्कन्धं व्यात्ताननमिवोरगम्&#x9;068c&lt;br&gt;&#xA;सिंहदर्पं महेष्वासं मत्तमातङ्गविक्रमम्&#x9;069a&lt;br&gt;&#xA;मेघदुन्दुभिनिर्घोषं पूर्णचन्द्रनिभाननम्&#x9;069c&lt;br&gt;&#xA;कृष्णस्य सदृशं शौर्ये वीर्ये रूपे तथाकृतौ&#x9;070a&lt;br&gt;&#xA;ददर्श पुत्रं बीभत्सुर्मघवानिव तं यथा&#x9;070c&lt;br&gt;&#xA;पाञ्चाल्यपि च पञ्चभ्यः पतिभ्यः शुभलक्षणा&#x9;071a&lt;br&gt;&#xA;लेभे पञ्च सुतान्वीराञ्शुभान्पञ्चाचलानिव&#x9;071c&lt;br&gt;&#xA;युधिष्ठिरात्प्रतिविन्ध्यं सुतसोमं वृकोदरात्&#x9;072a&lt;br&gt;&#xA;अर्जुनाच्छ्रुतकर्माणं शतानीकं च नाकुलिम्&#x9;072c&lt;br&gt;&#xA;सहदेवाच्छ्रुतसेनमेतान्पञ्च महारथान्&#x9;073a&lt;br&gt;&#xA;पाञ्चाली सुषुवे वीरानादित्यानदितिर्यथा&#x9;073c&lt;br&gt;&#xA;शास्त्रतः प्रतिविन्ध्यं तमूचुर्विप्रा युधिष्ठिरम्&#x9;074a&lt;br&gt;&#xA;परप्रहरणज्ञाने प्रतिविन्ध्यो भवत्वयम्&#x9;074c&lt;br&gt;&#xA;सुते सोमसहस्रे तु सोमार्कसमतेजसम्&#x9;075a&lt;br&gt;&#xA;सुतसोमं महेष्वासं सुषुवे भीमसेनतः&#x9;075c&lt;br&gt;&#xA;श्रुतं कर्म महत्कृत्वा निवृत्तेन किरीटिना&#x9;076a&lt;br&gt;&#xA;जातः पुत्रस्तवेत्येवं श्रुतकर्मा ततोऽभवत्&#x9;076c&lt;br&gt;&#xA;शतानीकस्य राजर्षेः कौरव्यः कुरुनन्दनः&#x9;077a&lt;br&gt;&#xA;चक्रे पुत्रं सनामानं नकुलः कीर्तिवर्धनम्&#x9;077c&lt;br&gt;&#xA;ततस्त्वजीजनत्कृष्णा नक्षत्रे वह्निदैवते&#x9;078a&lt;br&gt;&#xA;सहदेवात्सुतं तस्माच्छ्रुतसेनेति तं विदुः&#x9;078c&lt;br&gt;&#xA;एकवर्षान्तरास्त्वेव द्रौपदेया यशस्विनः&#x9;079a&lt;br&gt;&#xA;अन्वजायन्त राजेन्द्र परस्परहिते रताः&#x9;079c&lt;br&gt;&#xA;जातकर्माण्यानुपूर्व्याच्चूडोपनयनानि च&#x9;080a&lt;br&gt;&#xA;चकार विधिवद्धौम्यस्तेषां भरतसत्तम&#x9;080c&lt;br&gt;&#xA;कृत्वा च वेदाध्ययनं ततः सुचरितव्रताः&#x9;081a&lt;br&gt;&#xA;जगृहुः सर्वमिष्वस्त्रमर्जुनाद्दिव्यमानुषम्&#x9;081c&lt;br&gt;&#xA;देवगर्भोपमैः पुत्रैर्व्यूढोरस्कैर्महाबलैः&#x9;082a&lt;br&gt;&#xA;अन्विता राजशार्दूल पाण्डवा मुदमाप्नुवन्&#x9;082c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/214/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/214/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;इन्द्रप्रस्थे वसन्तस्ते जघ्नुरन्यान्नराधिपान्&#x9;001a&lt;br&gt;&#xA;शासनाद्धृतराष्ट्रस्य राज्ञः शान्तनवस्य च&#x9;001c&lt;br&gt;&#xA;आश्रित्य धर्मराजानं सर्वलोकोऽवसत्सुखम्&#x9;002a&lt;br&gt;&#xA;पुण्यलक्षणकर्माणं स्वदेहमिव देहिनः&#x9;002c&lt;br&gt;&#xA;स समं धर्मकामार्थान्सिषेवे भरतर्षभः&#x9;003a&lt;br&gt;&#xA;त्रीनिवात्मसमान्बन्धून्बन्धुमानिव मानयन्&#x9;003c&lt;br&gt;&#xA;तेषां समविभक्तानां क्षितौ देहवतामिव&#x9;004a&lt;br&gt;&#xA;बभौ धर्मार्थकामानां चतुर्थ इव पार्थिवः&#x9;004c&lt;br&gt;&#xA;अध्येतारं परं वेदाः प्रयोक्तारं महाध्वराः&#x9;005a&lt;br&gt;&#xA;रक्षितारं शुभं वर्णा लेभिरे तं जनाधिपम्&#x9;005c&lt;br&gt;&#xA;अधिष्ठानवती लक्ष्मीः परायणवती मतिः&#x9;006a&lt;br&gt;&#xA;बन्धुमानखिलो धर्मस्तेनासीत्पृथिवीक्षिता&#x9;006c&lt;br&gt;&#xA;भ्रातृभिः सहितो राजा चतुर्भिरधिकं बभौ&#x9;007a&lt;br&gt;&#xA;प्रयुज्यमानैर्विततो वेदैरिव महाध्वरः&#x9;007c&lt;br&gt;&#xA;तं तु धौम्यादयो विप्राः परिवार्योपतस्थिरे&#x9;008a&lt;br&gt;&#xA;बृहस्पतिसमा मुख्याः प्रजापतिमिवामराः&#x9;008c&lt;br&gt;&#xA;धर्मराजे अतिप्रीत्या पूर्णचन्द्र इवामले&#x9;009a&lt;br&gt;&#xA;प्रजानां रेमिरे तुल्यं नेत्राणि हृदयानि च&#x9;009c&lt;br&gt;&#xA;न तु केवलदैवेन प्रजा भावेन रेमिरे&#x9;010a&lt;br&gt;&#xA;यद्बभूव मनःकान्तं कर्मणा स चकार तत्&#x9;010c&lt;br&gt;&#xA;न ह्ययुक्तं न चासत्यं नानृतं न च विप्रियम्&#x9;011a&lt;br&gt;&#xA;भाषितं चारुभाषस्य जज्ञे पार्थस्य धीमतः&#x9;011c&lt;br&gt;&#xA;स हि सर्वस्य लोकस्य हितमात्मन एव च&#x9;012a&lt;br&gt;&#xA;चिकीर्षुः सुमहातेजा रेमे भरतसत्तमः&#x9;012c&lt;br&gt;&#xA;तथा तु मुदिताः सर्वे पाण्डवा विगतज्वराः&#x9;013a&lt;br&gt;&#xA;अवसन्पृथिवीपालांस्त्रासयन्तः स्वतेजसा&#x9;013c&lt;br&gt;&#xA;ततः कतिपयाहस्य बीभत्सुः कृष्णमब्रवीत्&#x9;014a&lt;br&gt;&#xA;उष्णानि कृष्ण वर्तन्ते गच्छामो यमुनां प्रति&#x9;014c&lt;br&gt;&#xA;सुहृज्जनवृतास्तत्र विहृत्य मधुसूदन&#x9;015a&lt;br&gt;&#xA;सायाह्ने पुनरेष्यामो रोचतां ते जनार्दन&#x9;015c&lt;br&gt;&#xA;वासुदेव उवाच&#x9;016&lt;br&gt;&#xA;कुन्तीमातर्ममाप्येतद्रोचते यद्वयं जले&#x9;016a&lt;br&gt;&#xA;सुहृज्जनवृताः पार्थ विहरेम यथासुखम्&#x9;016c&lt;br&gt;&#xA;वैशम्पायन उवाच&#x9;017&lt;br&gt;&#xA;आमन्त्र्य धर्मराजानमनुज्ञाप्य च भारत&#x9;017a&lt;br&gt;&#xA;जग्मतुः पार्थगोविन्दौ सुहृज्जनवृतौ ततः&#x9;017c&lt;br&gt;&#xA;विहारदेशं सम्प्राप्य नानाद्रुमवदुत्तमम्&#x9;018a&lt;br&gt;&#xA;गृहैरुच्चावचैर्युक्तं पुरन्दरगृहोपमम्&#x9;018c&lt;br&gt;&#xA;भक्ष्यैर्भोज्यैश्च पेयैश्च रसवद्भिर्महाधनैः&#x9;019a&lt;br&gt;&#xA;माल्यैश्च विविधैर्युक्तं युक्तं वार्ष्णेयपार्थयोः&#x9;019c&lt;br&gt;&#xA;आविवेशतुरापूर्णं रत्नैरुच्चावचैः शुभैः&#x9;020a&lt;br&gt;&#xA;यथोपजोषं सर्वश्च जनश्चिक्रीड भारत&#x9;020c&lt;br&gt;&#xA;वने काश्चिज्जले काश्चित्काश्चिद्वेश्मसु चाङ्गनाः&#x9;021a&lt;br&gt;&#xA;यथादेशं यथाप्रीति चिक्रीडुः कृष्णपार्थयोः&#x9;021c&lt;br&gt;&#xA;द्रौपदी च सुभद्रा च वासांस्याभरणानि च&#x9;022a&lt;br&gt;&#xA;प्रयच्छेतां महार्हाणि स्त्रीणां ते स्म मदोत्कटे&#x9;022c&lt;br&gt;&#xA;काश्चित्प्रहृष्टा ननृतुश्चुक्रुशुश्च तथापराः&#x9;023a&lt;br&gt;&#xA;जहसुश्चापरा नार्यः पपुश्चान्या वरासवम्&#x9;023c&lt;br&gt;&#xA;रुरुदुश्चापरास्तत्र प्रजघ्नुश्च परस्परम्&#x9;024a&lt;br&gt;&#xA;मन्त्रयामासुरन्याश्च रहस्यानि परस्परम्&#x9;024c&lt;br&gt;&#xA;वेणुवीणामृदङ्गानां मनोज्ञानां च सर्वशः&#x9;025a&lt;br&gt;&#xA;शब्देनापूर्यते ह स्म तद्वनं सुसमृद्धिमत्&#x9;025c&lt;br&gt;&#xA;तस्मिंस्तथा वर्तमाने कुरुदाशार्हनन्दनौ&#x9;026a&lt;br&gt;&#xA;समीपे जग्मतुः कञ्चिदुद्देशं सुमनोहरम्&#x9;026c&lt;br&gt;&#xA;तत्र गत्वा महात्मानौ कृष्णौ परपुरञ्जयौ&#x9;027a&lt;br&gt;&#xA;महार्हासनयो राजंस्ततस्तौ सन्निषीदतुः&#x9;027c&lt;br&gt;&#xA;तत्र पूर्वव्यतीतानि विक्रान्तानि रतानि च&#x9;028a&lt;br&gt;&#xA;बहूनि कथयित्वा तौ रेमाते पार्थमाधवौ&#x9;028c&lt;br&gt;&#xA;तत्रोपविष्टौ मुदितौ नाकपृष्ठेऽश्विनाविव&#x9;029a&lt;br&gt;&#xA;अभ्यगच्छत्तदा विप्रो वासुदेवधनञ्जयौ&#x9;029c&lt;br&gt;&#xA;बृहच्छालप्रतीकाशः प्रतप्तकनकप्रभः&#x9;030a&lt;br&gt;&#xA;हरिपिङ्गो हरिश्मश्रुः प्रमाणायामतः समः&#x9;030c&lt;br&gt;&#xA;तरुणादित्यसङ्काशः कृष्णवासा जटाधरः&#x9;031a&lt;br&gt;&#xA;पद्मपत्राननः पिङ्गस्तेजसा प्रज्वलन्निव&#x9;031c&lt;br&gt;&#xA;उपसृष्टं तु तं कृष्णौ भ्राजमानं द्विजोत्तमम्&#x9;032a&lt;br&gt;&#xA;अर्जुनो वासुदेवश्च तूर्णमुत्पत्य तस्थतुः&#x9;032c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/215/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/215/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;सोऽब्रवीदर्जुनं चैव वासुदेवं च सात्वतम्&#x9;001a&lt;br&gt;&#xA;लोकप्रवीरौ तिष्ठन्तौ खाण्डवस्य समीपतः&#x9;001c&lt;br&gt;&#xA;ब्राह्मणो बहुभोक्तास्मि भुञ्जेऽपरिमितं सदा&#x9;002a&lt;br&gt;&#xA;भिक्षे वार्ष्णेयपार्थौ वामेकां तृप्तिं प्रयच्छताम्&#x9;002c&lt;br&gt;&#xA;एवमुक्तौ तमब्रूतां ततस्तौ कृष्णपाण्डवौ&#x9;003a&lt;br&gt;&#xA;केनान्नेन भवांस्तृप्येत्तस्यान्नस्य यतावहे&#x9;003c&lt;br&gt;&#xA;एवमुक्तः स भगवानब्रवीत्तावुभौ ततः&#x9;004a&lt;br&gt;&#xA;भाषमाणौ तदा वीरौ किमन्नं क्रियतामिति&#x9;004c&lt;br&gt;&#xA;नाहमन्नं बुभुक्षे वै पावकं मां निबोधतम्&#x9;005a&lt;br&gt;&#xA;यदन्नमनुरूपं मे तद्युवां सम्प्रयच्छतम्&#x9;005c&lt;br&gt;&#xA;इदमिन्द्रः सदा दावं खाण्डवं परिरक्षति&#x9;006a&lt;br&gt;&#xA;तं न शक्नोम्यहं दग्धुं रक्ष्यमाणं महात्मना&#x9;006c&lt;br&gt;&#xA;वसत्यत्र सखा तस्य तक्षकः पन्नगः सदा&#x9;007a&lt;br&gt;&#xA;सगणस्तत्कृते दावं परिरक्षति वज्रभृत्&#x9;007c&lt;br&gt;&#xA;तत्र भूतान्यनेकानि रक्ष्यन्ते स्म प्रसङ्गतः&#x9;008a&lt;br&gt;&#xA;तं दिधक्षुर्न शक्नोमि दग्धुं शक्रस्य तेजसा&#x9;008c&lt;br&gt;&#xA;स मां प्रज्वलितं दृष्ट्वा मेघाम्भोभिः प्रवर्षति&#x9;009a&lt;br&gt;&#xA;ततो दग्धुं न शक्नोमि दिधक्षुर्दावमीप्सितम्&#x9;009c&lt;br&gt;&#xA;स युवाभ्यां सहायाभ्यामस्त्रविद्भ्यां समागतः&#x9;010a&lt;br&gt;&#xA;दहेयं खाण्डवं दावमेतदन्नं वृतं मया&#x9;010c&lt;br&gt;&#xA;युवां ह्युदकधारास्ता भूतानि च समन्ततः&#x9;011a&lt;br&gt;&#xA;उत्तमास्त्रविदो सम्यक्सर्वतो वारयिष्यथः&#x9;011c&lt;br&gt;&#xA;एवमुक्ते प्रत्युवाच बीभत्सुर्जातवेदसम्&#x9;012a&lt;br&gt;&#xA;दिधक्षुं खाण्डवं दावमकामस्य शतक्रतोः&#x9;012c&lt;br&gt;&#xA;उत्तमास्त्राणि मे सन्ति दिव्यानि च बहूनि च&#x9;013a&lt;br&gt;&#xA;यैरहं शक्नुयां योद्धुमपि वज्रधरान्बहून्&#x9;013c&lt;br&gt;&#xA;धनुर्मे नास्ति भगवन्बाहुवीर्येण सम्मितम्&#x9;014a&lt;br&gt;&#xA;कुर्वतः समरे यत्नं वेगं यद्विषहेत मे&#x9;014c&lt;br&gt;&#xA;शरैश्च मेऽर्थो बहुभिरक्षयैः क्षिप्रमस्यतः&#x9;015a&lt;br&gt;&#xA;न हि वोढुं रथः शक्तः शरान्मम यथेप्सितान्&#x9;015c&lt;br&gt;&#xA;अश्वांश्च दिव्यानिच्छेयं पाण्डुरान्वातरंहसः&#x9;016a&lt;br&gt;&#xA;रथं च मेघनिर्घोषं सूर्यप्रतिमतेजसम्&#x9;016c&lt;br&gt;&#xA;तथा कृष्णस्य वीर्येण नायुधं विद्यते समम्&#x9;017a&lt;br&gt;&#xA;येन नागान्पिशाचांश्च निहन्यान्माधवो रणे&#x9;017c&lt;br&gt;&#xA;उपायं कर्मणः सिद्धौ भगवन्वक्तुमर्हसि&#x9;018a&lt;br&gt;&#xA;निवारयेयं येनेन्द्रं वर्षमाणं महावने&#x9;018c&lt;br&gt;&#xA;पौरुषेण तु यत्कार्यं तत्कर्तारौ स्व पावक&#x9;019a&lt;br&gt;&#xA;करणानि समर्थानि भगवन्दातुमर्हसि&#x9;019c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/216/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/216/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;एवमुक्तस्तु भगवान्धूमकेतुर्हुताशनः&#x9;001a&lt;br&gt;&#xA;चिन्तयामास वरुणं लोकपालं दिदृक्षया&#x9;001c&lt;br&gt;&#xA;आदित्यमुदके देवं निवसन्तं जलेश्वरम्&#x9;001e&lt;br&gt;&#xA;स च तच्चिन्तितं ज्ञात्वा दर्शयामास पावकम्&#x9;002a&lt;br&gt;&#xA;तमब्रवीद्धूमकेतुः प्रतिपूज्य जलेश्वरम्&#x9;002c&lt;br&gt;&#xA;चतुर्थं लोकपालानां रक्षितारं महेश्वरम्&#x9;002e&lt;br&gt;&#xA;सोमेन राज्ञा यद्दत्तं धनुश्चैवेषुधी च ते&#x9;003a&lt;br&gt;&#xA;तत्प्रयच्छोभयं शीघ्रं रथं च कपिलक्षणम्&#x9;003c&lt;br&gt;&#xA;कार्यं हि सुमहत्पार्थो गाण्डीवेन करिष्यति&#x9;004a&lt;br&gt;&#xA;चक्रेण वासुदेवश्च तन्मदर्थे प्रदीयताम्&#x9;004c&lt;br&gt;&#xA;ददानीत्येव वरुणः पावकं प्रत्यभाषत&#x9;004e&lt;br&gt;&#xA;ततोऽद्भुतं महावीर्यं यशःकीर्तिविवर्धनम्&#x9;005a&lt;br&gt;&#xA;सर्वशस्त्रैरनाधृष्यं सर्वशस्त्रप्रमाथि च&#x9;005c&lt;br&gt;&#xA;सर्वायुधमहामात्रं परसेनाप्रधर्षणम्&#x9;005e&lt;br&gt;&#xA;एकं शतसहस्रेण सम्मितं राष्ट्रवर्धनम्&#x9;006a&lt;br&gt;&#xA;चित्रमुच्चावचैर्वर्णैः शोभितं श्लक्ष्णमव्रणम्&#x9;006c&lt;br&gt;&#xA;देवदानवगन्धर्वैः पूजितं शाश्वतीः समाः&#x9;007a&lt;br&gt;&#xA;प्रादाद्वै धनुरत्नं तदक्षय्यौ च महेषुधी&#x9;007c&lt;br&gt;&#xA;रथं च दिव्याश्वयुजं कपिप्रवरकेतनम्&#x9;008a&lt;br&gt;&#xA;उपेतं राजतैरश्वैर्गान्धर्वैर्हेममालिभिः&#x9;008c&lt;br&gt;&#xA;पाण्डुराभ्रप्रतीकाशैर्मनोवायुसमैर्जवे&#x9;008e&lt;br&gt;&#xA;सर्वोपकरणैर्युक्तमजय्यं देवदानवैः&#x9;009a&lt;br&gt;&#xA;भानुमन्तं महाघोषं सर्वभूतमनोहरम्&#x9;009c&lt;br&gt;&#xA;ससर्ज यत्स्वतपसा भौवनो भुवनप्रभुः&#x9;010a&lt;br&gt;&#xA;प्रजापतिरनिर्देश्यं यस्य रूपं रवेरिव&#x9;010c&lt;br&gt;&#xA;यं स्म सोमः समारुह्य दानवानजयत्प्रभुः&#x9;011a&lt;br&gt;&#xA;नगमेघप्रतीकाशं ज्वलन्तमिव च श्रिया&#x9;011c&lt;br&gt;&#xA;आश्रिता तं रथश्रेष्ठं शक्रायुधसमा शुभा&#x9;012a&lt;br&gt;&#xA;तापनीया सुरुचिरा ध्वजयष्टिरनुत्तमा&#x9;012c&lt;br&gt;&#xA;तस्यां तु वानरो दिव्यः सिंहशार्दूललक्षणः&#x9;013a&lt;br&gt;&#xA;विनर्दन्निव तत्रस्थः संस्थितो मूर्ध्न्यशोभत&#x9;013c&lt;br&gt;&#xA;ध्वजे भूतानि तत्रासन्विविधानि महान्ति च&#x9;014a&lt;br&gt;&#xA;नादेन रिपुसैन्यानां येषां सञ्ज्ञा प्रणश्यति&#x9;014c&lt;br&gt;&#xA;स तं नानापताकाभिः शोभितं रथमुत्तमम्&#x9;015a&lt;br&gt;&#xA;प्रदक्षिणमुपावृत्य दैवतेभ्यः प्रणम्य च&#x9;015c&lt;br&gt;&#xA;सन्नद्धः कवची खड्गी बद्धगोधाङ्गुलित्रवान्&#x9;016a&lt;br&gt;&#xA;आरुरोह रथं पार्थो विमानं सुकृती यथा&#x9;016c&lt;br&gt;&#xA;तच्च दिव्यं धनुःश्रेष्ठं ब्रह्मणा निर्मितं पुरा&#x9;017a&lt;br&gt;&#xA;गाण्डीवमुपसङ्गृह्य बभूव मुदितोऽर्जुनः&#x9;017c&lt;br&gt;&#xA;हुताशनं नमस्कृत्य ततस्तदपि वीर्यवान्&#x9;018a&lt;br&gt;&#xA;जग्राह बलमास्थाय ज्यया च युयुजे धनुः&#x9;018c&lt;br&gt;&#xA;मौर्व्यां तु युज्यमानायां बलिना पाण्डवेन ह&#x9;019a&lt;br&gt;&#xA;येऽशृण्वन्कूजितं तत्र तेषां वै व्यथितं मनः&#x9;019c&lt;br&gt;&#xA;लब्ध्वा रथं धनुश्चैव तथाक्षय्यौ महेषुधी&#x9;020a&lt;br&gt;&#xA;बभूव कल्यः कौन्तेयः प्रहृष्टः साह्यकर्मणि&#x9;020c&lt;br&gt;&#xA;वज्रनाभं ततश्चक्रं ददौ कृष्णाय पावकः&#x9;021a&lt;br&gt;&#xA;आग्नेयमस्त्रं दयितं स च कल्योऽभवत्तदा&#x9;021c&lt;br&gt;&#xA;अब्रवीत्पावकश्चैनमेतेन मधुसूदन&#x9;022a&lt;br&gt;&#xA;अमानुषानपि रणे विजेष्यसि न संशयः&#x9;022c&lt;br&gt;&#xA;अनेन त्वं मनुष्याणां देवानामपि चाहवे&#x9;023a&lt;br&gt;&#xA;रक्षःपिशाचदैत्यानां नागानां चाधिकः सदा&#x9;023c&lt;br&gt;&#xA;भविष्यसि न सन्देहः प्रवरारिनिबर्हणे&#x9;023e&lt;br&gt;&#xA;क्षिप्तं क्षिप्तं रणे चैतत्त्वया माधव शत्रुषु&#x9;024a&lt;br&gt;&#xA;हत्वाप्रतिहतं सङ्ख्ये पाणिमेष्यति ते पुनः&#x9;024c&lt;br&gt;&#xA;वरुणश्च ददौ तस्मै गदामशनिनिःस्वनाम्&#x9;025a&lt;br&gt;&#xA;दैत्यान्तकरणीं घोरां नाम्ना कौमोदकीं हरेः&#x9;025c&lt;br&gt;&#xA;ततः पावकमब्रूतां प्रहृष्टौ कृष्णपाण्डवौ&#x9;026a&lt;br&gt;&#xA;कृतास्त्रौ शस्त्रसम्पन्नौ रथिनौ ध्वजिनावपि&#x9;026c&lt;br&gt;&#xA;कल्यौ स्वो भगवन्योद्धुमपि सर्वैः सुरासुरैः&#x9;027a&lt;br&gt;&#xA;किं पुनर्वज्रिणैकेन पन्नगार्थे युयुत्सुना&#x9;027c&lt;br&gt;&#xA;अर्जुन उवाच&#x9;028&lt;br&gt;&#xA;चक्रमस्त्रं च वार्ष्णेयो विसृजन्युधि वीर्यवान्&#x9;028a&lt;br&gt;&#xA;त्रिषु लोकेषु तन्नास्ति यन्न जीयाज्जनार्दनः&#x9;028c&lt;br&gt;&#xA;गाण्डीवं धनुरादाय तथाक्षय्यौ महेषुधी&#x9;029a&lt;br&gt;&#xA;अहमप्युत्सहे लोकान्विजेतुं युधि पावक&#x9;029c&lt;br&gt;&#xA;सर्वतः परिवार्यैनं दावेन महता प्रभो&#x9;030a&lt;br&gt;&#xA;कामं सम्प्रज्वलाद्यैव कल्यौ स्वः साह्यकर्मणि&#x9;030c&lt;br&gt;&#xA;वैशम्पायन उवाच&#x9;031&lt;br&gt;&#xA;एवमुक्तः स भगवान्दाशार्हेणार्जुनेन च&#x9;031a&lt;br&gt;&#xA;तैजसं रूपमास्थाय दावं दग्धुं प्रचक्रमे&#x9;031c&lt;br&gt;&#xA;सर्वतः परिवार्याथ सप्तार्चिर्ज्वलनस्तदा&#x9;032a&lt;br&gt;&#xA;ददाह खाण्डवं क्रुद्धो युगान्तमिव दर्शयन्&#x9;032c&lt;br&gt;&#xA;परिगृह्य समाविष्टस्तद्वनं भरतर्षभ&#x9;033a&lt;br&gt;&#xA;मेघस्तनितनिर्घोषं सर्वभूतानि निर्दहन्&#x9;033c&lt;br&gt;&#xA;दह्यतस्तस्य विबभौ रूपं दावस्य भारत&#x9;034a&lt;br&gt;&#xA;मेरोरिव नगेन्द्रस्य काञ्चनस्य महाद्युतेः&#x9;034c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/217/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/217/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;तौ रथाभ्यां नरव्याघ्रौ दावस्योभयतः स्थितौ&#x9;001a&lt;br&gt;&#xA;दिक्षु सर्वासु भूतानां चक्राते कदनं महत्&#x9;001c&lt;br&gt;&#xA;यत्र यत्र हि दृश्यन्ते प्राणिनः खाण्डवालयाः&#x9;002a&lt;br&gt;&#xA;पलायन्तस्तत्र तत्र तौ वीरौ पर्यधावताम्&#x9;002c&lt;br&gt;&#xA;छिद्रं हि न प्रपश्यन्ति रथयोराशुविक्रमात्&#x9;003a&lt;br&gt;&#xA;आविद्धाविव दृश्येते रथिनौ तौ रथोत्तमौ&#x9;003c&lt;br&gt;&#xA;खाण्डवे दह्यमाने तु भूतान्यथ सहस्रशः&#x9;004a&lt;br&gt;&#xA;उत्पेतुर्भैरवान्नादान्विनदन्तो दिशो दश&#x9;004c&lt;br&gt;&#xA;दग्धैकदेशा बहवो निष्टप्ताश्च तथापरे&#x9;005a&lt;br&gt;&#xA;स्फुटिताक्षा विशीर्णाश्च विप्लुताश्च विचेतसः&#x9;005c&lt;br&gt;&#xA;समालिङ्ग्य सुतानन्ये पितॄन्मातॄंस्तथापरे&#x9;006a&lt;br&gt;&#xA;त्यक्तुं न शेकुः स्नेहेन तथैव निधनं गताः&#x9;006c&lt;br&gt;&#xA;विकृतैर्दर्शनैरन्ये समुत्पेतुः सहस्रशः&#x9;007a&lt;br&gt;&#xA;तत्र तत्र विघूर्णन्तः पुनरग्नौ प्रपेदिरे&#x9;007c&lt;br&gt;&#xA;दग्धपक्षाक्षिचरणा विचेष्टन्तो महीतले&#x9;008a&lt;br&gt;&#xA;तत्र तत्र स्म दृश्यन्ते विनश्यन्तः शरीरिणः&#x9;008c&lt;br&gt;&#xA;जलस्थानेषु सर्वेषु क्वाथ्यमानेषु भारत&#x9;009a&lt;br&gt;&#xA;गतसत्त्वाः स्म दृश्यन्ते कूर्ममत्स्याः सहस्रशः&#x9;009c&lt;br&gt;&#xA;शरीरैः सम्प्रदीप्तैश्च देहवन्त इवाग्नयः&#x9;010a&lt;br&gt;&#xA;अदृश्यन्त वने तस्मिन्प्राणिनः प्राणसङ्क्षये&#x9;010c&lt;br&gt;&#xA;तांस्तथोत्पततः पार्थः शरैः सञ्छिद्य खण्डशः&#x9;011a&lt;br&gt;&#xA;दीप्यमाने ततः प्रास्यत्प्रहसन्कृष्णवर्त्मनि&#x9;011c&lt;br&gt;&#xA;ते शराचितसर्वाङ्गा विनदन्तो महारवान्&#x9;012a&lt;br&gt;&#xA;ऊर्ध्वमुत्पत्य वेगेन निपेतुः पावके पुनः&#x9;012c&lt;br&gt;&#xA;शरैरभ्याहतानां च दह्यतां च वनौकसाम्&#x9;013a&lt;br&gt;&#xA;विरावः श्रूयते ह स्म समुद्रस्येव मथ्यतः&#x9;013c&lt;br&gt;&#xA;वह्नेश्चापि प्रहृष्टस्य खमुत्पेतुर्महार्चिषः&#x9;014a&lt;br&gt;&#xA;जनयामासुरुद्वेगं सुमहान्तं दिवौकसाम्&#x9;014c&lt;br&gt;&#xA;ततो जग्मुर्महात्मानः सर्व एव दिवौकसः&#x9;015a&lt;br&gt;&#xA;शरणं देवराजानं सहस्राक्षं पुरन्दरम्&#x9;015c&lt;br&gt;&#xA;देवा ऊचुः&#x9;016&lt;br&gt;&#xA;किं न्विमे मानवाः सर्वे दह्यन्ते कृष्णवर्त्मना&#x9;016a&lt;br&gt;&#xA;कच्चिन्न सङ्क्षयः प्राप्तो लोकानाममरेश्वर&#x9;016c&lt;br&gt;&#xA;वैशम्पायन उवाच&#x9;017&lt;br&gt;&#xA;तच्छ्रुत्वा वृत्रहा तेभ्यः स्वयमेवान्ववेक्ष्य च&#x9;017a&lt;br&gt;&#xA;खाण्डवस्य विमोक्षार्थं प्रययौ हरिवाहनः&#x9;017c&lt;br&gt;&#xA;महता मेघजालेन नानारूपेण वज्रभृत्&#x9;018a&lt;br&gt;&#xA;आकाशं समवस्तीर्य प्रववर्ष सुरेश्वरः&#x9;018c&lt;br&gt;&#xA;ततोऽक्षमात्रा विसृजन्धाराः शतसहस्रशः&#x9;019a&lt;br&gt;&#xA;अभ्यवर्षत्सहस्राक्षः पावकं खाण्डवं प्रति&#x9;019c&lt;br&gt;&#xA;असम्प्राप्तास्तु ता धारास्तेजसा जातवेदसः&#x9;020a&lt;br&gt;&#xA;ख एव समशुष्यन्त न काश्चित्पावकं गताः&#x9;020c&lt;br&gt;&#xA;ततो नमुचिहा क्रुद्धो भृशमर्चिष्मतस्तदा&#x9;021a&lt;br&gt;&#xA;पुनरेवाभ्यवर्षत्तमम्भः प्रविसृजन्बहु&#x9;021c&lt;br&gt;&#xA;अर्चिर्धाराभिसम्बद्धं धूमविद्युत्समाकुलम्&#x9;022a&lt;br&gt;&#xA;बभूव तद्वनं घोरं स्तनयित्नुसघोषवत्&#x9;022c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/218/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/218/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;तस्याभिवर्षतो वारि पाण्डवः प्रत्यवारयत्&#x9;001a&lt;br&gt;&#xA;शरवर्षेण बीभत्सुरुत्तमास्त्राणि दर्शयन्&#x9;001c&lt;br&gt;&#xA;शरैः समन्ततः सर्वं खाण्डवं चापि पाण्डवः&#x9;002a&lt;br&gt;&#xA;छादयामास तद्वर्षमपकृष्य ततो वनात्&#x9;002c&lt;br&gt;&#xA;न च स्म किञ्चिच्छक्नोति भूतं निश्चरितुं ततः&#x9;003a&lt;br&gt;&#xA;सञ्छाद्यमाने खगमैरस्यता सव्यसाचिना&#x9;003c&lt;br&gt;&#xA;तक्षकस्तु न तत्रासीत्सर्पराजो महाबलः&#x9;004a&lt;br&gt;&#xA;दह्यमाने वने तस्मिन्कुरुक्षेत्रेऽभवत्तदा&#x9;004c&lt;br&gt;&#xA;अश्वसेनस्तु तत्रासीत्तक्षकस्य सुतो बली&#x9;005a&lt;br&gt;&#xA;स यत्नमकरोत्तीव्रं मोक्षार्थं हव्यवाहनात्&#x9;005c&lt;br&gt;&#xA;न शशाक विनिर्गन्तुं कौन्तेयशरपीडितः&#x9;006a&lt;br&gt;&#xA;मोक्षयामास तं माता निगीर्य भुजगात्मजा&#x9;006c&lt;br&gt;&#xA;तस्य पूर्वं शिरो ग्रस्तं पुच्छमस्य निगीर्यते&#x9;007a&lt;br&gt;&#xA;ऊर्ध्वमाचक्रमे सा तु पन्नगी पुत्रगृद्धिनी&#x9;007c&lt;br&gt;&#xA;तस्यास्तीक्ष्णेन भल्लेन पृथुधारेण पाण्डवः&#x9;008a&lt;br&gt;&#xA;शिरश्चिच्छेद गच्छन्त्यास्तामपश्यत्सुरेश्वरः&#x9;008c&lt;br&gt;&#xA;तं मुमोचयिषुर्वज्री वातवर्षेण पाण्डवम्&#x9;009a&lt;br&gt;&#xA;मोहयामास तत्कालमश्वसेनस्त्वमुच्यत&#x9;009c&lt;br&gt;&#xA;तां च मायां तदा दृष्ट्वा घोरां नागेन वञ्चितः&#x9;010a&lt;br&gt;&#xA;द्विधा त्रिधा च चिच्छेद खगतानेव भारत&#x9;010c&lt;br&gt;&#xA;शशाप तं च सङ्क्रुद्धो बीभत्सुर्जिह्मगामिनम्&#x9;011a&lt;br&gt;&#xA;पावको वासुदेवश्च अप्रतिष्ठो भवेदिति&#x9;011c&lt;br&gt;&#xA;ततो जिष्णुः सहस्राक्षं खं वितत्येषुभिः शितैः&#x9;012a&lt;br&gt;&#xA;योधयामास सङ्क्रुद्धो वञ्चनां तामनुस्मरन्&#x9;012c&lt;br&gt;&#xA;देवराडपि तं दृष्ट्वा संरब्धमिव फल्गुनम्&#x9;013a&lt;br&gt;&#xA;स्वमस्त्रमसृजद्दीप्तं यत्ततानाखिलं नभः&#x9;013c&lt;br&gt;&#xA;ततो वायुर्महाघोषः क्षोभयन्सर्वसागरान्&#x9;014a&lt;br&gt;&#xA;वियत्स्थोऽजनयन्मेघाञ्जलधारामुचोऽऽकुलान्&#x9;014c&lt;br&gt;&#xA;तद्विघातार्थमसृजदर्जुनोऽप्यस्त्रमुत्तमम्&#x9;015a&lt;br&gt;&#xA;वायव्यमेवाभिमन्त्र्य प्रतिपत्तिविशारदः&#x9;015c&lt;br&gt;&#xA;तेनेन्द्राशनिमेघानां वीर्यौजस्तद्विनाशितम्&#x9;016a&lt;br&gt;&#xA;जलधाराश्च ताः शोषं जग्मुर्नेशुश्च विद्युतः&#x9;016c&lt;br&gt;&#xA;क्षणेन चाभवद्व्योम सम्प्रशान्तरजस्तमः&#x9;017a&lt;br&gt;&#xA;सुखशीतानिलगुणं प्रकृतिस्थार्कमण्डलम्&#x9;017c&lt;br&gt;&#xA;निष्प्रतीकारहृष्टश्च हुतभुग्विविधाकृतिः&#x9;018a&lt;br&gt;&#xA;प्रजज्वालातुलार्चिष्मान्स्वनादैः पूरयञ्जगत्&#x9;018c&lt;br&gt;&#xA;कृष्णाभ्यां रक्षितं दृष्ट्वा तं च दावमहङ्कृताः&#x9;019a&lt;br&gt;&#xA;समुत्पेतुरथाकाशं सुपर्णाद्याः पतत्रिणः&#x9;019c&lt;br&gt;&#xA;गरुडा वज्रसदृशैः पक्षतुण्डनखैस्तथा&#x9;020a&lt;br&gt;&#xA;प्रहर्तुकामाः सम्पेतुराकाशात्कृष्णपाण्डवौ&#x9;020c&lt;br&gt;&#xA;तथैवोरगसङ्घाताः पाण्डवस्य समीपतः&#x9;021a&lt;br&gt;&#xA;उत्सृजन्तो विषं घोरं निश्चेरुर्ज्वलिताननाः&#x9;021c&lt;br&gt;&#xA;तांश्चकर्त शरैः पार्थः सरोषान्दृश्य खेचरान्&#x9;022a&lt;br&gt;&#xA;विवशाश्चापतन्दीप्तं देहाभावाय पावकम्&#x9;022c&lt;br&gt;&#xA;ततः सुराः सगन्धर्वा यक्षराक्षसपन्नगाः&#x9;023a&lt;br&gt;&#xA;उत्पेतुर्नादमतुलमुत्सृजन्तो रणार्थिणः&#x9;023c&lt;br&gt;&#xA;अयःकणपचक्राश्मभुशुण्ड्युद्यतबाहवः&#x9;024a&lt;br&gt;&#xA;कृष्णपार्थौ जिघांसन्तः क्रोधसम्मूर्च्छितौजसः&#x9;024c&lt;br&gt;&#xA;तेषामभिव्याहरतां शस्त्रवर्षं च मुञ्चताम्&#x9;025a&lt;br&gt;&#xA;प्रममाथोत्तमाङ्गानि बीभत्सुर्निशितैः शरैः&#x9;025c&lt;br&gt;&#xA;कृष्णश्च सुमहातेजाश्चक्रेणारिनिहा तदा&#x9;026a&lt;br&gt;&#xA;दैत्यदानवसङ्घानां चकार कदनं महत्&#x9;026c&lt;br&gt;&#xA;अथापरे शरैर्विद्धाश्चक्रवेगेरितास्तदा&#x9;027a&lt;br&gt;&#xA;वेलामिव समासाद्य व्यातिष्ठन्त महौजसः&#x9;027c&lt;br&gt;&#xA;ततः शक्रोऽभिसङ्क्रुद्धस्त्रिदशानां महेश्वरः&#x9;028a&lt;br&gt;&#xA;पाण्डुरं गजमास्थाय तावुभौ समभिद्रवत्&#x9;028c&lt;br&gt;&#xA;अशनिं गृह्य तरसा वज्रमस्त्रमवासृजत्&#x9;029a&lt;br&gt;&#xA;हतावेताविति प्राह सुरानसुरसूदनः&#x9;029c&lt;br&gt;&#xA;ततः समुद्यतां दृष्ट्वा देवेन्द्रेण महाशनिम्&#x9;030a&lt;br&gt;&#xA;जगृहुः सर्वशस्त्राणि स्वानि स्वानि सुरास्तदा&#x9;030c&lt;br&gt;&#xA;कालदण्डं यमो राजा शिबिकां च धनेश्वरः&#x9;031a&lt;br&gt;&#xA;पाशं च वरुणस्तत्र विचक्रं च तथा शिवः&#x9;031c&lt;br&gt;&#xA;ओषधीर्दीप्यमानाश्च जगृहातेऽश्विनावपि&#x9;032a&lt;br&gt;&#xA;जगृहे च धनुर्धाता मुसलं च जयस्तथा&#x9;032c&lt;br&gt;&#xA;पर्वतं चापि जग्राह क्रुद्धस्त्वष्टा महाबलः&#x9;033a&lt;br&gt;&#xA;अंशस्तु शक्तिं जग्राह मृत्युर्देवः परश्वधम्&#x9;033c&lt;br&gt;&#xA;प्रगृह्य परिघं घोरं विचचारार्यमा अपि&#x9;034a&lt;br&gt;&#xA;मित्रश्च क्षुरपर्यन्तं चक्रं गृह्य व्यतिष्ठत&#x9;034c&lt;br&gt;&#xA;पूषा भगश्च सङ्क्रुद्धः सविता च विशां पते&#x9;035a&lt;br&gt;&#xA;आत्तकार्मुकनिस्त्रिंशाः कृष्णपार्थावभिद्रुताः&#x9;035c&lt;br&gt;&#xA;रुद्राश्च वसवश्चैव मरुतश्च महाबलाः&#x9;036a&lt;br&gt;&#xA;विश्वेदेवास्तथा साध्या दीप्यमानाः स्वतेजसा&#x9;036c&lt;br&gt;&#xA;एते चान्ये च बहवो देवास्तौ पुरुषोत्तमौ&#x9;037a&lt;br&gt;&#xA;कृष्णपार्थौ जिघांसन्तः प्रतीयुर्विविधायुधाः&#x9;037c&lt;br&gt;&#xA;तत्राद्भुतान्यदृश्यन्त निमित्तानि महाहवे&#x9;038a&lt;br&gt;&#xA;युगान्तसमरूपाणि भूतोत्सादाय भारत&#x9;038c&lt;br&gt;&#xA;तथा तु दृष्ट्वा संरब्धं शक्रं देवैः सहाच्युतौ&#x9;039a&lt;br&gt;&#xA;अभीतौ युधि दुर्धर्षौ तस्थतुः सज्जकार्मुकौ&#x9;039c&lt;br&gt;&#xA;आगतांश्चैव तान्दृष्ट्वा देवानेकैकशस्ततः&#x9;040a&lt;br&gt;&#xA;न्यवारयेतां सङ्क्रुद्धौ बाणैर्वज्रोपमैस्तदा&#x9;040c&lt;br&gt;&#xA;असकृद्भग्नसङ्कल्पाः सुराश्च बहुशः कृताः&#x9;041a&lt;br&gt;&#xA;भयाद्रणं परित्यज्य शक्रमेवाभिशिश्रियुः&#x9;041c&lt;br&gt;&#xA;दृष्ट्वा निवारितान्देवान्माधवेनार्जुनेन च&#x9;042a&lt;br&gt;&#xA;आश्चर्यमगमंस्तत्र मुनयो दिवि विष्ठिताः&#x9;042c&lt;br&gt;&#xA;शक्रश्चापि तयोर्वीर्यमुपलभ्यासकृद्रणे&#x9;043a&lt;br&gt;&#xA;बभूव परमप्रीतो भूयश्चैतावयोधयत्&#x9;043c&lt;br&gt;&#xA;ततोऽश्मवर्षं सुमहद्व्यसृजत्पाकशासनः&#x9;044a&lt;br&gt;&#xA;भूय एव तदा वीर्यं जिज्ञासुः सव्यसाचिनः&#x9;044c&lt;br&gt;&#xA;तच्छरैरर्जुनो वर्षं प्रतिजघ्नेऽत्यमर्षणः&#x9;044e&lt;br&gt;&#xA;विफलं क्रियमाणं तत्सम्प्रेक्ष्य च शतक्रतुः&#x9;045a&lt;br&gt;&#xA;भूयः संवर्धयामास तद्वर्षं देवराडथ&#x9;045c&lt;br&gt;&#xA;सोऽश्मवर्षं महावेगैरिषुभिः पाकशासनिः&#x9;046a&lt;br&gt;&#xA;विलयं गमयामास हर्षयन्पितरं तदा&#x9;046c&lt;br&gt;&#xA;समुत्पाट्य तु पाणिभ्यां मन्दराच्छिखरं महत्&#x9;047a&lt;br&gt;&#xA;सद्रुमं व्यसृजच्छक्रो जिघांसुः पाण्डुनन्दनम्&#x9;047c&lt;br&gt;&#xA;ततोऽर्जुनो वेगवद्भिर्ज्वलिताग्रैरजिह्मगैः&#x9;048a&lt;br&gt;&#xA;बाणैर्विध्वंसयामास गिरेः शृङ्गं सहस्रधा&#x9;048c&lt;br&gt;&#xA;गिरेर्विशीर्यमाणस्य तस्य रूपं तदा बभौ&#x9;049a&lt;br&gt;&#xA;सार्कचन्द्रग्रहस्येव नभसः प्रविशीर्यतः&#x9;049c&lt;br&gt;&#xA;तेनावाक्पतता दावे शैलेन महता भृशम्&#x9;050a&lt;br&gt;&#xA;भूय एव हतास्तत्र प्राणिनः खाण्डवालयाः&#x9;050c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/219/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/219/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;तथा शैलनिपातेन भीषिताः खाण्डवालयाः&#x9;001a&lt;br&gt;&#xA;दानवा राक्षसा नागास्तरक्ष्वृक्षवनौकसः&#x9;001c&lt;br&gt;&#xA;द्विपाः प्रभिन्नाः शार्दूलाः सिंहाः केसरिणस्तथा&#x9;001e&lt;br&gt;&#xA;मृगाश्च महिषाश्चैव शतशः पक्षिणस्तथा&#x9;002a&lt;br&gt;&#xA;समुद्विग्ना विससृपुस्तथान्या भूतजातयः&#x9;002c&lt;br&gt;&#xA;तं दावं समुदीक्षन्तः कृष्णौ चाभ्युद्यतायुधौ&#x9;003a&lt;br&gt;&#xA;उत्पातनादशब्देन सन्त्रासित इवाभवन्&#x9;003c&lt;br&gt;&#xA;स्वतेजोभास्वरं चक्रमुत्ससर्ज जनार्दनः&#x9;004a&lt;br&gt;&#xA;तेन ता जातयः क्षुद्राः सदानवनिशाचराः&#x9;004c&lt;br&gt;&#xA;निकृत्ताः शतशः सर्वा निपेतुरनलं क्षणात्&#x9;004e&lt;br&gt;&#xA;अदृश्यन्राक्षसास्तत्र कृष्णचक्रविदारिताः&#x9;005a&lt;br&gt;&#xA;वसारुधिरसम्पृक्ताः सन्ध्यायामिव तोयदाः&#x9;005c&lt;br&gt;&#xA;पिशाचान्पक्षिणो नागान्पशूंश्चापि सहस्रशः&#x9;006a&lt;br&gt;&#xA;निघ्नंश्चरति वार्ष्णेयः कालवत्तत्र भारत&#x9;006c&lt;br&gt;&#xA;क्षिप्तं क्षिप्तं हि तच्चक्रं कृष्णस्यामित्रघातिनः&#x9;007a&lt;br&gt;&#xA;हत्वानेकानि सत्त्वानि पाणिमेति पुनः पुनः&#x9;007c&lt;br&gt;&#xA;तथा तु निघ्नतस्तस्य सर्वसत्त्वानि भारत&#x9;008a&lt;br&gt;&#xA;बभूव रूपमत्युग्रं सर्वभूतात्मनस्तदा&#x9;008c&lt;br&gt;&#xA;समेतानां च देवानां दानवानां च सर्वशः&#x9;009a&lt;br&gt;&#xA;विजेता नाभवत्कश्चित्कृष्णपाण्डवयोर्मृधे&#x9;009c&lt;br&gt;&#xA;तयोर्बलात्परित्रातुं तं दावं तु यदा सुराः&#x9;010a&lt;br&gt;&#xA;नाशक्नुवञ्शमयितुं तदाभूवन्पराङ्मुखाः&#x9;010c&lt;br&gt;&#xA;शतक्रतुश्च सम्प्रेक्ष्य विमुखान्देवतागणान्&#x9;011a&lt;br&gt;&#xA;बभूवावस्थितः प्रीतः प्रशंसन्कृष्णपाण्डवौ&#x9;011c&lt;br&gt;&#xA;निवृत्तेषु तु देवेषु वागुवाचाशरीरिणी&#x9;012a&lt;br&gt;&#xA;शतक्रतुमभिप्रेक्ष्य महागम्भीरनिःस्वना&#x9;012c&lt;br&gt;&#xA;न ते सखा सन्निहितस्तक्षकः पन्नगोत्तमः&#x9;013a&lt;br&gt;&#xA;दाहकाले खाण्डवस्य कुरुक्षेत्रं गतो ह्यसौ&#x9;013c&lt;br&gt;&#xA;न च शक्यौ त्वया जेतुं युद्धेऽस्मिन्समवस्थितौ&#x9;014a&lt;br&gt;&#xA;वासुदेवार्जुनौ शक्र निबोधेदं वचो मम&#x9;014c&lt;br&gt;&#xA;नरनारायणौ देवौ तावेतौ विश्रुतौ दिवि&#x9;015a&lt;br&gt;&#xA;भवानप्यभिजानाति यद्वीर्यौ यत्पराक्रमौ&#x9;015c&lt;br&gt;&#xA;नैतौ शक्यौ दुराधर्षौ विजेतुमजितौ युधि&#x9;016a&lt;br&gt;&#xA;अपि सर्वेषु लोकेषु पुराणावृषिसत्तमौ&#x9;016c&lt;br&gt;&#xA;पूजनीयतमावेतावपि सर्वैः सुरासुरैः&#x9;017a&lt;br&gt;&#xA;सयक्षरक्षोगन्धर्वनरकिन्नरपन्नगैः&#x9;017c&lt;br&gt;&#xA;तस्मादितः सुरैः सार्धं गन्तुमर्हसि वासव&#x9;018a&lt;br&gt;&#xA;दिष्टं चाप्यनुपश्यैतत्खाण्डवस्य विनाशनम्&#x9;018c&lt;br&gt;&#xA;इति वाचमभिश्रुत्य तथ्यमित्यमरेश्वरः&#x9;019a&lt;br&gt;&#xA;कोपामर्षौ समुत्सृज्य सम्प्रतस्थे दिवं तदा&#x9;019c&lt;br&gt;&#xA;तं प्रस्थितं महात्मानं समवेक्ष्य दिवौकसः&#x9;020a&lt;br&gt;&#xA;त्वरिताः सहिता राजन्ननुजग्मुः शतक्रतुम्&#x9;020c&lt;br&gt;&#xA;देवराजं तदा यान्तं सह देवैरुदीक्ष्य तु&#x9;021a&lt;br&gt;&#xA;वासुदेवार्जुनौ वीरौ सिंहनादं विनेदतुः&#x9;021c&lt;br&gt;&#xA;देवराजे गते राजन्प्रहृष्टौ कृष्णपाण्डवौ&#x9;022a&lt;br&gt;&#xA;निर्विशङ्कं पुनर्दावं दाहयामासतुस्तदा&#x9;022c&lt;br&gt;&#xA;स मारुत इवाभ्राणि नाशयित्वार्जुनः सुरान्&#x9;023a&lt;br&gt;&#xA;व्यधमच्छरसम्पातैः प्राणिनः खाण्डवालयान्&#x9;023c&lt;br&gt;&#xA;न च स्म किञ्चिच्छक्नोति भूतं निश्चरितुं ततः&#x9;024a&lt;br&gt;&#xA;सञ्छिद्यमानमिषुभिरस्यता सव्यसाचिना&#x9;024c&lt;br&gt;&#xA;नाशकंस्तत्र भूतानि महान्त्यपि रणेऽर्जुनम्&#x9;025a&lt;br&gt;&#xA;निरीक्षितुममोघेषुं करिष्यन्ति कुतो रणम्&#x9;025c&lt;br&gt;&#xA;शतेनैकं च विव्याध शतं चैकेन पत्रिणा&#x9;026a&lt;br&gt;&#xA;व्यसवस्तेऽपतन्नग्नौ साक्षात्कालहता इव&#x9;026c&lt;br&gt;&#xA;न चालभन्त ते शर्म रोधःसु विषमेषु च&#x9;027a&lt;br&gt;&#xA;पितृदेवनिवासेषु सन्तापश्चाप्यजायत&#x9;027c&lt;br&gt;&#xA;भूतसङ्घसहस्राश्च दीनाश्चक्रुर्महास्वनम्&#x9;028a&lt;br&gt;&#xA;रुरुवुर्वारणाश्चैव तथैव मृगपक्षिणः&#x9;028c&lt;br&gt;&#xA;तेन शब्देन वित्रेसुर्गङ्गोदधिचरा झषाः&#x9;028e&lt;br&gt;&#xA;न ह्यर्जुनं महाबाहुं नापि कृष्णं महाबलम्&#x9;029a&lt;br&gt;&#xA;निरीक्षितुं वै शक्नोति कश्चिद्योद्धुं कुतः पुनः&#x9;029c&lt;br&gt;&#xA;एकायनगता येऽपि निष्पतन्त्यत्र केचन&#x9;030a&lt;br&gt;&#xA;राक्षसान्दानवान्नागाञ्जघ्ने चक्रेण तान्हरिः&#x9;030c&lt;br&gt;&#xA;ते विभिन्नशिरोदेहाश्चक्रवेगाद्गतासवः&#x9;031a&lt;br&gt;&#xA;पेतुरास्ये महाकाया दीप्तस्य वसुरेतसः&#x9;031c&lt;br&gt;&#xA;स मांसरुधिरौघैश्च मेदौघैश्च समीरितः&#x9;032a&lt;br&gt;&#xA;उपर्याकाशगो वह्निर्विधूमः समदृश्यत&#x9;032c&lt;br&gt;&#xA;दीप्ताक्षो दीप्तजिह्वश्च दीप्तव्यात्तमहाननः&#x9;033a&lt;br&gt;&#xA;दीप्तोर्ध्वकेशः पिङ्गाक्षः पिबन्प्राणभृतां वसाम्&#x9;033c&lt;br&gt;&#xA;तां स कृष्णार्जुनकृतां सुधां प्राप्य हुताशनः&#x9;034a&lt;br&gt;&#xA;बभूव मुदितस्तृप्तः परां निर्वृतिमागतः&#x9;034c&lt;br&gt;&#xA;अथासुरं मयं नाम तक्षकस्य निवेशनात्&#x9;035a&lt;br&gt;&#xA;विप्रद्रवन्तं सहसा ददर्श मधुसूदनः&#x9;035c&lt;br&gt;&#xA;तमग्निः प्रार्थयामास दिधक्षुर्वातसारथिः&#x9;036a&lt;br&gt;&#xA;देहवान्वै जटी भूत्वा नदंश्च जलदो यथा&#x9;036c&lt;br&gt;&#xA;जिघांसुर्वासुदेवश्च चक्रमुद्यम्य विष्ठितः&#x9;036e&lt;br&gt;&#xA;स चक्रमुद्यतं दृष्ट्वा दिधक्षुं च हुताशनम्&#x9;037a&lt;br&gt;&#xA;अभिधावार्जुनेत्येवं मयश्चुक्रोश भारत&#x9;037c&lt;br&gt;&#xA;तस्य भीतस्वनं श्रुत्वा मा भैरिति धनञ्जयः&#x9;038a&lt;br&gt;&#xA;प्रत्युवाच मयं पार्थो जीवयन्निव भारत&#x9;038c&lt;br&gt;&#xA;तं पार्थेनाभये दत्ते नमुचेर्भ्रातरं मयम्&#x9;039a&lt;br&gt;&#xA;न हन्तुमैच्छद्दाशार्हः पावको न ददाह च&#x9;039c&lt;br&gt;&#xA;तस्मिन्वने दह्यमाने षडग्निर्न ददाह च&#x9;040a&lt;br&gt;&#xA;अश्वसेनं मयं चापि चतुरः शार्ङ्गकानिति&#x9;040c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/220/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/220/</guid>
      <description>&lt;p&gt;जनमेजय उवाच&#x9;001&lt;br&gt;&#xA;किमर्थं शार्ङ्गकानग्निर्न ददाह तथागते&#x9;001a&lt;br&gt;&#xA;तस्मिन्वने दह्यमाने ब्रह्मन्नेतद्वदाशु मे&#x9;001c&lt;br&gt;&#xA;अदाहे ह्यश्वसेनस्य दानवस्य मयस्य च&#x9;002a&lt;br&gt;&#xA;कारणं कीर्तितं ब्रह्मञ्शार्ङ्गकानां न कीर्तितम्&#x9;002c&lt;br&gt;&#xA;तदेतदद्भुतं ब्रह्मञ्शार्ङ्गानामविनाशनम्&#x9;003a&lt;br&gt;&#xA;कीर्तयस्वाग्निसम्मर्दे कथं ते न विनाशिताः&#x9;003c&lt;br&gt;&#xA;वैशम्पायन उवाच&#x9;004&lt;br&gt;&#xA;यदर्थं शार्ङ्गकानग्निर्न ददाह तथागते&#x9;004a&lt;br&gt;&#xA;तत्ते सर्वं यथावृत्तं कथयिष्यामि भारत&#x9;004c&lt;br&gt;&#xA;धर्मज्ञानां मुख्यतमस्तपस्वी संशितव्रतः&#x9;005a&lt;br&gt;&#xA;आसीन्महर्षिः श्रुतवान्मन्दपाल इति श्रुतः&#x9;005c&lt;br&gt;&#xA;स मार्गमास्थितो राजन्नृषीणामूर्ध्वरेतसाम्&#x9;006a&lt;br&gt;&#xA;स्वाध्यायवान्धर्मरतस्तपस्वी विजितेन्द्रियः&#x9;006c&lt;br&gt;&#xA;स गत्वा तपसः पारं देहमुत्सृज्य भारत&#x9;007a&lt;br&gt;&#xA;जगाम पितृलोकाय न लेभे तत्र तत्फलम्&#x9;007c&lt;br&gt;&#xA;स लोकानफलान्दृष्ट्वा तपसा निर्जितानपि&#x9;008a&lt;br&gt;&#xA;पप्रच्छ धर्मराजस्य समीपस्थान्दिवौकसः&#x9;008c&lt;br&gt;&#xA;किमर्थमावृता लोका ममैते तपसार्जिताः&#x9;009a&lt;br&gt;&#xA;किं मया न कृतं तत्र यस्येदं कर्मणः फलम्&#x9;009c&lt;br&gt;&#xA;तत्राहं तत्करिष्यामि यदर्थमिदमावृतम्&#x9;010a&lt;br&gt;&#xA;फलमेतस्य तपसः कथयध्वं दिवौकसः&#x9;010c&lt;br&gt;&#xA;देवा ऊचुः&#x9;011&lt;br&gt;&#xA;ऋणिनो मानवा ब्रह्मञ्जायन्ते येन तच्छृणु&#x9;011a&lt;br&gt;&#xA;क्रियाभिर्ब्रह्मचर्येण प्रजया च न संशयः&#x9;011c&lt;br&gt;&#xA;तदपाक्रियते सर्वं यज्ञेन तपसा सुतैः&#x9;012a&lt;br&gt;&#xA;तपस्वी यज्ञकृच्चासि न तु ते विद्यते प्रजा&#x9;012c&lt;br&gt;&#xA;त इमे प्रसवस्यार्थे तव लोकाः समावृताः&#x9;013a&lt;br&gt;&#xA;प्रजायस्व ततो लोकानुपभोक्तासि शाश्वतान्&#x9;013c&lt;br&gt;&#xA;पुन्नाम्नो नरकात्पुत्रस्त्रातीति पितरं मुने&#x9;014a&lt;br&gt;&#xA;तस्मादपत्यसन्ताने यतस्व द्विजसत्तम&#x9;014c&lt;br&gt;&#xA;वैशम्पायन उवाच&#x9;015&lt;br&gt;&#xA;तच्छ्रुत्वा मन्दपालस्तु तेषां वाक्यं दिवौकसाम्&#x9;015a&lt;br&gt;&#xA;क्व नु शीघ्रमपत्यं स्याद्बहुलं चेत्यचिन्तयत्&#x9;015c&lt;br&gt;&#xA;स चिन्तयन्नभ्यगच्छद्बहुलप्रसवान्खगान्&#x9;016a&lt;br&gt;&#xA;शार्ङ्गिकां शार्ङ्गको भूत्वा जरितां समुपेयिवान्&#x9;016c&lt;br&gt;&#xA;तस्यां पुत्रानजनयच्चतुरो ब्रह्मवादिनः&#x9;017a&lt;br&gt;&#xA;तानपास्य स तत्रैव जगाम लपितां प्रति&#x9;017c&lt;br&gt;&#xA;बालान्सुतानण्डगतान्मात्रा सह मुनिर्वने&#x9;017e&lt;br&gt;&#xA;तस्मिन्गते महाभागे लपितां प्रति भारत&#x9;018a&lt;br&gt;&#xA;अपत्यस्नेहसंविग्ना जरिता बह्वचिन्तयत्&#x9;018c&lt;br&gt;&#xA;तेन त्यक्तानसन्त्याज्यानृषीनण्डगतान्वने&#x9;019a&lt;br&gt;&#xA;नाजहत्पुत्रकानार्ता जरिता खाण्डवे नृप&#x9;019c&lt;br&gt;&#xA;बभार चैतान्सञ्जातान्स्ववृत्त्या स्नेहविक्लवा&#x9;019e&lt;br&gt;&#xA;ततोऽग्निं खाण्डवं दग्धुमायान्तं दृष्टवानृषिः&#x9;020a&lt;br&gt;&#xA;मन्दपालश्चरंस्तस्मिन्वने लपितया सह&#x9;020c&lt;br&gt;&#xA;तं सङ्कल्पं विदित्वास्य ज्ञात्वा पुत्रांश्च बालकान्&#x9;021a&lt;br&gt;&#xA;सोऽभितुष्टाव विप्रर्षिर्ब्राह्मणो जातवेदसम्&#x9;021c&lt;br&gt;&#xA;पुत्रान्परिददद्भीतो लोकपालं महौजसम्&#x9;021e&lt;br&gt;&#xA;मन्दपाल उवाच&#x9;022&lt;br&gt;&#xA;त्वमग्ने सर्वदेवानां मुखं त्वमसि हव्यवाट्&#x9;022a&lt;br&gt;&#xA;त्वमन्तः सर्वभूतानां गूढश्चरसि पावक&#x9;022c&lt;br&gt;&#xA;त्वामेकमाहुः कवयस्त्वामाहुस्त्रिविधं पुनः&#x9;023a&lt;br&gt;&#xA;त्वामष्टधा कल्पयित्वा यज्ञवाहमकल्पयन्&#x9;023c&lt;br&gt;&#xA;त्वया सृष्टमिदं विश्वं वदन्ति परमर्षयः&#x9;024a&lt;br&gt;&#xA;त्वदृते हि जगत्कृत्स्नं सद्यो न स्याद्धुताशन&#x9;024c&lt;br&gt;&#xA;तुभ्यं कृत्वा नमो विप्राः स्वकर्मविजितां गतिम्&#x9;025a&lt;br&gt;&#xA;गच्छन्ति सह पत्नीभिः सुतैरपि च शाश्वतीम्&#x9;025c&lt;br&gt;&#xA;त्वामग्ने जलदानाहुः खे विषक्तान्सविद्युतः&#x9;026a&lt;br&gt;&#xA;दहन्ति सर्वभूतानि त्वत्तो निष्क्रम्य हायनाः&#x9;026c&lt;br&gt;&#xA;जातवेदस्तवैवेयं विश्वसृष्टिर्महाद्युते&#x9;027a&lt;br&gt;&#xA;तवैव कर्म विहितं भूतं सर्वं चराचरम्&#x9;027c&lt;br&gt;&#xA;त्वयापो विहिताः पूर्वं त्वयि सर्वमिदं जगत्&#x9;028a&lt;br&gt;&#xA;त्वयि हव्यं च कव्यं च यथावत्सम्प्रतिष्ठितम्&#x9;028c&lt;br&gt;&#xA;अग्ने त्वमेव ज्वलनस्त्वं धाता त्वं बृहस्पतिः&#x9;029a&lt;br&gt;&#xA;त्वमश्विनौ यमौ मित्रः सोमस्त्वमसि चानिलः&#x9;029c&lt;br&gt;&#xA;वैशम्पायन उवाच&#x9;030&lt;br&gt;&#xA;एवं स्तुतस्ततस्तेन मन्दपालेन पावकः&#x9;030a&lt;br&gt;&#xA;तुतोष तस्य नृपते मुनेरमिततेजसः&#x9;030c&lt;br&gt;&#xA;उवाच चैनं प्रीतात्मा किमिष्टं करवाणि ते&#x9;030e&lt;br&gt;&#xA;तमब्रवीन्मन्दपालः प्राञ्जलिर्हव्यवाहनम्&#x9;031a&lt;br&gt;&#xA;प्रदहन्खाण्डवं दावं मम पुत्रान्विसर्जय&#x9;031c&lt;br&gt;&#xA;तथेति तत्प्रतिश्रुत्य भगवान्हव्यवाहनः&#x9;032a&lt;br&gt;&#xA;खाण्डवे तेन कालेन प्रजज्वाल दिधक्षया&#x9;032c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/221/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/221/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;ततः प्रज्वलिते शुक्रे शार्ङ्गकास्ते सुदुःखिताः&#x9;001a&lt;br&gt;&#xA;व्यथिताः परमोद्विग्ना नाधिजग्मुः परायणम्&#x9;001c&lt;br&gt;&#xA;निशाम्य पुत्रकान्बालान्माता तेषां तपस्विनी&#x9;002a&lt;br&gt;&#xA;जरिता दुःखसन्तप्ता विललाप नरेश्वर&#x9;002c&lt;br&gt;&#xA;अयमग्निर्दहन्कक्षमित आयाति भीषणः&#x9;003a&lt;br&gt;&#xA;जगत्सन्दीपयन्भीमो मम दुःखविवर्धनः&#x9;003c&lt;br&gt;&#xA;इमे च मां कर्षयन्ति शिशवो मन्दचेतसः&#x9;004a&lt;br&gt;&#xA;अबर्हाश्चरणैर्हीनाः पूर्वेषां नः परायणम्&#x9;004c&lt;br&gt;&#xA;त्रासयंश्चायमायाति लेलिहानो महीरुहान्&#x9;004e&lt;br&gt;&#xA;अशक्तिमत्त्वाच्च सुता न शक्ताः सरणे मम&#x9;005a&lt;br&gt;&#xA;आदाय च न शक्तास्मि पुत्रान्सरितुमन्यतः&#x9;005c&lt;br&gt;&#xA;न च त्यक्तुमहं शक्ता हृदयं दूयतीव मे&#x9;006a&lt;br&gt;&#xA;कं नु जह्यामहं पुत्रं कमादाय व्रजाम्यहम्&#x9;006c&lt;br&gt;&#xA;किं नु मे स्यात्कृतं कृत्वा मन्यध्वं पुत्रकाः कथम्&#x9;007a&lt;br&gt;&#xA;चिन्तयाना विमोक्षं वो नाधिगच्छामि किञ्चन&#x9;007c&lt;br&gt;&#xA;छादयित्वा च वो गात्रैः करिष्ये मरणं सह&#x9;007e&lt;br&gt;&#xA;जरितारौ कुलं हीदं ज्येष्ठत्वेन प्रतिष्ठितम्&#x9;008a&lt;br&gt;&#xA;सारिसृक्वः प्रजायेत पितॄणां कुलवर्धनः&#x9;008c&lt;br&gt;&#xA;स्तम्बमित्रस्तपः कुर्याद्द्रोणो ब्रह्मविदुत्तमः&#x9;009a&lt;br&gt;&#xA;इत्येवमुक्त्वा प्रययौ पिता वो निर्घृणः पुरा&#x9;009c&lt;br&gt;&#xA;कमुपादाय शक्येत गन्तुं कस्यापदुत्तमा&#x9;010a&lt;br&gt;&#xA;किं नु कृत्वा कृतं कार्यं भवेदिति च विह्वला&#x9;010c&lt;br&gt;&#xA;नापश्यत्स्वधिया मोक्षं स्वसुतानां तदानलात्&#x9;011a&lt;br&gt;&#xA;एवं ब्रुवन्तीं शार्ङ्गास्ते प्रत्यूचुरथ मातरम्&#x9;011c&lt;br&gt;&#xA;स्नेहमुत्सृज्य मातस्त्वं पत यत्र न हव्यवाट्&#x9;012a&lt;br&gt;&#xA;अस्मासु हि विनष्टेषु भवितारः सुतास्तव&#x9;012c&lt;br&gt;&#xA;त्वयि मातर्विनष्टायां न नः स्यात्कुलसन्ततिः&#x9;012e&lt;br&gt;&#xA;अन्ववेक्ष्यैतदुभयं क्षमं स्याद्यत्कुलस्य नः&#x9;013a&lt;br&gt;&#xA;तद्वै कर्तुं परः कालो मातरेष भवेत्तव&#x9;013c&lt;br&gt;&#xA;मा वै कुलविनाशाय स्नेहं कार्षीः सुतेषु नः&#x9;014a&lt;br&gt;&#xA;न हीदं कर्म मोघं स्याल्लोककामस्य नः पितुः&#x9;014c&lt;br&gt;&#xA;जरितोवाच&#x9;015&lt;br&gt;&#xA;इदमाखोर्बिलं भूमौ वृक्षस्यास्य समीपतः&#x9;015a&lt;br&gt;&#xA;तदाविशध्वं त्वरिता वह्नेरत्र न वो भयम्&#x9;015c&lt;br&gt;&#xA;ततोऽहं पांसुना छिद्रमपिधास्यामि पुत्रकाः&#x9;016a&lt;br&gt;&#xA;एवं प्रतिकृतं मन्ये ज्वलतः कृष्णवर्त्मनः&#x9;016c&lt;br&gt;&#xA;तत एष्याम्यतीतेऽग्नौ विहर्तुं पांसुसञ्चयम्&#x9;017a&lt;br&gt;&#xA;रोचतामेष वोपायो विमोक्षाय हुताशनात्&#x9;017c&lt;br&gt;&#xA;शार्ङ्गका ऊचुः&#x9;018&lt;br&gt;&#xA;अबर्हान्मांसभूतान्नः क्रव्यादाखुर्विनाशयेत्&#x9;018a&lt;br&gt;&#xA;पश्यमाना भयमिदं न शक्ष्यामो निषेवितुम्&#x9;018c&lt;br&gt;&#xA;कथमग्निर्न नो दह्यात्कथमाखुर्न भक्षयेत्&#x9;019a&lt;br&gt;&#xA;कथं न स्यात्पिता मोघः कथं माता ध्रियेत नः&#x9;019c&lt;br&gt;&#xA;बिल आखोर्विनाशः स्यादग्नेराकाशचारिणाम्&#x9;020a&lt;br&gt;&#xA;अन्ववेक्ष्यैतदुभयं श्रेयान्दाहो न भक्षणम्&#x9;020c&lt;br&gt;&#xA;गर्हितं मरणं नः स्यादाखुना खादता बिले&#x9;021a&lt;br&gt;&#xA;शिष्टादिष्टः परित्यागः शरीरस्य हुताशनात्&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/222/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/222/</guid>
      <description>&lt;p&gt;जरितोवाच&#x9;001&lt;br&gt;&#xA;अस्माद्बिलान्निष्पतितं श्येन आखुं जहार तम्&#x9;001a&lt;br&gt;&#xA;क्षुद्रं गृहीत्वा पादाभ्यां भयं न भविता ततः&#x9;001c&lt;br&gt;&#xA;शार्ङ्गका ऊचुः&#x9;002&lt;br&gt;&#xA;न हृतं तं वयं विद्मः श्येनेनाखुं कथञ्चन&#x9;002a&lt;br&gt;&#xA;अन्येऽपि भवितारोऽत्र तेभ्योऽपि भयमेव नः&#x9;002c&lt;br&gt;&#xA;संशयो ह्यग्निरागच्छेद्दृष्टं वायोर्निवर्तनम्&#x9;003a&lt;br&gt;&#xA;मृत्युर्नो बिलवासिभ्यो भवेन्मातरसंशयम्&#x9;003c&lt;br&gt;&#xA;निःसंशयात्संशयितो मृत्युर्मातर्विशिष्यते&#x9;004a&lt;br&gt;&#xA;चर खे त्वं यथान्यायं पुत्रान्वेत्स्यसि शोभनान्&#x9;004c&lt;br&gt;&#xA;जरितोवाच&#x9;005&lt;br&gt;&#xA;अहं वै श्येनमायान्तमद्राक्षं बिलमन्तिकात्&#x9;005a&lt;br&gt;&#xA;सञ्चरन्तं समादाय जहाराखुं बिलाद्बली&#x9;005c&lt;br&gt;&#xA;तं पतन्तमहं श्येनं त्वरिता पृष्ठतोऽन्वगाम्&#x9;006a&lt;br&gt;&#xA;आशिषोऽस्य प्रयुञ्जाना हरतो मूषकं बिलात्&#x9;006c&lt;br&gt;&#xA;यो नो द्वेष्टारमादाय श्येनराज प्रधावसि&#x9;007a&lt;br&gt;&#xA;भव त्वं दिवमास्थाय निरमित्रो हिरण्मयः&#x9;007c&lt;br&gt;&#xA;यदा स भक्षितस्तेन क्षुधितेन पतत्रिणा&#x9;008a&lt;br&gt;&#xA;तदाहं तमनुज्ञाप्य प्रत्युपायां गृहान्प्रति&#x9;008c&lt;br&gt;&#xA;प्रविशध्वं बिलं पुत्रा विश्रब्धा नास्ति वो भयम्&#x9;009a&lt;br&gt;&#xA;श्येनेन मम पश्यन्त्या हृत आखुर्न संशयः&#x9;009c&lt;br&gt;&#xA;शार्ङ्गका ऊचुः&#x9;010&lt;br&gt;&#xA;न विद्म वै वयं मातर्हृतमाखुमितः पुरा&#x9;010a&lt;br&gt;&#xA;अविज्ञाय न शक्ष्यामो बिलमाविशतुं वयम्&#x9;010c&lt;br&gt;&#xA;जरितोवाच&#x9;011&lt;br&gt;&#xA;अहं हि तं प्रजानामि हृतं श्येनेन मूषकम्&#x9;011a&lt;br&gt;&#xA;अत एव भयं नास्ति क्रियतां वचनं मम&#x9;011c&lt;br&gt;&#xA;शार्ङ्गका ऊचुः&#x9;012&lt;br&gt;&#xA;न त्वं मिथ्योपचारेण मोक्षयेथा भयं महत्&#x9;012a&lt;br&gt;&#xA;समाकुलेषु ज्ञानेषु न बुद्धिकृतमेव तत्&#x9;012c&lt;br&gt;&#xA;न चोपकृतमस्माभिर्न चास्मान्वेत्थ ये वयम्&#x9;013a&lt;br&gt;&#xA;पीड्यमाना भरस्यस्मान्का सती के वयं तव&#x9;013c&lt;br&gt;&#xA;तरुणी दर्शनीयासि समर्था भर्तुरेषणे&#x9;014a&lt;br&gt;&#xA;अनुगच्छ स्वभर्तारं पुत्रानाप्स्यसि शोभनान्&#x9;014c&lt;br&gt;&#xA;वयमप्यग्निमाविश्य लोकान्प्राप्स्यामहे शुभान्&#x9;015a&lt;br&gt;&#xA;अथास्मान्न दहेदग्निरायास्त्वं पुनरेव नः&#x9;015c&lt;br&gt;&#xA;वैशम्पायन उवाच&#x9;016&lt;br&gt;&#xA;एवमुक्ता ततः शार्ङ्गी पुत्रानुत्सृज्य खाण्डवे&#x9;016a&lt;br&gt;&#xA;जगाम त्वरिता देशं क्षेममग्नेरनाश्रयम्&#x9;016c&lt;br&gt;&#xA;ततस्तीक्ष्णार्चिरभ्यागाज्ज्वलितो हव्यवाहनः&#x9;017a&lt;br&gt;&#xA;यत्र शार्ङ्गा बभूवुस्ते मन्दपालस्य पुत्रकाः&#x9;017c&lt;br&gt;&#xA;ते शार्ङ्गा ज्वलनं दृष्ट्वा ज्वलितं स्वेन तेजसा&#x9;018a&lt;br&gt;&#xA;जरितारिस्ततो वाचं श्रावयामास पावकम्&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/223/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/223/</guid>
      <description>&lt;p&gt;जरितारिरुवाच&#x9;001&lt;br&gt;&#xA;पुरतः कृच्छ्रकालस्य धीमाञ्जागर्ति पूरुषः&#x9;001a&lt;br&gt;&#xA;स कृच्छ्रकालं सम्प्राप्य व्यथां नैवैति कर्हिचित्&#x9;001c&lt;br&gt;&#xA;यस्तु कृच्छ्रमसम्प्राप्तं विचेता नावबुध्यते&#x9;002a&lt;br&gt;&#xA;स कृच्छ्रकाले व्यथितो न प्रजानाति किञ्चन&#x9;002c&lt;br&gt;&#xA;सारिसृक्व उवाच&#x9;003&lt;br&gt;&#xA;धीरस्त्वमसि मेधावी प्राणकृच्छ्रमिदं च नः&#x9;003a&lt;br&gt;&#xA;शूरः प्राज्ञो बहूनां हि भवत्येको न संशयः&#x9;003c&lt;br&gt;&#xA;स्तम्बमित्र उवाच&#x9;004&lt;br&gt;&#xA;ज्येष्ठस्त्राता भवति वै ज्येष्ठो मुञ्चति कृच्छ्रतः&#x9;004a&lt;br&gt;&#xA;ज्येष्ठश्चेन्न प्रजानाति कनीयान्किं करिष्यति&#x9;004c&lt;br&gt;&#xA;द्रोण उवाच&#x9;005&lt;br&gt;&#xA;हिरण्यरेतास्त्वरितो ज्वलन्नायाति नः क्षयम्&#x9;005a&lt;br&gt;&#xA;सप्तजिह्वोऽनलः क्षामो लेलिहानोपसर्पति&#x9;005c&lt;br&gt;&#xA;वैशम्पायन उवाच&#x9;006&lt;br&gt;&#xA;एवमुक्तो भ्रातृभिस्तु जरितारिर्विभावसुम्&#x9;006a&lt;br&gt;&#xA;तुष्टाव प्राञ्जलिर्भूत्वा यथा तच्छृणु पार्थिव&#x9;006c&lt;br&gt;&#xA;जरितारिरुवाच&#x9;007&lt;br&gt;&#xA;आत्मासि वायोः पवनः शरीरमुत वीरुधाम्&#x9;007a&lt;br&gt;&#xA;योनिरापश्च ते शुक्र योनिस्त्वमसि चाम्भसः&#x9;007c&lt;br&gt;&#xA;ऊर्ध्वं चाधश्च गच्छन्ति विसर्पन्ति च पार्श्वतः&#x9;008a&lt;br&gt;&#xA;अर्चिषस्ते महावीर्य रश्मयः सवितुर्यथा&#x9;008c&lt;br&gt;&#xA;सारिसृक्व उवाच&#x9;009&lt;br&gt;&#xA;माता प्रपन्ना पितरं न विद्मः पक्षाश्च नो न प्रजाताब्जकेतो&#x9;009a&lt;br&gt;&#xA;न नस्त्राता विद्यतेऽग्ने त्वदन्यस्तस्माद्धि नः परिरक्षैकवीर&#x9;009c&lt;br&gt;&#xA;यदग्ने ते शिवं रूपं ये च ते सप्त हेतयः&#x9;010a&lt;br&gt;&#xA;तेन नः परिरक्षाद्य ईडितः शरणैषिणः&#x9;010c&lt;br&gt;&#xA;त्वमेवैकस्तपसे जातवेदो नान्यस्तप्ता विद्यते गोषु देव&#x9;011a&lt;br&gt;&#xA;ऋषीनस्मान्बालकान्पालयस्व परेणास्मान्प्रैहि वै हव्यवाह&#x9;011c&lt;br&gt;&#xA;स्तम्बमित्र उवाच&#x9;012&lt;br&gt;&#xA;सर्वमग्ने त्वमेवैकस्त्वयि सर्वमिदं जगत्&#x9;012a&lt;br&gt;&#xA;त्वं धारयसि भूतानि भुवनं त्वं बिभर्षि च&#x9;012c&lt;br&gt;&#xA;त्वमग्निर्हव्यवाहस्त्वं त्वमेव परमं हविः&#x9;013a&lt;br&gt;&#xA;मनीषिणस्त्वां यजन्ते बहुधा चैकधैव च&#x9;013c&lt;br&gt;&#xA;सृष्ट्वा लोकांस्त्रीनिमान्हव्यवाह प्राप्ते काले पचसि पुनः समिद्धः&#x9;014a&lt;br&gt;&#xA;सर्वस्यास्य भुवनस्य प्रसूतिस्त्वमेवाग्ने भवसि पुनः प्रतिष्ठा&#x9;014c&lt;br&gt;&#xA;त्वमन्नं प्राणिनां भुक्तमन्तर्भूतो जगत्पते&#x9;015a&lt;br&gt;&#xA;नित्यं प्रवृद्धः पचसि त्वयि सर्वं प्रतिष्ठितम्&#x9;015c&lt;br&gt;&#xA;द्रोण उवाच&#x9;016&lt;br&gt;&#xA;सूर्यो भूत्वा रश्मिभिर्जातवेदो भूमेरम्भो भूमिजातान्रसांश्च&#x9;016a&lt;br&gt;&#xA;विश्वानादाय पुनरुत्सर्गकाले सृष्ट्वा वृष्ट्या भावयसीह शुक्र&#x9;016c&lt;br&gt;&#xA;त्वत्त एताः पुनः शुक्र वीरुधो हरितच्छदाः&#x9;017a&lt;br&gt;&#xA;जायन्ते पुष्करिण्यश्च समुद्रश्च महोदधिः&#x9;017c&lt;br&gt;&#xA;इदं वै सद्म तिग्मांशो वरुणस्य परायणम्&#x9;018a&lt;br&gt;&#xA;शिवस्त्राता भवास्माकं मास्मानद्य विनाशय&#x9;018c&lt;br&gt;&#xA;पिङ्गाक्ष लोहितग्रीव कृष्णवर्त्मन्हुताशन&#x9;019a&lt;br&gt;&#xA;परेण प्रैहि मुञ्चास्मान्सागरस्य गृहानिव&#x9;019c&lt;br&gt;&#xA;वैशम्पायन उवाच&#x9;020&lt;br&gt;&#xA;एवमुक्तो जातवेदा द्रोणेनाक्लिष्टकर्मणा&#x9;020a&lt;br&gt;&#xA;द्रोणमाह प्रतीतात्मा मन्दपालप्रतिज्ञया&#x9;020c&lt;br&gt;&#xA;ऋषिर्द्रोणस्त्वमसि वै ब्रह्मैतद्व्याहृतं त्वया&#x9;021a&lt;br&gt;&#xA;ईप्सितं ते करिष्यामि न च ते विद्यते भयम्&#x9;021c&lt;br&gt;&#xA;मन्दपालेन यूयं हि मम पूर्वं निवेदिताः&#x9;022a&lt;br&gt;&#xA;वर्जयेः पुत्रकान्मह्यं दहन्दावमिति स्म ह&#x9;022c&lt;br&gt;&#xA;यच्च तद्वचनं तस्य त्वया यच्चेह भाषितम्&#x9;023a&lt;br&gt;&#xA;उभयं मे गरीयस्तद्ब्रूहि किं करवाणि ते&#x9;023c&lt;br&gt;&#xA;भृशं प्रीतोऽस्मि भद्रं ते ब्रह्मन्स्तोत्रेण ते विभो&#x9;023e&lt;br&gt;&#xA;द्रोण उवाच&#x9;024&lt;br&gt;&#xA;इमे मार्जारकाः शुक्र नित्यमुद्वेजयन्ति नः&#x9;024a&lt;br&gt;&#xA;एतान्कुरुष्व दंष्ट्रासु हव्यवाह सबान्धवान्&#x9;024c&lt;br&gt;&#xA;वैशम्पायन उवाच&#x9;025&lt;br&gt;&#xA;तथा तत्कृतवान्वह्निरभ्यनुज्ञाय शार्ङ्गकान्&#x9;025a&lt;br&gt;&#xA;ददाह खाण्डवं चैव समिद्धो जनमेजय&#x9;025c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/224/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/224/</guid>
      <description>&lt;p&gt;वैशम्पायन उवाच&#x9;001&lt;br&gt;&#xA;मन्दपालोऽपि कौरव्य चिन्तयानः सुतांस्तदा&#x9;001a&lt;br&gt;&#xA;उक्तवानप्यशीतांशुं नैव स स्म न तप्यते&#x9;001c&lt;br&gt;&#xA;स तप्यमानः पुत्रार्थे लपितामिदमब्रवीत्&#x9;002a&lt;br&gt;&#xA;कथं न्वशक्ताः प्लवने लपिते मम पुत्रकाः&#x9;002c&lt;br&gt;&#xA;वर्धमाने हुतवहे वाते शीघ्रं प्रवायति&#x9;003a&lt;br&gt;&#xA;असमर्था विमोक्षाय भविष्यन्ति ममात्मजाः&#x9;003c&lt;br&gt;&#xA;कथं न्वशक्ता त्राणाय माता तेषां तपस्विनी&#x9;004a&lt;br&gt;&#xA;भविष्यत्यसुखाविष्टा पुत्रत्राणमपश्यती&#x9;004c&lt;br&gt;&#xA;कथं नु सरणेऽशक्तान्पतने च ममात्मजान्&#x9;005a&lt;br&gt;&#xA;सन्तप्यमाना अभितो वाशमानाभिधावती&#x9;005c&lt;br&gt;&#xA;जरितारिः कथं पुत्रः सारिसृक्वः कथं च मे&#x9;006a&lt;br&gt;&#xA;स्तम्बमित्रः कथं द्रोणः कथं सा च तपस्विनी&#x9;006c&lt;br&gt;&#xA;लालप्यमानं तमृषिं मन्दपालं तथा वने&#x9;007a&lt;br&gt;&#xA;लपिता प्रत्युवाचेदं सासूयमिव भारत&#x9;007c&lt;br&gt;&#xA;न ते सुतेष्ववेक्षास्ति तानृषीनुक्तवानसि&#x9;008a&lt;br&gt;&#xA;तेजस्विनो वीर्यवन्तो न तेषां ज्वलनाद्भयम्&#x9;008c&lt;br&gt;&#xA;तथाग्नौ ते परीत्ताश्च त्वया हि मम सन्निधौ&#x9;009a&lt;br&gt;&#xA;प्रतिश्रुतं तथा चेति ज्वलनेन महात्मना&#x9;009c&lt;br&gt;&#xA;लोकपालोऽनृतां वाचं न तु वक्ता कथञ्चन&#x9;010a&lt;br&gt;&#xA;समर्थास्ते च वक्तारो न ते तेष्वस्ति मानसम्&#x9;010c&lt;br&gt;&#xA;तामेव तु ममामित्रीं चिन्तयन्परितप्यसे&#x9;011a&lt;br&gt;&#xA;ध्रुवं मयि न ते स्नेहो यथा तस्यां पुराभवत्&#x9;011c&lt;br&gt;&#xA;न हि पक्षवता न्याय्यं निःस्नेहेन सुहृज्जने&#x9;012a&lt;br&gt;&#xA;पीड्यमान उपद्रष्टुं शक्तेनात्मा कथञ्चन&#x9;012c&lt;br&gt;&#xA;गच्छ त्वं जरितामेव यदर्थं परितप्यसे&#x9;013a&lt;br&gt;&#xA;चरिष्याम्यहमप्येका यथा कापुरुषे तथा&#x9;013c&lt;br&gt;&#xA;मन्दपाल उवाच&#x9;014&lt;br&gt;&#xA;नाहमेवं चरे लोके यथा त्वमभिमन्यसे&#x9;014a&lt;br&gt;&#xA;अपत्यहेतोर्विचरे तच्च कृच्छ्रगतं मम&#x9;014c&lt;br&gt;&#xA;भूतं हित्वा भविष्येऽर्थे योऽवलम्बेत मन्दधीः&#x9;015a&lt;br&gt;&#xA;अवमन्येत तं लोको यथेच्छसि तथा कुरु&#x9;015c&lt;br&gt;&#xA;एष हि ज्वलमानोऽग्निर्लेलिहानो महीरुहान्&#x9;016a&lt;br&gt;&#xA;द्वेष्यं हि हृदि सन्तापं जनयत्यशिवं मम&#x9;016c&lt;br&gt;&#xA;वैशम्पायन उवाच&#x9;017&lt;br&gt;&#xA;तस्माद्देशादतिक्रान्ते ज्वलने जरिता ततः&#x9;017a&lt;br&gt;&#xA;जगाम पुत्रकानेव त्वरिता पुत्रगृद्धिनी&#x9;017c&lt;br&gt;&#xA;सा तान्कुशलिनः सर्वान्निर्मुक्ताञ्जातवेदसः&#x9;018a&lt;br&gt;&#xA;रोरूयमाणा कृपणा सुतान्दृष्टवती वने&#x9;018c&lt;br&gt;&#xA;अश्रद्धेयतमं तेषां दर्शनं सा पुनः पुनः&#x9;019a&lt;br&gt;&#xA;एकैकशश्च तान्पुत्रान्क्रोशमानान्वपद्यत&#x9;019c&lt;br&gt;&#xA;ततोऽभ्यगच्छत्सहसा मन्दपालोऽपि भारत&#x9;020a&lt;br&gt;&#xA;अथ ते सर्व एवैनं नाभ्यनन्दन्त वै सुताः&#x9;020c&lt;br&gt;&#xA;लालप्यमानमेकैकं जरितां च पुनः पुनः&#x9;021a&lt;br&gt;&#xA;नोचुस्ते वचनं किञ्चित्तमृषिं साध्वसाधु वा&#x9;021c&lt;br&gt;&#xA;मन्दपाल उवाच&#x9;022&lt;br&gt;&#xA;ज्येष्ठः सुतस्ते कतमः कतमस्तदनन्तरः&#x9;022a&lt;br&gt;&#xA;मध्यमः कतमः पुत्रः कनिष्ठः कतमश्च ते&#x9;022c&lt;br&gt;&#xA;एवं ब्रुवन्तं दुःखार्तं किं मां न प्रतिभाषसे&#x9;023a&lt;br&gt;&#xA;कृतवानस्मि हव्याशे नैव शान्तिमितो लभे&#x9;023c&lt;br&gt;&#xA;जरितोवाच&#x9;024&lt;br&gt;&#xA;किं ते ज्येष्ठे सुते कार्यं किमनन्तरजेन वा&#x9;024a&lt;br&gt;&#xA;किं च ते मध्यमे कार्यं किं कनिष्ठे तपस्विनि&#x9;024c&lt;br&gt;&#xA;यस्त्वं मां सर्वशो हीनामुत्सृज्यासि गतः पुरा&#x9;025a&lt;br&gt;&#xA;तामेव लपितां गच्छ तरुणीं चारुहासिनीम्&#x9;025c&lt;br&gt;&#xA;मन्दपाल उवाच&#x9;026&lt;br&gt;&#xA;न स्त्रीणां विद्यते किञ्चिदन्यत्र पुरुषान्तरात्&#x9;026a&lt;br&gt;&#xA;सापत्नकमृते लोके भवितव्यं हि तत्तथा&#x9;026c&lt;br&gt;&#xA;सुव्रतापि हि कल्याणी सर्वलोकपरिश्रुता&#x9;027a&lt;br&gt;&#xA;अरुन्धती पर्यशङ्कद्वसिष्ठमृषिसत्तमम्&#x9;027c&lt;br&gt;&#xA;विशुद्धभावमत्यन्तं सदा प्रियहिते रतम्&#x9;028a&lt;br&gt;&#xA;सप्तर्षिमध्यगं वीरमवमेने च तं मुनिम्&#x9;028c&lt;br&gt;&#xA;अपध्यानेन सा तेन धूमारुणसमप्रभा&#x9;029a&lt;br&gt;&#xA;लक्ष्यालक्ष्या नाभिरूपा निमित्तमिव लक्ष्यते&#x9;029c&lt;br&gt;&#xA;अपत्यहेतोः सम्प्राप्तं तथा त्वमपि मामिह&#x9;030a&lt;br&gt;&#xA;इष्टमेवङ्गते हित्वा सा तथैव च वर्तसे&#x9;030c&lt;br&gt;&#xA;नैव भार्येति विश्वासः कार्यः पुंसा कथञ्चन&#x9;031a&lt;br&gt;&#xA;न हि कार्यमनुध्याति भार्या पुत्रवती सती&#x9;031c&lt;br&gt;&#xA;वैशम्पायन उवाच&#x9;032&lt;br&gt;&#xA;ततस्ते सर्व एवैनं पुत्राः सम्यगुपासिरे&#x9;032a&lt;br&gt;&#xA;स च तानात्मजान्राजन्नाश्वासयितुमारभत्&#x9;032c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/01/225/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/01/225/</guid>
      <description>&lt;p&gt;मन्दपाल उवाच&#x9;001&lt;br&gt;&#xA;युष्माकं परिरक्षार्थं विज्ञप्तो ज्वलनो मया&#x9;001a&lt;br&gt;&#xA;अग्निना च तथेत्येवं पूर्वमेव प्रतिश्रुतम्&#x9;001c&lt;br&gt;&#xA;अग्नेर्वचनमाज्ञाय मातुर्धर्मज्ञतां च वः&#x9;002a&lt;br&gt;&#xA;युष्माकं च परं वीर्यं नाहं पूर्वमिहागतः&#x9;002c&lt;br&gt;&#xA;न सन्तापो हि वः कार्यः पुत्रका मरणं प्रति&#x9;003a&lt;br&gt;&#xA;ऋषीन्वेद हुताशोऽपि ब्रह्म तद्विदितं च वः&#x9;003c&lt;br&gt;&#xA;वैशम्पायन उवाच&#x9;004&lt;br&gt;&#xA;एवमाश्वास्य पुत्रान्स भार्यां चादाय भारत&#x9;004a&lt;br&gt;&#xA;मन्दपालस्ततो देशादन्यं देशं जगाम ह&#x9;004c&lt;br&gt;&#xA;भगवानपि तिग्मांशुः समिद्धं खाण्डवं वनम्&#x9;005a&lt;br&gt;&#xA;ददाह सह कृष्णाभ्यां जनयञ्जगतोऽभयम्&#x9;005c&lt;br&gt;&#xA;वसामेदोवहाः कुल्यास्तत्र पीत्वा च पावकः&#x9;006a&lt;br&gt;&#xA;अगच्छत्परमां तृप्तिं दर्शयामास चार्जुनम्&#x9;006c&lt;br&gt;&#xA;ततोऽन्तरिक्षाद्भगवानवतीर्य सुरेश्वरः&#x9;007a&lt;br&gt;&#xA;मरुद्गणवृतः पार्थं माधवं चाब्रवीदिदम्&#x9;007c&lt;br&gt;&#xA;कृतं युवाभ्यां कर्मेदममरैरपि दुष्करम्&#x9;008a&lt;br&gt;&#xA;वरान्वृणीतं तुष्टोऽस्मि दुर्लभानप्यमानुषान्&#x9;008c&lt;br&gt;&#xA;पार्थस्तु वरयामास शक्रादस्त्राणि सर्वशः&#x9;009a&lt;br&gt;&#xA;ग्रहीतुं तच्च शक्रोऽस्य तदा कालं चकार ह&#x9;009c&lt;br&gt;&#xA;यदा प्रसन्नो भगवान्महादेवो भविष्यति&#x9;010a&lt;br&gt;&#xA;तुभ्यं तदा प्रदास्यामि पाण्डवास्त्राणि सर्वशः&#x9;010c&lt;br&gt;&#xA;अहमेव च तं कालं वेत्स्यामि कुरुनन्दन&#x9;011a&lt;br&gt;&#xA;तपसा महता चापि दास्यामि तव तान्यहम्&#x9;011c&lt;br&gt;&#xA;आग्नेयानि च सर्वाणि वायव्यानि तथैव च&#x9;012a&lt;br&gt;&#xA;मदीयानि च सर्वाणि ग्रहीष्यसि धनञ्जय&#x9;012c&lt;br&gt;&#xA;वासुदेवोऽपि जग्राह प्रीतिं पार्थेन शाश्वतीम्&#x9;013a&lt;br&gt;&#xA;ददौ च तस्मै देवेन्द्रस्तं वरं प्रीतिमांस्तदा&#x9;013c&lt;br&gt;&#xA;दत्त्वा ताभ्यां वरं प्रीतः सह देवैर्मरुत्पतिः&#x9;014a&lt;br&gt;&#xA;हुताशनमनुज्ञाप्य जगाम त्रिदिवं पुनः&#x9;014c&lt;br&gt;&#xA;पावकश्चापि तं दावं दग्ध्वा समृगपक्षिणम्&#x9;015a&lt;br&gt;&#xA;अहानि पञ्च चैकं च विरराम सुतर्पितः&#x9;015c&lt;br&gt;&#xA;जग्ध्वा मांसानि पीत्वा च मेदांसि रुधिराणि च&#x9;016a&lt;br&gt;&#xA;युक्तः परमया प्रीत्या तावुवाच विशां पते&#x9;016c&lt;br&gt;&#xA;युवाभ्यां पुरुषाग्र्याभ्यां तर्पितोऽस्मि यथासुखम्&#x9;017a&lt;br&gt;&#xA;अनुजानामि वां वीरौ चरतं यत्र वाञ्छितम्&#x9;017c&lt;br&gt;&#xA;एवं तौ समनुज्ञातौ पावकेन महात्मना&#x9;018a&lt;br&gt;&#xA;अर्जुनो वासुदेवश्च दानवश्च मयस्तथा&#x9;018c&lt;br&gt;&#xA;परिक्रम्य ततः सर्वे त्रयोऽपि भरतर्षभ&#x9;019a&lt;br&gt;&#xA;रमणीये नदीकूले सहिताः समुपाविशन्&#x9;019c&lt;/p&gt;</description>
    </item>
  </channel>
</rss>
