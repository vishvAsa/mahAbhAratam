<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>महाभारते विश्वासटिप्पन्यः </title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/mahAbhAratam/vyAsaH/sukthankarAdi-pAThaH/01/003/" rel="alternate" type="application/rss+xml" title="महाभारते विश्वासटिप्पन्यः" />
    <link href="/mahAbhAratam/vyAsaH/sukthankarAdi-pAThaH/01/003/" rel="feed" type="application/rss+xml" title="महाभारते विश्वासटिप्पन्यः" />

    <meta property="og:url" content="https://vishvAsa.github.io/mahAbhAratam/vyAsaH/sukthankarAdi-pAThaH/01/003/">
  <meta property="og:site_name" content="महाभारते विश्वासटिप्पन्यः">
  <meta property="og:title" content="महाभारते विश्वासटिप्पन्यः">
  <meta property="og:description" content="सूत उवाच	001
जनमेजयः पारिक्षितः सह भ्रातृभिः कुरुक्षेत्रे दीर्घसत्रमुपास्ते	001A
तस्य भ्रातरस्त्रयः श्रुतसेन उग्रसेनो भीमसेन इति	001B
तेषु तत्सत्रमुपासीनेषु तत्र श्वाभ्यागच्छत्सारमेयः	002A
स जनमेजयस्य भ्रातृभिरभिहतो रोरूयमाणो मातुः समीपमुपागच्छत्	002B
तं माता रोरूयमाणमुवाच	003A
किं रोदिषि	003B
केनास्यभिहत इति	003C
स एवमुक्तो मातरं प्रत्युवाच	004A
जनमेजयस्य भ्रातृभिरभिहतोऽस्मीति	004B
तं माता प्रत्युवाच	005A
व्यक्तं त्वया तत्रापराद्धं येनास्यभिहत इति	005B
स तां पुनरुवाच	006A
नापराध्यामि किञ्चित्	006B
नावेक्षे हवींषि नावलिह इति	006C
तच्छ्रुत्वा तस्य माता सरमा पुत्रशोकार्ता तत्सत्रमुपागच्छद्यत्र स जनमेजयः सह भ्रातृभिर्दीर्घसत्रमुपास्ते	007A
स तया क्रुद्धया तत्रोक्तः	008A
अयं मे पुत्रो न किञ्चिदपराध्यति	008B
किमर्थमभिहत इति	008C
यस्माच्चायमभिहतोऽनपकारी तस्माददृष्टं त्वां भयमागमिष्यतीति	008D
स जनमेजय एवमुक्तो देवशुन्या सरमया दृढं सम्भ्रान्तो विषण्णश्चासीत्	009A
स तस्मिन्सत्रे समाप्ते हास्तिनपुरं प्रत्येत्य पुरोहितमनुरूपमन्विच्छमानः परं यत्नमकरोद्यो मे पापकृत्यां शमयेदिति	010A
स कदाचिन्मृगयां यातः पारिक्षितो जनमेजयः कस्मिंश्चित्स्वविषयोद्देशे आश्रममपश्यत्	011A
तत्र कश्चिदृषिरासां चक्रे श्रुतश्रवा नाम	012A
तस्याभिमतः पुत्र आस्ते सोमश्रवा नाम	012B
तस्य तं पुत्रमभिगम्य जनमेजयः पारिक्षितः पौरोहित्याय वव्रे	013A
स नमस्कृत्य तमृषिमुवाच	014A
भगवन्नयं तव पुत्रो मम पुरोहितोऽस्त्विति	014B
स एवमुक्तः प्रत्युवाच	015A
भो जनमेजय पुत्रोऽयं मम सर्प्यां जातः	015B
महातपस्वी स्वाध्यायसम्पन्नो मत्तपोवीर्यसम्भृतो मच्छुक्रं पीतवत्यास्तस्याः कुक्षौ संवृद्धः	015C
समर्थोऽयं भवतः सर्वाः पापकृत्याः शमयितुमन्तरेण महादेवकृत्याम्	015D
अस्य त्वेकमुपांशुव्रतम्	015E
यदेनं कश्चिद्ब्राह्मणः कञ्चिदर्थमभियाचेत्तं तस्मै दद्यादयम्	015F
यद्येतदुत्सहसे ततो नयस्वैनमिति	015G
तेनैवमुत्को जनमेजयस्तं प्रत्युवाच	016A
भगवंस्तथा भविष्यतीति	016B
स तं पुरोहितमुपादायोपावृत्तो भ्रातॄनुवाच	017A
मयायं वृत उपाध्यायः	017B
यदयं ब्रूयात्तत्कार्यमविचारयद्भिरिति	017C
तेनैवमुक्ता भ्रातरस्तस्य तथा चक्रुः	018A
स तथा भ्रातॄन्सन्दिश्य तक्षशिलां प्रत्यभिप्रतस्थे	018B
तं च देशं वशे स्थापयामास	018C
एतस्मिन्नन्तरे कश्चिदृषिर्धौम्यो नामायोदः	019A
तस्य शिष्यास्त्रयो बभूवुरुपमन्युरारुणिर्वेदश्चेति	019B
स एकं शिष्यमारुणिं पाञ्चाल्यं प्रेषयामास	020A
गच्छ केदारखण्डं बधानेति	020B
स उपाध्यायेन सन्दिष्ट आरुणिः पाञ्चाल्यस्तत्र गत्वा तत्केदारखण्डं बद्धुं नाशक्नोत्	021A
स क्लिश्यमानोऽपश्यदुपायम्	022A
भवत्वेवं करिष्यामीति	022B
स तत्र संविवेश केदारखण्डे	023A
शयाने तस्मिंस्तदुदकं तस्थौ	023B
ततः कदाचिदुपाध्याय आयोदो धौम्यः शिष्यानपृच्छत्	024A
क्व आरुणिः पाञ्चाल्यो गत इति	024B
ते प्रत्यूचुः	025A
भगवतैव प्रेषितो गच्छ केदारखण्डं बधानेति	025B
स एवमुक्तस्ताञ्शिष्यान्प्रत्युवाच	026A
तस्मात्सर्वे तत्र गच्छामो यत्र स इति	026B
स तत्र गत्वा तस्याह्वानाय शब्दं चकार	027A
भो आरुणे पाञ्चाल्य क्वासि	027B
वत्सैहीति	027C
स तच्छ्रुत्वा आरुणिरुपाध्यायवाक्यं तस्मात्केदारखण्डात्सहसोत्थाय तमुपाध्यायमुपतस्थे	028A
प्रोवाच चैनम्	028B
अयमस्म्यत्र केदारखण्डे निःसरमाणमुदकमवारणीयं संरोद्धुं संविष्टो भगवच्छब्दं श्रुत्वैव सहसा विदार्य केदारखण्डं भवन्तमुपस्थितः	028C
तदभिवादये भगवन्तम्	028D
आज्ञापयतु भवान्	028E
किं करवाणीति	028F
तमुपाध्यायोऽब्रवीत्	029A
यस्माद्भवान्केदारखण्डमवदार्योत्थितस्तस्माद्भवानुद्दालक एव नाम्ना भविष्यतीति	029B
स उपाध्यायेनानुगृहीतः	030A
यस्मात्त्वया मद्वचोऽनुष्ठितं तस्माच्छ्रेयोऽवाप्स्यसीति	030B
सर्वे च ते वेदाः प्रतिभास्यन्ति सर्वाणि च धर्मशास्त्राणीति	030C
स एवमुक्त उपाध्यायेनेष्टं देशं जगाम	031A
अथापरः शिष्यस्तस्यैवायोदस्य धौम्यस्योपमन्युर्नाम	032A
तमुपाध्यायः प्रेषयामास	033A
वत्सोपमन्यो गा रक्षस्वेति	033B
स उपाध्यायवचनादरक्षद्गाः	034A
स चाहनि गा रक्षित्वा दिवसक्षयेऽभ्यागम्योपाध्यायस्याग्रतः स्थित्वा नमश्चक्रे	034B
तमुपाध्यायः पीवानमपश्यत्	035A
उवाच चैनम्	035B
वत्सोपमन्यो केन वृत्तिं कल्पयसि	035C
पीवानसि दृढमिति	035D
स उपाध्यायं प्रत्युवाच	036A
भैक्षेण वृत्तिं कल्पयामीति	036B
तमुपाध्यायः प्रत्युवाच	037A
ममानिवेद्य भैक्षं नोपयोक्तव्यमिति	037B
स तथेत्युक्त्वा पुनररक्षद्गाः	038A
रक्षित्वा चागम्य तथैवोपाध्यायस्याग्रतः स्थित्वा नमश्चक्रे	038B
तमुपाध्यायस्तथापि पीवानमेव दृष्ट्वोवाच	039A
वत्सोपमन्यो सर्वमशेषतस्ते भैक्षं गृह्णामि	039B
केनेदानीं वृत्तिं कल्पयसीति	039C
स एवमुक्त उपाध्यायेन प्रत्युवाच	040A
भगवते निवेद्य पूर्वमपरं चरामि	040B
तेन वृत्तिं कल्पयामीति	040C
तमुपाध्यायः प्रत्युवाच	041A
नैषा न्याय्या गुरुवृत्तिः	041B
अन्येषामपि वृत्त्युपरोधं करोष्येवं वर्तमानः	041C
लुब्धोऽसीति	041D
स तथेत्युक्त्वा गा अरक्षत्	042A
रक्षित्वा च पुनरुपाध्यायगृहमागम्योपाध्यायस्याग्रतः स्थित्वा नमश्चक्रे	042B
तमुपाध्यायस्तथापि पीवानमेव दृष्ट्वा पुनरुवाच	043A
अहं ते सर्वं भैक्षं गृह्णामि न चान्यच्चरसि	043B
पीवानसि	043C
केन वृत्तिं कल्पयसीति	043D
स उपाध्यायं प्रत्युवाच	044A
भो एतासां गवां पयसा वृत्तिं कल्पयामीति	044B
तमुपाध्यायः प्रत्युवाच	045A
नैतन्न्याय्यं पय उपयोक्तुं भवतो मयाननुज्ञातमिति	045B
स तथेति प्रतिज्ञाय गा रक्षित्वा पुनरुपाध्यायगृहानेत्य गुरोरग्रतः स्थित्वा नमश्चक्रे	046A
तमुपाध्यायः पीवानमेवापश्यत्	047A
उवाच चैनम्	047B
भैक्षं नाश्नासि न चान्यच्चरसि	047C
पयो न पिबसि	047D
पीवानसि	047E
केन वृत्तिं कल्पयसीति	047F
स एवमुक्त उपाध्यायं प्रत्युवाच	048A
भोः फेनं पिबामि यमिमे वत्सा मातॄणां स्तनं पिबन्त उद्गिरन्तीति	048B
तमुपाध्यायः प्रत्युवाच	049A
एते त्वदनुकम्पया गुणवन्तो वत्साः प्रभूततरं फेनमुद्गिरन्ति	049B
तदेवमपि वत्सानां वृत्त्युपरोधं करोष्येवं वर्तमानः	049C
फेनमपि भवान्न पातुमर्हतीति	049D
स तथेति प्रतिज्ञाय निराहारस्ता गा अरक्षत्	050A
तथा प्रतिषिद्धो भैक्षं नाश्नाति न चान्यच्चरति	050B
पयो न पिबति	050C
फेनं नोपयुङ्क्ते	050D
स कदाचिदरण्ये क्षुधार्तोऽर्कपत्राण्यभक्षयत्	051A
स तैरर्कपत्रैर्भक्षितैः क्षारकटूष्णविपाकिभिश्चक्षुष्युपहतोऽन्धोऽभवत्	052A
सोऽन्धोऽपि चङ्क्रम्यमाणः कूपेऽपतत्	052B
अथ तस्मिन्ननागच्छत्युपाध्यायः शिष्यानवोचत्	053A
मयोपमन्युः सर्वतः प्रतिषिद्धः	053B
स नियतं कुपितः	053C
ततो नागच्छति चिरगतश्चेति	053D
स एवमुक्त्वा गत्वारण्यमुपमन्योराह्वानं चक्रे	054A
भो उपमन्यो क्वासि	054B
वत्सैहीति	054C
स तदाह्वानमुपाध्यायाच्छ्रुत्वा प्रत्युवाचोच्चैः	055A
अयमस्मि भो उपाध्याय कूपे पतित इति	055B
तमुपाध्यायः प्रत्युवाच	056A
कथमसि कूपे पतित इति	056B
स तं प्रत्युवाच	057A
अर्कपत्राणि भक्षयित्वान्धीभूतोऽस्मि	057B
अतः कूपे पतित इति	057C
तमुपाध्यायः प्रत्युवाच	058A
अश्विनौ स्तुहि	058B
तौ त्वां चक्षुष्मन्तं करिष्यतो देवभिषजाविति	058C
स एवमुक्त उपाध्यायेन स्तोतुं प्रचक्रमे देवावश्विनौ वाग्भिर्ऋग्भिः	059A
प्र पूर्वगौ पूर्वजौ चित्रभानू; गिरा वा शंसामि तपनावनन्तौ	060a
दिव्यौ सुपर्णौ विरजौ विमाना;वधिक्षियन्तौ भुवनानि विश्वा	060c
हिरण्मयौ शकुनी साम्परायौ; नासत्यदस्रौ सुनसौ वैजयन्तौ	061a
शुक्रं वयन्तौ तरसा सुवेमा;वभि व्ययन्तावसितं विवस्वत्	061c
ग्रस्तां सुपर्णस्य बलेन वर्तिका;ममुञ्चतामश्विनौ सौभगाय	062a
तावत्सुवृत्तावनमन्त मायया; सत्तमा गा अरुणा उदावहन्	062c
षष्टिश्च गावस्त्रिशताश्च धेनव; एकं वत्सं सुवते तं दुहन्ति	063a
नानागोष्ठा विहिता एकदोहना;स्तावश्विनौ दुहतो घर्ममुक्थ्यम्	063c
एकां नाभिं सप्तशता अराः श्रिताः; प्रधिष्वन्या विंशतिरर्पिता अराः	064a
अनेमि चक्रं परिवर्ततेऽजरं; मायाश्विनौ समनक्ति चर्षणी	064c
एकं चक्रं वर्तते द्वादशारं प्रधि;षण्णाभिमेकाक्षममृतस्य धारणम्	065a
यस्मिन्देवा अधि विश्वे विषक्ता;स्तावश्विनौ मुञ्चतो मा विषीदतम्	065c
अश्विनाविन्द्रममृतं वृत्तभूयौ; तिरोधत्तामश्विनौ दासपत्नी	066a
भित्त्वा गिरिमश्विनौ गामुदाचरन्तौ; तद्वृष्टमह्ना प्रथिता वलस्य	066c
युवां दिशो जनयथो दशाग्रे; समानं मूर्ध्नि रथया वियन्ति	067a
तासां यातमृषयोऽनुप्रयान्ति; देवा मनुष्याः क्षितिमाचरन्ति	067c
युवां वर्णान्विकुरुथो विश्वरूपां;स्तेऽधिक्षियन्ति भुवनानि विश्वा	068a
ते भानवोऽप्यनुसृताश्चरन्ति; देवा मनुष्याः क्षितिमाचरन्ति	068c
तौ नासत्यावश्विनावामहे वां; स्रजं च यां बिभृथः पुष्करस्य	069a
तौ नासत्यावमृतावृतावृधा;वृते देवास्तत्प्रपदेन सूते	069c
मुखेन गर्भं लभतां युवानौ; गतासुरेतत्प्रपदेन सूते	070a
सद्यो जातो मातरमत्ति गर्भ;स्तावश्विनौ मुञ्चथो जीवसे गाः	070c
एवं तेनाभिष्टुतावश्विनावाजग्मतुः	071A
आहतुश्चैनम्	071B
प्रीतौ स्वः	071C
एष तेऽपूपः	071D
अशानैनमिति	071E
स एवमुक्तः प्रत्युवाच	072A
नानृतमूचतुर्भवन्तौ	072B
न त्वहमेतमपूपमुपयोक्तुमुत्सहे अनिवेद्य गुरव इति	072C
ततस्तमश्विनावूचतुः	073A
आवाभ्यां पुरस्ताद्भवत उपाध्यायेनैवमेवाभिष्टुताभ्यामपूपः प्रीताभ्यां दत्तः	073B
उपयुक्तश्च स तेनानिवेद्य गुरवे	073C
त्वमपि तथैव कुरुष्व यथा कृतमुपाध्यायेनेति	073D
स एवमुक्तः पुनरेव प्रत्युवाचैतौ	074A
प्रत्यनुनये भवन्तावश्विनौ	074B
नोत्सहेऽहमनिवेद्योपाध्यायायोपयोक्तुमिति	074C
तमश्विनावाहतुः	075A
प्रीतौ स्वस्तवानया गुरुवृत्त्या	075B
उपाध्यायस्य ते कार्ष्णायसा दन्ताः	075C
भवतो हिरण्मया भविष्यन्ति	075D
चक्षुष्मांश्च भविष्यसि	075E
श्रेयश्चावाप्स्यसीति	075F
स एवमुक्तोऽश्विभ्यां लब्धचक्षुरुपाध्यायसकाशमागम्योपाध्यायमभिवाद्याचचक्षे	076A
स चास्य प्रीतिमानभूत्	076B
आह चैनम्	077A
यथाश्विनावाहतुस्तथा त्वं श्रेयोऽवाप्स्यसीति	077B
सर्वे च ते वेदाः प्रतिभास्यन्तीति	077C
एषा तस्यापि परीक्षोपमन्योः	078A
अथापरः शिष्यस्तस्यैवायोदस्य धौम्यस्य वेदो नाम	079A
तमुपाध्यायः सन्दिदेश	080A
वत्स वेद इहास्यताम्	080B
भवता मद्गृहे कञ्चित्कालं शुश्रूषमाणेन भवितव्यम्	080C
श्रेयस्ते भविष्यतीति	080D
स तथेत्युक्त्वा गुरुकुले दीर्घकालं गुरुशुश्रूषणपरोऽवसत्	081A
गौरिव नित्यं गुरुषु धूर्षु नियुज्यमानः शीतोष्णक्षुत्तृष्णादुःखसहः सर्वत्राप्रतिकूलः	081B
तस्य महता कालेन गुरुः परितोषं जगाम	082A
तत्परितोषाच्च श्रेयः सर्वज्ञतां चावाप	082B
एषा तस्यापि परीक्षा वेदस्य	082C
स उपाध्यायेनानुज्ञातः समावृत्तस्तस्माद्गुरुकुलवासाद्गृहाश्रमं प्रत्यपद्यत	083A
तस्यापि स्वगृहे वसतस्त्रयः शिष्या बभूवुः	083B
स शिष्यान्न किञ्चिदुवाच	084A
कर्म वा क्रियतां गुरुशुश्रूषा वेति	084B
दुःखाभिज्ञो हि गुरुकुलवासस्य शिष्यान्परिक्लेशेन योजयितुं नेयेष	084C
अथ कस्यचित्कालस्य वेदं ब्राह्मणं जनमेजयः पौष्यश्च क्षत्रियावुपेत्योपाध्यायं वरयां चक्रतुः	085A
स कदाचिद्याज्यकार्येणाभिप्रस्थित उत्तङ्कं नाम शिष्यं नियोजयामास	086A
भो उत्तङ्क यत्किञ्चिदस्मद्गृहे परिहीयते तदिच्छाम्यहमपरिहीणं भवता क्रियमाणमिति	086B
स एवं प्रतिसमादिश्योत्तङ्कं वेदः प्रवासं जगाम	087A
अथोत्तङ्को गुरुशुश्रूषुर्गुरुनियोगमनुतिष्ठमानस्तत्र गुरुकुले वसति स्म	088A
स वसंस्तत्रोपाध्यायस्त्रीभिः सहिताभिराहूयोक्तः	089A
उपाध्यायिनी ते ऋतुमती	089B
उपाध्यायश्च प्रोषितः	089C
अस्या यथायमृतुर्वन्ध्यो न भवति तथा क्रियताम्	089D
एतद्विषीदतीति	089E
स एवमुक्तस्ताः स्त्रियः प्रत्युवाच	090A
न मया स्त्रीणां वचनादिदमकार्यं कार्यम्	090B
न ह्यहमुपाध्यायेन सन्दिष्टः	090C
अकार्यमपि त्वया कार्यमिति	090D
तस्य पुनरुपाध्यायः कालान्तरेण गृहानुपजगाम तस्मात्प्रवासात्	091A
स तद्वृत्तं तस्याशेषमुपलभ्य प्रीतिमानभूत्	091B
उवाच चैनम्	092A
वत्सोत्तङ्क किं ते प्रियं करवाणीति	092B
धर्मतो हि शुश्रूषितोऽस्मि भवता	092C
तेन प्रीतिः परस्परेण नौ संवृद्धा	092D
तदनुजाने भवन्तम्	092E
सर्वामेव सिद्धिं प्राप्स्यसि	092F
गम्यतामिति	092G
स एवमुक्तः प्रत्युवाच	093A
किं ते प्रियं करवाणीति	093B
एवं ह्याहुः	093C
यश्चाधर्मेण विब्रूयाद्यश्चाधर्मेण पृच्छति	094A
तयोरन्यतरः प्रैति विद्वेषं चाधिगच्छति	095A
सोऽहमनुज्ञातो भवता इच्छामीष्टं ते गुर्वर्थमुपहर्तुमिति	095B
तेनैवमुक्त उपाध्यायः प्रत्युवाच	096A
वत्सोत्तङ्क उष्यतां तावदिति	096B
स कदाचित्तमुपाध्यायमाहोत्तङ्कः	097A
आज्ञापयतु भवान्	097B
किं ते प्रियमुपहरामि गुर्वर्थमिति	097C
तमुपाध्यायः प्रत्युवाच	098A
वत्सोत्तङ्क बहुशो मां चोदयसि गुर्वर्थमुपहरेयमिति	098B
तद्गच्छ	098C
एनां प्रविश्योपाध्यायिनीं पृच्छ किमुपहरामीति	098D
एषा यद्ब्रवीति तदुपहरस्वेति	098E
स एवमुक्त उपाध्यायेनोपाध्यायिनीमपृच्छत्	099A
भवत्युपाध्यायेनास्म्यनुज्ञातो गृहं गन्तुम्	099B
तदिच्छामीष्टं ते गुर्वर्थमुपहृत्यानृणो गन्तुम्	099C
तदाज्ञापयतु भवती	099D
किमुपहरामि गुर्वर्थमिति	099E
सैवमुक्तोपाध्यायिन्युत्तङ्कं प्रत्युवाच	100A
गच्छ पौष्यं राजानम्	100B
भिक्षस्व तस्य क्षत्रियया पिनद्धे कुण्डले	100C
ते आनयस्व	100D
इतश्चतुर्थेऽहनि पुण्यकं भविता	100E
ताभ्यामाबद्धाभ्यां ब्राह्मणान्परिवेष्टुमिच्छामि	100F
शोभमाना यथा ताभ्यां कुण्डलाभ्यां तस्मिन्नहनि सम्पादयस्व	100G
श्रेयो हि ते स्यात्क्षणं कुर्वत इति	100H
स एवमुक्त उपाध्यायिन्या प्रातिष्ठतोत्तङ्कः	101A
स पथि गच्छन्नपश्यदृषभमतिप्रमाणं तमधिरूढं च पुरुषमतिप्रमाणमेव	101B
स पुरुष उत्तङ्कमभ्यभाषत	102A
उत्तङ्कैतत्पुरीषमस्य ऋषभस्य भक्षयस्वेति	102B
स एवमुक्तो नैच्छत्	103A
तमाह पुरुषो भूयः	104A
भक्षयस्वोत्तङ्क	104B
मा विचारय	104C
उपाध्यायेनापि ते भक्षितं पूर्वमिति	104D
स एवमुक्तो बाढमित्युक्त्वा तदा तदृषभस्य पुरीषं मूत्रं च भक्षयित्वोत्तङ्कः प्रतस्थे यत्र स क्षत्रियः पौष्यः	105A
तमुपेत्यापश्यदुत्तङ्क आसीनम्	106A
स तमुपेत्याशीर्भिरभिनन्द्योवाच	106B
अर्थी भवन्तमुपगतोऽस्मीति	106C
स एनमभिवाद्योवाच	107A
भगवन्पौष्यः खल्वहम्	107B
किं करवाणीति	107C
तमुवाचोत्तङ्कः	108A
गुर्वर्थे कुण्डलाभ्यामर्थ्यागतोऽस्मीति ये ते क्षत्रियया पिनद्धे कुण्डले ते भवान्दातुमर्हतीति	108B
तं पौष्यः प्रत्युवाच	109A
प्रविश्यान्तःपुरं क्षत्रिया याच्यतामिति	109B
स तेनैवमुक्तः प्रविश्यान्तःपुरं क्षत्रियां नापश्यत्	110A
स पौष्यं पुनरुवाच	111A
न युक्तं भवता वयमनृतेनोपचरितुम्	111B
न हि ते क्षत्रियान्तःपुरे सन्निहिता	111C
नैनां पश्यामीति	111D
स एवमुक्तः पौष्यस्तं प्रत्युवाच	112A
सम्प्रति भवानुच्छिष्टः	112B
स्मर तावत्	112C
न हि सा क्षत्रिया उच्छिष्टेनाशुचिना वा शक्या द्रष्टुम्	112D
पतिव्रतात्वादेषा नाशुचेर्दर्शनमुपैतीति	112E
अथैवमुक्त उत्तङ्कः स्मृत्वोवाच	113A
अस्ति खलु मयोच्छिष्टेनोपस्पृष्टं शीघ्रं गच्छता चेति	113B
तं पौष्यः प्रत्युवाच	114A
एतत्तदेवं हि	114B
न गच्छतोपस्पृष्टं भवति न स्थितेनेति	114C
अथोत्तङ्कस्तथेत्युक्त्वा प्राङ्मुख उपविश्य सुप्रक्षालितपाणिपादवदनोऽशब्दाभिर्हृदयङ्गमाभिरद्भिरुपस्पृश्य त्रिः पीत्वा द्विः परिमृज्य खान्यद्भिरुपस्पृश्यान्तःपुरं प्रविश्य तां क्षत्रियामपश्यत्	115A
सा च दृष्ट्वैवोत्तङ्कमभ्युत्थायाभिवाद्योवाच	116A
स्वागतं ते भगवन्	116B
आज्ञापय किं करवाणीति	116C
स तामुवाच	117A
एते कुण्डले गुर्वर्थं मे भिक्षिते दातुमर्हसीति	117B
सा प्रीता तेन तस्य सद्भावेन पात्रमयमनतिक्रमणीयश्चेति मत्वा ते कुण्डले अवमुच्यास्मै प्रायच्छत्	118A
आह चैनम्	119A
एते कुण्डले तक्षको नागराजः प्रार्थयति	119B
अप्रमत्तो नेतुमर्हसीति	119C
स एवमुक्तस्तां क्षत्रियां प्रत्युवाच	120A
भवति सुनिर्वृता भव	120B
न मां शक्तस्तक्षको नागराजो धर्षयितुमिति	120C
स एवमुक्त्वा तां क्षत्रियामामन्त्र्य पौष्यसकाशमागच्छत्	121A
स तं दृष्ट्वोवाच	122A
भोः पौष्य प्रीतोऽस्मीति	122B
तं पौष्यः प्रत्युवाच	123A
भगवंश्चिरस्य पात्रमासाद्यते	123B
भवांश्च गुणवानतिथिः	123C
तत्करिष्ये श्राद्धम्	123D
क्षणः क्रियतामिति	123E
तमुत्तङ्कः प्रत्युवाच	124A
कृतक्षण एवास्मि	124B
शीघ्रमिच्छामि यथोपपन्नमन्नमुपहृतं भवतेति	124C
स तथेत्युक्त्वा यथोपपन्नेनान्नेनैनं भोजयामास	125A
अथोत्तङ्कः शीतमन्नं सकेशं दृष्ट्वा अशुच्येतदिति मत्वा पौष्यमुवाच	126A
यस्मान्मे अशुच्यन्नं ददासि तस्मदन्धो भविष्यसीति	126B
तं पौष्यः प्रत्युवाच	127A
यस्मात्त्वमप्यदुष्टमन्नं दूषयसि तस्मादनपत्यो भविष्यसीति	127B
सोऽथ पौष्यस्तस्याशुचिभावमन्नस्यागमयामास	128A
अथ तदन्नं मुक्तकेश्या स्त्रियोपहृतं सकेशमशुचि मत्वोत्तङ्कं प्रसादयामास	129A
भगवन्नज्ञानादेतदन्नं सकेशमुपहृतं शीतं च	129B
तत्क्षामये भवन्तम्	129C
न भवेयमन्ध इति	129D
तमुत्तङ्कः प्रत्युवाच	130A
न मृषा ब्रवीमि	130B
भूत्वा त्वमन्धो नचिरादनन्धो भविष्यसीति	130C
ममापि शापो न भवेद्भवता दत्त इति	130D
तं पौष्यः प्रत्युवाच	131A
नाहं शक्तः शापं प्रत्यादातुम्	131B
न हि मे मन्युरद्याप्युपशमं गच्छति	131C
किं चैतद्भवता न ज्ञायते यथा	131D
नावनीतं हृदयं ब्राह्मणस्य; वाचि क्षुरो निहितस्तीक्ष्णधारः	132a
विपरीतमेतदुभयं क्षत्रियस्य; वाङ्नावनीती हृदयं तीक्ष्णधारम्	132c
इति	133A
तदेवं गते न शक्तोऽहं तीक्ष्णहृदयत्वात्तं शापमन्यथा कर्तुम्	133B
गम्यतामिति	133C
तमुत्तङ्कः प्रत्युवाच	134A
भवताहमन्नस्याशुचिभावमागमय्य प्रत्यनुनीतः	134B
प्राक्च तेऽभिहितम्	134C
यस्माददुष्टमन्नं दूषयसि तस्मादनपत्यो भविष्यसीति	134D
दुष्टे चान्ने नैष मम शापो भविष्यतीति	134E
साधयामस्तावदित्युक्त्वा प्रातिष्ठतोत्तङ्कस्ते कुण्डले गृहीत्वा	135A
सोऽपश्यत्पथि नग्नं श्रमणमागच्छन्तं मुहुर्मुहुर्दृश्यमानमदृश्यमानं च	136A
अथोत्तङ्कस्ते कुण्डले भूमौ निक्षिप्योदकार्थं प्रचक्रमे	136B
एतस्मिन्नन्तरे स श्रमणस्त्वरमाण उपसृत्य ते कुण्डले गृहीत्वा प्राद्रवत्	137A
तमुत्तङ्कोऽभिसृत्य जग्राह	137B
स तद्रूपं विहाय तक्षकरूपं कृत्वा सहसा धरण्यां विवृतं महाबिलं विवेश	137C
प्रविश्य च नागलोकं स्वभवनमगच्छत्	138A
तमुत्तङ्कोऽन्वाविवेश तेनैव बिलेन	138B
प्रविश्य च नागानस्तुवदेभिः श्लोकैः	138C
य ऐरावतराजानः सर्पाः समितिशोभनाः	139a
वर्षन्त इव जीमूताः सविद्युत्पवनेरिताः	139c
सुरूपाश्च विरूपाश्च तथा कल्माषकुण्डलाः	140a
आदित्यवन्नाकपृष्ठे रेजुरैरावतोद्भवाः	140c
बहूनि नागवर्त्मानि गङ्गायास्तीर उत्तरे	141a
इच्छेत्कोऽर्कांशुसेनायां चर्तुमैरावतं विना	141c
शतान्यशीतिरष्टौ च सहस्राणि च विंशतिः	142a
सर्पाणां प्रग्रहा यान्ति धृतराष्ट्रो यदेजति	142c
ये चैनमुपसर्पन्ति ये च दूरं परं गताः	143a
अहमैरावतज्येष्ठभ्रातृभ्योऽकरवं नमः	143c
यस्य वासः कुरुक्षेत्रे खाण्डवे चाभवत्सदा	144a
तं काद्रवेयमस्तौषं कुण्डलार्थाय तक्षकम्	144c
तक्षकश्चाश्वसेनश्च नित्यं सहचरावुभौ	145a
कुरुक्षेत्रे निवसतां नदीमिक्षुमतीमनु	145c
जघन्यजस्तक्षकस्य श्रुतसेनेति यः श्रुतः	146a
अवसद्यो महद्द्युम्नि प्रार्थयन्नागमुख्यताम्	146c
करवाणि सदा चाहं नमस्तस्मै महात्मने	146e
एवं स्तुवन्नपि नागान्यदा ते कुण्डले नालभदथापश्यत्स्त्रियौ तन्त्रे अधिरोप्य पटं वयन्त्यौ	147A
तस्मिंश्च तन्त्रे कृष्णाः सिताश्च तन्तवः	148A
चक्रं चापश्यत्षड्भिः कुमारैः परिवर्त्यमानम्	148B
पुरुषं चापश्यद्दर्शनीयम्	148C
स तान्सर्वांस्तुष्टाव एभिर्मन्त्रवादश्लोकैः	149A
त्रीण्यर्पितान्यत्र शतानि मध्ये; षष्टिश्च नित्यं चरति ध्रुवेऽस्मिन्	150a
चक्रे चतुर्विंशतिपर्वयोगे; षड्यत्कुमाराः परिवर्तयन्ति	150c
तन्त्रं चेदं विश्वरूपं युवत्यौ; वयतस्तन्तून्सततं वर्तयन्त्यौ	151a
कृष्णान्सितांश्चैव विवर्तयन्त्यौ; भूतान्यजस्रं भुवनानि चैव	151c
वज्रस्य भर्ता भुवनस्य गोप्ता; वृत्रस्य हन्ता नमुचेर्निहन्ता	152a
कृष्णे वसानो वसने महात्मा; सत्यानृते यो विविनक्ति लोके	152c
यो वाजिनं गर्भमपां पुराणं; वैश्वानरं वाहनमभ्युपेतः	153a
नमः सदास्मै जगदीश्वराय; लोकत्रयेशाय पुरन्दराय	153c
ततः स एनं पुरुषः प्राह	154A
प्रीतोऽस्मि तेऽहमनेन स्तोत्रेण	154B
किं ते प्रियं करवाणीति	154C
स तमुवाच	155A
नागा मे वशमीयुरिति	155B
स एनं पुरुषः पुनरुवाच	156A
एतमश्वमपाने धमस्वेति	156B
स तमश्वमपानेऽधमत्	157A
अथाश्वाद्धम्यमानात्सर्वस्रोतोभ्यः सधूमा अर्चिषोऽग्नेर्निष्पेतुः	157B
ताभिर्नागलोको धूपितः	158A
अथ ससम्भ्रमस्तक्षकोऽग्नितेजोभयविषण्णस्ते कुण्डले गृहीत्वा सहसा स्वभवनान्निष्क्रम्योत्तङ्कमुवाच	159A
एते कुण्डले प्रतिगृह्णातु भवानिति	159B
स ते प्रतिजग्राहोत्तङ्कः	160A
कुण्डले प्रतिगृह्याचिन्तयत्	160B
अद्य तत्पुण्यकमुपाध्यायिन्याः	160C
दूरं चाहमभ्यागतः	160D
कथं नु खलु सम्भावयेयमिति	160E
तत एनं चिन्तयानमेव स पुरुष उवाच	161A
उत्तङ्क एनमश्वमधिरोह	161B
एष त्वां क्षणादेवोपाध्यायकुलं प्रापयिष्यतीति	161C
स तथेत्युक्त्वा तमश्वमधिरुह्य प्रत्याजगामोपाध्यायकुलम्	162A
उपाध्यायिनी च स्नाता केशानावपयन्त्युपविष्टोत्तङ्को नागच्छतीति शापायास्य मनो दधे	162B
अथोत्तङ्कः प्रविश्य उपाध्यायिनीमभ्यवादयत्	163A
ते चास्यै कुण्डले प्रायच्छत्	163B
सा चैनं प्रत्युवाच	164A
उत्तङ्क देशे कालेऽभ्यागतः	164B
स्वागतं ते वत्स	164C
मनागसि मया न शप्तः	164D
श्रेयस्तवोपस्थितम्	164E
सिद्धिमाप्नुहीति	164F
अथोत्तङ्क उपाध्यायमभ्यवादयत्	165A
तमुपाध्यायः प्रत्युवाच	165B
वत्सोत्तङ्क स्वागतं ते	165C
किं चिरं कृतमिति	165D
तमुत्तङ्क उपाध्यायं प्रत्युवाच	166A
भोस्तक्षकेण नागराजेन विघ्नः कृतोऽस्मिन्कर्मणि	166B
तेनास्मि नागलोकं नीतः	166C
तत्र च मया दृष्टे स्त्रियौ तन्त्रेऽधिरोप्य पटं वयन्त्यौ	167A
तस्मिंश्च तन्त्रे कृष्णाः सिताश्च तन्तवः	167B
किं तत्	167C
तत्र च मया चक्रं दृष्टं द्वादशारम्	168A
षट्चैनं कुमाराः परिवर्तयन्ति	168B
तदपि किम्	168C
पुरुषश्चापि मया दृष्टः	169A
स पुनः कः	169B
अश्वश्चातिप्रमाणयुक्तः	170A
स चापि कः	170B
पथि गच्छता मया ऋषभो दृष्टः	171A
तं च पुरुषोऽधिरूढः	171B
तेनास्मि सोपचारमुक्तः	171C
उत्तङ्कास्य ऋषभस्य पुरीषं भक्षय	171D
उपाध्यायेनापि ते भक्षितमिति	171E
ततस्तद्वचनान्मया तदृषभस्य पुरीषमुपयुक्तम्	171F
तदिच्छामि भवतोपदिष्टं किं तदिति	171G
तेनैवमुक्त उपाध्यायः प्रत्युवाच	172A
ये ते स्त्रियौ धाता विधाता च	172B
ये च ते कृष्णाः सिताश्च तन्तवस्ते रात्र्यहनी	172C
यदपि तच्चक्रं द्वादशारं षट्कुमाराः परिवर्तयन्ति ते ऋतवः षट्संवत्सरश्चक्रम्	173A
यः पुरुषः स पर्जन्यः	173B
योऽश्वः सोऽग्निः	173C
य ऋषभस्त्वया पथि गच्छता दृष्टः स ऐरावतो नागराजः	174A
यश्चैनमधिरूढः स इन्द्रः	174B
यदपि ते पुरीषं भक्षितं तस्य ऋषभस्य तदमृतम्	174C
तेन खल्वसि न व्यापन्नस्तस्मिन्नागभवने	175A
स चापि मम सखा इन्द्रः	175B
तदनुग्रहात्कुण्डले गृहीत्वा पुनरभ्यागतोऽसि	176A
तत्सौम्य गम्यताम्	176B
अनुजाने भवन्तम्	176C
श्रेयोऽवाप्स्यसीति	176D
स उपाध्यायेनानुज्ञात उत्तङ्कः क्रुद्धस्तक्षकस्य प्रतिचिकीर्षमाणो हास्तिनपुरं प्रतस्थे	177A
स हास्तिनपुरं प्राप्य नचिराद्द्विजसत्तमः	178a
समागच्छत राजानमुत्तङ्को जनमेजयम्	178c
पुरा तक्षशिलातस्तं निवृत्तमपराजितम्	179a
सम्यग्विजयिनं दृष्ट्वा समन्तान्मन्त्रिभिर्वृतम्	179c
तस्मै जयाशिषः पूर्वं यथान्यायं प्रयुज्य सः	180a
उवाचैनं वचः काले शब्दसम्पन्नया गिरा	180c
अन्यस्मिन्करणीये त्वं कार्ये पार्थिवसत्तम	181a
बाल्यादिवान्यदेव त्वं कुरुषे नृपसत्तम	181c
एवमुक्तस्तु विप्रेण स राजा प्रत्युवाच ह	182a
जनमेजयः प्रसन्नात्मा सम्यक्सम्पूज्य तं मुनिम्	182c
आसां प्रजानां परिपालनेन; स्वं क्षत्रधर्मं परिपालयामि	183a
प्रब्रूहि वा किं क्रियतां द्विजेन्द्र; शुश्रूषुरस्म्यद्य वचस्त्वदीयम्	183c
स एवमुक्तस्तु नृपोत्तमेन; द्विजोत्तमः पुण्यकृतां वरिष्ठः	184a
उवाच राजानमदीनसत्त्वं; स्वमेव कार्यं नृपतेश्च यत्तत्	184c
तक्षकेण नरेन्द्रेन्द्र येन ते हिंसितः पिता	185a
तस्मै प्रतिकुरुष्व त्वं पन्नगाय दुरात्मने	185c
कार्यकालं च मन्येऽहं विधिदृष्टस्य कर्मणः	186a
तद्गच्छापचितिं राजन्पितुस्तस्य महात्मनः	186c
तेन ह्यनपराधी स दष्टो दुष्टान्तरात्मना	187a
पञ्चत्वमगमद्राजा वज्राहत इव द्रुमः	187c
बलदर्पसमुत्सिक्तस्तक्षकः पन्नगाधमः	188a
अकार्यं कृतवान्पापो योऽदशत्पितरं तव	188c
राजर्षिवंशगोप्तारममरप्रतिमं नृपम्	189a
जघान काश्यपं चैव न्यवर्तयत पापकृत्	189c
दग्धुमर्हसि तं पापं ज्वलिते हव्यवाहने	190a
सर्पसत्रे महाराज त्वयि तद्धि विधीयते	190c
एवं पितुश्चापचितिं गतवांस्त्वं भविष्यसि	191a
मम प्रियं च सुमहत्कृतं राजन्भविष्यति	191c
कर्मणः पृथिवीपाल मम येन दुरात्मना	192a
विघ्नः कृतो महाराज गुर्वर्थं चरतोऽनघ	192c
एतच्छ्रुत्वा तु नृपतिस्तक्षकस्य चुकोप ह	193a
उत्तङ्कवाक्यहविषा दीप्तोऽग्निर्हविषा यथा	193c
अपृच्छच्च तदा राजा मन्त्रिणः स्वान्सुदुःखितः	194a
उत्तङ्कस्यैव सान्निध्ये पितुः स्वर्गगतिं प्रति	194c
तदैव हि स राजेन्द्रो दुःखशोकाप्लुतोऽभवत्	195a
यदैव पितरं वृत्तमुत्तङ्कादशृणोत्तदा	195c">
  <meta property="og:locale" content="en_us">
  <meta property="og:type" content="article">
    <meta property="article:section" content="vyasah">

  <meta itemprop="name" content="महाभारते विश्वासटिप्पन्यः">
  <meta itemprop="description" content="सूत उवाच	001
जनमेजयः पारिक्षितः सह भ्रातृभिः कुरुक्षेत्रे दीर्घसत्रमुपास्ते	001A
तस्य भ्रातरस्त्रयः श्रुतसेन उग्रसेनो भीमसेन इति	001B
तेषु तत्सत्रमुपासीनेषु तत्र श्वाभ्यागच्छत्सारमेयः	002A
स जनमेजयस्य भ्रातृभिरभिहतो रोरूयमाणो मातुः समीपमुपागच्छत्	002B
तं माता रोरूयमाणमुवाच	003A
किं रोदिषि	003B
केनास्यभिहत इति	003C
स एवमुक्तो मातरं प्रत्युवाच	004A
जनमेजयस्य भ्रातृभिरभिहतोऽस्मीति	004B
तं माता प्रत्युवाच	005A
व्यक्तं त्वया तत्रापराद्धं येनास्यभिहत इति	005B
स तां पुनरुवाच	006A
नापराध्यामि किञ्चित्	006B
नावेक्षे हवींषि नावलिह इति	006C
तच्छ्रुत्वा तस्य माता सरमा पुत्रशोकार्ता तत्सत्रमुपागच्छद्यत्र स जनमेजयः सह भ्रातृभिर्दीर्घसत्रमुपास्ते	007A
स तया क्रुद्धया तत्रोक्तः	008A
अयं मे पुत्रो न किञ्चिदपराध्यति	008B
किमर्थमभिहत इति	008C
यस्माच्चायमभिहतोऽनपकारी तस्माददृष्टं त्वां भयमागमिष्यतीति	008D
स जनमेजय एवमुक्तो देवशुन्या सरमया दृढं सम्भ्रान्तो विषण्णश्चासीत्	009A
स तस्मिन्सत्रे समाप्ते हास्तिनपुरं प्रत्येत्य पुरोहितमनुरूपमन्विच्छमानः परं यत्नमकरोद्यो मे पापकृत्यां शमयेदिति	010A
स कदाचिन्मृगयां यातः पारिक्षितो जनमेजयः कस्मिंश्चित्स्वविषयोद्देशे आश्रममपश्यत्	011A
तत्र कश्चिदृषिरासां चक्रे श्रुतश्रवा नाम	012A
तस्याभिमतः पुत्र आस्ते सोमश्रवा नाम	012B
तस्य तं पुत्रमभिगम्य जनमेजयः पारिक्षितः पौरोहित्याय वव्रे	013A
स नमस्कृत्य तमृषिमुवाच	014A
भगवन्नयं तव पुत्रो मम पुरोहितोऽस्त्विति	014B
स एवमुक्तः प्रत्युवाच	015A
भो जनमेजय पुत्रोऽयं मम सर्प्यां जातः	015B
महातपस्वी स्वाध्यायसम्पन्नो मत्तपोवीर्यसम्भृतो मच्छुक्रं पीतवत्यास्तस्याः कुक्षौ संवृद्धः	015C
समर्थोऽयं भवतः सर्वाः पापकृत्याः शमयितुमन्तरेण महादेवकृत्याम्	015D
अस्य त्वेकमुपांशुव्रतम्	015E
यदेनं कश्चिद्ब्राह्मणः कञ्चिदर्थमभियाचेत्तं तस्मै दद्यादयम्	015F
यद्येतदुत्सहसे ततो नयस्वैनमिति	015G
तेनैवमुत्को जनमेजयस्तं प्रत्युवाच	016A
भगवंस्तथा भविष्यतीति	016B
स तं पुरोहितमुपादायोपावृत्तो भ्रातॄनुवाच	017A
मयायं वृत उपाध्यायः	017B
यदयं ब्रूयात्तत्कार्यमविचारयद्भिरिति	017C
तेनैवमुक्ता भ्रातरस्तस्य तथा चक्रुः	018A
स तथा भ्रातॄन्सन्दिश्य तक्षशिलां प्रत्यभिप्रतस्थे	018B
तं च देशं वशे स्थापयामास	018C
एतस्मिन्नन्तरे कश्चिदृषिर्धौम्यो नामायोदः	019A
तस्य शिष्यास्त्रयो बभूवुरुपमन्युरारुणिर्वेदश्चेति	019B
स एकं शिष्यमारुणिं पाञ्चाल्यं प्रेषयामास	020A
गच्छ केदारखण्डं बधानेति	020B
स उपाध्यायेन सन्दिष्ट आरुणिः पाञ्चाल्यस्तत्र गत्वा तत्केदारखण्डं बद्धुं नाशक्नोत्	021A
स क्लिश्यमानोऽपश्यदुपायम्	022A
भवत्वेवं करिष्यामीति	022B
स तत्र संविवेश केदारखण्डे	023A
शयाने तस्मिंस्तदुदकं तस्थौ	023B
ततः कदाचिदुपाध्याय आयोदो धौम्यः शिष्यानपृच्छत्	024A
क्व आरुणिः पाञ्चाल्यो गत इति	024B
ते प्रत्यूचुः	025A
भगवतैव प्रेषितो गच्छ केदारखण्डं बधानेति	025B
स एवमुक्तस्ताञ्शिष्यान्प्रत्युवाच	026A
तस्मात्सर्वे तत्र गच्छामो यत्र स इति	026B
स तत्र गत्वा तस्याह्वानाय शब्दं चकार	027A
भो आरुणे पाञ्चाल्य क्वासि	027B
वत्सैहीति	027C
स तच्छ्रुत्वा आरुणिरुपाध्यायवाक्यं तस्मात्केदारखण्डात्सहसोत्थाय तमुपाध्यायमुपतस्थे	028A
प्रोवाच चैनम्	028B
अयमस्म्यत्र केदारखण्डे निःसरमाणमुदकमवारणीयं संरोद्धुं संविष्टो भगवच्छब्दं श्रुत्वैव सहसा विदार्य केदारखण्डं भवन्तमुपस्थितः	028C
तदभिवादये भगवन्तम्	028D
आज्ञापयतु भवान्	028E
किं करवाणीति	028F
तमुपाध्यायोऽब्रवीत्	029A
यस्माद्भवान्केदारखण्डमवदार्योत्थितस्तस्माद्भवानुद्दालक एव नाम्ना भविष्यतीति	029B
स उपाध्यायेनानुगृहीतः	030A
यस्मात्त्वया मद्वचोऽनुष्ठितं तस्माच्छ्रेयोऽवाप्स्यसीति	030B
सर्वे च ते वेदाः प्रतिभास्यन्ति सर्वाणि च धर्मशास्त्राणीति	030C
स एवमुक्त उपाध्यायेनेष्टं देशं जगाम	031A
अथापरः शिष्यस्तस्यैवायोदस्य धौम्यस्योपमन्युर्नाम	032A
तमुपाध्यायः प्रेषयामास	033A
वत्सोपमन्यो गा रक्षस्वेति	033B
स उपाध्यायवचनादरक्षद्गाः	034A
स चाहनि गा रक्षित्वा दिवसक्षयेऽभ्यागम्योपाध्यायस्याग्रतः स्थित्वा नमश्चक्रे	034B
तमुपाध्यायः पीवानमपश्यत्	035A
उवाच चैनम्	035B
वत्सोपमन्यो केन वृत्तिं कल्पयसि	035C
पीवानसि दृढमिति	035D
स उपाध्यायं प्रत्युवाच	036A
भैक्षेण वृत्तिं कल्पयामीति	036B
तमुपाध्यायः प्रत्युवाच	037A
ममानिवेद्य भैक्षं नोपयोक्तव्यमिति	037B
स तथेत्युक्त्वा पुनररक्षद्गाः	038A
रक्षित्वा चागम्य तथैवोपाध्यायस्याग्रतः स्थित्वा नमश्चक्रे	038B
तमुपाध्यायस्तथापि पीवानमेव दृष्ट्वोवाच	039A
वत्सोपमन्यो सर्वमशेषतस्ते भैक्षं गृह्णामि	039B
केनेदानीं वृत्तिं कल्पयसीति	039C
स एवमुक्त उपाध्यायेन प्रत्युवाच	040A
भगवते निवेद्य पूर्वमपरं चरामि	040B
तेन वृत्तिं कल्पयामीति	040C
तमुपाध्यायः प्रत्युवाच	041A
नैषा न्याय्या गुरुवृत्तिः	041B
अन्येषामपि वृत्त्युपरोधं करोष्येवं वर्तमानः	041C
लुब्धोऽसीति	041D
स तथेत्युक्त्वा गा अरक्षत्	042A
रक्षित्वा च पुनरुपाध्यायगृहमागम्योपाध्यायस्याग्रतः स्थित्वा नमश्चक्रे	042B
तमुपाध्यायस्तथापि पीवानमेव दृष्ट्वा पुनरुवाच	043A
अहं ते सर्वं भैक्षं गृह्णामि न चान्यच्चरसि	043B
पीवानसि	043C
केन वृत्तिं कल्पयसीति	043D
स उपाध्यायं प्रत्युवाच	044A
भो एतासां गवां पयसा वृत्तिं कल्पयामीति	044B
तमुपाध्यायः प्रत्युवाच	045A
नैतन्न्याय्यं पय उपयोक्तुं भवतो मयाननुज्ञातमिति	045B
स तथेति प्रतिज्ञाय गा रक्षित्वा पुनरुपाध्यायगृहानेत्य गुरोरग्रतः स्थित्वा नमश्चक्रे	046A
तमुपाध्यायः पीवानमेवापश्यत्	047A
उवाच चैनम्	047B
भैक्षं नाश्नासि न चान्यच्चरसि	047C
पयो न पिबसि	047D
पीवानसि	047E
केन वृत्तिं कल्पयसीति	047F
स एवमुक्त उपाध्यायं प्रत्युवाच	048A
भोः फेनं पिबामि यमिमे वत्सा मातॄणां स्तनं पिबन्त उद्गिरन्तीति	048B
तमुपाध्यायः प्रत्युवाच	049A
एते त्वदनुकम्पया गुणवन्तो वत्साः प्रभूततरं फेनमुद्गिरन्ति	049B
तदेवमपि वत्सानां वृत्त्युपरोधं करोष्येवं वर्तमानः	049C
फेनमपि भवान्न पातुमर्हतीति	049D
स तथेति प्रतिज्ञाय निराहारस्ता गा अरक्षत्	050A
तथा प्रतिषिद्धो भैक्षं नाश्नाति न चान्यच्चरति	050B
पयो न पिबति	050C
फेनं नोपयुङ्क्ते	050D
स कदाचिदरण्ये क्षुधार्तोऽर्कपत्राण्यभक्षयत्	051A
स तैरर्कपत्रैर्भक्षितैः क्षारकटूष्णविपाकिभिश्चक्षुष्युपहतोऽन्धोऽभवत्	052A
सोऽन्धोऽपि चङ्क्रम्यमाणः कूपेऽपतत्	052B
अथ तस्मिन्ननागच्छत्युपाध्यायः शिष्यानवोचत्	053A
मयोपमन्युः सर्वतः प्रतिषिद्धः	053B
स नियतं कुपितः	053C
ततो नागच्छति चिरगतश्चेति	053D
स एवमुक्त्वा गत्वारण्यमुपमन्योराह्वानं चक्रे	054A
भो उपमन्यो क्वासि	054B
वत्सैहीति	054C
स तदाह्वानमुपाध्यायाच्छ्रुत्वा प्रत्युवाचोच्चैः	055A
अयमस्मि भो उपाध्याय कूपे पतित इति	055B
तमुपाध्यायः प्रत्युवाच	056A
कथमसि कूपे पतित इति	056B
स तं प्रत्युवाच	057A
अर्कपत्राणि भक्षयित्वान्धीभूतोऽस्मि	057B
अतः कूपे पतित इति	057C
तमुपाध्यायः प्रत्युवाच	058A
अश्विनौ स्तुहि	058B
तौ त्वां चक्षुष्मन्तं करिष्यतो देवभिषजाविति	058C
स एवमुक्त उपाध्यायेन स्तोतुं प्रचक्रमे देवावश्विनौ वाग्भिर्ऋग्भिः	059A
प्र पूर्वगौ पूर्वजौ चित्रभानू; गिरा वा शंसामि तपनावनन्तौ	060a
दिव्यौ सुपर्णौ विरजौ विमाना;वधिक्षियन्तौ भुवनानि विश्वा	060c
हिरण्मयौ शकुनी साम्परायौ; नासत्यदस्रौ सुनसौ वैजयन्तौ	061a
शुक्रं वयन्तौ तरसा सुवेमा;वभि व्ययन्तावसितं विवस्वत्	061c
ग्रस्तां सुपर्णस्य बलेन वर्तिका;ममुञ्चतामश्विनौ सौभगाय	062a
तावत्सुवृत्तावनमन्त मायया; सत्तमा गा अरुणा उदावहन्	062c
षष्टिश्च गावस्त्रिशताश्च धेनव; एकं वत्सं सुवते तं दुहन्ति	063a
नानागोष्ठा विहिता एकदोहना;स्तावश्विनौ दुहतो घर्ममुक्थ्यम्	063c
एकां नाभिं सप्तशता अराः श्रिताः; प्रधिष्वन्या विंशतिरर्पिता अराः	064a
अनेमि चक्रं परिवर्ततेऽजरं; मायाश्विनौ समनक्ति चर्षणी	064c
एकं चक्रं वर्तते द्वादशारं प्रधि;षण्णाभिमेकाक्षममृतस्य धारणम्	065a
यस्मिन्देवा अधि विश्वे विषक्ता;स्तावश्विनौ मुञ्चतो मा विषीदतम्	065c
अश्विनाविन्द्रममृतं वृत्तभूयौ; तिरोधत्तामश्विनौ दासपत्नी	066a
भित्त्वा गिरिमश्विनौ गामुदाचरन्तौ; तद्वृष्टमह्ना प्रथिता वलस्य	066c
युवां दिशो जनयथो दशाग्रे; समानं मूर्ध्नि रथया वियन्ति	067a
तासां यातमृषयोऽनुप्रयान्ति; देवा मनुष्याः क्षितिमाचरन्ति	067c
युवां वर्णान्विकुरुथो विश्वरूपां;स्तेऽधिक्षियन्ति भुवनानि विश्वा	068a
ते भानवोऽप्यनुसृताश्चरन्ति; देवा मनुष्याः क्षितिमाचरन्ति	068c
तौ नासत्यावश्विनावामहे वां; स्रजं च यां बिभृथः पुष्करस्य	069a
तौ नासत्यावमृतावृतावृधा;वृते देवास्तत्प्रपदेन सूते	069c
मुखेन गर्भं लभतां युवानौ; गतासुरेतत्प्रपदेन सूते	070a
सद्यो जातो मातरमत्ति गर्भ;स्तावश्विनौ मुञ्चथो जीवसे गाः	070c
एवं तेनाभिष्टुतावश्विनावाजग्मतुः	071A
आहतुश्चैनम्	071B
प्रीतौ स्वः	071C
एष तेऽपूपः	071D
अशानैनमिति	071E
स एवमुक्तः प्रत्युवाच	072A
नानृतमूचतुर्भवन्तौ	072B
न त्वहमेतमपूपमुपयोक्तुमुत्सहे अनिवेद्य गुरव इति	072C
ततस्तमश्विनावूचतुः	073A
आवाभ्यां पुरस्ताद्भवत उपाध्यायेनैवमेवाभिष्टुताभ्यामपूपः प्रीताभ्यां दत्तः	073B
उपयुक्तश्च स तेनानिवेद्य गुरवे	073C
त्वमपि तथैव कुरुष्व यथा कृतमुपाध्यायेनेति	073D
स एवमुक्तः पुनरेव प्रत्युवाचैतौ	074A
प्रत्यनुनये भवन्तावश्विनौ	074B
नोत्सहेऽहमनिवेद्योपाध्यायायोपयोक्तुमिति	074C
तमश्विनावाहतुः	075A
प्रीतौ स्वस्तवानया गुरुवृत्त्या	075B
उपाध्यायस्य ते कार्ष्णायसा दन्ताः	075C
भवतो हिरण्मया भविष्यन्ति	075D
चक्षुष्मांश्च भविष्यसि	075E
श्रेयश्चावाप्स्यसीति	075F
स एवमुक्तोऽश्विभ्यां लब्धचक्षुरुपाध्यायसकाशमागम्योपाध्यायमभिवाद्याचचक्षे	076A
स चास्य प्रीतिमानभूत्	076B
आह चैनम्	077A
यथाश्विनावाहतुस्तथा त्वं श्रेयोऽवाप्स्यसीति	077B
सर्वे च ते वेदाः प्रतिभास्यन्तीति	077C
एषा तस्यापि परीक्षोपमन्योः	078A
अथापरः शिष्यस्तस्यैवायोदस्य धौम्यस्य वेदो नाम	079A
तमुपाध्यायः सन्दिदेश	080A
वत्स वेद इहास्यताम्	080B
भवता मद्गृहे कञ्चित्कालं शुश्रूषमाणेन भवितव्यम्	080C
श्रेयस्ते भविष्यतीति	080D
स तथेत्युक्त्वा गुरुकुले दीर्घकालं गुरुशुश्रूषणपरोऽवसत्	081A
गौरिव नित्यं गुरुषु धूर्षु नियुज्यमानः शीतोष्णक्षुत्तृष्णादुःखसहः सर्वत्राप्रतिकूलः	081B
तस्य महता कालेन गुरुः परितोषं जगाम	082A
तत्परितोषाच्च श्रेयः सर्वज्ञतां चावाप	082B
एषा तस्यापि परीक्षा वेदस्य	082C
स उपाध्यायेनानुज्ञातः समावृत्तस्तस्माद्गुरुकुलवासाद्गृहाश्रमं प्रत्यपद्यत	083A
तस्यापि स्वगृहे वसतस्त्रयः शिष्या बभूवुः	083B
स शिष्यान्न किञ्चिदुवाच	084A
कर्म वा क्रियतां गुरुशुश्रूषा वेति	084B
दुःखाभिज्ञो हि गुरुकुलवासस्य शिष्यान्परिक्लेशेन योजयितुं नेयेष	084C
अथ कस्यचित्कालस्य वेदं ब्राह्मणं जनमेजयः पौष्यश्च क्षत्रियावुपेत्योपाध्यायं वरयां चक्रतुः	085A
स कदाचिद्याज्यकार्येणाभिप्रस्थित उत्तङ्कं नाम शिष्यं नियोजयामास	086A
भो उत्तङ्क यत्किञ्चिदस्मद्गृहे परिहीयते तदिच्छाम्यहमपरिहीणं भवता क्रियमाणमिति	086B
स एवं प्रतिसमादिश्योत्तङ्कं वेदः प्रवासं जगाम	087A
अथोत्तङ्को गुरुशुश्रूषुर्गुरुनियोगमनुतिष्ठमानस्तत्र गुरुकुले वसति स्म	088A
स वसंस्तत्रोपाध्यायस्त्रीभिः सहिताभिराहूयोक्तः	089A
उपाध्यायिनी ते ऋतुमती	089B
उपाध्यायश्च प्रोषितः	089C
अस्या यथायमृतुर्वन्ध्यो न भवति तथा क्रियताम्	089D
एतद्विषीदतीति	089E
स एवमुक्तस्ताः स्त्रियः प्रत्युवाच	090A
न मया स्त्रीणां वचनादिदमकार्यं कार्यम्	090B
न ह्यहमुपाध्यायेन सन्दिष्टः	090C
अकार्यमपि त्वया कार्यमिति	090D
तस्य पुनरुपाध्यायः कालान्तरेण गृहानुपजगाम तस्मात्प्रवासात्	091A
स तद्वृत्तं तस्याशेषमुपलभ्य प्रीतिमानभूत्	091B
उवाच चैनम्	092A
वत्सोत्तङ्क किं ते प्रियं करवाणीति	092B
धर्मतो हि शुश्रूषितोऽस्मि भवता	092C
तेन प्रीतिः परस्परेण नौ संवृद्धा	092D
तदनुजाने भवन्तम्	092E
सर्वामेव सिद्धिं प्राप्स्यसि	092F
गम्यतामिति	092G
स एवमुक्तः प्रत्युवाच	093A
किं ते प्रियं करवाणीति	093B
एवं ह्याहुः	093C
यश्चाधर्मेण विब्रूयाद्यश्चाधर्मेण पृच्छति	094A
तयोरन्यतरः प्रैति विद्वेषं चाधिगच्छति	095A
सोऽहमनुज्ञातो भवता इच्छामीष्टं ते गुर्वर्थमुपहर्तुमिति	095B
तेनैवमुक्त उपाध्यायः प्रत्युवाच	096A
वत्सोत्तङ्क उष्यतां तावदिति	096B
स कदाचित्तमुपाध्यायमाहोत्तङ्कः	097A
आज्ञापयतु भवान्	097B
किं ते प्रियमुपहरामि गुर्वर्थमिति	097C
तमुपाध्यायः प्रत्युवाच	098A
वत्सोत्तङ्क बहुशो मां चोदयसि गुर्वर्थमुपहरेयमिति	098B
तद्गच्छ	098C
एनां प्रविश्योपाध्यायिनीं पृच्छ किमुपहरामीति	098D
एषा यद्ब्रवीति तदुपहरस्वेति	098E
स एवमुक्त उपाध्यायेनोपाध्यायिनीमपृच्छत्	099A
भवत्युपाध्यायेनास्म्यनुज्ञातो गृहं गन्तुम्	099B
तदिच्छामीष्टं ते गुर्वर्थमुपहृत्यानृणो गन्तुम्	099C
तदाज्ञापयतु भवती	099D
किमुपहरामि गुर्वर्थमिति	099E
सैवमुक्तोपाध्यायिन्युत्तङ्कं प्रत्युवाच	100A
गच्छ पौष्यं राजानम्	100B
भिक्षस्व तस्य क्षत्रियया पिनद्धे कुण्डले	100C
ते आनयस्व	100D
इतश्चतुर्थेऽहनि पुण्यकं भविता	100E
ताभ्यामाबद्धाभ्यां ब्राह्मणान्परिवेष्टुमिच्छामि	100F
शोभमाना यथा ताभ्यां कुण्डलाभ्यां तस्मिन्नहनि सम्पादयस्व	100G
श्रेयो हि ते स्यात्क्षणं कुर्वत इति	100H
स एवमुक्त उपाध्यायिन्या प्रातिष्ठतोत्तङ्कः	101A
स पथि गच्छन्नपश्यदृषभमतिप्रमाणं तमधिरूढं च पुरुषमतिप्रमाणमेव	101B
स पुरुष उत्तङ्कमभ्यभाषत	102A
उत्तङ्कैतत्पुरीषमस्य ऋषभस्य भक्षयस्वेति	102B
स एवमुक्तो नैच्छत्	103A
तमाह पुरुषो भूयः	104A
भक्षयस्वोत्तङ्क	104B
मा विचारय	104C
उपाध्यायेनापि ते भक्षितं पूर्वमिति	104D
स एवमुक्तो बाढमित्युक्त्वा तदा तदृषभस्य पुरीषं मूत्रं च भक्षयित्वोत्तङ्कः प्रतस्थे यत्र स क्षत्रियः पौष्यः	105A
तमुपेत्यापश्यदुत्तङ्क आसीनम्	106A
स तमुपेत्याशीर्भिरभिनन्द्योवाच	106B
अर्थी भवन्तमुपगतोऽस्मीति	106C
स एनमभिवाद्योवाच	107A
भगवन्पौष्यः खल्वहम्	107B
किं करवाणीति	107C
तमुवाचोत्तङ्कः	108A
गुर्वर्थे कुण्डलाभ्यामर्थ्यागतोऽस्मीति ये ते क्षत्रियया पिनद्धे कुण्डले ते भवान्दातुमर्हतीति	108B
तं पौष्यः प्रत्युवाच	109A
प्रविश्यान्तःपुरं क्षत्रिया याच्यतामिति	109B
स तेनैवमुक्तः प्रविश्यान्तःपुरं क्षत्रियां नापश्यत्	110A
स पौष्यं पुनरुवाच	111A
न युक्तं भवता वयमनृतेनोपचरितुम्	111B
न हि ते क्षत्रियान्तःपुरे सन्निहिता	111C
नैनां पश्यामीति	111D
स एवमुक्तः पौष्यस्तं प्रत्युवाच	112A
सम्प्रति भवानुच्छिष्टः	112B
स्मर तावत्	112C
न हि सा क्षत्रिया उच्छिष्टेनाशुचिना वा शक्या द्रष्टुम्	112D
पतिव्रतात्वादेषा नाशुचेर्दर्शनमुपैतीति	112E
अथैवमुक्त उत्तङ्कः स्मृत्वोवाच	113A
अस्ति खलु मयोच्छिष्टेनोपस्पृष्टं शीघ्रं गच्छता चेति	113B
तं पौष्यः प्रत्युवाच	114A
एतत्तदेवं हि	114B
न गच्छतोपस्पृष्टं भवति न स्थितेनेति	114C
अथोत्तङ्कस्तथेत्युक्त्वा प्राङ्मुख उपविश्य सुप्रक्षालितपाणिपादवदनोऽशब्दाभिर्हृदयङ्गमाभिरद्भिरुपस्पृश्य त्रिः पीत्वा द्विः परिमृज्य खान्यद्भिरुपस्पृश्यान्तःपुरं प्रविश्य तां क्षत्रियामपश्यत्	115A
सा च दृष्ट्वैवोत्तङ्कमभ्युत्थायाभिवाद्योवाच	116A
स्वागतं ते भगवन्	116B
आज्ञापय किं करवाणीति	116C
स तामुवाच	117A
एते कुण्डले गुर्वर्थं मे भिक्षिते दातुमर्हसीति	117B
सा प्रीता तेन तस्य सद्भावेन पात्रमयमनतिक्रमणीयश्चेति मत्वा ते कुण्डले अवमुच्यास्मै प्रायच्छत्	118A
आह चैनम्	119A
एते कुण्डले तक्षको नागराजः प्रार्थयति	119B
अप्रमत्तो नेतुमर्हसीति	119C
स एवमुक्तस्तां क्षत्रियां प्रत्युवाच	120A
भवति सुनिर्वृता भव	120B
न मां शक्तस्तक्षको नागराजो धर्षयितुमिति	120C
स एवमुक्त्वा तां क्षत्रियामामन्त्र्य पौष्यसकाशमागच्छत्	121A
स तं दृष्ट्वोवाच	122A
भोः पौष्य प्रीतोऽस्मीति	122B
तं पौष्यः प्रत्युवाच	123A
भगवंश्चिरस्य पात्रमासाद्यते	123B
भवांश्च गुणवानतिथिः	123C
तत्करिष्ये श्राद्धम्	123D
क्षणः क्रियतामिति	123E
तमुत्तङ्कः प्रत्युवाच	124A
कृतक्षण एवास्मि	124B
शीघ्रमिच्छामि यथोपपन्नमन्नमुपहृतं भवतेति	124C
स तथेत्युक्त्वा यथोपपन्नेनान्नेनैनं भोजयामास	125A
अथोत्तङ्कः शीतमन्नं सकेशं दृष्ट्वा अशुच्येतदिति मत्वा पौष्यमुवाच	126A
यस्मान्मे अशुच्यन्नं ददासि तस्मदन्धो भविष्यसीति	126B
तं पौष्यः प्रत्युवाच	127A
यस्मात्त्वमप्यदुष्टमन्नं दूषयसि तस्मादनपत्यो भविष्यसीति	127B
सोऽथ पौष्यस्तस्याशुचिभावमन्नस्यागमयामास	128A
अथ तदन्नं मुक्तकेश्या स्त्रियोपहृतं सकेशमशुचि मत्वोत्तङ्कं प्रसादयामास	129A
भगवन्नज्ञानादेतदन्नं सकेशमुपहृतं शीतं च	129B
तत्क्षामये भवन्तम्	129C
न भवेयमन्ध इति	129D
तमुत्तङ्कः प्रत्युवाच	130A
न मृषा ब्रवीमि	130B
भूत्वा त्वमन्धो नचिरादनन्धो भविष्यसीति	130C
ममापि शापो न भवेद्भवता दत्त इति	130D
तं पौष्यः प्रत्युवाच	131A
नाहं शक्तः शापं प्रत्यादातुम्	131B
न हि मे मन्युरद्याप्युपशमं गच्छति	131C
किं चैतद्भवता न ज्ञायते यथा	131D
नावनीतं हृदयं ब्राह्मणस्य; वाचि क्षुरो निहितस्तीक्ष्णधारः	132a
विपरीतमेतदुभयं क्षत्रियस्य; वाङ्नावनीती हृदयं तीक्ष्णधारम्	132c
इति	133A
तदेवं गते न शक्तोऽहं तीक्ष्णहृदयत्वात्तं शापमन्यथा कर्तुम्	133B
गम्यतामिति	133C
तमुत्तङ्कः प्रत्युवाच	134A
भवताहमन्नस्याशुचिभावमागमय्य प्रत्यनुनीतः	134B
प्राक्च तेऽभिहितम्	134C
यस्माददुष्टमन्नं दूषयसि तस्मादनपत्यो भविष्यसीति	134D
दुष्टे चान्ने नैष मम शापो भविष्यतीति	134E
साधयामस्तावदित्युक्त्वा प्रातिष्ठतोत्तङ्कस्ते कुण्डले गृहीत्वा	135A
सोऽपश्यत्पथि नग्नं श्रमणमागच्छन्तं मुहुर्मुहुर्दृश्यमानमदृश्यमानं च	136A
अथोत्तङ्कस्ते कुण्डले भूमौ निक्षिप्योदकार्थं प्रचक्रमे	136B
एतस्मिन्नन्तरे स श्रमणस्त्वरमाण उपसृत्य ते कुण्डले गृहीत्वा प्राद्रवत्	137A
तमुत्तङ्कोऽभिसृत्य जग्राह	137B
स तद्रूपं विहाय तक्षकरूपं कृत्वा सहसा धरण्यां विवृतं महाबिलं विवेश	137C
प्रविश्य च नागलोकं स्वभवनमगच्छत्	138A
तमुत्तङ्कोऽन्वाविवेश तेनैव बिलेन	138B
प्रविश्य च नागानस्तुवदेभिः श्लोकैः	138C
य ऐरावतराजानः सर्पाः समितिशोभनाः	139a
वर्षन्त इव जीमूताः सविद्युत्पवनेरिताः	139c
सुरूपाश्च विरूपाश्च तथा कल्माषकुण्डलाः	140a
आदित्यवन्नाकपृष्ठे रेजुरैरावतोद्भवाः	140c
बहूनि नागवर्त्मानि गङ्गायास्तीर उत्तरे	141a
इच्छेत्कोऽर्कांशुसेनायां चर्तुमैरावतं विना	141c
शतान्यशीतिरष्टौ च सहस्राणि च विंशतिः	142a
सर्पाणां प्रग्रहा यान्ति धृतराष्ट्रो यदेजति	142c
ये चैनमुपसर्पन्ति ये च दूरं परं गताः	143a
अहमैरावतज्येष्ठभ्रातृभ्योऽकरवं नमः	143c
यस्य वासः कुरुक्षेत्रे खाण्डवे चाभवत्सदा	144a
तं काद्रवेयमस्तौषं कुण्डलार्थाय तक्षकम्	144c
तक्षकश्चाश्वसेनश्च नित्यं सहचरावुभौ	145a
कुरुक्षेत्रे निवसतां नदीमिक्षुमतीमनु	145c
जघन्यजस्तक्षकस्य श्रुतसेनेति यः श्रुतः	146a
अवसद्यो महद्द्युम्नि प्रार्थयन्नागमुख्यताम्	146c
करवाणि सदा चाहं नमस्तस्मै महात्मने	146e
एवं स्तुवन्नपि नागान्यदा ते कुण्डले नालभदथापश्यत्स्त्रियौ तन्त्रे अधिरोप्य पटं वयन्त्यौ	147A
तस्मिंश्च तन्त्रे कृष्णाः सिताश्च तन्तवः	148A
चक्रं चापश्यत्षड्भिः कुमारैः परिवर्त्यमानम्	148B
पुरुषं चापश्यद्दर्शनीयम्	148C
स तान्सर्वांस्तुष्टाव एभिर्मन्त्रवादश्लोकैः	149A
त्रीण्यर्पितान्यत्र शतानि मध्ये; षष्टिश्च नित्यं चरति ध्रुवेऽस्मिन्	150a
चक्रे चतुर्विंशतिपर्वयोगे; षड्यत्कुमाराः परिवर्तयन्ति	150c
तन्त्रं चेदं विश्वरूपं युवत्यौ; वयतस्तन्तून्सततं वर्तयन्त्यौ	151a
कृष्णान्सितांश्चैव विवर्तयन्त्यौ; भूतान्यजस्रं भुवनानि चैव	151c
वज्रस्य भर्ता भुवनस्य गोप्ता; वृत्रस्य हन्ता नमुचेर्निहन्ता	152a
कृष्णे वसानो वसने महात्मा; सत्यानृते यो विविनक्ति लोके	152c
यो वाजिनं गर्भमपां पुराणं; वैश्वानरं वाहनमभ्युपेतः	153a
नमः सदास्मै जगदीश्वराय; लोकत्रयेशाय पुरन्दराय	153c
ततः स एनं पुरुषः प्राह	154A
प्रीतोऽस्मि तेऽहमनेन स्तोत्रेण	154B
किं ते प्रियं करवाणीति	154C
स तमुवाच	155A
नागा मे वशमीयुरिति	155B
स एनं पुरुषः पुनरुवाच	156A
एतमश्वमपाने धमस्वेति	156B
स तमश्वमपानेऽधमत्	157A
अथाश्वाद्धम्यमानात्सर्वस्रोतोभ्यः सधूमा अर्चिषोऽग्नेर्निष्पेतुः	157B
ताभिर्नागलोको धूपितः	158A
अथ ससम्भ्रमस्तक्षकोऽग्नितेजोभयविषण्णस्ते कुण्डले गृहीत्वा सहसा स्वभवनान्निष्क्रम्योत्तङ्कमुवाच	159A
एते कुण्डले प्रतिगृह्णातु भवानिति	159B
स ते प्रतिजग्राहोत्तङ्कः	160A
कुण्डले प्रतिगृह्याचिन्तयत्	160B
अद्य तत्पुण्यकमुपाध्यायिन्याः	160C
दूरं चाहमभ्यागतः	160D
कथं नु खलु सम्भावयेयमिति	160E
तत एनं चिन्तयानमेव स पुरुष उवाच	161A
उत्तङ्क एनमश्वमधिरोह	161B
एष त्वां क्षणादेवोपाध्यायकुलं प्रापयिष्यतीति	161C
स तथेत्युक्त्वा तमश्वमधिरुह्य प्रत्याजगामोपाध्यायकुलम्	162A
उपाध्यायिनी च स्नाता केशानावपयन्त्युपविष्टोत्तङ्को नागच्छतीति शापायास्य मनो दधे	162B
अथोत्तङ्कः प्रविश्य उपाध्यायिनीमभ्यवादयत्	163A
ते चास्यै कुण्डले प्रायच्छत्	163B
सा चैनं प्रत्युवाच	164A
उत्तङ्क देशे कालेऽभ्यागतः	164B
स्वागतं ते वत्स	164C
मनागसि मया न शप्तः	164D
श्रेयस्तवोपस्थितम्	164E
सिद्धिमाप्नुहीति	164F
अथोत्तङ्क उपाध्यायमभ्यवादयत्	165A
तमुपाध्यायः प्रत्युवाच	165B
वत्सोत्तङ्क स्वागतं ते	165C
किं चिरं कृतमिति	165D
तमुत्तङ्क उपाध्यायं प्रत्युवाच	166A
भोस्तक्षकेण नागराजेन विघ्नः कृतोऽस्मिन्कर्मणि	166B
तेनास्मि नागलोकं नीतः	166C
तत्र च मया दृष्टे स्त्रियौ तन्त्रेऽधिरोप्य पटं वयन्त्यौ	167A
तस्मिंश्च तन्त्रे कृष्णाः सिताश्च तन्तवः	167B
किं तत्	167C
तत्र च मया चक्रं दृष्टं द्वादशारम्	168A
षट्चैनं कुमाराः परिवर्तयन्ति	168B
तदपि किम्	168C
पुरुषश्चापि मया दृष्टः	169A
स पुनः कः	169B
अश्वश्चातिप्रमाणयुक्तः	170A
स चापि कः	170B
पथि गच्छता मया ऋषभो दृष्टः	171A
तं च पुरुषोऽधिरूढः	171B
तेनास्मि सोपचारमुक्तः	171C
उत्तङ्कास्य ऋषभस्य पुरीषं भक्षय	171D
उपाध्यायेनापि ते भक्षितमिति	171E
ततस्तद्वचनान्मया तदृषभस्य पुरीषमुपयुक्तम्	171F
तदिच्छामि भवतोपदिष्टं किं तदिति	171G
तेनैवमुक्त उपाध्यायः प्रत्युवाच	172A
ये ते स्त्रियौ धाता विधाता च	172B
ये च ते कृष्णाः सिताश्च तन्तवस्ते रात्र्यहनी	172C
यदपि तच्चक्रं द्वादशारं षट्कुमाराः परिवर्तयन्ति ते ऋतवः षट्संवत्सरश्चक्रम्	173A
यः पुरुषः स पर्जन्यः	173B
योऽश्वः सोऽग्निः	173C
य ऋषभस्त्वया पथि गच्छता दृष्टः स ऐरावतो नागराजः	174A
यश्चैनमधिरूढः स इन्द्रः	174B
यदपि ते पुरीषं भक्षितं तस्य ऋषभस्य तदमृतम्	174C
तेन खल्वसि न व्यापन्नस्तस्मिन्नागभवने	175A
स चापि मम सखा इन्द्रः	175B
तदनुग्रहात्कुण्डले गृहीत्वा पुनरभ्यागतोऽसि	176A
तत्सौम्य गम्यताम्	176B
अनुजाने भवन्तम्	176C
श्रेयोऽवाप्स्यसीति	176D
स उपाध्यायेनानुज्ञात उत्तङ्कः क्रुद्धस्तक्षकस्य प्रतिचिकीर्षमाणो हास्तिनपुरं प्रतस्थे	177A
स हास्तिनपुरं प्राप्य नचिराद्द्विजसत्तमः	178a
समागच्छत राजानमुत्तङ्को जनमेजयम्	178c
पुरा तक्षशिलातस्तं निवृत्तमपराजितम्	179a
सम्यग्विजयिनं दृष्ट्वा समन्तान्मन्त्रिभिर्वृतम्	179c
तस्मै जयाशिषः पूर्वं यथान्यायं प्रयुज्य सः	180a
उवाचैनं वचः काले शब्दसम्पन्नया गिरा	180c
अन्यस्मिन्करणीये त्वं कार्ये पार्थिवसत्तम	181a
बाल्यादिवान्यदेव त्वं कुरुषे नृपसत्तम	181c
एवमुक्तस्तु विप्रेण स राजा प्रत्युवाच ह	182a
जनमेजयः प्रसन्नात्मा सम्यक्सम्पूज्य तं मुनिम्	182c
आसां प्रजानां परिपालनेन; स्वं क्षत्रधर्मं परिपालयामि	183a
प्रब्रूहि वा किं क्रियतां द्विजेन्द्र; शुश्रूषुरस्म्यद्य वचस्त्वदीयम्	183c
स एवमुक्तस्तु नृपोत्तमेन; द्विजोत्तमः पुण्यकृतां वरिष्ठः	184a
उवाच राजानमदीनसत्त्वं; स्वमेव कार्यं नृपतेश्च यत्तत्	184c
तक्षकेण नरेन्द्रेन्द्र येन ते हिंसितः पिता	185a
तस्मै प्रतिकुरुष्व त्वं पन्नगाय दुरात्मने	185c
कार्यकालं च मन्येऽहं विधिदृष्टस्य कर्मणः	186a
तद्गच्छापचितिं राजन्पितुस्तस्य महात्मनः	186c
तेन ह्यनपराधी स दष्टो दुष्टान्तरात्मना	187a
पञ्चत्वमगमद्राजा वज्राहत इव द्रुमः	187c
बलदर्पसमुत्सिक्तस्तक्षकः पन्नगाधमः	188a
अकार्यं कृतवान्पापो योऽदशत्पितरं तव	188c
राजर्षिवंशगोप्तारममरप्रतिमं नृपम्	189a
जघान काश्यपं चैव न्यवर्तयत पापकृत्	189c
दग्धुमर्हसि तं पापं ज्वलिते हव्यवाहने	190a
सर्पसत्रे महाराज त्वयि तद्धि विधीयते	190c
एवं पितुश्चापचितिं गतवांस्त्वं भविष्यसि	191a
मम प्रियं च सुमहत्कृतं राजन्भविष्यति	191c
कर्मणः पृथिवीपाल मम येन दुरात्मना	192a
विघ्नः कृतो महाराज गुर्वर्थं चरतोऽनघ	192c
एतच्छ्रुत्वा तु नृपतिस्तक्षकस्य चुकोप ह	193a
उत्तङ्कवाक्यहविषा दीप्तोऽग्निर्हविषा यथा	193c
अपृच्छच्च तदा राजा मन्त्रिणः स्वान्सुदुःखितः	194a
उत्तङ्कस्यैव सान्निध्ये पितुः स्वर्गगतिं प्रति	194c
तदैव हि स राजेन्द्रो दुःखशोकाप्लुतोऽभवत्	195a
यदैव पितरं वृत्तमुत्तङ्कादशृणोत्तदा	195c">
  <meta itemprop="wordCount" content="2442">
  <meta name="twitter:card" content="summary">
  <meta name="twitter:title" content="महाभारते विश्वासटिप्पन्यः">
  <meta name="twitter:description" content="सूत उवाच	001
जनमेजयः पारिक्षितः सह भ्रातृभिः कुरुक्षेत्रे दीर्घसत्रमुपास्ते	001A
तस्य भ्रातरस्त्रयः श्रुतसेन उग्रसेनो भीमसेन इति	001B
तेषु तत्सत्रमुपासीनेषु तत्र श्वाभ्यागच्छत्सारमेयः	002A
स जनमेजयस्य भ्रातृभिरभिहतो रोरूयमाणो मातुः समीपमुपागच्छत्	002B
तं माता रोरूयमाणमुवाच	003A
किं रोदिषि	003B
केनास्यभिहत इति	003C
स एवमुक्तो मातरं प्रत्युवाच	004A
जनमेजयस्य भ्रातृभिरभिहतोऽस्मीति	004B
तं माता प्रत्युवाच	005A
व्यक्तं त्वया तत्रापराद्धं येनास्यभिहत इति	005B
स तां पुनरुवाच	006A
नापराध्यामि किञ्चित्	006B
नावेक्षे हवींषि नावलिह इति	006C
तच्छ्रुत्वा तस्य माता सरमा पुत्रशोकार्ता तत्सत्रमुपागच्छद्यत्र स जनमेजयः सह भ्रातृभिर्दीर्घसत्रमुपास्ते	007A
स तया क्रुद्धया तत्रोक्तः	008A
अयं मे पुत्रो न किञ्चिदपराध्यति	008B
किमर्थमभिहत इति	008C
यस्माच्चायमभिहतोऽनपकारी तस्माददृष्टं त्वां भयमागमिष्यतीति	008D
स जनमेजय एवमुक्तो देवशुन्या सरमया दृढं सम्भ्रान्तो विषण्णश्चासीत्	009A
स तस्मिन्सत्रे समाप्ते हास्तिनपुरं प्रत्येत्य पुरोहितमनुरूपमन्विच्छमानः परं यत्नमकरोद्यो मे पापकृत्यां शमयेदिति	010A
स कदाचिन्मृगयां यातः पारिक्षितो जनमेजयः कस्मिंश्चित्स्वविषयोद्देशे आश्रममपश्यत्	011A
तत्र कश्चिदृषिरासां चक्रे श्रुतश्रवा नाम	012A
तस्याभिमतः पुत्र आस्ते सोमश्रवा नाम	012B
तस्य तं पुत्रमभिगम्य जनमेजयः पारिक्षितः पौरोहित्याय वव्रे	013A
स नमस्कृत्य तमृषिमुवाच	014A
भगवन्नयं तव पुत्रो मम पुरोहितोऽस्त्विति	014B
स एवमुक्तः प्रत्युवाच	015A
भो जनमेजय पुत्रोऽयं मम सर्प्यां जातः	015B
महातपस्वी स्वाध्यायसम्पन्नो मत्तपोवीर्यसम्भृतो मच्छुक्रं पीतवत्यास्तस्याः कुक्षौ संवृद्धः	015C
समर्थोऽयं भवतः सर्वाः पापकृत्याः शमयितुमन्तरेण महादेवकृत्याम्	015D
अस्य त्वेकमुपांशुव्रतम्	015E
यदेनं कश्चिद्ब्राह्मणः कञ्चिदर्थमभियाचेत्तं तस्मै दद्यादयम्	015F
यद्येतदुत्सहसे ततो नयस्वैनमिति	015G
तेनैवमुत्को जनमेजयस्तं प्रत्युवाच	016A
भगवंस्तथा भविष्यतीति	016B
स तं पुरोहितमुपादायोपावृत्तो भ्रातॄनुवाच	017A
मयायं वृत उपाध्यायः	017B
यदयं ब्रूयात्तत्कार्यमविचारयद्भिरिति	017C
तेनैवमुक्ता भ्रातरस्तस्य तथा चक्रुः	018A
स तथा भ्रातॄन्सन्दिश्य तक्षशिलां प्रत्यभिप्रतस्थे	018B
तं च देशं वशे स्थापयामास	018C
एतस्मिन्नन्तरे कश्चिदृषिर्धौम्यो नामायोदः	019A
तस्य शिष्यास्त्रयो बभूवुरुपमन्युरारुणिर्वेदश्चेति	019B
स एकं शिष्यमारुणिं पाञ्चाल्यं प्रेषयामास	020A
गच्छ केदारखण्डं बधानेति	020B
स उपाध्यायेन सन्दिष्ट आरुणिः पाञ्चाल्यस्तत्र गत्वा तत्केदारखण्डं बद्धुं नाशक्नोत्	021A
स क्लिश्यमानोऽपश्यदुपायम्	022A
भवत्वेवं करिष्यामीति	022B
स तत्र संविवेश केदारखण्डे	023A
शयाने तस्मिंस्तदुदकं तस्थौ	023B
ततः कदाचिदुपाध्याय आयोदो धौम्यः शिष्यानपृच्छत्	024A
क्व आरुणिः पाञ्चाल्यो गत इति	024B
ते प्रत्यूचुः	025A
भगवतैव प्रेषितो गच्छ केदारखण्डं बधानेति	025B
स एवमुक्तस्ताञ्शिष्यान्प्रत्युवाच	026A
तस्मात्सर्वे तत्र गच्छामो यत्र स इति	026B
स तत्र गत्वा तस्याह्वानाय शब्दं चकार	027A
भो आरुणे पाञ्चाल्य क्वासि	027B
वत्सैहीति	027C
स तच्छ्रुत्वा आरुणिरुपाध्यायवाक्यं तस्मात्केदारखण्डात्सहसोत्थाय तमुपाध्यायमुपतस्थे	028A
प्रोवाच चैनम्	028B
अयमस्म्यत्र केदारखण्डे निःसरमाणमुदकमवारणीयं संरोद्धुं संविष्टो भगवच्छब्दं श्रुत्वैव सहसा विदार्य केदारखण्डं भवन्तमुपस्थितः	028C
तदभिवादये भगवन्तम्	028D
आज्ञापयतु भवान्	028E
किं करवाणीति	028F
तमुपाध्यायोऽब्रवीत्	029A
यस्माद्भवान्केदारखण्डमवदार्योत्थितस्तस्माद्भवानुद्दालक एव नाम्ना भविष्यतीति	029B
स उपाध्यायेनानुगृहीतः	030A
यस्मात्त्वया मद्वचोऽनुष्ठितं तस्माच्छ्रेयोऽवाप्स्यसीति	030B
सर्वे च ते वेदाः प्रतिभास्यन्ति सर्वाणि च धर्मशास्त्राणीति	030C
स एवमुक्त उपाध्यायेनेष्टं देशं जगाम	031A
अथापरः शिष्यस्तस्यैवायोदस्य धौम्यस्योपमन्युर्नाम	032A
तमुपाध्यायः प्रेषयामास	033A
वत्सोपमन्यो गा रक्षस्वेति	033B
स उपाध्यायवचनादरक्षद्गाः	034A
स चाहनि गा रक्षित्वा दिवसक्षयेऽभ्यागम्योपाध्यायस्याग्रतः स्थित्वा नमश्चक्रे	034B
तमुपाध्यायः पीवानमपश्यत्	035A
उवाच चैनम्	035B
वत्सोपमन्यो केन वृत्तिं कल्पयसि	035C
पीवानसि दृढमिति	035D
स उपाध्यायं प्रत्युवाच	036A
भैक्षेण वृत्तिं कल्पयामीति	036B
तमुपाध्यायः प्रत्युवाच	037A
ममानिवेद्य भैक्षं नोपयोक्तव्यमिति	037B
स तथेत्युक्त्वा पुनररक्षद्गाः	038A
रक्षित्वा चागम्य तथैवोपाध्यायस्याग्रतः स्थित्वा नमश्चक्रे	038B
तमुपाध्यायस्तथापि पीवानमेव दृष्ट्वोवाच	039A
वत्सोपमन्यो सर्वमशेषतस्ते भैक्षं गृह्णामि	039B
केनेदानीं वृत्तिं कल्पयसीति	039C
स एवमुक्त उपाध्यायेन प्रत्युवाच	040A
भगवते निवेद्य पूर्वमपरं चरामि	040B
तेन वृत्तिं कल्पयामीति	040C
तमुपाध्यायः प्रत्युवाच	041A
नैषा न्याय्या गुरुवृत्तिः	041B
अन्येषामपि वृत्त्युपरोधं करोष्येवं वर्तमानः	041C
लुब्धोऽसीति	041D
स तथेत्युक्त्वा गा अरक्षत्	042A
रक्षित्वा च पुनरुपाध्यायगृहमागम्योपाध्यायस्याग्रतः स्थित्वा नमश्चक्रे	042B
तमुपाध्यायस्तथापि पीवानमेव दृष्ट्वा पुनरुवाच	043A
अहं ते सर्वं भैक्षं गृह्णामि न चान्यच्चरसि	043B
पीवानसि	043C
केन वृत्तिं कल्पयसीति	043D
स उपाध्यायं प्रत्युवाच	044A
भो एतासां गवां पयसा वृत्तिं कल्पयामीति	044B
तमुपाध्यायः प्रत्युवाच	045A
नैतन्न्याय्यं पय उपयोक्तुं भवतो मयाननुज्ञातमिति	045B
स तथेति प्रतिज्ञाय गा रक्षित्वा पुनरुपाध्यायगृहानेत्य गुरोरग्रतः स्थित्वा नमश्चक्रे	046A
तमुपाध्यायः पीवानमेवापश्यत्	047A
उवाच चैनम्	047B
भैक्षं नाश्नासि न चान्यच्चरसि	047C
पयो न पिबसि	047D
पीवानसि	047E
केन वृत्तिं कल्पयसीति	047F
स एवमुक्त उपाध्यायं प्रत्युवाच	048A
भोः फेनं पिबामि यमिमे वत्सा मातॄणां स्तनं पिबन्त उद्गिरन्तीति	048B
तमुपाध्यायः प्रत्युवाच	049A
एते त्वदनुकम्पया गुणवन्तो वत्साः प्रभूततरं फेनमुद्गिरन्ति	049B
तदेवमपि वत्सानां वृत्त्युपरोधं करोष्येवं वर्तमानः	049C
फेनमपि भवान्न पातुमर्हतीति	049D
स तथेति प्रतिज्ञाय निराहारस्ता गा अरक्षत्	050A
तथा प्रतिषिद्धो भैक्षं नाश्नाति न चान्यच्चरति	050B
पयो न पिबति	050C
फेनं नोपयुङ्क्ते	050D
स कदाचिदरण्ये क्षुधार्तोऽर्कपत्राण्यभक्षयत्	051A
स तैरर्कपत्रैर्भक्षितैः क्षारकटूष्णविपाकिभिश्चक्षुष्युपहतोऽन्धोऽभवत्	052A
सोऽन्धोऽपि चङ्क्रम्यमाणः कूपेऽपतत्	052B
अथ तस्मिन्ननागच्छत्युपाध्यायः शिष्यानवोचत्	053A
मयोपमन्युः सर्वतः प्रतिषिद्धः	053B
स नियतं कुपितः	053C
ततो नागच्छति चिरगतश्चेति	053D
स एवमुक्त्वा गत्वारण्यमुपमन्योराह्वानं चक्रे	054A
भो उपमन्यो क्वासि	054B
वत्सैहीति	054C
स तदाह्वानमुपाध्यायाच्छ्रुत्वा प्रत्युवाचोच्चैः	055A
अयमस्मि भो उपाध्याय कूपे पतित इति	055B
तमुपाध्यायः प्रत्युवाच	056A
कथमसि कूपे पतित इति	056B
स तं प्रत्युवाच	057A
अर्कपत्राणि भक्षयित्वान्धीभूतोऽस्मि	057B
अतः कूपे पतित इति	057C
तमुपाध्यायः प्रत्युवाच	058A
अश्विनौ स्तुहि	058B
तौ त्वां चक्षुष्मन्तं करिष्यतो देवभिषजाविति	058C
स एवमुक्त उपाध्यायेन स्तोतुं प्रचक्रमे देवावश्विनौ वाग्भिर्ऋग्भिः	059A
प्र पूर्वगौ पूर्वजौ चित्रभानू; गिरा वा शंसामि तपनावनन्तौ	060a
दिव्यौ सुपर्णौ विरजौ विमाना;वधिक्षियन्तौ भुवनानि विश्वा	060c
हिरण्मयौ शकुनी साम्परायौ; नासत्यदस्रौ सुनसौ वैजयन्तौ	061a
शुक्रं वयन्तौ तरसा सुवेमा;वभि व्ययन्तावसितं विवस्वत्	061c
ग्रस्तां सुपर्णस्य बलेन वर्तिका;ममुञ्चतामश्विनौ सौभगाय	062a
तावत्सुवृत्तावनमन्त मायया; सत्तमा गा अरुणा उदावहन्	062c
षष्टिश्च गावस्त्रिशताश्च धेनव; एकं वत्सं सुवते तं दुहन्ति	063a
नानागोष्ठा विहिता एकदोहना;स्तावश्विनौ दुहतो घर्ममुक्थ्यम्	063c
एकां नाभिं सप्तशता अराः श्रिताः; प्रधिष्वन्या विंशतिरर्पिता अराः	064a
अनेमि चक्रं परिवर्ततेऽजरं; मायाश्विनौ समनक्ति चर्षणी	064c
एकं चक्रं वर्तते द्वादशारं प्रधि;षण्णाभिमेकाक्षममृतस्य धारणम्	065a
यस्मिन्देवा अधि विश्वे विषक्ता;स्तावश्विनौ मुञ्चतो मा विषीदतम्	065c
अश्विनाविन्द्रममृतं वृत्तभूयौ; तिरोधत्तामश्विनौ दासपत्नी	066a
भित्त्वा गिरिमश्विनौ गामुदाचरन्तौ; तद्वृष्टमह्ना प्रथिता वलस्य	066c
युवां दिशो जनयथो दशाग्रे; समानं मूर्ध्नि रथया वियन्ति	067a
तासां यातमृषयोऽनुप्रयान्ति; देवा मनुष्याः क्षितिमाचरन्ति	067c
युवां वर्णान्विकुरुथो विश्वरूपां;स्तेऽधिक्षियन्ति भुवनानि विश्वा	068a
ते भानवोऽप्यनुसृताश्चरन्ति; देवा मनुष्याः क्षितिमाचरन्ति	068c
तौ नासत्यावश्विनावामहे वां; स्रजं च यां बिभृथः पुष्करस्य	069a
तौ नासत्यावमृतावृतावृधा;वृते देवास्तत्प्रपदेन सूते	069c
मुखेन गर्भं लभतां युवानौ; गतासुरेतत्प्रपदेन सूते	070a
सद्यो जातो मातरमत्ति गर्भ;स्तावश्विनौ मुञ्चथो जीवसे गाः	070c
एवं तेनाभिष्टुतावश्विनावाजग्मतुः	071A
आहतुश्चैनम्	071B
प्रीतौ स्वः	071C
एष तेऽपूपः	071D
अशानैनमिति	071E
स एवमुक्तः प्रत्युवाच	072A
नानृतमूचतुर्भवन्तौ	072B
न त्वहमेतमपूपमुपयोक्तुमुत्सहे अनिवेद्य गुरव इति	072C
ततस्तमश्विनावूचतुः	073A
आवाभ्यां पुरस्ताद्भवत उपाध्यायेनैवमेवाभिष्टुताभ्यामपूपः प्रीताभ्यां दत्तः	073B
उपयुक्तश्च स तेनानिवेद्य गुरवे	073C
त्वमपि तथैव कुरुष्व यथा कृतमुपाध्यायेनेति	073D
स एवमुक्तः पुनरेव प्रत्युवाचैतौ	074A
प्रत्यनुनये भवन्तावश्विनौ	074B
नोत्सहेऽहमनिवेद्योपाध्यायायोपयोक्तुमिति	074C
तमश्विनावाहतुः	075A
प्रीतौ स्वस्तवानया गुरुवृत्त्या	075B
उपाध्यायस्य ते कार्ष्णायसा दन्ताः	075C
भवतो हिरण्मया भविष्यन्ति	075D
चक्षुष्मांश्च भविष्यसि	075E
श्रेयश्चावाप्स्यसीति	075F
स एवमुक्तोऽश्विभ्यां लब्धचक्षुरुपाध्यायसकाशमागम्योपाध्यायमभिवाद्याचचक्षे	076A
स चास्य प्रीतिमानभूत्	076B
आह चैनम्	077A
यथाश्विनावाहतुस्तथा त्वं श्रेयोऽवाप्स्यसीति	077B
सर्वे च ते वेदाः प्रतिभास्यन्तीति	077C
एषा तस्यापि परीक्षोपमन्योः	078A
अथापरः शिष्यस्तस्यैवायोदस्य धौम्यस्य वेदो नाम	079A
तमुपाध्यायः सन्दिदेश	080A
वत्स वेद इहास्यताम्	080B
भवता मद्गृहे कञ्चित्कालं शुश्रूषमाणेन भवितव्यम्	080C
श्रेयस्ते भविष्यतीति	080D
स तथेत्युक्त्वा गुरुकुले दीर्घकालं गुरुशुश्रूषणपरोऽवसत्	081A
गौरिव नित्यं गुरुषु धूर्षु नियुज्यमानः शीतोष्णक्षुत्तृष्णादुःखसहः सर्वत्राप्रतिकूलः	081B
तस्य महता कालेन गुरुः परितोषं जगाम	082A
तत्परितोषाच्च श्रेयः सर्वज्ञतां चावाप	082B
एषा तस्यापि परीक्षा वेदस्य	082C
स उपाध्यायेनानुज्ञातः समावृत्तस्तस्माद्गुरुकुलवासाद्गृहाश्रमं प्रत्यपद्यत	083A
तस्यापि स्वगृहे वसतस्त्रयः शिष्या बभूवुः	083B
स शिष्यान्न किञ्चिदुवाच	084A
कर्म वा क्रियतां गुरुशुश्रूषा वेति	084B
दुःखाभिज्ञो हि गुरुकुलवासस्य शिष्यान्परिक्लेशेन योजयितुं नेयेष	084C
अथ कस्यचित्कालस्य वेदं ब्राह्मणं जनमेजयः पौष्यश्च क्षत्रियावुपेत्योपाध्यायं वरयां चक्रतुः	085A
स कदाचिद्याज्यकार्येणाभिप्रस्थित उत्तङ्कं नाम शिष्यं नियोजयामास	086A
भो उत्तङ्क यत्किञ्चिदस्मद्गृहे परिहीयते तदिच्छाम्यहमपरिहीणं भवता क्रियमाणमिति	086B
स एवं प्रतिसमादिश्योत्तङ्कं वेदः प्रवासं जगाम	087A
अथोत्तङ्को गुरुशुश्रूषुर्गुरुनियोगमनुतिष्ठमानस्तत्र गुरुकुले वसति स्म	088A
स वसंस्तत्रोपाध्यायस्त्रीभिः सहिताभिराहूयोक्तः	089A
उपाध्यायिनी ते ऋतुमती	089B
उपाध्यायश्च प्रोषितः	089C
अस्या यथायमृतुर्वन्ध्यो न भवति तथा क्रियताम्	089D
एतद्विषीदतीति	089E
स एवमुक्तस्ताः स्त्रियः प्रत्युवाच	090A
न मया स्त्रीणां वचनादिदमकार्यं कार्यम्	090B
न ह्यहमुपाध्यायेन सन्दिष्टः	090C
अकार्यमपि त्वया कार्यमिति	090D
तस्य पुनरुपाध्यायः कालान्तरेण गृहानुपजगाम तस्मात्प्रवासात्	091A
स तद्वृत्तं तस्याशेषमुपलभ्य प्रीतिमानभूत्	091B
उवाच चैनम्	092A
वत्सोत्तङ्क किं ते प्रियं करवाणीति	092B
धर्मतो हि शुश्रूषितोऽस्मि भवता	092C
तेन प्रीतिः परस्परेण नौ संवृद्धा	092D
तदनुजाने भवन्तम्	092E
सर्वामेव सिद्धिं प्राप्स्यसि	092F
गम्यतामिति	092G
स एवमुक्तः प्रत्युवाच	093A
किं ते प्रियं करवाणीति	093B
एवं ह्याहुः	093C
यश्चाधर्मेण विब्रूयाद्यश्चाधर्मेण पृच्छति	094A
तयोरन्यतरः प्रैति विद्वेषं चाधिगच्छति	095A
सोऽहमनुज्ञातो भवता इच्छामीष्टं ते गुर्वर्थमुपहर्तुमिति	095B
तेनैवमुक्त उपाध्यायः प्रत्युवाच	096A
वत्सोत्तङ्क उष्यतां तावदिति	096B
स कदाचित्तमुपाध्यायमाहोत्तङ्कः	097A
आज्ञापयतु भवान्	097B
किं ते प्रियमुपहरामि गुर्वर्थमिति	097C
तमुपाध्यायः प्रत्युवाच	098A
वत्सोत्तङ्क बहुशो मां चोदयसि गुर्वर्थमुपहरेयमिति	098B
तद्गच्छ	098C
एनां प्रविश्योपाध्यायिनीं पृच्छ किमुपहरामीति	098D
एषा यद्ब्रवीति तदुपहरस्वेति	098E
स एवमुक्त उपाध्यायेनोपाध्यायिनीमपृच्छत्	099A
भवत्युपाध्यायेनास्म्यनुज्ञातो गृहं गन्तुम्	099B
तदिच्छामीष्टं ते गुर्वर्थमुपहृत्यानृणो गन्तुम्	099C
तदाज्ञापयतु भवती	099D
किमुपहरामि गुर्वर्थमिति	099E
सैवमुक्तोपाध्यायिन्युत्तङ्कं प्रत्युवाच	100A
गच्छ पौष्यं राजानम्	100B
भिक्षस्व तस्य क्षत्रियया पिनद्धे कुण्डले	100C
ते आनयस्व	100D
इतश्चतुर्थेऽहनि पुण्यकं भविता	100E
ताभ्यामाबद्धाभ्यां ब्राह्मणान्परिवेष्टुमिच्छामि	100F
शोभमाना यथा ताभ्यां कुण्डलाभ्यां तस्मिन्नहनि सम्पादयस्व	100G
श्रेयो हि ते स्यात्क्षणं कुर्वत इति	100H
स एवमुक्त उपाध्यायिन्या प्रातिष्ठतोत्तङ्कः	101A
स पथि गच्छन्नपश्यदृषभमतिप्रमाणं तमधिरूढं च पुरुषमतिप्रमाणमेव	101B
स पुरुष उत्तङ्कमभ्यभाषत	102A
उत्तङ्कैतत्पुरीषमस्य ऋषभस्य भक्षयस्वेति	102B
स एवमुक्तो नैच्छत्	103A
तमाह पुरुषो भूयः	104A
भक्षयस्वोत्तङ्क	104B
मा विचारय	104C
उपाध्यायेनापि ते भक्षितं पूर्वमिति	104D
स एवमुक्तो बाढमित्युक्त्वा तदा तदृषभस्य पुरीषं मूत्रं च भक्षयित्वोत्तङ्कः प्रतस्थे यत्र स क्षत्रियः पौष्यः	105A
तमुपेत्यापश्यदुत्तङ्क आसीनम्	106A
स तमुपेत्याशीर्भिरभिनन्द्योवाच	106B
अर्थी भवन्तमुपगतोऽस्मीति	106C
स एनमभिवाद्योवाच	107A
भगवन्पौष्यः खल्वहम्	107B
किं करवाणीति	107C
तमुवाचोत्तङ्कः	108A
गुर्वर्थे कुण्डलाभ्यामर्थ्यागतोऽस्मीति ये ते क्षत्रियया पिनद्धे कुण्डले ते भवान्दातुमर्हतीति	108B
तं पौष्यः प्रत्युवाच	109A
प्रविश्यान्तःपुरं क्षत्रिया याच्यतामिति	109B
स तेनैवमुक्तः प्रविश्यान्तःपुरं क्षत्रियां नापश्यत्	110A
स पौष्यं पुनरुवाच	111A
न युक्तं भवता वयमनृतेनोपचरितुम्	111B
न हि ते क्षत्रियान्तःपुरे सन्निहिता	111C
नैनां पश्यामीति	111D
स एवमुक्तः पौष्यस्तं प्रत्युवाच	112A
सम्प्रति भवानुच्छिष्टः	112B
स्मर तावत्	112C
न हि सा क्षत्रिया उच्छिष्टेनाशुचिना वा शक्या द्रष्टुम्	112D
पतिव्रतात्वादेषा नाशुचेर्दर्शनमुपैतीति	112E
अथैवमुक्त उत्तङ्कः स्मृत्वोवाच	113A
अस्ति खलु मयोच्छिष्टेनोपस्पृष्टं शीघ्रं गच्छता चेति	113B
तं पौष्यः प्रत्युवाच	114A
एतत्तदेवं हि	114B
न गच्छतोपस्पृष्टं भवति न स्थितेनेति	114C
अथोत्तङ्कस्तथेत्युक्त्वा प्राङ्मुख उपविश्य सुप्रक्षालितपाणिपादवदनोऽशब्दाभिर्हृदयङ्गमाभिरद्भिरुपस्पृश्य त्रिः पीत्वा द्विः परिमृज्य खान्यद्भिरुपस्पृश्यान्तःपुरं प्रविश्य तां क्षत्रियामपश्यत्	115A
सा च दृष्ट्वैवोत्तङ्कमभ्युत्थायाभिवाद्योवाच	116A
स्वागतं ते भगवन्	116B
आज्ञापय किं करवाणीति	116C
स तामुवाच	117A
एते कुण्डले गुर्वर्थं मे भिक्षिते दातुमर्हसीति	117B
सा प्रीता तेन तस्य सद्भावेन पात्रमयमनतिक्रमणीयश्चेति मत्वा ते कुण्डले अवमुच्यास्मै प्रायच्छत्	118A
आह चैनम्	119A
एते कुण्डले तक्षको नागराजः प्रार्थयति	119B
अप्रमत्तो नेतुमर्हसीति	119C
स एवमुक्तस्तां क्षत्रियां प्रत्युवाच	120A
भवति सुनिर्वृता भव	120B
न मां शक्तस्तक्षको नागराजो धर्षयितुमिति	120C
स एवमुक्त्वा तां क्षत्रियामामन्त्र्य पौष्यसकाशमागच्छत्	121A
स तं दृष्ट्वोवाच	122A
भोः पौष्य प्रीतोऽस्मीति	122B
तं पौष्यः प्रत्युवाच	123A
भगवंश्चिरस्य पात्रमासाद्यते	123B
भवांश्च गुणवानतिथिः	123C
तत्करिष्ये श्राद्धम्	123D
क्षणः क्रियतामिति	123E
तमुत्तङ्कः प्रत्युवाच	124A
कृतक्षण एवास्मि	124B
शीघ्रमिच्छामि यथोपपन्नमन्नमुपहृतं भवतेति	124C
स तथेत्युक्त्वा यथोपपन्नेनान्नेनैनं भोजयामास	125A
अथोत्तङ्कः शीतमन्नं सकेशं दृष्ट्वा अशुच्येतदिति मत्वा पौष्यमुवाच	126A
यस्मान्मे अशुच्यन्नं ददासि तस्मदन्धो भविष्यसीति	126B
तं पौष्यः प्रत्युवाच	127A
यस्मात्त्वमप्यदुष्टमन्नं दूषयसि तस्मादनपत्यो भविष्यसीति	127B
सोऽथ पौष्यस्तस्याशुचिभावमन्नस्यागमयामास	128A
अथ तदन्नं मुक्तकेश्या स्त्रियोपहृतं सकेशमशुचि मत्वोत्तङ्कं प्रसादयामास	129A
भगवन्नज्ञानादेतदन्नं सकेशमुपहृतं शीतं च	129B
तत्क्षामये भवन्तम्	129C
न भवेयमन्ध इति	129D
तमुत्तङ्कः प्रत्युवाच	130A
न मृषा ब्रवीमि	130B
भूत्वा त्वमन्धो नचिरादनन्धो भविष्यसीति	130C
ममापि शापो न भवेद्भवता दत्त इति	130D
तं पौष्यः प्रत्युवाच	131A
नाहं शक्तः शापं प्रत्यादातुम्	131B
न हि मे मन्युरद्याप्युपशमं गच्छति	131C
किं चैतद्भवता न ज्ञायते यथा	131D
नावनीतं हृदयं ब्राह्मणस्य; वाचि क्षुरो निहितस्तीक्ष्णधारः	132a
विपरीतमेतदुभयं क्षत्रियस्य; वाङ्नावनीती हृदयं तीक्ष्णधारम्	132c
इति	133A
तदेवं गते न शक्तोऽहं तीक्ष्णहृदयत्वात्तं शापमन्यथा कर्तुम्	133B
गम्यतामिति	133C
तमुत्तङ्कः प्रत्युवाच	134A
भवताहमन्नस्याशुचिभावमागमय्य प्रत्यनुनीतः	134B
प्राक्च तेऽभिहितम्	134C
यस्माददुष्टमन्नं दूषयसि तस्मादनपत्यो भविष्यसीति	134D
दुष्टे चान्ने नैष मम शापो भविष्यतीति	134E
साधयामस्तावदित्युक्त्वा प्रातिष्ठतोत्तङ्कस्ते कुण्डले गृहीत्वा	135A
सोऽपश्यत्पथि नग्नं श्रमणमागच्छन्तं मुहुर्मुहुर्दृश्यमानमदृश्यमानं च	136A
अथोत्तङ्कस्ते कुण्डले भूमौ निक्षिप्योदकार्थं प्रचक्रमे	136B
एतस्मिन्नन्तरे स श्रमणस्त्वरमाण उपसृत्य ते कुण्डले गृहीत्वा प्राद्रवत्	137A
तमुत्तङ्कोऽभिसृत्य जग्राह	137B
स तद्रूपं विहाय तक्षकरूपं कृत्वा सहसा धरण्यां विवृतं महाबिलं विवेश	137C
प्रविश्य च नागलोकं स्वभवनमगच्छत्	138A
तमुत्तङ्कोऽन्वाविवेश तेनैव बिलेन	138B
प्रविश्य च नागानस्तुवदेभिः श्लोकैः	138C
य ऐरावतराजानः सर्पाः समितिशोभनाः	139a
वर्षन्त इव जीमूताः सविद्युत्पवनेरिताः	139c
सुरूपाश्च विरूपाश्च तथा कल्माषकुण्डलाः	140a
आदित्यवन्नाकपृष्ठे रेजुरैरावतोद्भवाः	140c
बहूनि नागवर्त्मानि गङ्गायास्तीर उत्तरे	141a
इच्छेत्कोऽर्कांशुसेनायां चर्तुमैरावतं विना	141c
शतान्यशीतिरष्टौ च सहस्राणि च विंशतिः	142a
सर्पाणां प्रग्रहा यान्ति धृतराष्ट्रो यदेजति	142c
ये चैनमुपसर्पन्ति ये च दूरं परं गताः	143a
अहमैरावतज्येष्ठभ्रातृभ्योऽकरवं नमः	143c
यस्य वासः कुरुक्षेत्रे खाण्डवे चाभवत्सदा	144a
तं काद्रवेयमस्तौषं कुण्डलार्थाय तक्षकम्	144c
तक्षकश्चाश्वसेनश्च नित्यं सहचरावुभौ	145a
कुरुक्षेत्रे निवसतां नदीमिक्षुमतीमनु	145c
जघन्यजस्तक्षकस्य श्रुतसेनेति यः श्रुतः	146a
अवसद्यो महद्द्युम्नि प्रार्थयन्नागमुख्यताम्	146c
करवाणि सदा चाहं नमस्तस्मै महात्मने	146e
एवं स्तुवन्नपि नागान्यदा ते कुण्डले नालभदथापश्यत्स्त्रियौ तन्त्रे अधिरोप्य पटं वयन्त्यौ	147A
तस्मिंश्च तन्त्रे कृष्णाः सिताश्च तन्तवः	148A
चक्रं चापश्यत्षड्भिः कुमारैः परिवर्त्यमानम्	148B
पुरुषं चापश्यद्दर्शनीयम्	148C
स तान्सर्वांस्तुष्टाव एभिर्मन्त्रवादश्लोकैः	149A
त्रीण्यर्पितान्यत्र शतानि मध्ये; षष्टिश्च नित्यं चरति ध्रुवेऽस्मिन्	150a
चक्रे चतुर्विंशतिपर्वयोगे; षड्यत्कुमाराः परिवर्तयन्ति	150c
तन्त्रं चेदं विश्वरूपं युवत्यौ; वयतस्तन्तून्सततं वर्तयन्त्यौ	151a
कृष्णान्सितांश्चैव विवर्तयन्त्यौ; भूतान्यजस्रं भुवनानि चैव	151c
वज्रस्य भर्ता भुवनस्य गोप्ता; वृत्रस्य हन्ता नमुचेर्निहन्ता	152a
कृष्णे वसानो वसने महात्मा; सत्यानृते यो विविनक्ति लोके	152c
यो वाजिनं गर्भमपां पुराणं; वैश्वानरं वाहनमभ्युपेतः	153a
नमः सदास्मै जगदीश्वराय; लोकत्रयेशाय पुरन्दराय	153c
ततः स एनं पुरुषः प्राह	154A
प्रीतोऽस्मि तेऽहमनेन स्तोत्रेण	154B
किं ते प्रियं करवाणीति	154C
स तमुवाच	155A
नागा मे वशमीयुरिति	155B
स एनं पुरुषः पुनरुवाच	156A
एतमश्वमपाने धमस्वेति	156B
स तमश्वमपानेऽधमत्	157A
अथाश्वाद्धम्यमानात्सर्वस्रोतोभ्यः सधूमा अर्चिषोऽग्नेर्निष्पेतुः	157B
ताभिर्नागलोको धूपितः	158A
अथ ससम्भ्रमस्तक्षकोऽग्नितेजोभयविषण्णस्ते कुण्डले गृहीत्वा सहसा स्वभवनान्निष्क्रम्योत्तङ्कमुवाच	159A
एते कुण्डले प्रतिगृह्णातु भवानिति	159B
स ते प्रतिजग्राहोत्तङ्कः	160A
कुण्डले प्रतिगृह्याचिन्तयत्	160B
अद्य तत्पुण्यकमुपाध्यायिन्याः	160C
दूरं चाहमभ्यागतः	160D
कथं नु खलु सम्भावयेयमिति	160E
तत एनं चिन्तयानमेव स पुरुष उवाच	161A
उत्तङ्क एनमश्वमधिरोह	161B
एष त्वां क्षणादेवोपाध्यायकुलं प्रापयिष्यतीति	161C
स तथेत्युक्त्वा तमश्वमधिरुह्य प्रत्याजगामोपाध्यायकुलम्	162A
उपाध्यायिनी च स्नाता केशानावपयन्त्युपविष्टोत्तङ्को नागच्छतीति शापायास्य मनो दधे	162B
अथोत्तङ्कः प्रविश्य उपाध्यायिनीमभ्यवादयत्	163A
ते चास्यै कुण्डले प्रायच्छत्	163B
सा चैनं प्रत्युवाच	164A
उत्तङ्क देशे कालेऽभ्यागतः	164B
स्वागतं ते वत्स	164C
मनागसि मया न शप्तः	164D
श्रेयस्तवोपस्थितम्	164E
सिद्धिमाप्नुहीति	164F
अथोत्तङ्क उपाध्यायमभ्यवादयत्	165A
तमुपाध्यायः प्रत्युवाच	165B
वत्सोत्तङ्क स्वागतं ते	165C
किं चिरं कृतमिति	165D
तमुत्तङ्क उपाध्यायं प्रत्युवाच	166A
भोस्तक्षकेण नागराजेन विघ्नः कृतोऽस्मिन्कर्मणि	166B
तेनास्मि नागलोकं नीतः	166C
तत्र च मया दृष्टे स्त्रियौ तन्त्रेऽधिरोप्य पटं वयन्त्यौ	167A
तस्मिंश्च तन्त्रे कृष्णाः सिताश्च तन्तवः	167B
किं तत्	167C
तत्र च मया चक्रं दृष्टं द्वादशारम्	168A
षट्चैनं कुमाराः परिवर्तयन्ति	168B
तदपि किम्	168C
पुरुषश्चापि मया दृष्टः	169A
स पुनः कः	169B
अश्वश्चातिप्रमाणयुक्तः	170A
स चापि कः	170B
पथि गच्छता मया ऋषभो दृष्टः	171A
तं च पुरुषोऽधिरूढः	171B
तेनास्मि सोपचारमुक्तः	171C
उत्तङ्कास्य ऋषभस्य पुरीषं भक्षय	171D
उपाध्यायेनापि ते भक्षितमिति	171E
ततस्तद्वचनान्मया तदृषभस्य पुरीषमुपयुक्तम्	171F
तदिच्छामि भवतोपदिष्टं किं तदिति	171G
तेनैवमुक्त उपाध्यायः प्रत्युवाच	172A
ये ते स्त्रियौ धाता विधाता च	172B
ये च ते कृष्णाः सिताश्च तन्तवस्ते रात्र्यहनी	172C
यदपि तच्चक्रं द्वादशारं षट्कुमाराः परिवर्तयन्ति ते ऋतवः षट्संवत्सरश्चक्रम्	173A
यः पुरुषः स पर्जन्यः	173B
योऽश्वः सोऽग्निः	173C
य ऋषभस्त्वया पथि गच्छता दृष्टः स ऐरावतो नागराजः	174A
यश्चैनमधिरूढः स इन्द्रः	174B
यदपि ते पुरीषं भक्षितं तस्य ऋषभस्य तदमृतम्	174C
तेन खल्वसि न व्यापन्नस्तस्मिन्नागभवने	175A
स चापि मम सखा इन्द्रः	175B
तदनुग्रहात्कुण्डले गृहीत्वा पुनरभ्यागतोऽसि	176A
तत्सौम्य गम्यताम्	176B
अनुजाने भवन्तम्	176C
श्रेयोऽवाप्स्यसीति	176D
स उपाध्यायेनानुज्ञात उत्तङ्कः क्रुद्धस्तक्षकस्य प्रतिचिकीर्षमाणो हास्तिनपुरं प्रतस्थे	177A
स हास्तिनपुरं प्राप्य नचिराद्द्विजसत्तमः	178a
समागच्छत राजानमुत्तङ्को जनमेजयम्	178c
पुरा तक्षशिलातस्तं निवृत्तमपराजितम्	179a
सम्यग्विजयिनं दृष्ट्वा समन्तान्मन्त्रिभिर्वृतम्	179c
तस्मै जयाशिषः पूर्वं यथान्यायं प्रयुज्य सः	180a
उवाचैनं वचः काले शब्दसम्पन्नया गिरा	180c
अन्यस्मिन्करणीये त्वं कार्ये पार्थिवसत्तम	181a
बाल्यादिवान्यदेव त्वं कुरुषे नृपसत्तम	181c
एवमुक्तस्तु विप्रेण स राजा प्रत्युवाच ह	182a
जनमेजयः प्रसन्नात्मा सम्यक्सम्पूज्य तं मुनिम्	182c
आसां प्रजानां परिपालनेन; स्वं क्षत्रधर्मं परिपालयामि	183a
प्रब्रूहि वा किं क्रियतां द्विजेन्द्र; शुश्रूषुरस्म्यद्य वचस्त्वदीयम्	183c
स एवमुक्तस्तु नृपोत्तमेन; द्विजोत्तमः पुण्यकृतां वरिष्ठः	184a
उवाच राजानमदीनसत्त्वं; स्वमेव कार्यं नृपतेश्च यत्तत्	184c
तक्षकेण नरेन्द्रेन्द्र येन ते हिंसितः पिता	185a
तस्मै प्रतिकुरुष्व त्वं पन्नगाय दुरात्मने	185c
कार्यकालं च मन्येऽहं विधिदृष्टस्य कर्मणः	186a
तद्गच्छापचितिं राजन्पितुस्तस्य महात्मनः	186c
तेन ह्यनपराधी स दष्टो दुष्टान्तरात्मना	187a
पञ्चत्वमगमद्राजा वज्राहत इव द्रुमः	187c
बलदर्पसमुत्सिक्तस्तक्षकः पन्नगाधमः	188a
अकार्यं कृतवान्पापो योऽदशत्पितरं तव	188c
राजर्षिवंशगोप्तारममरप्रतिमं नृपम्	189a
जघान काश्यपं चैव न्यवर्तयत पापकृत्	189c
दग्धुमर्हसि तं पापं ज्वलिते हव्यवाहने	190a
सर्पसत्रे महाराज त्वयि तद्धि विधीयते	190c
एवं पितुश्चापचितिं गतवांस्त्वं भविष्यसि	191a
मम प्रियं च सुमहत्कृतं राजन्भविष्यति	191c
कर्मणः पृथिवीपाल मम येन दुरात्मना	192a
विघ्नः कृतो महाराज गुर्वर्थं चरतोऽनघ	192c
एतच्छ्रुत्वा तु नृपतिस्तक्षकस्य चुकोप ह	193a
उत्तङ्कवाक्यहविषा दीप्तोऽग्निर्हविषा यथा	193c
अपृच्छच्च तदा राजा मन्त्रिणः स्वान्सुदुःखितः	194a
उत्तङ्कस्यैव सान्निध्ये पितुः स्वर्गगतिं प्रति	194c
तदैव हि स राजेन्द्रो दुःखशोकाप्लुतोऽभवत्	195a
यदैव पितरं वृत्तमुत्तङ्कादशृणोत्तदा	195c">
<script type="text/javascript">
    
    let baseURL = "https:\/\/vishvAsa.github.io\/mahAbhAratam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/mahAbhAratam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/mahAbhAratam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/mahAbhAratam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/mahAbhAratam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}},{\u0022scope\u0022:{\u0022pathPrefix\u0022:\u0022kAvyam\/bhAShAntaram\/kn\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022kannada\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/mahAbhAratam\/vyAsaH\/sukthankarAdi-pAThaH\/01\/003\/".replace(basePath, "/");
  pageVars.pageParams = {};
  pageVars.pageSource = "vyAsaH\/sukthankarAdi-pAThaH\/01\/003.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/mahAbhAratam/webpack_dist/uiLib-bundle.js"></script>







    <link rel="stylesheet" href="/mahAbhAratam/webpack_dist/uiLib.css">
<link rel="stylesheet" href="/mahAbhAratam/css/uiLibPrint.css" media="print" >
<link rel="stylesheet" href="/mahAbhAratam/css/fonts.css" >
<link rel="stylesheet" href="/mahAbhAratam/css/@fortawesome/fontawesome-free/css/solid.min.css">

<link rel="stylesheet" href="/mahAbhAratam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/" />
<link rel="alternate" hreflang="sa-Deva" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">महाभारते विश्वासटिप्पन्यः <br/> </i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/mahAbhAratam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id=""></h1>
    
    <a id="editLink" class="btn btn-primary noPrint"  href="https://github.com/vishvAsa/mahAbhAratam/edit/content/vyAsaH/sukthankarAdi-pAThaH/01/003.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>सूत उवाच	001<br>
जनमेजयः पारिक्षितः सह भ्रातृभिः कुरुक्षेत्रे दीर्घसत्रमुपास्ते	001A<br>
तस्य भ्रातरस्त्रयः श्रुतसेन उग्रसेनो भीमसेन इति	001B<br>
तेषु तत्सत्रमुपासीनेषु तत्र श्वाभ्यागच्छत्सारमेयः	002A<br>
स जनमेजयस्य भ्रातृभिरभिहतो रोरूयमाणो मातुः समीपमुपागच्छत्	002B<br>
तं माता रोरूयमाणमुवाच	003A<br>
किं रोदिषि	003B<br>
केनास्यभिहत इति	003C<br>
स एवमुक्तो मातरं प्रत्युवाच	004A<br>
जनमेजयस्य भ्रातृभिरभिहतोऽस्मीति	004B<br>
तं माता प्रत्युवाच	005A<br>
व्यक्तं त्वया तत्रापराद्धं येनास्यभिहत इति	005B<br>
स तां पुनरुवाच	006A<br>
नापराध्यामि किञ्चित्	006B<br>
नावेक्षे हवींषि नावलिह इति	006C<br>
तच्छ्रुत्वा तस्य माता सरमा पुत्रशोकार्ता तत्सत्रमुपागच्छद्यत्र स जनमेजयः सह  भ्रातृभिर्दीर्घसत्रमुपास्ते	007A<br>
स तया क्रुद्धया तत्रोक्तः	008A<br>
अयं मे पुत्रो न किञ्चिदपराध्यति	008B<br>
किमर्थमभिहत इति	008C<br>
यस्माच्चायमभिहतोऽनपकारी तस्माददृष्टं त्वां भयमागमिष्यतीति	008D<br>
स जनमेजय एवमुक्तो देवशुन्या सरमया दृढं सम्भ्रान्तो विषण्णश्चासीत्	009A<br>
स तस्मिन्सत्रे समाप्ते हास्तिनपुरं प्रत्येत्य पुरोहितमनुरूपमन्विच्छमानः परं यत्नमकरोद्यो मे पापकृत्यां शमयेदिति	010A<br>
स कदाचिन्मृगयां यातः पारिक्षितो जनमेजयः कस्मिंश्चित्स्वविषयोद्देशे आश्रममपश्यत्	011A<br>
तत्र कश्चिदृषिरासां चक्रे श्रुतश्रवा नाम	012A<br>
तस्याभिमतः पुत्र आस्ते सोमश्रवा नाम	012B<br>
तस्य तं पुत्रमभिगम्य जनमेजयः पारिक्षितः पौरोहित्याय वव्रे	013A<br>
स नमस्कृत्य तमृषिमुवाच	014A<br>
भगवन्नयं तव पुत्रो मम पुरोहितोऽस्त्विति	014B<br>
स एवमुक्तः प्रत्युवाच	015A<br>
भो जनमेजय पुत्रोऽयं मम सर्प्यां जातः	015B<br>
महातपस्वी स्वाध्यायसम्पन्नो मत्तपोवीर्यसम्भृतो मच्छुक्रं पीतवत्यास्तस्याः कुक्षौ संवृद्धः	015C<br>
समर्थोऽयं भवतः सर्वाः पापकृत्याः शमयितुमन्तरेण महादेवकृत्याम्	015D<br>
अस्य त्वेकमुपांशुव्रतम्	015E<br>
यदेनं कश्चिद्ब्राह्मणः कञ्चिदर्थमभियाचेत्तं तस्मै दद्यादयम्	015F<br>
यद्येतदुत्सहसे ततो नयस्वैनमिति	015G<br>
तेनैवमुत्को जनमेजयस्तं प्रत्युवाच	016A<br>
भगवंस्तथा भविष्यतीति	016B<br>
स तं पुरोहितमुपादायोपावृत्तो भ्रातॄनुवाच	017A<br>
मयायं वृत उपाध्यायः	017B<br>
यदयं ब्रूयात्तत्कार्यमविचारयद्भिरिति	017C<br>
तेनैवमुक्ता भ्रातरस्तस्य तथा चक्रुः	018A<br>
स तथा भ्रातॄन्सन्दिश्य तक्षशिलां प्रत्यभिप्रतस्थे	018B<br>
तं च देशं वशे स्थापयामास	018C<br>
एतस्मिन्नन्तरे कश्चिदृषिर्धौम्यो नामायोदः	019A<br>
तस्य शिष्यास्त्रयो बभूवुरुपमन्युरारुणिर्वेदश्चेति	019B<br>
स एकं शिष्यमारुणिं पाञ्चाल्यं प्रेषयामास	020A<br>
गच्छ केदारखण्डं बधानेति	020B<br>
स उपाध्यायेन सन्दिष्ट आरुणिः पाञ्चाल्यस्तत्र गत्वा तत्केदारखण्डं बद्धुं नाशक्नोत्	021A<br>
स क्लिश्यमानोऽपश्यदुपायम्	022A<br>
भवत्वेवं करिष्यामीति	022B<br>
स तत्र संविवेश केदारखण्डे	023A<br>
शयाने तस्मिंस्तदुदकं तस्थौ	023B<br>
ततः कदाचिदुपाध्याय आयोदो धौम्यः शिष्यानपृच्छत्	024A<br>
क्व आरुणिः पाञ्चाल्यो गत इति	024B<br>
ते प्रत्यूचुः	025A<br>
भगवतैव प्रेषितो गच्छ केदारखण्डं बधानेति	025B<br>
स एवमुक्तस्ताञ्शिष्यान्प्रत्युवाच	026A<br>
तस्मात्सर्वे तत्र गच्छामो यत्र स इति	026B<br>
स तत्र गत्वा तस्याह्वानाय शब्दं चकार	027A<br>
भो आरुणे पाञ्चाल्य क्वासि	027B<br>
वत्सैहीति	027C<br>
स तच्छ्रुत्वा आरुणिरुपाध्यायवाक्यं तस्मात्केदारखण्डात्सहसोत्थाय तमुपाध्यायमुपतस्थे	028A<br>
प्रोवाच चैनम्	028B<br>
अयमस्म्यत्र केदारखण्डे निःसरमाणमुदकमवारणीयं संरोद्धुं संविष्टो भगवच्छब्दं श्रुत्वैव सहसा विदार्य केदारखण्डं भवन्तमुपस्थितः	028C<br>
तदभिवादये भगवन्तम्	028D<br>
आज्ञापयतु भवान्	028E<br>
किं करवाणीति	028F<br>
तमुपाध्यायोऽब्रवीत्	029A<br>
यस्माद्भवान्केदारखण्डमवदार्योत्थितस्तस्माद्भवानुद्दालक एव नाम्ना भविष्यतीति	029B<br>
स उपाध्यायेनानुगृहीतः	030A<br>
यस्मात्त्वया मद्वचोऽनुष्ठितं तस्माच्छ्रेयोऽवाप्स्यसीति	030B<br>
सर्वे च ते वेदाः प्रतिभास्यन्ति सर्वाणि च धर्मशास्त्राणीति	030C<br>
स एवमुक्त उपाध्यायेनेष्टं देशं जगाम	031A<br>
अथापरः शिष्यस्तस्यैवायोदस्य धौम्यस्योपमन्युर्नाम	032A<br>
तमुपाध्यायः प्रेषयामास	033A<br>
वत्सोपमन्यो गा रक्षस्वेति	033B<br>
स उपाध्यायवचनादरक्षद्गाः	034A<br>
स चाहनि गा रक्षित्वा दिवसक्षयेऽभ्यागम्योपाध्यायस्याग्रतः स्थित्वा नमश्चक्रे	034B<br>
तमुपाध्यायः पीवानमपश्यत्	035A<br>
उवाच चैनम्	035B<br>
वत्सोपमन्यो केन वृत्तिं कल्पयसि	035C<br>
पीवानसि दृढमिति	035D<br>
स उपाध्यायं प्रत्युवाच	036A<br>
भैक्षेण वृत्तिं कल्पयामीति	036B<br>
तमुपाध्यायः प्रत्युवाच	037A<br>
ममानिवेद्य भैक्षं नोपयोक्तव्यमिति	037B<br>
स तथेत्युक्त्वा पुनररक्षद्गाः	038A<br>
रक्षित्वा चागम्य तथैवोपाध्यायस्याग्रतः स्थित्वा नमश्चक्रे	038B<br>
तमुपाध्यायस्तथापि पीवानमेव दृष्ट्वोवाच	039A<br>
वत्सोपमन्यो सर्वमशेषतस्ते भैक्षं गृह्णामि	039B<br>
केनेदानीं वृत्तिं कल्पयसीति	039C<br>
स एवमुक्त उपाध्यायेन प्रत्युवाच	040A<br>
भगवते निवेद्य पूर्वमपरं चरामि	040B<br>
तेन वृत्तिं कल्पयामीति	040C<br>
तमुपाध्यायः प्रत्युवाच	041A<br>
नैषा न्याय्या गुरुवृत्तिः	041B<br>
अन्येषामपि वृत्त्युपरोधं करोष्येवं वर्तमानः	041C<br>
लुब्धोऽसीति	041D<br>
स तथेत्युक्त्वा गा अरक्षत्	042A<br>
रक्षित्वा च पुनरुपाध्यायगृहमागम्योपाध्यायस्याग्रतः स्थित्वा नमश्चक्रे	042B<br>
तमुपाध्यायस्तथापि पीवानमेव दृष्ट्वा पुनरुवाच	043A<br>
अहं ते सर्वं भैक्षं गृह्णामि न चान्यच्चरसि	043B<br>
पीवानसि	043C<br>
केन वृत्तिं कल्पयसीति	043D<br>
स उपाध्यायं प्रत्युवाच	044A<br>
भो एतासां गवां पयसा वृत्तिं कल्पयामीति	044B<br>
तमुपाध्यायः प्रत्युवाच	045A<br>
नैतन्न्याय्यं पय उपयोक्तुं भवतो मयाननुज्ञातमिति	045B<br>
स तथेति प्रतिज्ञाय गा रक्षित्वा पुनरुपाध्यायगृहानेत्य गुरोरग्रतः स्थित्वा नमश्चक्रे	046A<br>
तमुपाध्यायः पीवानमेवापश्यत्	047A<br>
उवाच चैनम्	047B<br>
भैक्षं नाश्नासि न चान्यच्चरसि	047C<br>
पयो न पिबसि	047D<br>
पीवानसि	047E<br>
केन वृत्तिं कल्पयसीति	047F<br>
स एवमुक्त उपाध्यायं प्रत्युवाच	048A<br>
भोः फेनं पिबामि यमिमे वत्सा मातॄणां स्तनं पिबन्त उद्गिरन्तीति	048B<br>
तमुपाध्यायः प्रत्युवाच	049A<br>
एते त्वदनुकम्पया गुणवन्तो वत्साः प्रभूततरं फेनमुद्गिरन्ति	049B<br>
तदेवमपि वत्सानां वृत्त्युपरोधं करोष्येवं वर्तमानः	049C<br>
फेनमपि भवान्न पातुमर्हतीति	049D<br>
स तथेति प्रतिज्ञाय निराहारस्ता गा अरक्षत्	050A<br>
तथा प्रतिषिद्धो भैक्षं नाश्नाति न चान्यच्चरति	050B<br>
पयो न पिबति	050C<br>
फेनं नोपयुङ्क्ते	050D<br>
स कदाचिदरण्ये क्षुधार्तोऽर्कपत्राण्यभक्षयत्	051A<br>
स तैरर्कपत्रैर्भक्षितैः क्षारकटूष्णविपाकिभिश्चक्षुष्युपहतोऽन्धोऽभवत्	052A<br>
सोऽन्धोऽपि चङ्क्रम्यमाणः कूपेऽपतत्	052B<br>
अथ तस्मिन्ननागच्छत्युपाध्यायः शिष्यानवोचत्	053A<br>
मयोपमन्युः सर्वतः प्रतिषिद्धः	053B<br>
स नियतं कुपितः	053C<br>
ततो नागच्छति चिरगतश्चेति	053D<br>
स एवमुक्त्वा गत्वारण्यमुपमन्योराह्वानं चक्रे	054A<br>
भो उपमन्यो क्वासि	054B<br>
वत्सैहीति	054C<br>
स तदाह्वानमुपाध्यायाच्छ्रुत्वा प्रत्युवाचोच्चैः	055A<br>
अयमस्मि भो उपाध्याय कूपे पतित इति	055B<br>
तमुपाध्यायः प्रत्युवाच	056A<br>
कथमसि कूपे पतित इति	056B<br>
स तं प्रत्युवाच	057A<br>
अर्कपत्राणि भक्षयित्वान्धीभूतोऽस्मि	057B<br>
अतः कूपे पतित इति	057C<br>
तमुपाध्यायः प्रत्युवाच	058A<br>
अश्विनौ स्तुहि	058B<br>
तौ त्वां चक्षुष्मन्तं करिष्यतो देवभिषजाविति	058C<br>
स एवमुक्त उपाध्यायेन स्तोतुं प्रचक्रमे देवावश्विनौ वाग्भिर्ऋग्भिः	059A<br>
प्र पूर्वगौ पूर्वजौ चित्रभानू; गिरा वा शंसामि तपनावनन्तौ	060a<br>
दिव्यौ सुपर्णौ विरजौ विमाना;वधिक्षियन्तौ भुवनानि विश्वा	060c<br>
हिरण्मयौ शकुनी साम्परायौ; नासत्यदस्रौ सुनसौ वैजयन्तौ	061a<br>
शुक्रं वयन्तौ तरसा सुवेमा;वभि व्ययन्तावसितं विवस्वत्	061c<br>
ग्रस्तां सुपर्णस्य बलेन वर्तिका;ममुञ्चतामश्विनौ सौभगाय	062a<br>
तावत्सुवृत्तावनमन्त मायया; सत्तमा गा अरुणा उदावहन्	062c<br>
षष्टिश्च गावस्त्रिशताश्च धेनव; एकं वत्सं सुवते तं दुहन्ति	063a<br>
नानागोष्ठा विहिता एकदोहना;स्तावश्विनौ दुहतो घर्ममुक्थ्यम्	063c<br>
एकां नाभिं सप्तशता अराः श्रिताः; प्रधिष्वन्या विंशतिरर्पिता अराः	064a<br>
अनेमि चक्रं परिवर्ततेऽजरं; मायाश्विनौ समनक्ति चर्षणी	064c<br>
एकं चक्रं वर्तते द्वादशारं प्रधि;षण्णाभिमेकाक्षममृतस्य धारणम्	065a<br>
यस्मिन्देवा अधि विश्वे विषक्ता;स्तावश्विनौ मुञ्चतो मा विषीदतम्	065c<br>
अश्विनाविन्द्रममृतं वृत्तभूयौ; तिरोधत्तामश्विनौ दासपत्नी	066a<br>
भित्त्वा गिरिमश्विनौ गामुदाचरन्तौ; तद्वृष्टमह्ना प्रथिता वलस्य	066c<br>
युवां दिशो जनयथो दशाग्रे; समानं मूर्ध्नि रथया वियन्ति	067a<br>
तासां यातमृषयोऽनुप्रयान्ति; देवा मनुष्याः क्षितिमाचरन्ति	067c<br>
युवां वर्णान्विकुरुथो विश्वरूपां;स्तेऽधिक्षियन्ति भुवनानि विश्वा	068a<br>
ते भानवोऽप्यनुसृताश्चरन्ति; देवा मनुष्याः क्षितिमाचरन्ति	068c<br>
तौ नासत्यावश्विनावामहे वां; स्रजं च यां बिभृथः पुष्करस्य	069a<br>
तौ नासत्यावमृतावृतावृधा;वृते देवास्तत्प्रपदेन सूते	069c<br>
मुखेन गर्भं लभतां युवानौ; गतासुरेतत्प्रपदेन सूते	070a<br>
सद्यो जातो मातरमत्ति गर्भ;स्तावश्विनौ मुञ्चथो जीवसे गाः	070c<br>
एवं तेनाभिष्टुतावश्विनावाजग्मतुः	071A<br>
आहतुश्चैनम्	071B<br>
प्रीतौ स्वः	071C<br>
एष तेऽपूपः	071D<br>
अशानैनमिति	071E<br>
स एवमुक्तः प्रत्युवाच	072A<br>
नानृतमूचतुर्भवन्तौ	072B<br>
न त्वहमेतमपूपमुपयोक्तुमुत्सहे अनिवेद्य गुरव इति	072C<br>
ततस्तमश्विनावूचतुः	073A<br>
आवाभ्यां पुरस्ताद्भवत उपाध्यायेनैवमेवाभिष्टुताभ्यामपूपः प्रीताभ्यां दत्तः	073B<br>
उपयुक्तश्च स तेनानिवेद्य गुरवे	073C<br>
त्वमपि तथैव कुरुष्व यथा कृतमुपाध्यायेनेति	073D<br>
स एवमुक्तः पुनरेव प्रत्युवाचैतौ	074A<br>
प्रत्यनुनये भवन्तावश्विनौ	074B<br>
नोत्सहेऽहमनिवेद्योपाध्यायायोपयोक्तुमिति	074C<br>
तमश्विनावाहतुः	075A<br>
प्रीतौ स्वस्तवानया गुरुवृत्त्या	075B<br>
उपाध्यायस्य ते कार्ष्णायसा दन्ताः	075C<br>
भवतो हिरण्मया भविष्यन्ति	075D<br>
चक्षुष्मांश्च भविष्यसि	075E<br>
श्रेयश्चावाप्स्यसीति	075F<br>
स एवमुक्तोऽश्विभ्यां लब्धचक्षुरुपाध्यायसकाशमागम्योपाध्यायमभिवाद्याचचक्षे	076A<br>
स चास्य प्रीतिमानभूत्	076B<br>
आह चैनम्	077A<br>
यथाश्विनावाहतुस्तथा त्वं श्रेयोऽवाप्स्यसीति	077B<br>
सर्वे च ते वेदाः प्रतिभास्यन्तीति	077C<br>
एषा तस्यापि परीक्षोपमन्योः	078A<br>
अथापरः शिष्यस्तस्यैवायोदस्य धौम्यस्य वेदो नाम	079A<br>
तमुपाध्यायः सन्दिदेश	080A<br>
वत्स वेद इहास्यताम्	080B<br>
भवता मद्गृहे कञ्चित्कालं शुश्रूषमाणेन भवितव्यम्	080C<br>
श्रेयस्ते भविष्यतीति	080D<br>
स तथेत्युक्त्वा गुरुकुले दीर्घकालं गुरुशुश्रूषणपरोऽवसत्	081A<br>
गौरिव नित्यं गुरुषु धूर्षु नियुज्यमानः शीतोष्णक्षुत्तृष्णादुःखसहः सर्वत्राप्रतिकूलः	081B<br>
तस्य महता कालेन गुरुः परितोषं जगाम	082A<br>
तत्परितोषाच्च श्रेयः सर्वज्ञतां चावाप	082B<br>
एषा तस्यापि परीक्षा वेदस्य	082C<br>
स उपाध्यायेनानुज्ञातः समावृत्तस्तस्माद्गुरुकुलवासाद्गृहाश्रमं प्रत्यपद्यत	083A<br>
तस्यापि स्वगृहे वसतस्त्रयः शिष्या बभूवुः	083B<br>
स शिष्यान्न किञ्चिदुवाच	084A<br>
कर्म वा क्रियतां गुरुशुश्रूषा वेति	084B<br>
दुःखाभिज्ञो हि गुरुकुलवासस्य शिष्यान्परिक्लेशेन योजयितुं नेयेष	084C<br>
अथ कस्यचित्कालस्य वेदं ब्राह्मणं जनमेजयः पौष्यश्च क्षत्रियावुपेत्योपाध्यायं वरयां चक्रतुः	085A<br>
स कदाचिद्याज्यकार्येणाभिप्रस्थित उत्तङ्कं नाम शिष्यं नियोजयामास	086A<br>
भो उत्तङ्क यत्किञ्चिदस्मद्गृहे परिहीयते तदिच्छाम्यहमपरिहीणं भवता क्रियमाणमिति	086B<br>
स एवं प्रतिसमादिश्योत्तङ्कं वेदः प्रवासं जगाम	087A<br>
अथोत्तङ्को गुरुशुश्रूषुर्गुरुनियोगमनुतिष्ठमानस्तत्र गुरुकुले वसति स्म	088A<br>
स वसंस्तत्रोपाध्यायस्त्रीभिः सहिताभिराहूयोक्तः	089A<br>
उपाध्यायिनी ते ऋतुमती	089B<br>
उपाध्यायश्च प्रोषितः	089C<br>
अस्या यथायमृतुर्वन्ध्यो न भवति तथा क्रियताम्	089D<br>
एतद्विषीदतीति	089E<br>
स एवमुक्तस्ताः स्त्रियः प्रत्युवाच	090A<br>
न मया स्त्रीणां वचनादिदमकार्यं कार्यम्	090B<br>
न ह्यहमुपाध्यायेन सन्दिष्टः	090C<br>
अकार्यमपि त्वया कार्यमिति	090D<br>
तस्य पुनरुपाध्यायः कालान्तरेण गृहानुपजगाम तस्मात्प्रवासात्	091A<br>
स तद्वृत्तं तस्याशेषमुपलभ्य प्रीतिमानभूत्	091B<br>
उवाच चैनम्	092A<br>
वत्सोत्तङ्क किं ते प्रियं करवाणीति	092B<br>
धर्मतो हि शुश्रूषितोऽस्मि भवता	092C<br>
तेन प्रीतिः परस्परेण नौ संवृद्धा	092D<br>
तदनुजाने भवन्तम्	092E<br>
सर्वामेव सिद्धिं प्राप्स्यसि	092F<br>
गम्यतामिति	092G<br>
स एवमुक्तः प्रत्युवाच	093A<br>
किं ते प्रियं करवाणीति	093B<br>
एवं ह्याहुः	093C<br>
यश्चाधर्मेण विब्रूयाद्यश्चाधर्मेण पृच्छति	094A<br>
तयोरन्यतरः प्रैति विद्वेषं चाधिगच्छति	095A<br>
सोऽहमनुज्ञातो भवता इच्छामीष्टं ते गुर्वर्थमुपहर्तुमिति	095B<br>
तेनैवमुक्त उपाध्यायः प्रत्युवाच	096A<br>
वत्सोत्तङ्क उष्यतां तावदिति	096B<br>
स कदाचित्तमुपाध्यायमाहोत्तङ्कः	097A<br>
आज्ञापयतु भवान्	097B<br>
किं ते प्रियमुपहरामि गुर्वर्थमिति	097C<br>
तमुपाध्यायः प्रत्युवाच	098A<br>
वत्सोत्तङ्क बहुशो मां चोदयसि गुर्वर्थमुपहरेयमिति	098B<br>
तद्गच्छ	098C<br>
एनां प्रविश्योपाध्यायिनीं पृच्छ किमुपहरामीति	098D<br>
एषा यद्ब्रवीति तदुपहरस्वेति	098E<br>
स एवमुक्त उपाध्यायेनोपाध्यायिनीमपृच्छत्	099A<br>
भवत्युपाध्यायेनास्म्यनुज्ञातो गृहं गन्तुम्	099B<br>
तदिच्छामीष्टं ते गुर्वर्थमुपहृत्यानृणो गन्तुम्	099C<br>
तदाज्ञापयतु भवती	099D<br>
किमुपहरामि गुर्वर्थमिति	099E<br>
सैवमुक्तोपाध्यायिन्युत्तङ्कं प्रत्युवाच	100A<br>
गच्छ पौष्यं राजानम्	100B<br>
भिक्षस्व तस्य क्षत्रियया पिनद्धे कुण्डले	100C<br>
ते आनयस्व	100D<br>
इतश्चतुर्थेऽहनि पुण्यकं भविता	100E<br>
ताभ्यामाबद्धाभ्यां ब्राह्मणान्परिवेष्टुमिच्छामि	100F<br>
शोभमाना यथा ताभ्यां कुण्डलाभ्यां तस्मिन्नहनि सम्पादयस्व	100G<br>
श्रेयो हि ते स्यात्क्षणं कुर्वत इति	100H<br>
स एवमुक्त उपाध्यायिन्या प्रातिष्ठतोत्तङ्कः	101A<br>
स पथि गच्छन्नपश्यदृषभमतिप्रमाणं तमधिरूढं च पुरुषमतिप्रमाणमेव	101B<br>
स पुरुष उत्तङ्कमभ्यभाषत	102A<br>
उत्तङ्कैतत्पुरीषमस्य ऋषभस्य भक्षयस्वेति	102B<br>
स एवमुक्तो नैच्छत्	103A<br>
तमाह पुरुषो भूयः	104A<br>
भक्षयस्वोत्तङ्क	104B<br>
मा विचारय	104C<br>
उपाध्यायेनापि ते भक्षितं पूर्वमिति	104D<br>
स एवमुक्तो बाढमित्युक्त्वा तदा तदृषभस्य पुरीषं मूत्रं च भक्षयित्वोत्तङ्कः प्रतस्थे यत्र स क्षत्रियः पौष्यः	105A<br>
तमुपेत्यापश्यदुत्तङ्क आसीनम्	106A<br>
स तमुपेत्याशीर्भिरभिनन्द्योवाच	106B<br>
अर्थी भवन्तमुपगतोऽस्मीति	106C<br>
स एनमभिवाद्योवाच	107A<br>
भगवन्पौष्यः खल्वहम्	107B<br>
किं करवाणीति	107C<br>
तमुवाचोत्तङ्कः	108A<br>
गुर्वर्थे कुण्डलाभ्यामर्थ्यागतोऽस्मीति ये ते क्षत्रियया पिनद्धे कुण्डले ते भवान्दातुमर्हतीति	108B<br>
तं पौष्यः प्रत्युवाच	109A<br>
प्रविश्यान्तःपुरं क्षत्रिया याच्यतामिति	109B<br>
स तेनैवमुक्तः प्रविश्यान्तःपुरं क्षत्रियां नापश्यत्	110A<br>
स पौष्यं पुनरुवाच	111A<br>
न युक्तं भवता वयमनृतेनोपचरितुम्	111B<br>
न हि ते क्षत्रियान्तःपुरे सन्निहिता	111C<br>
नैनां पश्यामीति	111D<br>
स एवमुक्तः पौष्यस्तं प्रत्युवाच	112A<br>
सम्प्रति भवानुच्छिष्टः	112B<br>
स्मर तावत्	112C<br>
न हि सा क्षत्रिया उच्छिष्टेनाशुचिना वा शक्या द्रष्टुम्	112D<br>
पतिव्रतात्वादेषा नाशुचेर्दर्शनमुपैतीति	112E<br>
अथैवमुक्त उत्तङ्कः स्मृत्वोवाच	113A<br>
अस्ति खलु मयोच्छिष्टेनोपस्पृष्टं शीघ्रं गच्छता चेति	113B<br>
तं पौष्यः प्रत्युवाच	114A<br>
एतत्तदेवं हि	114B<br>
न गच्छतोपस्पृष्टं भवति न स्थितेनेति	114C<br>
अथोत्तङ्कस्तथेत्युक्त्वा प्राङ्मुख उपविश्य सुप्रक्षालितपाणिपादवदनोऽशब्दाभिर्हृदयङ्गमाभिरद्भिरुपस्पृश्य त्रिः पीत्वा द्विः परिमृज्य खान्यद्भिरुपस्पृश्यान्तःपुरं प्रविश्य तां क्षत्रियामपश्यत्	115A<br>
सा च दृष्ट्वैवोत्तङ्कमभ्युत्थायाभिवाद्योवाच	116A<br>
स्वागतं ते भगवन्	116B<br>
आज्ञापय किं करवाणीति	116C<br>
स तामुवाच	117A<br>
एते कुण्डले गुर्वर्थं मे भिक्षिते दातुमर्हसीति	117B<br>
सा प्रीता तेन तस्य सद्भावेन पात्रमयमनतिक्रमणीयश्चेति मत्वा ते कुण्डले अवमुच्यास्मै प्रायच्छत्	118A<br>
आह चैनम्	119A<br>
एते कुण्डले तक्षको नागराजः प्रार्थयति	119B<br>
अप्रमत्तो नेतुमर्हसीति	119C<br>
स एवमुक्तस्तां क्षत्रियां प्रत्युवाच	120A<br>
भवति सुनिर्वृता भव	120B<br>
न मां शक्तस्तक्षको नागराजो धर्षयितुमिति	120C<br>
स एवमुक्त्वा तां क्षत्रियामामन्त्र्य पौष्यसकाशमागच्छत्	121A<br>
स तं दृष्ट्वोवाच	122A<br>
भोः पौष्य प्रीतोऽस्मीति	122B<br>
तं पौष्यः प्रत्युवाच	123A<br>
भगवंश्चिरस्य पात्रमासाद्यते	123B<br>
भवांश्च गुणवानतिथिः	123C<br>
तत्करिष्ये श्राद्धम्	123D<br>
क्षणः क्रियतामिति	123E<br>
तमुत्तङ्कः प्रत्युवाच	124A<br>
कृतक्षण एवास्मि	124B<br>
शीघ्रमिच्छामि यथोपपन्नमन्नमुपहृतं भवतेति	124C<br>
स तथेत्युक्त्वा यथोपपन्नेनान्नेनैनं भोजयामास	125A<br>
अथोत्तङ्कः शीतमन्नं सकेशं दृष्ट्वा अशुच्येतदिति मत्वा पौष्यमुवाच	126A<br>
यस्मान्मे अशुच्यन्नं ददासि तस्मदन्धो भविष्यसीति	126B<br>
तं पौष्यः प्रत्युवाच	127A<br>
यस्मात्त्वमप्यदुष्टमन्नं दूषयसि तस्मादनपत्यो भविष्यसीति	127B<br>
सोऽथ पौष्यस्तस्याशुचिभावमन्नस्यागमयामास	128A<br>
अथ तदन्नं मुक्तकेश्या स्त्रियोपहृतं सकेशमशुचि मत्वोत्तङ्कं प्रसादयामास	129A<br>
भगवन्नज्ञानादेतदन्नं सकेशमुपहृतं शीतं च	129B<br>
तत्क्षामये भवन्तम्	129C<br>
न भवेयमन्ध इति	129D<br>
तमुत्तङ्कः प्रत्युवाच	130A<br>
न मृषा ब्रवीमि	130B<br>
भूत्वा त्वमन्धो नचिरादनन्धो भविष्यसीति	130C<br>
ममापि शापो न भवेद्भवता दत्त इति	130D<br>
तं पौष्यः प्रत्युवाच	131A<br>
नाहं शक्तः शापं प्रत्यादातुम्	131B<br>
न हि मे मन्युरद्याप्युपशमं गच्छति	131C<br>
किं चैतद्भवता न ज्ञायते यथा	131D<br>
नावनीतं हृदयं ब्राह्मणस्य; वाचि क्षुरो निहितस्तीक्ष्णधारः	132a<br>
विपरीतमेतदुभयं क्षत्रियस्य; वाङ्नावनीती हृदयं तीक्ष्णधारम्	132c<br>
इति	133A<br>
तदेवं गते न शक्तोऽहं तीक्ष्णहृदयत्वात्तं शापमन्यथा कर्तुम्	133B<br>
गम्यतामिति	133C<br>
तमुत्तङ्कः प्रत्युवाच	134A<br>
भवताहमन्नस्याशुचिभावमागमय्य प्रत्यनुनीतः	134B<br>
प्राक्च तेऽभिहितम्	134C<br>
यस्माददुष्टमन्नं दूषयसि तस्मादनपत्यो भविष्यसीति	134D<br>
दुष्टे चान्ने नैष मम शापो भविष्यतीति	134E<br>
साधयामस्तावदित्युक्त्वा प्रातिष्ठतोत्तङ्कस्ते कुण्डले गृहीत्वा	135A<br>
सोऽपश्यत्पथि नग्नं श्रमणमागच्छन्तं मुहुर्मुहुर्दृश्यमानमदृश्यमानं च	136A<br>
अथोत्तङ्कस्ते कुण्डले भूमौ निक्षिप्योदकार्थं प्रचक्रमे	136B<br>
एतस्मिन्नन्तरे स श्रमणस्त्वरमाण उपसृत्य ते कुण्डले गृहीत्वा प्राद्रवत्	137A<br>
तमुत्तङ्कोऽभिसृत्य जग्राह	137B<br>
स तद्रूपं विहाय तक्षकरूपं कृत्वा सहसा धरण्यां विवृतं महाबिलं विवेश	137C<br>
प्रविश्य च नागलोकं स्वभवनमगच्छत्	138A<br>
तमुत्तङ्कोऽन्वाविवेश तेनैव बिलेन	138B<br>
प्रविश्य च नागानस्तुवदेभिः श्लोकैः	138C<br>
य ऐरावतराजानः सर्पाः समितिशोभनाः	139a<br>
वर्षन्त इव जीमूताः सविद्युत्पवनेरिताः	139c<br>
सुरूपाश्च विरूपाश्च तथा कल्माषकुण्डलाः	140a<br>
आदित्यवन्नाकपृष्ठे रेजुरैरावतोद्भवाः	140c<br>
बहूनि नागवर्त्मानि गङ्गायास्तीर उत्तरे	141a<br>
इच्छेत्कोऽर्कांशुसेनायां चर्तुमैरावतं विना	141c<br>
शतान्यशीतिरष्टौ च सहस्राणि च विंशतिः	142a<br>
सर्पाणां प्रग्रहा यान्ति धृतराष्ट्रो यदेजति	142c<br>
ये चैनमुपसर्पन्ति ये च दूरं परं गताः	143a<br>
अहमैरावतज्येष्ठभ्रातृभ्योऽकरवं नमः	143c<br>
यस्य वासः कुरुक्षेत्रे खाण्डवे चाभवत्सदा	144a<br>
तं काद्रवेयमस्तौषं कुण्डलार्थाय तक्षकम्	144c<br>
तक्षकश्चाश्वसेनश्च नित्यं सहचरावुभौ	145a<br>
कुरुक्षेत्रे निवसतां नदीमिक्षुमतीमनु	145c<br>
जघन्यजस्तक्षकस्य श्रुतसेनेति यः श्रुतः	146a<br>
अवसद्यो महद्द्युम्नि प्रार्थयन्नागमुख्यताम्	146c<br>
करवाणि सदा चाहं नमस्तस्मै महात्मने	146e<br>
एवं स्तुवन्नपि नागान्यदा ते कुण्डले नालभदथापश्यत्स्त्रियौ तन्त्रे अधिरोप्य पटं वयन्त्यौ	147A<br>
तस्मिंश्च तन्त्रे कृष्णाः सिताश्च तन्तवः	148A<br>
चक्रं चापश्यत्षड्भिः कुमारैः परिवर्त्यमानम्	148B<br>
पुरुषं चापश्यद्दर्शनीयम्	148C<br>
स तान्सर्वांस्तुष्टाव एभिर्मन्त्रवादश्लोकैः	149A<br>
त्रीण्यर्पितान्यत्र शतानि मध्ये; षष्टिश्च नित्यं चरति ध्रुवेऽस्मिन्	150a<br>
चक्रे चतुर्विंशतिपर्वयोगे; षड्यत्कुमाराः परिवर्तयन्ति	150c<br>
तन्त्रं चेदं विश्वरूपं युवत्यौ; वयतस्तन्तून्सततं वर्तयन्त्यौ	151a<br>
कृष्णान्सितांश्चैव विवर्तयन्त्यौ; भूतान्यजस्रं भुवनानि चैव	151c<br>
वज्रस्य भर्ता भुवनस्य गोप्ता; वृत्रस्य हन्ता नमुचेर्निहन्ता	152a<br>
कृष्णे वसानो वसने महात्मा; सत्यानृते यो विविनक्ति लोके	152c<br>
यो वाजिनं गर्भमपां पुराणं; वैश्वानरं वाहनमभ्युपेतः	153a<br>
नमः सदास्मै जगदीश्वराय; लोकत्रयेशाय पुरन्दराय	153c<br>
ततः स एनं पुरुषः प्राह	154A<br>
प्रीतोऽस्मि तेऽहमनेन स्तोत्रेण	154B<br>
किं ते प्रियं करवाणीति	154C<br>
स तमुवाच	155A<br>
नागा मे वशमीयुरिति	155B<br>
स एनं पुरुषः पुनरुवाच	156A<br>
एतमश्वमपाने धमस्वेति	156B<br>
स तमश्वमपानेऽधमत्	157A<br>
अथाश्वाद्धम्यमानात्सर्वस्रोतोभ्यः सधूमा अर्चिषोऽग्नेर्निष्पेतुः	157B<br>
ताभिर्नागलोको धूपितः	158A<br>
अथ ससम्भ्रमस्तक्षकोऽग्नितेजोभयविषण्णस्ते कुण्डले गृहीत्वा सहसा स्वभवनान्निष्क्रम्योत्तङ्कमुवाच	159A<br>
एते कुण्डले प्रतिगृह्णातु भवानिति	159B<br>
स ते प्रतिजग्राहोत्तङ्कः	160A<br>
कुण्डले प्रतिगृह्याचिन्तयत्	160B<br>
अद्य तत्पुण्यकमुपाध्यायिन्याः	160C<br>
दूरं चाहमभ्यागतः	160D<br>
कथं नु खलु सम्भावयेयमिति	160E<br>
तत एनं चिन्तयानमेव स पुरुष उवाच	161A<br>
उत्तङ्क एनमश्वमधिरोह	161B<br>
एष त्वां क्षणादेवोपाध्यायकुलं प्रापयिष्यतीति	161C<br>
स तथेत्युक्त्वा तमश्वमधिरुह्य प्रत्याजगामोपाध्यायकुलम्	162A<br>
उपाध्यायिनी च स्नाता केशानावपयन्त्युपविष्टोत्तङ्को नागच्छतीति शापायास्य मनो दधे	162B<br>
अथोत्तङ्कः प्रविश्य उपाध्यायिनीमभ्यवादयत्	163A<br>
ते चास्यै कुण्डले प्रायच्छत्	163B<br>
सा चैनं प्रत्युवाच	164A<br>
उत्तङ्क देशे कालेऽभ्यागतः	164B<br>
स्वागतं ते वत्स	164C<br>
मनागसि मया न शप्तः	164D<br>
श्रेयस्तवोपस्थितम्	164E<br>
सिद्धिमाप्नुहीति	164F<br>
अथोत्तङ्क उपाध्यायमभ्यवादयत्	165A<br>
तमुपाध्यायः प्रत्युवाच	165B<br>
वत्सोत्तङ्क स्वागतं ते	165C<br>
किं चिरं कृतमिति	165D<br>
तमुत्तङ्क उपाध्यायं प्रत्युवाच	166A<br>
भोस्तक्षकेण नागराजेन विघ्नः कृतोऽस्मिन्कर्मणि	166B<br>
तेनास्मि नागलोकं नीतः	166C<br>
तत्र च मया दृष्टे स्त्रियौ तन्त्रेऽधिरोप्य पटं वयन्त्यौ	167A<br>
तस्मिंश्च तन्त्रे कृष्णाः सिताश्च तन्तवः	167B<br>
किं तत्	167C<br>
तत्र च मया चक्रं दृष्टं द्वादशारम्	168A<br>
षट्चैनं कुमाराः परिवर्तयन्ति	168B<br>
तदपि किम्	168C<br>
पुरुषश्चापि मया दृष्टः	169A<br>
स पुनः कः	169B<br>
अश्वश्चातिप्रमाणयुक्तः	170A<br>
स चापि कः	170B<br>
पथि गच्छता मया ऋषभो दृष्टः	171A<br>
तं च पुरुषोऽधिरूढः	171B<br>
तेनास्मि सोपचारमुक्तः	171C<br>
उत्तङ्कास्य ऋषभस्य पुरीषं भक्षय	171D<br>
उपाध्यायेनापि ते भक्षितमिति	171E<br>
ततस्तद्वचनान्मया तदृषभस्य पुरीषमुपयुक्तम्	171F<br>
तदिच्छामि भवतोपदिष्टं किं तदिति	171G<br>
तेनैवमुक्त उपाध्यायः प्रत्युवाच	172A<br>
ये ते स्त्रियौ धाता विधाता च	172B<br>
ये च ते कृष्णाः सिताश्च तन्तवस्ते रात्र्यहनी	172C<br>
यदपि तच्चक्रं द्वादशारं षट्कुमाराः परिवर्तयन्ति ते ऋतवः षट्संवत्सरश्चक्रम्	173A<br>
यः पुरुषः स पर्जन्यः	173B<br>
योऽश्वः सोऽग्निः	173C<br>
य ऋषभस्त्वया पथि गच्छता दृष्टः स ऐरावतो नागराजः	174A<br>
यश्चैनमधिरूढः स इन्द्रः	174B<br>
यदपि ते पुरीषं भक्षितं तस्य ऋषभस्य तदमृतम्	174C<br>
तेन खल्वसि न व्यापन्नस्तस्मिन्नागभवने	175A<br>
स चापि मम सखा इन्द्रः	175B<br>
तदनुग्रहात्कुण्डले गृहीत्वा पुनरभ्यागतोऽसि	176A<br>
तत्सौम्य गम्यताम्	176B<br>
अनुजाने भवन्तम्	176C<br>
श्रेयोऽवाप्स्यसीति	176D<br>
स उपाध्यायेनानुज्ञात उत्तङ्कः क्रुद्धस्तक्षकस्य प्रतिचिकीर्षमाणो हास्तिनपुरं प्रतस्थे	177A<br>
स हास्तिनपुरं प्राप्य नचिराद्द्विजसत्तमः	178a<br>
समागच्छत राजानमुत्तङ्को जनमेजयम्	178c<br>
पुरा तक्षशिलातस्तं निवृत्तमपराजितम्	179a<br>
सम्यग्विजयिनं दृष्ट्वा समन्तान्मन्त्रिभिर्वृतम्	179c<br>
तस्मै जयाशिषः पूर्वं यथान्यायं प्रयुज्य सः	180a<br>
उवाचैनं वचः काले शब्दसम्पन्नया गिरा	180c<br>
अन्यस्मिन्करणीये त्वं कार्ये पार्थिवसत्तम	181a<br>
बाल्यादिवान्यदेव त्वं कुरुषे नृपसत्तम	181c<br>
एवमुक्तस्तु विप्रेण स राजा प्रत्युवाच ह	182a<br>
जनमेजयः प्रसन्नात्मा सम्यक्सम्पूज्य तं मुनिम्	182c<br>
आसां प्रजानां परिपालनेन; स्वं क्षत्रधर्मं परिपालयामि	183a<br>
प्रब्रूहि वा किं क्रियतां द्विजेन्द्र; शुश्रूषुरस्म्यद्य वचस्त्वदीयम्	183c<br>
स एवमुक्तस्तु नृपोत्तमेन; द्विजोत्तमः पुण्यकृतां वरिष्ठः	184a<br>
उवाच राजानमदीनसत्त्वं; स्वमेव कार्यं नृपतेश्च यत्तत्	184c<br>
तक्षकेण नरेन्द्रेन्द्र येन ते हिंसितः पिता	185a<br>
तस्मै प्रतिकुरुष्व त्वं पन्नगाय दुरात्मने	185c<br>
कार्यकालं च मन्येऽहं विधिदृष्टस्य कर्मणः	186a<br>
तद्गच्छापचितिं राजन्पितुस्तस्य महात्मनः	186c<br>
तेन ह्यनपराधी स दष्टो दुष्टान्तरात्मना	187a<br>
पञ्चत्वमगमद्राजा वज्राहत इव द्रुमः	187c<br>
बलदर्पसमुत्सिक्तस्तक्षकः पन्नगाधमः	188a<br>
अकार्यं कृतवान्पापो योऽदशत्पितरं तव	188c<br>
राजर्षिवंशगोप्तारममरप्रतिमं नृपम्	189a<br>
जघान काश्यपं चैव न्यवर्तयत पापकृत्	189c<br>
दग्धुमर्हसि तं पापं ज्वलिते हव्यवाहने	190a<br>
सर्पसत्रे महाराज त्वयि तद्धि विधीयते	190c<br>
एवं पितुश्चापचितिं गतवांस्त्वं भविष्यसि	191a<br>
मम प्रियं च सुमहत्कृतं राजन्भविष्यति	191c<br>
कर्मणः पृथिवीपाल मम येन दुरात्मना	192a<br>
विघ्नः कृतो महाराज गुर्वर्थं चरतोऽनघ	192c<br>
एतच्छ्रुत्वा तु नृपतिस्तक्षकस्य चुकोप ह	193a<br>
उत्तङ्कवाक्यहविषा दीप्तोऽग्निर्हविषा यथा	193c<br>
अपृच्छच्च तदा राजा मन्त्रिणः स्वान्सुदुःखितः	194a<br>
उत्तङ्कस्यैव सान्निध्ये पितुः स्वर्गगतिं प्रति	194c<br>
तदैव हि स राजेन्द्रो दुःखशोकाप्लुतोऽभवत्	195a<br>
यदैव पितरं वृत्तमुत्तङ्कादशृणोत्तदा	195c</p>

  </div>
</article>


        

        



    <aside class="card border noPrint" id="section-tree-item-vyAsaH_sukthankarAdi-pAThaH_01_003_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/mahAbhAratam/vyAsaH/sukthankarAdi-pAThaH/01/003/"> </a>
            <a data-toggle="collapse" href="#section-tree-item-body-vyAsaH_sukthankarAdi-pAThaH_01_003_md" role="button" aria-expanded="false" aria-controls="section-tree-item-body-vyAsaH_sukthankarAdi-pAThaH_01_003_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-vyAsaH_sukthankarAdi-pAThaH_01_003_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/mahAbhAratam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/mahAbhAratam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/mahAbhAratam/actions/workflows/build.yml"><img src="https://github.com/vishvAsa/mahAbhAratam/actions/workflows/build.yml/badge.svg"> Built </a> on 2026 Feb 14 10:53:44 UTC. (<a href="http://google.com/search?q=10%3a53%3a44%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
