<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०४ on महाभारते विश्वासटिप्पन्यः</title>
    <link>https://vishvAsa.github.io/mahAbhAratam/vyAsaH/sukthankarAdi-pAThaH/04/</link>
    <description>Recent content in &#43;०४ on महाभारते विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/mahAbhAratam/vyAsaH/sukthankarAdi-pAThaH/04/index.xml" rel="self" type="application/rss+xml" />
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/001/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/001/</guid>
      <description>&lt;p&gt;जनमेजय उवाच ||&#x9;001 &lt;br&gt;&#xA;कथं विराटनगरे मम पूर्वपितामहाः |&#x9;001a&lt;br&gt;&#xA;अज्ञातवासमुषिता दुर्योधनभयार्दिताः ||&#x9;001c&lt;br&gt;&#xA;वैशम्पायन उवाच ||&#x9;002 &lt;br&gt;&#xA;तथा तु स वराल्ँलब्ध्वा धर्माद्धर्मभृतां वरः |&#x9;002a&lt;br&gt;&#xA;गत्वाश्रमं ब्राह्मणेभ्य आचख्यौ सर्वमेव तत् ||&#x9;002c&lt;br&gt;&#xA;कथयित्वा तु तत्सर्वं ब्राह्मणेभ्यो युधिष्ठिरः |&#x9;003a&lt;br&gt;&#xA;अरणीसहितं तस्मै ब्राह्मणाय न्यवेदयत् ||&#x9;003c&lt;br&gt;&#xA;ततो युधिष्ठिरो राजा धर्मपुत्रो महामनाः |&#x9;004a&lt;br&gt;&#xA;सन्निवर्त्यानुजान्सर्वानिति होवाच भारत ||&#x9;004c&lt;br&gt;&#xA;द्वादशेमानि वर्षाणि राष्ट्राद्विप्रोषिता वयम् |&#x9;005a&lt;br&gt;&#xA;त्रयोदशोऽयं सम्प्राप्तः कृच्छ्रः परमदुर्वसः ||&#x9;005c&lt;br&gt;&#xA;स साधु कौन्तेय इतो वासमर्जुन रोचय |&#x9;006a&lt;br&gt;&#xA;यत्रेमा वसतीः सर्वा वसेमाविदिताः परैः ||&#x9;006c&lt;br&gt;&#xA;अर्जुन उवाच ||&#x9;007 &lt;br&gt;&#xA;तस्यैव वरदानेन धर्मस्य मनुजाधिप |&#x9;007a&lt;br&gt;&#xA;अज्ञाता विचरिष्यामो नराणां भरतर्षभ ||&#x9;007c&lt;br&gt;&#xA;किं तु वासाय राष्ट्राणि कीर्तयिष्यामि कानिचित् |&#x9;008a&lt;br&gt;&#xA;रमणीयानि गुप्तानि तेषां किञ्चित्स्म रोचय ||&#x9;008c&lt;br&gt;&#xA;सन्ति रम्या जनपदा बह्वन्नाः परितः कुरून् |&#x9;009a&lt;br&gt;&#xA;पाञ्चालाश्चेदिमत्स्याश्च शूरसेनाः पटच्चराः|&#x9;009c&lt;br&gt;&#xA;दशार्णा नवराष्ट्रं च मल्लाः शाल्वा युगन्धराः ||&#x9;009e&lt;br&gt;&#xA;एतेषां कतमो राजन्निवासस्तव रोचते |&#x9;010a&lt;br&gt;&#xA;वत्स्यामो यत्र राजेन्द्र संवत्सरमिमं वयम् |&#x9;010c&lt;br&gt;&#xA;युधिष्ठिर उवाच ||&#x9;011 &lt;br&gt;&#xA;एवमेतन्महाबाहो यथा स भगवान्प्रभुः |&#x9;011a&lt;br&gt;&#xA;अब्रवीत्सर्वभूतेशस्तत्तथा न तदन्यथा ||&#x9;011c&lt;br&gt;&#xA;अवश्यं त्वेव वासार्थं रमणीयं शिवं सुखम् |&#x9;012a&lt;br&gt;&#xA;सम्मन्त्र्य सहितैः सर्वैर्द्रष्टव्यमकुतोभयम् ||&#x9;012c&lt;br&gt;&#xA;मत्स्यो विराटो बलवानभिरक्षेत्स पाण्डवान् |&#x9;013a&lt;br&gt;&#xA;धर्मशीलो वदान्यश्च वृद्धश्च सुमहाधनः ||&#x9;013c&lt;br&gt;&#xA;विराटनगरे तात संवत्सरमिमं वयम् |&#x9;014a&lt;br&gt;&#xA;कुर्वन्तस्तस्य कर्माणि विहरिष्याम भारत ||&#x9;014c&lt;br&gt;&#xA;यानि यानि च कर्माणि तस्य शक्ष्यामहे वयम् |&#x9;015a&lt;br&gt;&#xA;कर्तुं यो यत्स तत्कर्म ब्रवीतु कुरुनन्दनाः ||&#x9;015c&lt;br&gt;&#xA;अर्जुन उवाच ||&#x9;016 &lt;br&gt;&#xA;नरदेव कथं कर्म राष्ट्रे तस्य करिष्यसि |&#x9;016a&lt;br&gt;&#xA;विराटनृपतेः साधो रंस्यसे केन कर्मणा ||&#x9;016c&lt;br&gt;&#xA;मृदुर्वदान्यो ह्रीमांश्च धार्मिकः सत्यविक्रमः |&#x9;017a&lt;br&gt;&#xA;राजंस्त्वमापदा क्लिष्टः किं करिष्यसि पाण्डव ||&#x9;017c&lt;br&gt;&#xA;न दुःखमुचितं किञ्चिद्राजन्वेद यथा जनः |&#x9;018a&lt;br&gt;&#xA;स इमामापदं प्राप्य कथं घोरां तरिष्यसि ||&#x9;018c&lt;br&gt;&#xA;युधिष्ठिर उवाच ||&#x9;019 &lt;br&gt;&#xA;शृणुध्वं यत्करिष्यामि कर्म वै कुरुनन्दनाः |&#x9;019a&lt;br&gt;&#xA;विराटमनुसम्प्राप्य राजानं पुरुषर्षभम् ||&#x9;019c&lt;br&gt;&#xA;सभास्तारो भविष्यामि तस्य राज्ञो महात्मनः |&#x9;020a&lt;br&gt;&#xA;कङ्को नाम द्विजो भूत्वा मताक्षः प्रियदेविता ||&#x9;020c&lt;br&gt;&#xA;वैडूर्यान्काञ्चनान्दान्तान्फलैर्ज्योतीरसैः सह |&#x9;021a&lt;br&gt;&#xA;कृष्णाक्षाल्ँलोहिताक्षांश्च निर्वर्त्स्यामि मनोरमान् ||&#x9;021c&lt;br&gt;&#xA;आसं युधिष्ठिरस्याहं पुरा प्राणसमः सखा |&#x9;022a&lt;br&gt;&#xA;इति वक्ष्यामि राजानं यदि मामनुयोक्ष्यते ||&#x9;022c&lt;br&gt;&#xA;इत्येतद्वो मयाख्यातं विहरिष्याम्यहं यथा |&#x9;023a&lt;br&gt;&#xA;वृकोदर विराटे त्वं रंस्यसे केन कर्मणा ||&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/002/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/002/</guid>
      <description>&lt;p&gt;भीम उवाच ||&#x9;001 &lt;br&gt;&#xA;पौरोगवो ब्रुवाणोऽहं बल्लवो नाम नामतः |&#x9;001a&lt;br&gt;&#xA;उपस्थास्यामि राजानं विराटमिति मे मतिः ||&#x9;001c&lt;br&gt;&#xA;सूपानस्य करिष्यामि कुशलोऽस्मि महानसे |&#x9;002a&lt;br&gt;&#xA;कृतपूर्वाणि यैरस्य व्यञ्जनानि सुशिक्षितैः |&#x9;002c&lt;br&gt;&#xA;तानप्यभिभविष्यामि प्रीतिं सञ्जनयन्नहम् ||&#x9;002e&lt;br&gt;&#xA;आहरिष्यामि दारूणां निचयान्महतोऽपि च |&#x9;003a&lt;br&gt;&#xA;तत्प्रेक्ष्य विपुलं कर्म राजा प्रीतो भविष्यति ||&#x9;003c&lt;br&gt;&#xA;द्विपा वा बलिनो राजन्वृषभा वा महाबलाः |&#x9;004a&lt;br&gt;&#xA;विनिग्राह्या यदि मया निग्रहीष्यामि तानपि ||&#x9;004c&lt;br&gt;&#xA;ये च केचिन्नियोत्स्यन्ति समाजेषु नियोधकाः |&#x9;005a&lt;br&gt;&#xA;तानहं निहनिष्यामि प्रीतिं तस्य विवर्धयन् ||&#x9;005c&lt;br&gt;&#xA;न त्वेतान्युध्यमानान्वै हनिष्यामि कथञ्चन |&#x9;006a&lt;br&gt;&#xA;तथैतान्पातयिष्यामि यथा यास्यन्ति न क्षय ||&#x9;006c&lt;br&gt;&#xA;आरालिको गोविकर्ता सूपकर्ता नियोधकः |&#x9;007a&lt;br&gt;&#xA;आसं युधिष्ठिरस्याहमिति वक्ष्यामि पृच्छतः ||&#x9;007c&lt;br&gt;&#xA;आत्मानमात्मना रक्षंश्चरिष्यामि विशां पते |&#x9;008a&lt;br&gt;&#xA;इत्येतत्प्रतिजानामि विहरिष्याम्यहं यथा ||&#x9;008c&lt;br&gt;&#xA;युधिष्ठिर उवाच ||&#x9;009 &lt;br&gt;&#xA;यमग्निर्ब्राह्मणो भूत्वा समागच्छन्नृणां वरम् |&#x9;009a&lt;br&gt;&#xA;दिधक्षुः खाण्डवं दावं दाशार्हसहितं पुरा ||&#x9;009c&lt;br&gt;&#xA;महाबलं महाबाहुमजितं कुरुनन्दनम् |&#x9;010a&lt;br&gt;&#xA;सोऽयं किं कर्म कौन्तेयः करिष्यति धनञ्जयः ||&#x9;010c&lt;br&gt;&#xA;योऽयमासाद्य तं दावं तर्पयामास पावकम् |&#x9;011a&lt;br&gt;&#xA;विजित्यैकरथेनेन्द्रं हत्वा पन्नगराक्षसान् |&#x9;011c&lt;br&gt;&#xA;श्रेष्ठः प्रतियुधां नाम सोऽर्जुनः किं करिष्यति ||&#x9;011e&lt;br&gt;&#xA;सूर्यः प्रतपतां श्रेष्ठो द्विपदां ब्राह्मणो वरः |&#x9;012a&lt;br&gt;&#xA;आशीविषश्च सर्पाणामग्निस्तेजस्विनां वरः ||&#x9;012c&lt;br&gt;&#xA;आयुधानां वरो वर्जः ककुद्मी च गवां वरः |&#x9;013a&lt;br&gt;&#xA;ह्रदानामुदधिः श्रेष्ठः पर्जन्यो वर्षतां वरः ||&#x9;013c&lt;br&gt;&#xA;धृतराष्ट्रश्च नागानां हस्तिष्वैरावतो वरः |&#x9;014a&lt;br&gt;&#xA;पुत्रः प्रियाणामधिको भार्या च सुहृदां वरा ||&#x9;014c&lt;br&gt;&#xA;यथैतानि विशिष्टानि जात्यां जात्यां वृकोदर |&#x9;015a&lt;br&gt;&#xA;एवं युवा गुडाकेशः श्रेष्ठः सर्वधनुष्मताम् ||&#x9;015c&lt;br&gt;&#xA;सोऽयमिन्द्रादनवरो वासुदेवाच्च भारत |&#x9;016a&lt;br&gt;&#xA;गाण्डीवधन्वा श्वेताश्वो बीभत्सुः किं करिष्यति ||&#x9;016c&lt;br&gt;&#xA;उषित्वा पञ्च वर्षाणि सहस्राक्षस्य वेश्मनि |&#x9;017a&lt;br&gt;&#xA;दिव्यान्यस्त्राण्यवाप्तानि देवरूपेण भास्वता ||&#x9;017c&lt;br&gt;&#xA;यं मन्ये द्वादशं रुद्रमादित्यानां त्रयोदशम् |&#x9;018a&lt;br&gt;&#xA;यस्य बाहू समौ दीर्घौ ज्याघातकठिनत्वचौ |&#x9;018c&lt;br&gt;&#xA;दक्षिणे चैव सव्ये च गवामिव वहः कृतः ||&#x9;018e&lt;br&gt;&#xA;हिमवानिव शैलानां समुद्रः सरितामिव |&#x9;019a&lt;br&gt;&#xA;त्रिदशानां यथा शक्रो वसूनामिव हव्यवाट् ||&#x9;019c&lt;br&gt;&#xA;मृगाणामिव शार्दूलो गरुडः पततामिव |&#x9;020a&lt;br&gt;&#xA;वरः सन्नह्यमानानामर्जुनः किं करिष्यति ||&#x9;020c&lt;br&gt;&#xA;अर्जुन उवाच ||&#x9;021 &lt;br&gt;&#xA;प्रतिज्ञां षण्ढकोऽस्मीति करिष्यामि महीपते |&#x9;021a&lt;br&gt;&#xA;ज्याघातौ हि महान्तौ मे संवर्तुं नृप दुष्करौ ||&#x9;021c&lt;br&gt;&#xA;कर्णयोः प्रतिमुच्याहं कुण्डले ज्वलनोपमेन |&#x9;022a&lt;br&gt;&#xA;वेणीकृतशिरा राजन्नाम्ना चैव बृहन्नडा ||&#x9;022c&lt;br&gt;&#xA;पठन्नाख्यायिकां नाम स्त्रीभावेन पुनः पुनः|&#x9;023a&lt;br&gt;&#xA;रमयिष्ये महीपालमन्यांश्चान्तःपुरे जनान् ||&#x9;023c&lt;br&gt;&#xA;गीतं नृत्तं विचित्रं च वादित्रं विविधं तथा |&#x9;024a&lt;br&gt;&#xA;शिक्षयिष्याम्यहं राजन्विराटभवने स्त्रियः ||&#x9;024c&lt;br&gt;&#xA;प्रजानां समुदाचारं बहु कर्मकृतं वदन् |&#x9;025a&lt;br&gt;&#xA;छादयिष्यामि कौन्तेय माययात्मानमात्मना ||&#x9;025c&lt;br&gt;&#xA;युधिष्ठिरस्य गेहेऽस्मि द्रौपद्याः परिचारिका |&#x9;026a&lt;br&gt;&#xA;उषितास्मीति वक्ष्यामि पृष्टो राज्ञा च भारत ||&#x9;026c&lt;br&gt;&#xA;एतेन विधिना छन्नः कृतकेन यथा नलः |&#x9;027a&lt;br&gt;&#xA;विहरिष्यामि राजेन्द्र विराटभवने सुखम् ||&#x9;027c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/003/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/003/</guid>
      <description>&lt;p&gt;001  युधिष्ठिर उवाच ||&#xA;001a किं त्वं नकुल कुर्वाणस्तत्र तात चरिष्यसि |&#xA;001c सुकुमारश्च शूरश्च दर्शनीयः सुखोचितः ||&#xA;002  नकुल उवाच ||&#xA;002a अश्वबन्धो भविष्यामि विराटनृपतेरहम् |&#xA;002c ग्रन्थिको नाम नाम्नाहं कर्मैतत्सुप्रियं मम ||&#xA;003a कुशलोऽस्म्यश्वशिक्षायां तथैवाश्वचिकित्सिते |&#xA;003c प्रियाश्च सततं मेऽश्वाः कुरुराज यथा तव ||&#xA;004a ये मामामन्त्रयिष्यन्ति विराटनगरे जनाः |&#xA;004c तेभ्य एवं प्रवक्ष्यामि विहरिष्याम्यहं यथा ||&#xA;005  युधिष्ठिर उवाच ||&#xA;005a सहदेव कथं तस्य समीपे विहरिष्यसि&#xA;005c किं वा त्वं तात कुर्वाणः प्रच्छन्नो विचरिष्यसि ||&#xA;006  सहदेव उवाच ||&#xA;006a गोसङ्ख्याता भविष्यामि विराटस्य महीपतेः |&#xA;006c प्रतिषेद्धा च दोग्धा च सङ्ख्याने कुशलो गवाम् ||&#xA;007a तन्तिपाल इति ख्यातो नाम्ना विदितमस्तु ते |&#xA;007c निपुणं च चरिष्यामि व्येतु ते मानसो ज्वरः ||&#xA;008a अहं हि भवता गोषु सततं प्रकृतः पुरा |&#xA;008c तत्र मे कौशलं कर्म अवबुद्धं विशां पते ||&#xA;009a लक्षणं चरितं चापि गवां यच्चापि मङ्गलम् |&#xA;009c तत्सर्वं मे सुविदितमन्यच्चापि महीपते ||&#xA;010a वृषभानपि जानामि राजन्पूजितलक्षणान् |&#xA;010c येषां मूत्रमुपाघ्राय अपि वन्ध्या प्रसूयते ||&#xA;011a सोऽहमेवं चरिष्यामि प्रीतिरत्र हि मे सदा |&#xA;011c न च मां वेत्स्यति परस्तत्ते रोचतु पार्थिव ||&#xA;012  युधिष्ठिर उवाच ||&#xA;012a इयं तु नः प्रिया भार्या प्राणेभ्योऽपि गरीयसी |&#xA;012c मातेव परिपाल्या च पूज्या ज्येष्ठेव च स्वसा ||&#xA;013a केन स्म कर्मणा कृष्णा द्रौपदी विचरिष्यति |&#xA;013c न हि किञ्चिद्विजानाति कर्म कर्तुं यथा स्त्रियः ||&#xA;014a सुकुमारी च बाला च राजपुत्री यशस्विनी |&#xA;014c पतिव्रता महाभागा कथं नु विचरिष्यति ||&#xA;015a माल्यगन्धानलङ्कारान्वस्त्राणि विविधानि च |&#xA;015c एतान्येवाभिजानाति यतो जाता हि भामिनी ||&#xA;016  द्रौपद्युवाच ||&#xA;016a सैरन्ध्र्योऽरक्षिता लोके भुजिष्याः सन्ति भारत |&#xA;016c नैवमन्याः स्त्रियो यान्ति इति लोकस्य निश्चयः ||&#xA;017a साहं ब्रुवाणा सैरन्ध्री कुशला केशकर्मणि |&#xA;017c आत्मगुप्ता चरिष्यामि यन्मां त्वमनुपृच्छसि ||&#xA;018a सुदेष्णां प्रत्युपस्थास्ये राजभार्यां यशस्विनीम् |&#xA;018c सा रक्षिष्यति मां प्राप्तां मा ते भूद्दुःखमीदृशम् ||&#xA;019  युधिष्ठिर उवाच ||&#xA;019a कल्याणं भाषसे कृष्णे कुले जाता यथा वदेत् |&#xA;019c न पापमभिजानासि साधु साध्वीव्रते स्थिता ||&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/004/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/004/</guid>
      <description>&lt;p&gt;001  युधिष्ठिर उवाच ||&#xA;001a कर्माण्युक्तानि युष्माभिर्यानि तानि करिष्यथ |&#xA;001c मम चापि यथाबुद्धि रुचितानि विनिश्चयात् ||&#xA;002a पुरोहितोऽयमस्माकमग्निहोत्राणि रक्षतु |&#xA;002c सूदपौरोगवैः सार्धं द्रुपदस्य निवेशने ||&#xA;003a इन्द्रसेनमुखाश्चेमे रथानादाय केवलान् |&#xA;003c यान्तु द्वारवतीं शीघ्रमिति मे वर्तते मतिः ||&#xA;004a इमाश्च नार्यो द्रौपद्याः सर्वशः परिचारिकाः |&#xA;004c पाञ्चालानेव गच्छन्तु सूदपौरोगवैः सह ||&#xA;005a सर्वैरपि च वक्तव्यं न प्रज्ञायन्त पाण्डवाः |&#xA;005c गता ह्यस्मानपाकीर्य सर्वे द्वैतवनादिति ||&#xA;006  धौम्य उवाच ||&#xA;006a विदिते चापि वक्तव्यं सुहृद्भिरनुरागतः |&#xA;006c अतोऽहमपि वक्ष्यामि हेतुमात्रं निबोधत ||&#xA;007a हन्तेमां राजवसतिं राजपुत्रा ब्रवीमि वः |&#xA;007c यथा राजकुलं प्राप्य चरन्प्रेष्यो न रिष्यति ||&#xA;008a दुर्वसं त्वेव कौरव्या जानता राजवेश्मनि |&#xA;008c अमानितैः सुमानार्हा अज्ञातैः परिवत्सरम् ||&#xA;009a दिष्टद्वारो लभेद्द्वारं न च राजसु विश्वसेत् |&#xA;009c तदेवासनमन्विच्छेद्यत्र नाभिषजेत्परः ||&#xA;010a नास्य यानं न पर्यङ्कं न पीठं न गजं रथम् |&#xA;010c आरोहेत्सम्मतोऽस्मीति स राजवसतिं वसेत् ||&#xA;011a अथ यत्रैनमासीनं शङ्केरन्दुष्टचारिणः |&#xA;011c न तत्रोपविशेज्जातु स राजवसतिं वसेत् ||&#xA;012a न चानुशिष्येद्राजानमपृच्छन्तं कदाचन |&#xA;012c तूष्णीं त्वेनमुपासीत काले समभिपूजयन् ||&#xA;013a असूयन्ति हि राजानो जनाननृतवादिनः |&#xA;013c तथैव चावमन्यन्ते मन्त्रिणं वादिनं मृषा ||&#xA;014a नैषां दारेषु कुर्वीत मैत्रीं प्राज्ञः कथञ्चन |&#xA;014c अन्तःपुरचरा ये च द्वेष्टि यानहिताश्च ये ||&#xA;015a विदिते चास्य कुर्वीत कार्याणि सुलघून्यपि |&#xA;015c एवं विचरतो राज्ञो न क्षतिर्जायते क्वचित् ||&#xA;016a यत्नाच्चोपचरेदेनमग्निवद्देववच्च ह |&#xA;016c अनृतेनोपचीर्णो हि हिंस्यादेनमसंशयम् ||&#xA;017a यच्च भर्तानुयुञ्जीत तदेवाभ्यनुवर्तयेत् |&#xA;017c प्रमादमवहेलां च कोपं च परिवर्जयेत् ||&#xA;018a समर्थनासु सर्वासु हितं च प्रियमेव च |&#xA;018c संवर्णयेत्तदेवास्य प्रियादपि हितं वदेत् ||&#xA;019a अनुकूलो भवेच्चास्य सर्वार्थेषु कथासु च |&#xA;019c अप्रियं चाहितं यत्स्यात्तदस्मै नानुवर्णयेत् ||&#xA;020a नाहमस्य प्रियोऽस्मीति मत्वा सेवेत पण्डितः |&#xA;020c अप्रमत्तश्च यत्तश्च हितं कुर्यात्प्रियं च यत् ||&#xA;021a नास्यानिष्टानि सेवेत नाहितैः सह संवसेत् |&#xA;021c स्वस्थानान्न विकम्पेत स राजवसतिं वसेत् ||&#xA;022a दक्षिणं वाथ वामं वा पार्श्वमासीत पण्डितः |&#xA;022c रक्षिणां ह्यात्तशस्त्राणां स्थानं पश्चाद्विधीयते  |&#xA;022e नित्यं विप्रतिषिद्धं तु पुरस्तादासनं महत् ||&#xA;023a न च सन्दर्शने किञ्चित्प्रवृद्धमपि सञ्जपेत् |&#xA;023c अपि ह्येतद्दरिद्राणां व्यलीकस्थानमुत्तमम् ||&#xA;024a न मृषाभिहितं राज्ञो मनुष्येषु प्रकाशयेत्&#xA;024c यं चासूयन्ति राजानः पुरुषं न वदेच्च तम्&#xA;025a शूरोऽस्मीति न दृप्तः स्याद्बुद्धिमानिति वा पुनः |&#xA;025c प्रियमेवाचरन्राज्ञः प्रियो भवति भोगवान् ||&#xA;026a ऐश्वर्यं प्राप्य दुष्प्रापं प्रियं प्राप्य च राजतः |&#xA;026c अप्रमत्तो भवेद्राज्ञः प्रियेषु च हितेषु च ||&#xA;027a यस्य कोपो महाबाधः प्रसादश्च महाफलः |&#xA;027c कस्तस्य मनसापीच्छेदनर्थं प्राज्ञसम्मतः ||&#xA;028a न चोष्ठौ निर्भुजेज्जातु न च वाक्यं समाक्षिपेत् |&#xA;028c सदा क्षुतं च वातं च ष्ठीवनं चाचरेच्छनैः ||&#xA;029a हास्यवस्तुषु चाप्यस्य वर्तमानेषु केषुचित् |&#xA;029c नातिगाढं प्रहृष्येत न चाप्युन्मत्तवद्धसेत् ||&#xA;030a न चातिधैर्येण चरेद्गुरुतां हि व्रजेत्तथा |&#xA;030c स्मितं तु मृदुपूर्वेण दर्शयेत प्रसादजम् ||&#xA;031a लाभे न हर्षयेद्यस्तु न व्यथेद्योऽवमानितः |&#xA;031c असम्मूढश्च यो नित्यं स राजवसतिं वसेत् ||&#xA;032a राजानं राजपुत्रं वा संवर्तयति यः सदा |&#xA;032c अमात्यः पण्डितो भूत्वा स चिरं तिष्ठति श्रियम् ||&#xA;033a प्रगृहीतश्च योऽमात्यो निगृहीतश्च कारणैः |&#xA;033c न निर्बध्नाति राजानं लभते प्रग्रहं पुनः ||&#xA;034a प्रत्यक्षं च परोक्षं च गुणवादी विचक्षणः |&#xA;034c उपजीवी भवेद्राज्ञो विषये चापि यो वसेत् ||&#xA;035a अमात्यो हि बलाद्भोक्तुं राजानं प्रार्थयेत्तु यः |&#xA;035c न स तिष्ठेच्चिरं स्थानं गच्छेच्च प्राणसंशयम् ||&#xA;036a श्रेयः सदात्मनो दृष्ट्वा परं राज्ञा न संवदेत् |&#xA;036c विशेषयेन्न राजानं योग्याभूमिषु सर्वदा ||&#xA;037a अम्लानो बलवाञ्शूरश्छायेवानपगः सदा |&#xA;037c सत्यवादी मृदुर्दान्तः स राजवसतिं वसेत् ||&#xA;038a अन्यस्मिन्प्रेष्यमाणे तु पुरस्ताद्यः समुत्पतेत् |&#xA;038c अहं किं करवाणीति स राजवसतिं वसेत् ||&#xA;039a उष्णे वा यदि वा शीते रात्रौ वा यदि वा दिवा |&#xA;039c आदिष्टो न विकल्पेत स राजवसतिं वसेत् ||&#xA;040a यो वै गृहेभ्यः प्रवसन्प्रियाणां नानुसंस्मरेत् |&#xA;040c दुःखेन सुखमन्विच्छेत्स राजवसतिं वसेत् ||&#xA;041a समवेषं न कुर्वीत नात्युच्चैः सन्निधौ हसेत् |&#xA;041c मन्त्रं न बहुधा कुर्यादेवं राज्ञः प्रियो भवेत् ||&#xA;042a न कर्मणि नियुक्तः सन्धनं किञ्चिदुपस्पृशेत् |&#xA;042c प्राप्नोति हि हरन्द्रव्यं बन्धनं यदि वा वधम् ||&#xA;043a यानं वस्त्रमलङ्कारं यच्चान्यत्सम्प्रयच्छति |&#xA;043c तदेव धारयेन्नित्यमेवं प्रियतरो भवेत् ||&#xA;044a संवत्सरमिमं तात तथाशीला बुभूषवः |&#xA;044c अथ स्वविषयं प्राप्य यथाकामं चरिष्यथ ||&#xA;045  युधिष्ठिर उवाच ||&#xA;045a अनुशिष्टाः स्म भद्रं ते नैतद्वक्तास्ति कश्चन |&#xA;045c कुन्तीमृते मातरं नो विदुरं च महामतिम् ||&#xA;046a यदेवानन्तरं कार्यं तद्भवान्कर्तुमर्हति |&#xA;046c तारणायास्य दुःखस्य प्रस्थानाय जयाय च ||&#xA;047  वैशम्पायन उवाच ||&#xA;047a एवमुक्तस्ततो राज्ञा धौम्योऽथ द्विजसत्तमः |&#xA;047c अकरोद्विधिवत्सर्वं प्रस्थाने यद्विधीयते ||&#xA;048a तेषां समिध्य तानग्नीन्मन्त्रवच्च जुहाव सः |&#xA;048c समृद्धिवृद्धिलाभाय पृथिवीविजयाय च ||&#xA;049a अग्निं प्रदक्षिणं कृत्वा ब्राह्मणांश्च तपोधनान् |&#xA;049c याज्ञसेनीं पुरस्कृत्य षडेवाथ प्रवव्रजुः ||&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/005/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/005/</guid>
      <description>&lt;p&gt;001  वैशम्पायन उवाच ||&#xA;001a ते वीरा बद्धनिस्त्रिंशास्ततायुधकलापिनः |&#xA;001c बद्धगोधाङ्गुलित्राणाः कालिन्दीमभितो ययुः ||&#xA;002a ततस्ते दक्षिणं तीरमन्वगच्छन्पदातयः |&#xA;002c वसन्तो गिरिदुर्गेषु वनदुर्गेषु धन्विनः ||&#xA;003a विध्यन्तो मृगजातानि महेष्वासा महाबलाः |&#xA;003c उत्तरेण दशार्णांस्ते पाञ्चालान्दक्षिणेन तु ||&#xA;004a अन्तरेण यकृल्लोमाञ्शूरसेनांश्च पाण्डवाः |&#xA;004c लुब्धा ब्रुवाणा मत्स्यस्य विषयं प्राविशन्वनात् ||&#xA;005a ततो जनपदं प्राप्य कृष्णा राजानमब्रवीत् |&#xA;005c पश्यैकपद्यो दृश्यन्ते क्षेत्राणि विविधानि च ||&#xA;006a व्यक्तं दूरे विराटस्य राजधानी भविष्यति |&#xA;006c वसामेह परां रात्रिं बलवान्मे परिश्रमः ||&#xA;007  युधिष्ठिर उवाच ||&#xA;007a धनञ्जय समुद्यम्य पाञ्चालीं वह भारत |&#xA;007c राजधान्यां निवत्स्यामो विमुक्ताश्च वनादितः ||&#xA;008  वैशम्पायन उवाच ||&#xA;008a तामादायार्जुनस्तूर्णं द्रौपदीं गजराडिव |&#xA;008c सम्प्राप्य नगराभ्याशमवतारयदर्जुनः ||&#xA;009a स राजधानीं सम्प्राप्य कौन्तेयोऽर्जुनमब्रवीत् |&#xA;009c क्वायुधानि समासज्य प्रवेक्ष्यामः पुरं वयम् ||&#xA;010a सायुधाश्च वयं तात प्रवेक्ष्यामः पुरं यदि |&#xA;010c समुद्वेगं जनस्यास्य करिष्यामो न संशयः ||&#xA;011a ततो द्वादश वर्षाणि प्रवेष्टव्यं वनं पुनः |&#xA;011c एकस्मिन्नपि विज्ञाते प्रतिज्ञातं हि नस्तथा ||&#xA;012  अर्जुन उवाच ||&#xA;012a इयं कूटे मनुष्येन्द्र गहना महती शमी |&#xA;012c भीमशाखा दुरारोहा श्मशानस्य समीपतः ||&#xA;013a न चापि विद्यते कश्चिन्मनुष्य इह पार्थिव |&#xA;013c उत्पथे हि वने जाता मृगव्यालनिषेविते ||&#xA;014a समासज्यायुधान्यस्यां गच्छामो नगरं प्रति |&#xA;014c एवमत्र यथाजोषं विहरिष्याम भारत ||&#xA;015  वैशम्पायन उवाच ||&#xA;015a एवमुक्त्वा स राजानं धर्मात्मानं युधिष्ठिरम् |&#xA;015c प्रचक्रमे निधानाय शस्त्राणां भरतर्षभ ||&#xA;016a येन देवान्मनुष्यांश्च सर्पांश्चैकरथोऽजयत् |&#xA;016c स्फीताञ्जनपदांश्चान्यानजयत्कुरुनन्दनः ||&#xA;017a तदुदारं महाघोषं सपत्नगणसूदनम् |&#xA;017c अपज्यमकरोत्पार्थो गाण्डीवमभयङ्करम् ||&#xA;018a येन वीरः कुरुक्षेत्रमभ्यरक्षत्परन्तपः |&#xA;018c अमुञ्चद्धनुषस्तस्य ज्यामक्षय्यां युधिष्ठिरः ||&#xA;019a पाञ्चालान्येन सङ्ग्रामे भीमसेनोऽजयत्प्रभुः |&#xA;019c प्रत्यषेधद्बहूनेकः सपत्नांश्चैव दिग्जये ||&#xA;020a निशम्य यस्य विस्फारं व्यद्रवन्त रणे परे |&#xA;020c पर्वतस्येव दीर्णस्य विस्फोटमशनेरिव ||&#xA;021a सैन्धवं येन राजानं परामृषत चानघ |&#xA;021c ज्यापाशं धनुषस्तस्य भीमसेनोऽवतारयत् ||&#xA;022a अजयत्पश्चिमामाशां धनुषा येन पाण्डवः |&#xA;022c तस्य मौर्वीमपाकर्षच्छूरः सङ्क्रन्दनो युधि ||&#xA;023a दक्षिणां दक्षिणाचारो दिशं येनाजयत्प्रभुः |&#xA;023c अपज्यमकरोद्वीरः सहदेवस्तदायुधम् ||&#xA;024a खड्गांश्च पीतान्दीर्घांश्च कलापांश्च महाधनान् |&#xA;024c विपाठान्क्षुरधारांश्च धनुर्भिर्निदधुः सह ||&#xA;025a तामुपारुह्य नकुलो धनूंषि निदधत्स्वयम् |&#xA;025c यानि तस्यावकाशानि दृढरूपाण्यमन्यत ||&#xA;026a यत्र चापश्यत स वै तिरो वर्षाणि वर्षति |&#xA;026c तत्र तानि दृढैः पाशैः सुगाढं पर्यबन्धत ||&#xA;027a शरीरं च मृतस्यैकं समबध्नन्त पाण्डवाः |&#xA;027c विवर्जयिष्यन्ति नरा दूरादेव शमीमिमाम् |&#xA;027e आबद्धं शवमत्रेति गन्धमाघ्राय पूतिकम् ||&#xA;028a अशीतिशतवर्षेयं माता न इति वादिनः |&#xA;028c कुलधर्मोऽयमस्माकं पूर्वैराचरितोऽपि च |&#xA;028e समासजाना वृक्षेऽस्मिन्निति वै व्याहरन्ति ते ||&#xA;029a आ गोपालाविपालेभ्य आचक्षाणाः परन्तपाः |&#xA;029c आजग्मुर्नगराभ्याशं पार्थाः शत्रुनिबर्हणाः ||&#xA;030a जयो जयन्तो विजयो जयत्सेनो जयद्बलः |&#xA;030c इति गुह्यानि नामानि चक्रे तेषां युधिष्ठिरः ||&#xA;031a ततो यथाप्रतिज्ञाभिः प्राविशन्नगरं महत् |&#xA;031c अज्ञातचर्यां वत्स्यन्तो राष्ट्रे वर्षं त्रयोदशम् ||&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/006/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/006/</guid>
      <description>&lt;p&gt;001  वैशम्पायन उवाच&#xA;001a ततो विराटं प्रथमं युधिष्ठिरो राजा सभायामुपविष्टमाव्रजत् |&#xA;001c वैडूर्यरूपान्प्रतिमुच्य काञ्चना नक्षान्स कक्षे परिगृह्य वाससा ||&#xA;002a नराधिपो राष्ट्रपतिं यशस्विनं  महायशाः कौरववंशवर्धनः |&#xA;002c महानुभावो नरराजसत्कृतो दुरासदस्तीक्ष्णविषो यथोरगः ||&#xA;003a बालेन रूपेण नरर्षभो महानथार्चिरूपेण यथामरस्तथा |&#xA;003c महाभ्रजालैरिव संवृतो रविर्यथानलो भस्मवृतश्च वीर्यवान् ||&#xA;004a तमापतन्तं प्रसमीक्ष्य पाण्डवं विराटराडिन्दुमिवाभ्रसंवृतम् |&#xA;004c मन्त्रिद्विजान्सूतमुखान्विशस्तथा ये चापि केचित्परिषत्समासते |&#xA;004e पप्रच्छ कोऽयं प्रथमं समेयिवाननेन योऽयं प्रसमीक्षते सभाम् ||&#xA;005a न तु द्विजोऽयं भविता नरोत्तमः पतिः पृथिव्या इति मे मनोगतम् |&#xA;005c न चास्य दासो न रथो न कुण्डले समीपतो भ्राजति चायमिन्द्रवत् ||&#xA;006a शरीरलिङ्गैरुपसूचितो ह्ययं मूर्धाभिषिक्तोऽयमितीव मानसम् |&#xA;006c समीपमायाति च मे गतव्यथो यथा गजस्तामरसीं मदोत्कटः ||&#xA;007a वितर्कयन्तं तु नरर्षभस्तदा युधिष्ठिरोऽभ्येत्य विराटमब्रवीत् |&#xA;007c सम्राड्विजानात्विह जीवितार्थिनं विनष्टसर्वस्वमुपागतं द्विजम् ||&#xA;008a इहाहमिच्छामि तवानघान्तिके वस्तुं यथा कामचरस्तथा विभो |&#xA;008c तमब्रवीत्स्वागतमित्यनन्तरं राजा प्रहृष्टः प्रतिसङ्गृहाण च ||&#xA;009a कामेन ताताभिवदाम्यहं त्वां कस्यासि राज्ञो विषयादिहागतः |&#xA;009c गोत्रं च नामापि च शंस तत्त्वतः किं चापि शिल्पं तव विद्यते कृतम् ||&#xA;010  युधिष्ठिर उवाच ||&#xA;010a युधिष्ठिरस्यासमहं पुरा सखा वैयाघ्रपद्यः पुनरस्मि ब्राह्मणः |&#xA;010c अक्षान्प्रवप्तुं कुशलोऽस्मि देविता कङ्केति नाम्नास्मि विराट विश्रुतः ||&#xA;011  विराट उवाच ||&#xA;011a ददामि ते हन्त वरं यमिच्छसि प्रशाधि मत्स्यान्वशगो ह्यहं तव |&#xA;011c प्रिया हि धूर्ता मम देविनः सदा भवांश्च देवोपम राज्यमर्हति ||&#xA;012  युधिष्ठिर उवाच ||&#xA;012a आप्तो विवादः परमो विशां पते न विद्यते किञ्चन मत्स्य हीनतः |&#xA;012c न मे जितः कश्चन धारयेद्धनं वरो ममैषोऽस्तु तव प्रसादतः ||&#xA;013  विराट उवाच ||&#xA;013a हन्यामवध्यं यदि तेऽप्रियं चरेत्प्रव्राजयेयं विषयाद्द्विजांस्तथा |&#xA;013c शृण्वन्तु मे जानपदाः समागताः कङ्को यथाहं विषये प्रभुस्तथा ||&#xA;014a समानयानो भवितासि मे सखा प्रभूतवस्त्रो बहुपानभोजनः |&#xA;014c पश्येस्त्वमन्तश्च बहिश्च सर्वदा कृतं च ते द्वारमपावृतं मया ||&#xA;015a ये त्वानुवादेयुरवृत्तिकर्शिता ब्रूयाश्च तेषां वचनेन मे सदा |&#xA;015c दास्यामि सर्वं तदहं न संशयो न ते भयं विद्यति सन्निधौ मम ||&#xA;016  वैशम्पायन उवाच ||&#xA;016a एवं स लब्ध्वा तु वरं समागमं विराटराजेन नरर्षभस्तदा |&#xA;016c उवास वीरः परमार्चितः सुखी न चापि कश्चिच्चरितं बुबोध तत् ||&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/007/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/007/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;अथापरो भीमबलः श्रिया ज्वलन्नुपाययौ सिंहविलासविक्रमः |&#x9;001a&lt;br&gt;&#xA;खजं च दर्वीं च करेण धारयन्नसिं च कालाङ्गमकोशमव्रणम् ||&#x9;001c&lt;br&gt;&#xA;स सूदरूपः परमेण वर्चसा रविर्यथा लोकमिमं प्रभासयन् |&#x9;002a&lt;br&gt;&#xA;सुकृष्णवासा गिरिराजसारवान्स मत्स्यराजं समुपेत्य तस्थिवान् ||&#x9;002c&lt;br&gt;&#xA;तं प्रेक्ष्य राजा वरयन्नुपागतं ततोऽब्रवीज्जानपदान्समागतान् |&#x9;003a&lt;br&gt;&#xA;सिंहोन्नतांसोऽयमतीव रूपवान्प्रदृश्यते को नु नरर्षभो युवा ||&#x9;003c&lt;br&gt;&#xA;अदृष्टपूर्वः पुरुषो रविर्यथा वितर्कयन्नास्य लभामि सम्पदम् |&#x9;004a&lt;br&gt;&#xA;तथास्य चित्तं ह्यपि संवितर्कयन्नरर्षभस्याद्य न यामि तत्त्वतः ||&#x9;004c&lt;br&gt;&#xA;ततो विराटं समुपेत्य पाण्डवः सुदीनरूपो वचनं महामनाः |&#x9;005a&lt;br&gt;&#xA;उवाच सूदोऽस्मि नरेन्द्र बल्लवो भजस्व मां व्यञ्जनकारमुत्तमम् ||&#x9;005c&lt;br&gt;&#xA;विराट उवाच ||&#x9;006 &lt;br&gt;&#xA;न सूदतां मानद श्रद्दधामि ते सहस्रनेत्रप्रतिमो हि दृश्यसे |&#x9;006a&lt;br&gt;&#xA;श्रिया च रूपेण च विक्रमेण च प्रभासि तातानवरो नरेष्विह ||&#x9;006c&lt;br&gt;&#xA;भीम उवाच ||&#x9;007 &lt;br&gt;&#xA;नरेन्द्र सूदः परिचारकोऽस्मि ते जानामि सूपान्प्रथमेन केवलान् |&#x9;007a&lt;br&gt;&#xA;आस्वादिता ये नृपते पुराभवन्युधिष्ठिरेणापि नृपेण सर्वशः ||&#x9;007c&lt;br&gt;&#xA;बलेन तुल्यश्च न विद्यते मया नियुद्धशीलश्च सदैव पार्थिव |&#x9;008a&lt;br&gt;&#xA;गजैश्च सिंहैश्च समेयिवानहं सदा करिष्यामि तवानघ प्रियम् ||&#x9;008c&lt;br&gt;&#xA;विराट उवाच ||&#x9;009 &lt;br&gt;&#xA;ददामि ते हन्त वरं महानसे तथा च कुर्याः कुशलं हि भाषसे |&#x9;009a&lt;br&gt;&#xA;न चैव मन्ये तव कर्म तत्समं समुद्रनेमिं पृथिवीं त्वमर्हसि ||&#x9;009c&lt;br&gt;&#xA;यथा हि कामस्तव तत्तथा कृतं महानसे त्वं भव मे पुरस्कृतः |&#x9;010a&lt;br&gt;&#xA;नराश्च ये तत्र ममोचिताः पुरा भवस्व तेषामधिपो मया कृतः ||&#x9;010c&lt;br&gt;&#xA;वैशम्पायन उवाच ||&#x9;011 &lt;br&gt;&#xA;तथा स भीमो विहितो महानसे विराटराज्ञो दयितोऽभवद्दृढम् |&#x9;011a&lt;br&gt;&#xA;उवास राजन्न च तं पृथग्जनो बुबोध तत्रानुचरश्च कश्चन ||&#x9;011c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/008/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/008/</guid>
      <description>&lt;p&gt;04008001  वैशम्पायन उवाच ||&#xA;04008001a ततः केशान्समुत्क्षिप्य वेल्लिताग्राननिन्दितान् |&#xA;04008001c जुगूह दक्षिणे पार्श्वे मृदूनसितलोचना ||&#xA;04008002a वासश्च परिधायैकं कृष्णं सुमलिनं महत् |&#xA;04008002c कृत्वा वेषं च सैरन्ध्र्याः कृष्णा व्यचरदार्तवत् ||&#xA;04008003a तां नराः परिधावन्तीं स्त्रियश्च समुपाद्रवन् |&#xA;04008003c अपृच्छंश्चैव तां दृष्ट्वा का त्वं किं च चिकीर्षसि ||&#xA;04008004a सा तानुवाच राजेन्द्र सैरन्ध्र्यहमुपागता |&#xA;04008004c कर्म चेच्छामि वै कर्तुं तस्य यो मां पुपुक्षति ||&#xA;04008005a तस्या रूपेण वेषेण श्लक्ष्णया च तथा गिरा |&#xA;04008005c नाश्रद्दधत तां दासीमन्नहेतोरुपस्थिताम् ||&#xA;04008006a विराटस्य तु कैकेयी भार्या परमसम्मता |&#xA;04008006c अवलोकयन्ती ददृशे प्रासादाद्द्रुपदात्मजाम् ||&#xA;04008007a सा समीक्ष्य तथारूपामनाथामेकवाससम् |&#xA;04008007c समाहूयाब्रवीद्भद्रे का त्वं किं च चिकीर्षसि ||&#xA;04008008a सा तामुवाच राजेन्द्र सैरन्ध्र्यहमुपागता |&#xA;04008008c कर्म चेच्छाम्यहं कर्तुं तस्य यो मां पुपुक्षति ||&#xA;04008009  सुदेष्णोवाच ||&#xA;04008009a नैवंरूपा भवन्त्येवं यथा वदसि भामिनि |&#xA;04008009c प्रेषयन्ति च वै दासीर्दासांश्चैवंविधान्बहून् ||&#xA;04008010a गूढगुल्फा संहतोरुस्त्रिगम्भीरा षडुन्नता |&#xA;04008010c रक्ता पञ्चसु रक्तेषु हंसगद्गदभाषिणी ||&#xA;04008011a सुकेशी सुस्तनी श्यामा पीनश्रोणिपयोधरा |&#xA;04008011c तेन तेनैव सम्पन्ना काश्मीरीव तुरङ्गमा ||&#xA;04008012a स्वरालपक्ष्मनयना बिम्बोष्ठी तनुमध्यमा |&#xA;04008012c कम्बुग्रीवा गूढसिरा पूर्णचन्द्रनिभानना ||&#xA;04008013a का त्वं ब्रूहि यथा भद्रे नासि दासी कथञ्चन |&#xA;04008013c यक्षी वा यदि वा देवी गन्धर्वी यदि वाप्सराः ||&#xA;04008014a अलम्बुसा मिश्रकेशी पुण्डरीकाथ मालिनी |&#xA;04008014c इन्द्राणी वारुणी वा त्वं त्वष्टुर्धातुः प्रजापतेः |&#xA;04008014e देव्यो देवेषु विख्यातास्तासां त्वं कतमा शुभे ||&#xA;04008015  द्रौपद्युवाच ||&#xA;04008015a नास्मि देवी न गन्धर्वी नासुरी न च राक्षसी |&#xA;04008015c सैरन्ध्री तु भुजिष्यास्मि सत्यमेतद्ब्रवीमि ते ||&#xA;04008016a केशाञ्जानाम्यहं कर्तुं पिंषे साधु विलेपनम् |&#xA;04008016c ग्रथयिष्ये विचित्राश्च स्रजः परमशोभनाः ||&#xA;04008017a आराधयं सत्यभामां कृष्णस्य महिषीं प्रियाम् |&#xA;04008017c कृष्णां च भार्यां पाण्डूनां कुरूणामेकसुन्दरीम् ||&#xA;04008018a तत्र तत्र चराम्येवं लभमाना सुशोभनम् |&#xA;04008018c वासांसि यावच्च लभे तावत्तावद्रमे तथा ||&#xA;04008019a मालिनीत्येव मे नाम स्वयं देवी चकार सा |&#xA;04008019c साहमभ्यागता देवि सुदेष्णे त्वन्निवेशनम् ||&#xA;04008020  सुदेष्णोवाच ||&#xA;04008020a मूर्ध्नि त्वां वासयेयं वै संशयो मे न विद्यते |&#xA;04008020c नो चेदिह तु राजा त्वां गच्छेत्सर्वेण चेतसा ||&#xA;04008021a स्त्रियो राजकुले पश्य याश्चेमा मम वेश्मनि |&#xA;04008021c प्रसक्तास्त्वां निरीक्षन्ते पुमांसं कं न मोहयेः ||&#xA;04008022a वृक्षांश्चावस्थितान्पश्य य इमे मम वेश्मनि |&#xA;04008022c तेऽपि त्वां सन्नमन्तीव पुमांसं कं न मोहयेः ||&#xA;04008023a राजा विराटः सुश्रोणि दृष्ट्वा वपुरमानुषम् |&#xA;04008023c विहाय मां वरारोहे त्वां गच्छेत्सर्वचेतसा ||&#xA;04008024a यं हि त्वमनवद्याङ्गि नरमायतलोचने |&#xA;04008024c प्रसक्तमभिवीक्षेथाः स कामवशगो भवेत् ||&#xA;04008025a यश्च त्वां सततं पश्येत्पुरुषश्चारुहासिनि |&#xA;04008025c एवं सर्वानवद्याङ्गि स चानङ्गवशो भवेत् ||&#xA;04008026a यथा कर्कटकी गर्भमाधत्ते मृत्युमात्मनः |&#xA;04008026c तथाविधमहं मन्ये वासं तव शुचिस्मिते ||&#xA;04008027  द्रौपद्युवाच ||&#xA;04008027a नास्मि लभ्या विराटेन न चान्येन कथञ्चन |&#xA;04008027c गन्धर्वाः पतयो मह्यं युवानः पञ्च भामिनि ||&#xA;04008028a पुत्रा गन्धर्वराजस्य महासत्त्वस्य कस्यचित् |&#xA;04008028c रक्षन्ति ते च मां नित्यं दुःखाचारा तथा न्वहम् ||&#xA;04008029a यो मे न दद्यादुच्छिष्टं न च पादौ प्रधावयेत् |&#xA;04008029c प्रीयेयुस्तेन वासेन गन्धर्वाः पतयो मम ||&#xA;04008030a यो हि मां पुरुषो गृध्येद्यथान्याः प्राकृतस्त्रियः |&#xA;04008030c तामेव स ततो रात्रिं प्रविशेदपरां तनुम् ||&#xA;04008031a न चाप्यहं चालयितुं शक्या केनचिदङ्गने |&#xA;04008031c दुःखशीला हि गन्धर्वास्ते च मे बलवत्तराः ||&#xA;04008032  सुदेष्णोवाच  ||&#xA;04008032a एवं त्वां वासयिष्यामि यथा त्वं नन्दिनीच्छसि |&#xA;04008032c न च पादौ न चोच्छिष्टं स्प्रक्ष्यसि त्वं कथञ्चन ||&#xA;04008033  वैशम्पायन उवाच ||&#xA;04008033a एवं कृष्णा विराटस्य भार्यया परिसान्त्विता |&#xA;04008033c न चैनां वेद तत्रान्यस्तत्त्वेन जनमेजय ||&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/009/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/009/</guid>
      <description>&lt;p&gt;04009001  वैशम्पायन उवाच ||&#xA;04009001a सहदेवोऽपि गोपानां कृत्वा वेषमनुत्तमम् |&#xA;04009001c भाषां चैषां समास्थाय विराटमुपयादथ ||&#xA;04009002a तमायान्तमभिप्रेक्ष्य भ्राजमानं नरर्षभम् |&#xA;04009002c समुपस्थाय वै राजा पप्रच्छ कुरुनन्दनम् ||&#xA;04009003a कस्य वा त्वं कुतो वा त्वं किं वा तात चिकीर्षसि |&#xA;04009003c न हि मे दृष्टपूर्वस्त्वं तत्त्वं ब्रूहि नरर्षभ ||&#xA;04009004a स प्राप्य राजानममित्रतापनस्ततोऽब्रवीन्मेघमहौघनिःस्वनः |&#xA;04009004c वैश्योऽस्मि नाम्नाहमरिष्टनेमिर्गोसङ्ख्य आसं कुरुपुङ्गवानाम् ||&#xA;04009005a वस्तुं त्वयीच्छामि विशां वरिष्ठ तान्राजसिंहान्न हि वेद्मि पार्थान् |&#xA;04009005c न शक्यते जीवितुमन्यकर्मणा न च त्वदन्यो मम रोचते नृपः ||&#xA;04009006  विराट उवाच ||&#xA;04009006a त्वं ब्राह्मणो यदि वा क्षत्रियोऽसि समुद्रनेमीश्वररूपवानसि |&#xA;04009006c आचक्ष्व मे तत्त्वममित्रकर्शन न वैश्यकर्म त्वयि विद्यते समम् ||&#xA;04009007a कस्यासि राज्ञो विषयादिहागतः किं चापि शिल्पं तव विद्यते कृतम् |&#xA;04009007c कथं त्वमस्मासु निवत्स्यसे सदा वदस्व किं चापि तवेह वेतनम् ||&#xA;04009008  सहदेव उवाच ||&#xA;04009008a पञ्चानां पाण्डुपुत्राणां ज्येष्ठो राजा युधिष्ठिरः |&#xA;04009008c तस्याष्टशतसाहस्रा गवां वर्गाः शतं शताः ||&#xA;04009009a अपरे दशसाहस्रा द्विस्तावन्तस्तथापरे |&#xA;04009009c तेषां गोसङ्ख्य आसं वै तन्तिपालेति मां विदुः ||&#xA;04009010a भूतं भव्यं भविष्यच्च यच्च सङ्ख्यागतं क्वचित् |&#xA;04009010c न मेऽस्त्यविदितं किञ्चित्समन्ताद्दशयोजनम् ||&#xA;04009011a गुणाः सुविदिता ह्यासन्मम तस्य महात्मनः |&#xA;04009011c आसीच्च स मया तुष्टः कुरुराजो युधिष्ठिरः ||&#xA;04009012a क्षिप्रं हि गावो बहुला भवन्ति न तासु रोगो भवतीह कश्चित् |&#xA;04009012c तैस्तैरुपायैर्विदितं मयैतदेतानि शिल्पानि मयि स्थितानि ||&#xA;04009013a वृषभांश्चापि जानामि राजन्पूजितलक्षणान् |&#xA;04009013c येषां मूत्रमुपाघ्राय अपि वन्ध्या प्रसूयते ||&#xA;04009014  विराट उवाच ||&#xA;04009014a शतं सहस्राणि समाहितानि वर्णस्य वर्णस्य विनिश्चिता गुणैः |&#xA;04009014c पशून्सपालान्भवते ददाम्यहं त्वदाश्रया मे पशवो भवन्त्विह ||&#xA;04009015  वैशम्पायन उवाच ||&#xA;04009015a तथा स राज्ञोऽविदितो विशां पते उवास तत्रैव सुखं नरेश्वरः |&#xA;04009015c न चैनमन्येऽपि विदुः कथञ्चन प्रादाच्च तस्मै भरणं यथेप्सितम् ||&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/010/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/010/</guid>
      <description>&lt;p&gt;04010001  वैशम्पायन उवाच ||&#xA;04010001a अथापरोऽदृश्यत रूपसम्पदा स्त्रीणामलङ्कारधरो बृहत्पुमान् |&#xA;04010001c प्राकारवप्रे प्रतिमुच्य कुण्डले दीर्घे च कम्बू परिहाटके शुभे ||&#xA;04010002a बहूंश्च दीर्घांश्च विकीर्य मूर्धजान्महाभुजो वारणमत्तविक्रमः |&#xA;04010002c गतेन भूमिमभिकम्पयंस्तदा विराटमासाद्य सभासमीपतः ||&#xA;04010003a तं प्रेक्ष्य राजोपगतं सभातले सत्रप्रतिच्छन्नमरिप्रमाथिनम् |&#xA;04010003c विराजमानं परमेण वर्चसा सुतं महेन्द्रस्य गजेन्द्रविक्रमम् ||&#xA;04010004a सर्वानपृच्छच्च समीपचारिणः कुतोऽयमायाति न मे पुरा श्रुतः |&#xA;04010004c न चैनमूचुर्विदितं तदा नराः सविस्मितं वाक्यमिदं नृपोऽब्रवीत् ||&#xA;04010005a सर्वोपपन्नः पुरुषो मनोरमः श्यामो युवा वारणयूथपोपमः |&#xA;04010005c विमुच्य कम्बू परिहाटके शुभे विमुच्य वेणीमपिनह्य कुण्डले ||&#xA;04010006a शिखी सुकेशः परिधाय चान्यथा भवस्व धन्वी कवची शरी तथा |&#xA;04010006c आरुह्य यानं परिधावतां भवान्सुतैः समो मे भव वा मया समः ||&#xA;04010007a वृद्धो ह्यहं वै परिहारकामः सर्वान्मत्स्यांस्तरसा पालयस्व |&#xA;04010007c नैवंविधाः क्लीबरूपा भवन्ति कथञ्चनेति प्रतिभाति मे मनः ||&#xA;04010008  अर्जुन उवाच ||&#xA;04010008a गायामि नृत्याम्यथ वादयामि भद्रोऽस्मि नृत्ते कुशलोऽस्मि गीते |&#xA;04010008c त्वमुत्तरायाः परिदत्स्व मां स्वयं भवामि देव्या नरदेव नर्तकः ||&#xA;04010009a इदं तु रूपं मम येन किं नु तत्प्रकीर्तयित्वा भृशशोकवर्धनम् |&#xA;04010009c बृहन्नडां वै नरदेव विद्धि मां सुतं सुतां वा पितृमातृवर्जिताम् ||&#xA;04010010  विराट उवाच ||&#xA;04010010a ददामि ते हन्त वरं बृहन्नडे सुतां च मे नर्तय याश्च तादृशीः |&#xA;04010010c इदं तु ते कर्म समं न मे मतं समुद्रनेमिं पृथिवीं त्वमर्हसि ||&#xA;04010011  वैशम्पायन उवाच ||&#xA;04010011a बृहन्नडां तामभिवीक्ष्य मत्स्यराट्कलासु नृत्ते च तथैव वादिते |&#xA;04010011c अपुंस्त्वमप्यस्य निशम्य च स्थिरं ततः कुमारीपुरमुत्ससर्ज तम् ||&#xA;04010012a स शिक्षयामास च गीतवादितं सुतां विराटस्य धनञ्जयः प्रभुः |&#xA;04010012c सखीश्च तस्याः परिचारिकास्तथा प्रियश्च तासां स बभूव पाण्डवः ||&#xA;04010013a तथा स सत्रेण धनञ्जयोऽवसत्प्रियाणि कुर्वन्सह ताभिरात्मवान् |&#xA;04010013c तथागतं तत्र न जज्ञिरे जना बहिश्चरा वाप्यथवान्तरेचराः ||&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/011/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/011/</guid>
      <description>&lt;p&gt;001  वैशम्पायन उवाच ॥&#xA;001a अथापरोऽदृश्यत पाण्डवः प्रभुर्विराटराज्ञस्तुरगान्समीक्षतः ।&#xA;001c तमापतन्तं ददृशे पृथग्जनो विमुक्तमभ्रादिव सूर्यमण्डलम् ॥&#xA;002a स वै हयानैक्षत तांस्ततस्ततः समीक्षमाणं च ददर्श मत्स्यराट् ।&#xA;002c ततोऽब्रवीत्ताननुगानमित्रहा कुतोऽयमायाति नरोऽमरप्रभः ॥&#xA;003a अयं हयान्वीक्षति मामकान्दृढं ध्रुवं हयज्ञो भविता विचक्षणः ।&#xA;003c प्रवेश्यतामेष समीपमाशु मे विभाति वीरो हि यथामरस्तथा ॥&#xA;004a अभ्येत्य राजानममित्रहाब्रवीज्जयोऽस्तु ते पार्थिव भद्रमस्तु च&#xA;004c हयेषु युक्तो नृप सम्मतः सदा तवाश्वसूतो निपुणो भवाम्यहम्॥&#xA;005  विराट उवाच ॥&#xA;005a ददामि यानानि धनं निवेशनं ममाश्वसूतो भवितुं त्वमर्हसि  ।&#xA;005c कुतोऽसि कस्यासि कथं त्वमागतः प्रब्रूहि शिल्पं तव विद्यते च यत् ॥&#xA;006  नकुल उवाच ॥&#xA;006a पञ्चानां पाण्डुपुत्राणां ज्येष्ठो राजा युधिष्ठिरः ।&#xA;006c तेनाहमश्वेषु पुरा प्रकृतः शत्रुकर्शन ॥&#xA;007a अश्वानां प्रकृतिं वेद्मि विनयं चापि सर्वशः ।&#xA;007c दुष्टानां प्रतिपत्तिं च कृत्स्नं चैव चिकित्सितम् ॥&#xA;008a न कातरं स्यान्मम जातु वाहनं न मेऽस्ति दुष्टा वडवा कुतो हयाः ।&#xA;008c जनस्तु मामाह स चापि पाण्डवो युधिष्ठिरो ग्रन्थिकमेव नामतः ॥&#xA;009  विराट उवाच ॥&#xA;009a यदस्ति किञ्चिन्मम वाजिवाहनं तदस्तु सर्वं त्वदधीनमद्य वै  ।&#xA;009c ये चापि केचिन्मम वाजियोजकास्त्वदाश्रयाः सारथयश्च सन्तु मे ॥&#xA;010a इदं तवेष्टं यदि वै सुरोपम ब्रवीहि यत्ते प्रसमीक्षितं वसु ।&#xA;010c न तेऽनुरूपं हयकर्म विद्यते प्रभासि राजेव हि सम्मतो मम ॥&#xA;011a युधिष्ठिरस्येव हि दर्शनेन मे समं तवेदं प्रियदर्श दर्शनम् ।&#xA;011c कथं तु भृत्यैः स विनाकृतो वने वसत्यनिन्द्यो रमते च पाण्डवः ॥&#xA;012  वैशम्पायन उवाच ॥&#xA;012a तथा स गन्धर्ववरोपमो युवा विराटराज्ञा मुदितेन पूजितः ।&#xA;012c न चैनमन्येऽपि विदुः कथञ्चन प्रियाभिरामं विचरन्तमन्तरा ॥&#xA;013a एवं हि मत्स्ये न्यवसन्त पाण्डवा यथाप्रतिज्ञाभिरमोघदर्शनाः ।&#xA;013c अज्ञातचर्यां व्यचरन्समाहिताः समुद्रनेमीपतयोऽतिदुःखिताः ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/012/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/012/</guid>
      <description>&lt;p&gt;001  जनमेजय उवाच ||&#xA;001a एवं मत्स्यस्य नगरे वसन्तस्तत्र पाण्डवाः |&#xA;001c अत ऊर्ध्वं महावीर्याः किमकुर्वन्त वै द्विज ||&#xA;002  वैशम्पायन उवाच ||&#xA;002a एवं ते न्यवसंस्तत्र प्रच्छन्नाः कुरुनन्दनाः |&#xA;002c आराधयन्तो राजानं यदकुर्वन्त तच्छृणु ||&#xA;003a युधिष्ठिरः सभास्तारः सभ्यानामभवत्प्रियः |&#xA;003c तथैव च विराटस्य सपुत्रस्य विशां पते ||&#xA;004a स ह्यक्षहृदयज्ञस्तान्क्रीडयामास पाण्डवः |&#xA;004c अक्षवत्यां यथाकामं सूत्रबद्धानिव द्विजान् ||&#xA;005a अज्ञातं च विराटस्य विजित्य वसु धर्मराट् |&#xA;005c भ्रातृभ्यः पुरुषव्याघ्रो यथार्हं स्म प्रयच्छति ||&#xA;006a भीमसेनोऽपि मांसानि भक्ष्याणि विविधानि च |&#xA;006c अतिसृष्टानि मत्स्येन विक्रीणाति युधिष्ठिरे ||&#xA;007a वासांसि परिजीर्णानि लब्धान्यन्तःपुरेऽर्जुनः |&#xA;007c विक्रीणानश्च सर्वेभ्यः पाण्डवेभ्यः प्रयच्छति ||&#xA;008a सहदेवोऽपि गोपानां वेषमास्थाय पाण्डवः |&#xA;008c दधि क्षीरं घृतं चैव पाण्डवेभ्यः प्रयच्छति ||&#xA;009a नकुलोऽपि धनं लब्ध्वा कृते कर्मणि वाजिनाम् |&#xA;009c तुष्टे तस्मिन्नरपतौ पाण्डवेभ्यः प्रयच्छति  ||&#xA;010a कृष्णापि सर्वान्भ्रातॄंस्तान्निरीक्षन्ती तपस्विनी |&#xA;010c यथा पुनरविज्ञाता तथा चरति भामिनी ||&#xA;011a एवं सम्पादयन्तस्ते तथान्योन्यं महारथाः |&#xA;011c प्रेक्षमाणास्तदा कृष्णामूषुश्छन्ना नराधिप ||&#xA;012a अथ मासे चतुर्थे तु ब्रह्मणः सुमहोत्सवः |&#xA;012c आसीत्समृद्धो मत्स्येषु पुरुषाणां सुसम्मतः ||&#xA;013a तत्र मल्लाः समापेतुर्दिग्भ्यो राजन्सहस्रशः |&#xA;013c महाकाया महावीर्याः कालखञ्जा इवासुराः ||&#xA;014a वीर्योन्नद्धा बलोदग्रा राज्ञा समभिपूजिताः |&#xA;014c सिंहस्कन्धकटिग्रीवाः स्ववदाता मनस्विनः |&#xA;014e असकृल्लब्धलक्षास्ते रङ्गे पार्थिवसन्निधौ ||&#xA;015a तेषामेको महानासीत्सर्वमल्लान्समाह्वयत् |&#xA;015c आवल्गमानं तं रङ्गे नोपतिष्ठति कश्चन ||&#xA;016a यदा सर्वे विमनसस्ते मल्ला हतचेतसः |&#xA;016c अथ सूदेन तं मल्लं योधयामास मत्स्यराट् ||&#xA;017a चोद्यमानस्ततो भीमो दुःखेनैवाकरोन्मतिम् |&#xA;017c न हि शक्नोति विवृते प्रत्याख्यातुं नराधिपम् ||&#xA;018a ततः स पुरुषव्याघ्रः शार्दूलशिथिलं चरन् |&#xA;018c प्रविवेश महारङ्गं विराटमभिहर्षयन् ||&#xA;019a बबन्ध कक्ष्यां कौन्तेयस्ततस्तं हर्षयञ्जनम् |&#xA;019c ततस्तं वृत्रसङ्काशं भीमो मल्लं समाह्वयत् ||&#xA;020a तावुभौ सुमहोत्साहावुभौ तीव्रपराक्रमौ |&#xA;020c मत्ताविव महाकायौ वारणौ षष्टिहायनौ ||&#xA;021a चकर्ष दोर्भ्यामुत्पाट्य भीमो मल्लममित्रहा |&#xA;021c विनदन्तमभिक्रोशञ्शार्दूल इव वारणम् ||&#xA;022a तमुद्यम्य महाबाहुर्भ्रामयामास वीर्यवान् |&#xA;022c ततो मल्लाश्च मत्स्याश्च विस्मयं चक्रिरे परम् ||&#xA;023a भ्रामयित्वा शतगुणं गतसत्त्वमचेतनम् |&#xA;023c प्रत्यपिंषन्महाबाहुर्मल्लं भुवि वृकोदरः ||&#xA;024a तस्मिन्विनिहते मल्ले जीमूते लोकविश्रुते |&#xA;024c विराटः परमं हर्षमगच्छद्बान्धवैः सह ||&#xA;025a संहर्षात्प्रददौ वित्तं बहु राजा महामनाः |&#xA;025c बल्लवाय महारङ्गे यथा वैश्रवणस्तथा ||&#xA;026a एवं स सुबहून्मल्लान्पुरुषांश्च महाबलान् |&#xA;026c विनिघ्नन्मत्स्यराजस्य प्रीतिमावहदुत्तमाम् ||&#xA;027a यदास्य तुल्यः पुरुषो न कश्चित्तत्र विद्यते |&#xA;027c ततो व्याघ्रैश्च सिंहैश्च द्विरदैश्चाप्ययोधयत् ||&#xA;028a पुनरन्तःपुरगतः स्त्रीणां मध्ये वृकोदरः |&#xA;028c योध्यते स्म विराटेन सिंहैर्मत्तैर्महाबलैः ||&#xA;029a बीभत्सुरपि गीतेन सुनृत्तेन च पाण्डवः |&#xA;029c विराटं तोषयामास सर्वाश्चान्तःपुरस्त्रियः ||&#xA;030a अश्वैर्विनीतैर्जवनैस्तत्र तत्र समागतैः |&#xA;030c तोषयामास नकुलो राजानं राजसत्तम ||&#xA;031a तस्मै प्रदेयं प्रायच्छत्प्रीतो राजा धनं बहु |&#xA;031c विनीतान्वृषभान्दृष्ट्वा सहदेवस्य चाभिभो ||&#xA;032a एवं ते न्यवसंस्तत्र प्रच्छन्नाः पुरुषर्षभाः |&#xA;032c कर्माणि तस्य कुर्वाणा विराटनृपतेस्तदा ||&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/013/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/013/</guid>
      <description>&lt;p&gt;001  वैशम्पायन उवाच  ||&#xA;001a वसमानेषु पार्थेषु मत्स्यस्य नगरे तदा |&#xA;001c महारथेषु छन्नेषु मासा दश समत्ययुः ||&#xA;002a याज्ञसेनी सुदेष्णां तु शुश्रूषन्ती विशां पते |&#xA;002c अवसत्परिचारार्हा सुदुःखं जनमेजय ||&#xA;003a तथा चरन्तीं पाञ्चालीं सुदेष्णाया निवेशने |&#xA;003c सेनापतिर्विराटस्य ददर्श जलजाननाम् ||&#xA;004a तां दृष्ट्वा देवगर्भाभां चरन्तीं देवतामिव |&#xA;004c कीचकः कामयामास कामबाणप्रपीडितः ||&#xA;005a स तु कामाग्निसन्तप्तः सुदेष्णामभिगम्य वै |&#xA;005c प्रहसन्निव सेनानीरिदं वचनमब्रवीत् ||&#xA;006a नेयं पुरा जातु मयेह दृष्टा राज्ञो विराटस्य निवेशने शुभा |&#xA;006c रूपेण चोन्मादयतीव मां भृशं गन्धेन जाता मदिरेव भामिनी ||&#xA;007a का देवरूपा हृदयङ्गमा शुभे आचक्ष्व मे का च कुतश्च शोभना |&#xA;007c चित्तं हि निर्मथ्य करोति मां वशे न चान्यदत्रौषधमद्य मे मतम् ||&#xA;008a अहो तवेयं परिचारिका शुभा प्रत्यग्ररूपा प्रतिभाति मामियम् |&#xA;008c अयुक्तरूपं हि करोति कर्म ते प्रशास्तु मां यच्च ममास्ति किञ्चन ||&#xA;009a प्रभूतनागाश्वरथं महाधनं समृद्धियुक्तं बहुपानभोजनम् |&#xA;009c मनोहरं काञ्चनचित्रभूषणं गृहं महच्छोभयतामियं मम ||&#xA;010a ततः सुदेष्णामनुमन्त्र्य कीचकस्ततः समभ्येत्य नराधिपात्मजाम् |&#xA;010c उवाच कृष्णामभिसान्त्वयंस्तदा मृगेन्द्रकन्यामिव जम्बुको वने ||&#xA;011a इदं च रूपं प्रथमं च ते वयो निरर्थकं केवलमद्य भामिनि |&#xA;011c अधार्यमाणा स्रगिवोत्तमा यथा न शोभसे सुन्दरि शोभना सती ||&#xA;012a त्यजामि दारान्मम ये पुरातना भवन्तु दास्यस्तव चारुहासिनि |&#xA;012c अहं च ते सुन्दरि दासवत्स्थितः सदा भविष्ये वशगो वरानने ||&#xA;013  द्रौपद्युवाच ||&#xA;013a अप्रार्थनीयामिह मां सूतपुत्राभिमन्यसे |&#xA;013c विहीनवर्णां सैरन्ध्रीं बीभत्सां केशकारिकाम् ||&#xA;014a परदारास्मि भद्रं ते न युक्तं त्वयि साम्प्रतम् |&#xA;014c दयिताः प्राणिनां दारा धर्मं समनुचिन्तय ||&#xA;015a परदारे न ते बुद्धिर्जातु कार्या कथञ्चन |&#xA;015c विवर्जनं ह्यकार्याणामेतत्सत्पुरुषव्रतम् ||&#xA;016a मिथ्याभिगृध्नो हि नरः पापात्मा मोहमास्थितः |&#xA;016c अयशः प्राप्नुयाद्घोरं सुमहत्प्राप्नुयाद्भयम् ||&#xA;017a मा सूतपुत्र हृष्यस्व माद्य त्यक्ष्यसि जीवितम् |&#xA;017c दुर्लभामभिमन्वानो मां वीरैरभिरक्षिताम् ||&#xA;018a न चाप्यहं त्वया शक्या गन्धर्वाः पतयो मम |&#xA;018c ते त्वां निहन्युः कुपिताः साध्वलं मा व्यनीनशः ||&#xA;019a अशक्यरूपैः पुरुषैरध्वानं गन्तुमिच्छसि |&#xA;019c यथा निश्चेतनो बालः कूलस्थः कूलमुत्तरम् ||&#xA;019e तर्तुमिच्छति मन्दात्मा तथा त्वं कर्तुमिच्छसि |&#xA;020a अन्तर्महीं वा यदि वोर्ध्वमुत्पतेः समुद्रपारं यदि वा प्रधावसि |&#xA;020c तथापि तेषां न विमोक्षमर्हसि प्रमाथिनो देवसुता हि मे वराः ||&#xA;021a त्वं कालरात्रीमिव कश्चिदातुरः किं मां दृढं प्रार्थयसेऽद्य कीचक |&#xA;021c किं मातुरङ्के शयितो यथा शिशुश्चन्द्रं जिघृक्षुरिव मन्यसे हि माम् ||&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/014/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/014/</guid>
      <description>&lt;p&gt;001  वैशम्पायन उवाच ||&#xA;001a प्रत्याख्यातो राजपुत्र्या सुदेष्णां कीचकोऽब्रवीत् |&#xA;001c अमर्यादेन कामेन घोरेणाभिपरिप्लुतः ||&#xA;002a यथा कैकेयि सैरन्ध्र्या समेयां तद्विधीयताम् |&#xA;002c तां सुदेष्णे परीप्सस्व माहं प्राणान्प्रहासिषम् ||&#xA;003a तस्य तां बहुशः श्रुत्वा वाचं विलपतस्तदा |&#xA;003c विराटमहिषी देवी कृपां चक्रे मनस्विनी ||&#xA;004a स्वमर्थमभिसन्धाय तस्यार्थमनुचिन्त्य च |&#xA;004c उद्वेगं चैव कृष्णायाः सुदेष्णा सूतमब्रवीत् ||&#xA;005a पर्विणीं त्वं समुद्दिष्य सुरामन्नं च कारय |&#xA;005c तत्रैनां प्रेषयिष्यामि सुराहारीं तवान्तिकम् ||&#xA;006a तत्र सम्प्रेषितामेनां विजने निरवग्रहाम् |&#xA;006c सान्त्वयेथा यथाकामं सान्त्व्यमाना रमेद्यदि ||&#xA;007a कीचकस्तु गृहं गत्वा भगिन्या वचनात्तदा |&#xA;007c सुरामाहारयामास राजार्हां सुपरिस्रुताम् ||&#xA;008a आजौरभ्रं च सुभृशं बहूंश्चोच्चावचान्मृगान् |&#xA;008c कारयामास कुशलैरन्नपानं सुशोभनम् ||&#xA;009a तस्मिन्कृते तदा देवी कीचकेनोपमन्त्रिता |&#xA;009c सुदेष्णा प्रेषयामास सैरन्ध्रीं कीचकालयम् ||&#xA;010  सुदेष्णोवाच ||&#xA;010a उत्तिष्ठ गच्छ सैरन्ध्रि कीचकस्य निवेशनम् |&#xA;010c पानमानय कल्याणि पिपासा मां प्रबाधते ||&#xA;011  द्रौपद्युवाच ||&#xA;011a न गच्छेयमहं तस्य राजपुत्रि निवेशनम् |&#xA;011c त्वमेव राज्ञि जानासि यथा स निरपत्रपः ||&#xA;012a न चाहमनवद्याङ्गि तव वेश्मनि भामिनि |&#xA;012c कामवृत्ता भविष्यामि पतीनां व्यभिचारिणी ||&#xA;013a त्वं चैव देवि जानासि यथा स समयः कृतः |&#xA;013c प्रविशन्त्या मया पूर्वं तव वेश्मनि भामिनि ||&#xA;014a कीचकश्च सुकेशान्ते मूढो मदनदर्पितः |&#xA;014c सोऽवमंस्यति मां दृष्ट्वा न यास्ये तत्र शोभने ||&#xA;015a सन्ति बह्व्यस्तव प्रेष्या राजपुत्रि वशानुगाः |&#xA;015c अन्यां प्रेषय भद्रं ते स हि मामवमंस्यते ||&#xA;016  सुदेष्णोवाच ||&#xA;016a नैव त्वां जातु हिंस्यात्स इतः सम्प्रेषितां मया ||&#xA;017  वैशम्पायन उवाच ||&#xA;017a इत्यस्याः प्रददौ कांस्यं सपिधानं हिरण्मयम् |&#xA;017c सा शङ्कमाना रुदती दैवं शरणमीयुषी |&#xA;017e प्रातिष्ठत सुराहारी कीचकस्य निवेशनम् ||&#xA;018  द्रौपद्युवाच ||&#xA;018a यथाहमन्यं पाण्डुभ्यो नाभिजानामि कञ्चन |&#xA;018c तेन सत्येन मां प्राप्तां कीचको मा वशे कृथाः ||&#xA;019  वैशम्पायन उवाच ||&#xA;019a उपातिष्ठत सा सूर्यं मुहूर्तमबला ततः |&#xA;019c स तस्यास्तनुमध्यायाः सर्वं सूर्योऽवबुद्धवान् ||&#xA;020a अन्तर्हितं ततस्तस्या रक्षो रक्षार्थमादिशत् |&#xA;020c तच्चैनां नाजहात्तत्र सर्वावस्थास्वनिन्दिताम् |&#xA;021a तां मृगीमिव वित्रस्तां दृष्ट्वा कृष्णां समीपगाम् |&#xA;021c उदतिष्ठन्मुदा सूतो नावं लब्ध्वेव पारगः ||&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/015/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/015/</guid>
      <description>&lt;p&gt;001  कीचक उवाच ||&#xA;001a स्वागतं ते सुकेशान्ते सुव्युष्टा रजनी मम |&#xA;001c स्वामिनी त्वमनुप्राप्ता प्रकुरुष्व मम प्रियम् ||&#xA;002a सुवर्णमालाः कम्बूश्च कुण्डले परिहाटके |&#xA;002c आहरन्तु च वस्त्राणि कौशिकान्यजिनानि च ||&#xA;003a अस्ति मे शयनं शुभ्रं त्वदर्थमुपकल्पितम् |&#xA;003c एहि तत्र मया सार्धं पिबस्व मधुमाधवीम् ||&#xA;004  द्रौपद्युवाच ||&#xA;004a अप्रैषीद्राजपुत्री मां सुराहारीं तवान्तिकम् |&#xA;004c पानमानय मे क्षिप्रं पिपासा मेति चाब्रवीत् ||&#xA;005  कीचक उवाच ||&#xA;005a अन्या भद्रे नयिष्यन्ति राजपुत्र्याः परिस्रुतम् ||&#xA;006  वैशम्पायन उवाच ||&#xA;006a इत्येनां दक्षिणे पाणौ सूतपुत्रः परामृशत् |&#xA;006c सा गृहीता विधुन्वाना भूमावाक्षिप्य कीचकम् |&#xA;006e सभां शरणमाधावद्यत्र राजा युधिष्ठिरः ||&#xA;007a तां कीचकः प्रधावन्तीं केशपक्षे परामृशत् |&#xA;007c अथैनां पश्यतो राज्ञः पातयित्वा पदावधीत् ||&#xA;008a ततो योऽसौ तदार्केण राक्षसः सन्नियोजितः |&#xA;008c स कीचकमपोवाह वातवेगेन भारत ||&#xA;009a स पपात ततो भूमौ रक्षोबलसमाहतः |&#xA;009c विघूर्णमानो निश्चेष्टश्छिन्नमूल इव द्रुमः ||&#xA;010a तां चासीनौ ददृशतुर्भीमसेनयुधिष्ठिरौ |&#xA;010c अमृष्यमाणौ कृष्णायाः कीचकेन पदा वधम् ||&#xA;011a तस्य भीमो वधप्रेप्सुः कीचकस्य दुरात्मनः |&#xA;011c दन्तैर्दन्तांस्तदा रोषान्निष्पिपेष महामनाः ||&#xA;012a अथाङ्गुष्ठेनावमृद्नादङ्गुष्ठं तस्य धर्मराट् |&#xA;012c प्रबोधनभयाद्राजन्भीमस्य प्रत्यषेधयत् ||&#xA;013a सा सभाद्वारमासाद्य रुदती मत्स्यमब्रवीत् |&#xA;013c अवेक्षमाणा सुश्रोणी पतींस्तान्दीनचेतसः ||&#xA;014a आकारमभिरक्षन्ती प्रतिज्ञां धर्मसंहिताम् |&#xA;014c दह्यमानेव रौद्रेण चक्षुषा द्रुपदात्मजा ||&#xA;015  द्रौपद्युवाच ||&#xA;015a येषां वैरी न स्वपिति पदा भूमिमुपस्पृशन् |&#xA;015c तेषां मां मानिनीं भार्यां सूतपुत्रः पदावधीत् ||&#xA;016a ये दद्युर्न च याचेयुर्ब्रह्मण्याः सत्यवादिनः |&#xA;016c तेषां मां मानिनीं भार्यां सूतपुत्रः पदावधीत्  ||&#xA;017a येषां दुन्दुभिनिर्घोषो ज्याघोषः श्रूयतेऽनिशम् |&#xA;017c तेषां मां मानिनीं भार्यां सूतपुत्रः पदावधीत् ||&#xA;018a ये ते तेजस्विनो दान्ता बलवन्तोऽभिमानिनः |&#xA;018c तेषां मां मानिनीं भार्यां सूतपुत्रः पदावधीत् ||&#xA;019a सर्वलोकमिमं हन्युर्धर्मपाशसितास्तु ये |&#xA;019c तेषां मां मानिनीं भार्यां सूतपुत्रः पदावधीत् ||&#xA;020a शरणं ये प्रपन्नानां भवन्ति शरणार्थिनाम्&#xA;020c चरन्ति लोके प्रच्छन्नाः क्व नु तेऽद्य महारथाः&#xA;021a कथं ते सूतपुत्रेण वध्यमानां प्रियां सतीम्&#xA;021c मर्षयन्ति यथा क्लीबा बलवन्तोऽमितौजसः&#xA;022a क्व नु तेषाममर्षश्च वीर्यं तेजश्च वर्तते&#xA;022c न परीप्सन्ति ये भार्यां वध्यमानां दुरात्मना&#xA;023a मयात्र शक्यं किं कर्तुं विराटे धर्मदूषणम्&#xA;023c यः पश्यन्मां मर्षयति वध्यमानामनागसम्&#xA;024a न राजन्राजवत्किञ्चित्समाचरसि कीचके&#xA;024c दस्यूनामिव धर्मस्ते न हि संसदि शोभते&#xA;025a न कीचकः स्वधर्मस्थो न च मत्स्यः कथञ्चन |&#xA;025c सभासदोऽप्यधर्मज्ञा य इमं पर्युपासते ||&#xA;026a नोपालभे त्वां नृपते विराट जनसंसदि |&#xA;026c नाहमेतेन युक्ता वै हन्तुं मत्स्य तवान्तिके |&#xA;026e सभासदस्तु पश्यन्तु कीचकस्य व्यतिक्रमम् ||&#xA;027  विराट उवाच ||&#xA;027a परोक्षं नाभिजानामि विग्रहं युवयोरहम् |&#xA;027c अर्थतत्त्वमविज्ञाय किं नु स्यात्कुशलं मम ||&#xA;028  वैशम्पायन उवाच ||&#xA;028a ततस्तु सभ्या विज्ञाय कृष्णां भूयोऽभ्यपूजयन् |&#xA;028c साधु साध्विति चाप्याहुः कीचकं च व्यगर्हयन् ||&#xA;029  सभ्या ऊचुः ||&#xA;029a यस्येयं चारुसर्वाङ्गी भार्या स्यादायतेक्षणा |&#xA;029c परो लाभश्च तस्य स्यान्न स शोचेत्कदाचन ||&#xA;030  वैशम्पायन उवाच ||&#xA;030a एवं सम्पूजयंस्तत्र कृष्णां प्रेक्ष्य सभासदः |&#xA;030c युधिष्ठिरस्य कोपात्तु ललाटे स्वेद आसजत् ||&#xA;031a अथाब्रवीद्राजपुत्रीं कौरव्यो महिषीं प्रियाम् |&#xA;031c गच्छ सैरन्ध्रि मात्र स्थाः सुदेष्णाया निवेशनम् ||&#xA;032a भर्तारमनुरुध्यन्त्यः क्लिश्यन्ते वीरपत्नयः |&#xA;032c शुश्रूषया क्लिश्यमानाः पतिलोकं जयन्त्युत ||&#xA;033a मन्ये न कालं क्रोधस्य पश्यन्ति पतयस्तव |&#xA;033c तेन त्वां नाभिधावन्ति गन्धर्वाः सूर्यवर्चसः ||&#xA;034a अकालज्ञासि सैरन्ध्रि शैलूषीव विधावसि |&#xA;034c विघ्नं करोषि मत्स्यानां दीव्यतां राजसंसदि |&#xA;034e गच्छ सैरन्ध्रि गन्धर्वाः करिष्यन्ति तव प्रियम्  ||&#xA;035  द्रौपद्युवाच ||&#xA;035a अतीव तेषां घृणिनामर्थेऽहं धर्मचारिणी |&#xA;035c तस्य तस्येह ते वध्या येषां ज्येष्ठोऽक्षदेविता ||&#xA;036  वैशम्पायन उवाच ||&#xA;036a इत्युक्त्वा प्राद्रवत्कृष्णा सुदेष्णाया निवेशनम् |&#xA;036c केशान्मुक्त्वा तु सुश्रोणी संरम्भाल्लोहितेक्षणा ||&#xA;037a शुशुभे वदनं तस्या रुदन्त्या विरतं तदा |&#xA;037c मेघलेखाविनिर्मुक्तं दिवीव शशिमण्डलम् ||&#xA;038  सुदेष्णोवाच ||&#xA;038a कस्त्वावधीद्वरारोहे कस्माद्रोदिषि शोभने |&#xA;038c कस्याद्य न सुखं भद्रे केन ते विप्रियं कृतम् ||&#xA;039  द्रौपद्युवाच ||&#xA;039a कीचको मावधीत्तत्र सुराहारीं गतां तव |&#xA;039c सभायां पश्यतो राज्ञो यथैव विजने तथा ||&#xA;040  सुदेष्णोवाच ||&#xA;040a घातयामि सुकेशान्ते कीचकं यदि मन्यसे |&#xA;040c योऽसौ त्वां कामसम्मत्तो दुर्लभामभिमन्यते ||&#xA;041  द्रौपद्युवाच ||&#xA;041a अन्ये वै तं वधिष्यन्ति येषामागः करोति सः |&#xA;041c मन्ये चाद्यैव सुव्यक्तं परलोकं गमिष्यति ||&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/016/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/016/</guid>
      <description>&lt;p&gt;001  वैशम्पायन उवाच ||&#xA;001a सा हता सूतपुत्रेण राजपुत्री समज्वलत् |&#xA;001c वधं कृष्णा परीप्सन्ती सेनावाहस्य भामिनी |&#xA;001e जगामावासमेवाथ तदा सा द्रुपदात्मजा ||&#xA;002a कृत्वा शौचं यथान्यायं कृष्णा वै तनुमध्यमा |&#xA;002c गात्राणि वाससी चैव प्रक्षाल्य सलिलेन सा ||&#xA;003a चिन्तयामास रुदती तस्य दुःखस्य निर्णयम् |&#xA;003c किं करोमि क्व गच्छामि कथं कार्यं भवेन्मम ||&#xA;004a इत्येवं चिन्तयित्वा सा भीमं वै मनसागमत् |&#xA;004c नान्यः कर्ता ऋते भीमान्ममाद्य मनसः प्रियम् ||&#xA;005a तत उत्थाय रात्रौ सा विहाय शयनं स्वकम् |&#xA;005c प्राद्रवन्नाथमिच्छन्ती कृष्णा नाथवती सती |&#xA;005e दुःखेन महता युक्ता मानसेन मनस्विनी ||&#xA;006a सा वै महानसे प्राप्य भीमसेनं शुचिस्मिता |&#xA;006c सर्वश्वेतेव माहेयी वने जाता त्रिहायनी |&#xA;006e उपातिष्ठत पाञ्चाली वाशितेव महागजम् ||&#xA;007a सा लतेव महाशालं फुल्लं गोमतितीरजम् |&#xA;007c बाहुभ्यां परिरभ्यैनं प्राबोधयदनिन्दिता |&#xA;007e सिंहं सुप्तं वने दुर्गे मृगराजवधूरिव ||&#xA;008a वीणेव मधुराभाषा गान्धारं साधु मूर्च्छिता |&#xA;008c अभ्यभाषत पाञ्चाली भीमसेनमनिन्दिता ||&#xA;009a उत्तिष्ठोत्तिष्ठ किं शेषे भीमसेन यथा मृतः |&#xA;009c नामृतस्य हि पापीयान्भार्यामालभ्य जीवति ||&#xA;010a तस्मिञ्जीवति पापिष्ठे सेनावाहे मम द्विषि |&#xA;010c तत्कर्म कृतवत्यद्य कथं निद्रां निषेवसे ||&#xA;011a स सम्प्रहाय शयनं राजपुत्र्या प्रबोधितः |&#xA;011c उपातिष्ठत मेघाभः पर्यङ्के सोपसङ्ग्रहे ||&#xA;012a अथाब्रवीद्राजपुत्रीं कौरव्यो महिषीं प्रियाम् |&#xA;012c केनास्यर्थेन सम्प्राप्ता त्वरितेव ममान्तिकम् ||&#xA;013a न ते प्रकृतिमान्वर्णः कृशा पाण्डुश्च लक्ष्यसे |&#xA;013c आचक्ष्व परिशेषेण सर्वं विद्यामहं यथा ||&#xA;014a सुखं वा यदि वा दुःखं द्वेष्यं वा यदि वा प्रियम् |&#xA;014c यथावत्सर्वमाचक्ष्व श्रुत्वा ज्ञास्यामि यत्परम् ||&#xA;015a अहमेव हि ते कृष्णे विश्वास्यः सर्वकर्मसु |&#xA;015c अहमापत्सु चापि त्वां मोक्षयामि पुनः पुनः ||&#xA;016a शीघ्रमुक्त्वा यथाकामं यत्ते कार्यं विवक्षितम् |&#xA;016c गच्छ वै शयनायैव पुरा नान्योऽवबुध्यते ||&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/017/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/017/</guid>
      <description>&lt;p&gt;001  द्रौपद्युवाच ||&#xA;001a अशोच्यं नु कुतस्तस्या यस्या भर्ता युधिष्ठिरः |&#xA;001c जानन्सर्वाणि दुःखानि किं मां त्वं परिपृच्छसि||&#xA;002a यन्मां दासीप्रवादेन प्रातिकामी तदानयत् |&#xA;002c सभायां पार्षदो मध्ये तन्मां दहति भारत ||&#xA;003a पार्थिवस्य सुता नाम का नु जीवेत मादृशी |&#xA;003c अनुभूय भृशं दुःखमन्यत्र द्रौपदीं प्रभो ||&#xA;004a वनवासगतायाश्च सैन्धवेन दुरात्मना |&#xA;004c परामर्शं द्वितीयं च सोढुमुत्सहते नु का ||&#xA;005a मत्स्यराज्ञः समक्षं च तस्य धूर्तस्य पश्यतः |&#xA;005c कीचकेन पदा स्पृष्टा का नु जीवेत मादृशी ||&#xA;006a एवं बहुविधैः क्लेशैः क्लिश्यमानां च भारत |&#xA;006c न मां जानासि कौन्तेय किं फलं जीवितेन मे&#xA;007a योऽयं राज्ञो विराटस्य कीचको नाम भारत |&#xA;007c सेनानीः पुरुषव्याघ्र स्यालः परमदुर्मतिः ||&#xA;008a स मां सैरन्ध्रिवेषेण वसन्तीं राजवेश्मनि |&#xA;008c नित्यमेवाह दुष्टात्मा भार्या मम भवेति वै ||&#xA;009a तेनोपमन्त्र्यमाणाया वधार्हेण सपत्नहन् |&#xA;009c कालेनेव फलं पक्वं हृदयं मे विदीर्यते ||&#xA;010a भ्रातरं च विगर्हस्व ज्येष्ठं दुर्द्यूतदेविनम् |&#xA;010c यस्यास्मि कर्मणा प्राप्ता दुःखमेतदनन्तकम् ||&#xA;011a को हि राज्यं परित्यज्य सर्वस्वं चात्मना सह |&#xA;011c प्रव्रज्यायैव दीव्येत विना दुर्द्यूतदेविनम् ||&#xA;012a यदि निष्कसहस्रेण यच्चान्यत्सारवद्धनम् |&#xA;012c सायम्प्रातरदेविष्यदपि संवत्सरान्बहून् ||&#xA;013a रुक्मं हिरण्यं वासांसि यानं युग्यमजाविकम् |&#xA;013c अश्वाश्वतरसङ्घाश्च न जातु क्षयमावहेत् ||&#xA;014a सोऽयं द्यूतप्रवादेन श्रिया प्रत्यवरोपितः |&#xA;014c तूष्णीमास्ते यथा मूढः स्वानि कर्माणि चिन्तयन् ||&#xA;015a दश नागसहस्राणि पद्मिनां हेममालिनाम् |&#xA;015c यं यान्तमनुयान्तीह सोऽयं द्यूतेन जीवति ||&#xA;016a तथा शतसहस्राणि नृणाममिततेजसाम् |&#xA;016c उपासते महाराजमिन्द्रप्रस्थे युधिष्ठिरम् ||&#xA;017a शतं दासीसहस्राणि यस्य नित्यं महानसे |&#xA;017c पात्रीहस्तं दिवारात्रमतिथीन्भोजयन्त्युत ||&#xA;018a एष निष्कसहस्राणि प्रदाय ददतां वरः |&#xA;018c द्यूतजेन ह्यनर्थेन महता समुपावृतः ||&#xA;019a एनं हि स्वरसम्पन्ना बहवः सूतमागधाः |&#xA;019c सायम्प्रातरुपातिष्ठन्सुमृष्टमणिकुण्डलाः ||&#xA;020a सहस्रमृषयो यस्य नित्यमासन्सभासदः |&#xA;020c तपःश्रुतोपसम्पन्नाः सर्वकामैरुपस्थिताः ||&#xA;021a अन्धान्वृद्धांस्तथानाथान्सर्वान्राष्ट्रेषु दुर्गतान् |&#xA;021c बिभर्त्यविमना नित्यमानृशंस्याद्युधिष्ठिरः ||&#xA;022a स एष निरयं प्राप्तो मत्स्यस्य परिचारकः |&#xA;022c सभायां देविता राज्ञः कङ्को ब्रूते युधिष्ठिरः ||&#xA;023a इन्द्रप्रस्थे निवसतः समये यस्य पार्थिवाः |&#xA;023c आसन्बलिभृतः सर्वे सोऽद्यान्यैर्भृतिमिच्छति ||&#xA;024a पार्थिवाः पृथिवीपाला यस्यासन्वशवर्तिनः |&#xA;024c स वशे विवशो राजा परेषामद्य वर्तते ||&#xA;025a प्रताप्य पृथिवीं सर्वां रश्मिवानिव तेजसा |&#xA;025c सोऽयं राज्ञो विराटस्य सभास्तारो युधिष्ठिरः ||&#xA;026a यमुपासन्त राजानः सभायामृषिभिः सह |&#xA;026c तमुपासीनमद्यान्यं पश्य पाण्डव पाण्डवम् ||&#xA;027a अतदर्हं महाप्राज्ञं जीवितार्थेऽभिसंश्रितम् |&#xA;027c दृष्ट्वा कस्य न दुःखं स्याद्धर्मात्मानं युधिष्ठिरम् ||&#xA;028a उपास्ते स्म सभायां यं कृत्स्ना वीर वसुन्धरा |&#xA;028c तमुपासीनमद्यान्यं पश्य भारत भारतम् ||&#xA;029a एवं बहुविधैर्दुःखैः पीड्यमानामनाथवत् |&#xA;029c शोकसागरमध्यस्थां किं मां भीम न पश्यसि ||&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/018/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/018/</guid>
      <description>&lt;p&gt;001  द्रौपद्युवाच ||&#xA;001a इदं तु मे महद्दुःखं यत्प्रवक्ष्यामि भारत |&#xA;001c न मेऽभ्यसूया कर्तव्या दुःखादेतद्ब्रवीम्यहम् ||&#xA;002a शार्दूलैर्महिषैः सिंहैरागारे युध्यसे यदा |&#xA;002c कैकेय्याः प्रेक्षमाणायास्तदा मे कश्मलो भवेत् ||&#xA;003a प्रेक्षासमुत्थिता चापि कैकेयी ताः स्त्रियो वदेत् |&#xA;003c प्रेक्ष्य मामनवद्याङ्गी कश्मलोपहतामिव ||&#xA;004a स्नेहात्संवासजान्मन्ये सूदमेषा शुचिस्मिता |&#xA;004c योध्यमानं महावीर्यैरिमं समनुशोचति ||&#xA;005a कल्याणरूपा सैरन्ध्री बल्लवश्चातिसुन्दरः |&#xA;005c स्त्रीणां च चित्तं दुर्ज्ञेयं युक्तरूपौ च मे मतौ ||&#xA;006a सैरन्ध्री प्रियसंवासान्नित्यं करुणवेदिनी |&#xA;006c अस्मिन्राजकुले चेमौ तुल्यकालनिवासिनौ ||&#xA;007a इति ब्रुवाणा वाक्यानि सा मां नित्यमवेदयत् |&#xA;007c क्रुध्यन्तीं मां च सम्प्रेक्ष्य समशङ्कत मां त्वयि ||&#xA;008a तस्यां तथा ब्रुवत्यां तु दुःखं मां महदाविशत् |&#xA;008c शोके यौधिष्ठिरे मग्ना नाहं जीवितुमुत्सहे ||&#xA;009a यः सदेवान्मनुष्यांश्च सर्पांश्चैकरथोऽजयत् |&#xA;009c सोऽयं राज्ञो विराटस्य कन्यानां नर्तको युवा ||&#xA;010a योऽतर्पयदमेयात्मा खाण्डवे जातवेदसम् |&#xA;010c सोऽन्तःपुरगतः पार्थः कूपेऽग्निरिव संवृतः ||&#xA;011a यस्माद्भयममित्राणां सदैव पुरुषर्षभात् |&#xA;011c स लोकपरिभूतेन वेषेणास्ते धनञ्जयः ||&#xA;012a यस्य ज्यातलनिर्घोषात्समकम्पन्त शत्रवः |&#xA;012c स्त्रियो गीतस्वनं तस्य मुदिताः पर्युपासते ||&#xA;013a किरीटं सूर्यसङ्काशं यस्य मूर्धनि शोभते |&#xA;013c वेणीविकृतकेशान्तः सोऽयमद्य धनञ्जयः ||&#xA;014a यस्मिन्नस्त्राणि दिव्यानि समस्तानि महात्मनि |&#xA;014c आधारः सर्वविद्यानां स धारयति कुण्डले ||&#xA;015a यं स्म राजसहस्राणि तेजसाप्रतिमानि वै |&#xA;015c समरे नातिवर्तन्ते वेलामिव महार्णवः ||&#xA;016a सोऽयं राज्ञो विराटस्य कन्यानां नर्तको युवा |&#xA;016c आस्ते वेषप्रतिच्छन्नः कन्यानां परिचारकः ||&#xA;017a यस्य स्म रथघोषेण समकम्पत मेदिनी |&#xA;017c सपर्वतवना भीम सहस्थावरजङ्गमा ||&#xA;018a यस्मिञ्जाते महाभागे कुन्त्याः शोको व्यनश्यत |&#xA;018c स शोचयति मामद्य भीमसेन तवानुजः ||&#xA;019a भूषितं तमलङ्कारैः कुण्डलैः परिहाटकैः |&#xA;019c कम्बुपाणिनमायान्तं दृष्ट्वा सीदति मे मनः ||&#xA;020a तं वेणीकृतकेशान्तं भीमधन्वानमर्जुनम् |&#xA;020c कन्यापरिवृतं दृष्ट्वा भीम सीदति मे मनः ||&#xA;021a यदा ह्येनं परिवृतं कन्याभिर्देवरूपिणम् |&#xA;021c प्रभिन्नमिव मातङ्गं परिकीर्णं करेणुभिः ||&#xA;022a मत्स्यमर्थपतिं पार्थं विराटं समुपस्थितम् |&#xA;022c पश्यामि तूर्यमध्यस्थं दिशो नश्यन्ति मे तदा ||&#xA;023a नूनमार्या न जानाति कृच्छ्रं प्राप्तं धनञ्जयम् |&#xA;023c अजातशत्रुं कौरव्यं मग्नं दुर्द्यूतदेविनम् ||&#xA;024a तथा दृष्ट्वा यवीयांसं सहदेवं युधां पतिम् |&#xA;024c गोषु गोवेषमायान्तं पाण्डुभूतास्मि भारत ||&#xA;025a सहदेवस्य वृत्तानि चिन्तयन्ती पुनः पुनः |&#xA;025c न विन्दामि महाबाहो सहदेवस्य दुष्कृतम् |&#xA;025e यस्मिन्नेवंविधं दुःखं प्राप्नुयात्सत्यविक्रमः ||&#xA;026a दूयामि भरतश्रेष्ठ दृष्ट्वा ते भ्रातरं प्रियम् |&#xA;026c गोषु गोवृषसङ्काशं मत्स्येनाभिनिवेशितम् ||&#xA;027a संरब्धं रक्तनेपथ्यं गोपालानां पुरोगमम् |&#xA;027c विराटमभिनन्दन्तमथ मे भवति ज्वरः ||&#xA;028a सहदेवं हि मे वीरं नित्यमार्या प्रशंसति |&#xA;028c महाभिजनसम्पन्नो वृत्तवाञ्शीलवानिति ||&#xA;029a ह्रीनिषेधो मधुरवाग्धार्मिकश्च प्रियश्च मे |&#xA;029c स तेऽरण्येषु बोद्धव्यो याज्ञसेनि क्षपास्वपि ||&#xA;030a तं दृष्ट्वा व्यापृतं गोषु वत्सचर्मक्षपाशयम् |&#xA;030c सहदेवं युधां श्रेष्ठं किं नु जीवामि पाण्डव ||&#xA;031a यस्त्रिभिर्नित्यसम्पन्नो रूपेणास्त्रेण मेधया |&#xA;031c सोऽश्वबन्धो विराटस्य पश्य कालस्य पर्ययम् ||&#xA;032a अभ्यकीर्यन्त वृन्दानि दामग्रन्थिमुदीक्षताम् |&#xA;032c विनयन्तं जवेनाश्वान्महाराजस्य पश्यतः ||&#xA;033a अपश्यमेनं श्रीमन्तं मत्स्यं भ्राजिष्णुमुत्तमम् |&#xA;033c विराटमुपतिष्ठन्तं दर्शयन्तं च वाजिनः ||&#xA;034a किं नु मां मन्यसे पार्थ सुखितेति परन्तप |&#xA;034c एवं दुःखशताविष्टा युधिष्ठिरनिमित्ततः ||&#xA;035a अतः प्रतिविशिष्टानि दुःखान्यन्यानि भारत |&#xA;035c वर्तन्ते मयि कौन्तेय वक्ष्यामि शृणु तान्यपि ||&#xA;036a युष्मासु ध्रियमाणेषु दुःखानि विविधान्युत |&#xA;036c शोषयन्ति शरीरं मे किं नु दुःखमतः परम् ||&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/019/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/019/</guid>
      <description>&lt;p&gt;001  द्रौपद्युवाच||&#xA;001a अहं सैरन्ध्रिवेषेण चरन्ती राजवेश्मनि |&#xA;001c शौचदास्मि सुदेष्णाया अक्षधूर्तस्य कारणात् ||&#xA;002a विक्रियां पश्य मे तीव्रां राजपुत्र्याः परन्तप |&#xA;002c आसे कालमुपासीना सर्वं दुःखं किलार्तवत् ||&#xA;003a अनित्या किल मर्त्यानामर्थसिद्धिर्जयाजयौ |&#xA;003c इति कृत्वा प्रतीक्षामि भर्तॄणामुदयं पुनः ||&#xA;004a य एव हेतुर्भवति पुरुषस्य जयावहः |&#xA;004c पराजये च हेतुः स इति च प्रतिपालये ||&#xA;005a दत्त्वा याचन्ति पुरुषा हत्वा वध्यन्ति चापरे |&#xA;005c पातयित्वा च पात्यन्ते परैरिति च मे श्रुतम् ||&#xA;006a न दैवस्यातिभारोऽस्ति न दैवस्यातिवर्तनम् |&#xA;006c इति चाप्यागमं भूयो दैवस्य प्रतिपालये ||&#xA;007a स्थितं पूर्वं जलं यत्र पुनस्तत्रैव तिष्ठति |&#xA;007c इति पर्यायमिच्छन्ती प्रतीक्षाम्युदयं पुनः ||&#xA;008a दैवेन किल यस्यार्थः सुनीतोऽपि विपद्यते |&#xA;008c दैवस्य चागमे यत्नस्तेन कार्यो विजानता ||&#xA;009a यत्तु मे वचनस्यास्य कथितस्य प्रयोजनम् |&#xA;009c पृच्छ मां दुःखितां तत्त्वमपृष्टा वा ब्रवीमि ते ||&#xA;010a महिषी पाण्डुपुत्राणां दुहिता द्रुपदस्य च |&#xA;010c इमामवस्थां सम्प्राप्ता का मदन्या जिजीविषेत् ||&#xA;011a कुरून्परिभवन्सर्वान्पाञ्चालानपि भारत |&#xA;011c पाण्डवेयांश्च सम्प्राप्तो मम क्लेशो ह्यरिन्दम ||&#xA;012a भ्रातृभिः श्वशुरैः पुत्रैर्बहुभिः परवीरहन् |&#xA;012c एवं समुदिता नारी का न्वन्या दुःखिता भवेत् ||&#xA;013a नूनं हि बालया धातुर्मया वै विप्रियं कृतम् |&#xA;013c यस्य प्रसादाद्दुर्नीतं प्राप्तास्मि भरतर्षभ ||&#xA;014a वर्णावकाशमपि मे पश्य पाण्डव यादृशम् |&#xA;014c यादृशो मे न तत्रासीद्दुःखे परमके तदा ||&#xA;015a त्वमेव भीम जानीषे यन्मे पार्थ सुखं पुरा |&#xA;015c साहं दासत्वमापन्ना न शान्तिमवशा लभे ||&#xA;016a नादैविकमिदं मन्ये यत्र पार्थो धनञ्जयः |&#xA;016c भीमधन्वा महाबाहुरास्ते शान्त इवानलः ||&#xA;017a अशक्या वेदितुं पार्थ प्राणिनां वै गतिर्नरैः&#xA;017c विनिपातमिमं मन्ये युष्माकमविचिन्तितम्&#xA;018a यस्या मम मुखप्रेक्षा यूयमिन्द्रसमाः सदा&#xA;018c सा प्रेक्षे मुखमन्यासामवराणां वरा सती&#xA;019a पश्य पाण्डव मेऽवस्थां यथा नार्हामि वै तथा&#xA;019c युष्मासु ध्रियमाणेषु पश्य कालस्य पर्ययम्&#xA;020a यस्याः सागरपर्यन्ता पृथिवी वशवर्तिनी&#xA;020c आसीत्साद्य सुदेष्णाया भीताहं वशवर्तिनी&#xA;021a यस्याः पुरःसरा आसन्पृष्ठतश्चानुगामिनः&#xA;021c साहमद्य सुदेष्णायाः पुरः पश्चाच्च गामिनी |&#xA;021e इदं तु दुःखं कौन्तेय ममासह्यं निबोध तत् ||&#xA;022a या न जातु स्वयं पिंषे गात्रोद्वर्तनमात्मनः |&#xA;022c अन्यत्र कुन्त्या भद्रं ते साद्य पिंषामि चन्दनम् |&#xA;022e पश्य कौन्तेय पाणी मे नैवं यौ भवतः पुरा ||&#xA;023  वैशम्पायन उवाच ||&#xA;023a इत्यस्य दर्शयामास किणबद्धौ करावुभौ |&#xA;024  द्रौपद्युवाच ||&#xA;024a बिभेमि कुन्त्या या नाहं युष्माकं वा कदाचन |&#xA;024c साद्याग्रतो विराटस्य भीता तिष्ठामि किङ्करी ||&#xA;025a किं नु वक्ष्यति सम्राण्मां वर्णकः सुकृतो न वा |&#xA;025c नान्यपिष्टं हि मत्स्यस्य चन्दनं किल रोचते ||&#xA;026  वैशम्पायन उवाच ||&#xA;026a सा कीर्तयन्ती दुःखानि भीमसेनस्य भामिनी |&#xA;026c रुरोद शनकैः कृष्णा भीमसेनमुदीक्षती ||&#xA;027a सा बाष्पकलया वाचा निःश्वसन्ती पुनः पुनः |&#xA;027c हृदयं भीमसेनस्य घट्टयन्तीदमब्रवीत् ||&#xA;028a नाल्पं कृतं मया भीम देवानां किल्बिषं पुरा |&#xA;028c अभाग्या यत्तु जीवामि मर्तव्ये सति पाण्डव ||&#xA;029a ततस्तस्याः करौ शूनौ किणबद्धौ वृकोदरः |&#xA;029c मुखमानीय वेपन्त्या रुरोद परवीरहा ||&#xA;030a तौ गृहीत्वा च कौन्तेयो बाष्पमुत्सृज्य वीर्यवान् |&#xA;030c ततः परमदुःखार्त इदं वचनमब्रवीत् ||&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/020/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/020/</guid>
      <description>&lt;p&gt;001  भीमसेन उवाच ||&#xA;001a धिगस्तु मे बाहुबलं गाण्डीवं फल्गुनस्य च |&#xA;001c यत्ते रक्तौ पुरा भूत्वा पाणी कृतकिणावुभौ ||&#xA;002a सभायां स्म विराटस्य करोमि कदनं महत् |&#xA;002c तत्र मां धर्मराजस्तु कटाक्षेण न्यवारयत् |&#xA;002e तदहं तस्य विज्ञाय स्थित एवास्मि भामिनि ||&#xA;003a यच्च राष्ट्रात्प्रच्यवनं कुरूणामवधश्च यः |&#xA;003c सुयोधनस्य कर्णस्य शकुनेः सौबलस्य च ||&#xA;004a दुःशासनस्य पापस्य यन्मया न हृतं शिरः |&#xA;004c तन्मे दहति कल्याणि हृदि शल्यमिवार्पितम् ||&#xA;004e मा धर्मं जहि सुश्रोणि क्रोधं जहि महामते |&#xA;005a इमं च समुपालम्भं त्वत्तो राजा युधिष्ठिरः |&#xA;005c शृणुयाद्यदि कल्याणि कृत्स्नं जह्यात्स जीवितम् ||&#xA;006a धनञ्जयो वा सुश्रोणि यमौ वा तनुमध्यमे |&#xA;006c लोकान्तरगतेष्वेषु नाहं शक्ष्यामि जीवितुम् ||&#xA;007a सुकन्या नाम शार्याती भार्गवं च्यवनं वने |&#xA;007c वल्मीकभूतं शाम्यन्तमन्वपद्यत भामिनी ||&#xA;008a नाडायनी चेन्द्रसेना रूपेण यदि ते श्रुता |&#xA;008c पतिमन्वचरद्वृद्धं पुरा वर्षसहस्रिणम् ||&#xA;009a दुहिता जनकस्यापि वैदेही यदि ते श्रुता |&#xA;009c पतिमन्वचरत्सीता महारण्यनिवासिनम् ||&#xA;010a रक्षसा निग्रहं प्राप्य रामस्य महिषी प्रिया |&#xA;010c क्लिश्यमानापि सुश्रोणी राममेवान्वपद्यत ||&#xA;011a लोपामुद्रा तथा भीरु वयोरूपसमन्विता |&#xA;011c अगस्त्यमन्वयाद्धित्वा कामान्सर्वानमानुषान् ||&#xA;012a यथैताः कीर्तिता नार्यो रूपवत्यः पतिव्रताः |&#xA;012c तथा त्वमपि कल्याणि सर्वैः समुदिता गुणैः ||&#xA;013a मादीर्घं क्षम कालं त्वं मासमध्यर्धसम्मितम् |&#xA;013c पूर्णे त्रयोदशे वर्षे राज्ञो राज्ञी भविष्यसि ||&#xA;014  द्रौपद्युवाच ||&#xA;014a आर्तयैतन्मया भीम कृतं बाष्पविमोक्षणम् |&#xA;014c अपारयन्त्या दुःखानि न राजानमुपालभे ||&#xA;015a विमुक्तेन व्यतीतेन भीमसेन महाबल |&#xA;015c प्रत्युपस्थितकालस्य कार्यस्यानन्तरो भव ||&#xA;016a ममेह भीम कैकेयी रूपाभिभवशङ्कया |&#xA;016c नित्यमुद्विजते राजा कथं नेयादिमामिति ||&#xA;017a तस्या विदित्वा तं भावं स्वयं चानृतदर्शनः |&#xA;017c कीचकोऽयं सुदुष्टात्मा सदा प्रार्थयते हि माम् ||&#xA;018a तमहं कुपिता भीम पुनः कोपं नियम्य च |&#xA;018c अब्रुवं कामसम्मूढमात्मानं रक्ष कीचक ||&#xA;019a गन्धर्वाणामहं भार्या पञ्चानां महिषी प्रिया |&#xA;019c ते त्वां निहन्युर्दुर्धर्षाः शूराः साहसकारिणः ||&#xA;020a एवमुक्तः स दुष्टात्मा कीचकः प्रत्युवाच ह |&#xA;020c नाहं बिभेमि सैरन्ध्रि गन्धर्वाणां शुचिस्मिते ||&#xA;021a शतं सहस्रमपि वा गन्धर्वाणामहं रणे |&#xA;021c समागतं हनिष्यामि त्वं भीरु कुरु मे क्षणम् ||&#xA;022a इत्युक्ते चाब्रुवं सूतं कामातुरमहं पुनः |&#xA;022c न त्वं प्रतिबलस्तेषां गन्धर्वाणां यशस्विनाम् ||&#xA;023a धर्मे स्थितास्मि सततं कुलशीलसमन्विता |&#xA;023c नेच्छामि किञ्चिद्वध्यन्तं तेन जीवसि कीचक ||&#xA;024a एवमुक्तः स दुष्टात्मा प्रहस्य स्वनवत्तदा |&#xA;024c न तिष्ठति स्म सन्मार्गे न च धर्मं बुभूषति ||&#xA;025a पापात्मा पापभावश्च कामरागवशानुगः |&#xA;025c अविनीतश्च दुष्टात्मा प्रत्याख्यातः पुनः पुनः |&#xA;025e दर्शने दर्शने हन्यात्तथा जह्यां च जीवितम् ||&#xA;026a तद्धर्मे यतमानानां महान्धर्मो नशिष्यति |&#xA;026c समयं रक्षमाणानां भार्या वो न भविष्यति ||&#xA;027a भार्यायां रक्ष्यमाणायां प्रजा भवति रक्षिता |&#xA;027c प्रजायां रक्ष्यमाणायामात्मा भवति रक्षितः ||&#xA;028a वदतां वर्णधर्मांश्च ब्राह्मणानां हि मे श्रुतम् |&#xA;028c क्षत्रियस्य सदा धर्मो नान्यः शत्रुनिबर्हणात् ||&#xA;029a पश्यतो धर्मराजस्य कीचको मां पदावधीत् |&#xA;029c तव चैव समक्षं वै भीमसेन महाबल ||&#xA;030a त्वया ह्यहं परित्राता तस्माद्घोराज्जटासुरात् |&#xA;030c जयद्रथं तथैव त्वमजैषीर्भ्रातृभिः सह ||&#xA;031a जहीममपि पापं त्वं योऽयं मामवमन्यते |&#xA;031c कीचको राजवाल्लभ्याच्छोककृन्मम भारत ||&#xA;032a तमेवं कामसम्मत्तं भिन्धि कुम्भमिवाश्मनि |&#xA;032c यो निमित्तमनर्थानां बहूनां मम भारत ||&#xA;033a तं चेज्जीवन्तमादित्यः प्रातरभ्युदयिष्यति |&#xA;033c विषमालोड्य पास्यामि मा कीचकवशं गमम् |&#xA;033e श्रेयो हि मरणं मह्यं भीमसेन तवाग्रतः ||&#xA;034  वैशम्पायन उवाच ||&#xA;034a इत्युक्त्वा प्रारुदत्कृष्णा भीमस्योरः समाश्रिता |&#xA;034c भीमश्च तां परिष्वज्य महत्सान्त्वं प्रयुज्य च |&#xA;034e कीचकं मनसागच्छत्सृक्किणी परिसंलिहन् ||&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/021/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/021/</guid>
      <description>&lt;p&gt;001  भीमसेन उवाच ||&#xA;001a तथा भद्रे करिष्यामि यथा त्वं भीरु भाषसे |&#xA;001c अद्य तं सूदयिष्यामि कीचकं सहबान्धवम् ||&#xA;002a अस्याः प्रदोषे शर्वर्याः कुरुष्वानेन सङ्गमम् |&#xA;002c दुःखं शोकं च निर्धूय याज्ञसेनि शुचिस्मिते ||&#xA;003a यैषा नर्तनशाला वै मत्स्यराजेन कारिता |&#xA;003c दिवात्र कन्या नृत्यन्ति रात्रौ यान्ति यथागृहम् ||&#xA;004a तत्रास्ति शयनं भीरु दृढाङ्गं सुप्रतिष्ठितम् ||&#xA;004c तत्रास्य दर्शयिष्यामि पूर्वप्रेतान्पितामहान् ||&#xA;005a यथा च त्वां न पश्येयुः कुर्वाणां तेन संविदम् |&#xA;005c कुर्यास्तथा त्वं कल्याणि यथा सन्निहितो भवेत् ||&#xA;006  वैशम्पायन उवाच ||&#xA;006a तथा तौ कथयित्वा तु बाष्पमुत्सृज्य दुःखितौ |&#xA;006c रात्रिशेषं तदत्युग्रं धारयामासतुर्हृदा ||&#xA;007a तस्यां रात्र्यां व्यतीतायां प्रातरुत्थाय कीचकः |&#xA;007c गत्वा राजकुलायैव द्रौपदीमिदमब्रवीत् ||&#xA;008a सभायां पश्यतो राज्ञः पातयित्वा पदाहनम् |&#xA;008c न चैवालभथास्त्राणमभिपन्ना बलीयसा ||&#xA;009a प्रवादेन हि मत्स्यानां राजा नाम्नायमुच्यते |&#xA;009c अहमेव हि मत्स्यानां राजा वै वाहिनीपतिः ||&#xA;010a सा सुखं प्रतिपद्यस्व दासो भीरु भवामि ते |&#xA;010c अह्नाय तव सुश्रोणि शतं निष्कान्ददाम्यहम् ||&#xA;011a दासीशतं च ते दद्यां दासानामपि चापरम् |&#xA;011c रथं चाश्वतरीयुक्तमस्तु नौ भीरु सङ्गमः ||&#xA;012  द्रौपद्युवाच ||&#xA;012a एकं मे समयं त्वद्य प्रतिपद्यस्व कीचक |&#xA;012c न त्वां सखा वा भ्राता वा जानीयात्सङ्गतं मया ||&#xA;013a अवबोधाद्धि भीतास्मि गन्धर्वाणां यशस्विनाम् |&#xA;013c एवं मे प्रतिजानीहि ततोऽहं वशगा तव |&#xA;014  कीचक उवाच ||&#xA;014a एवमेतत्करिष्यामि यथा सुश्रोणि भाषसे |&#xA;014c एको भद्रे गमिष्यामि शून्यमावसथं तव ||&#xA;015a समागमार्थं रम्भोरु त्वया मदनमोहितः |&#xA;015c यथा त्वां नावभोत्स्यन्ति गन्धर्वाः सूर्यवर्चसः ||&#xA;016  द्रौपद्युवाच ||&#xA;016a यदिदं नर्तनागारं मत्स्यराजेन कारितम् |&#xA;016c दिवात्र कन्या नृत्यन्ति रात्रौ यान्ति यथागृहम् ||&#xA;017a तमिस्रे तत्र गच्छेथा गन्धर्वास्तन्न जानते |&#xA;017c तत्र दोषः परिहृतो भविष्यति न संशयः ||&#xA;018  वैशम्पायन उवाच ||&#xA;018a तमर्थं प्रतिजल्पन्त्याः कृष्णायाः कीचकेन ह |&#xA;018c दिवसार्धं समभवन्मासेनैव समं नृप ||&#xA;019a कीचकोऽथ गृहं गत्वा भृशं हर्षपरिप्लुतः |&#xA;019c सैरन्ध्रीरूपिणं मूढो मृत्युं तं नावबुद्धवान् ||&#xA;020a गन्धाभरणमाल्येषु व्यासक्तः स विशेषतः |&#xA;020c अलञ्चकार सोऽऽत्मानं सत्वरः काममोहितः ||&#xA;021a तस्य तत्कुर्वतः कर्म कालो दीर्घ इवाभवत् |&#xA;021c अनुचिन्तयतश्चापि तामेवायतलोचनाम् ||&#xA;022a आसीदभ्यधिका चास्य श्रीः श्रियं प्रमुमुक्षतः |&#xA;022c निर्वाणकाले दीपस्य वर्तीमिव दिधक्षतः ||&#xA;023a कृतसम्प्रत्ययस्तत्र कीचकः काममोहितः |&#xA;023c नाजानाद्दिवसं यान्तं चिन्तयानः समागमम् ||&#xA;024a ततस्तु द्रौपदी गत्वा तदा भीमं महानसे |&#xA;024c उपातिष्ठत कल्याणी कौरव्यं पतिमन्तिकात् ||&#xA;025a तमुवाच सुकेशान्ता कीचकस्य मया कृतः |&#xA;025c सङ्गमो नर्तनागारे यथावोचः परन्तप ||&#xA;026a शून्यं स नर्तनागारमागमिष्यति कीचकः |&#xA;026c एको निशि महाबाहो कीचकं तं निषूदय ||&#xA;027a तं सूतपुत्रं कौन्तेय कीचकं मददर्पितम् |&#xA;027c गत्वा त्वं नर्तनागारं निर्जीवं कुरु पाण्डव ||&#xA;028a दर्पाच्च सूतपुत्रोऽसौ गन्धर्वानवमन्यते |&#xA;028c तं त्वं प्रहरतां श्रेष्ठ नडं नाग इवोद्धर ||&#xA;029a अश्रु दुःखाभिभूताया मम मार्जस्व भारत&#xA;029c आत्मनश्चैव भद्रं ते कुरु मानं कुलस्य च&#xA;030  भीमसेन उवाच ||&#xA;030a स्वागतं ते वरारोहे यन्मा वेदयसे प्रियम् |&#xA;030c न ह्यस्य कञ्चिदिच्छामि सहायं वरवर्णिनि ||&#xA;031a या मे प्रीतिस्त्वयाख्याता कीचकस्य समागमे |&#xA;031c हत्वा हिडिम्बं सा प्रीतिर्ममासीद्वरवर्णिनि ||&#xA;032a सत्यं भ्रातॄंश्च धर्मं च पुरस्कृत्य ब्रवीमि ते |&#xA;032c कीचकं निहनिष्यामि वृत्रं देवपतिर्यथा ||&#xA;033a तं गह्वरे प्रकाशे वा पोथयिष्यामि कीचकम् |&#xA;033c अथ चेदवभोत्स्यन्ति हंस्ये मत्स्यानपि ध्रुवम् ||&#xA;034a ततो दुर्योधनं हत्वा प्रतिपत्स्ये वसुन्धराम् |&#xA;034c कामं मत्स्यमुपास्तां हि कुन्तीपुत्रो युधिष्ठिरः ||&#xA;035  द्रौपद्युवाच ||&#xA;035a यथा न सन्त्यजेथास्त्वं सत्यं वै मत्कृते विभो |&#xA;035c निगूढस्त्वं तथा वीर कीचकं विनिपातय ||&#xA;036  भीमसेन उवाच ||&#xA;036a एवमेतत्करिष्यामि यथा त्वं भीरु भाषसे |&#xA;036c अदृश्यमानस्तस्याद्य तमस्विन्यामनिन्दिते ||&#xA;037a नागो बिल्वमिवाक्रम्य पोथयिष्याम्यहं शिरः |&#xA;037c अलभ्यामिच्छतस्तस्य कीचकस्य दुरात्मनः ||&#xA;038  वैशम्पायन उवाच ||&#xA;038a भीमोऽथ प्रथमं गत्वा रात्रौ छन्न उपाविशत् |&#xA;038c मृगं हरिरिवादृश्यः प्रत्याकाङ्क्षत्स कीचकम् ||&#xA;039a कीचकश्चाप्यलङ्कृत्य यथाकाममुपाव्रजत् |&#xA;039c तां वेलां नर्तनागारे पाञ्चालीसङ्गमाशया ||&#xA;040a मन्यमानः स सङ्केतमागारं प्राविशच्च तम् |&#xA;040c प्रविश्य च स तद्वेश्म तमसा संवृतं महत् ||&#xA;041a पूर्वागतं ततस्तत्र भीममप्रतिमौजसम् |&#xA;041c एकान्तमास्थितं चैनमाससाद सुदुर्मतिः ||&#xA;042a शयानं शयने तत्र मृत्युं सूतः परामृशत् |&#xA;042c जाज्वल्यमानं कोपेन कृष्णाधर्षणजेन ह ||&#xA;043a उपसङ्गम्य चैवैनं कीचकः काममोहितः |&#xA;043c हर्षोन्मथितचित्तात्मा स्मयमानोऽभ्यभाषत ||&#xA;044a प्रापितं ते मया वित्तं बहुरूपमनन्तकम् |&#xA;044a तत्सर्वं त्वां समुद्दिश्य सहसा समुपागतः ||&#xA;045a नाकस्मान्मां प्रशंसन्ति सदा गृहगताः स्त्रियः |&#xA;045c सुवासा दर्शनीयश्च नान्योऽस्ति त्वादृशः पुमान् ||&#xA;046  भीमसेन उवाच ||&#xA;046a दिष्ट्या त्वं दर्शनीयोऽसि दिष्ट्यात्मानं प्रशंससि |&#xA;046c ईदृशस्तु त्वया स्पर्शः स्पृष्टपूर्वो न कर्हिचित् ||&#xA;047  वैशम्पायन उवाच ||&#xA;047a इत्युक्त्वा तं महाबाहुर्भीमो भीमपराक्रमः |&#xA;047c समुत्पत्य च कौन्तेयः प्रहस्य च नराधमम् |&#xA;047e भीमो जग्राह केशेषु माल्यवत्सु सुगन्धिषु ||&#xA;048a स केशेषु परामृष्टो बलेन बलिनां वरः |&#xA;048c आक्षिप्य केशान्वेगेन बाह्वोर्जग्राह पाण्डवम् ||&#xA;049a बाहुयुद्धं तयोरासीत्क्रुद्धयोर्नरसिंहयोः |&#xA;049c वसन्ते वाशिताहेतोर्बलवद्गजयोरिव ||&#xA;050a ईषदागलितं चापि क्रोधाच्चलपदं स्थितम् |&#xA;050c कीचको बलवान्भीमं जानुभ्यामाक्षिपद्भुवि ||&#xA;051a पातितो भुवि भीमस्तु कीचकेन बलीयसा |&#xA;051c उत्पपाताथ वेगेन दण्डाहत इवोरगः ||&#xA;052a स्पर्धया च बलोन्मत्तौ तावुभौ सूतपाण्डवौ |&#xA;052c निशीथे पर्यकर्षेतां बलिनौ निशि निर्जने ||&#xA;053a ततस्तद्भवनश्रेष्ठं प्राकम्पत मुहुर्मुहुः |&#xA;053c बलवच्चापि सङ्क्रुद्धावन्योन्यं तावगर्जताम् ||&#xA;054a तलाभ्यां तु स भीमेन वक्षस्यभिहतो बली |&#xA;054c कीचको रोषसन्तप्तः पदान्न चलितः पदम् ||&#xA;055a मुहूर्तं तु स तं वेगं सहित्वा भुवि दुःसहम् |&#xA;055c बलादहीयत तदा सूतो भीमबलार्दितः ||&#xA;056a तं हीयमानं विज्ञाय भीमसेनो महाबलः |&#xA;056c वक्षस्यानीय वेगेन ममन्थैनं विचेतसम् ||&#xA;057a क्रोधाविष्टो विनिःश्वस्य पुनश्चैनं वृकोदरः |&#xA;057c जग्राह जयतां श्रेष्ठः केशेष्वेव तदा भृशम् ||&#xA;058a गृहीत्वा कीचकं भीमो विरुराव महाबलः |&#xA;058c शार्दूलः पिशिताकाङ्क्षी गृहीत्वेव महामृगम् ||&#xA;059a तस्य पादौ च पाणी च शिरो ग्रीवां च सर्वशः |&#xA;059c काये प्रवेशयामास पशोरिव पिनाकधृक् ||&#xA;060a तं सम्मथितसर्वाङ्गं मांसपिण्डोपमं कृतम् |&#xA;060c  कृष्णायै दर्शयामास भीमसेनो महाबलः ||&#xA;061a उवाच च महातेजा द्रौपदीं पाण्डुनन्दनः |&#xA;061c पश्यैनमेहि पाञ्चालि कामुकोऽयं यथा कृतः ||&#xA;062a तथा स कीचकं हत्वा गत्वा रोषस्य वै शमम् |&#xA;062c आमन्त्र्य द्रौपदीं कृष्णां क्षिप्रमायान्महानसम् ||&#xA;063a कीचकं घातयित्वा तु द्रौपदी योषितां वरा  |&#xA;063c प्रहृष्टा गतसन्तापा सभापालानुवाच ह ||&#xA;064a कीचकोऽयं हतः शेते गन्धर्वैः पतिभिर्मम |&#xA;064c परस्त्रीकामसम्मत्तः समागच्छत पश्यत ||&#xA;065a तच्छ्रुत्वा भाषितं तस्या नर्तनागाररक्षिणः |&#xA;065c सहसैव समाजग्मुरादायोल्काः सहस्रशः ||&#xA;066a ततो गत्वाथ तद्वेश्म कीचकं विनिपातितम् |&#xA;066c गतासुं ददृशुर्भूमौ रुधिरेण समुक्षितम् ||&#xA;067a क्वास्य ग्रीवा क्व चरणौ क्व पाणी क्व शिरस्तथा |&#xA;067c इति स्म तं परीक्षन्ते गन्धर्वेण हतं तदा ||&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/022/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/022/</guid>
      <description>&lt;p&gt;001  वैशम्पायन उवाच ||&#xA;001a तस्मिन्काले समागम्य सर्वे तत्रास्य बान्धवाः |&#xA;001c रुरुदुः कीचकं दृष्ट्वा परिवार्य समन्ततः ||&#xA;002a सर्वे संहृष्टरोमाणः सन्त्रस्ताः प्रेक्ष्य कीचकम् |&#xA;002c तथा सर्वाङ्गसम्भुग्नं कूर्मं स्थल इवोद्धृतम् ||&#xA;003a पोथितं भीमसेनेन तमिन्द्रेणेव दानवम् |&#xA;003c संस्कारयितुमिच्छन्तो बहिर्नेतुं प्रचक्रमुः ||&#xA;004a ददृशुस्ते ततः कृष्णां सूतपुत्राः समागताः |&#xA;004c अदूरादनवद्याङ्गीं स्तम्भमालिङ्ग्य तिष्ठतीम् ||&#xA;005a समवेतेषु सूतेषु तानुवाचोपकीचकः |&#xA;005c हन्यतां शीघ्रमसती यत्कृते कीचको हतः ||&#xA;006a अथ वा नेह हन्तव्या दह्यतां कामिना सह |&#xA;006c मृतस्यापि प्रियं कार्यं सूतपुत्रस्य सर्वथा ||&#xA;007a ततो विराटमूचुस्ते कीचकोऽस्याः कृते हतः |&#xA;007c सहाद्यानेन दह्येत तदनुज्ञातुमर्हसि ||&#xA;008a पराक्रमं तु सूतानां मत्वा राजान्वमोदत |&#xA;008c सैरन्ध्र्याः सूतपुत्रेण सह दाहं विशां पते ||&#xA;009a तां समासाद्य वित्रस्तां कृष्णां कमललोचनाम् |&#xA;009c मोमुह्यमानां ते तत्र जगृहुः कीचका भृशम् ||&#xA;010a ततस्तु तां समारोप्य निबध्य च सुमध्यमाम् |&#xA;010c जग्मुरुद्यम्य ते सर्वे श्मशानमभितस्तदा ||&#xA;011a ह्रियमाणा तु सा राजन्सूतपुत्रैरनिन्दिता |&#xA;011c प्राक्रोशन्नाथमिच्छन्ती कृष्णा नाथवती सती ||&#xA;012  द्रौपद्युवाच ||&#xA;012a जयो जयन्तो विजयो जयत्सेनो जयद्बलः |&#xA;012c ते मे वाचं विजानन्तु सूतपुत्रा नयन्ति माम् ||&#xA;013a येषां ज्यातलनिर्घोषो विस्फूर्जितमिवाशनेः |&#xA;013c व्यश्रूयत महायुद्धे भीमघोषस्तरस्विनाम् ||&#xA;014a रथघोषश्च बलवान्गन्धर्वाणां यशस्विनाम् |&#xA;014c ते मे वाचं विजानन्तु सूतपुत्रा नयन्ति माम् ||&#xA;015  वैशम्पायन उवाच ||&#xA;015a तस्यास्ताः कृपणा वाचः कृष्णायाः परिदेविताः |&#xA;015c श्रुत्वैवाभ्यपतद्भीमः शयनादविचारयन् ||&#xA;016  भीमसेन उवाच ||&#xA;016a अहं शृणोमि ते वाचं त्वया सैरन्ध्रि भाषिताम् |&#xA;016c तस्मात्ते सूतपुत्रेभ्यो न भयं भीरु विद्यते ||&#xA;017  वैशम्पायन उवाच ||&#xA;017a इत्युक्त्वा स महाबाहुर्विजजृम्भे जिघांसया |&#xA;017c ततः स व्यायतं कृत्वा वेषं विपरिवर्त्य च |&#xA;017e अद्वारेणाभ्यवस्कन्द्य निर्जगाम बहिस्तदा ||&#xA;018a स भीमसेनः प्राकारादारुज्य तरसा द्रुमम् |&#xA;018c श्मशानाभिमुखः प्रायाद्यत्र ते कीचका गताः ||&#xA;019a स तं वृक्षं दशव्यामं सस्कन्धविटपं बली |&#xA;019c प्रगृह्याभ्यद्रवत्सूतान्दण्डपाणिरिवान्तकः ||&#xA;020a ऊरुवेगेन तस्याथ न्यग्रोधाश्वत्थकिंशुकाः |&#xA;020c भूमौ निपतिता वृक्षाः सङ्घशस्तत्र शेरते ||&#xA;021a तं सिंहमिव सङ्क्रुद्धं दृष्ट्वा गन्धर्वमागतम् |&#xA;021c वित्रेसुः सर्वतः सूता विषादभयकम्पिताः ||&#xA;022a तमन्तकमिवायान्तं गन्धर्वं प्रेक्ष्य ते तदा |&#xA;022c दिधक्षन्तस्तदा ज्येष्ठं भ्रातरं ह्युपकीचकाः |&#xA;022e परस्परमथोचुस्ते विषादभयकम्पिताः ||&#xA;023a गन्धर्वो बलवानेति क्रुद्ध उद्यम्य पादपम् |&#xA;023c सैरन्ध्री मुच्यतां शीघ्रं महन्नो भयमागतम् ||&#xA;024a ते तु दृष्ट्वा तमाविद्धं भीमसेनेन पादपम् |&#xA;024c विमुच्य द्रौपदीं तत्र प्राद्रवन्नगरं प्रति ||&#xA;025a द्रवतस्तांस्तु सम्प्रेक्ष्य स वज्री दानवानिव |&#xA;025c शतं पञ्चाधिकं भीमः प्राहिणोद्यमसादनम् ||&#xA;026a तत आश्वासयत्कृष्णां प्रविमुच्य विशां पते |&#xA;026c उवाच च महाबाहुः पाञ्चालीं तत्र द्रौपदीम् |&#xA;026e अश्रुपूर्णमुखीं दीनां दुर्धर्षः स वृकोदरः ||&#xA;027a एवं ते भीरु वध्यन्ते ये त्वां क्लिश्यन्त्यनागसम् |&#xA;027c प्रैहि त्वं नगरं कृष्णे न भयं विद्यते तव |&#xA;027e अन्येनाहं गमिष्यामि विराटस्य महानसम् ||&#xA;028a पञ्चाधिकं शतं तच्च निहतं तत्र भारत |&#xA;028c महावनमिव छिन्नं शिश्ये विगलितद्रुमम् ||&#xA;029a एवं ते निहता राजञ्शतं पञ्च च कीचकाः |&#xA;029c स च सेनापतिः पूर्वमित्येतत्सूतषट्शतम् ||&#xA;030a तद्दृष्ट्वा महदाश्चर्यं नरा नार्यश्च सङ्गताः |&#xA;030c विस्मयं परमं गत्वा नोचुः किञ्चन भारत ||&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/023/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/023/</guid>
      <description>&lt;p&gt;001  वैशम्पायन उवाच ||&#xA;001a ते दृष्ट्वा निहतान्सूतान्राज्ञे गत्वा न्यवेदयन् |&#xA;001c गन्धर्वैर्निहता राजन्सूतपुत्राः परःशताः ||&#xA;002a यथा वज्रेण वै दीर्णं पर्वतस्य महच्छिरः |&#xA;002c विनिकीर्णं प्रदृश्येत तथा सूता महीतले ||&#xA;003a सैरन्ध्री च विमुक्तासौ पुनरायाति ते गृहम् |&#xA;003c सर्वं संशयितं राजन्नगरं ते भविष्यति ||&#xA;004a तथारूपा हि सैरन्ध्री गन्धर्वाश्च महाबलाः |&#xA;004c पुंसामिष्टश्च विषयो मैथुनाय न संशयः ||&#xA;005a यथा सैरन्ध्रिवेषेण न ते राजन्निदं पुरम् |&#xA;005c विनाशमेति वै क्षिप्रं तथा नीतिर्विधीयताम् ||&#xA;006a तेषां तद्वचनं श्रुत्वा विराटो वाहिनीपतिः |&#xA;006c अब्रवीत्क्रियतामेषां सूतानां परमक्रिया ||&#xA;007a एकस्मिन्नेव ते सर्वे सुसमिद्धे हुताशने |&#xA;007c दह्यन्तां कीचकाः शीघ्रं रत्नैर्गन्धैश्च सर्वशः ||&#xA;008a सुदेष्णां चाब्रवीद्राजा महिषीं जातसाध्वसः&#xA;008c सैरन्ध्रीमागतां ब्रूया ममैव वचनादिदम् ||&#xA;009a गच्छ सैरन्ध्रि भद्रं ते यथाकामं चराबले |&#xA;009c बिभेति राजा सुश्रोणि गन्धर्वेभ्यः पराभवात् ||&#xA;010a न हि तामुत्सहे वक्तुं स्वयं गन्धर्वरक्षिताम् |&#xA;010c स्त्रियस्त्वदोषास्तां वक्तुमतस्त्वां प्रब्रवीम्यहम् ||&#xA;011a अथ मुक्ता भयात्कृष्णा सूतपुत्रान्निरस्य च |&#xA;011c मोक्षिता भीमसेनेन जगाम नगरं प्रति ||&#xA;012a त्रासितेव मृगी बाला शार्दूलेन मनस्विनी |&#xA;012c गात्राणि वाससी चैव प्रक्षाल्य सलिलेन सा ||&#xA;013a तां दृष्ट्वा पुरुषा राजन्प्राद्रवन्त दिशो दश |&#xA;013c गन्धर्वाणां भयत्रस्ताः केचिद्दृष्टीर्न्यमीलयन् ||&#xA;014a ततो महानसद्वारि भीमसेनमवस्थितम् |&#xA;014c ददर्श राजन्पाञ्चाली यथा मत्तं महाद्विपम् ||&#xA;015a तं विस्मयन्ती शनकैः सञ्ज्ञाभिरिदमब्रवीत् |&#xA;015c गन्धर्वराजाय नमो येनास्मि परिमोचिता ||&#xA;016  भीमसेन उवाच ||&#xA;016a ये यस्या विचरन्तीह पुरुषा वशवर्तिनः |&#xA;016c तस्यास्ते वचनं श्रुत्वा अनृणा विचरन्त्युत ||&#xA;017  वैशम्पायन उवाच ||&#xA;017a ततः सा नर्तनागारे धनञ्जयमपश्यत |&#xA;017c राज्ञः कन्या विराटस्य नर्तयानं महाभुजम् ||&#xA;018a ततस्ता नर्तनागाराद्विनिष्क्रम्य सहार्जुनाः |&#xA;018c कन्या ददृशुरायान्तीं कृष्णां क्लिष्टामनागसम् ||&#xA;019  कन्या ऊचुः ||&#xA;019a दिष्ट्या सैरन्ध्रि मुक्तासि दिष्ट्यासि पुनरागता |&#xA;019c दिष्ट्या विनिहताः सूता ये त्वां क्लिश्यन्त्यनागसम् ||&#xA;020  बृहन्नडोवाच ||&#xA;020a कथं सैरन्ध्रि मुक्तासि कथं पापाश्च ते हताः |&#xA;020c इच्छामि वै तव श्रोतुं सर्वमेव यथातथम् ||&#xA;021  सैरन्ध्र्युवाच ||&#xA;021a बृहन्नडे किं नु तव सैरन्ध्र्या कार्यमद्य वै |&#xA;021c या त्वं वससि कल्याणि सदा कन्यापुरे सुखम् ||&#xA;022a न हि दुःखं समाप्नोषि सैरन्ध्री यदुपाश्नुते |&#xA;022c तेन मां दुःखितामेवं पृच्छसे प्रहसन्निव ||&#xA;023  बृहन्नडोवाच ||&#xA;023a बृहन्नडापि कल्याणि दुःखमाप्नोत्यनुत्तमम् |&#xA;023c तिर्यग्योनिगता बाले न चैनामवबुध्यसे ||&#xA;024  वैशम्पायन उवाच ||&#xA;024a ततः सहैव कन्याभिर्द्रौपदी राजवेश्म तत् |&#xA;024c प्रविवेश सुदेष्णायाः समीपमपलायिनी ||&#xA;025a तामब्रवीद्राजपुत्री विराटवचनादिदम् |&#xA;025c सैरन्ध्रि गम्यतां शीघ्रं यत्र कामयसे गतिम् ||&#xA;026a राजा बिभेति भद्रं ते गन्धर्वेभ्यः पराभवात् |&#xA;026c त्वं चापि तरुणी सुभ्रु रूपेणाप्रतिमा भुवि ||&#xA;027  सैरन्ध्र्युवाच ||&#xA;027a त्रयोदशाहमात्रं मे राजा क्षमतु भामिनि |&#xA;027c कृतकृत्या भविष्यन्ति गन्धर्वास्ते न संशयः ||&#xA;028a ततो मां तेऽपनेष्यन्ति करिष्यन्ति च ते प्रियम् |&#xA;028c ध्रुवं च श्रेयसा राजा योक्ष्यते सह बान्धवैः ||&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/024/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/024/</guid>
      <description>&lt;p&gt;001  वैशम्पायन उवाच ||&#xA;001a कीचकस्य तु घातेन सानुजस्य विशां पते |&#xA;001c अत्याहितं चिन्तयित्वा व्यस्मयन्त पृथग्जनाः ||&#xA;002a तस्मिन्पुरे जनपदे सञ्जल्पोऽभूच्च सर्वशः |&#xA;002c शौर्याद्धि वल्लभो राज्ञो महासत्त्वश्च कीचकः ||&#xA;003a आसीत्प्रहर्ता च नृणां दारामर्शी च दुर्मतिः |&#xA;003c स हतः खलु पापात्मा गन्धर्वैर्दुष्टपूरुषः ||&#xA;004a इत्यजल्पन्महाराज परानीकविशातनम् |&#xA;004c देशे देशे मनुष्याश्च कीचकं दुष्प्रधर्षणम् ||&#xA;005a अथ वै धार्तराष्ट्रेण प्रयुक्ता ये बहिश्चराः |&#xA;005c मृगयित्वा बहून्ग्रामान्राष्ट्राणि नगराणि च ||&#xA;006a संविधाय यथादिष्टं यथादेशप्रदर्शनम् |&#xA;006c कृतचिन्ता न्यवर्तन्त ते च नागपुरं प्रति ||&#xA;007a तत्र दृष्ट्वा तु राजानं कौरव्यं धृतराष्ट्रजम् |&#xA;007c द्रोणकर्णकृपैः सार्धं भीष्मेण च महात्मना ||&#xA;008a सङ्गतं भ्रातृभिश्चापि त्रिगर्तैश्च महारथैः |&#xA;008c दुर्योधनं सभामध्ये आसीनमिदमब्रुवन् ||&#xA;009a कृतोऽस्माभिः परो यत्नस्तेषामन्वेषणे सदा |&#xA;009c पाण्डवानां मनुष्येन्द्र तस्मिन्महति कानने ||&#xA;010a निर्जने मृगसङ्कीर्णे नानाद्रुमलतावृते |&#xA;010c लताप्रतानबहुले नानागुल्मसमावृते ||&#xA;011a न च विद्मो गता येन पार्थाः स्युर्दृढविक्रमाः |&#xA;011c मार्गमाणाः पदन्यासं तेषु तेषु तथा तथा ||&#xA;012a गिरिकूटेषु तुङ्गेषु नानाजनपदेषु च |&#xA;012c जनाकीर्णेषु देशेषु खर्वटेषु पुरेषु च ||&#xA;013a नरेन्द्र बहुशोऽन्विष्टा नैव विद्मश्च पाण्डवान् |&#xA;013c अत्यन्तभावं नष्टास्ते भद्रं तुभ्यं नरर्षभ ||&#xA;014a वर्त्मान्यन्विष्यमाणास्तु रथानां रथसत्तम |&#xA;014c कञ्चित्कालं मनुष्येन्द्र सूतानामनुगा वयम् ||&#xA;015a मृगयित्वा यथान्यायं विदितार्थाः स्म तत्त्वतः |&#xA;015c प्राप्ता द्वारवतीं सूता ऋते पार्थैः परन्तप ||&#xA;016a न तत्र पाण्डवा राजन्नापि कृष्णा पतिव्रता |&#xA;016c सर्वथा विप्रनष्टास्ते नमस्ते भरतर्षभ ||&#xA;017a न हि विद्मो गतिं तेषां वासं वापि महात्मनाम् |&#xA;017c पाण्डवानां प्रवृत्तिं वा विद्मः कर्मापि वा कृतम् |&#xA;017e स नः शाधि मनुष्येन्द्र अत ऊर्ध्वं विशां पते ||&#xA;018a अन्वेषणे पाण्डवानां भूयः किं करवामहे |&#xA;018c इमां च नः प्रियामीक्ष वाचं भद्रवतीं शुभाम् ||&#xA;019a येन त्रिगर्ता निकृता बलेन महता नृप |&#xA;019c सूतेन राज्ञो मत्स्यस्य कीचकेन महात्मना ||&#xA;020a स हतः पतितः शेते गन्धर्वैर्निशि भारत |&#xA;020c अदृश्यमानैर्दुष्टात्मा सह भ्रातृभिरच्युत ||&#xA;021a प्रियमेतदुपश्रुत्य शत्रूणां तु पराभवम् |&#xA;021c कृतकृत्यश्च कौरव्य विधत्स्व यदनन्तरम् ||&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/025/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/025/</guid>
      <description>&lt;p&gt;001  वैशम्पायन उवाच ||&#xA;001a ततो दुर्योधनो राजा श्रुत्वा तेषां वचस्तदा |&#xA;001c चिरमन्तर्मना भूत्वा प्रत्युवाच सभासदः ||&#xA;002a सुदुःखा खलु कार्याणां गतिर्विज्ञातुमन्ततः |&#xA;002c तस्मात्सर्वे उदीक्षध्वं क्व नु स्युः पाण्डवा गताः ||&#xA;003a अल्पावशिष्टं कालस्य गतभूयिष्ठमन्ततः |&#xA;003c तेषामज्ञातचर्यायामस्मिन्वर्षे त्रयोदशे ||&#xA;004a अस्य वर्षस्य शेषं चेद्व्यतीयुरिह पाण्डवाः |&#xA;004c निवृत्तसमयास्ते हि सत्यव्रतपरायणाः ||&#xA;005a क्षरन्त इव नागेन्द्राः सर्व आशीविषोपमाः |&#xA;005c दुःखा भवेयुः संरब्धाः कौरवान्प्रति ते ध्रुवम् ||&#xA;006a अर्वाक्कालस्य विज्ञाताः कृच्छ्ररूपधराः पुनः |&#xA;006c प्रविशेयुर्जितक्रोधास्तावदेव पुनर्वनम् ||&#xA;007a तस्मात्क्षिप्रं बुभुत्सध्वं यथा नोऽत्यन्तमव्ययम् |&#xA;007c राज्यं निर्द्वन्द्वमव्यग्रं निःसपत्नं चिरं भवेत् ||&#xA;008a अथाब्रवीत्ततः कर्णः क्षिप्रं गच्छन्तु भारत |&#xA;008c अन्ये धूर्ततरा दक्षा निभृताः साधुकारिणः ||&#xA;009a चरन्तु देशान्संवीताः स्फीताञ्जनपदाकुलान् |&#xA;009c तत्र गोष्ठीष्वथान्यासु सिद्धप्रव्रजितेषु च ||&#xA;010a परिचारेषु तीर्थेषु विविधेष्वाकरेषु च |&#xA;010c विज्ञातव्या मनुष्यैस्तैस्तर्कया सुविनीतया ||&#xA;011a विविधैस्तत्परैः सम्यक्तज्ज्ञैर्निपुणसंवृतैः |&#xA;011c अन्वेष्टव्याश्च निपुणं पाण्डवाश्छन्नवासिनः ||&#xA;012a नदीकुञ्जेषु तीर्थेषु ग्रामेषु नगरेषु च |&#xA;012c आश्रमेषु च रम्येषु पर्वतेषु गुहासु च ||&#xA;013a अथाग्रजानन्तरजः पापभावानुरागिणम् |&#xA;013c ज्येष्ठं दुःशासनस्तत्र भ्राता भ्रातरमब्रवीत् ||&#xA;014a एतच्च कर्णो यत्प्राह सर्वमीक्षामहे तथा |&#xA;014c यथोद्दिष्टं चराः सर्वे मृगयन्तु ततस्ततः |&#xA;014e एते चान्ये च भूयांसो देशाद्देशं यथाविधि ||&#xA;015a न तु तेषां गतिर्वासः प्रवृत्तिश्चोपलभ्यते |&#xA;015c अत्याहितं वा गूढास्ते पारं वोर्मिमतो गताः ||&#xA;016a व्यालैर्वापि महारण्ये भक्षिताः शूरमानिनः |&#xA;016c अथ वा विषमं प्राप्य विनष्टाः शाश्वतीः समाः ||&#xA;017a तस्मान्मानसमव्यग्रं कृत्वा त्वं कुरुनन्दन |&#xA;017c कुरु कार्यं यथोत्साहं मन्यसे यन्नराधिप ||&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/026/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/026/</guid>
      <description>&lt;p&gt;001  वैशम्पायन उवाच ||&#xA;001a अथाब्रवीन्महावीर्यो द्रोणस्तत्त्वार्थदर्शिवान् |&#xA;001c न तादृशा विनश्यन्ति नापि यान्ति पराभवम् ||&#xA;002a शूराश्च कृतविद्याश्च बुद्धिमन्तो जितेन्द्रियाः |&#xA;002c धर्मज्ञाश्च कृतज्ञाश्च धर्मराजमनुव्रताः ||&#xA;003a नीतिधर्मार्थतत्त्वज्ञं पितृवच्च समाहितम् |&#xA;003c धर्मे स्थितं सत्यधृतिं ज्येष्ठं ज्येष्ठापचायिनम् ||&#xA;004a अनुव्रता महात्मानं भ्रातरं भ्रातरो नृप |&#xA;004c अजातशत्रुं ह्रीमन्तं तं च भ्रातॄननुव्रतम् ||&#xA;005a तेषां तथा विधेयानां निभृतानां महात्मनाम् |&#xA;005c किमर्थं नीतिमान्पार्थः श्रेयो नैषां करिष्यति ||&#xA;006a तस्माद्यत्नात्प्रतीक्षन्ते कालस्योदयमागतम् |&#xA;006c न हि ते नाशमृच्छेयुरिति पश्याम्यहं धिया ||&#xA;007a साम्प्रतं चैव यत्कार्यं तच्च क्षिप्रमकालिकम् |&#xA;007c क्रियतां साधु सञ्चिन्त्य वासश्चैषां प्रचिन्त्यताम् ||&#xA;008a यथावत्पाण्डुपुत्राणां सर्वार्थेषु धृतात्मनाम् |&#xA;008c दुर्ज्ञेयाः खलु शूरास्ते अपापास्तपसा वृताः ||&#xA;009a शुद्धात्मा गुणवान्पार्थः सत्यवान्नीतिमाञ्शुचिः |&#xA;009c तेजोराशिरसङ्ख्येयो गृह्णीयादपि चक्षुषी ||&#xA;010a विज्ञाय क्रियतां तस्माद्भूयश्च मृगयामहे |&#xA;010c ब्राह्मणैश्चारकैः सिद्धैर्ये चान्ये तद्विदो जनाः ||&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/027/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/027/</guid>
      <description>&lt;p&gt;001  वैशम्पायन उवाच ||&#xA;001a ततः शान्तनवो भीष्मो भरतानां पितामहः |&#xA;001c श्रुतवान्देशकालज्ञस्तत्त्वज्ञः सर्वधर्मवित् ||&#xA;002a आचार्यवाक्योपरमे तद्वाक्यमभिसन्दधत् |&#xA;002c हितार्थं स उवाचेमां भारतीं भारतान्प्रति ||&#xA;003a युधिष्ठिरे समासक्तां धर्मज्ञे धर्मसंश्रिताम् |&#xA;003c असत्सु दुर्लभां नित्यं सतां चाभिमतां सदा |&#xA;003e भीष्मः समवदत्तत्र गिरं साधुभिरर्चिताम् ||&#xA;004a यथैष ब्राह्मणः प्राह द्रोणः सर्वार्थतत्त्ववित् |&#xA;004c सर्वलक्षणसम्पन्ना नाशं नार्हन्ति पाण्डवाः ||&#xA;005a श्रुतवृत्तोपसम्पन्नाः साधुव्रतसमन्विताः |&#xA;005c वृद्धानुशासने मग्नाः सत्यव्रतपरायणाः ||&#xA;006a समयं समयज्ञास्ते पालयन्तः शुचिव्रताः |&#xA;006c नावसीदितुमर्हन्ति उद्वहन्तः सतां धुरम् ||&#xA;007a धर्मतश्चैव गुप्तास्ते स्ववीर्येण च पाण्डवाः |&#xA;007c न नाशमधिगच्छेयुरिति मे धीयते मतिः ||&#xA;008a तत्र बुद्धिं प्रणेष्यामि पाण्डवान्प्रति भारत |&#xA;008c न तु नीतिः सुनीतस्य शक्यतेऽन्वेषितुं परैः ||&#xA;009a यत्तु शक्यमिहास्माभिस्तान्वै सञ्चिन्त्य पाण्डवान् |&#xA;009c बुद्ध्या प्रवक्तुं न द्रोहात्प्रवक्ष्यामि निबोध तत् ||&#xA;010a सा त्वियं साधु वक्तव्या न त्वनीतिः कथञ्चन |&#xA;010c वृद्धानुशासने तात तिष्ठतः सत्यशीलिनः ||&#xA;011a अवश्यं त्विह धीरेण सतां मध्ये विवक्षता |&#xA;011c यथामति विवक्तव्यं सर्वशो धर्मलिप्सया ||&#xA;012a तत्र नाहं तथा मन्ये यथायमितरो जनः |&#xA;012c पुरे जनपदे वापि यत्र राजा युधिष्ठिरः ||&#xA;013a नासूयको न चापीर्षुर्नातिवादी न मत्सरी  |&#xA;013c भविष्यति जनस्तत्र स्वं स्वं धर्ममनुव्रतः ||&#xA;014a ब्रह्मघोषाश्च भूयांसः पूर्णाहुत्यस्तथैव च |&#xA;014c क्रतवश्च भविष्यन्ति भूयांसो भूरिदक्षिणाः ||&#xA;015a सदा च तत्र पर्जन्यः सम्यग्वर्षी न संशयः |&#xA;015c सम्पन्नसस्या च मही निरीतीका भविष्यति ||&#xA;016a रसवन्ति च धान्यानि गुणवन्ति फलानि च |&#xA;016c गन्धवन्ति च माल्यानि शुभशब्दा च भारती ||&#xA;017a वायुश्च सुखसंस्पर्शो निष्प्रतीपं च दर्शनम् |&#xA;017c भयं नाभ्याविशेत्तत्र यत्र राजा युधिष्ठिरः ||&#xA;018a गावश्च बहुलास्तत्र न कृशा न च दुर्दुहाः |&#xA;018c पयांसि दधिसर्पींषि रसवन्ति हितानि च ||&#xA;019a गुणवन्ति च पानानि भोज्यानि रसवन्ति च |&#xA;019c तत्र देशे भविष्यन्ति यत्र राजा युधिष्ठिरः ||&#xA;020a रसाः स्पर्शाश्च गन्धाश्च शब्दाश्चापि गुणान्विताः |&#xA;020c दृश्यानि च प्रसन्नानि यत्र राजा युधिष्ठिरः ||&#xA;021a स्वैः स्वैर्गुणैः सुसंयुक्तास्तस्मिन्वर्षे त्रयोदशे |&#xA;021c देशे तस्मिन्भविष्यन्ति तात पाण्डवसंयुते ||&#xA;022a सम्प्रीतिमाञ्जनस्तत्र सन्तुष्टः शुचिरव्ययः |&#xA;022c देवतातिथिपूजासु सर्वभूतानुरागवान् ||&#xA;023a इष्टदानो महोत्साहः शश्वद्धर्मपरायणः |&#xA;023c अशुभद्विट्शुभप्रेप्सुर्नित्ययज्ञः शुभव्रतः |&#xA;023e भविष्यति जनस्तत्र यत्र राजा युधिष्ठिरः ||&#xA;024a त्यक्तवाक्यानृतस्तात शुभकल्याणमङ्गलः |&#xA;024c शुभार्थेप्सुः शुभमतिर्यत्र राजा युधिष्ठिरः |&#xA;024e भविष्यति जनस्तत्र नित्यं चेष्टप्रियव्रतः ||&#xA;025a धर्मात्मा स तदादृश्यः सोऽपि तात द्विजातिभिः |&#xA;025c किं पुनः प्राकृतैः पार्थः शक्यो विज्ञातुमन्ततः ||&#xA;026a यस्मिन्सत्यं धृतिर्दानं परा शान्तिर्ध्रुवा क्षमा |&#xA;026c ह्रीः श्रीः कीर्तिः परं तेज आनृशंस्यमथार्जवम् ||&#xA;027a तस्मात्तत्र निवासं तु छन्नं सत्रेण धीमतः |&#xA;027c गतिं वा परमां तस्य नोत्सहे वक्तुमन्यथा ||&#xA;028a एवमेतत्तु सञ्चिन्त्य यत्कृतं मन्यसे हितम् |&#xA;028c तत्क्षिप्रं कुरु कौरव्य यद्येवं श्रद्दधासि मे ||&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/028/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/028/</guid>
      <description>&lt;p&gt;001  वैशम्पायन उवाच ||&#xA;001a ततः शारद्वतो वाक्यमित्युवाच कृपस्तदा |&#xA;001c युक्तं प्राप्तं च वृद्धेन पाण्डवान्प्रति भाषितम् ||&#xA;002a धर्मार्थसहितं श्लक्ष्णं तत्त्वतश्च सहेतुमत् |&#xA;002c तत्रानुरूपं भीष्मेण ममाप्यत्र गिरं शृणु ||&#xA;003a तेषां चैव गतिस्तीर्थैर्वासश्चैषां प्रचिन्त्यताम् |&#xA;003c नीतिर्विधीयतां चापि साम्प्रतं या हिता भवेत् ||&#xA;004a नावज्ञेयो रिपुस्तात प्राकृतोऽपि बुभूषता |&#xA;004c किं पुनः पाण्डवास्तात सर्वास्त्रकुशला रणे ||&#xA;005a तस्मात्सत्रं प्रविष्टेषु पाण्डवेषु महात्मसु |&#xA;005c गूढभावेषु छन्नेषु काले चोदयमागते ||&#xA;006a स्वराष्ट्रपरराष्ट्रेषु ज्ञातव्यं बलमात्मनः |&#xA;006c उदये पाण्डवानां च प्राप्ते काले न संशयः ||&#xA;007a निवृत्तसमयाः पार्था महात्मानो महाबलाः |&#xA;007c महोत्साहा भविष्यन्ति पाण्डवा ह्यतितेजसः ||&#xA;008a तस्माद्बलं च कोशं च नीतिश्चापि विधीयताम् |&#xA;008c यथा कालोदये प्राप्ते सम्यक्तैः सन्दधामहे ||&#xA;009a तात मन्यामि तत्सर्वं बुध्यस्व बलमात्मनः |&#xA;009c नियतं सर्वमित्रेषु बलवत्स्वबलेषु च ||&#xA;010a उच्चावचं बलं ज्ञात्वा मध्यस्थं चापि भारत |&#xA;010c प्रहृष्टमप्रहृष्टं च सन्दधाम तथा परैः ||&#xA;011a साम्ना भेदेन दानेन दण्डेन बलिकर्मणा |&#xA;011c न्यायेनानम्य च परान्बलाच्चानम्य दुर्बलान् ||&#xA;012a सान्त्वयित्वा च मित्राणि बलं चाभाष्यतां सुखम् |&#xA;012c सकोशबलसंवृद्धः सम्यक्सिद्धिमवाप्स्यसि ||&#xA;013a योत्स्यसे चापि बलिभिररिभिः प्रत्युपस्थितैः |&#xA;013c अन्यैस्त्वं पाण्डवैर्वापि हीनस्वबलवाहनैः ||&#xA;014a एवं सर्वं विनिश्चित्य व्यवसायं स्वधर्मतः |&#xA;014c यथाकालं मनुष्येन्द्र चिरं सुखमवाप्स्यसि ||&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/029/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/029/</guid>
      <description>&lt;p&gt;001  वैशम्पायन उवाच ||&#xA;001a अथ राजा त्रिगर्तानां सुशर्मा रथयूथपः |&#xA;001c प्राप्तकालमिदं वाक्यमुवाच त्वरितो भृशम् ||&#xA;002a असकृन्निकृतः पूर्वं मत्स्यैः साल्वेयकैः सह |&#xA;002c सूतेन चैव मत्स्यस्य कीचकेन पुनः पुनः ||&#xA;003a बाधितो बन्धुभिः सार्धं बलाद्बलवता विभो |&#xA;003c स कर्णमभ्युदीक्ष्याथ दुर्योधनमभाषत ||&#xA;004a असकृन्मत्स्यराज्ञा मे राष्ट्रं बाधितमोजसा |&#xA;004c प्रणेता कीचकश्चास्य बलवानभवत्पुरा ||&#xA;005a क्रूरोऽमर्षी स दुष्टात्मा भुवि प्रख्यातविक्रमः |&#xA;005c निहतस्तत्र गन्धर्वैः पापकर्मा नृशंसवान् ||&#xA;006a तस्मिंश्च निहते राजन्हीनदर्पो निराश्रयः |&#xA;006c भविष्यति निरुत्साहो विराट इति मे मतिः ||&#xA;007a तत्र यात्रा मम मता यदि ते रोचतेऽनघ |&#xA;007c कौरवाणां च सर्वेषां कर्णस्य च महात्मनः ||&#xA;008a एतत्प्राप्तमहं मन्ये कार्यमात्ययिकं हितम् |&#xA;008c राष्ट्रं तस्याभियात्वाशु बहुधान्यसमाकुलम् ||&#xA;009a आददामोऽस्य रत्नानि विविधानि वसूनि च |&#xA;009c ग्रामान्राष्ट्राणि वा तस्य हरिष्यामो विभागशः ||&#xA;010a अथ वा गोसहस्राणि बहूनि च शुभानि च |&#xA;010c विविधानि हरिष्यामः प्रतिपीड्य पुरं बलात् ||&#xA;011a कौरवैः सह सङ्गम्य त्रिगर्तैश्च विशां पते |&#xA;011c गास्तस्यापहरामाशु सह सर्वैः सुसंहताः ||&#xA;012a सन्धिं वा तेन कृत्वा तु निबध्नीमोऽस्य पौरुषम् |&#xA;012c हत्वा चास्य चमूं कृत्स्नां वशमन्वानयामहे ||&#xA;013a तं वशे न्यायतः कृत्वा सुखं वत्स्यामहे वयम् |&#xA;013c भवतो बलवृद्धिश्च भविष्यति न संशयः ||&#xA;014a तच्छ्रुत्वा वचनं तस्य कर्णो राजानमब्रवीत् |&#xA;014c सूक्तं सुशर्मणा वाक्यं प्राप्तकालं हितं च नः ||&#xA;015a तस्मात्क्षिप्रं विनिर्यामो योजयित्वा वरूथिनीम् |&#xA;015c विभज्य चाप्यनीकानि यथा वा मन्यसेऽनघ ||&#xA;016a प्रज्ञावान्कुरुवृद्धोऽयं सर्वेषां नः पितामहः |&#xA;016c आचार्यश्च तथा द्रोणः कृपः शारद्वतस्तथा ||&#xA;017a मन्यन्ते ते यथा सर्वे तथा यात्रा विधीयताम् |&#xA;017c सम्मन्त्र्य चाशु गच्छामः साधनार्थं महीपतेः ||&#xA;018a किं च नः पाण्डवैः कार्यं हीनार्थबलपौरुषैः |&#xA;018c अत्यर्थं वा प्रनष्टास्ते प्राप्ता वापि यमक्षयम् ||&#xA;019a यामो राजन्ननुद्विग्ना विराटविषयं वयम् |&#xA;019c आदास्यामो हि गास्तस्य विविधानि वसूनि च ||&#xA;020a ततो दुर्योधनो राजा वाक्यमादाय तस्य तत् |&#xA;020c वैकर्तनस्य कर्णस्य क्षिप्रमाज्ञापयत्स्वयम् ||&#xA;021a शासने नित्यसंयुक्तं दुःशासनमनन्तरम् |&#xA;021c सह वृद्धैस्तु सम्मन्त्र्य क्षिप्रं योजय वाहिनीम् ||&#xA;022a यथोद्देशं च गच्छामः सहिताः सर्वकौरवैः |&#xA;022c सुशर्मा तु यथोद्दिष्टं देशं यातु महारथः ||&#xA;023a त्रिगर्तैः सहितो राजा समग्रबलवाहनः |&#xA;023c प्रागेव हि सुसंवीतो मत्स्यस्य विषयं प्रति ||&#xA;024a जघन्यतो वयं तत्र यास्यामो दिवसान्तरम् |&#xA;024c विषयं मत्स्यराजस्य सुसमृद्धं सुसंहताः ||&#xA;025a ते यात्वा सहसा तत्र विराटनगरं प्रति |&#xA;025c क्षिप्रं गोपान्समासाद्य गृह्णन्तु विपुलं धनम् ||&#xA;026a गवां शतसहस्राणि श्रीमन्ति गुणवन्ति च |&#xA;026c वयमपि निगृह्णीमो द्विधा कृत्वा वरूथिनीम् ||&#xA;027a स स्म गत्वा यथोद्दिष्टां दिशं वह्नेर्महीपतिः |&#xA;027c आदत्त गाः सुशर्माथ घर्मपक्षस्य सप्तमीम् ||&#xA;028a अपरं दिवसं सर्वे राजन्सम्भूय कौरवाः |&#xA;028c अष्टम्यां तान्यगृह्णन्त गोकुलानि सहस्रशः ||&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/030/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/030/</guid>
      <description>&lt;p&gt;001  वैशम्पायन उवाच ||&#xA;001a ततस्तेषां महाराज तत्रैवामिततेजसाम् |&#xA;001c छद्मलिङ्गप्रविष्टानां पाण्डवानां महात्मनाम् ||&#xA;002a व्यतीतः समयः सम्यग्वसतां वै पुरोत्तमे |&#xA;002c कुर्वतां तस्य कर्माणि विराटस्य महीपतेः ||&#xA;003a ततस्त्रयोदशस्यान्ते तस्य वर्षस्य भारत |&#xA;003c सुशर्मणा गृहीतं तु गोधनं तरसा बहु ||&#xA;004a ततो जवेन महता गोपाः पुरमथाव्रजत् |&#xA;004c अपश्यन्मत्स्यराजं च रथात्प्रस्कन्द्य कुण्डली ||&#xA;005a शूरैः परिवृतं योधैः कुण्डलाङ्गदधारिभिः |&#xA;005c सद्भिश्च मन्त्रिभिः सार्धं पाण्डवैश्च नरर्षभैः ||&#xA;006a तं सभायां महाराजमासीनं राष्ट्रवर्धनम्|&#xA;006c सोऽब्रवीदुपसङ्गम्य विराटं प्रणतस्तदा ||&#xA;007a अस्मान्युधि विनिर्जित्य परिभूय सबान्धवान् |&#xA;007c गवां शतसहस्राणि त्रिगर्ताः कालयन्ति ते |&#xA;007e तान्परीप्स मनुष्येन्द्र मा नेशुः पशवस्तव ||&#xA;008a तच्छ्रुत्वा नृपतिः सेनां मत्स्यानां समयोजयत् |&#xA;008c रथनागाश्वकलिलां पत्तिध्वजसमाकुलाम् ||&#xA;009a राजानो राजपुत्राश्च तनुत्राण्यत्र भेजिरे |&#xA;009c भानुमन्ति विचित्राणि सूपसेव्यानि भागशः ||&#xA;010a सवज्रायसगर्भं तु कवचं तप्तकाञ्चनम् |&#xA;010c विराटस्य प्रियो भ्राता शतानीकोऽभ्यहारयत् ||&#xA;011a सर्वपारसवं वर्म कल्याणपटलं दृढम् |&#xA;011c शतानीकादवरजो मदिराश्वोऽभ्यहारयत् ||&#xA;012a शतसूर्यं शतावर्तं शतबिन्दु शताक्षिमत् |&#xA;012c अभेद्यकल्पं मत्स्यानां राजा कवचमाहरत् ||&#xA;013a उत्सेधे यस्य पद्मानि शतं सौगन्धिकानि च |&#xA;013c सुवर्णपृष्ठं सूर्याभं सूर्यदत्तोऽभ्यहारयत् ||&#xA;014a दृढमायसगर्भं तु श्वेतं वर्म शताक्षिमत् |&#xA;014c विराटस्य सुतो ज्येष्ठो वीरः शङ्खोऽभ्यहारयत् ||&#xA;015a शतशश्च तनुत्राणि यथास्वानि महारथाः |&#xA;015c योत्स्यमानाभ्यनह्यन्त देवरूपाः प्रहारिणः ||&#xA;016a सूपस्करेषु शुभ्रेषु महत्सु च महारथाः |&#xA;016c पृथक्काञ्चनसन्नाहान्रथेष्वश्वानयोजयन् ||&#xA;017a सूर्यचन्द्रप्रतीकाशो रथे दिव्ये हिरण्मयः |&#xA;017c महानुभावो मत्स्यस्य ध्वज उच्छिश्रिये तदा ||&#xA;018a अथान्यान्विविधाकारान्ध्वजान्हेमविभूषितान् |&#xA;018c यथास्वं क्षत्रियाः शूरा रथेषु समयोजयन् ||&#xA;019a अथ मत्स्योऽब्रवीद्राजा शतानीकं जघन्यजम् |&#xA;019c कङ्कबल्लवगोपाला दामग्रन्थिश्च वीर्यवान् |&#xA;019e युध्येयुरिति मे बुद्धिर्वर्तते नात्र संशयः ||&#xA;020a एतेषामपि दीयन्तां रथा ध्वजपताकिनः |&#xA;020c कवचानि विचित्राणि दृढानि च मृदूनि च |&#xA;020e प्रतिमुञ्चन्तु गात्रेषु दीयन्तामायुधानि च ||&#xA;021a वीराङ्गरूपाः पुरुषा नागराजकरोपमाः |&#xA;021c नेमे जातु न युध्येरन्निति मे धीयते मतिः ||&#xA;022a एतच्छ्रुत्वा तु नृपतेर्वाक्यं त्वरितमानसः |&#xA;022c शतानीकस्तु पार्थेभ्यो रथान्राजन्समादिशत् |&#xA;022e सहदेवाय राज्ञे च भीमाय नकुलाय च ||&#xA;023a तान्प्रहृष्टास्ततः सूता राजभक्तिपुरस्कृताः |&#xA;023c निर्दिष्टान्नरदेवेन रथाञ्शीघ्रमयोजयन् ||&#xA;024a कवचानि विचित्राणि दृढानि च मृदूनि च |&#xA;024c विराटः प्रादिशद्यानि तेषामक्लिष्टकर्मणाम् |&#xA;024e तान्यामुच्य शरीरेषु दंशितास्ते परन्तपाः ||&#xA;025a तरस्विनश्छन्नरूपाः सर्वे युद्धविशारदाः |&#xA;025c विराटमन्वयुः पश्चात्सहिताः कुरुपुङ्गवाः |&#xA;025e चत्वारो भ्रातरः शूराः पाण्डवाः सत्यविक्रमाः ||&#xA;026a भीमाश्च मत्तमातङ्गाः प्रभिन्नकरटामुखाः |&#xA;026c क्षरन्त इव जीमूताः सुदन्ताः षष्टिहायनाः ||&#xA;027a स्वारूढा युद्धकुशलैः शिक्षितैर्हस्तिसादिभिः |&#xA;027c राजानमन्वयुः पश्चाच्चलन्त इव पर्वताः ||&#xA;028a विशारदानां वश्यानां हृष्टानां चानुयायिनाम् |&#xA;028c अष्टौ रथसहस्राणि दश नागशतानि च |&#xA;028e षष्टिश्चाश्वसहस्राणि मत्स्यानामभिनिर्ययुः ||&#xA;029a तदनीकं विराटस्य शुशुभे भरतर्षभ |&#xA;029c सम्प्रयातं महाराज निनीषन्तं गवां पदम् ||&#xA;030a तद्बलाग्र्यं विराटस्य सम्प्रस्थितमशोभत |&#xA;030c दृढायुधजनाकीर्णं गजाश्वरथसङ्कुलम् ||&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/031/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/031/</guid>
      <description>&lt;p&gt;001  वैशम्पायन उवाच ||&#xA;001a निर्याय नगराच्छूरा व्यूढानीकाः प्रहारिणः |&#xA;001c त्रिगर्तानस्पृशन्मत्स्याः सूर्ये परिणते सति ||&#xA;002a ते त्रिगर्ताश्च मत्स्याश्च संरब्धा युद्धदुर्मदाः |&#xA;002c अन्योन्यमभिगर्जन्तो गोषु गृद्धा महाबलाः ||&#xA;003a भीमाश्च मत्तमातङ्गास्तोमराङ्कुशचोदिताः |&#xA;003c ग्रामणीयैः समारूढाः कुशलैर्हस्तिसादिभिः ||&#xA;004a तेषां समागमो घोरस्तुमुलो लोमहर्षणः |&#xA;004c देवासुरसमो राजन्नासीत्सूर्ये विलम्बति ||&#xA;005a उदतिष्ठद्रजो भौमं न प्रज्ञायत किञ्चन |&#xA;005c पक्षिणश्चापतन्भूमौ सैन्येन रजसावृताः ||&#xA;006a इषुभिर्व्यतिसंयद्भिरादित्योऽन्तरधीयत |&#xA;006c खद्योतैरिव संयुक्तमन्तरिक्षं व्यराजत ||&#xA;007a रुक्मपृष्ठानि चापानि व्यतिषक्तानि धन्विनाम् |&#xA;007c पततां लोकवीराणां सव्यदक्षिणमस्यताम् ||&#xA;008a रथा रथैः समाजग्मुः पादातैश्च पदातयः |&#xA;008c सादिभिः सादिनश्चैव गजैश्चापि महागजाः ||&#xA;009a असिभिः पट्टिशैः प्रासैः शक्तिभिस्तोमरैरपि |&#xA;009c संरब्धाः समरे राजन्निजघ्नुरितरेतरम् ||&#xA;010a निघ्नन्तः समरेऽन्योन्यं शूराः परिघबाहवः |&#xA;010c न शेकुरभिसंरब्धाः शूरान्कर्तुं पराङ्मुखान् ||&#xA;011a कॢप्तोत्तरोष्ठं सुनसं कॢप्तकेशमलङ्कृतम् |&#xA;011c अदृश्यत शिरश्छिन्नं रजोध्वस्तं सकुण्डलम् ||&#xA;012a अदृश्यंस्तत्र गात्राणि शरैश्छिन्नानि भागशः |&#xA;012c शालस्कन्धनिकाशानि क्षत्रियाणां महामृधे ||&#xA;013a नागभोगनिकाशैश्च बाहुभिश्चन्दनोक्षितैः |&#xA;013c आकीर्णा वसुधा तत्र शिरोभिश्च सकुण्डलैः ||&#xA;014a उपशाम्यद्रजो भौमं रुधिरेण प्रसर्पता |&#xA;014c कश्मलं प्राविशद्घोरं निर्मर्यादमवर्तत ||&#xA;015a शतानीकः शतं हत्वा विशालाक्षश्चतुःशतम् |&#xA;015c प्रविष्टौ महतीं सेनां त्रिगर्तानां महारथौ |&#xA;015e आर्च्छेतां बहुसंरब्धौ केशाकेशि नखानखि ||&#xA;016a लक्षयित्वा त्रिगर्तानां तौ प्रविष्टौ रथव्रजम् |&#xA;016c जग्मतुः सूर्यदत्तश्च मदिराश्वश्च पृष्ठतः ||&#xA;017a विराटस्तत्र सङ्ग्रामे हत्वा पञ्चशतान्रथान् |&#xA;017c हयानां च शतान्यत्र हत्वा पञ्च महारथान् ||&#xA;018a चरन्स विविधान्मार्गान्रथेषु रथयूथपः |&#xA;018c त्रिगर्तानां सुशर्माणमार्च्छद्रुक्मरथं रणे ||&#xA;019a तौ व्यावहरतां तत्र महात्मानौ महाबलौ |&#xA;019c अन्योन्यमभिगर्जन्तौ गोष्ठे गोवृषभाविव ||&#xA;020a ततो रथाभ्यां रथिनौ व्यतियाय समन्ततः |&#xA;020c शरान्व्यसृजतां शीघ्रं तोयधारा घनाविव ||&#xA;021a अन्योन्यं चातिसंरब्धौ विचेरतुरमर्षणौ |&#xA;021c कृतास्त्रौ निशितैर्बाणैरसिशक्तिगदाभृतौ ||&#xA;022a ततो राजा सुशर्माणं विव्याध दशभिः शरैः |&#xA;022c पञ्चभिः पञ्चभिश्चास्य विव्याध चतुरो हयान् ||&#xA;023a तथैव मत्स्यराजानं सुशर्मा युद्धदुर्मदः |&#xA;023c पञ्चाशता शितैर्बाणैर्विव्याध परमास्त्रवित् ||&#xA;024a ततः सैन्यं समावृत्य मत्स्यराजसुशर्मणोः |&#xA;024c नाभ्यजानंस्तदान्योन्यं प्रदोषे रजसावृते ||&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/032/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/032/</guid>
      <description>&lt;p&gt;001  वैशम्पायन उवाच ||&#xA;001a तमसाभिप्लुते लोके रजसा चैव भारत |&#xA;001c व्यतिष्ठन्वै मुहूर्तं तु व्यूढानीकाः प्रहारिणः ||&#xA;002a ततोऽन्धकारं प्रणुदन्नुदतिष्ठत चन्द्रमाः |&#xA;002c कुर्वाणो विमलां रात्रिं नन्दयन्क्षत्रियान्युधि ||&#xA;003a ततः प्रकाशमासाद्य पुनर्युद्धमवर्तत |&#xA;003c घोररूपं ततस्ते स्म नावेक्षन्त परस्परम् ||&#xA;004a ततः सुशर्मा त्रैगर्तः सह भ्रात्रा यवीयसा |&#xA;004c अभ्यद्रवन्मत्स्यराजं रथव्रातेन सर्वशः ||&#xA;005a ततो रथाभ्यां प्रस्कन्द्य भ्रातरौ क्षत्रियर्षभौ |&#xA;005c गदापाणी सुसंरब्धौ समभ्यद्रवतां हयान् ||&#xA;006a तथैव तेषां तु बलानि तानि क्रुद्धान्यथान्योन्यमभिद्रवन्ति |&#xA;006c गदासिखड्गैश्च परश्वधैश्च प्रासैश्च तीक्ष्णाग्रसुपीतधारैः ||&#xA;007a बलं तु मत्स्यस्य बलेन राजा सर्वं त्रिगर्ताधिपतिः सुशर्मा |&#xA;007c प्रमथ्य जित्वा च प्रसह्य मत्स्यं विराटमोजस्विनमभ्यधावत् ||&#xA;008a तौ निहत्य पृथग्धुर्यावुभौ च पार्ष्णिसारथी |&#xA;008c विरथं मत्स्यराजानं जीवग्राहमगृह्णताम् ||&#xA;009a तमुन्मथ्य सुशर्मा तु रुदतीं वधुकामिव |&#xA;009c स्यन्दनं स्वं समारोप्य प्रययौ शीघ्रवाहनः ||&#xA;010a तस्मिन्गृहीते विरथे विराटे बलवत्तरे |&#xA;010c प्राद्रवन्त भयान्मत्स्यास्त्रिगर्तैरर्दिता भृशम् ||&#xA;011a तेषु सन्त्रास्यमानेषु कुन्तीपुत्रो युधिष्ठिरः |&#xA;011c अभ्यभाषन्महाबाहुं भीमसेनमरिन्दमम् ||&#xA;012a मत्स्यराजः परामृष्टस्त्रिगर्तेन सुशर्मणा |&#xA;012c तं मोक्षय महाबाहो न गच्छेद्द्विषतां वशम् ||&#xA;013a उषिताः स्मः सुखं सर्वे सर्वकामैः सुपूजिताः |&#xA;013c भीमसेन त्वया कार्या तस्य वासस्य निष्कृतिः ||&#xA;014  भीमसेन उवाच ||&#xA;014a अहमेनं परित्रास्ये शासनात्तव पार्थिव |&#xA;014c पश्य मे सुमहत्कर्म युध्यतः सह शत्रुभिः ||&#xA;015a स्वबाहुबलमाश्रित्य तिष्ठ त्वं भ्रातृभिः सह |&#xA;015c एकान्तमाश्रितो राजन्पश्य मेऽद्य पराक्रमम् ||&#xA;016a सुस्कन्धोऽयं महावृक्षो गदारूप इव स्थितः |&#xA;016c एनमेव समारुज्य द्रावयिष्यामि शात्रवान् ||&#xA;017  वैशम्पायन उवाच ||&#xA;017a तं मत्तमिव मातङ्गं वीक्षमाणं वनस्पतिम् |&#xA;017c अब्रवीद्भ्रातरं वीरं धर्मराजो युधिष्ठिरः ||&#xA;018a मा भीम साहसं कार्षीस्तिष्ठत्वेष वनस्पतिः |&#xA;018c मा त्वा वृक्षेण कर्माणि कुर्वाणमतिमानुषम् |&#xA;018e जनाः समवबुध्येरन्भीमोऽयमिति भारत ||&#xA;019a अन्यदेवायुधं किञ्चित्प्रतिपद्यस्व मानुषम् |&#xA;019c चापं वा यदि वा शक्तिं निस्त्रिंशं वा परश्वधम् ||&#xA;020a यदेव मानुषं भीम भवेदन्यैरलक्षितम् |&#xA;020c तदेवायुधमादाय मोक्षयाशु महीपतिम् ||&#xA;021a यमौ च चक्ररक्षौ ते भवितारौ महाबलौ |&#xA;021c व्यूहतः समरे तात मत्स्यराजं परीप्सतः ||&#xA;022a ततः समस्तास्ते सर्वे तुरगानभ्यचोदयन् |&#xA;022c दिव्यमस्त्रं विकुर्वाणास्त्रिगर्तान्प्रत्यमर्षणाः ||&#xA;023a तान्निवृत्तरथान्दृष्ट्वा पाण्डवान्सा महाचमूः |&#xA;023c वैराटी परमक्रुद्धा युयुधे परमाद्भुतम् ||&#xA;024a सहस्रं न्यवधीत्तत्र कुन्तीपुत्रो युधिष्ठिरः |&#xA;024c भीमः सप्तशतान्योधान्परलोकमदर्शयत् |&#xA;024e नकुलश्चापि सप्तैव शतानि प्राहिणोच्छरैः ||&#xA;025a शतानि त्रीणि शूराणां सहदेवः प्रतापवान् |&#xA;025c युधिष्ठिरसमादिष्टो निजघ्ने पुरुषर्षभः |&#xA;025e भित्त्वा तां महतीं सेनां त्रिगर्तानां नरर्षभ ||&#xA;026a ततो युधिष्ठिरो राजा त्वरमाणो महारथः |&#xA;026c अभिद्रुत्य सुशर्माणं शरैरभ्यतुदद्भृशम् ||&#xA;027a सुशर्मापि सुसङ्क्रुद्धस्त्वरमाणो युधिष्ठिरम् |&#xA;027c अविध्यन्नवभिर्बाणैश्चतुर्भिश्चतुरो हयान् ||&#xA;028a ततो राजन्नाशुकारी कुन्तीपुत्रो वृकोदरः |&#xA;028c समासाद्य सुशर्माणमश्वानस्य व्यपोथयत् ||&#xA;029a पृष्ठगोपौ च तस्याथ हत्वा परमसायकैः |&#xA;029c अथास्य सारथिं क्रुद्धो रथोपस्थादपाहरत् ||&#xA;030a चक्ररक्षश्च शूरश्च शोणाश्वो नाम विश्रुतः |&#xA;030c स भयाद्द्वैरथं दृष्ट्वा त्रैगर्तं प्राजहत्तदा ||&#xA;031a ततो विराटः प्रस्कन्द्य रथादथ सुशर्मणः |&#xA;031c गदामस्य परामृश्य तमेवाजघ्निवान्बली |&#xA;031e स चचार गदापाणिर्वृद्धोऽपि तरुणो यथा ||&#xA;032a भीमस्तु भीमसङ्काशो रथात्प्रस्कन्द्य कुण्डली |&#xA;032c त्रिगर्तराजमादत्त सिंहः क्षुद्रमृगं यथा ||&#xA;033a तस्मिन्गृहीते विरथे त्रिगर्तानां महारथे |&#xA;033c अभज्यत बलं सर्वं त्रैगर्तं तद्भयातुरम् ||&#xA;034a निवर्त्य गास्ततः सर्वाः पाण्डुपुत्रा महाबलाः |&#xA;034c अवजित्य सुशर्माणं धनं चादाय सर्वशः ||&#xA;035a स्वबाहुबलसम्पन्ना ह्रीनिषेधा यतव्रताः |&#xA;035c सङ्ग्रामशिरसो मध्ये तां रात्रिं सुखिनोऽवसन् ||&#xA;036a ततो विराटः कौन्तेयानतिमानुषविक्रमान् |&#xA;036c अर्चयामास वित्तेन मानेन च महारथान् ||&#xA;037  विराट उवाच ||&#xA;037a यथैव मम रत्नानि युष्माकं तानि वै तथा |&#xA;037c कार्यं कुरुत तैः सर्वे यथाकामं यथासुखम् ||&#xA;038a ददान्यलङ्कृताः कन्या वसूनि विविधानि च |&#xA;038c मनसश्चाप्यभिप्रेतं यद्वः शत्रुनिबर्हणाः ||&#xA;039a युष्माकं विक्रमादद्य मुक्तोऽहं स्वस्तिमानिह |&#xA;039c तस्माद्भवन्तो मत्स्यानामीश्वराः सर्व एव हि ||&#xA;040  वैशम्पायन उवाच ||&#xA;040a तथाभिवादिनं मत्स्यं कौरवेयाः पृथक्पृथक् |&#xA;040c ऊचुः प्राञ्जलयः सर्वे युधिष्ठिरपुरोगमाः ||&#xA;041a प्रतिनन्दाम ते वाक्यं सर्वं चैव विशां पते |&#xA;041c एतेनैव प्रतीताः स्मो यत्त्वं मुक्तोऽद्य शत्रुभिः ||&#xA;042a अथाब्रवीत्प्रीतमना मत्स्यराजो युधिष्ठिरम् |&#xA;042c पुनरेव महाबाहुर्विराटो राजसत्तमः |&#xA;042e एहि त्वामभिषेक्ष्यामि मत्स्यराजोऽस्तु नो भवान् ||&#xA;043a मनसश्चाप्यभिप्रेतं यत्ते शत्रुनिबर्हण |&#xA;043c तत्तेऽहं सम्प्रदास्यामि सर्वमर्हति नो भवान् ||&#xA;044a रत्नानि गाः सुवर्णं च मणिमुक्तमथापि वा |&#xA;044c वैयाघ्रपद्य विप्रेन्द्र सर्वथैव नमोऽस्तु ते ||&#xA;045a त्वत्कृते ह्यद्य पश्यामि राज्यमात्मानमेव च |&#xA;045c यतश्च जातः संरम्भः स च शत्रुर्वशं गतः ||&#xA;046a ततो युधिष्ठिरो मत्स्यं पुनरेवाभ्यभाषत |&#xA;046c प्रतिनन्दामि ते वाक्यं मनोज्ञं मत्स्य भाषसे ||&#xA;047a आनृशंस्यपरो नित्यं सुसुखः सततं भव |&#xA;047c गच्छन्तु दूतास्त्वरितं नगरं तव पार्थिव |&#xA;047e सुहृदां प्रियमाख्यातुं घोषयन्तु च ते जयम् ||&#xA;048a ततस्तद्वचनान्मत्स्यो दूतान्राजा समादिशत् |&#xA;048c आचक्षध्वं पुरं गत्वा सङ्ग्रामे विजयं मम ||&#xA;049a कुमाराः समलङ्कृत्य पर्यागच्छन्तु मे पुरात् |&#xA;049c वादित्राणि च सर्वाणि गणिकाश्च स्वलङ्कृताः ||&#xA;050a ते गत्वा केवलां रात्रिमथ सूर्योदयं प्रति |&#xA;050c विराटस्य पुराभ्याशे दूता जयमघोषयन् ||&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/033/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/033/</guid>
      <description>&lt;p&gt;001  वैशम्पायन उवाच ||&#xA;001a याते त्रिगर्तं मत्स्ये तु पशूंस्तान्स्वान्परीप्सति |&#xA;001c दुर्योधनः सहामात्यो विराटमुपयादथ ||&#xA;002a भीष्मो द्रोणश्च कर्णश्च कृपश्च परमास्त्रवित् |&#xA;002c द्रौणिश्च सौबलश्चैव तथा दुःशासनः प्रभुः ||&#xA;003a विविंशतिर्विकर्णश्च चित्रसेनश्च वीर्यवान् |&#xA;003c दुर्मुखो दुःसहश्चैव ये चैवान्ये महारथाः ||&#xA;004a एते मत्स्यानुपागम्य विराटस्य महीपतेः |&#xA;004c घोषान्विद्राव्य तरसा गोधनं जह्रुरोजसा ||&#xA;005a षष्टिं गवां सहस्राणि कुरवः कालयन्ति ते |&#xA;005c महता रथवंशेन परिवार्य समन्ततः ||&#xA;006a गोपालानां तु घोषेषु हन्यतां तैर्महारथैः |&#xA;006c आरावः सुमहानासीत्सम्प्रहारे भयङ्करे ||&#xA;007a गवाध्यक्षस्तु सन्त्रस्तो रथमास्थाय सत्वरः |&#xA;007c जगाम नगरायैव परिक्रोशंस्तदार्तवत् ||&#xA;008a स प्रविश्य पुरं राज्ञो नृपवेश्माभ्ययात्ततः |&#xA;008c अवतीर्य रथात्तूर्णमाख्यातुं प्रविवेश ह ||&#xA;009a दृष्ट्वा भूमिञ्जयं नाम पुत्रं मत्स्यस्य मानिनम् |&#xA;009c तस्मै तत्सर्वमाचष्ट राष्ट्रस्य पशुकर्षणम् ||&#xA;010a षष्टिं गवां सहस्राणि कुरवः कालयन्ति ते |&#xA;010c तद्विजेतुं समुत्तिष्ठ गोधनं राष्ट्रवर्धनम् ||&#xA;011a राजपुत्र हितप्रेप्सुः क्षिप्रं निर्याहि वै स्वयम् |&#xA;011c त्वां हि मत्स्यो महीपालः शून्यपालमिहाकरोत् ||&#xA;012a त्वया परिषदो मध्ये श्लाघते स नराधिपः |&#xA;012c पुत्रो ममानुरूपश्च शूरश्चेति कुलोद्वहः ||&#xA;013a इष्वस्त्रे निपुणो योधः सदा वीरश्च मे सुतः |&#xA;013c तस्य तत्सत्यमेवास्तु मनुष्येन्द्रस्य भाषितम् ||&#xA;014a आवर्तय कुरूञ्जित्वा पशून्पशुमतां वर |&#xA;014c निर्दहैषामनीकानि भीमेन शरतेजसा ||&#xA;015a धनुश्च्युतै रुक्मपुङ्खैः शरैः सन्नतपर्वभिः |&#xA;015c द्विषतां भिन्ध्यनीकानि गजानामिव यूथपः ||&#xA;016a पाशोपधानां ज्यातन्त्रीं चापदण्डां महास्वनाम् |&#xA;016c शरवर्णां धनुर्वीणां शत्रुमध्ये प्रवादय ||&#xA;017a श्वेता रजतसङ्काशा रथे युज्यन्तु ते हयाः |&#xA;017c ध्वजं च सिंहं सौवर्णमुच्छ्रयन्तु तवाभिभोः ||&#xA;018a रुक्मपुङ्खाः प्रसन्नाग्रा मुक्ता हस्तवता त्वया |&#xA;018c छादयन्तु शराः सूर्यं राज्ञामायुर्निरोधिनः ||&#xA;019a रणे जित्वा कुरून्सर्वान्वज्रपाणिरिवासुरान् |&#xA;019c यशो महदवाप्य त्वं प्रविशेदं पुरं पुनः ||&#xA;020a त्वं हि राष्ट्रस्य परमा गतिर्मत्स्यपतेः सुतः |&#xA;020c गतिमन्तो भवन्त्वद्य सर्वे विषयवासिनः ||&#xA;021a स्त्रीमध्य उक्तस्तेनासौ तद्वाक्यमभयङ्करम् |&#xA;021c अन्तःपुरे श्लाघमान इदं वचनमब्रवीत् ||&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/034/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/034/</guid>
      <description>&lt;p&gt;001  उत्तर उवाच ||&#xA;001a अद्याहमनुगच्छेयं दृढधन्वा गवां पदम् |&#xA;001c यदि मे सारथिः कश्चिद्भवेदश्वेषु कोविदः ||&#xA;002a तमेव नाधिगच्छामि यो मे यन्ता भवेन्नरः |&#xA;002c पश्यध्वं सारथिं क्षिप्रं मम युक्तं प्रयास्यतः ||&#xA;003a अष्टाविंशतिरात्रं वा मासं वा नूनमन्ततः |&#xA;003c यत्तदासीन्महद्युद्धं तत्र मे सारथिर्हतः ||&#xA;004a स लभेयं यदि त्वन्यं हययानविदं नरम् |&#xA;004c त्वरावानद्य यात्वाहं समुच्छ्रितमहाध्वजम् ||&#xA;005a विगाह्य तत्परानीकं गजवाजिरथाकुलम् |&#xA;005c शस्त्रप्रतापनिर्वीर्यान्कुरूञ्जित्वानये पशून् ||&#xA;006a दुर्योधनं शान्तनवं कर्णं वैकर्तनं कृपम् |&#xA;006c द्रोणं च सह पुत्रेण महेष्वासान्समागतान् ||&#xA;007a वित्रासयित्वा सङ्ग्रामे दानवानिव वज्रभृत् |&#xA;007c अनेनैव मुहूर्तेन पुनः प्रत्यानये पशून् ||&#xA;008a शून्यमासाद्य कुरवः प्रयान्त्यादाय गोधनम् |&#xA;008c किं नु शक्यं मया कर्तुं यदहं तत्र नाभवम् ||&#xA;009a पश्येयुरद्य मे वीर्यं कुरवस्ते समागताः |&#xA;009c किं नु पार्थोऽर्जुनः साक्षादयमस्मान्प्रबाधते ||&#xA;010  वैशम्पायन उवाच ||&#xA;010a तस्य तद्वचनं स्त्रीषु भाषतः स्म पुनः पुनः |&#xA;010c नामर्षयत पाञ्चाली बीभत्सोः परिकीर्तनम् ||&#xA;011a अथैनमुपसङ्गम्य स्त्रीमध्यात्सा तपस्विनी |&#xA;011c व्रीडमानेव शनकैरिदं वचनमब्रवीत् ||&#xA;012a योऽसौ बृहद्वारणाभो युवा सुप्रियदर्शनः |&#xA;012c बृहन्नडेति विख्यातः पार्थस्यासीत्स सारथिः ||&#xA;013a धनुष्यनवरश्चासीत्तस्य शिष्यो महात्मनः |&#xA;013c दृष्टपूर्वो मया वीर चरन्त्या पाण्डवान्प्रति ||&#xA;014a यदा तत्पावको दावमदहत्खाण्डवं महत् |&#xA;014c अर्जुनस्य तदानेन सङ्गृहीता हयोत्तमाः ||&#xA;015a तेन सारथिना पार्थः सर्वभूतानि सर्वशः |&#xA;015c अजयत्खाण्डवप्रस्थे न हि यन्तास्ति तादृशः ||&#xA;016a येयं कुमारी सुश्रोणी भगिनी ते यवीयसी |&#xA;016c अस्याः स वचनं वीर करिष्यति न संशयः ||&#xA;017a यदि वै सारथिः स स्यात्कुरून्सर्वानसंशयम् |&#xA;017c जित्वा गाश्च समादाय ध्रुवमागमनं भवेत् ||&#xA;018a एवमुक्तः स सैरन्ध्र्या भगिनीं प्रत्यभाषत |&#xA;018c गच्छ त्वमनवद्याङ्गि तामानय बृहन्नडाम् ||&#xA;019a सा भ्रात्रा प्रेषिता शीघ्रमगच्छन्नर्तनागृहम् |&#xA;019c यत्रास्ते स महाबाहुश्छन्नः सत्रेण पाण्डवः ||&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/035/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/035/</guid>
      <description>&lt;p&gt;वैशम्पायन उवाच ||&#x9;01 &lt;br&gt;&#xA;स तां दृष्ट्वा विशालाक्षीं राजपुत्रीं सखीं सखा |&#x9;01a&lt;br&gt;&#xA;प्रहसन्नब्रवीद्राजन्कुत्रागमनमित्युत ||&#x9;01c&lt;br&gt;&#xA;तमब्रवीद्राजपुत्री समुपेत्य नरर्षभम् |&#x9;02a&lt;br&gt;&#xA;प्रणयं भावयन्ती स्म सखीमध्य इदं वचः ||&#x9;02c&lt;br&gt;&#xA;गावो राष्ट्रस्य कुरुभिः काल्यन्ते नो बृहन्नडे |&#x9;03a&lt;br&gt;&#xA;तान्विजेतुं मम भ्राता प्रयास्यति धनुर्धरः ||&#x9;03c&lt;br&gt;&#xA;नचिरं च हतस्तस्य सङ्ग्रामे रथसारथिः |&#x9;04a&lt;br&gt;&#xA;तेन नास्ति समः सूतो योऽस्य सारथ्यमाचरेत् ||&#x9;04c&lt;br&gt;&#xA;तस्मै प्रयतमानाय सारथ्यर्थं बृहन्नडे |&#x9;05a&lt;br&gt;&#xA;आचचक्षे हयज्ञाने सैरन्ध्री कौशलं तव ||&#x9;05c&lt;br&gt;&#xA;सा सारथ्यं मम भ्रातुः कुरु साधु बृहन्नडे |&#x9;06a&lt;br&gt;&#xA;पुरा दूरतरं गावो ह्रियन्ते कुरुभिर्हि नः ||&#x9;06c&lt;br&gt;&#xA;अथैतद्वचनं मेऽद्य नियुक्ता न करिष्यसि |&#x9;07a&lt;br&gt;&#xA;प्रणयादुच्यमाना त्वं परित्यक्ष्यामि जीवितम् ||&#x9;07c&lt;br&gt;&#xA;एवमुक्तस्तु सुश्रोण्या तया सख्या परन्तपः |&#x9;08a&lt;br&gt;&#xA;जगाम राजपुत्रस्य सकाशममितौजसः ||&#x9;08c&lt;br&gt;&#xA;तं सा व्रजन्तं त्वरितं प्रभिन्नमिव कुञ्जरम् |&#x9;09a&lt;br&gt;&#xA;अन्वगच्छद्विशालाक्षी शिशुर्गजवधूरिव ||&#x9;09c&lt;br&gt;&#xA;दूरादेव तु तं प्रेक्ष्य राजपुत्रोऽभ्यभाषत |&#x9;10a&lt;br&gt;&#xA;त्वया सारथिना पार्थः खाण्डवेऽग्निमतर्पयत् ||&#x9;10c&lt;br&gt;&#xA;पृथिवीमजयत्कृत्स्नां कुन्तीपुत्रो धनञ्जयः |&#x9;11a&lt;br&gt;&#xA;सैरन्ध्री त्वां समाचष्ट सा हि जानाति पाण्डवान् ||&#x9;11c&lt;br&gt;&#xA;संयच्छ मामकानश्वांस्तथैव त्वं बृहन्नडे |&#x9;12a&lt;br&gt;&#xA;कुरुभिर्योत्स्यमानस्य गोधनानि परीप्सतः ||&#x9;12c&lt;br&gt;&#xA;अर्जुनस्य किलासीस्त्वं सारथिर्दयितः पुरा |&#x9;13a&lt;br&gt;&#xA;त्वयाजयत्सहायेन पृथिवीं पाण्डवर्षभः ||&#x9;13c&lt;br&gt;&#xA;एवमुक्ता प्रत्युवाच राजपुत्रं बृहन्नडा |&#x9;14a&lt;br&gt;&#xA;का शक्तिर्मम सारथ्यं कर्तुं सङ्ग्राममूर्धनि ||&#x9;14c&lt;br&gt;&#xA;गीतं वा यदि वा नृत्तं वादित्रं वा पृथग्विधम् |&#x9;15a&lt;br&gt;&#xA;तत्करिष्यामि भद्रं ते सारथ्यं तु कुतो मयि ||&#x9;15c&lt;br&gt;&#xA;उत्तर उवाच ||&#x9;16 &lt;br&gt;&#xA;बृहन्नडे गायनो वा नर्तनो वा पुनर्भव |&#x9;16a&lt;br&gt;&#xA;क्षिप्रं मे रथमास्थाय निगृह्णीष्व हयोत्तमान् ||&#x9;16c&lt;br&gt;&#xA;वैशम्पायन उवाच ||&#x9;17 &lt;br&gt;&#xA;स तत्र नर्मसंयुक्तमकरोत्पाण्डवो बहु |&#x9;17a&lt;br&gt;&#xA;उत्तरायाः प्रमुखतः सर्वं जानन्नरिन्दम ||&#x9;17c&lt;br&gt;&#xA;ऊर्ध्वमुत्क्षिप्य कवचं शरीरे प्रत्यमुञ्चत |&#x9;18a&lt;br&gt;&#xA;कुमार्यस्तत्र तं दृष्ट्वा प्राहसन्पृथुलोचनाः ||&#x9;18c&lt;br&gt;&#xA;स तु दृष्ट्वा विमुह्यन्तं स्वयमेवोत्तरस्ततः |&#x9;19a&lt;br&gt;&#xA;कवचेन महार्हेण समनह्यद्बृहन्नडाम् ||&#x9;19c&lt;br&gt;&#xA;स बिभ्रत्कवचं चाग्र्यं स्वयमप्यंशुमत्प्रभम् |&#x9;20a&lt;br&gt;&#xA;ध्वजं च सिंहमुच्छ्रित्य सारथ्ये समकल्पयत् ||&#x9;20c&lt;br&gt;&#xA;धनूंषि च महार्हाणि बाणांश्च रुचिरान्बहून् |&#x9;21a&lt;br&gt;&#xA;आदाय प्रययौ वीरः स बृहन्नडसारथिः ||&#x9;21c&lt;br&gt;&#xA;अथोत्तरा च कन्याश्च सख्यस्तामब्रुवंस्तदा |&#x9;22a&lt;br&gt;&#xA;बृहन्नडे आनयेथा वासांसि रुचिराणि नः ||&#x9;22c&lt;br&gt;&#xA;पाञ्चालिकार्थं सूक्ष्माणि चित्राणि विविधानि च |&#x9;23a&lt;br&gt;&#xA;विजित्य सङ्ग्रामगतान्भीष्मद्रोणमुखान्कुरून् ||&#x9;23c&lt;br&gt;&#xA;अथ ता ब्रुवतीः कन्याः सहिताः पाण्डुनन्दनः |&#x9;24a&lt;br&gt;&#xA;प्रत्युवाच हसन्पार्थो मेघदुन्दुभिनिःस्वनः ||&#x9;24c&lt;br&gt;&#xA;यद्युत्तरोऽयं सङ्ग्रामे विजेष्यति महारथान् |&#x9;25a&lt;br&gt;&#xA;अथाहरिष्ये वासांसि दिव्यानि रुचिराणि च ||&#x9;25c&lt;br&gt;&#xA;एवमुक्त्वा तु बीभत्सुस्ततः प्राचोदयद्धयान् |&#x9;26a&lt;br&gt;&#xA;कुरूनभिमुखाञ्शूरो नानाध्वजपताकिनः ||&#x9;26c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/036/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/036/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;स राजधान्या निर्याय वैराटिः पृथिवीञ्जयः |&#x9;001a&lt;br&gt;&#xA;प्रयाहीत्यब्रवीत्सूतं यत्र ते कुरवो गताः ||&#x9;001c&lt;br&gt;&#xA;समवेतान्कुरून्यावज्जिगीषूनवजित्य वै |&#x9;002a&lt;br&gt;&#xA;गाश्चैषां क्षिप्रमादाय पुनरायामि स्वं पुरम् ||&#x9;002c&lt;br&gt;&#xA;ततस्तांश्चोदयामास सदश्वान्पाण्डुनन्दनः |&#x9;003a&lt;br&gt;&#xA;ते हया नरसिंहेन चोदिता वातरंहसः |&#x9;003c&lt;br&gt;&#xA;आलिखन्त इवाकाशमूहुः काञ्चनमालिनः ||&#x9;003e&lt;br&gt;&#xA;नातिदूरमथो यात्वा मत्स्यपुत्रधनञ्जयौ |&#x9;004a&lt;br&gt;&#xA;अवेक्षेताममित्रघ्नौ कुरूणां बलिनां बलम् |&#x9;004c&lt;br&gt;&#xA;श्मशानमभितो गत्वा आससाद कुरूनथ ||&#x9;004e&lt;br&gt;&#xA;तदनीकं महत्तेषां विबभौ सागरस्वनम् |&#x9;005a&lt;br&gt;&#xA;सर्पमाणमिवाकाशे वनं बहुलपादपम् ||&#x9;005c&lt;br&gt;&#xA;ददृशे पार्थिवो रेणुर्जनितस्तेन सर्पता |&#x9;006a&lt;br&gt;&#xA;दृष्टिप्रणाशो भूतानां दिवस्पृङ्नरसत्तम ||&#x9;006c&lt;br&gt;&#xA;तदनीकं महद्दृष्ट्वा गजाश्वरथसङ्कुलम् |&#x9;007a&lt;br&gt;&#xA;कर्णदुर्योधनकृपैर्गुप्तं शान्तनवेन च ||&#x9;007c&lt;br&gt;&#xA;द्रोणेन च सपुत्रेण महेष्वासेन धीमता |&#x9;008a&lt;br&gt;&#xA;हृष्टरोमा भयोद्विग्नः पार्थं वैराटिरब्रवीत् ||&#x9;008c&lt;br&gt;&#xA;नोत्सहे कुरुभिर्योद्धुं रोमहर्षं हि पश्य मे |&#x9;009a&lt;br&gt;&#xA;बहुप्रवीरमत्युग्रं देवैरपि दुरासदम् ||&#x9;009c&lt;br&gt;&#xA;प्रतियोद्धुं न शक्ष्यामि कुरुसैन्यमनन्तकम् ||&#x9;009e&lt;br&gt;&#xA;नाशंसे भारतीं सेनां प्रवेष्टुं भीमकार्मुकाम् |&#x9;010a&lt;br&gt;&#xA;रथनागाश्वकलिलां पत्तिध्वजसमाकुलाम् |&#x9;010c&lt;br&gt;&#xA;दृष्ट्वैव हि परानाजावात्मा प्रव्यथतीव मे ||&#x9;010e&lt;br&gt;&#xA;यत्र द्रोणश्च भीष्मश्च कृपः कर्णो विविंशतिः |&#x9;011a&lt;br&gt;&#xA;अश्वत्थामा विकर्णश्च सोमदत्तोऽथ बाह्लिकः ||&#x9;011c&lt;br&gt;&#xA;दुर्योधनस्तथा वीरो राजा च रथिनां वरः |&#x9;012a&lt;br&gt;&#xA;द्युतिमन्तो महेष्वासाः सर्वे युद्धविशारदाः ||&#x9;012c&lt;br&gt;&#xA;दृष्ट्वैव हि कुरूनेतान्व्यूढानीकान्प्रहारिणः |&#x9;013a&lt;br&gt;&#xA;हृषितानि च रोमाणि कश्मलं चागतं मम ||&#x9;013c&lt;br&gt;&#xA;वैशम्पायन उवाच ||&#x9;014 &lt;br&gt;&#xA;अवियातो वियातस्य मौर्ख्याद्धूर्तस्य पश्यतः&#x9;014a&lt;br&gt;&#xA;परिदेवयते मन्दः सकाशे सव्यसाचिनः ||&#x9;014c&lt;br&gt;&#xA;त्रिगर्तान्मे पिता यातः शून्ये सम्प्रणिधाय माम् |&#x9;015a&lt;br&gt;&#xA;सर्वां सेनामुपादाय न मे सन्तीह सैनिकाः&#x9;015c&lt;br&gt;&#xA;सोऽहमेको बहून्बालः कृतास्त्रानकृतश्रमः |&#x9;016a&lt;br&gt;&#xA;प्रतियोद्धुं न शक्ष्यामि निवर्तस्व बृहन्नडे ||&#x9;016c&lt;br&gt;&#xA;अर्जुन उवाच || &#x9;017 &lt;br&gt;&#xA;भयेन दीनरूपोऽसि द्विषतां हर्षवर्धनः |&#x9;017a&lt;br&gt;&#xA;न च तावत्कृतं किञ्चित्परैः कर्म रणाजिरे ||&#x9;017c&lt;br&gt;&#xA;स्वयमेव च मामात्थ वह मां कौरवान्प्रति |&#x9;018a&lt;br&gt;&#xA;सोऽहं त्वां तत्र नेष्यामि यत्रैते बहुला ध्वजाः ||&#x9;018c&lt;br&gt;&#xA;मध्यमामिषगृध्राणां कुरूणामाततायिनाम् |&#x9;019a&lt;br&gt;&#xA;नेष्यामि त्वां महाबाहो पृथिव्यामपि युध्यताम् ||&#x9;019c&lt;br&gt;&#xA;तथा स्त्रीषु प्रतिश्रुत्य पौरुषं पुरुषेषु च |&#x9;020a&lt;br&gt;&#xA;कत्थमानोऽभिनिर्याय किमर्थं न युयुत्ससे ||&#x9;020c&lt;br&gt;&#xA;न चेद्विजित्य गास्तास्त्वं गृहान्वै प्रतियास्यसि |&#x9;021a&lt;br&gt;&#xA;प्रहसिष्यन्ति वीर त्वां नरा नार्यश्च सङ्गताः ||&#x9;021c&lt;br&gt;&#xA;अहमप्यत्र सैरन्ध्र्या स्तुतः सारथ्यकर्मणि |&#x9;022a&lt;br&gt;&#xA;न हि शक्ष्याम्यनिर्जित्य गाः प्रयातुं पुरं प्रति ||&#x9;022c&lt;br&gt;&#xA;स्तोत्रेण चैव सैरन्ध्र्यास्तव वाक्येन तेन च |&#x9;023a&lt;br&gt;&#xA;कथं न युध्येयमहं कुरून्सर्वान्स्थिरो भव ||&#x9;023c&lt;br&gt;&#xA;उत्तर उवाच ||&#x9;024 &lt;br&gt;&#xA;कामं हरन्तु मत्स्यानां भूयांसं कुरवो धनम् |&#x9;024a&lt;br&gt;&#xA;प्रहसन्तु च मां नार्यो नरा वापि बृहन्नडे ||&#x9;024c&lt;br&gt;&#xA;वैशम्पायन उवाच ||&#x9;025 &lt;br&gt;&#xA;इत्युक्त्वा प्राद्रवद्भीतो रथात्प्रस्कन्द्य कुण्डली |&#x9;025a&lt;br&gt;&#xA;त्यक्त्वा मानं स मन्दात्मा विसृज्य सशरं धनुः ||&#x9;025c&lt;br&gt;&#xA;बृहन्नडोवाच ||&#x9;026 &lt;br&gt;&#xA;नैष पूर्वैः स्मृतो धर्मः क्षत्रियस्य पलायनम् |&#x9;026a&lt;br&gt;&#xA;श्रेयस्ते मरणं युद्धे न भीतस्य पलायनम् ||&#x9;026c&lt;br&gt;&#xA;वैशम्पायन उवाच ||&#x9;027 &lt;br&gt;&#xA;एवमुक्त्वा तु कौन्तेयः सोऽवप्लुत्य रथोत्तमात् |&#x9;027a&lt;br&gt;&#xA;तमन्वधावद्धावन्तं राजपुत्रं धनञ्जयः |&#x9;027c&lt;br&gt;&#xA;दीर्घां वेणीं विधुन्वानः साधु रक्ते च वाससी ||&#x9;027e&lt;br&gt;&#xA;विधूय वेणीं धावन्तमजानन्तोऽर्जुनं तदा |&#x9;028a&lt;br&gt;&#xA;सैनिकाः प्राहसन्केचित्तथारूपमवेक्ष्य तम् ||&#x9;028c&lt;br&gt;&#xA;तं शीघ्रमभिधावन्तं सम्प्रेक्ष्य कुरवोऽब्रुवन् |&#x9;029a&lt;br&gt;&#xA;क एष वेषप्रच्छन्नो भस्मनेव हुताशनः ||&#x9;029c&lt;br&gt;&#xA;किञ्चिदस्य यथा पुंसः किञ्चिदस्य यथा स्त्रियः |&#x9;030a&lt;br&gt;&#xA;सारूप्यमर्जुनस्येव क्लीबरूपं बिभर्ति च ||&#x9;030c&lt;br&gt;&#xA;तदेवैतच्छिरोग्रीवं तौ बाहू परिघोपमौ |&#x9;031a&lt;br&gt;&#xA;तद्वदेवास्य विक्रान्तं नायमन्यो धनञ्जयात् ||&#x9;031c&lt;br&gt;&#xA;अमरेष्विव देवेन्द्रो मानुषेषु धनञ्जयः |&#x9;032a&lt;br&gt;&#xA;एकः कोऽस्मानुपायायादन्यो लोके धनञ्जयात् ||&#x9;032c&lt;br&gt;&#xA;एकः पुत्रो विराटस्य शून्ये सन्निहितः पुरे |&#x9;033a&lt;br&gt;&#xA;स एष किल निर्यातो बालभावान्न पौरुषात् ||&#x9;033c&lt;br&gt;&#xA;सत्रेण नूनं छन्नं हि चरन्तं पार्थमर्जुनम् |&#x9;034a&lt;br&gt;&#xA;उत्तरः सारथिं कृत्वा निर्यातो नगराद्बहिः ||&#x9;034c&lt;br&gt;&#xA;स नो मन्ये ध्वजान्दृष्ट्वा भीत एष पलायति |&#x9;035a&lt;br&gt;&#xA;तं नूनमेष धावन्तं जिघृक्षति धनञ्जयः ||&#x9;035c&lt;br&gt;&#xA;इति स्म कुरवः सर्वे विमृशन्तः पृथक्पृथक् |&#x9;036a&lt;br&gt;&#xA;न च व्यवसितुं किञ्चिदुत्तरं शक्नुवन्ति ते |&#x9;036c&lt;br&gt;&#xA;छन्नं तथा तं सत्रेण पाण्डवं प्रेक्ष्य भारत ||&#x9;036e&lt;br&gt;&#xA;उत्तरं तु प्रधावन्तमनुद्रुत्य धनञ्जयः |&#x9;037a&lt;br&gt;&#xA;गत्वा पदशतं तूर्णं केशपक्षे परामृशत् ||&#x9;037c&lt;br&gt;&#xA;सोऽर्जुनेन परामृष्टः पर्यदेवयदार्तवत् |&#x9;038a&lt;br&gt;&#xA;बहुलं कृपणं चैव विराटस्य सुतस्तदा ||&#x9;038c&lt;br&gt;&#xA;शातकुम्भस्य शुद्धस्य शतं निष्कान्ददामि ते |&#x9;039a&lt;br&gt;&#xA;मणीनष्टौ च वैडूर्यान्हेमबद्धान्महाप्रभान् ||&#x9;039c&lt;br&gt;&#xA;हेमदण्डप्रतिच्छन्नं रथं युक्तं च सुव्रजैः |&#x9;040a&lt;br&gt;&#xA;मत्तांश्च दश मातङ्गान्मुञ्च मां त्वं बृहन्नडे ||&#x9;040c&lt;br&gt;&#xA;वैशम्पायन उवाच || &#x9;041 &lt;br&gt;&#xA;एवमादीनि वाक्यानि विलपन्तमचेतसम् |&#x9;041a&lt;br&gt;&#xA;प्रहस्य पुरुषव्याघ्रो रथस्यान्तिकमानयत् ||&#x9;041c&lt;br&gt;&#xA;अथैनमब्रवीत्पार्थो भयार्तं नष्टचेतसम् |&#x9;042a&lt;br&gt;&#xA;यदि नोत्सहसे योद्धुं शत्रुभिः शत्रुकर्शन |&#x9;042c&lt;br&gt;&#xA;एहि मे त्वं हयान्यच्छ युध्यमानस्य शत्रुभिः ||&#x9;042e&lt;br&gt;&#xA;प्रयाह्येतद्रथानीकं मद्बाहुबलरक्षितः |&#x9;043a&lt;br&gt;&#xA;अप्रधृष्यतमं घोरं गुप्तं वीरैर्महारथैः ||&#x9;043c&lt;br&gt;&#xA;मा भैस्त्वं राजपुत्राग्र्य क्षत्रियोऽसि परन्तप |&#x9;044a&lt;br&gt;&#xA;अहं वै कुरुभिर्योत्स्याम्यवजेष्यामि ते पशून् ||&#x9;044c&lt;br&gt;&#xA;प्रविश्यैतद्रथानीकमप्रधृष्यं दुरासदम् |&#x9;045a&lt;br&gt;&#xA;यन्ता भूस्त्वं नरश्रेष्ठ योत्स्येऽहं कुरुभिः सह ||&#x9;045c&lt;br&gt;&#xA;एवं ब्रुवाणो बीभत्सुर्वैराटिमपराजितः |&#x9;046a&lt;br&gt;&#xA;समाश्वास्य मुहूर्तं तमुत्तरं भरतर्षभ ||&#x9;046c&lt;br&gt;&#xA;तत एनं विचेष्टन्तमकामं भयपीडितम् |&#x9;047a&lt;br&gt;&#xA;रथमारोपयामास पार्थः प्रहरतां वरः ||&#x9;047c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/037/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/037/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;तं दृष्ट्वा क्लीबवेषेण रथस्थं नरपुङ्गवम्|&#x9;001a&lt;br&gt;&#xA;शमीमभिमुखं यान्तं रथमारोप्य चोत्तरम् ||&#x9;001c&lt;br&gt;&#xA;भीष्मद्रोणमुखास्तत्र कुरूणां रथसत्तमाः |&#x9;002a&lt;br&gt;&#xA;वित्रस्तमनसः सर्वे धनञ्जयकृताद्भयात् ||&#x9;002c&lt;br&gt;&#xA;तानवेक्ष्य हतोत्साहानुत्पातानपि चाद्भुतान् |&#x9;003a&lt;br&gt;&#xA;गुरुः शस्त्रभृतां श्रेष्ठो भारद्वाजोऽभ्यभाषत ||&#x9;003c&lt;br&gt;&#xA;चलाश्च वाताः संवान्ति रूक्षाः परुषनिःस्वनाः |&#x9;004a&lt;br&gt;&#xA;भस्मवर्णप्रकाशेन तमसा संवृतं नभः ||&#x9;004c&lt;br&gt;&#xA;रूक्षवर्णाश्च जलदा दृश्यन्तेऽद्भुतदर्शनाः |&#x9;005a&lt;br&gt;&#xA;निःसरन्ति च कोशेभ्यः शस्त्राणि विविधानि च ||&#x9;005c&lt;br&gt;&#xA;शिवाश्च विनदन्त्येता दीप्तायां दिशि दारुणाः |&#x9;006a&lt;br&gt;&#xA;हयाश्चाश्रूणि मुञ्चन्ति ध्वजाः कम्पन्त्यकम्पिताः ||&#x9;006c&lt;br&gt;&#xA;यादृशान्यत्र रूपाणि सन्दृश्यन्ते बहून्यपि |&#x9;007a&lt;br&gt;&#xA;यत्ता भवन्तस्तिष्ठन्तु स्याद्युद्धं समुपस्थितम् ||&#x9;007c&lt;br&gt;&#xA;रक्षध्वमपि चात्मानं व्यूहध्वं वाहिनीमपि |&#x9;008a&lt;br&gt;&#xA;वैशसं च प्रतीक्षध्वं रक्षध्वं चापि गोधनम् ||&#x9;008c&lt;br&gt;&#xA;एष वीरो महेष्वासः सर्वशस्त्रभृतां वरः |&#x9;009a&lt;br&gt;&#xA;आगतः क्लीबवेषेण पार्थो नास्त्यत्र संशयः ||&#x9;009c&lt;br&gt;&#xA;स एष पार्थो विक्रान्तः सव्यसाची परन्तपः |&#x9;010a&lt;br&gt;&#xA;नायुद्धेन निवर्तेत सर्वैरपि मरुद्गणैः ||&#x9;010c&lt;br&gt;&#xA;क्लेशितश्च वने शूरो वासवेन च शिक्षितः |&#x9;011a&lt;br&gt;&#xA;अमर्षवशमापन्नो योत्स्यते नात्र संशयः ||&#x9;011c&lt;br&gt;&#xA;नेहास्य प्रतियोद्धारमहं पश्यामि कौरवाः |&#x9;012a&lt;br&gt;&#xA;महादेवोऽपि पार्थेन श्रूयते युधि तोषितः ||&#x9;012c&lt;br&gt;&#xA;कर्ण उवाच ||&#x9;013 &lt;br&gt;&#xA;सदा भवान्फल्गुनस्य गुणैरस्मान्विकत्थसे |&#x9;013a&lt;br&gt;&#xA;न चार्जुनः कला पूर्णा मम दुर्योधनस्य वा ||&#x9;013c&lt;br&gt;&#xA;दुर्योधन उवाच ||&#x9;014 &lt;br&gt;&#xA;यद्येष पार्थो राधेय कृतं कार्यं भवेन्मम |&#x9;014a&lt;br&gt;&#xA;ज्ञाताः पुनश्चरिष्यन्ति द्वादशान्यान्हि वत्सरान् ||&#x9;014c&lt;br&gt;&#xA;अथैष कश्चिदेवान्यः क्लीबवेषेण मानवः |&#x9;015a&lt;br&gt;&#xA;शरैरेनं सुनिशितैः पातयिष्यामि भूतले ||&#x9;015c&lt;br&gt;&#xA;वैशम्पायन उवाच ||&#x9;016 &lt;br&gt;&#xA;तस्मिन्ब्रुवति तद्वाक्यं धार्तराष्ट्रे परन्तपे |&#x9;016a&lt;br&gt;&#xA;भीष्मो द्रोणः कृपो द्रौणिः पौरुषं तदपूजयन् ||&#x9;016c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/038/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/038/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;तां शमीमुपसङ्गम्य पार्थो वैराटिमब्रवीत् |&#x9;001a&lt;br&gt;&#xA;सुकुमारं समाज्ञातं सङ्ङ्ग्रामे नातिकोविदम् ||&#x9;001c&lt;br&gt;&#xA;समादिष्टो मया क्षिप्रं धनूंष्यवहरोत्तर |&#x9;002a&lt;br&gt;&#xA;नेमानि हि त्वदीयानि सोढुं शक्ष्यन्ति मे बलम् ||&#x9;002c&lt;br&gt;&#xA;भारं वापि गुरुं हर्तुं कुञ्जरं वा प्रमर्दितुम् |&#x9;003a&lt;br&gt;&#xA;मम वा बाहुविक्षेपं शत्रूनिह विजेष्यतः ||&#x9;003c&lt;br&gt;&#xA;तस्माद्भूमिञ्जयारोह शमीमेतां पलाशिनीम् |&#x9;004a&lt;br&gt;&#xA;अस्यां हि पाण्डुपुत्राणां धनूंषि निहितान्युत ||&#x9;004c&lt;br&gt;&#xA;युधिष्ठिरस्य भीमस्य बीभत्सोर्यमयोस्तथा |&#x9;005a&lt;br&gt;&#xA;ध्वजाः शराश्च शूराणां दिव्यानि कवचानि च ||&#x9;005c&lt;br&gt;&#xA;अत्र चैतन्महावीर्यं धनुः पार्थस्य गाण्डिवम् |&#x9;006a&lt;br&gt;&#xA;एकं शतसहस्रेण सम्मितं राष्ट्रवर्धनम् ||&#x9;006c&lt;br&gt;&#xA;व्यायामसहमत्यर्थं तृणराजसमं महत् |&#x9;007a&lt;br&gt;&#xA;सर्वायुधमहामात्रं शत्रुसम्बाधकारकम् ||&#x9;007c&lt;br&gt;&#xA;सुवर्णविकृतं दिव्यं श्लक्ष्णमायतमव्रणम् |&#x9;008a&lt;br&gt;&#xA;अलं भारं गुरुं वोढुं दारुणं चारुदर्शनम् |&#x9;008c&lt;br&gt;&#xA;तादृशान्येव सर्वाणि बलवन्ति दृढानि च ||&#x9;008e&lt;br&gt;&#xA;उत्तर उवाच ||&#x9;009 &lt;br&gt;&#xA;अस्मिन्वृक्षे किलोद्बद्धं शरीरमिति नः श्रुतम् |&#x9;009a&lt;br&gt;&#xA;तदहं राजपुत्रः सन्स्पृशेयं पाणिना कथम् ||&#x9;009c&lt;br&gt;&#xA;नैवंविधं मया युक्तमालब्धुं क्षत्रयोनिना |&#x9;010a&lt;br&gt;&#xA;महता राजपुत्रेण मन्त्रयज्ञविदा सता ||&#x9;010c&lt;br&gt;&#xA;स्पृष्टवन्तं शरीरं मां शववाहमिवाशुचिम् |&#x9;011a&lt;br&gt;&#xA;कथं वा व्यवहार्यं वै कुर्वीथास्त्वं बृहन्नडे ||&#x9;011c&lt;br&gt;&#xA;बृहन्नडोवाच ||&#x9;012 &lt;br&gt;&#xA;व्यवहार्यश्च राजेन्द्र शुचिश्चैव भविष्यसि |&#x9;012a&lt;br&gt;&#xA;धनूंष्येतानि मा भैस्त्वं शरीरं नात्र विद्यते ||&#x9;012c&lt;br&gt;&#xA;दायादं मत्स्यराजस्य कुले जातं मनस्विनम् |&#x9;013a&lt;br&gt;&#xA;कथं त्वा निन्दितं कर्म कारयेयं नृपात्मज ||&#x9;013c&lt;br&gt;&#xA;वैशम्पायन उवाच ||&#x9;014 &lt;br&gt;&#xA;एवमुक्तः स पार्थेन रथात्प्रस्कन्द्य कुण्डली |&#x9;014a&lt;br&gt;&#xA;आरुरोह शमीवृक्षं वैराटिरवशस्तदा ||&#x9;014c&lt;br&gt;&#xA;तमन्वशासच्छत्रुघ्नो रथे तिष्ठन्धनञ्जयः |&#x9;015a&lt;br&gt;&#xA;परिवेष्टनमेतेषां क्षिप्रं चैव व्यपानुद ||&#x9;015c&lt;br&gt;&#xA;तथा सन्नहनान्येषां परिमुच्य समन्ततः |&#x9;016a&lt;br&gt;&#xA;अपश्यद्गाण्डिवं तत्र चतुर्भिरपरैः सह ||&#x9;016c&lt;br&gt;&#xA;तेषां विमुच्यमानानां धनुषामर्कवर्चसाम् |&#x9;017a&lt;br&gt;&#xA;विनिश्चेरुः प्रभा दिव्या ग्रहाणामुदयेष्विव ||&#x9;017c&lt;br&gt;&#xA;स तेषां रूपमालोक्य भोगिनामिव जृम्भताम् |&#x9;018a&lt;br&gt;&#xA;हृष्टरोमा भयोद्विग्नः क्षणेन समपद्यत ||&#x9;018c&lt;br&gt;&#xA;संस्पृश्य तानि चापानि भानुमन्ति बृहन्ति च |&#x9;019a&lt;br&gt;&#xA;वैराटिरर्जुनं राजन्निदं वचनमब्रवीत् ||&#x9;019c&lt;br&gt;&#xA;उत्तर उवाच ||&#x9;020 &lt;br&gt;&#xA;बिन्दवो जातरूपस्य शतं यस्मिन्निपातिताः |&#x9;020a&lt;br&gt;&#xA;सहस्रकोटि सौवर्णाः कस्यैतद्धनुरुत्तमम् ||&#x9;020c&lt;br&gt;&#xA;वारणा यस्य सौवर्णाः पृष्ठे भासन्ति दंशिताः |&#x9;021a&lt;br&gt;&#xA;सुपार्श्वं सुग्रहं चैव कस्यैतद्धनुरुत्तमम् ||&#x9;021c&lt;br&gt;&#xA;तपनीयस्य शुद्धस्य षष्टिर्यस्येन्द्रगोपकाः |&#x9;022a&lt;br&gt;&#xA;पृष्ठे विभक्ताः शोभन्ते कस्यैतद्धनुरुत्तमम् ||&#x9;022c&lt;br&gt;&#xA;सूर्या यत्र च सौवर्णास्त्रयो भासन्ति दंशिताः |&#x9;023a&lt;br&gt;&#xA;तेजसा प्रज्वलन्तो हि कस्यैतद्धनुरुत्तमम् ||&#x9;023c&lt;br&gt;&#xA;शालभा यत्र सौवर्णास्तपनीयविचित्रिताः |&#x9;024a&lt;br&gt;&#xA;सुवर्णमणिचित्रं च कस्यैतद्धनुरुत्तमम् ||&#x9;024c&lt;br&gt;&#xA;इमे च कस्य नाराचाः सहस्रा लोमवाहिनः |&#x9;025a&lt;br&gt;&#xA;समन्तात्कलधौताग्रा उपासङ्गे हिरण्मये ||&#x9;025c&lt;br&gt;&#xA;विपाठाः पृथवः कस्य गार्ध्रपत्राः शिलाशिताः |&#x9;026a&lt;br&gt;&#xA;हारिद्रवर्णाः सुनसाः पीताः सर्वायसाः शराः ||&#x9;026c&lt;br&gt;&#xA;कस्यायमसितावापः पञ्चशार्दूललक्षणः |&#x9;027a&lt;br&gt;&#xA;वराहकर्णव्यामिश्रः शरान्धारयते दश ||&#x9;027c&lt;br&gt;&#xA;कस्येमे पृथवो दीर्घाः सर्वपारशवाः शराः |&#x9;028a&lt;br&gt;&#xA;शतानि सप्त तिष्ठन्ति नाराचा रुधिराशनाः ||&#x9;028c&lt;br&gt;&#xA;कस्येमे शुकपत्राभैः पूर्वैरर्धैः सुवाससः |&#x9;029a&lt;br&gt;&#xA;उत्तरैरायसैः पीतैर्हेमपुङ्खैः शिलाशितैः ||&#x9;029c&lt;br&gt;&#xA;कस्यायं सायको दीर्घः शिलीपृष्ठः शिलीमुखः |&#x9;030a&lt;br&gt;&#xA;वैयाघ्रकोशे निहितो हेमचित्रत्सरुर्महान् ||&#x9;030c&lt;br&gt;&#xA;सुफलश्चित्रकोशश्च किङ्किणीसायको महान् |&#x9;031a&lt;br&gt;&#xA;कस्य हेमत्सरुर्दिव्यः खड्गः परमनिर्व्रणः ||&#x9;031c&lt;br&gt;&#xA;कस्यायं विमलः खड्गो गव्ये कोशे समर्पितः |&#x9;032a&lt;br&gt;&#xA;हेमत्सरुरनाधृष्यो नैषध्यो भारसाधनः ||&#x9;032c&lt;br&gt;&#xA;कस्य पाञ्चनखे कोशे सायको हेमविग्रहः |&#x9;033a&lt;br&gt;&#xA;प्रमाणरूपसम्पन्नः पीत आकाशसन्निभः ||&#x9;033c&lt;br&gt;&#xA;कस्य हेममये कोशे सुतप्ते पावकप्रभे |&#x9;034a&lt;br&gt;&#xA;निस्त्रिंशोऽयं गुरुः पीतः सैक्यः परमनिर्व्रणः ||&#x9;034c&lt;br&gt;&#xA;निर्दिशस्व यथातत्त्वं मया पृष्टा बृहन्नडे |&#x9;035a&lt;br&gt;&#xA;विस्मयो मे परो जातो दृष्ट्वा सर्वमिदं महत् ||&#x9;035c&lt;br&gt;&#xA;बृहन्नडोवाच ||&#x9;036 &lt;br&gt;&#xA;यन्मां पूर्वमिहापृच्छः शत्रुसेनानिबर्हणम् |&#x9;036a&lt;br&gt;&#xA;गाण्डीवमेतत्पार्थस्य लोकेषु विदितं धनुः || &#x9;036c&lt;br&gt;&#xA;सर्वायुधमहामात्रं शातकुम्भपरिष्कृतम् |&#x9;037a&lt;br&gt;&#xA;एतत्तदर्जुनस्यासीद्गाण्डीवं परमायुधम् ||&#x9;037c&lt;br&gt;&#xA;यत्तच्छतसहस्रेण सम्मितं राष्ट्रवर्धनम् |&#x9;038a&lt;br&gt;&#xA;येन देवान्मनुष्यांश्च पार्थो विषहते मृधे ||&#x9;038c&lt;br&gt;&#xA;देवदानवगन्धर्वैः पूजितं शाश्वतीः समाः |&#x9;039a&lt;br&gt;&#xA;एतद्वर्षसहस्रं तु ब्रह्मा पूर्वमधारयत् ||&#x9;039c&lt;br&gt;&#xA;ततोऽनन्तरमेवाथ प्रजापतिरधारयत् |&#x9;040a&lt;br&gt;&#xA;त्रीणि पञ्चशतं चैव शक्रोऽशीति च पञ्च च ||&#x9;040c&lt;br&gt;&#xA;सोमः पञ्चशतं राजा तथैव वरुणः शतम् |&#x9;041a&lt;br&gt;&#xA;पार्थः पञ्च च षष्टिं च वर्षाणि श्वेतवाहनः ||&#x9;041c&lt;br&gt;&#xA;महावीर्यं महद्दिव्यमेतत्तद्धनुरुत्तमम् |&#x9;042a&lt;br&gt;&#xA;पूजितं सुरमर्त्येषु बिभर्ति परमं वपुः ||&#x9;042c&lt;br&gt;&#xA;सुपार्श्वं भीमसेनस्य जातरूपग्रहं धनुः |&#x9;043a&lt;br&gt;&#xA;येन पार्थोऽजयत्कृत्स्नां दिशं प्राचीं परन्तपः ||&#x9;043c&lt;br&gt;&#xA;इन्द्रगोपकचित्रं च यदेतच्चारुविग्रहम् |&#x9;044a&lt;br&gt;&#xA;राज्ञो युधिष्ठिरस्यैतद्वैराटे धनुरुत्तमम् ||&#x9;044c&lt;br&gt;&#xA;सूर्या यस्मिंस्तु सौवर्णाः प्रभासन्ते प्रभासिनः |&#x9;045a&lt;br&gt;&#xA;तेजसा प्रज्वलन्तो वै नकुलस्यैतदायुधम् ||&#x9;045c&lt;br&gt;&#xA;शलभा यत्र सौवर्णास्तपनीयविचित्रिताः |&#x9;046a&lt;br&gt;&#xA;एतन्माद्रीसुतस्यापि सहदेवस्य कार्मुकम् ||&#x9;046c&lt;br&gt;&#xA;ये त्विमे क्षुरसङ्काशाः सहस्रा लोमवाहिनः |&#x9;047a&lt;br&gt;&#xA;एतेऽर्जुनस्य वैराटे शराः सर्पविषोपमाः ||&#x9;047c&lt;br&gt;&#xA;एते ज्वलन्तः सङ्ग्रामे तेजसा शीघ्रगामिनः |&#x9;048a&lt;br&gt;&#xA;भवन्ति वीरस्याक्षय्या व्यूहतः समरे रिपून् ||&#x9;048c&lt;br&gt;&#xA;ये चेमे पृथवो दीर्घाश्चन्द्रबिम्बार्धदर्शनाः |&#x9;049a&lt;br&gt;&#xA;एते भीमस्य निशिता रिपुक्षयकराः शराः ||&#x9;049c&lt;br&gt;&#xA;हारिद्रवर्णा ये त्वेते हेमपुङ्खाः शिलाशिताः |&#x9;050a&lt;br&gt;&#xA;नकुलस्य कलापोऽयं पञ्चशार्दूललक्षणः ||&#x9;050c&lt;br&gt;&#xA;येनासौ व्यजयत्कृत्स्नां प्रतीचीं दिशमाहवे |&#x9;051a&lt;br&gt;&#xA;कलापो ह्येष तस्यासीन्माद्रीपुत्रस्य धीमतः ||&#x9;051c&lt;br&gt;&#xA;ये त्विमे भास्कराकाराः सर्वपारशवाः शराः |&#x9;052a&lt;br&gt;&#xA;एते चित्राः क्रियोपेताः सहदेवस्य धीमतः ||&#x9;052c&lt;br&gt;&#xA;ये त्विमे निशिताः पीताः पृथवो दीर्घवाससः |&#x9;053a&lt;br&gt;&#xA;हेमपुङ्खास्त्रिपर्वाणो राज्ञ एते महाशराः ||&#x9;053c&lt;br&gt;&#xA;यस्त्वयं सायको दीर्घः शिलीपृष्ठः शिलीमुखः |&#x9;054a&lt;br&gt;&#xA;अर्जुनस्यैष सङ्ग्रामे गुरुभारसहो दृढः ||&#x9;054c&lt;br&gt;&#xA;वैयाघ्रकोशस्तु महान्भीमसेनस्य सायकः |&#x9;055a&lt;br&gt;&#xA;गुरुभारसहो दिव्यः शात्रवाणां भयङ्करः ||&#x9;055c&lt;br&gt;&#xA;सुफलश्चित्रकोशश्च हेमत्सरुरनुत्तमः |&#x9;056a&lt;br&gt;&#xA;निस्त्रिंशः कौरवस्यैष धर्मराजस्य धीमतः ||&#x9;056c&lt;br&gt;&#xA;यस्तु पाञ्चनखे कोशे निहितश्चित्रसेवने |&#x9;057a&lt;br&gt;&#xA;नकुलस्यैष निस्त्रिंशो गुरुभारसहो दृढः ||&#x9;057c&lt;br&gt;&#xA;यस्त्वयं विमलः खड्गो गव्ये कोशे समर्पितः |&#x9;058a&lt;br&gt;&#xA;सहदेवस्य विद्ध्येनं सर्वभारसहं दृढम् ||&#x9;058c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/039/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/039/</guid>
      <description>&lt;p&gt;उत्तर उवाच ||&#x9;001 &lt;br&gt;&#xA;सुवर्णविकृतानीमान्यायुधानि महात्मनाम् |&#x9;001a&lt;br&gt;&#xA;रुचिराणि प्रकाशन्ते पार्थानामाशुकारिणाम् ||&#x9;001c&lt;br&gt;&#xA;क्व नु स्विदर्जुनः पार्थः कौरव्यो वा युधिष्ठिरः |&#x9;002a&lt;br&gt;&#xA;नकुलः सहदेवश्च भीमसेनश्च पाण्डवः ||&#x9;002c&lt;br&gt;&#xA;सर्व एव महात्मानः सर्वामित्रविनाशनाः |&#x9;003a&lt;br&gt;&#xA;राज्यमक्षैः पराकीर्य न श्रूयन्ते कदाचन ||&#x9;003c&lt;br&gt;&#xA;द्रौपदी क्व च पाञ्चाली स्त्रीरत्नमिति विश्रुता |&#x9;004a&lt;br&gt;&#xA;जितानक्षैस्तदा कृष्णा तानेवान्वगमद्वनम् ||&#x9;004c&lt;br&gt;&#xA;अर्जुन उवाच ||&#x9;005 &lt;br&gt;&#xA;अहमस्म्यर्जुनः पार्थः सभास्तारो युधिष्ठिरः |&#x9;005a&lt;br&gt;&#xA;बल्लवो भीमसेनस्तु पितुस्ते रसपाचकः ||&#x9;005c&lt;br&gt;&#xA;अश्वबन्धोऽथ नकुलः सहदेवस्तु गोकुले |&#x9;006a&lt;br&gt;&#xA;सैरन्ध्रीं द्रौपदीं विद्धि यत्कृते कीचका हताः ||&#x9;006c&lt;br&gt;&#xA;उत्तर उवाच ||&#x9;007 &lt;br&gt;&#xA;दश पार्थस्य नामानि यानि पूर्वं श्रुतानि मे |&#x9;007a&lt;br&gt;&#xA;प्रब्रूयास्तानि यदि मे श्रद्दध्यां सर्वमेव ते ||&#x9;007c&lt;br&gt;&#xA;अर्जुन उवाच ||&#x9;008 &lt;br&gt;&#xA;हन्त तेऽहं समाचक्षे दश नामानि यानि मे |&#x9;008a&lt;br&gt;&#xA;अर्जुनः फल्गुनो जिष्णुः किरीटी श्वेतवाहनः |&#x9;008c&lt;br&gt;&#xA;बीभत्सुर्विजयः कृष्णः सव्यसाची धनञ्जयः ||&#x9;008e&lt;br&gt;&#xA;उत्तर उवाच ||&#x9;009 &lt;br&gt;&#xA;केनासि विजयो नाम केनासि श्वेतवाहनः |&#x9;009a&lt;br&gt;&#xA;किरीटी नाम केनासि सव्यसाची कथं भवान् ||&#x9;009c&lt;br&gt;&#xA;अर्जुनः फल्गुनो जिष्णुः कृष्णो बीभत्सुरेव च |&#x9;010a&lt;br&gt;&#xA;धनञ्जयश्च केनासि प्रब्रूहि मम तत्त्वतः |&#x9;010c&lt;br&gt;&#xA;श्रुता मे तस्य वीरस्य केवला नामहेतवः ||&#x9;010e&lt;br&gt;&#xA;अर्जुन उवाच ||&#x9;011 &lt;br&gt;&#xA;सर्वाञ्जनपदाञ्जित्वा वित्तमाच्छिद्य केवलम् |&#x9;011a&lt;br&gt;&#xA;मध्ये धनस्य तिष्ठामि तेनाहुर्मां धनञ्जयम् ||&#x9;011c&lt;br&gt;&#xA;अभिप्रयामि सङ्ग्रामे यदहं युद्धदुर्मदान् |&#x9;012a&lt;br&gt;&#xA;नाजित्वा विनिवर्तामि तेन मां विजयं विदुः ||&#x9;012c&lt;br&gt;&#xA;श्वेताः काञ्चनसन्नाहा रथे युज्यन्ति मे हयाः |&#x9;013a&lt;br&gt;&#xA;सङ्ग्रामे युध्यमानस्य तेनाहं श्वेतवाहनः ||&#x9;013c&lt;br&gt;&#xA;उत्तराभ्यां च पूर्वाभ्यां फल्गुनीभ्यामहं दिवा |&#x9;014a&lt;br&gt;&#xA;जातो हिमवतः पृष्ठे तेन मां फल्गुनं विदुः ||&#x9;014c&lt;br&gt;&#xA;पुरा शक्रेण मे दत्तं युध्यतो दानवर्षभैः |&#x9;015a&lt;br&gt;&#xA;किरीटं मूर्ध्नि सूर्याभं तेन माहुः किरीटिनम् ||&#x9;015c&lt;br&gt;&#xA;न कुर्यां कर्म बीभत्सं युध्यमानः कथञ्चन |&#x9;016a&lt;br&gt;&#xA;तेन देवमनुष्येषु बीभत्सुरिति मां विदुः ||&#x9;016c&lt;br&gt;&#xA;उभौ मे दक्षिणौ पाणी गाण्डीवस्य विकर्षणे |&#x9;017a&lt;br&gt;&#xA;तेन देवमनुष्येषु सव्यसाचीति मां विदुः ||&#x9;017c&lt;br&gt;&#xA;पृथिव्यां चतुरन्तायां वर्णो मे दुर्लभः समः |&#x9;018a&lt;br&gt;&#xA;करोमि कर्म शुक्लं च तेन मामर्जुनं विदुः ||&#x9;018c&lt;br&gt;&#xA;अहं दुरापो दुर्धर्षो दमनः पाकशासनिः&#x9;019a&lt;br&gt;&#xA;तेन देवमनुष्येषु जिष्णुनामास्मि विश्रुतः&#x9;019c&lt;br&gt;&#xA;कृष्ण इत्येव दशमं नाम चक्रे पिता मम&#x9;020a&lt;br&gt;&#xA;कृष्णावदातस्य सतः प्रियत्वाद्बालकस्य वै&#x9;020c&lt;br&gt;&#xA;वैशम्पायन उवाच ||&#x9;021 &lt;br&gt;&#xA;ततः पार्थं स वैराटिरभ्यवादयदन्तिकात् |&#x9;021a&lt;br&gt;&#xA;अहं भूमिञ्जयो नाम नाम्नाहमपि चोत्तरः ||&#x9;021c&lt;br&gt;&#xA;दिष्ट्या त्वां पार्थ पश्यामि स्वागतं ते धनञ्जय |&#x9;022a&lt;br&gt;&#xA;लोहिताक्ष महाबाहो नागराजकरोपम |&#x9;022c&lt;br&gt;&#xA;यदज्ञानादवोचं त्वां क्षन्तुमर्हसि तन्मम ||&#x9;022e&lt;br&gt;&#xA;यतस्त्वया कृतं पूर्वं विचित्रं कर्म दुष्करम् |&#x9;023a&lt;br&gt;&#xA;अतो भयं व्यतीतं मे प्रीतिश्च परमा त्वयि||&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/040/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/040/</guid>
      <description>&lt;p&gt;उत्तर उवाच ||&#x9;001 &lt;br&gt;&#xA;आस्थाय विपुलं वीर रथं सारथिना मया |&#x9;001a&lt;br&gt;&#xA;कतमं यास्यसेऽनीकमुक्तो यास्याम्यहं त्वया ||&#x9;001c&lt;br&gt;&#xA;अर्जुन उवाच ||&#x9;002 &lt;br&gt;&#xA;प्रीतोऽस्मि पुरुषव्याघ्र न भयं विद्यते तव |&#x9;002a&lt;br&gt;&#xA;सर्वान्नुदामि ते शत्रून्रणे रणविशारद ||&#x9;002c&lt;br&gt;&#xA;स्वस्थो भव महाबुद्धे पश्य मां शत्रुभिः सह |&#x9;003a&lt;br&gt;&#xA;युध्यमानं विमर्देऽस्मिन्कुर्वाणं भैरवं महत् ||&#x9;003c&lt;br&gt;&#xA;एतान्सर्वानुपासङ्गान्क्षिप्रं बध्नीहि मे रथे |&#x9;004a&lt;br&gt;&#xA;एतं चाहर निस्त्रिंशं जातरूपपरिष्कृतम् |&#x9;004c&lt;br&gt;&#xA;अहं वै कुरुभिर्योत्स्याम्यवजेष्यामि तेपशून् ||&#x9;004e&lt;br&gt;&#xA;सङ्कल्पपक्षविक्षेपं बाहुप्राकारतोरणम् |&#x9;005a&lt;br&gt;&#xA;त्रिदण्डतूणसम्बाधमनेकध्वजसङ्कुलम् ||&#x9;005c&lt;br&gt;&#xA;ज्याक्षेपणं क्रोधकृतं नेमीनिनददुन्दुभि |&#x9;006a&lt;br&gt;&#xA;नगरं ते मया गुप्तं रथोपस्थं भविष्यति ||&#x9;006c&lt;br&gt;&#xA;अधिष्ठितो मया सङ्ख्ये रथो गाण्डीवधन्वना |&#x9;007a&lt;br&gt;&#xA;अजेयः शत्रुसैन्यानां वैराटे व्येतु ते भयम् ||&#x9;007c&lt;br&gt;&#xA;उत्तर उवाच ||&#x9;008 &lt;br&gt;&#xA;बिभेमि नाहमेतेषां जानामि त्वां स्थिरं युधि |&#x9;008a&lt;br&gt;&#xA;केशवेनापि सङ्ग्रामे साक्षादिन्द्रेण वा समम् ||&#x9;008c&lt;br&gt;&#xA;इदं तु चिन्तयन्नेव परिमुह्यामि केवलम् |&#x9;009a&lt;br&gt;&#xA;निश्चयं चापि दुर्मेधा न गच्छामि कथञ्चन ||&#x9;009c&lt;br&gt;&#xA;एवं वीराङ्गरूपस्य लक्षणैरुचितस्य च |&#x9;010a&lt;br&gt;&#xA;केन कर्मविपाकेन क्लीबत्वमिदमागतम् ||&#x9;010c&lt;br&gt;&#xA;मन्ये त्वां क्लीबवेषेण चरन्तं शूलपाणिनम् |&#x9;011a&lt;br&gt;&#xA;गन्धर्वराजप्रतिमं देवं वापि शतक्रतुम् ||&#x9;011c&lt;br&gt;&#xA;अर्जुन उवाच ||&#x9;012 &lt;br&gt;&#xA;भ्रातुर्नियोगाज्ज्येष्ठस्य संवत्सरमिदं व्रतम् |&#x9;012a&lt;br&gt;&#xA;चरामि ब्रह्मचर्यं वै सत्यमेतद्ब्रवीमि ते ||&#x9;012c&lt;br&gt;&#xA;नास्मि क्लीबो महाबाहो परवान्धर्मसंयुतः |&#x9;013a&lt;br&gt;&#xA;समाप्तव्रतमुत्तीर्णं विद्धि मां त्वं नृपात्मज ||&#x9;013c&lt;br&gt;&#xA;उत्तर उवाच ||&#x9;014 &lt;br&gt;&#xA;परमोऽनुग्रहो मेऽद्य यत्प्रतर्को न मे वृथा |&#x9;014a&lt;br&gt;&#xA;न हीदृशाः क्लीबरूपा भवन्तीह नरोत्तमाः ||&#x9;014c&lt;br&gt;&#xA;सहायवानस्मि रणे युध्येयममरैरपि |&#x9;015a&lt;br&gt;&#xA;साध्वसं तत्प्रनष्टं मे किं करोमि ब्रवीहि मे ||&#x9;015c&lt;br&gt;&#xA;अहं ते सङ्ग्रहीष्यामि हयाञ्शत्रुरथारुजः |&#x9;016a&lt;br&gt;&#xA;शिक्षितो ह्यस्मि सारथ्ये तीर्थतः पुरुषर्षभ ||&#x9;016c&lt;br&gt;&#xA;दारुको वासुदेवस्य यथा शक्रस्य मातलिः |&#x9;017a&lt;br&gt;&#xA;तथा मां विद्धि सारथ्ये शिक्षितं नरपुङ्गव ||&#x9;017c&lt;br&gt;&#xA;यस्य याते न पश्यन्ति भूमौ प्राप्तं पदं पदम् |&#x9;018a&lt;br&gt;&#xA;दक्षिणं यो धुरं युक्तः सुग्रीवसदृशो हयः ||&#x9;018c&lt;br&gt;&#xA;योऽयं धुरं धुर्यवरो वामं वहति शोभनः |&#x9;019a&lt;br&gt;&#xA;तं मन्ये मेघपुष्पस्य जवेन सदृशं हयम् ||&#x9;019c&lt;br&gt;&#xA;योऽयं काञ्चनसन्नाहः पार्ष्णिं वहति शोभनः |&#x9;020a&lt;br&gt;&#xA;वामं सैन्यस्य मन्ये तं जवेन बलवत्तरम् ||&#x9;020c&lt;br&gt;&#xA;योऽयं वहति ते पार्ष्णिं दक्षिणामञ्चितोद्यतः |&#x9;021a&lt;br&gt;&#xA;बलाहकादपि मतः स जवे वीर्यवत्तरः ||&#x9;021c&lt;br&gt;&#xA;त्वामेवायं रथो वोढुं सङ्ग्रामेऽर्हति धन्विनम् |&#x9;022a&lt;br&gt;&#xA;त्वं चेमं रथमास्थाय योद्धुमर्हो मतो मम ||&#x9;022c&lt;br&gt;&#xA;वैशम्पायन उवाच ||&#x9;023 &lt;br&gt;&#xA;ततो निर्मुच्य बाहुभ्यां वलयानि स वीर्यवान् ||&#x9;023a&lt;br&gt;&#xA;चित्रे दुन्दुभिसन्नादे प्रत्यमुञ्चत्तले शुभे ||&#x9;023c&lt;br&gt;&#xA;कृष्णान्भङ्गीमतः केशाञ्श्वेतेनोद्ग्रथ्य वाससा |&#x9;024a&lt;br&gt;&#xA;अधिज्यं तरसा कृत्वा गाण्डीवं व्याक्षिपद्धनुः ||&#x9;024c&lt;br&gt;&#xA;तस्य विक्षिप्यमाणस्य धनुषोऽभून्महास्वनः |&#x9;025a&lt;br&gt;&#xA;यथा शैलस्य महतः शैलेनैवाभिजघ्नुषः ||&#x9;025c&lt;br&gt;&#xA;सनिर्घाताभवद्भूमिर्दिक्षु वायुर्ववौ भृशम् |&#x9;026a&lt;br&gt;&#xA;भ्रान्तद्विजं खं तदासीत्प्रकम्पितमहाद्रुमम् |&#x9;026c&lt;br&gt;&#xA;तं शब्दं कुरवोऽजानन्विस्फोटमशनेरिव ||&#x9;027a&lt;br&gt;&#xA;यदर्जुनो धनुःश्रेष्ठं बाहुभ्यामाक्षिपद्रथे ||&#x9;027c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/041/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/041/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;उत्तरं सारथिं कृत्वा शमीं कृत्वा प्रदक्षिणम् |&#x9;001a&lt;br&gt;&#xA;आयुधं सर्वमादाय ततः प्रायाद्धनञ्जयः ||&#x9;001c&lt;br&gt;&#xA;ध्वजं सिंहं रथात्तस्मादपनीय महारथः |&#x9;002a&lt;br&gt;&#xA;प्रणिधाय शमीमूले प्रायादुत्तरसारथिः ||&#x9;002c&lt;br&gt;&#xA;दैवीं मायां रथे युक्त्वा विहितां विश्वकर्मणा |&#x9;003a&lt;br&gt;&#xA;काञ्चनं सिंहलाङ्गूलं ध्वजं वानरलक्षणम् ||&#x9;003c&lt;br&gt;&#xA;मनसा चिन्तयामास प्रसादं पावकस्य च |&#x9;004a&lt;br&gt;&#xA;स च तच्चिन्तितं ज्ञात्वा ध्वजे भूतान्यचोदयत् ||&#x9;004c&lt;br&gt;&#xA;सपताकं विचित्राङ्गं सोपासङ्गं महारथः |&#x9;005a&lt;br&gt;&#xA;रथमास्थाय बीभत्सुः कौन्तेयः श्वेतवाहनः ||&#x9;005c&lt;br&gt;&#xA;बद्धासिः सतनुत्राणः प्रगृहीतशरासनः |&#x9;006a&lt;br&gt;&#xA;ततः प्रायादुदीचीं स कपिप्रवरकेतनः ||&#x9;006c&lt;br&gt;&#xA;स्वनवन्तं महाशङ्खं बलवानरिमर्दनः |&#x9;007a&lt;br&gt;&#xA;प्राधमद्बलमास्थाय द्विषतां लोमहर्षणम् ||&#x9;007c&lt;br&gt;&#xA;ततस्ते जवना धुर्या जानुभ्यामगमन्महीम् |&#x9;008a&lt;br&gt;&#xA;उत्तरश्चापि सन्त्रस्तो रथोपस्थ उपाविशत् ||&#x9;008c&lt;br&gt;&#xA;संस्थाप्य चाश्वान्कौन्तेयः समुद्यम्य च रश्मिभिः |&#x9;009a&lt;br&gt;&#xA;उत्तरं च परिष्वज्य समाश्वासयदर्जुनः ||&#x9;009c&lt;br&gt;&#xA;मा भैस्त्वं राजपुत्राग्र्य क्षत्रियोऽसि परन्तप |&#x9;010a&lt;br&gt;&#xA;कथं पुरुषशार्दूल शत्रुमध्ये विषीदसि ||&#x9;010c&lt;br&gt;&#xA;श्रुतास्ते शङ्खशब्दाश्च भेरीशब्दाश्च पुष्कलाः |&#x9;011a&lt;br&gt;&#xA;कुञ्जराणां च नदतां व्यूढानीकेषु तिष्ठताम् ||&#x9;011c&lt;br&gt;&#xA;स त्वं कथमिहानेन शङ्खशब्देन भीषितः |&#x9;012a&lt;br&gt;&#xA;विषण्णरूपो वित्रस्तः पुरुषः प्राकृतो यथा ||&#x9;012c&lt;br&gt;&#xA;उत्तर उवाच ||&#x9;013 &lt;br&gt;&#xA;श्रुता मे शङ्खशब्दाश्च भेरीशब्दाश्च पुष्कलाः |&#x9;013a&lt;br&gt;&#xA;कुञ्जराणां च निनदा व्यूढानीकेषु तिष्ठताम् ||&#x9;013c&lt;br&gt;&#xA;नैवंविधः शङ्खशब्दः पुरा जातु मया श्रुतः |&#x9;014a&lt;br&gt;&#xA;ध्वजस्य चापि रूपं मे दृष्टपूर्वं न हीदृशम् |&#x9;014c&lt;br&gt;&#xA;धनुषश्चैव निर्घोषः श्रुतपूर्वो न मे क्वचित् ||&#x9;014e&lt;br&gt;&#xA;अस्य शङ्खस्य शब्देन धनुषो निस्वनेन च |&#x9;015a&lt;br&gt;&#xA;रथस्य च निनादेन मनो मुह्यति मे भृशम् ||&#x9;015c&lt;br&gt;&#xA;व्याकुलाश्च दिशः सर्वा हृदयं व्यथतीव मे|&#x9;016a&lt;br&gt;&#xA;ध्वजेन पिहिताः सर्वा दिशो न प्रतिभान्ति मे|&#x9;016c&lt;br&gt;&#xA;गाण्डीवस्य च शब्देन कर्णौ मे बधिरीकृतौ ||&#x9;016e&lt;br&gt;&#xA;अर्जुन उवाच ||&#x9;017 &lt;br&gt;&#xA;एकान्ते रथमास्थाय पद्भ्यां त्वमवपीडय |&#x9;017a&lt;br&gt;&#xA;दृढं च रश्मीन्संयच्छ शङ्खं ध्मास्याम्यहं पुनः ||&#x9;017c&lt;br&gt;&#xA;वैशम्पायन उवाच ||&#x9;018 &lt;br&gt;&#xA;तस्य शङ्खस्य शब्देन रथनेमिस्वनेन च |&#x9;018a&lt;br&gt;&#xA;गाण्डीवस्य च घोषेण पृथिवी समकम्पत ||&#x9;018c&lt;br&gt;&#xA;द्रोण उवाच ||&#x9;019 &lt;br&gt;&#xA;यथा रथस्य निर्घोषो यथा शङ्ख उदीर्यते |&#x9;019a&lt;br&gt;&#xA;कम्पते च यथा भूमिर्नैषोऽन्यः सव्यसाचिनः ||&#x9;019c&lt;br&gt;&#xA;शस्त्राणि न प्रकाशन्ते न प्रहृष्यन्ति वाजिनः |&#x9;020a&lt;br&gt;&#xA;अग्नयश्च न भासन्ते समिद्धास्तन्न शोभनम् ||&#x9;020c&lt;br&gt;&#xA;प्रत्यादित्यं च नः सर्वे मृगा घोरप्रवादिनः |&#x9;021a&lt;br&gt;&#xA;ध्वजेषु च निलीयन्ते वायसास्तन्न शोभनम् |&#x9;021c&lt;br&gt;&#xA;शकुनाश्चापसव्या नो वेदयन्ति महद्भयम् ||&#x9;021e&lt;br&gt;&#xA;गोमायुरेष सेनाया रुवन्मध्येऽनुधावति |&#x9;022a&lt;br&gt;&#xA;अनाहतश्च निष्क्रान्तो महद्वेदयते भयम् |&#x9;022c&lt;br&gt;&#xA;भवतां रोमकूपाणि प्रहृष्टान्युपलक्षये ||&#x9;022e&lt;br&gt;&#xA;पराभूता च वः सेना न कश्चिद्योद्धुमिच्छति |&#x9;023a&lt;br&gt;&#xA;विवर्णमुखभूयिष्ठाः सर्वे योधा विचेतसः |&#x9;023c&lt;br&gt;&#xA;गाः सम्प्रस्थाप्य तिष्ठामो व्यूढानीकाः प्रहारिणः ||&#x9;023e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/042/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/042/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;अथ दुर्योधनो राजा समरे भीष्ममब्रवीत् |&#x9;001a&lt;br&gt;&#xA;द्रोणं च रथशार्दूलं कृपं च सुमहारथम् ||&#x9;001c&lt;br&gt;&#xA;उक्तोऽयमर्थ आचार्यो मया कर्णेन चासकृत् |&#x9;002a&lt;br&gt;&#xA;पुनरेव च वक्ष्यामि न हि तृप्यामि तं ब्रुवन् ||&#x9;002c&lt;br&gt;&#xA;पराजितैर्हि वस्तव्यं तैश्च द्वादश वत्सरान् |&#x9;003a&lt;br&gt;&#xA;वने जनपदेऽज्ञातैरेष एव पणो हि नः ||&#x9;003c&lt;br&gt;&#xA;तेषां न तावन्निर्वृत्तं वर्तते तु त्रयोदशम् |&#x9;004a&lt;br&gt;&#xA;अज्ञातवासं बीभत्सुरथास्माभिः समागतः ||&#x9;004c&lt;br&gt;&#xA;अनिवृत्ते तु निर्वासे यदि बीभत्सुरागतः |&#x9;005a&lt;br&gt;&#xA;पुनर्द्वादश वर्षाणि वने वत्स्यन्ति पाण्डवाः ||&#x9;005c&lt;br&gt;&#xA;लोभाद्वा ते न जानीयुरस्मान्वा मोह आविशत् |&#x9;006a&lt;br&gt;&#xA;हीनातिरिक्तमेतेषां भीष्मो वेदितुमर्हति ||&#x9;006c&lt;br&gt;&#xA;अर्थानां तु पुनर्द्वैधे नित्यं भवति संशयः |&#x9;007a&lt;br&gt;&#xA;अन्यथा चिन्तितो ह्यर्थः पुनर्भवति चान्यथा ||&#x9;007c&lt;br&gt;&#xA;उत्तरं मार्गमाणानां मत्स्यसेनां युयुत्सताम् |&#x9;008a&lt;br&gt;&#xA;यदि बीभत्सुरायातस्तेषां कः स्यात्पराङ्मुखः ||&#x9;008c&lt;br&gt;&#xA;त्रिगर्तानां वयं हेतोर्मत्स्यान्योद्धुमिहागताः |&#x9;009a&lt;br&gt;&#xA;मत्स्यानां विप्रकारांस्ते बहूनस्मानकीर्तयन् ||&#x9;009c&lt;br&gt;&#xA;तेषां भयाभिपन्नानां तदस्माभिः प्रतिश्रुतम् |&#x9;010a&lt;br&gt;&#xA;प्रथमं तैर्ग्रहीतव्यं मत्स्यानां गोधनं महत् ||&#x9;010c&lt;br&gt;&#xA;सप्तमीमपराह्णे वै तथा नस्तैः समाहितम् |&#x9;011a&lt;br&gt;&#xA;अष्टम्यां पुनरस्माभिरादित्यस्योदयं प्रति ||&#x9;011c&lt;br&gt;&#xA;ते वा गावो न पश्यन्ति यदि व स्युः पराजिताः |&#x9;012a&lt;br&gt;&#xA;अस्मान्वाप्यतिसन्धाय कुर्युर्मत्स्येन सङ्गतम् ||&#x9;012c&lt;br&gt;&#xA;अथ वा तानुपायातो मत्स्यो जानपदैः सह |&#x9;013a&lt;br&gt;&#xA;सर्वया सेनया सार्धमस्मान्योद्धुमुपागतः ||&#x9;013c&lt;br&gt;&#xA;तेषामेव महावीर्यः कश्चिदेव पुरःसरः |&#x9;014a&lt;br&gt;&#xA;अस्माञ्जेतुमिहायातो मत्स्यो वापि स्वयं भवेत् ||&#x9;014c&lt;br&gt;&#xA;यद्येष राजा मत्स्यानां यदि बीभत्सुरागतः |&#x9;015a&lt;br&gt;&#xA;सर्वैर्योद्धव्यमस्माभिरिति नः समयः कृतः ||&#x9;015c&lt;br&gt;&#xA;अथ कस्मात्स्थिता ह्येते रथेषु रथसत्तमाः |&#x9;016a&lt;br&gt;&#xA;भीष्मो द्रोणः कृपश्चैव विकर्णो द्रौणिरेव च ||&#x9;016c&lt;br&gt;&#xA;सम्भ्रान्तमनसः सर्वे काले ह्यस्मिन्महारथाः |&#x9;017a&lt;br&gt;&#xA;नान्यत्र युद्धाच्छ्रेयोऽस्ति तथात्मा प्रणिधीयताम् ||&#x9;017c&lt;br&gt;&#xA;आच्छिन्ने गोधनेऽस्माकमपि देवेन वज्रिणा |&#x9;018a&lt;br&gt;&#xA;यमेन वापि सङ्ग्रामे को हास्तिनपुरं व्रजेत् ||&#x9;018c&lt;br&gt;&#xA;शरैरभिप्रणुन्नानां भग्नानां गहने वने |&#x9;019a&lt;br&gt;&#xA;को हि जीवेत्पदातीनां भवेदश्वेषु संशयः |&#x9;019c&lt;br&gt;&#xA;आचार्यं पृष्ठतः कृत्वा तथा नीतिर्विधीयताम् ||&#x9;019e&lt;br&gt;&#xA;जानाति हि मतं तेषामतस्त्रासयतीव नः ||&#x9;020a&lt;br&gt;&#xA;अर्जुनेनास्य सम्प्रीतिमधिकामुपलक्षये ||&#x9;020c&lt;br&gt;&#xA;तथा हि दृष्ट्वा बीभत्सुमुपायान्तं प्रशंसति |&#x9;021a&lt;br&gt;&#xA;यथा सेना न भज्येत तथा नीतिर्विधीयताम् ||&#x9;021c&lt;br&gt;&#xA;अदेशिका महारण्ये ग्रीष्मे शत्रुवशं गता |&#x9;022a&lt;br&gt;&#xA;यथा न विभ्रमेत्सेना तथा नीतिर्विधीयताम् ||&#x9;022c&lt;br&gt;&#xA;अश्वानां हेषितं श्रुत्वा का प्रशंसा भवेत्परे |&#x9;023a&lt;br&gt;&#xA;स्थाने वापि व्रजन्तो वा सदा हेषन्ति वाजिनः ||&#x9;023c&lt;br&gt;&#xA;सदा च वायवो वान्ति नित्यं वर्षति वासवः |&#x9;024a&lt;br&gt;&#xA;स्तनयित्नोश्च निर्घोषः श्रूयते बहुशस्तथा ||&#x9;024c&lt;br&gt;&#xA;किमत्र कार्यं पार्थस्य कथं वा स प्रशस्यते |&#x9;025a&lt;br&gt;&#xA;अन्यत्र कामाद्द्वेषाद्वा रोषाद्वास्मासु केवलात् ||&#x9;025c&lt;br&gt;&#xA;आचार्या वै कारुणिकाः प्राज्ञाश्चापायदर्शिनः |&#x9;026a&lt;br&gt;&#xA;नैते महाभये प्राप्ते सम्प्रष्टव्याः कथञ्चन ||&#x9;026c&lt;br&gt;&#xA;प्रासादेषु विचित्रेषु गोष्ठीष्वावसथेषु च |&#x9;027a&lt;br&gt;&#xA;कथा विचित्राः कुर्वाणाः पण्डितास्तत्र शोभनाः ||&#x9;027c&lt;br&gt;&#xA;बहून्याश्चर्यरूपाणि कुर्वन्तो जनसंसदि |&#x9;028a&lt;br&gt;&#xA;इष्वस्त्रे चारुसन्धाने पण्डितास्तत्र शोभनाः ||&#x9;028c&lt;br&gt;&#xA;परेषां विवरज्ञाने मनुष्याचरितेषु च |&#x9;029a&lt;br&gt;&#xA;अन्नसंस्कारदोषेषु पण्डितास्तत्र शोभनाः ||&#x9;029c&lt;br&gt;&#xA;पण्डितान्पृष्ठतः कृत्वा परेषां गुणवादिनः |&#x9;030a&lt;br&gt;&#xA;विधीयतां तथा नीतिर्यथा वध्येत वै परः ||&#x9;030c&lt;br&gt;&#xA;गावश्चैव प्रतिष्ठन्तां सेनां व्यूहन्तु माचिरम् |&#x9;031a&lt;br&gt;&#xA;आरक्षाश्च विधीयन्तां यत्र योत्स्यामहे परान् ||&#x9;031c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/043/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/043/</guid>
      <description>&lt;p&gt;कर्ण उवाच ||&#x9;001 &lt;br&gt;&#xA;सर्वानायुष्मतो भीतान्सन्त्रस्तानिव लक्षये |&#x9;001a&lt;br&gt;&#xA;अयुद्धमनसश्चैव सर्वांश्चैवानवस्थितान् ||&#x9;001c&lt;br&gt;&#xA;यद्येष राजा मत्स्यानां यदि बीभत्सुरागतः |&#x9;002a&lt;br&gt;&#xA;अहमावारयिष्यामि वेलेव मकरालयम् ||&#x9;002c&lt;br&gt;&#xA;मम चापप्रमुक्तानां शराणां नतपर्वणाम् |&#x9;003a&lt;br&gt;&#xA;नावृत्तिर्गच्छतामस्ति सर्पाणामिव सर्पताम् ||&#x9;003c&lt;br&gt;&#xA;रुक्मपुङ्खाः सुतीक्ष्णाग्रा मुक्ता हस्तवता मया |&#x9;004a&lt;br&gt;&#xA;छादयन्तु शराः पार्थं शलभा इव पादपम् ||&#x9;004c&lt;br&gt;&#xA;शराणां पुङ्खसक्तानां मौर्व्याभिहतया दृढम् |&#x9;005a&lt;br&gt;&#xA;श्रूयतां तलयोः शब्दो भेर्योराहतयोरिव ||&#x9;005c&lt;br&gt;&#xA;समाहितो हि बीभत्सुर्वर्षाण्यष्टौ च पञ्च च |&#x9;006a&lt;br&gt;&#xA;जातस्नेहश्च युद्धस्य मयि सम्प्रहरिष्यति ||&#x9;006c&lt;br&gt;&#xA;पात्रीभूतश्च कौन्तेयो ब्राह्मणो गुणवानिव |&#x9;007a&lt;br&gt;&#xA;शरौघान्प्रतिगृह्णातु मया मुक्तान्सहस्रशः ||&#x9;007c&lt;br&gt;&#xA;एष चैव महेष्वासस्त्रिषु लोकेषु विश्रुतः |&#x9;008a&lt;br&gt;&#xA;अहं चापि कुरुश्रेष्ठा अर्जुनान्नावरः क्वचित् ||&#x9;008c&lt;br&gt;&#xA;इतश्चेतश्च निर्मुक्तैः काञ्चनैर्गार्ध्रवाजितैः |&#x9;009a&lt;br&gt;&#xA;दृश्यतामद्य वै व्योम खद्योतैरिव संवृतम् ||&#x9;009c&lt;br&gt;&#xA;अद्याहमृणमक्षय्यं पुरा वाचा प्रतिश्रुतम् |&#x9;010a&lt;br&gt;&#xA;धार्तराष्ट्रस्य दास्यामि निहत्य समरेऽर्जुनम् ||&#x9;010c&lt;br&gt;&#xA;अन्तरा छिद्यमानानां पुङ्खानां व्यतिशीर्यताम् |&#x9;011a&lt;br&gt;&#xA;शलभानामिवाकाशे प्रचारः सम्प्रदृश्यताम् ||&#x9;011c&lt;br&gt;&#xA;इन्द्राशनिसमस्पर्शं महेन्द्रसमतेजसम् |&#x9;012a&lt;br&gt;&#xA;अर्दयिष्याम्यहं पार्थमुल्काभिरिव कुञ्जरम् ||&#x9;012c&lt;br&gt;&#xA;तमग्निमिव दुर्धर्षमसिशक्तिशरेन्धनम् | &#x9;013a&lt;br&gt;&#xA;पाण्डवाग्निमहं दीप्तं प्रदहन्तमिवाहितान् ||&#x9;013c&lt;br&gt;&#xA;अश्ववेगपुरोवातो रथौघस्तनयित्नुमान् |&#x9;014a&lt;br&gt;&#xA;शरधारो महामेघः शमयिष्यामि पाण्डवम् ||&#x9;014c&lt;br&gt;&#xA;मत्कार्मुकविनिर्मुक्ताः पार्थमाशीविषोपमाः |&#x9;015a&lt;br&gt;&#xA;शराः समभिसर्पन्तु वल्मीकमिव पन्नगाः ||&#x9;015c&lt;br&gt;&#xA;जामदग्न्यान्मया ह्यस्त्रं यत्प्राप्तमृषिसत्तमात् |&#x9;016a&lt;br&gt;&#xA;तदुपाश्रित्य वीर्यं च युध्येयमपि वासवम् ||&#x9;016c&lt;br&gt;&#xA;ध्वजाग्रे वानरस्तिष्ठन्भल्लेन निहतो मया |&#x9;017a&lt;br&gt;&#xA;अद्यैव पततां भूमौ विनदन्भैरवान्रवान् ||&#x9;017c&lt;br&gt;&#xA;शत्रोर्मयाभिपन्नानां भूतानां ध्वजवासिनाम् |&#x9;018a&lt;br&gt;&#xA;दिशः प्रतिष्ठमानानामस्तु शब्दो दिवं गतः ||&#x9;018c&lt;br&gt;&#xA;अद्य दुर्योधनस्याहं शल्यं हृदि चिरस्थितम् |&#x9;019a&lt;br&gt;&#xA;समूलमुद्धरिष्यामि बीभत्सुं पातयन्रथात् ||&#x9;019c&lt;br&gt;&#xA;हताश्वं विरथं पार्थं पौरुषे पर्यवस्थितम् |&#x9;020a&lt;br&gt;&#xA;निःश्वसन्तं यथा नागमद्य पश्यन्तु कौरवाः ||&#x9;020c&lt;br&gt;&#xA;कामं गच्छन्तु कुरवो धनमादाय केवलम् |&#x9;021a&lt;br&gt;&#xA;रथेषु वापि तिष्ठन्तो युद्धं पश्यन्तु मामकम् ||&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/044/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/044/</guid>
      <description>&lt;p&gt;कृप उवाच ||&#x9;001 &lt;br&gt;&#xA;सदैव तव राधेय युद्धे क्रूरतरा मतिः |&#x9;001a&lt;br&gt;&#xA;नार्थानां प्रकृतिं वेत्थ नानुबन्धमवेक्षसे ||&#x9;001c&lt;br&gt;&#xA;नया हि बहवः सन्ति शास्त्राण्याश्रित्य चिन्तिताः&#x9;002a&lt;br&gt;&#xA;तेषां युद्धं तु पापिष्ठं वेदयन्ति पुराविदः ||&#x9;002c&lt;br&gt;&#xA;देशकालेन संयुक्तं युद्धं विजयदं भवेत् |&#x9;003a&lt;br&gt;&#xA;हीनकालं तदेवेह फलवन्न भवत्युत |&#x9;003c&lt;br&gt;&#xA;देशे काले च विक्रान्तं कल्याणाय विधीयते ||&#x9;003e&lt;br&gt;&#xA;आनुकूल्येन कार्याणामन्तरं संविधीयताम् |&#x9;004a&lt;br&gt;&#xA;भारं हि रथकारस्य न व्यवस्यन्ति पण्डिताः ||&#x9;004c&lt;br&gt;&#xA;परिचिन्त्य तु पार्थेन सन्निपातो न नः क्षमः |&#x9;005a&lt;br&gt;&#xA;एकः कुरूनभ्यरक्षदेकश्चाग्निमतर्पयत् ||&#x9;005c&lt;br&gt;&#xA;एकश्च पञ्च वर्षाणि ब्रह्मचर्यमधारयत् |&#x9;006a&lt;br&gt;&#xA;एकः सुभद्रामारोप्य द्वैरथे कृष्णमाह्वयत् |&#x9;006c&lt;br&gt;&#xA;अस्मिन्नेव वने कृष्णो हृतां कृष्णामवाजयत् ||&#x9;006e&lt;br&gt;&#xA;एकश्च पञ्च वर्षाणि शक्रादस्त्राण्यशिक्षत |&#x9;007a&lt;br&gt;&#xA;एकः सांयमिनीं जित्वा कुरूणामकरोद्यशः ||&#x9;007c&lt;br&gt;&#xA;एको गन्धर्वराजानं चित्रसेनमरिन्दमः |&#x9;008a&lt;br&gt;&#xA;विजिग्ये तरसा सङ्ख्ये सेनां चास्य सुदुर्जयाम् ||&#x9;008c&lt;br&gt;&#xA;तथा निवातकवचाः कालखञ्जाश्च दानवाः |&#x9;009a&lt;br&gt;&#xA;दैवतैरप्यवध्यास्ते एकेन युधि पातिताः ||&#x9;009c&lt;br&gt;&#xA;एकेन हि त्वया कर्ण किं नामेह कृतं पुरा |&#x9;010a&lt;br&gt;&#xA;एकैकेन यथा तेषां भूमिपाला वशीकृताः ||&#x9;010c&lt;br&gt;&#xA;इन्द्रोऽपि हि न पार्थेन संयुगे योद्धुमर्हति |&#x9;011a&lt;br&gt;&#xA;यस्तेनाशंसते योद्धुं कर्तव्यं तस्य भेषजम् ||&#x9;011c&lt;br&gt;&#xA;आशीविषस्य क्रुद्धस्य पाणिमुद्यम्य दक्षिणम् |&#x9;012a&lt;br&gt;&#xA;अविमृश्य प्रदेशिन्या दंष्ट्रामादातुमिच्छसि ||&#x9;012c&lt;br&gt;&#xA;अथ वा कुञ्जरं मत्तमेक एव चरन्वने |&#x9;013a&lt;br&gt;&#xA;अनङ्कुशं समारुह्य नगरं गन्तुमिच्छसि ||&#x9;013c&lt;br&gt;&#xA;समिद्धं पावकं वापि घृतमेदोवसाहुतम् |&#x9;014a&lt;br&gt;&#xA;घृताक्तश्चीरवासास्त्वं मध्येनोत्तर्तुमिच्छसि ||&#x9;014c&lt;br&gt;&#xA;आत्मानं यः समुद्बध्य कण्ठे बद्ध्वा महाशिलाम् |&#x9;015a&lt;br&gt;&#xA;समुद्रं प्रतरेद्दोर्भ्यां तत्र किं नाम पौरुषम् ||&#x9;015c&lt;br&gt;&#xA;अकृतास्त्रः कृतास्त्रं वै बलवन्तं सुदुर्बलः |&#x9;016a&lt;br&gt;&#xA;तादृशं कर्ण यः पार्थं योद्धुमिच्छेत्स दुर्मतिः ||&#x9;016c&lt;br&gt;&#xA;अस्माभिरेष निकृतो वर्षाणीह त्रयोदश |&#x9;017a&lt;br&gt;&#xA;सिंहः पाशविनिर्मुक्तो न नः शेषं करिष्यति ||&#x9;017c&lt;br&gt;&#xA;एकान्ते पार्थमासीनं कूपेऽग्निमिव संवृतम् |&#x9;018a&lt;br&gt;&#xA;अज्ञानादभ्यवस्कन्द्य प्राप्ताः स्मो भयमुत्तमम् ||&#x9;018c&lt;br&gt;&#xA;सह युध्यामहे पार्थमागतं युद्धदुर्मदम् |&#x9;019a&lt;br&gt;&#xA;सैन्यास्तिष्ठन्तु सन्नद्धा व्यूढानीकाः प्रहारिणः ||&#x9;019c&lt;br&gt;&#xA;द्रोणो दुर्योधनो भीष्मो भवान्द्रौणिस्तथा वयम् |&#x9;020a&lt;br&gt;&#xA;सर्वे युध्यामहे पार्थं कर्ण मा साहसं कृथाः ||&#x9;020c&lt;br&gt;&#xA;वयं व्यवसितं पार्थं वज्रपाणिमिवोद्यतम् |&#x9;021a&lt;br&gt;&#xA;षड्रथाः प्रतियुध्येम तिष्ठेम यदि संहताः ||&#x9;021c&lt;br&gt;&#xA;व्यूढानीकानि सैन्यानि यत्ताः परमधन्विनः |&#x9;022a&lt;br&gt;&#xA;युध्यामहेऽर्जुनं सङ्ख्ये दानवा वासवं यथा ||&#x9;022c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/045/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/045/</guid>
      <description>&lt;p&gt;अश्वत्थामोवाच ||&#x9;001 &lt;br&gt;&#xA;न च तावज्जिता गावो न च सीमान्तरं गताः |&#x9;001a&lt;br&gt;&#xA;न हास्तिनपुरं प्राप्तास्त्वं च कर्ण विकत्थसे ||&#x9;001c&lt;br&gt;&#xA;सङ्ग्रामान्सुबहूञ्जित्वा लब्ध्वा च विपुलं धनम् |&#x9;002a&lt;br&gt;&#xA;विजित्य च परां भूमिं नाहुः किञ्चन पौरुषम् ||&#x9;002c&lt;br&gt;&#xA;पचत्यग्निरवाक्यस्तु तूष्णीं भाति दिवाकरः |&#x9;003a&lt;br&gt;&#xA;तूष्णीं धारयते लोकान्वसुधा सचराचरान् ||&#x9;003c&lt;br&gt;&#xA;चातुर्वर्ण्यस्य कर्माणि विहितानि मनीषिभिः |&#x9;004a&lt;br&gt;&#xA;धनं यैरधिगन्तव्यं यच्च कुर्वन्न दुष्यति ||&#x9;004c&lt;br&gt;&#xA;अधीत्य ब्राह्मणो वेदान्याजयेत यजेत च |&#x9;005a&lt;br&gt;&#xA;क्षत्रियो धनुराश्रित्य यजेतैव न याजयेत् |&#x9;005c&lt;br&gt;&#xA;वैश्योऽधिगम्य द्रव्याणि ब्रह्मकर्माणि कारयेत् ||&#x9;005e&lt;br&gt;&#xA;वर्तमाना यथाशास्त्रं प्राप्य चापि महीमिमाम् |&#x9;006a&lt;br&gt;&#xA;सत्कुर्वन्ति महाभागा गुरून्सुविगुणानपि ||&#x9;006c&lt;br&gt;&#xA;प्राप्य द्यूतेन को राज्यं क्षत्रियस्तोष्टुमर्हति |&#x9;007a&lt;br&gt;&#xA;तथा नृशंसरूपेण यथान्यः प्राकृतो जनः ||&#x9;007c&lt;br&gt;&#xA;तथावाप्तेषु वित्तेषु को विकत्थेद्विचक्षणः |&#x9;008a&lt;br&gt;&#xA;निकृत्या वञ्चनायोगैश्चरन्वैतंसिको यथा ||&#x9;008c&lt;br&gt;&#xA;कतमद्द्वैरथं युद्धं यत्राजैषीर्धनञ्जयम् |&#x9;009a&lt;br&gt;&#xA;नकुलं सहदेवं च धनं येषां त्वया हृतम् ||&#x9;009c&lt;br&gt;&#xA;युधिष्ठिरो जितः कस्मिन्भीमश्च बलिनां वरः |&#x9;010a&lt;br&gt;&#xA;इन्द्रप्रस्थं त्वया कस्मिन्सङ्ग्रामे निर्जितं पुरा ||&#x9;010c&lt;br&gt;&#xA;तथैव कतमं युद्धं यस्मिन्कृष्णा जिता त्वया |&#x9;011a&lt;br&gt;&#xA;एकवस्त्रा सभां नीता दुष्टकर्मन्रजस्वला ||&#x9;011c&lt;br&gt;&#xA;मूलमेषां महत्कृत्तं सारार्थी चन्दनं यथा |&#x9;012a&lt;br&gt;&#xA;कर्म कारयिथाः शूर तत्र किं विदुरोऽब्रवीत् ||&#x9;012c&lt;br&gt;&#xA;यथाशक्ति मनुष्याणां शममालक्षयामहे |&#x9;013a&lt;br&gt;&#xA;अन्येषां चैव सत्त्वानामपि कीटपिपीलिके ||&#x9;013c&lt;br&gt;&#xA;द्रौपद्यास्तं परिक्लेशं न क्षन्तुं पाण्डवोऽर्हति |&#x9;014a&lt;br&gt;&#xA;दुःखाय धार्तराष्ट्राणां प्रादुर्भूतो धनञ्जयः ||&#x9;014c&lt;br&gt;&#xA;त्वं पुनः पण्डितो भूत्वा वाचं वक्तुमिहेच्छसि |&#x9;015a&lt;br&gt;&#xA;वैरान्तकरणो जिष्णुर्न नः शेषं करिष्यति ||&#x9;015c&lt;br&gt;&#xA;नैष देवान्न गन्धर्वान्नासुरान्न च राक्षसान् |&#x9;016a&lt;br&gt;&#xA;भयादिह न युध्येत कुन्तीपुत्रो धनञ्जयः ||&#x9;016c&lt;br&gt;&#xA;यं यमेषोऽभिसङ्क्रुद्धः सङ्ग्रामेऽभिपतिष्यति |&#x9;017a&lt;br&gt;&#xA;वृक्षं गरुडवेगेन विनिहत्य तमेष्यति ||&#x9;017c&lt;br&gt;&#xA;त्वत्तो विशिष्टं वीर्येण धनुष्यमरराट्समम् |&#x9;018a&lt;br&gt;&#xA;वासुदेवसमं युद्धे तं पार्थं को न पूजयेत् ||&#x9;018c&lt;br&gt;&#xA;दैवं दैवेन युध्येत मानुषेण च मानुषम् |&#x9;019a&lt;br&gt;&#xA;अस्त्रेणास्त्रं समाहन्यात्कोऽर्जुनेन समः पुमान् ||&#x9;019c&lt;br&gt;&#xA;पुत्रादनन्तरः शिष्य इति धर्मविदो विदुः|&#x9;020a&lt;br&gt;&#xA;एतेनापि निमित्तेन प्रियो द्रोणस्य पाण्डवः ||&#x9;020c&lt;br&gt;&#xA;यथा त्वमकरोर्द्यूतमिन्द्रप्रस्थं यथाहरः |&#x9;021a&lt;br&gt;&#xA;यथानैषीः सभां कृष्णां तथा युध्यस्व पाण्डवम् ||&#x9;021c&lt;br&gt;&#xA;अयं ते मातुलः प्राज्ञः क्षत्रधर्मस्य कोविदः |&#x9;022a&lt;br&gt;&#xA;दुर्द्यूतदेवी गान्धारः शकुनिर्युध्यतामिह ||&#x9;022c&lt;br&gt;&#xA;नाक्षान्क्षिपति गाण्डीवं न कृतं द्वापरं न च |&#x9;023a&lt;br&gt;&#xA;ज्वलतो निशितान्बाणांस्तीक्ष्णान्क्षिपति गाण्डिवम् ||&#x9;023c&lt;br&gt;&#xA;न हि गाण्डीवनिर्मुक्ता गार्ध्रपत्राः सुतेजनाः |&#x9;024a&lt;br&gt;&#xA;अन्तरेष्ववतिष्ठन्ति गिरीणामपि दारणाः ||&#x9;024c&lt;br&gt;&#xA;अन्तकः शमनो मृत्युस्तथाग्निर्वडवामुखः |&#x9;025a&lt;br&gt;&#xA;कुर्युरेते क्वचिच्छेषं न तु क्रुद्धो धनञ्जयः ||&#x9;025c&lt;br&gt;&#xA;युध्यतां काममाचार्यो नाहं योत्स्ये धनञ्जयम् |&#x9;026a&lt;br&gt;&#xA;मत्स्यो ह्यस्माभिरायोध्यो यद्यागच्छेद्गवां पदम् ||&#x9;026c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/046/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/046/</guid>
      <description>&lt;p&gt;भीष्म उवाच ||&#x9;001 &lt;br&gt;&#xA;साधु पश्यति वै द्रोणः कृपः साध्वनुपश्यति |&#x9;001c&lt;br&gt;&#xA;कर्णस्तु क्षत्रधर्मेण यथावद्योद्धुमिच्छति ||&#x9;001c&lt;br&gt;&#xA;आचार्यो नाभिषक्तव्यः पुरुषेण विजानता |&#x9;002c&lt;br&gt;&#xA;देशकालौ तु सम्प्रेक्ष्य योद्धव्यमिति मे मतिः ||&#x9;002c&lt;br&gt;&#xA;यस्य सूर्यसमाः पञ्च सपत्नाः स्युः प्रहारिणः |&#x9;003c&lt;br&gt;&#xA;कथमभ्युदये तेषां न प्रमुह्येत पण्डितः ||&#x9;003c&lt;br&gt;&#xA;स्वार्थे सर्वे विमुह्यन्ति येऽपि धर्मविदो जनाः |&#x9;004c&lt;br&gt;&#xA;तस्माद्राजन्ब्रवीम्येष वाक्यं ते यदि रोचते ||&#x9;004c&lt;br&gt;&#xA;कर्णो यदभ्यवोचन्नस्तेजःसञ्जननाय तत् |&#x9;005c&lt;br&gt;&#xA;आचार्यपुत्रः क्षमतां महत्कार्यमुपस्थितम् ||&#x9;005c&lt;br&gt;&#xA;नायं कालो विरोधस्य कौन्तेये समुपस्थिते |&#x9;006c&lt;br&gt;&#xA;क्षन्तव्यं भवता सर्वमाचार्येण कृपेण च ||&#x9;006c&lt;br&gt;&#xA;भवतां हि कृतास्त्रत्वं यथादित्ये प्रभा तथा |&#x9;007c&lt;br&gt;&#xA;यथा चन्द्रमसो लक्ष्म सर्वथा नापकृष्यते |&#x9;007c&lt;br&gt;&#xA;एवं भवत्सु ब्राह्मण्यं ब्रह्मास्त्रं च प्रतिष्ठितम् ||&#x9;007e&lt;br&gt;&#xA;चत्वार एकतो वेदाः क्षात्रमेकत्र दृश्यते |&#x9;008c&lt;br&gt;&#xA;नैतत्समस्तमुभयं कस्मिंश्चिदनुशुश्रुमः ||&#x9;008c&lt;br&gt;&#xA;अन्यत्र भारताचार्यात्सपुत्रादिति मे मतिः |&#x9;009c&lt;br&gt;&#xA;ब्रह्मास्त्रं चैव वेदाश्च नैतदन्यत्र दृश्यते ||&#x9;009c&lt;br&gt;&#xA;आचार्यपुत्रः क्षमतां नायं कालः स्वभेदने |&#x9;010c&lt;br&gt;&#xA;सर्वे संहत्य युध्यामः पाकशासनिमागतम् ||&#x9;010c&lt;br&gt;&#xA;बलस्य व्यसनानीह यान्युक्तानि मनीषिभिः |&#x9;011c&lt;br&gt;&#xA;मुख्यो भेदो हि तेषां वै पापिष्ठो विदुषां मतः ||&#x9;011c&lt;br&gt;&#xA;अश्वत्थामोवाच ||&#x9;012 &lt;br&gt;&#xA;आचार्य एव क्षमतां शान्तिरत्र विधीयताम् |&#x9;012c&lt;br&gt;&#xA;अभिषज्यमाने हि गुरौ तद्वृत्तं रोषकारितम् ||&#x9;012c&lt;br&gt;&#xA;वैशम्पायन उवाच ||&#x9;013 &lt;br&gt;&#xA;ततो दुर्योधनो द्रोणं क्षमयामास भारत |&#x9;013c&lt;br&gt;&#xA;सह कर्णेन भीष्मेण कृपेण च महात्मना ||&#x9;013c&lt;br&gt;&#xA;द्रोण उवाच ||&#x9;014 &lt;br&gt;&#xA;यदेव प्रथमं वाक्यं भीष्मः शान्तनवोऽब्रवीत् |&#x9;014c&lt;br&gt;&#xA;तेनैवाहं प्रसन्नो वै परमत्र विधीयताम् ||&#x9;014c&lt;br&gt;&#xA;यथा दुर्योधनेऽयत्ते नागः स्पृशति सैनिकान् |&#x9;015c&lt;br&gt;&#xA;साहसाद्यदि वा मोहात्तथा नीतिर्विधीयताम् ||&#x9;015c&lt;br&gt;&#xA;वनवासे ह्यनिर्वृत्ते दर्शयेन्न धनञ्जयः |&#x9;016c&lt;br&gt;&#xA;धनं वालभमानोऽत्र नाद्य नः क्षन्तुमर्हति ||&#x9;016c&lt;br&gt;&#xA;यथा नायं समायुज्याद्धार्तराष्ट्रान्कथञ्चन |&#x9;017c&lt;br&gt;&#xA;यथा च न पराजय्यात्तथा नीतिर्विधीयताम् ||&#x9;017c&lt;br&gt;&#xA;उक्तं दुर्योधनेनापि पुरस्ताद्वाक्यमीदृशम् |&#x9;018c&lt;br&gt;&#xA;तदनुस्मृत्य गाङ्गेय यथावद्वक्तुमर्हसि ||&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/047/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/047/</guid>
      <description>&lt;p&gt;भीष्म उवाच ||&#x9;001 &lt;br&gt;&#xA;कलांशास्तात युज्यन्ते मुहूर्ताश्च दिनानि च |&#x9;001a&lt;br&gt;&#xA;अर्धमासाश्च मासाश्च नक्षत्राणि ग्रहास्तथा ||&#x9;001c&lt;br&gt;&#xA;ऋतवश्चापि युज्यन्ते तथा संवत्सरा अपि |&#x9;002a&lt;br&gt;&#xA;एवं कालविभागेन कालचक्रं प्रवर्तते ||&#x9;002c&lt;br&gt;&#xA;तेषां कालातिरेकेण ज्योतिषां च व्यतिक्रमात् |&#x9;003a&lt;br&gt;&#xA;पञ्चमे पञ्चमे वर्षे द्वौ मासावुपजायतः ||&#x9;003c&lt;br&gt;&#xA;तेषामभ्यधिका मासाः पञ्च द्वादश च क्षपाः |&#x9;004a&lt;br&gt;&#xA;त्रयोदशानां वर्षाणामिति मे वर्तते मतिः ||&#x9;004c&lt;br&gt;&#xA;सर्वं यथावच्चरितं यद्यदेभिः परिश्रुतम् |&#x9;005a&lt;br&gt;&#xA;एवमेतद्ध्रुवं ज्ञात्वा ततो बीभत्सुरागतः ||&#x9;005c&lt;br&gt;&#xA;सर्वे चैव महात्मानः सर्वे धर्मार्थकोविदाः |&#x9;006a&lt;br&gt;&#xA;येषां युधिष्ठिरो राजा कस्माद्धर्मेऽपराध्नुयुः ||&#x9;006c&lt;br&gt;&#xA;अलुब्धाश्चैव कौन्तेयाः कृतवन्तश्च दुष्करम् |&#x9;007a&lt;br&gt;&#xA;न चापि केवलं राज्यमिच्छेयुस्तेऽनुपायतः ||&#x9;007c&lt;br&gt;&#xA;तदैव ते हि विक्रान्तुमीषुः कौरवनन्दनाः |&#x9;008a&lt;br&gt;&#xA;धर्मपाशनिबद्धास्तु न चेलुः क्षत्रियव्रतात् ||&#x9;008c&lt;br&gt;&#xA;यच्चानृत इति ख्यायेद्यच्च गच्छेत्पराभवम् |&#x9;009a&lt;br&gt;&#xA;वृणुयुर्मरणं पार्था नानृतत्वं कथञ्चन ||&#x9;009c&lt;br&gt;&#xA;प्राप्ते तु काले प्राप्तव्यं नोत्सृजेयुर्नरर्षभाः |&#x9;010a&lt;br&gt;&#xA;अपि वज्रभृता गुप्तं तथावीर्या हि पाण्डवाः ||&#x9;010c&lt;br&gt;&#xA;प्रतियुध्याम समरे सर्वशस्त्रभृतां वरम् |&#x9;011a&lt;br&gt;&#xA;तस्माद्यदत्र कल्याणं लोके सद्भिरनुष्ठितम् |&#x9;011c&lt;br&gt;&#xA;तत्संविधीयतां क्षिप्रं मा नो ह्यर्थोऽतिगात्परान् ||&#x9;011e&lt;br&gt;&#xA;न हि पश्यामि सङ्ग्रामे कदाचिदपि कौरव |&#x9;012a&lt;br&gt;&#xA;एकान्तसिद्धिं राजेन्द्र सम्प्राप्तश्च धनञ्जयः ||&#x9;012c&lt;br&gt;&#xA;सम्प्रवृत्ते तु सङ्ग्रामे भावाभावौ जयाजयौ |&#x9;013a&lt;br&gt;&#xA;अवश्यमेकं स्पृशतो दृष्टमेतदसंशयम् ||&#x9;013c&lt;br&gt;&#xA;तस्माद्युद्धावचरिकं कर्म वा धर्मसंहितम् |&#x9;014a&lt;br&gt;&#xA;क्रियतामाशु राजेन्द्र सम्प्राप्तो हि धनञ्जयः ||&#x9;014c&lt;br&gt;&#xA;दुर्योधन उवाच ||&#x9;015 &lt;br&gt;&#xA;नाहं राज्यं प्रदास्यामि पाण्डवानां पितामह |&#x9;015a&lt;br&gt;&#xA;युद्धावचारिकं यत्तु तच्छीघ्रं संविधीयताम् ||&#x9;015c&lt;br&gt;&#xA;भीष्म उवाच ||&#x9;016 &lt;br&gt;&#xA;अत्र या मामकी बुद्धिः श्रूयतां यदि रोचते |&#x9;016a&lt;br&gt;&#xA;क्षिप्रं बलचतुर्भागं गृह्य गच्छ पुरं प्रति |&#x9;016c&lt;br&gt;&#xA;ततोऽपरश्चतुर्भागो गाः समादाय गच्छतु ||&#x9;016e&lt;br&gt;&#xA;वयं त्वर्धेन सैन्येन प्रतियोत्स्याम पाण्डवम् |&#x9;017a&lt;br&gt;&#xA;मत्स्यं वा पुनरायातमथ वापि शतक्रतुम् ||&#x9;017c&lt;br&gt;&#xA;आचार्यो मध्यतस्तिष्ठत्वश्वत्थामा तु सव्यतः |&#x9;018a&lt;br&gt;&#xA;कृपः शारद्वतो धीमान्पार्श्वं रक्षतु दक्षिणम् ||&#x9;018c&lt;br&gt;&#xA;अग्रतः सूतपुत्रस्तु कर्णस्तिष्ठतु दंशितः |&#x9;019a&lt;br&gt;&#xA;अहं सर्वस्य सैन्यस्य पश्चात्स्थास्यामि पालयन् ||&#x9;019c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/048/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/048/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;तथा व्यूढेष्वनीकेषु कौरवेयैर्महारथैः |&#x9;001a&lt;br&gt;&#xA;उपायादर्जुनस्तूर्णं रथघोषेण नादयन् ||&#x9;001c&lt;br&gt;&#xA;ददृशुस्ते ध्वजाग्रं वै शुश्रुवुश्च रथस्वनम् |&#x9;002a&lt;br&gt;&#xA;दोधूयमानस्य भृशं गाण्डीवस्य च निस्वनम् ||&#x9;002c&lt;br&gt;&#xA;ततस्तत्सर्वमालोक्य द्रोणो वचनमब्रवीत् |&#x9;003a&lt;br&gt;&#xA;महारथमनुप्राप्तं दृष्ट्वा गाण्डीवधन्विनम् ||&#x9;003c&lt;br&gt;&#xA;एतद्ध्वजाग्रं पार्थस्य दूरतः सम्प्रकाशते |&#x9;004a&lt;br&gt;&#xA;एष घोषः सजलदो रोरवीति च वानरः ||&#x9;004c&lt;br&gt;&#xA;एष तिष्ठन्रथश्रेष्ठो रथे रथवरप्रणुत् |&#x9;005a&lt;br&gt;&#xA;उत्कर्षति धनुःश्रेष्ठं गाण्डीवमशनिस्वनम् ||&#x9;005c&lt;br&gt;&#xA;इमौ हि बाणौ सहितौ पादयोर्मे व्यवस्थितौ |&#x9;006a&lt;br&gt;&#xA;अपरौ चाप्यतिक्रान्तौ कर्णौ संस्पृश्य मे शरौ ||&#x9;006c&lt;br&gt;&#xA;निरुष्य हि वने वासं कृत्वा कर्मातिमानुषम् |&#x9;007a&lt;br&gt;&#xA;अभिवादयते पार्थः श्रोत्रे च परिपृच्छति ||&#x9;007c&lt;br&gt;&#xA;अर्जुन उवाच ||&#x9;008 &lt;br&gt;&#xA;इषुपाते च सेनाया हयान्संयच्छ सारथे |&#x9;008a&lt;br&gt;&#xA;यावत्समीक्षे सैन्येऽस्मिन्क्वासौ कुरुकुलाधमः ||&#x9;008c&lt;br&gt;&#xA;सर्वानन्याननादृत्य दृष्ट्वा तमतिमानिनम् |&#x9;009a&lt;br&gt;&#xA;तस्य मूर्ध्नि पतिष्यामि तत एते पराजिताः ||&#x9;009c&lt;br&gt;&#xA;एष व्यवस्थितो द्रोणो द्रौणिश्च तदनन्तरम् |&#x9;010a&lt;br&gt;&#xA;भीष्मः कृपश्च कर्णश्च महेष्वासा व्यवस्थिताः ||&#x9;010c&lt;br&gt;&#xA;राजानं नात्र पश्यामि गाः समादाय गच्छति |&#x9;011a&lt;br&gt;&#xA;दक्षिणं मार्गमास्थाय शङ्के जीवपरायणः ||&#x9;011c&lt;br&gt;&#xA;उत्सृज्यैतद्रथानीकं गच्छ यत्र सुयोधनः |&#x9;012a&lt;br&gt;&#xA;तत्रैव योत्स्ये वैराटे नास्ति युद्धं निरामिषम् |&#x9;012c&lt;br&gt;&#xA;तं जित्वा विनिवर्तिष्ये गाः समादाय वै पुनः ||&#x9;012e&lt;br&gt;&#xA;वैशम्पायन उवाच ||&#x9;013 &lt;br&gt;&#xA;एवमुक्तः स वैराटिर्हयान्संयम्य यत्नतः |&#x9;013a&lt;br&gt;&#xA;नियम्य च ततो रश्मीन्यत्र ते कुरुपुङ्गवाः |&#x9;013c&lt;br&gt;&#xA;अचोदयत्ततो वाहान्यतो दुर्योधनस्ततः ||&#x9;013e&lt;br&gt;&#xA;उत्सृज्य रथवंशं तु प्रयाते श्वेतवाहने |&#x9;014a&lt;br&gt;&#xA;अभिप्रायं विदित्वास्य द्रोणो वचनमब्रवीत् ||&#x9;014c&lt;br&gt;&#xA;नैषोऽन्तरेण राजानं बीभत्सुः स्थातुमिच्छति |&#x9;015a&lt;br&gt;&#xA;तस्य पार्ष्णिं ग्रहीष्यामो जवेनाभिप्रयास्यतः ||&#x9;015c&lt;br&gt;&#xA;न ह्येनमभिसङ्क्रुद्धमेको युध्येत संयुगे |&#x9;016a&lt;br&gt;&#xA;अन्यो देवात्सहस्राक्षात्कृष्णाद्वा देवकीसुतात् ||&#x9;016c&lt;br&gt;&#xA;किं नो गावः करिष्यन्ति धनं वा विपुलं तथा |&#x9;017a&lt;br&gt;&#xA;दुर्योधनः पार्थजले पुरा नौरिव मज्जति ||&#x9;017c&lt;br&gt;&#xA;तथैव गत्वा बीभत्सुर्नाम विश्राव्य चात्मनः |&#x9;018a&lt;br&gt;&#xA;शलभैरिव तां सेनां शरैः शीघ्रमवाकिरत् ||&#x9;018c&lt;br&gt;&#xA;कीर्यमाणाः शरौघैस्तु योधास्ते पार्थचोदितैः |&#x9;019a&lt;br&gt;&#xA;नापश्यन्नावृतां भूमिमन्तरिक्षं च पत्रिभिः ||&#x9;019c&lt;br&gt;&#xA;तेषां नात्मनिनो युद्धे नापयानेऽभवन्मतिः |&#x9;020a&lt;br&gt;&#xA;शीघ्रत्वमेव पार्थस्य पूजयन्ति स्म चेतसा ||&#x9;020c&lt;br&gt;&#xA;ततः शङ्खं प्रदध्मौ स द्विषतां लोमहर्षणम् |&#x9;021a&lt;br&gt;&#xA;विस्फार्य च धनुःश्रेष्ठं ध्वजे भूतान्यचोदयत् ||&#x9;021c&lt;br&gt;&#xA;तस्य शङ्खस्य शब्देन रथनेमिस्वनेन च |&#x9;022a&lt;br&gt;&#xA;अमानुषाणां तेषां च भूतानां ध्वजवासिनाम् ||&#x9;022c&lt;br&gt;&#xA;ऊर्ध्वं पुच्छान्विधुन्वाना रेभमाणाः समन्ततः |&#x9;023a&lt;br&gt;&#xA;गावः प्रतिन्यवर्तन्त दिशमास्थाय दक्षिणाम् ||&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/049/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/049/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;स शत्रुसेनां तरसा प्रणुद्य गास्ता विजित्याथ धनुर्धराग्र्यः |&#x9;001a&lt;br&gt;&#xA;दुर्योधनायाभिमुखं प्रयातो भूयोऽर्जुनः प्रियमाजौ चिकीर्षन् ||&#x9;001c&lt;br&gt;&#xA;गोषु प्रयातासु जवेन मत्स्यान्किरीटिनं कृतकार्यं च मत्वा |&#x9;002a&lt;br&gt;&#xA;दुर्योधनायाभिमुखं प्रयान्तं कुरुप्रवीराः सहसाभिपेतुः ||&#x9;002c&lt;br&gt;&#xA;तेषामनीकानि बहूनि गाढं व्यूढानि दृष्ट्वा बहुलध्वजानि |&#x9;003a&lt;br&gt;&#xA;मत्स्यस्य पुत्रं द्विषतां निहन्ता वैराटिमामन्त्र्य ततोऽभ्युवाच ||&#x9;003c&lt;br&gt;&#xA;एतेन तूर्णं प्रतिपादयेमाञ्श्वेतान्हयान्काञ्चनरश्मियोक्त्रान् |&#x9;004a&lt;br&gt;&#xA;जवेन सर्वेण कुरु प्रयत्नमासादयैतद्रथसिंहवृन्दम् ||&#x9;004c&lt;br&gt;&#xA;गजो गजेनेव मया दुरात्मा यो योद्धुमाकाङ्क्षति सूतपुत्रः |&#x9;005a&lt;br&gt;&#xA;तमेव मां प्रापय राजपुत्र दुर्योधनापाश्रयजातदर्पम् ||&#x9;005c&lt;br&gt;&#xA;स तैर्हयैर्वातजवैर्बृहद्भिः पुत्रो विराटस्य सुवर्णकक्ष्यैः |&#x9;006a&lt;br&gt;&#xA;विध्वंसयंस्तद्रथिनामनीकं ततोऽवहत्पाण्डवमाजिमध्ये ||&#x9;006c&lt;br&gt;&#xA;तं चित्रसेनो विशिखैर्विपाठैः सङ्ग्रामजिच्छत्रुसहो जयश्च |&#x9;007a&lt;br&gt;&#xA;प्रत्युद्ययुर्भारतमापतन्तं महारथाः कर्णमभीप्समानाः ||&#x9;007c&lt;br&gt;&#xA;ततः स तेषां पुरुषप्रवीरः शरासनार्चिः शरवेगतापः |&#x9;008a&lt;br&gt;&#xA;व्रातान्रथानामदहत्स मन्युर्वनं यथाग्निः कुरुपुङ्गवानाम् ||&#x9;008c&lt;br&gt;&#xA;तस्मिंस्तु युद्धे तुमुले प्रवृत्ते पार्थं विकर्णोऽतिरथं रथेन |&#x9;009a&lt;br&gt;&#xA;विपाठवर्षेण कुरुप्रवीरो भीमेन भीमानुजमाससाद ||&#x9;009c&lt;br&gt;&#xA;ततो विकर्णस्य धनुर्विकृष्य जाम्बूनदाग्र्योपचितं दृढज्यम् |&#x9;010a&lt;br&gt;&#xA;अपातयद्ध्वजमस्य प्रमथ्य छिन्नध्वजः सोऽप्यपयाज्जवेन ||&#x9;010c&lt;br&gt;&#xA;तं शात्रवाणां गणबाधितारं कर्माणि कुर्वाणममानुषाणि |&#x9;011a&lt;br&gt;&#xA;शत्रुन्तपः कोपममृष्यमाणः समर्पयत्कूर्मनखेन पार्थम् ||&#x9;011c&lt;br&gt;&#xA;स तेन राज्ञातिरथेन विद्धो विगाहमानो ध्वजिनीं कुरूणाम् |&#x9;012a&lt;br&gt;&#xA;शत्रुन्तपं पञ्चभिराशु विद्ध्वा ततोऽस्य सूतं दशभिर्जघान || &#x9;012c&lt;br&gt;&#xA;ततः स विद्धो भरतर्षभेण बाणेन गात्रावरणातिगेन |&#x9;013a&lt;br&gt;&#xA;गतासुराजौ निपपात भूमौ नगो नगाग्रादिव वातरुग्णः ||&#x9;013c&lt;br&gt;&#xA;रथर्षभास्ते तु रथर्षभेण वीरा रणे वीरतरेण भग्नाः |&#x9;014a&lt;br&gt;&#xA;चकम्पिरे वातवशेन काले प्रकम्पितानीव महावनानि ||&#x9;014c&lt;br&gt;&#xA;हतास्तु पार्थेन नरप्रवीरा भूमौ युवानः सुषुपुः सुवेषाः |&#x9;015a&lt;br&gt;&#xA;वसुप्रदा वासवतुल्यवीर्याः पराजिता वासवजेन सङ्ख्ये |&#x9;015c&lt;br&gt;&#xA;सुवर्णकार्ष्णायसवर्मनद्धा नागा यथा हैमवताः प्रवृद्धाः ||&#x9;015e&lt;br&gt;&#xA;तथा स शत्रून्समरे विनिघ्नन्गाण्डीवधन्वा पुरुषप्रवीरः |&#x9;016a&lt;br&gt;&#xA;चचार सङ्ख्ये प्रदिशो दिशश्च दहन्निवाग्निर्वनमातपान्ते ||&#x9;016c&lt;br&gt;&#xA;प्रकीर्णपर्णानि यथा वसन्ते विशातयित्वात्यनिलो नुदन्खे |&#x9;017a&lt;br&gt;&#xA;तथा सपत्नान्विकिरन्किरीटी चचार सङ्ख्येऽतिरथो रथेन ||&#x9;017c&lt;br&gt;&#xA;शोणाश्ववाहस्य हयान्निहत्य वैकर्तनभ्रातुरदीनसत्त्वः |&#x9;018a&lt;br&gt;&#xA;एकेन सङ्ग्रामजितः शरेण शिरो जहाराथ किरीटमाली ||&#x9;018c&lt;br&gt;&#xA;तस्मिन्हते भ्रातरि सूतपुत्रो वैकर्तनो वीर्यमथाददानः |&#x9;019a&lt;br&gt;&#xA;प्रगृह्य दन्ताविव नागराजो महर्षभं व्याघ्र इवाभ्यधावत् ||&#x9;019c&lt;br&gt;&#xA;स पाण्डवं द्वादशभिः पृषत्कैर्वैकर्तनः शीघ्रमुपाजघान |&#x9;020a&lt;br&gt;&#xA;विव्याध गात्रेषु हयांश्च सर्वान्विराटपुत्रं च शरैर्निजघ्ने ||&#x9;020c&lt;br&gt;&#xA;स हस्तिनेवाभिहतो गजेन्द्रः प्रगृह्य भल्लान्निशितान्निषङ्गात् |&#x9;021a&lt;br&gt;&#xA;आकर्णपूर्णं च धनुर्विकृष्य विव्याध बाणैरथ सूतपुत्रम् ||&#x9;021c&lt;br&gt;&#xA;अथास्य बाहूरुशिरोललाटं ग्रीवां रथाङ्गानि परावमर्दी |&#x9;022a&lt;br&gt;&#xA;स्थितस्य बाणैर्युधि निर्बिभेद गाण्डीवमुक्तैरशनिप्रकाशैः ||&#x9;022c&lt;br&gt;&#xA;स पार्थमुक्तैर्विशिखैः प्रणुन्नो गजो गजेनेव जितस्तरस्वी |&#x9;023a&lt;br&gt;&#xA;विहाय सङ्ग्रामशिरः प्रयातो वैकर्तनः पाण्डवबाणतप्तः ||&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/050/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/050/</guid>
      <description>&lt;p&gt;वैशम्पायन उवाच ||&#x9;001&lt;br&gt;&#xA;अपयाते तु राधेये दुर्योधनपुरोगमाः |&#x9;001a&lt;br&gt;&#xA;अनीकेन यथास्वेन शरैरार्च्छन्त पाण्डवम् ||&#x9;001c&lt;br&gt;&#xA;बहुधा तस्य सैन्यस्य व्यूढस्यापततः शरैः |&#x9;002a&lt;br&gt;&#xA;अभियानीयमाज्ञाय वैराटिरिदमब्रवीत् ||&#x9;002c&lt;br&gt;&#xA;आस्थाय रुचिरं जिष्णो रथं सारथिना मया |&#x9;003a&lt;br&gt;&#xA;कतमद्यास्यसेऽनीकमुक्तो यास्याम्यहं त्वया ||&#x9;003c&lt;br&gt;&#xA;अर्जुन उवाच ||&#x9;004 &lt;br&gt;&#xA;लोहिताक्षमरिष्टं यं वैयाघ्रमनुपश्यसि |&#x9;004a&lt;br&gt;&#xA;नीलां पताकामाश्रित्य रथे तिष्ठन्तमुत्तर ||&#x9;004c&lt;br&gt;&#xA;कृपस्यैतद्रथानीकं प्रापयस्वैतदेव माम् |&#x9;005a&lt;br&gt;&#xA;एतस्य दर्शयिष्यामि शीघ्रास्त्रं दृढधन्विनः ||&#x9;005c&lt;br&gt;&#xA;कमण्डलुर्ध्वजे यस्य शातकुम्भमयः शुभः |&#x9;006a&lt;br&gt;&#xA;आचार्य एष वै द्रोणः सर्वशस्त्रभृतां वरः ||&#x9;006c&lt;br&gt;&#xA;सुप्रसन्नमना वीर कुरुष्वैनं प्रदक्षिणम् |&#x9;007a&lt;br&gt;&#xA;अत्रैव चाविरोधेन एष धर्मः सनातनः ||&#x9;007c&lt;br&gt;&#xA;यदि मे प्रथमं द्रोणः शरीरे प्रहरिष्यति |&#x9;008a&lt;br&gt;&#xA;ततोऽस्य प्रहरिष्यामि नास्य कोपो भविष्यति ||&#x9;008c&lt;br&gt;&#xA;अस्याविदूरे तु धनुर्ध्वजाग्रे यस्य दृश्यते |&#x9;009a&lt;br&gt;&#xA;आचार्यस्यैष पुत्रो वै अश्वत्थामा महारथः ||&#x9;009c&lt;br&gt;&#xA;सदा ममैष मान्यश्च सर्वशस्त्रभृतामपि |&#x9;010a&lt;br&gt;&#xA;एतस्य त्वं रथं प्राप्य निवर्तेथाः पुनः पुनः ||&#x9;010c&lt;br&gt;&#xA;य एष तु रथानीके सुवर्णकवचावृतः |&#x9;011a&lt;br&gt;&#xA;सेनाग्र्येण तृतीयेन व्यवहार्येण तिष्ठति ||&#x9;011c&lt;br&gt;&#xA;यस्य नागो ध्वजाग्रे वै हेमकेतनसंश्रितः |&#x9;012a&lt;br&gt;&#xA;धृतराष्ट्रात्मजः श्रीमानेष राजा सुयोधनः ||&#x9;012c&lt;br&gt;&#xA;एतस्याभिमुखं वीर रथं पररथारुजः |&#x9;013a&lt;br&gt;&#xA;प्रापयस्वैष तेजोभिप्रमाथी युद्धदुर्मदः ||&#x9;013c&lt;br&gt;&#xA;एष द्रोणस्य शिष्याणां शीघ्रास्त्रः प्रथमो मतः |&#x9;014a&lt;br&gt;&#xA;एतस्य दर्शयिष्यामि शीघ्रास्त्रं विपुलं शरैः ||&#x9;014c&lt;br&gt;&#xA;नागकक्ष्या तु रुचिरा ध्वजाग्रे यस्य तिष्ठति |&#x9;015a&lt;br&gt;&#xA;एष वैकर्तनः कर्णो विदितः पूर्वमेव ते ||&#x9;015c&lt;br&gt;&#xA;एतस्य रथमास्थाय राधेयस्य दुरात्मनः |&#x9;016a&lt;br&gt;&#xA;यत्तो भवेथाः सङ्ग्रामे स्पर्धत्येष मया सदा ||&#x9;016c&lt;br&gt;&#xA;यस्तु नीलानुसारेण पञ्चतारेण केतुना |&#x9;017a&lt;br&gt;&#xA;हस्तावापी बृहद्धन्वा रथे तिष्ठति वीर्यवान् ||&#x9;017c&lt;br&gt;&#xA;यस्य तारार्कचित्रोऽसौ रथे ध्वजवरः स्थितः |&#x9;018a&lt;br&gt;&#xA;यस्यैतत्पाण्डुरं छत्रं विमलं मूर्ध्नि तिष्ठति ||&#x9;018c&lt;br&gt;&#xA;महतो रथवंशस्य नानाध्वजपताकिनः |&#x9;019a&lt;br&gt;&#xA;बलाहकाग्रे सूर्यो वा य एष प्रमुखे स्थितः ||&#x9;019c&lt;br&gt;&#xA;हैमं चन्द्रार्कसङ्काशं कवचं यस्य दृश्यते |&#x9;020a&lt;br&gt;&#xA;जातरूपशिरस्त्राणस्त्रासयन्निव मे मनः ||&#x9;020c&lt;br&gt;&#xA;एष शान्तनवो भीष्मः सर्वेषां नः पितामहः |&#x9;021a&lt;br&gt;&#xA;राजश्रियावबद्धस्तु दुर्योधनवशानुगः ||&#x9;021c&lt;br&gt;&#xA;पश्चादेष प्रयातव्यो न मे विघ्नकरो भवेत् |&#x9;022a&lt;br&gt;&#xA;एतेन युध्यमानस्य यत्तः संयच्छ मे हयान् ||&#x9;022c&lt;br&gt;&#xA;ततोऽभ्यवहदव्यग्रो वैराटिः सव्यसाचिनम् |&#x9;023a&lt;br&gt;&#xA;यत्रातिष्ठत्कृपो राजन्योत्स्यमानो धनञ्जयम् ||&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/051/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/051/</guid>
      <description>&lt;p&gt;वैशम्पायन उवाच ||&#x9;04051001 &lt;br&gt;&#xA;तान्यनीकान्यदृश्यन्त कुरूणामुग्रधन्विनाम् |&#x9;04051001a&lt;br&gt;&#xA;संसर्पन्तो यथा मेघा घर्मान्ते मन्दमारुताः ||&#x9;04051001c&lt;br&gt;&#xA;अभ्याशे वाजिनस्तस्थुः समारूढाः प्रहारिभिः |&#x9;04051002a&lt;br&gt;&#xA;भीमरूपाश्च मातङ्गास्तोमराङ्कुशचोदिताः ||&#x9;04051002c&lt;br&gt;&#xA;ततः शक्रः सुरगणैः समारुह्य सुदर्शनम् |&#x9;04051003a&lt;br&gt;&#xA;सहोपायात्तदा राजन्विश्वाश्विमरुतां गणैः ||&#x9;04051003c&lt;br&gt;&#xA;तद्देवयक्षगन्धर्वमहोरगसमाकुलम् |&#x9;04051004a&lt;br&gt;&#xA;शुशुभेऽभ्रविनिर्मुक्तं ग्रहैरिव नभस्तलम् ||&#x9;04051004c&lt;br&gt;&#xA;अस्त्राणां च बलं तेषां मानुषेषु प्रयुज्यताम् |&#x9;04051005a&lt;br&gt;&#xA;तच्च घोरं महद्युद्धं भीष्मार्जुनसमागमे ||&#x9;04051005c&lt;br&gt;&#xA;शतं शतसहस्राणां यत्र स्थूणा हिरण्मयाः |&#x9;04051006a&lt;br&gt;&#xA;मणिरत्नमयाश्चान्याः प्रासादमुपधारयन् ||&#x9;04051006c&lt;br&gt;&#xA;तत्र कामगमं दिव्यं सर्वरत्नविभूषितम् |&#x9;04051007a&lt;br&gt;&#xA;विमानं देवराजस्य शुशुभे खेचरं तदा ||&#x9;04051007c&lt;br&gt;&#xA;तत्र देवास्त्रयस्त्रिंशत्तिष्ठन्ति सहवासवाः |&#x9;04051008a&lt;br&gt;&#xA;गन्धर्वा राक्षसाः सर्पाः पितरश्च महर्षिभिः ||&#x9;04051008c&lt;br&gt;&#xA;तथा राजा वसुमना बलाक्षः सुप्रतर्दनः |&#x9;04051009a&lt;br&gt;&#xA;अष्टकश्च शिबिश्चैव ययातिर्नहुषो गयः ||&#x9;04051009c&lt;br&gt;&#xA;मनुः क्षुपो रघुर्भानुः कृशाश्वः सगरः शलः |&#x9;04051010a&lt;br&gt;&#xA;विमाने देवराजस्य समदृश्यन्त सुप्रभाः ||&#x9;04051010c&lt;br&gt;&#xA;अग्नेरीशस्य सोमस्य वरुणस्य प्रजापतेः |&#x9;04051011a&lt;br&gt;&#xA;तथा धातुर्विधातुश्च कुबेरस्य यमस्य च ||&#x9;04051011c&lt;br&gt;&#xA;अलम्बुसोग्रसेनस्य गन्धर्वस्य च तुम्बुरोः |&#x9;04051012a&lt;br&gt;&#xA;यथाभागं यथोद्देशं विमानानि चकाशिरे ||&#x9;04051012c&lt;br&gt;&#xA;सर्वदेवनिकायाश्च सिद्धाश्च परमर्षयः |&#x9;04051013a&lt;br&gt;&#xA;अर्जुनस्य कुरूणां च द्रष्टुं युद्धमुपागताः ||&#x9;04051013c&lt;br&gt;&#xA;दिव्यानां तत्र माल्यानां गन्धः पुण्योऽथ सर्वशः |&#x9;04051014a&lt;br&gt;&#xA;प्रससार वसन्ताग्रे वनानामिव पुष्पिताम् ||&#x9;04051014c&lt;br&gt;&#xA;रक्तारक्तानि देवानां समदृश्यन्त तिष्ठताम् |&#x9;04051015a&lt;br&gt;&#xA;आतपत्राणि वासांसि स्रजश्च व्यजनानि च ||&#x9;04051015c&lt;br&gt;&#xA;उपशाम्यद्रजो भौमं सर्वं व्याप्तं मरीचिभिः |&#x9;04051016a&lt;br&gt;&#xA;दिव्यान्गन्धानुपादाय वायुर्योधानसेवत ||&#x9;04051016c&lt;br&gt;&#xA;प्रभासितमिवाकाशं चित्ररूपमलङ्कृतम् |&#x9;04051017a&lt;br&gt;&#xA;सम्पतद्भिः स्थितैश्चैव नानारत्नावभासितैः |&#x9;04051017c&lt;br&gt;&#xA;विमानैर्विविधैश्चित्रैरुपानीतैः सुरोत्तमैः  ||&#x9;04051017e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/052/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/052/</guid>
      <description>&lt;p&gt;वैशम्पायन उवाच ||&#x9;001&lt;br&gt;&#xA;एतस्मिन्नन्तरे तत्र महावीर्यपराक्रमः |&#x9;001a&lt;br&gt;&#xA;आजगाम महासत्त्वः कृपः शस्त्रभृतां वरः |&#x9;001c&lt;br&gt;&#xA;अर्जुनं प्रति संयोद्धुं युद्धार्थी स महारथः ||&#x9;001e&lt;br&gt;&#xA;तौ रथौ सूर्यसङ्काशौ योत्स्यमानौ महाबलौ |&#x9;002a&lt;br&gt;&#xA;शारदाविव जीमूतौ व्यरोचेतां व्यवस्थितौ ||&#x9;002c&lt;br&gt;&#xA;पार्थोऽपि विश्रुतं लोके गाण्डीवं परमायुधम् |&#x9;003a&lt;br&gt;&#xA;विकृष्य चिक्षेप बहून्नाराचान्मर्मभेदिनः ||&#x9;003c&lt;br&gt;&#xA;तानप्राप्ताञ्शितैर्बाणैर्नाराचान्रक्तभोजनान् |&#x9;004a&lt;br&gt;&#xA;कृपश्चिच्छेद पार्थस्य शतशोऽथ सहस्रशः ||&#x9;004c&lt;br&gt;&#xA;ततः पार्थश्च सङ्क्रुद्धश्चित्रान्मार्गान्प्रदर्शयन् |&#x9;005a&lt;br&gt;&#xA;दिशः सञ्छादयन्बाणैः प्रदिशश्च महारथः ||&#x9;005c&lt;br&gt;&#xA;एकच्छायमिवाकाशं प्रकुर्वन्सर्वतः प्रभुः |&#x9;006a&lt;br&gt;&#xA;प्रच्छादयदमेयात्मा पार्थः शरशतैः कृपम् ||&#x9;006c&lt;br&gt;&#xA;स शरैरर्पितः क्रुद्धः शितैरग्निशिखोपमैः |&#x9;007a&lt;br&gt;&#xA;तूर्णं शरसहस्रेण पार्थमप्रतिमौजसम् |&#x9;007c&lt;br&gt;&#xA;अर्पयित्वा महात्मानं ननाद समरे कृपः ||&#x9;007e&lt;br&gt;&#xA;ततः कनकपुङ्खाग्रैर्वीरः सन्नतपर्वभिः |&#x9;008a&lt;br&gt;&#xA;त्वरन्गाण्डीवनिर्मुक्तैरर्जुनस्तस्य वाजिनः |&#x9;008c&lt;br&gt;&#xA;चतुर्भिश्चतुरस्तीक्ष्णैरविध्यत्परमेषुभिः ||&#x9;008e&lt;br&gt;&#xA;ते हया निशितैर्विद्धा ज्वलद्भिरिव पन्नगैः |&#x9;009a&lt;br&gt;&#xA;उत्पेतुः सहसा सर्वे कृपः स्थानादथाच्यवत् ||&#x9;009c&lt;br&gt;&#xA;च्युतं तु गौतमं स्थानात्समीक्ष्य कुरुनन्दनः |&#x9;010a&lt;br&gt;&#xA;नाविध्यत्परवीरघ्नो रक्षमाणोऽस्य गौरवम् ||&#x9;010c&lt;br&gt;&#xA;स तु लब्ध्वा पुनः स्थानं गौतमः सव्यसाचिनम् |&#x9;011a&lt;br&gt;&#xA;विव्याध दशभिर्बाणैस्त्वरितः कङ्कपत्रिभिः ||&#x9;011c&lt;br&gt;&#xA;ततः पार्थो धनुस्तस्य भल्लेन निशितेन च |&#x9;012a&lt;br&gt;&#xA;चिच्छेदैकेन भूयश्च हस्ताच्चापमथाहरत् ||&#x9;012c&lt;br&gt;&#xA;अथास्य कवचं बाणैर्निशितैर्मर्मभेदिभिः |&#x9;013a&lt;br&gt;&#xA;व्यधमन्न च पार्थोऽस्य शरीरमवपीडयत् ||&#x9;013c&lt;br&gt;&#xA;तस्य निर्मुच्यमानस्य कवचात्काय आबभौ |&#x9;014a&lt;br&gt;&#xA;समये मुच्यमानस्य सर्पस्येव तनुर्यथा ||&#x9;014c&lt;br&gt;&#xA;छिन्ने धनुषि पार्थेन सोऽन्यदादाय कार्मुकम् |&#x9;015a&lt;br&gt;&#xA;चकार गौतमः सज्यं तदद्भुतमिवाभवत् ||&#x9;015c&lt;br&gt;&#xA;स तदप्यस्य कौन्तेयश्चिच्छेद नतपर्वणा |&#x9;016a&lt;br&gt;&#xA;एवमन्यानि चापानि बहूनि कृतहस्तवत् |&#x9;016c&lt;br&gt;&#xA;शारद्वतस्य चिच्छेद पाण्डवः परवीरहा ||&#x9;016e&lt;br&gt;&#xA;स छिन्नधनुरादाय अथ शक्तिं प्रतापवान् |&#x9;017a&lt;br&gt;&#xA;प्राहिणोत्पाण्डुपुत्राय प्रदीप्तामशनीमिव ||&#x9;017c&lt;br&gt;&#xA;तामर्जुनस्तदायान्तीं शक्तिं हेमविभूषिताम् |&#x9;018a&lt;br&gt;&#xA;वियद्गतां महोल्काभां चिच्छेद दशभिः शरैः |&#x9;018c&lt;br&gt;&#xA;सापतद्दशधा छिन्ना भूमौ पार्थेन धीमता ||&#x9;018e&lt;br&gt;&#xA;युगमध्ये तु भल्लैस्तु ततः स सधनुः कृपः |&#x9;019a&lt;br&gt;&#xA;तमाशु निशितैः पार्थं बिभेद दशभिः शरैः ||&#x9;019c&lt;br&gt;&#xA;ततः पार्थो महातेजा विशिखानग्नितेजसः |&#x9;020a&lt;br&gt;&#xA;चिक्षेप समरे क्रुद्धस्त्रयोदश शिलाशितान् ||&#x9;020c&lt;br&gt;&#xA;अथास्य युगमेकेन चतुर्भिश्चतुरो हयान् |&#x9;021a&lt;br&gt;&#xA;षष्ठेन च शिरः कायाच्छरेण रथसारथेः ||&#x9;021c&lt;br&gt;&#xA;त्रिभिस्त्रिवेणुं समरे द्वाभ्यामक्षौ महाबलः |&#x9;022a&lt;br&gt;&#xA;द्वादशेन तु भल्लेन चकर्तास्य ध्वजं तथा ||&#x9;022c&lt;br&gt;&#xA;ततो वज्रनिकाशेन फल्गुनः प्रहसन्निव |&#x9;023a&lt;br&gt;&#xA;त्रयोदशेनेन्द्रसमः कृपं वक्षस्यताडयत् ||&#x9;023c&lt;br&gt;&#xA;स छिन्नधन्वा विरथो हताश्वो हतसारथिः |&#x9;024a&lt;br&gt;&#xA;गदापाणिरवप्लुत्य तूर्णं चिक्षेप तां गदाम् ||&#x9;024c&lt;br&gt;&#xA;सा तु मुक्ता गदा गुर्वी कृपेण सुपरिष्कृता |&#x9;025a&lt;br&gt;&#xA;अर्जुनेन शरैर्नुन्ना प्रतिमार्गमथागमत् ||&#x9;025c&lt;br&gt;&#xA;ततो योधाः परीप्सन्तः शारद्वतममर्षणम् |&#x9;026a&lt;br&gt;&#xA;सर्वतः समरे पार्थं शरवर्षैरवाकिरन् ||&#x9;026c&lt;br&gt;&#xA;ततो विराटस्य सुतः सव्यमावृत्य वाजिनः |&#x9;027a&lt;br&gt;&#xA;यमकं मण्डलं कृत्वा तान्योधान्प्रत्यवारयत् ||&#x9;027c&lt;br&gt;&#xA;ततः कृपमुपादाय विरथं ते नरर्षभाः |&#x9;028a&lt;br&gt;&#xA;अपाजह्रुर्महावेगाः कुन्तीपुत्राद्धनञ्जयात् ||&#x9;028c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/053/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/053/</guid>
      <description>&lt;p&gt;अर्जुन उवाच ||&#x9;001 &lt;br&gt;&#xA;यत्रैषा काञ्चनी वेदी प्रदीप्ताग्निशिखोपमा |&#x9;001a&lt;br&gt;&#xA;उच्छ्रिता काञ्चने दण्डे पताकाभिरलङ्कृता |&#x9;001c&lt;br&gt;&#xA;तत्र मां वह भद्रं ते द्रोणानीकाय मारिष ||&#x9;001e&lt;br&gt;&#xA;अश्वाः शोणाः प्रकाशन्ते बृहन्तश्चारुवाहिनः |&#x9;002a&lt;br&gt;&#xA;स्निग्धविद्रुमसङ्काशास्ताम्रास्याः प्रियदर्शनाः |&#x9;002c&lt;br&gt;&#xA;युक्ता रथवरे यस्य सर्वशिक्षाविशारदाः ||&#x9;002e&lt;br&gt;&#xA;दीर्घबाहुर्महातेजा बलरूपसमन्वितः |&#x9;003a&lt;br&gt;&#xA;सर्वलोकेषु विख्यातो भारद्वाजः प्रतापवान् ||&#x9;003c&lt;br&gt;&#xA;बुद्ध्या तुल्यो ह्युशनसा बृहस्पतिसमो नये |&#x9;004a&lt;br&gt;&#xA;वेदास्तथैव चत्वारो ब्रह्मचर्यं तथैव च ||&#x9;004c&lt;br&gt;&#xA;ससंहाराणि दिव्यानि सर्वाण्यस्त्राणि मारिष |&#x9;005a&lt;br&gt;&#xA;धनुर्वेदश्च कार्त्स्न्येन यस्मिन्नित्यं प्रतिष्ठितः ||&#x9;005c&lt;br&gt;&#xA;क्षमा दमश्च सत्यं च आनृशंस्यमथार्जवम् |&#x9;006a&lt;br&gt;&#xA;एते चान्ये च बहवो गुणा यस्मिन्द्विजोत्तमे ||&#x9;006c&lt;br&gt;&#xA;तेनाहं योद्धुमिच्छामि महाभागेन संयुगे |&#x9;007a&lt;br&gt;&#xA;तस्मात्त्वं प्रापयाचार्यं क्षिप्रमुत्तर वाहय ||&#x9;007c&lt;br&gt;&#xA;वैशम्पायन उवाच ||&#x9;008 &lt;br&gt;&#xA;अर्जुनेनैवमुक्तस्तु वैराटिर्हेमभूषितान् |&#x9;008a&lt;br&gt;&#xA;चोदयामास तानश्वान्भारद्वाजरथं प्रति ||&#x9;008c&lt;br&gt;&#xA;तमापतन्तं वेगेन पाण्डवं रथिनां वरम् |&#x9;009a&lt;br&gt;&#xA;द्रोणः प्रत्युद्ययौ पार्थं मत्तो मत्तमिव द्विपम् ||&#x9;009c&lt;br&gt;&#xA;ततः प्राध्मापयच्छङ्खं भेरीशतनिनादितम् |&#x9;010a&lt;br&gt;&#xA;प्रचुक्षुभे बलं सर्वमुद्धूत इव सागरः ||&#x9;010c&lt;br&gt;&#xA;अथ शोणान्सदश्वांस्तान्हंसवर्णैर्मनोजवैः |&#x9;011a&lt;br&gt;&#xA;मिश्रितान्समरे दृष्ट्वा व्यस्मयन्त रणे जनाः ||&#x9;011c&lt;br&gt;&#xA;तौ रथौ वीर्यसम्पन्नौ दृष्ट्वा सङ्ग्राममूर्धनि |&#x9;012a&lt;br&gt;&#xA;आचार्यशिष्यावजितौ कृतविद्यौ मनस्विनौ ||&#x9;012c&lt;br&gt;&#xA;समाश्लिष्टौ तदान्योन्यं द्रोणपार्थौ महाबलौ |&#x9;013a&lt;br&gt;&#xA;दृष्ट्वा प्राकम्पत मुहुर्भरतानां महद्बलम् ||&#x9;013c&lt;br&gt;&#xA;हर्षयुक्तस्तथा पार्थः प्रहसन्निव वीर्यवान् |&#x9;014a&lt;br&gt;&#xA;रथं रथेन द्रोणस्य समासाद्य महारथः ||&#x9;014c&lt;br&gt;&#xA;अभिवाद्य महाबाहुः सान्त्वपूर्वमिदं वचः |&#x9;015a&lt;br&gt;&#xA;उवाच श्लक्ष्णया वाचा कौन्तेयः परवीरहा ||&#x9;015c&lt;br&gt;&#xA;उषिताः स्म वने वासं प्रतिकर्म चिकीर्षवः |&#x9;016a&lt;br&gt;&#xA;कोपं नार्हसि नः कर्तुं सदा समरदुर्जय ||&#x9;016c&lt;br&gt;&#xA;अहं तु प्रहृते पूर्वं प्रहरिष्यामि तेऽनघ |&#x9;017a&lt;br&gt;&#xA;इति मे वर्तते बुद्धिस्तद्भवान्कर्तुमर्हति ||&#x9;017c&lt;br&gt;&#xA;ततोऽस्मै प्राहिणोद्द्रोणः शरानधिकविंशतिम् |&#x9;018a&lt;br&gt;&#xA;अप्राप्तांश्चैव तान्पार्थश्चिच्छेद कृतहस्तवत् ||&#x9;018c&lt;br&gt;&#xA;ततः शरसहस्रेण रथं पार्थस्य वीर्यवान् |&#x9;019a&lt;br&gt;&#xA;अवाकिरत्ततो द्रोणः शीघ्रमस्त्रं विदर्शयन् ||&#x9;019c&lt;br&gt;&#xA;एवं प्रववृते युद्धं भारद्वाजकिरीटिनोः |&#x9;020a&lt;br&gt;&#xA;समं विमुञ्चतोः सङ्ख्ये विशिखान्दीप्ततेजसः ||&#x9;020c&lt;br&gt;&#xA;तावुभौ ख्यातकर्माणावुभौ वायुसमौ जवे |&#x9;021a&lt;br&gt;&#xA;उभौ दिव्यास्त्रविदुषावुभावुत्तमतेजसौ |&#x9;021c&lt;br&gt;&#xA;क्षिपन्तौ शरजालानि मोहयामासतुर्नृपान् ||&#x9;021e&lt;br&gt;&#xA;व्यस्मयन्त ततो योधाः सर्वे तत्र समागताः |&#x9;022a&lt;br&gt;&#xA;शरान्विसृजतोस्तूर्णं साधु साध्विति पूजयन् ||&#x9;022c&lt;br&gt;&#xA;द्रोणं हि समरे कोऽन्यो योद्धुमर्हति फल्गुनात् |&#x9;023a&lt;br&gt;&#xA;रौद्रः क्षत्रियधर्मोऽयं गुरुणा यदयुध्यत |&#x9;023c&lt;br&gt;&#xA;इत्यब्रुवञ्जनास्तत्र सङ्ग्रामशिरसि स्थिताः ||&#x9;023e&lt;br&gt;&#xA;वीरौ तावपि संरब्धौ सन्निकृष्टौ महारथौ |&#x9;024a&lt;br&gt;&#xA;छादयेतां शरव्रातैरन्योन्यमपराजितौ ||&#x9;024c&lt;br&gt;&#xA;विस्फार्य सुमहच्चापं हेमपृष्ठं दुरासदम् |&#x9;025a&lt;br&gt;&#xA;संरब्धोऽथ भरद्वाजः फल्गुनं प्रत्ययुध्यत ||&#x9;025c&lt;br&gt;&#xA;स सायकमयैर्जालैरर्जुनस्य रथं प्रति |&#x9;026a&lt;br&gt;&#xA;भानुमद्भिः शिलाधौतैर्भानोः प्रच्छादयत्प्रभाम् ||&#x9;026c&lt;br&gt;&#xA;पार्थं च स महाबाहुर्महावेगैर्महारथः |&#x9;027a&lt;br&gt;&#xA;विव्याध निशितैर्बाणैर्मेघो वृष्ट्येव पर्वतम् ||&#x9;027c&lt;br&gt;&#xA;तथैव दिव्यं गाण्डीवं धनुरादाय पाण्डवः |&#x9;028a&lt;br&gt;&#xA;शत्रुघ्नं वेगवद्धृष्टो भारसाधनमुत्तमम् |&#x9;028c&lt;br&gt;&#xA;विससर्ज शरांश्चित्रान्सुवर्णविकृतान्बहून् ||&#x9;028e&lt;br&gt;&#xA;नाशयञ्शरवर्षाणि भारद्वाजस्य वीर्यवान् |&#x9;029a&lt;br&gt;&#xA;तूर्णं चापविनिर्मुक्तैस्तदद्भुतमिवाभवत् || &#x9;029c&lt;br&gt;&#xA;स रथेन चरन्पार्थः प्रेक्षणीयो धनञ्जयः |&#x9;030a&lt;br&gt;&#xA;युगपद्दिक्षु सर्वासु सर्वशस्त्राण्यदर्शयत् ||&#x9;030c&lt;br&gt;&#xA;एकच्छायमिवाकाशं बाणैश्चक्रे समन्ततः |&#x9;031a&lt;br&gt;&#xA;नादृश्यत तदा द्रोणो नीहारेणेव संवृतः ||&#x9;031c&lt;br&gt;&#xA;तस्याभवत्तदा रूपं संवृतस्य शरोत्तमैः |&#x9;032a&lt;br&gt;&#xA;जाज्वल्यमानस्य यथा पर्वतस्येव सर्वतः ||&#x9;032c&lt;br&gt;&#xA;दृष्ट्वा तु पार्थस्य रणे शरैः स्वरथमावृतम् |&#x9;033a&lt;br&gt;&#xA;स विस्फार्य धनुश्चित्रं मेघस्तनितनिस्वनम् ||&#x9;033c&lt;br&gt;&#xA;अग्निचक्रोपमं घोरं विकर्षन्परमायुधम् |&#x9;034a&lt;br&gt;&#xA;व्यशातयच्छरांस्तांस्तु द्रोणः समितिशोभनः |&#x9;034c&lt;br&gt;&#xA;महानभूत्ततः शब्दो वंशानामिव दह्यताम् ||&#x9;034e&lt;br&gt;&#xA;जाम्बूनदमयैः पुङ्खैश्चित्रचापवरातिगैः |&#x9;035a&lt;br&gt;&#xA;प्राच्छादयदमेयात्मा दिशः सूर्यस्य च प्रभाम् ||&#x9;035c&lt;br&gt;&#xA;ततः कनकपुङ्खानां शराणां नतपर्वणाम् |&#x9;036a&lt;br&gt;&#xA;वियच्चराणां वियति दृश्यन्ते बहुशः प्रजाः ||&#x9;036c&lt;br&gt;&#xA;द्रोणस्य पुङ्खसक्ताश्च प्रभवन्तः शरासनात् |&#x9;037a&lt;br&gt;&#xA;एको दीर्घ इवादृश्यदाकाशे संहतः शरः ||&#x9;037c&lt;br&gt;&#xA;एवं तौ स्वर्णविकृतान्विमुञ्चन्तौ महाशरान् |&#x9;038a&lt;br&gt;&#xA;आकाशं संवृतं वीरावुल्काभिरिव चक्रतुः ||&#x9;038c&lt;br&gt;&#xA;शरास्तयोश्च विबभुः कङ्कबर्हिणवाससः |&#x9;039a&lt;br&gt;&#xA;पङ्क्त्यः शरदि खस्थानां हंसानां चरतामिव ||&#x9;039c&lt;br&gt;&#xA;युद्धं समभवत्तत्र सुसंरब्धं महात्मनोः |&#x9;040a&lt;br&gt;&#xA;द्रोणपाण्डवयोर्घोरं वृत्रवासवयोरिव ||&#x9;040c&lt;br&gt;&#xA;तौ गजाविव चासाद्य विषाणाग्रैः परस्परम् |&#x9;041a&lt;br&gt;&#xA;शरैः पूर्णायतोत्सृष्टैरन्योन्यमभिजघ्नतुः ||&#x9;041c&lt;br&gt;&#xA;तौ व्यवाहरतां शूरौ संरब्धौ रणशोभिनौ |&#x9;042a&lt;br&gt;&#xA;उदीरयन्तौ समरे दिव्यान्यस्त्राणि भागशः ||&#x9;042c&lt;br&gt;&#xA;अथ त्वाचार्यमुख्येन शरान्सृष्टाञ्शिलाशितान्&#x9;043a&lt;br&gt;&#xA;न्यवारयच्छितैर्बाणैरर्जुनो जयतां वरः ||&#x9;043c&lt;br&gt;&#xA;दर्शयन्नैन्द्रिरात्मानमुग्रमुग्रपराक्रमः |&#x9;044a&lt;br&gt;&#xA;इषुभिस्तूर्णमाकाशं बहुभिश्च समावृणोत् ||&#x9;044c&lt;br&gt;&#xA;जिघांसन्तं नरव्याघ्रमर्जुनं तिग्मतेजसम् |&#x9;045a&lt;br&gt;&#xA;आचार्यमुख्यः समरे द्रोणः शस्त्रभृतां वरः |&#x9;045c&lt;br&gt;&#xA;अर्जुनेन सहाक्रीडच्छरैः सन्नतपर्वभिः ||&#x9;045e&lt;br&gt;&#xA;दिव्यान्यस्त्राणि मुञ्चन्तं भारद्वाजं महारणे |&#x9;046a&lt;br&gt;&#xA;अस्त्रैरस्त्राणि संवार्य फल्गुनः समयोधयत् ||&#x9;046c&lt;br&gt;&#xA;तयोरासीत्सम्प्रहारः क्रुद्धयोर्नरसिंहयोः |&#x9;047a&lt;br&gt;&#xA;अमर्षिणोस्तदान्योन्यं देवदानवयोरिव ||&#x9;047c&lt;br&gt;&#xA;ऐन्द्रं वायव्यमाग्नेयमस्त्रमस्त्रेण पाण्डवः |&#x9;048a&lt;br&gt;&#xA;द्रोणेन मुक्तं मुक्तं तु ग्रसते स्म पुनः पुनः ||&#x9;048c&lt;br&gt;&#xA;एवं शूरौ महेष्वासौ विसृजन्तौ शिताञ्शरान् |&#x9;049a&lt;br&gt;&#xA;एकच्छायं चक्रतुस्तावाकाशं शरवृष्टिभिः ||&#x9;049c&lt;br&gt;&#xA;ततोऽर्जुनेन मुक्तानां पततां च शरीरिषु |&#x9;050a&lt;br&gt;&#xA;पर्वतेष्विव वज्राणां शराणां श्रूयते स्वनः ||&#x9;050c&lt;br&gt;&#xA;ततो नागा रथाश्चैव सादिनश्च विशां पते |&#x9;051a&lt;br&gt;&#xA;शोणिताक्ता व्यदृश्यन्त पुष्पिता इव किंशुकाः ||&#x9;051c&lt;br&gt;&#xA;बाहुभिश्च सकेयूरैर्विचित्रैश्च महारथैः |&#x9;052a&lt;br&gt;&#xA;सुवर्णचित्रैः कवचैर्ध्वजैश्च विनिपातितैः ||&#x9;052c&lt;br&gt;&#xA;योधैश्च निहतैस्तत्र पार्थबाणप्रपीडितैः |&#x9;053a&lt;br&gt;&#xA;बलमासीत्समुद्भ्रान्तं द्रोणार्जुनसमागमे ||&#x9;053c&lt;br&gt;&#xA;विधुन्वानौ तु तौ वीरौ धनुषी भारसाधने |&#x9;054a&lt;br&gt;&#xA;आच्छादयेतामन्योन्यं तितक्षन्तौ रणेषुभिः ||&#x9;054c&lt;br&gt;&#xA;अथान्तरिक्षे नादोऽभूद्द्रोणं तत्र प्रशंसताम् |&#x9;055a&lt;br&gt;&#xA;दुष्करं कृतवान्द्रोणो यदर्जुनमयोधयत् ||&#x9;055c&lt;br&gt;&#xA;प्रमाथिनं महावीर्यं दृढमुष्टिं दुरासदम् |&#x9;056a&lt;br&gt;&#xA;जेतारं देवदैत्यानां सर्पाणां च महारथम् |&#x9;056c&lt;br&gt;&#xA;अविश्रमं च शिक्षां च लाघवं दूरपातिताम् |&#x9;057a&lt;br&gt;&#xA;पार्थस्य समरे दृष्ट्वा द्रोणस्याभूच्च विस्मयः ||&#x9;057c&lt;br&gt;&#xA;अथ गाण्डीवमुद्यम्य दिव्यं धनुरमर्षणः |&#x9;058a&lt;br&gt;&#xA;058c       विचकर्ष रणे पार्थो बाहुभ्यां भरतर्षभ ||&#xA;तस्य बाणमयं वर्षं शलभानामिवायतम् |&#x9;059a&lt;br&gt;&#xA;न च बाणान्तरे वायुरस्य शक्नोति सर्पितुम् ||&#x9;059c&lt;br&gt;&#xA;अनिशं सन्दधानस्य शरानुत्सृजतस्तदा |&#x9;060a&lt;br&gt;&#xA;ददृशे नान्तरं किञ्चित्पार्थस्याददतोऽपि च ||&#x9;060c&lt;br&gt;&#xA;तथा शीघ्रास्त्रयुद्धे तु वर्तमाने सुदारुणे |&#x9;061a&lt;br&gt;&#xA;शीघ्राच्छीघ्रतरं पार्थः शरानन्यानुदीरयत् ||&#x9;061c&lt;br&gt;&#xA;ततः शतसहस्राणि शराणां नतपर्वणाम् |&#x9;062a&lt;br&gt;&#xA;युगपत्प्रापतंस्तत्र द्रोणस्य रथमन्तिकात् ||&#x9;062c&lt;br&gt;&#xA;अवकीर्यमाणे द्रोणे तु शरैर्गाण्डीवधन्वना |&#x9;063a&lt;br&gt;&#xA;हाहाकारो महानासीत्सैन्यानां भरतर्षभ ||&#x9;063c&lt;br&gt;&#xA;पाण्डवस्य तु शीघ्रास्त्रं मघवान्समपूजयत् |&#x9;064a&lt;br&gt;&#xA;गन्धर्वाप्सरसश्चैव ये च तत्र समागताः ||&#x9;064c&lt;br&gt;&#xA;ततो वृन्देन महता रथानां रथयूथपः |&#x9;065a&lt;br&gt;&#xA;आचार्यपुत्रः सहसा पाण्डवं प्रत्यवारयत् ||&#x9;065c&lt;br&gt;&#xA;अश्वत्थामा तु तत्कर्म हृदयेन महात्मनः |&#x9;066a&lt;br&gt;&#xA;पूजयामास पार्थस्य कोपं चास्याकरोद्भृशम् ||&#x9;066c&lt;br&gt;&#xA;स मन्युवशमापन्नः पार्थमभ्यद्रवद्रणे |&#x9;067a&lt;br&gt;&#xA;किरञ्शरसहस्राणि पर्जन्य इव वृष्टिमान् ||&#x9;067c&lt;br&gt;&#xA;आवृत्य तु महाबाहुर्यतो द्रौणिस्ततो हयान् |&#x9;068a&lt;br&gt;&#xA;अन्तरं प्रददौ पार्थो द्रोणस्य व्यपसर्पितुम् ||&#x9;068c&lt;br&gt;&#xA;स तु लब्ध्वान्तरं तूर्णमपायाज्जवनैर्हयैः |&#x9;069a&lt;br&gt;&#xA;छिन्नवर्मध्वजः शूरो निकृत्तः परमेषुभिः ||&#x9;069c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/054/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/054/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;तं पार्थः प्रतिजग्राह वायुवेगमिवोद्धतम् |&#x9;001a&lt;br&gt;&#xA;शरजालेन महता वर्षमाणमिवाम्बुदम् ||&#x9;001c&lt;br&gt;&#xA;तयोर्देवासुरसमः सन्निपातो महानभूत् |&#x9;002a&lt;br&gt;&#xA;किरतोः शरजालानि वृत्रवासवयोरिव ||&#x9;002c&lt;br&gt;&#xA;न स्म सूर्यस्तदा भाति न च वाति समीरणः |&#x9;003a&lt;br&gt;&#xA;शरगाढे कृते व्योम्नि छायाभूते समन्ततः ||&#x9;003c&lt;br&gt;&#xA;महांश्चटचटाशब्दो योधयोर्हन्यमानयोः |&#x9;004a&lt;br&gt;&#xA;दह्यतामिव वेणूनामासीत्परपुरञ्जय ||&#x9;004c&lt;br&gt;&#xA;हयानस्यार्जुनः सर्वान्कृतवानल्पजीवितान् |&#x9;005a&lt;br&gt;&#xA;स राजन्न प्रजानाति दिशं काञ्चन मोहितः ||&#x9;005c&lt;br&gt;&#xA;ततो द्रौणिर्महावीर्यः पार्थस्य विचरिष्यतः |&#x9;006a&lt;br&gt;&#xA;विवरं सूक्ष्ममालोक्य ज्यां चिच्छेद क्षुरेण ह |&#x9;006c&lt;br&gt;&#xA;तदस्यापूजयन्देवाः कर्म दृष्ट्वातिमानुषम् ||&#x9;006e&lt;br&gt;&#xA;ततो द्रौणिर्धनूंष्यष्टौ व्यपक्रम्य नरर्षभम् |&#x9;007a&lt;br&gt;&#xA;पुनरभ्याहनत्पार्थं हृदये कङ्कपत्रिभिः ||&#x9;007c&lt;br&gt;&#xA;ततः पार्थो महाबाहुः प्रहस्य स्वनवत्तदा |&#x9;008a&lt;br&gt;&#xA;योजयामास नवया मौर्व्या गाण्डीवमोजसा ||&#x9;008c&lt;br&gt;&#xA;ततोऽर्धचन्द्रमावृत्य तेन पार्थः समागमत् |&#x9;009a&lt;br&gt;&#xA;वारणेनेव मत्तेन मत्तो वारणयूथपः ||&#x9;009c&lt;br&gt;&#xA;ततः प्रववृते युद्धं पृथिव्यामेकवीरयोः |&#x9;010a&lt;br&gt;&#xA;रणमध्ये द्वयोरेव सुमहल्लोमहर्षणम् ||&#x9;010c&lt;br&gt;&#xA;तौ वीरौ कुरवः सर्वे ददृशुर्विस्मयान्विताः |&#x9;011a&lt;br&gt;&#xA;युध्यमानौ महात्मानौ यूथपाविव सङ्गतौ ||&#x9;011c&lt;br&gt;&#xA;तौ समाजघ्नतुर्वीरावन्योन्यं पुरुषर्षभौ |&#x9;012a&lt;br&gt;&#xA;शरैराशीविषाकारैर्ज्वलद्भिरिव पन्नगैः ||&#x9;012c&lt;br&gt;&#xA;अक्षय्याविषुधी दिव्यौ पाण्डवस्य महात्मनः |&#x9;013a&lt;br&gt;&#xA;तेन पार्थो रणे शूरस्तस्थौ गिरिरिवाचलः ||&#x9;013c&lt;br&gt;&#xA;अश्वत्थाम्नः पुनर्बाणाः क्षिप्रमभ्यस्यतो रणे |&#x9;014a&lt;br&gt;&#xA;जग्मुः परिक्षयं शीघ्रमभूत्तेनाधिकोऽर्जुनः ||&#x9;014c&lt;br&gt;&#xA;ततः कर्णो महच्चापं विकृष्याभ्यधिकं रुषा |&#x9;015a&lt;br&gt;&#xA;अवाक्षिपत्ततः शब्दो हाहाकारो महानभूत् ||&#x9;015c&lt;br&gt;&#xA;तत्र चक्षुर्दधे पार्थो यत्र विस्फार्यते धनुः |&#x9;016a&lt;br&gt;&#xA;ददर्श तत्र राधेयं तस्य कोपोऽत्यवीवृधत् ||&#x9;016c&lt;br&gt;&#xA;स रोषवशमापन्नः कर्णमेव जिघांसया |&#x9;017a&lt;br&gt;&#xA;अवैक्षत विवृत्ताभ्यां नेत्राभ्यां कुरुपुङ्गवः ||&#x9;017c&lt;br&gt;&#xA;तथा तु विमुखे पार्थे द्रोणपुत्रस्य सायकान् |&#x9;018a&lt;br&gt;&#xA;त्वरिताः पुरुषा राजन्नुपाजह्रुः सहस्रशः ||&#x9;018c&lt;br&gt;&#xA;उत्सृज्य च महाबाहुर्द्रोणपुत्रं धनञ्जयः |&#x9;019a&lt;br&gt;&#xA;अभिदुद्राव सहसा कर्णमेव सपत्नजित् ||&#x9;019c&lt;br&gt;&#xA;तमभिद्रुत्य कौन्तेयः क्रोधसंरक्तलोचनः |&#x9;020a&lt;br&gt;&#xA;कामयन्द्वैरथे युद्धमिदं वचनमब्रवीत् ||&#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/055/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/055/</guid>
      <description>&lt;p&gt;अर्जुन उवाच ||&#x9;001 &lt;br&gt;&#xA;कर्ण यत्ते सभामध्ये बहु वाचा विकत्थितम् |&#x9;001a&lt;br&gt;&#xA;न मे युधि समोऽस्तीति तदिदं प्रत्युपस्थितम् ||&#x9;001c&lt;br&gt;&#xA;अवोचः परुषा वाचो धर्ममुत्सृज्य केवलम् |&#x9;002a&lt;br&gt;&#xA;इदं तु दुष्करं मन्ये यदिदं ते चिकीर्षितम् ||&#x9;002c&lt;br&gt;&#xA;यत्त्वया कथितं पूर्वं मामनासाद्य किञ्चन |&#x9;003a&lt;br&gt;&#xA;तदद्य कुरु राधेय कुरुमध्ये मया सह ||&#x9;003c&lt;br&gt;&#xA;यत्सभायां स्म पाञ्चालीं क्लिश्यमानां दुरात्मभिः |&#x9;004a&lt;br&gt;&#xA;दृष्टवानसि तस्याद्य फलमाप्नुहि केवलम् ||&#x9;004c&lt;br&gt;&#xA;धर्मपाशनिबद्धेन यन्मया मर्षितं पुरा |&#x9;005a&lt;br&gt;&#xA;तस्य राधेय कोपस्य विजयं पश्य मे मृधे ||&#x9;005c&lt;br&gt;&#xA;एहि कर्ण मया सार्धं प्रतिपद्यस्व सङ्गरम् |&#x9;006a&lt;br&gt;&#xA;प्रेक्षकाः कुरवः सर्वे भवन्तु सहसैनिकाः ||&#x9;006c&lt;br&gt;&#xA;कर्ण उवाच ||&#x9;007 &lt;br&gt;&#xA;ब्रवीषि वाचा यत्पार्थ कर्मणा तत्समाचर |&#x9;007a&lt;br&gt;&#xA;अतिशेते हि वै वाचं कर्मेति प्रथितं भुवि ||&#x9;007c&lt;br&gt;&#xA;यत्त्वया मर्षितं पूर्वं तदशक्तेन मर्षितम् |&#x9;008a&lt;br&gt;&#xA;इति गृह्णामि तत्पार्थ तव दृष्ट्वापराक्रमम् ||&#x9;008c&lt;br&gt;&#xA;धर्मपाशनिबद्धेन यदि ते मर्षितं पुरा |&#x9;009a&lt;br&gt;&#xA;तथैव बद्धमात्मानमबद्धमिव मन्यसे ||&#x9;009c&lt;br&gt;&#xA;यदि तावद्वने वासो यथोक्तश्चरितस्त्वया |&#x9;010a&lt;br&gt;&#xA;तत्त्वं धर्मार्थवित्क्लिष्टः समयं भेत्तुमिच्छसि ||&#x9;010c&lt;br&gt;&#xA;यदि शक्रः स्वयं पार्थ युध्यते तव कारणात् |&#x9;011a&lt;br&gt;&#xA;तथापि न व्यथा काचिन्मम स्याद्विक्रमिष्यतः ||&#x9;011c&lt;br&gt;&#xA;अयं कौन्तेय कामस्ते नचिरात्समुपस्थितः |&#x9;012a&lt;br&gt;&#xA;योत्स्यसे त्वं मया सार्धमद्य द्रक्ष्यसि मे बलम् ||&#x9;012c&lt;br&gt;&#xA;अर्जुन उवाच ||&#x9;013 &lt;br&gt;&#xA;इदानीमेव तावत्त्वमपयातो रणान्मम |&#x9;013a&lt;br&gt;&#xA;तेन जीवसि राधेय निहतस्त्वनुजस्तव ||&#x9;013c&lt;br&gt;&#xA;भ्रातरं घातयित्वा च त्यक्त्वा रणशिरश्च कः |&#x9;014a&lt;br&gt;&#xA;त्वदन्यः पुरुषः सत्सु ब्रूयादेवं व्यवस्थितः ||&#x9;014c&lt;br&gt;&#xA;वैशम्पायन उवाच ||&#x9;015 &lt;br&gt;&#xA;इति कर्णं ब्रुवन्नेव बीभत्सुरपराजितः |&#x9;015a&lt;br&gt;&#xA;अभ्ययाद्विसृजन्बाणान्कायावरणभेदिनः ||&#x9;015c&lt;br&gt;&#xA;प्रतिजग्राह तान्कर्णः शरानग्निशिखोपमान् |&#x9;016a&lt;br&gt;&#xA;शरवर्षेण महता वर्षमाण इवाम्बुदः ||&#x9;016c&lt;br&gt;&#xA;उत्पेतुः शरजालानि घोररूपाणि सर्वशः |&#x9;017a&lt;br&gt;&#xA;अविध्यदश्वान्बाह्वोश्च हस्तावापं पृथक्पृथक् ||&#x9;017c&lt;br&gt;&#xA;सोऽमृष्यमाणः कर्णस्य निषङ्गस्यावलम्बनम् |&#x9;018a&lt;br&gt;&#xA;चिच्छेद निशिताग्रेण शरेण नतपर्वणा ||&#x9;018c&lt;br&gt;&#xA;उपासङ्गादुपादाय कर्णो बाणानथापरान् |&#x9;019a&lt;br&gt;&#xA;विव्याध पाण्डवं हस्ते तस्य मुष्टिरशीर्यत ||&#x9;019c&lt;br&gt;&#xA;ततः पार्थो महाबाहुः कर्णस्य धनुरच्छिनत् |&#x9;020a&lt;br&gt;&#xA;स शक्तिं प्राहिणोत्तस्मै तां पार्थो व्यधमच्छरैः ||&#x9;020c&lt;br&gt;&#xA;ततोऽभिपेतुर्बहवो राधेयस्य पदानुगाः |&#x9;021a&lt;br&gt;&#xA;तांश्च गाण्डीवनिर्मुक्तैः प्राहिणोद्यमसादनम् ||&#x9;021c&lt;br&gt;&#xA;ततोऽस्याश्वाञ्शरैस्तीक्ष्णैर्बीभत्सुर्भारसाधनैः |&#x9;022a&lt;br&gt;&#xA;आकर्णमुक्तैरभ्यघ्नंस्ते हताः प्रापतन्भुवि ||&#x9;022c&lt;br&gt;&#xA;अथापरेण बाणेन ज्वलितेन महाभुजः |&#x9;023a&lt;br&gt;&#xA;विव्याध कर्णं कौन्तेयस्तीक्ष्णेनोरसि वीर्यवान् ||&#x9;023c&lt;br&gt;&#xA;तस्य भित्त्वा तनुत्राणं कायमभ्यपतच्छरः |&#x9;024a&lt;br&gt;&#xA;ततः स तमसाविष्टो न स्म किञ्चित्प्रजज्ञिवान् ||&#x9;024c&lt;br&gt;&#xA;स गाढवेदनो हित्वा रणं प्रायादुदङ्मुखः |&#x9;025a&lt;br&gt;&#xA;ततोऽर्जुन उपाक्रोशदुत्तरश्च महारथः ||&#x9;025c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/056/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/056/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;ततो वैकर्तनं जित्वा पार्थो वैराटिमब्रवीत् |&#x9;001a&lt;br&gt;&#xA;एतन्मां प्रापयानीकं यत्र तालो हिरण्मयः ||&#x9;001c&lt;br&gt;&#xA;अत्र शान्तनवो भीष्मो रथेऽस्माकं पितामहः |&#x9;002a&lt;br&gt;&#xA;काङ्क्षमाणो मया युद्धं तिष्ठत्यमरदर्शनः |&#x9;002c&lt;br&gt;&#xA;आदास्याम्यहमेतस्य धनुर्ज्यामपि चाहवे ||&#x9;002e&lt;br&gt;&#xA;अस्यन्तं दिव्यमस्त्रं मां चित्रमद्य निशामय |&#x9;003a&lt;br&gt;&#xA;शतह्रदामिवायान्तीं स्तनयित्नोरिवाम्बरे ||&#x9;003c&lt;br&gt;&#xA;सुवर्णपृष्ठं गाण्डीवं द्रक्ष्यन्ति कुरवो मम |&#x9;004a&lt;br&gt;&#xA;दक्षिणेनाथ वामेन कतरेण स्विदस्यति |&#x9;004c&lt;br&gt;&#xA;इति मां सङ्गताः सर्वे तर्कयिष्यन्ति शत्रवः ||&#x9;004e&lt;br&gt;&#xA;शोणितोदां रथावर्तां नागनक्रां दुरत्ययाम् |&#x9;005a&lt;br&gt;&#xA;नदीं प्रस्यन्दयिष्यामि परलोकप्रवाहिनीम् ||&#x9;005c&lt;br&gt;&#xA;पाणिपादशिरःपृष्ठबाहुशाखानिरन्तरम् |&#x9;006a&lt;br&gt;&#xA;वनं कुरूणां छेत्स्यामि भल्लैः सन्नतपर्वभिः ||&#x9;006c&lt;br&gt;&#xA;जयतः कौरवीं सेनामेकस्य मम धन्विनः |&#x9;007a&lt;br&gt;&#xA;शतं मार्गा भविष्यन्ति पावकस्येव कानने |&#x9;007c&lt;br&gt;&#xA;मया चक्रमिवाविद्धं सैन्यं द्रक्ष्यसि केवलम् ||&#x9;007e&lt;br&gt;&#xA;असम्भ्रान्तो रथे तिष्ठ समेषु विषमेषु च |&#x9;008a&lt;br&gt;&#xA;दिवमावृत्य तिष्ठन्तं गिरिं भेत्स्यामि धारिभिः ||&#x9;008c&lt;br&gt;&#xA;अहमिन्द्रस्य वचनात्सङ्ग्रामेऽभ्यहनं पुरा |&#x9;009a&lt;br&gt;&#xA;पौलोमान्कालखञ्जांश्च सहस्राणि शतानि च ||&#x9;009c&lt;br&gt;&#xA;अहमिन्द्राद्दृढां मुष्टिं ब्रह्मणः कृतहस्तताम् |&#x9;010a&lt;br&gt;&#xA;प्रगाढं तुमुलं चित्रमतिविद्धं प्रजापतेः ||&#x9;010c&lt;br&gt;&#xA;अहं पारे समुद्रस्य हिरण्यपुरमारुजम् |&#x9;011a&lt;br&gt;&#xA;जित्वा षष्टिसहस्राणि रथिनामुग्रधन्विनाम् ||&#x9;011c&lt;br&gt;&#xA;ध्वजवृक्षं पत्तितृणं रथसिंहगणायुतम् |&#x9;012a&lt;br&gt;&#xA;वनमादीपयिष्यामि कुरूणामस्त्रतेजसा ||&#x9;012c&lt;br&gt;&#xA;तानहं रथनीडेभ्यः शरैः सन्नतपर्वभिः |&#x9;013a&lt;br&gt;&#xA;एकः सङ्कालयिष्यामि वज्रपाणिरिवासुरान् ||&#x9;013c&lt;br&gt;&#xA;रौद्रं रुद्रादहं ह्यस्त्रं वारुणं वरुणादपि |&#x9;014a&lt;br&gt;&#xA;अस्त्रमाग्नेयमग्नेश्च वायव्यं मातरिश्वनः |&#x9;014c&lt;br&gt;&#xA;वज्रादीनि तथास्त्राणि शक्रादहमवाप्तवान् ||&#x9;014e&lt;br&gt;&#xA;धार्तराष्ट्रवनं घोरं नरसिंहाभिरक्षितम् |&#x9;015a&lt;br&gt;&#xA;अहमुत्पाटयिष्यामि वैराटे व्येतु ते भयम् ||&#x9;015c&lt;br&gt;&#xA;एवमाश्वासितस्तेन वैराटिः सव्यसाचिना |&#x9;016a&lt;br&gt;&#xA;व्यगाहत रथानीकं भीमं भीष्मस्य धीमतः ||&#x9;016c&lt;br&gt;&#xA;तमायान्तं महाबाहुं जिगीषन्तं रणे परान् |&#x9;017a&lt;br&gt;&#xA;अभ्यवारयदव्यग्रः क्रूरकर्मा धनञ्जयम् ||&#x9;017c&lt;br&gt;&#xA;तं चित्रमाल्याभरणाः कृतविद्या मनस्विनः |&#x9;018a&lt;br&gt;&#xA;आगच्छन्भीमधन्वानं मौर्वीं पर्यस्य बाहुभिः ||&#x9;018c&lt;br&gt;&#xA;दुःशासनो विकर्णश्च दुःसहोऽथ विविंशतिः |&#x9;019a&lt;br&gt;&#xA;आगत्य भीमधन्वानं बीभत्सुं पर्यवारयन् ||&#x9;019c&lt;br&gt;&#xA;दुःशासनस्तु भल्लेन विद्ध्वा वैराटिमुत्तरम् |&#x9;020a&lt;br&gt;&#xA;द्वितीयेनार्जुनं वीरः प्रत्यविध्यत्स्तनान्तरे ||&#x9;020c&lt;br&gt;&#xA;तस्य जिष्णुरुपावृत्य पृथुधारेण कार्मुकम् |&#x9;021a&lt;br&gt;&#xA;चकर्त गार्ध्रपत्रेण जातरूपपरिष्कृतम् ||&#x9;021c&lt;br&gt;&#xA;अथैनं पञ्चभिः पश्चात्प्रत्यविध्यत्स्तनान्तरे |&#x9;022a&lt;br&gt;&#xA;सोऽपयातो रणं हित्वा पार्थबाणप्रपीडितः ||&#x9;022c&lt;br&gt;&#xA;तं विकर्णः शरैस्तीक्ष्णैर्गार्ध्रपत्रैरजिह्मगैः |&#x9;023a&lt;br&gt;&#xA;विव्याध परवीरघ्नमर्जुनं धृतराष्ट्रजः ||&#x9;023c&lt;br&gt;&#xA;ततस्तमपि कौन्तेयः शरेणानतपर्वणा |&#x9;024a&lt;br&gt;&#xA;ललाटेऽभ्यहनत्तूर्णं स विद्धः प्रापतद्रथात् ||&#x9;024c&lt;br&gt;&#xA;ततः पार्थमभिद्रुत्य दुःसहः सविविंशतिः |&#x9;025a&lt;br&gt;&#xA;अवाकिरच्छरैस्तीक्ष्णैः परीप्सन्भ्रातरं रणे ||&#x9;025c&lt;br&gt;&#xA;तावुभौ गार्ध्रपत्राभ्यां निशिताभ्यां धनञ्जयः |&#x9;026a&lt;br&gt;&#xA;विद्ध्वा युगपदव्यग्रस्तयोर्वाहानसूदयत् ||&#x9;026c&lt;br&gt;&#xA;तौ हताश्वौ विविद्धाङ्गौ धृतराष्ट्रात्मजावुभौ |&#x9;027a&lt;br&gt;&#xA;अभिपत्य रथैरन्यैरपनीतौ पदानुगैः ||&#x9;027c&lt;br&gt;&#xA;सर्वा दिशश्चाभ्यपतद्बीभत्सुरपराजितः |&#x9;028a&lt;br&gt;&#xA;किरीटमाली कौन्तेयो लब्धलक्षो महाबलः ||&#x9;028c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/057/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/057/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;अथ सङ्गम्य सर्वे तु कौरवाणां महारथाः |&#x9;001a&lt;br&gt;&#xA;अर्जुनं सहिता यत्ताः प्रत्ययुध्यन्त भारत ||&#x9;001c&lt;br&gt;&#xA;स सायकमयैर्जालैः सर्वतस्तान्महारथान् |&#x9;002a&lt;br&gt;&#xA;प्राच्छादयदमेयात्मा नीहार इव पर्वतान् ||&#x9;002c&lt;br&gt;&#xA;नदद्भिश्च महानागैर्हेषमाणैश्च वाजिभिः |&#x9;003a&lt;br&gt;&#xA;भेरीशङ्खनिनादैश्च स शब्दस्तुमुलोऽभवत् ||&#x9;003c&lt;br&gt;&#xA;नराश्वकायान्निर्भिद्य लोहानि कवचानि च |&#x9;004a&lt;br&gt;&#xA;पार्थस्य शरजालानि विनिष्पेतुः सहस्रशः ||&#x9;004c&lt;br&gt;&#xA;त्वरमाणः शरानस्यन्पाण्डवः स बभौ रणे |&#x9;005a&lt;br&gt;&#xA;मध्यन्दिनगतोऽर्चिष्माञ्शरदीव दिवाकरः ||&#x9;005c&lt;br&gt;&#xA;उपप्लवन्त वित्रस्ता रथेभ्यो रथिनस्तदा |&#x9;006a&lt;br&gt;&#xA;सादिनश्चाश्वपृष्ठेभ्यो भूमौ चापि पदातयः ||&#x9;006c&lt;br&gt;&#xA;शरैः सन्ताड्यमानानां कवचानां महात्मनाम् |&#x9;007a&lt;br&gt;&#xA;ताम्रराजतलोहानां प्रादुरासीन्महास्वनः ||&#x9;007c&lt;br&gt;&#xA;छन्नमायोधनं सर्वं शरीरैर्गतचेतसाम् |&#x9;008a&lt;br&gt;&#xA;गजाश्वसादिभिस्तत्र शितबाणात्तजीवितैः ||&#x9;008c&lt;br&gt;&#xA;थोपस्थाभिपतितैरास्तृता मानवैर्मही |&#x9;009a&lt;br&gt;&#xA;प्रनृत्यदिव सङ्ग्रामे चापहस्तो धनञ्जयः ||&#x9;009c&lt;br&gt;&#xA;श्रुत्वा गाण्डीवनिर्घोषं विस्फूर्जितमिवाशनेः |&#x9;010a&lt;br&gt;&#xA;त्रस्तानि सर्वभूतानि व्यगच्छन्त महाहवात् ||&#x9;010c&lt;br&gt;&#xA;कुण्डलोष्णीषधारीणि जातरूपस्रजानि च |&#x9;011a&lt;br&gt;&#xA;पतितानि स्म दृश्यन्ते शिरांसि रणमूर्धनि ||&#x9;011c&lt;br&gt;&#xA;विशिखोन्मथितैर्गात्रैर्बाहुभिश्च सकार्मुकैः |&#x9;012a&lt;br&gt;&#xA;सहस्ताभरणैश्चान्यैः प्रच्छन्ना भाति मेदिनी ||&#x9;012c&lt;br&gt;&#xA;शिरसां पात्यमानानामन्तरा निशितैः शरैः |&#x9;013a&lt;br&gt;&#xA;अश्मवृष्टिरिवाकाशादभवद्भरतर्षभ ||&#x9;013c&lt;br&gt;&#xA;दर्शयित्वा तथात्मानं रौद्रं रुद्रपराक्रमः |&#x9;014a&lt;br&gt;&#xA;अवरुद्धश्चरन्पार्थो दशवर्षाणि त्रीणि च |&#x9;014c&lt;br&gt;&#xA;क्रोधाग्निमुत्सृजद्घोरं धार्तराष्ट्रेषु पाण्डवः ||&#x9;014e&lt;br&gt;&#xA;तस्य तद्दहतः सैन्यं दृष्ट्वा चैव पराक्रमम् |&#x9;015a&lt;br&gt;&#xA;सर्वे शान्तिपरा योधा धार्तराष्ट्रस्य पश्यतः ||&#x9;015c&lt;br&gt;&#xA;वित्रासयित्वा तत्सैन्यं द्रावयित्वा महारथान् |&#x9;016a&lt;br&gt;&#xA;अर्जुनो जयतां श्रेष्ठः पर्यवर्तत भारत ||&#x9;016c&lt;br&gt;&#xA;प्रावर्तयन्नदीं घोरां शोणितौघतरङ्गिणीम् |&#x9;017a&lt;br&gt;&#xA;अस्थिशैवलसम्बाधां युगान्ते कालनिर्मिताम् ||&#x9;017c&lt;br&gt;&#xA;शरचापप्लवां घोरां मांसशोणितकर्दमाम् |&#x9;018a&lt;br&gt;&#xA;महारथमहाद्वीपां शङ्खदुन्दुभिनिस्वनाम् |&#x9;018c&lt;br&gt;&#xA;चकार महतीं पार्थो नदीमुत्तरशोणिताम् ||&#x9;018e&lt;br&gt;&#xA;आददानस्य हि शरान्सन्धाय च विमुञ्चतः |&#x9;019a&lt;br&gt;&#xA;विकर्षतश्च गाण्डीवं न किञ्चिद्दृश्यतेऽन्तरम् ||&#x9;019c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/058/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/058/</guid>
      <description>&lt;p&gt;वैशम्पायन उवाच || &#x9;001 &lt;br&gt;&#xA;अथ दुर्योधनः कर्णो दुःशासनविविंशती |&#x9;001a&lt;br&gt;&#xA;द्रोणश्च सह पुत्रेण कृपश्चातिरथो रणे ||&#x9;001c&lt;br&gt;&#xA;पुनरीयुः सुसंरब्धा धनञ्जयजिघांसया |&#x9;002a&lt;br&gt;&#xA;विस्फारयन्तश्चापानि बलवन्ति दृढानि च ||&#x9;002c&lt;br&gt;&#xA;तान्प्रकीर्णपताकेन रथेनादित्यवर्चसा |&#x9;003a&lt;br&gt;&#xA;प्रत्युद्ययौ महाराज समस्तान्वानरध्वजः ||&#x9;003c&lt;br&gt;&#xA;ततः कृपश्च कर्णश्च द्रोणश्च रथिनां वरः |&#x9;004a&lt;br&gt;&#xA;तं महास्त्रैर्महावीर्यं परिवार्य धनञ्जयम् ||&#x9;004c&lt;br&gt;&#xA;शरौघान्सम्यगस्यन्तो जीमूता इव वार्षिकाः |&#x9;005a&lt;br&gt;&#xA;ववर्षुः शरवर्षाणि प्रपतन्तं किरीटिनम् ||&#x9;005c&lt;br&gt;&#xA;इषुभिर्बहुभिस्तूर्णं समरे लोमवाहिभिः |&#x9;006a&lt;br&gt;&#xA;अदूरात्पर्यवस्थाय पूरयामासुरादृताः ||&#x9;006c&lt;br&gt;&#xA;तथावकीर्णस्य हि तैर्दिव्यैरस्त्रैः समन्ततः |&#x9;007a&lt;br&gt;&#xA;न तस्य द्व्यङ्गुलमपि विवृतं समदृश्यत ||&#x9;007c&lt;br&gt;&#xA;ततः प्रहस्य बीभत्सुर्दिव्यमैन्द्रं महारथः |&#x9;008a&lt;br&gt;&#xA;अस्त्रमादित्यसङ्काशं गाण्डीवे समयोजयत् ||&#x9;008c&lt;br&gt;&#xA;स रश्मिभिरिवादित्यः प्रतपन्समरे बली |&#x9;009a&lt;br&gt;&#xA;किरीटमाली कौन्तेयः सर्वान्प्राच्छादयत्कुरून् ||&#x9;009c&lt;br&gt;&#xA;यथा बलाहके विद्युत्पावको वा शिलोच्चये |&#x9;010a&lt;br&gt;&#xA;तथा गाण्डीवमभवदिन्द्रायुधमिवाततम् ||&#x9;010c&lt;br&gt;&#xA;यथा वर्षति पर्जन्ये विद्युद्विभ्राजते दिवि |&#x9;011a&lt;br&gt;&#xA;तथा दश दिशः सर्वाः पतद्गाण्डीवमावृणोत् ||&#x9;011c&lt;br&gt;&#xA;त्रस्ताश्च रथिनः सर्वे बभूवुस्तत्र सर्वशः |&#x9;012a&lt;br&gt;&#xA;सर्वे शान्तिपरा भूत्वा स्वचित्तानि न लेभिरे |&#x9;012c&lt;br&gt;&#xA;सङ्ग्रामविमुखाः सर्वे योधास्ते हतचेतसः ||&#x9;012e&lt;br&gt;&#xA;एवं सर्वाणि सैन्यानि भग्नानि भरतर्षभ |&#x9;013a&lt;br&gt;&#xA;प्राद्रवन्त दिशः सर्वा निराशानि स्वजीविते ||&#x9;013c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/059/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/059/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;ततः शान्तनवो भीष्मो दुराधर्षः प्रतापवान् |&#x9;001a&lt;br&gt;&#xA;वध्यमानेषु योधेषु धनञ्जयमुपाद्रवत् ||&#x9;001c&lt;br&gt;&#xA;प्रगृह्य कार्मुकश्रेष्ठं जातरूपपरिष्कृतम् |&#x9;002a&lt;br&gt;&#xA;शरानादाय तीक्ष्णाग्रान्मर्मभेदप्रमाथिनः ||&#x9;002c&lt;br&gt;&#xA;पाण्डुरेणातपत्रेण ध्रियमाणेन मूर्धनि |&#x9;003a&lt;br&gt;&#xA;शुशुभे स नरव्याघ्रो गिरिः सूर्योदये यथा ||&#x9;003c&lt;br&gt;&#xA;प्रध्माय शङ्खं गाङ्गेयो धार्तराष्ट्रान्प्रहर्षयन् |&#x9;004a&lt;br&gt;&#xA;प्रदक्षिणमुपावृत्य बीभत्सुं समवारयत् ||&#x9;004c&lt;br&gt;&#xA;तमुद्वीक्ष्य तथायान्तं कौन्तेयः परवीरहा |&#x9;005a&lt;br&gt;&#xA;प्रत्यगृह्णात्प्रहृष्टात्मा धाराधरमिवाचलः ||&#x9;005c&lt;br&gt;&#xA;ततो भीष्मः शरानष्टौ ध्वजे पार्थस्य वीर्यवान् |&#x9;006a&lt;br&gt;&#xA;समपर्यन्महावेगाञ्श्वसमानानिवोरगान् ||&#x9;006c&lt;br&gt;&#xA;ते ध्वजं पाण्डुपुत्रस्य समासाद्य पतत्रिणः |&#x9;007a&lt;br&gt;&#xA;ज्वलन्तः कपिमाजघ्नुर्ध्वजाग्रनिलयांश्च तान् ||&#x9;007c&lt;br&gt;&#xA;ततो भल्लेन महता पृथुधारेण पाण्डवः |&#x9;008a&lt;br&gt;&#xA;छत्रं चिच्छेद भीष्मस्य तूर्णं तदपतद्भुवि ||&#x9;008c&lt;br&gt;&#xA;ध्वजं चैवास्य कौन्तेयः शरैरभ्यहनद्दृढम् |&#x9;009a&lt;br&gt;&#xA;शीघ्रकृद्रथवाहांश्च तथोभौ पार्ष्णिसारथी ||&#x9;009c&lt;br&gt;&#xA;तयोस्तदभवद्युद्धं तुमुलं लोमहर्षणम् |&#x9;010a&lt;br&gt;&#xA;भीष्मस्य सह पार्थेन बलिवासवयोरिव ||&#x9;010c&lt;br&gt;&#xA;भल्लैर्भल्लाः समागम्य भीष्मपाण्डवयोर्युधि |&#x9;011a&lt;br&gt;&#xA;अन्तरिक्षे व्यराजन्त खद्योताः प्रावृषीव हि ||&#x9;011c&lt;br&gt;&#xA;अग्निचक्रमिवाविद्धं सव्यदक्षिणमस्यतः |&#x9;012a&lt;br&gt;&#xA;गाण्डीवमभवद्राजन्पार्थस्य सृजतः शरान् ||&#x9;012c&lt;br&gt;&#xA;स तैः सञ्छादयामास भीष्मं शरशतैः शितैः |&#x9;013a&lt;br&gt;&#xA;पर्वतं वारिधाराभिश्छादयन्निव तोयदः ||&#x9;013c&lt;br&gt;&#xA;तां स वेलामिवोद्धूतां शरवृष्टिं समुत्थिताम् |&#x9;014a&lt;br&gt;&#xA;व्यधमत्सायकैर्भीष्मो अर्जुनं सन्निवारयत् ||&#x9;014c&lt;br&gt;&#xA;ततस्तानि निकृत्तानि शरजालानि भागशः |&#x9;015a&lt;br&gt;&#xA;समरेऽभिव्यशीर्यन्त फल्गुनस्य रथं प्रति ||&#x9;015c&lt;br&gt;&#xA;ततः कनकपुङ्खानां शरवृष्टिं समुत्थिताम्  |&#x9;016a&lt;br&gt;&#xA;पाण्डवस्य रथात्तूर्णं शलभानामिवायतिम्  |&#x9;016c&lt;br&gt;&#xA;व्यधमत्तां पुनस्तस्य भीष्मः शरशतैः शितैः ||&#x9;016e&lt;br&gt;&#xA;ततस्ते कुरवः सर्वे साधु साध्विति चाब्रुवन् |&#x9;017a&lt;br&gt;&#xA;दुष्करं कृतवान्भीष्मो यदर्जुनमयोधयत् ||&#x9;017c&lt;br&gt;&#xA;बलवांस्तरुणो दक्षः क्षिप्रकारी च पाण्डवः |&#x9;018a&lt;br&gt;&#xA;कोऽन्यः समर्थः पार्थस्य वेगं धारयितुं रणे ||&#x9;018c&lt;br&gt;&#xA;ऋते शान्तनवाद्भीष्मात्कृष्णाद्वा देवकीसुतात्  |&#x9;019a&lt;br&gt;&#xA;आचार्यप्रवराद्वापि भारद्वाजान्महाबलात् ||&#x9;019c&lt;br&gt;&#xA;अस्त्रैरस्त्राणि संवार्य क्रीडतः पुरुषर्षभौ |&#x9;020a&lt;br&gt;&#xA;चक्षूंषि सर्वभूतानां मोहयन्तौ महाबलौ ||&#x9;020c&lt;br&gt;&#xA;प्राजापत्यं तथैवैन्द्रमाग्नेयं च सुदारुणम् |&#x9;021a&lt;br&gt;&#xA;कौबेरं वारुणं चैव याम्यं वायव्यमेव च |&#x9;021c&lt;br&gt;&#xA;प्रयुञ्जानौ महात्मानौ समरे तौ विचेरतुः ||&#x9;021e&lt;br&gt;&#xA;विस्मितान्यथ भूतानि तौ दृष्ट्वा संयुगे तदा |&#x9;022a&lt;br&gt;&#xA;साधु पार्थ महाबाहो साधु भीष्मेति चाब्रुवन् ||&#x9;022c&lt;br&gt;&#xA;नेदं युक्तं मनुष्येषु योऽयं सन्दृश्यते महान् |&#x9;023a&lt;br&gt;&#xA;महास्त्राणां सम्प्रयोगः समरे भीष्मपार्थयोः ||&#x9;023c&lt;br&gt;&#xA;एवं सर्वास्त्रविदुषोरस्त्रयुद्धमवर्तत |&#x9;024a&lt;br&gt;&#xA;अथ जिष्णुरुपावृत्य पृथुधारेण कार्मुकम् |&#x9;024c&lt;br&gt;&#xA;चकर्त भीष्मस्य तदा जातरूपपरिष्कृतम् ||&#x9;024e&lt;br&gt;&#xA;निमेषान्तरमात्रेण भीष्मोऽन्यत्कार्मुकं रणे |&#x9;025a&lt;br&gt;&#xA;समादाय महाबाहुः सज्यं चक्रे महाबलः |&#x9;025c&lt;br&gt;&#xA;शरांश्च सुबहून्क्रुद्धो मुमोचाशु धनञ्जये ||&#x9;025e&lt;br&gt;&#xA;अर्जुनोऽपि शरांश्चित्रान्भीष्माय निशितान्बहून् |&#x9;026a&lt;br&gt;&#xA;चिक्षेप सुमहातेजास्तथा भीष्मश्च पाण्डवे ||&#x9;026c&lt;br&gt;&#xA;तयोर्दिव्यास्त्रविदुषोरस्यतोरनिशं शरान् |&#x9;027a&lt;br&gt;&#xA;न विशेषस्तदा राजल्ँलक्ष्यते स्म महात्मनोः ||&#x9;027c&lt;br&gt;&#xA;अथावृणोद्दश दिशः शरैरतिरथस्तदा |&#x9;028a&lt;br&gt;&#xA;किरीटमाली कौन्तेयः शूरः शान्तनवस्तथा ||&#x9;028c&lt;br&gt;&#xA;अतीव पाण्डवो भीष्मं भीष्मश्चातीव पाण्डवम् |&#x9;029a&lt;br&gt;&#xA;बभूव तस्मिन्सङ्ग्रामे राजल्ँलोके तदद्भुतम् ||&#x9;029c&lt;br&gt;&#xA;पाण्डवेन हताः शूरा भीष्मस्य रथरक्षिणः |&#x9;030a&lt;br&gt;&#xA;शेरते स्म तदा राजन्कौन्तेयस्याभितो रथम् ||&#x9;030c&lt;br&gt;&#xA;ततो गाण्डीवनिर्मुक्ता निरमित्रं चिकीर्षवः |&#x9;031a&lt;br&gt;&#xA;आगच्छन्पुङ्खसंश्लिष्टाः श्वेतवाहनपत्रिणः ||&#x9;031c&lt;br&gt;&#xA;निष्पतन्तो रथात्तस्य धौता हैरण्यवाससः&#x9;032a&lt;br&gt;&#xA;आकाशे समदृश्यन्त हंसानामिव पङ्क्तयः ||&#x9;032c&lt;br&gt;&#xA;तस्य तद्दिव्यमस्त्रं हि प्रगाढं चित्रमस्यतः |&#x9;033a&lt;br&gt;&#xA;प्रेक्षन्ते स्मान्तरिक्षस्थाः सर्वे देवाः सवासवाः |&#x9;033c&lt;br&gt;&#xA;तद्दृष्ट्वा परमप्रीतो गन्धर्वश्चित्रमद्भुतम् |&#x9;034a&lt;br&gt;&#xA;शशंस देवराजाय चित्रसेनः प्रतापवान् ||&#x9;034c&lt;br&gt;&#xA;पश्येमानरिनिर्दारान्संसक्तानिव गच्छतः |&#x9;035a&lt;br&gt;&#xA;चित्ररूपमिदं जिष्णोर्दिव्यमस्त्रमुदीर्यतः ||&#x9;035c&lt;br&gt;&#xA;नेदं मनुष्याः श्रद्दध्युर्न हीदं तेषु विद्यते |&#x9;036a&lt;br&gt;&#xA;पौराणानां महास्त्राणां विचित्रोऽयं समागमः ||&#x9;036c&lt;br&gt;&#xA;मध्यन्दिनगतं सूर्यं प्रतपन्तमिवाम्बरे |&#x9;037a&lt;br&gt;&#xA;न शक्नुवन्ति सैन्यानि पाण्डवं प्रतिवीक्षितुम् ||&#x9;037c&lt;br&gt;&#xA;उभौ विश्रुतकर्माणावुभौ युद्धविशारदौ |&#x9;038a&lt;br&gt;&#xA;उभौ सदृशकर्माणावुभौ युधि दुरासदौ ||&#x9;038c&lt;br&gt;&#xA;इत्युक्तो देवराजस्तु पार्थभीष्मसमागमम् |&#x9;039a&lt;br&gt;&#xA;पूजयामास दिव्येन पुष्पवर्षेण भारत ||&#x9;039c&lt;br&gt;&#xA;ततो भीष्मः शान्तनवो वामे पार्श्वे समर्पयत् |&#x9;040a&lt;br&gt;&#xA;अस्यतः प्रतिसन्धाय विवृतं सव्यसाचिनः ||&#x9;040c&lt;br&gt;&#xA;ततः प्रहस्य बीभत्सुः पृथुधारेण कार्मुकम् |&#x9;041a&lt;br&gt;&#xA;न्यकृन्तद्गार्ध्रपत्रेण भीष्मस्यामिततेजसः ||&#x9;041c&lt;br&gt;&#xA;अथैनं दशभिर्बाणैः प्रत्यविध्यत्स्तनान्तरे |&#x9;042a&lt;br&gt;&#xA;यतमानं पराक्रान्तं कुन्तीपुत्रो धनञ्जयः ||&#x9;042c&lt;br&gt;&#xA;स पीडितो महाबाहुर्गृहीत्वा रथकूबरम् |&#x9;043a&lt;br&gt;&#xA;गाङ्गेयो युधि दुर्धर्षस्तस्थौ दीर्घमिवातुरः ||&#x9;043c&lt;br&gt;&#xA;तं विसञ्ज्ञमपोवाह संयन्ता रथवाजिनाम् |&#x9;044a&lt;br&gt;&#xA;उपदेशमनुस्मृत्य रक्षमाणो महारथम् ||&#x9;044c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/060/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/060/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;भीष्मे तु सङ्ग्रामशिरो विहाय पलायमाने धृतराष्ट्रपुत्रः |&#x9;001a&lt;br&gt;&#xA;उच्छ्रित्य केतुं विनदन्महात्मा स्वयं विगृह्यार्जुनमाससाद ||&#x9;001c&lt;br&gt;&#xA;स भीमधन्वानमुदग्रवीर्यं धनञ्जयं शत्रुगणे चरन्तम् |&#x9;002a&lt;br&gt;&#xA;आकर्णपूर्णायतचोदितेन भल्लेन विव्याध ललाटमध्ये ||&#x9;002c&lt;br&gt;&#xA;स तेन बाणेन समर्पितेन जाम्बूनदाभेन सुसंशितेन |&#x9;003a&lt;br&gt;&#xA;रराज राजन्महनीयकर्मा यथैकपर्वा रुचिरैकशृङ्गः ||&#x9;003c&lt;br&gt;&#xA;अथास्य बाणेन विदारितस्य प्रादुर्बभूवासृगजस्रमुष्णम् |&#x9;004a&lt;br&gt;&#xA;004c      सा तस्य जाम्बूनदपुष्पचित्रा मालेव चित्राभिविराजते स्म&#xA;स तेन बाणाभिहतस्तरस्वी दुर्योधनेनोद्धतमन्युवेगः |&#x9;005a&lt;br&gt;&#xA;शरानुपादाय विषाग्निकल्पान्विव्याध राजानमदीनसत्त्वः ||&#x9;005c&lt;br&gt;&#xA;दुर्योधनश्चापि तमुग्रतेजाः पार्थश्च दुर्योधनमेकवीरः |&#x9;006a&lt;br&gt;&#xA;अन्योन्यमाजौ पुरुषप्रवीरौ समं समाजघ्नतुराजमीढौ ||&#x9;006c&lt;br&gt;&#xA;ततः प्रभिन्नेन महागजेन महीधराभेन पुनर्विकर्णः |&#x9;007a&lt;br&gt;&#xA;रथैश्चतुर्भिर्गजपादरक्षैः कुन्तीसुतं जिष्णुमथाभ्यधावत् ||&#x9;007c&lt;br&gt;&#xA;तमापतन्तं त्वरितं गजेन्द्रं धनञ्जयः कुम्भविभागमध्ये |&#x9;008a&lt;br&gt;&#xA;आकर्णपूर्णेन दृढायसेन बाणेन विव्याध महाजवेन ||&#x9;008c&lt;br&gt;&#xA;पार्थेन सृष्टः स तु गार्ध्रपत्र आ पुङ्खदेशात्प्रविवेश नागम् |&#x9;009a&lt;br&gt;&#xA;विदार्य शैलप्रवरप्रकाशं यथाशनिः पर्वतमिन्द्रसृष्टः ||&#x9;009c&lt;br&gt;&#xA;शरप्रतप्तः स तु नागराजः प्रवेपिताङ्गो व्यथितान्तरात्मा |&#x9;010a&lt;br&gt;&#xA;संसीदमानो निपपात मह्यां वज्राहतं शृङ्गमिवाचलस्य ||&#x9;010c&lt;br&gt;&#xA;निपातिते दन्तिवरे पृथिव्यां त्रासाद्विकर्णः सहसावतीर्य |&#x9;011a&lt;br&gt;&#xA;तूर्णं पदान्यष्टशतानि गत्वा विविंशतेः स्यन्दनमारुरोह ||&#x9;011c&lt;br&gt;&#xA;निहत्य नागं तु शरेण तेन वज्रोपमेनाद्रिवराम्बुदाभम् |&#x9;012a&lt;br&gt;&#xA;तथाविधेनैव शरेण पार्थो दुर्योधनं वक्षसि निर्बिभेद ||&#x9;012c&lt;br&gt;&#xA;ततो गजे राजनि चैव भिन्ने भग्ने विकर्णे च सपादरक्षे |&#x9;013a&lt;br&gt;&#xA;गाण्डीवमुक्तैर्विशिखैः प्रणुन्नास्ते योधमुख्याः सहसापजग्मुः ||&#x9;013c&lt;br&gt;&#xA;दृष्ट्वैव बाणेन हतं तु नागं योधांश्च सर्वान्द्रवतो निशम्य |&#x9;014a&lt;br&gt;&#xA;रथं समावृत्य कुरुप्रवीरो रणात्प्रदुद्राव यतो न पार्थः ||&#x9;014c&lt;br&gt;&#xA;तं भीमरूपं त्वरितं द्रवन्तं दुर्योधनं शत्रुसहो निषङ्गी |&#x9;015a&lt;br&gt;&#xA;प्राक्ष्वेडयद्योद्धुमनाः किरीटी बाणेन विद्धं रुधिरं वमन्तम् ||&#x9;015c&lt;br&gt;&#xA;अर्जुन उवाच ||&#x9;016 &lt;br&gt;&#xA;विहाय कीर्तिं विपुलं यशश्च युद्धात्परावृत्य पलायसे किम् |&#x9;016a&lt;br&gt;&#xA;न तेऽद्य तूर्याणि समाहतानि यथावदुद्यान्ति गतस्य युद्धे ||&#x9;016c&lt;br&gt;&#xA;युधिष्ठिरस्यास्मि निदेशकारी पार्थस्तृतीयो युधि च स्थिरोऽस्मि |&#x9;017a&lt;br&gt;&#xA;तदर्थमावृत्य मुखं प्रयच्छ नरेन्द्रवृत्तं स्मर धार्तराष्ट्र ||&#x9;017c&lt;br&gt;&#xA;मोघं तवेदं भुवि नामधेयं दुर्योधनेतीह कृतं पुरस्तात् |&#x9;018a&lt;br&gt;&#xA;न हीह दुर्योधनता तवास्ति पलायमानस्य रणं विहाय ||&#x9;018c&lt;br&gt;&#xA;न ते पुरस्तादथ पृष्ठतो वा पश्यामि दुर्योधन रक्षितारम् |&#x9;019a&lt;br&gt;&#xA;परैहि युद्धेन कुरुप्रवीर प्राणान्प्रियान्पाण्डवतोऽद्य रक्ष ||&#x9;019c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/061/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/061/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;आहूयमानस्तु स तेन सङ्ख्ये महामना धृतराष्ट्रस्य पुत्रः |&#x9;001a&lt;br&gt;&#xA;निवर्तितस्तस्य गिराङ्कुशेन गजो यथा मत्त इवाङ्कुशेन ||&#x9;001c&lt;br&gt;&#xA;सोऽमृष्यमाणो वचसाभिमृष्टो महारथेनातिरथस्तरस्वी |&#x9;002a&lt;br&gt;&#xA;पर्याववर्ताथ रथेन वीरो भोगी यथा पादतलाभिमृष्टः ||&#x9;002c&lt;br&gt;&#xA;तं प्रेक्ष्य कर्णः परिवर्तमानं निवर्त्य संस्तभ्य च विद्धगात्रः |&#x9;003a&lt;br&gt;&#xA;दुर्योधनं दक्षिणतोऽभ्यगच्छत्पार्थं नृवीरो युधि हेममाली ||&#x9;003c&lt;br&gt;&#xA;भीष्मस्ततः शान्तनवो निवृत्य हिरण्यकक्ष्यांस्त्वरयंस्तुरङ्गान् |&#x9;004a&lt;br&gt;&#xA;दुर्योधनं पश्चिमतोऽभ्यरक्षत्पार्थान्महाबाहुरधिज्यधन्वा ||&#x9;004c&lt;br&gt;&#xA;द्रोणः कृपश्चैव विविंशतिश्च दुःशासनश्चैव निवृत्य शीघ्रम् |&#x9;005a&lt;br&gt;&#xA;सर्वे पुरस्ताद्विततेषुचापा दुर्योधनार्थं त्वरिताभ्युपेयुः ||&#x9;005c&lt;br&gt;&#xA;स तान्यनीकानि निवर्तमानान्यालोक्य पूर्णौघनिभानि पार्थः |&#x9;006a&lt;br&gt;&#xA;हंसो यथा मेघमिवापतन्तं धनञ्जयः प्रत्यपतत्तरस्वी ||&#x9;006c&lt;br&gt;&#xA;ते सर्वतः सम्परिवार्य पार्थमस्त्राणि दिव्यानि समाददानाः |&#x9;007a&lt;br&gt;&#xA;ववर्षुरभ्येत्य शरैः समन्तान्मेघा यथा भूधरमम्बुवेगैः ||&#x9;007c&lt;br&gt;&#xA;ततोऽस्त्रमस्त्रेण निवार्य तेषां गाण्डीवधन्वा कुरुपुङ्गवानाम् |&#x9;008a&lt;br&gt;&#xA;सम्मोहनं शत्रुसहोऽन्यदस्त्रं प्रादुश्चकारैन्द्रिरपारणीयम् ||&#x9;008c&lt;br&gt;&#xA;ततो दिशश्चानुदिशो विवृत्य शरैः सुधारैर्निशितैः सुपुङ्खैः |&#x9;009a&lt;br&gt;&#xA;गाण्डीवघोषेण मनांसि तेषां महाबलः प्रव्यथयां चकार ||&#x9;009c&lt;br&gt;&#xA;ततः पुनर्भीमरवं प्रगृह्य दोर्भ्यां महाशङ्खमुदारघोषम् |&#x9;010a&lt;br&gt;&#xA;व्यनादयत्स प्रदिशो दिशः खं भुवं च पार्थो द्विषतां निहन्ता ||&#x9;010c&lt;br&gt;&#xA;ते शङ्खनादेन कुरुप्रवीराः सम्मोहिताः पार्थसमीरितेन |&#x9;011a&lt;br&gt;&#xA;उत्सृज्य चापानि दुरासदानि सर्वे तदा शान्तिपरा बभूवुः ||&#x9;011c&lt;br&gt;&#xA;तथा विसञ्ज्ञेषु परेषु पार्थः स्मृत्वा तु वाक्यानि तथोत्तरायाः |&#x9;012a&lt;br&gt;&#xA;निर्याहि मध्यादिति मत्स्यपुत्रमुवाच यावत्कुरवो विसञ्ज्ञाः ||&#x9;012c&lt;br&gt;&#xA;आचार्य शारद्वतयोः सुशुक्ले कर्णस्य पीतं रुचिरं च वस्त्रम् |&#x9;013a&lt;br&gt;&#xA;द्रौणेश्च राज्ञश्च तथैव नीले वस्त्रे समादत्स्व नरप्रवीर ||&#x9;013c&lt;br&gt;&#xA;भीष्मस्य सञ्ज्ञां तु तथैव मन्ये जानाति मेऽस्त्रप्रतिघातमेषः |&#x9;014a&lt;br&gt;&#xA;एतस्य वाहान्कुरु सव्यतस्त्वमेवं हि यातव्यममूढसञ्ज्ञैः ||&#x9;014c&lt;br&gt;&#xA;रश्मीन्समुत्सृज्य ततो महात्मा रथादवप्लुत्य विराटपुत्रः |&#x9;015a&lt;br&gt;&#xA;वस्त्राण्युपादाय महारथानां तूर्णं पुनः स्वं रथमारुरोह ||&#x9;015c&lt;br&gt;&#xA;ततोऽन्वशासच्चतुरः सदश्वान्पुत्रो विराटस्य हिरण्यकक्ष्यान् |&#x9;016a&lt;br&gt;&#xA;ते तद्व्यतीयुर्ध्वजिनामनीकं श्वेता वहन्तोऽर्जुनमाजिमध्यात् ||&#x9;016c&lt;br&gt;&#xA;तथा तु यान्तं पुरुषप्रवीरं भीष्मः शरैरभ्यहनत्तरस्वी |&#x9;017a&lt;br&gt;&#xA;स चापि भीष्मस्य हयान्निहत्य विव्याध पार्श्वे दशभिः पृषत्कैः ||&#x9;017c&lt;br&gt;&#xA;ततोऽर्जुनो भीष्ममपास्य युद्धे विद्ध्वास्य यन्तारमरिष्टधन्वा |&#x9;018a&lt;br&gt;&#xA;तस्थौ विमुक्तो रथवृन्दमध्याद्राहुं विदार्येव सहस्ररश्मिः ||&#x9;018c&lt;br&gt;&#xA;लब्ध्वा तु सञ्ज्ञां च कुरुप्रवीरः पार्थं समीक्ष्याथ महेन्द्रकल्पम् |&#x9;019a&lt;br&gt;&#xA;रणाद्विमुक्तं स्थितमेकमाजौ स धार्तराष्ट्रस्त्वरितो बभाषे ||&#x9;019c&lt;br&gt;&#xA;अयं कथं स्विद्भवतां विमुक्तस्तं वै प्रबध्नीत यथा न मुच्येत् |&#x9;020a&lt;br&gt;&#xA;तमब्रवीच्छान्तनवः प्रहस्य क्व ते गता बुद्धिरभूत्क्व वीर्यम् ||&#x9;020c&lt;br&gt;&#xA;शान्तिं पराश्वस्य यथा स्थितोऽभूरुत्सृज्य बाणांश्च धनुश्च चित्रम् |&#x9;021a&lt;br&gt;&#xA;न त्वेव बीभत्सुरलं नृशंसं कर्तुं न पापेऽस्य मनो निविष्टम् ||&#x9;021c&lt;br&gt;&#xA;त्रैलोक्यहेतोर्न जहेत्स्वधर्मं तस्मान्न सर्वे निहता रणेऽस्मिन् |&#x9;022a&lt;br&gt;&#xA;क्षिप्रं कुरून्याहि कुरुप्रवीर विजित्य गाश्च प्रतियातु पार्थः ||&#x9;022c&lt;br&gt;&#xA;दुर्योधनस्तस्य तु तन्निशम्य पितामहस्यात्महितं वचोऽथ |&#x9;023a&lt;br&gt;&#xA;अतीतकामो युधि सोऽत्यमर्षी राजा विनिःश्वस्य बभूव तूष्णीम् ||&#x9;023c&lt;br&gt;&#xA;तद्भीष्मवाक्यं हितमीक्ष्य सर्वे धनञ्जयाग्निं च विवर्धमानम् |&#x9;024a&lt;br&gt;&#xA;निवर्तनायैव मनो निदध्युर्दुर्योधनं ते परिरक्षमाणाः ||&#x9;024c&lt;br&gt;&#xA;तान्प्रस्थितान्प्रीतमनाः स पार्थो धनञ्जयः प्रेक्ष्य कुरुप्रवीरान् |&#x9;025a&lt;br&gt;&#xA;आभाषमाणोऽनुययौ मुहूर्तं सम्पूजयंस्तत्र गुरून्महात्मा ||&#x9;025c&lt;br&gt;&#xA;पितामहं शान्तनवं स वृद्धं द्रोणं गुरुं च प्रतिपूज्य मूर्ध्ना |&#x9;026a&lt;br&gt;&#xA;द्रौणिं कृपं चैव गुरूंश्च सर्वाञ्शरैर्विचित्रैरभिवाद्य चैव ||&#x9;026c&lt;br&gt;&#xA;दुर्योधनस्योत्तमरत्नचित्रं चिच्छेद पार्थो मुकुटं शरेण |&#x9;027a&lt;br&gt;&#xA;आमन्त्र्य वीरांश्च तथैव मान्यान्गाण्डीवघोषेण विनाद्य लोकान् |&#x9;027c&lt;br&gt;&#xA;स देवदत्तं सहसा विनाद्य विदार्य वीरो द्विषतां मनांसि |&#x9;028a&lt;br&gt;&#xA;ध्वजेन सर्वानभिभूय शत्रून्स हेमजालेन विराजमानः ||&#x9;028c&lt;br&gt;&#xA;दृष्ट्वा प्रयातांस्तु कुरून्किरीटी हृष्टोऽब्रवीत्तत्र स मत्स्यपुत्रम् |&#x9;029a&lt;br&gt;&#xA;आवर्तयाश्वान्पशवो जितास्ते याताः परे याहि पुरं प्रहृष्टः ||&#x9;029c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/062/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/062/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;ततो विजित्य सङ्ग्रामे कुरून्गोवृषभेक्षणः |&#x9;001a&lt;br&gt;&#xA;समानयामास तदा विराटस्य धनं महत् ||&#x9;001c&lt;br&gt;&#xA;गतेषु च प्रभग्नेषु धार्तराष्ट्रेषु सर्वशः |&#x9;002a&lt;br&gt;&#xA;वनान्निष्क्रम्य गहनाद्बहवः कुरुसैनिकाः ||&#x9;002c&lt;br&gt;&#xA;भयात्सन्त्रस्तमनसः समाजग्मुस्ततस्ततः |&#x9;003a&lt;br&gt;&#xA;मुक्तकेशा व्यदृश्यन्त स्थिताः प्राञ्जलयस्तदा ||&#x9;003c&lt;br&gt;&#xA;क्षुत्पिपासापरिश्रान्ता विदेशस्था विचेतसः |&#x9;004a&lt;br&gt;&#xA;ऊचुः प्रणम्य सम्भ्रान्ताः पार्थ किं करवाम ते ||&#x9;004c&lt;br&gt;&#xA;अर्जुन उवाच ||&#x9;005 &lt;br&gt;&#xA;स्वस्ति व्रजत भद्रं वो न भेतव्यं कथञ्चन |&#x9;005a&lt;br&gt;&#xA;नाहमार्ताञ्जिघांसामि भृशमाश्वासयामि वः ||&#x9;005c&lt;br&gt;&#xA;वैशम्पायन उवाच ||&#x9;006 &lt;br&gt;&#xA;तस्य तामभयां वाचं श्रुत्वा योधाः समागताः |&#x9;006a&lt;br&gt;&#xA;आयुःकीर्तियशोदाभिस्तमाशिर्भिरनन्दयन् ||&#x9;006c&lt;br&gt;&#xA;ततो निवृत्ताः कुरवः प्रभग्ना वशमास्थिताः |&#x9;007a&lt;br&gt;&#xA;पन्थानमुपसङ्गम्य फल्गुनो वाक्यमब्रवीत् ||&#x9;007c&lt;br&gt;&#xA;राजपुत्र प्रत्यवेक्ष समानीतानि सर्वशः |&#x9;008a&lt;br&gt;&#xA;गोकुलानि महाबाहो वीर गोपालकैः सह ||&#x9;008c&lt;br&gt;&#xA;ततोऽपराह्णे यास्यामो विराटनगरं प्रति |&#x9;009a&lt;br&gt;&#xA;आश्वास्य पाययित्वा च परिप्लाव्य च वाजिनः ||&#x9;009c&lt;br&gt;&#xA;गच्छन्तु त्वरिताश्चैव गोपालाः प्रेषितास्त्वया |&#x9;010a&lt;br&gt;&#xA;नगरे प्रियमाख्यातुं घोषयन्तु च ते जयम् ||&#x9;010c&lt;br&gt;&#xA;वैशम्पायन उवाच ||&#x9;011 &lt;br&gt;&#xA;उत्तरस्त्वरमाणोऽथ दूतानाज्ञापयत्ततः |&#x9;011a&lt;br&gt;&#xA;वचनादर्जुनस्यैव आचक्षध्वं जयं मम ||&#x9;011c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/063/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/063/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;अवजित्य धनं चापि विराटो वाहिनीपतिः |&#x9;001a&lt;br&gt;&#xA;प्राविशन्नगरं हृष्टश्चतुर्भिः सह पाण्डवैः ||&#x9;001c&lt;br&gt;&#xA;जित्वा त्रिगर्तान्सङ्ग्रामे गाश्चैवादाय केवलाः |&#x9;002a&lt;br&gt;&#xA;अशोभत महाराजः सह पार्थैः श्रिया वृतः ||&#x9;002c&lt;br&gt;&#xA;तमासनगतं वीरं सुहृदां प्रीतिवर्धनम् |&#x9;003a&lt;br&gt;&#xA;उपतस्थुः प्रकृतयः समस्ता ब्राह्मणैः सह ||&#x9;003c&lt;br&gt;&#xA;सभाजितः ससैन्यस्तु प्रतिनन्द्याथ मत्स्यराट् |&#x9;004a&lt;br&gt;&#xA;विसर्जयामास तदा द्विजांश्च प्रकृतीस्तथा ||&#x9;004c&lt;br&gt;&#xA;ततः स राजा मत्स्यानां विराटो वाहिनीपतिः |&#x9;005a&lt;br&gt;&#xA;उत्तरं परिपप्रच्छ क्व यात इति चाब्रवीत् ||&#x9;005c&lt;br&gt;&#xA;आचख्युस्तस्य संहृष्टाः स्त्रियः कन्याश्च वेश्मनि |&#x9;006a&lt;br&gt;&#xA;अन्तःपुरचराश्चैव कुरुभिर्गोधनं हृतम् ||&#x9;006c&lt;br&gt;&#xA;विजेतुमभिसंरब्ध एक एवातिसाहसात् |&#x9;007a&lt;br&gt;&#xA;बृहन्नडासहायश्च निर्यातः पृथिवीञ्जयः ||&#x9;007c&lt;br&gt;&#xA;उपयातानतिरथान्द्रोणं शान्तनवं कृपम् |&#x9;008a&lt;br&gt;&#xA;कर्णं दुर्योधनं चैव द्रोणपुत्रं च षड्रथान् ||&#x9;008c&lt;br&gt;&#xA;राजा विराटोऽथ भृशं प्रतप्तः श्रुत्वा सुतं ह्येकरथेन यातम् |&#x9;009a&lt;br&gt;&#xA;बृहन्नडासारथिमाजिवर्धनं प्रोवाच सर्वानथ मन्त्रिमुख्यान् ||&#x9;009c&lt;br&gt;&#xA;सर्वथा कुरवस्ते हि ये चान्ये वसुधाधिपाः |&#x9;010a&lt;br&gt;&#xA;त्रिगर्तान्निर्जिताञ्श्रुत्वा न स्थास्यन्ति कदाचन ||&#x9;010c&lt;br&gt;&#xA;तस्माद्गच्छन्तु मे योधा बलेन महता वृताः |&#x9;011a&lt;br&gt;&#xA;उत्तरस्य परीप्सार्थं ये त्रिगर्तैरविक्षताः ||&#x9;011c&lt;br&gt;&#xA;हयांश्च नागांश्च रथांश्च शीघ्रं पदातिसङ्घांश्च ततः प्रवीरान् |&#x9;012a&lt;br&gt;&#xA;प्रस्थापयामास सुतस्य हेतोर्विचित्रशस्त्राभरणोपपन्नान् ||&#x9;012c&lt;br&gt;&#xA;एवं स राजा मत्स्यानां विराटोऽक्षौहिणीपतिः |&#x9;013a&lt;br&gt;&#xA;व्यादिदेशाथ तां क्षिप्रं वाहिनीं चतुरङ्गिणीम् ||&#x9;013c&lt;br&gt;&#xA;कुमारमाशु जानीत यदि जीवति वा न वा |&#x9;014a&lt;br&gt;&#xA;यस्य यन्ता गतः षण्ढो मन्येऽहं न स जीवति ||&#x9;014c&lt;br&gt;&#xA;तमब्रवीद्धर्मराजः प्रहस्य विराटमार्तं कुरुभिः प्रतप्तम् |&#x9;015a&lt;br&gt;&#xA;बृहन्नडा सारथिश्चेन्नरेन्द्र परे न नेष्यन्ति तवाद्य गास्ताः ||&#x9;015c&lt;br&gt;&#xA;सर्वान्महीपान्सहितान्कुरूंश्च तथैव देवासुरयक्षनागान् |&#x9;016a&lt;br&gt;&#xA;अलं विजेतुं समरे सुतस्ते स्वनुष्ठितः सारथिना हि तेन ||&#x9;016c&lt;br&gt;&#xA;अथोत्तरेण प्रहिता दूतास्ते शीघ्रगामिनः |&#x9;017a&lt;br&gt;&#xA;विराटनगरं प्राप्य जयमावेदयंस्तदा ||&#x9;017c&lt;br&gt;&#xA;राज्ञस्ततः समाचख्यौ मन्त्री विजयमुत्तमम् |&#x9;018a&lt;br&gt;&#xA;पराजयं कुरूणां चाप्युपायान्तं तथोत्तरम् ||&#x9;018c&lt;br&gt;&#xA;सर्वा विनिर्जिता गावः कुरवश्च पराजिताः |&#x9;019a&lt;br&gt;&#xA;उत्तरः सह सूतेन कुशली च परन्तप ||&#x9;019c&lt;br&gt;&#xA;कङ्क उवाच ||&#x9;020 &lt;br&gt;&#xA;दिष्ट्या ते निर्जिता गावः कुरवश्च पराजिताः |&#x9;020a&lt;br&gt;&#xA;दिष्ट्या ते जीवितः पुत्रः श्रूयते पार्थिवर्षभ ||&#x9;020c&lt;br&gt;&#xA;नाद्भुतं त्वेव मन्येऽहं यत्ते पुत्रोऽजयत्कुरून् |&#x9;021a&lt;br&gt;&#xA;ध्रुव एव जयस्तस्य यस्य यन्ता बृहन्नडा ||&#x9;021c&lt;br&gt;&#xA;वैशम्पायन उवाच ||&#x9;022 &lt;br&gt;&#xA;ततो विराटो नृपतिः सम्प्रहृष्टतनूरुहः |&#x9;022a&lt;br&gt;&#xA;श्रुत्वा तु विजयं तस्य कुमारस्यामितौजसः |&#x9;022c&lt;br&gt;&#xA;आच्छादयित्वा दूतांस्तान्मन्त्रिणः सोऽभ्यचोदयत् ||&#x9;022e&lt;br&gt;&#xA;राजमार्गाः क्रियन्तां मे पताकाभिरलङ्कृताः |&#x9;023a&lt;br&gt;&#xA;पुष्पोपहारैरर्च्यन्तां देवताश्चापि सर्वशः ||&#x9;023c&lt;br&gt;&#xA;कुमारा योधमुख्याश्च गणिकाश्च स्वलङ्कृताः |&#x9;024a&lt;br&gt;&#xA;वादित्राणि च सर्वाणि प्रत्युद्यान्तु सुतं मम ||&#x9;024c&lt;br&gt;&#xA;घण्टापणवकः शीघ्रं मत्तमारुह्य वारणम् |&#x9;025a&lt;br&gt;&#xA;शृङ्गाटकेषु सर्वेषु आख्यातु विजयं मम ||&#x9;025c&lt;br&gt;&#xA;उत्तरा च कुमारीभिर्बह्वीभिरभिसंवृता |&#x9;026a&lt;br&gt;&#xA;शृङ्गारवेषाभरणा प्रत्युद्यातु बृहन्नडाम् ||&#x9;026c&lt;br&gt;&#xA;श्रुत्वा तु तद्वचनं पार्थिवस्य सर्वे पुनः स्वस्तिकपाणयश्च |&#x9;027a&lt;br&gt;&#xA;भेर्यश्च तूर्याणि च वारिजाश्च वेषैः परार्ध्यैः प्रमदाः शुभाश्च ||&#x9;027c&lt;br&gt;&#xA;तथैव सूताः सह मागधैश्च नन्दीवाद्याः पणवास्तूर्यवाद्याः |&#x9;028a&lt;br&gt;&#xA;पुराद्विराटस्य महाबलस्य प्रत्युद्ययुः पुत्रमनन्तवीर्यम् ||&#x9;028c&lt;br&gt;&#xA;प्रस्थाप्य सेनां कन्याश्च गणिकाश्च स्वलङ्कृताः |&#x9;029a&lt;br&gt;&#xA;मत्स्यराजो महाप्राज्ञः प्रहृष्ट इदमब्रवीत् |&#x9;029c&lt;br&gt;&#xA;अक्षानाहर सैरन्ध्रि कङ्क द्यूतं प्रवर्तताम् ||&#x9;029e&lt;br&gt;&#xA;तं तथा वादिनं दृष्ट्वा पाण्डवः प्रत्यभाषत |&#x9;030a&lt;br&gt;&#xA;न देवितव्यं हृष्टेन कितवेनेति नः श्रुतम् ||&#x9;030c&lt;br&gt;&#xA;न त्वामद्य मुदा युक्तमहं देवितुमुत्सहे |&#x9;031a&lt;br&gt;&#xA;प्रियं तु ते चिकीर्षामि वर्ततां यदि मन्यसे ||&#x9;031c&lt;br&gt;&#xA;विराट उवाच ||&#x9;032 &lt;br&gt;&#xA;स्त्रियो गावो हिरण्यं च यच्चान्यद्वसु किञ्चन |&#x9;032a&lt;br&gt;&#xA;न मे किञ्चित्त्वया रक्ष्यमन्तरेणापि देवितुम् ||&#x9;032c&lt;br&gt;&#xA;कङ्क उवाच ||&#x9;033 &lt;br&gt;&#xA;किं ते द्यूतेन राजेन्द्र बहुदोषेण मानद |&#x9;033a&lt;br&gt;&#xA;देवने बहवो दोषास्तस्मात्तत्परिवर्जयेत् ||&#x9;033c&lt;br&gt;&#xA;श्रुतस्ते यदि वा दृष्टः पाण्डवो वै युधिष्ठिरः |&#x9;034a&lt;br&gt;&#xA;स राज्यं सुमहत्स्फीतं भ्रातॄंश्च त्रिदशोपमान् ||&#x9;034c&lt;br&gt;&#xA;द्यूते हारितवान्सर्वं तस्माद्द्यूतं न रोचये |&#x9;035a&lt;br&gt;&#xA;अथ वा मन्यसे राजन्दीव्याव यदि रोचते ||&#x9;035c&lt;br&gt;&#xA;वैशम्पायन उवाच ||&#x9;036 &lt;br&gt;&#xA;प्रवर्तमाने द्यूते तु मत्स्यः पाण्डवमब्रवीत् |&#x9;036a&lt;br&gt;&#xA;पश्य पुत्रेण मे युद्धे तादृशाः कुरवो जिताः ||&#x9;036c&lt;br&gt;&#xA;ततोऽब्रवीन्मत्स्यराजं धर्मपुत्रो युधिष्ठिरः |&#x9;037a&lt;br&gt;&#xA;बृहन्नडा यस्य यन्ता कथं स न विजेष्यति ||&#x9;037c&lt;br&gt;&#xA;इत्युक्तः कुपितो राजा मत्स्यः पाण्डवमब्रवीत् |&#x9;038a&lt;br&gt;&#xA;समं पुत्रेण मे षण्ढं ब्रह्मबन्धो प्रशंससि ||&#x9;038c&lt;br&gt;&#xA;वाच्यावाच्यं न जानीषे नूनं मामवमन्यसे |&#x9;039a&lt;br&gt;&#xA;भीष्मद्रोणमुखान्सर्वान्कस्मान्न स विजेष्यति ||&#x9;039c&lt;br&gt;&#xA;वयस्यत्वात्तु ते ब्रह्मन्नपराधमिमं क्षमे |&#x9;040a&lt;br&gt;&#xA;नेदृशं ते पुनर्वाच्यं यदि जीवितुमिच्छसि ||&#x9;040c&lt;br&gt;&#xA;युधिष्ठिर उवाच ||&#x9;041 &lt;br&gt;&#xA;यत्र द्रोणस्तथा भीष्मो द्रौणिर्वैकर्तनः कृपः |&#x9;041a&lt;br&gt;&#xA;दुर्योधनश्च राजेन्द्र तथान्ये च महारथाः ||&#x9;041c&lt;br&gt;&#xA;मरुद्गणैः परिवृतः साक्षादपि शतक्रतुः |&#x9;042a&lt;br&gt;&#xA;कोऽन्यो बृहन्नडायास्तान्प्रतियुध्येत सङ्गतान् ||&#x9;042c&lt;br&gt;&#xA;विराट उवाच ||&#x9;043 &lt;br&gt;&#xA;बहुशः प्रतिषिद्धोऽसि न च वाचं नियच्छसि |&#x9;043a&lt;br&gt;&#xA;नियन्ता चेन्न विद्येत न कश्चिद्धर्ममाचरेत् ||&#x9;043c&lt;br&gt;&#xA;वैशम्पायन उवाच ||&#x9;044 &lt;br&gt;&#xA;ततः प्रकुपितो राजा तमक्षेणाहनद्भृशम् |&#x9;044a&lt;br&gt;&#xA;मुखे युधिष्ठिरं कोपान्नैवमित्येव भर्त्सयन् ||&#x9;044c&lt;br&gt;&#xA;बलवत्प्रतिविद्धस्य नस्तः शोणितमागमत् |&#x9;045a&lt;br&gt;&#xA;तदप्राप्तं महीं पार्थः पाणिभ्यां प्रत्यगृह्णत ||&#x9;045c&lt;br&gt;&#xA;अवैक्षत च धर्मात्मा द्रौपदीं पार्श्वतः स्थिताम् |&#x9;046a&lt;br&gt;&#xA;सा वेद तमभिप्रायं भर्तुश्चित्तवशानुगा ||&#x9;046c&lt;br&gt;&#xA;पूरयित्वा च सौवर्णं पात्रं कांस्यमनिन्दिता |&#x9;047a&lt;br&gt;&#xA;तच्छोणितं प्रत्यगृह्णाद्यत्प्रसुस्राव पाण्डवात् ||&#x9;047c&lt;br&gt;&#xA;अथोत्तरः शुभैर्गन्धैर्माल्यैश्च विविधैस्तथा |&#x9;048a&lt;br&gt;&#xA;अवकीर्यमाणः संहृष्टो नगरं स्वैरमागमत् ||&#x9;048c&lt;br&gt;&#xA;सभाज्यमानः पौरैश्च स्त्रीभिर्जानपदैस्तथा |&#x9;049a&lt;br&gt;&#xA;आसाद्य भवनद्वारं पित्रे स प्रत्यहारयत् ||&#x9;049c&lt;br&gt;&#xA;ततो द्वाःस्थः प्रविश्यैव विराटमिदमब्रवीत् |&#x9;050a&lt;br&gt;&#xA;बृहन्नडासहायस्ते पुत्रो द्वार्युत्तरः स्थितः ||&#x9;050c&lt;br&gt;&#xA;ततो हृष्टो मत्स्यराजः क्षत्तारमिदमब्रवीत् |&#x9;051a&lt;br&gt;&#xA;प्रवेश्यतामुभौ तूर्णं दर्शनेप्सुरहं तयोः ||&#x9;051c&lt;br&gt;&#xA;क्षत्तारं कुरुराजस्तु शनैः कर्ण उपाजपत् |&#x9;052a&lt;br&gt;&#xA;उत्तरः प्रविशत्वेको न प्रवेश्या बृहन्नडा ||&#x9;052c&lt;br&gt;&#xA;एतस्य हि महाबाहो व्रतमेतत्समाहितम् |&#x9;053a&lt;br&gt;&#xA;यो ममाङ्गे व्रणं कुर्याच्छोणितं वापि दर्शयेत् |&#x9;053c&lt;br&gt;&#xA;अन्यत्र सङ्ग्रामगतान्न स जीवेदसंशयम् ||&#x9;053e&lt;br&gt;&#xA;न मृष्याद्भृशसङ्क्रुद्धो मां दृष्ट्वैव सशोणितम् |&#x9;054a&lt;br&gt;&#xA;विराटमिह सामात्यं हन्यात्सबलवाहनम् ||&#x9;054c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/064/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/064/</guid>
      <description>&lt;p&gt;वैशम्पायन उवाच ||&#x9;001 &lt;br&gt;&#xA;ततो राज्ञः सुतो ज्येष्ठः प्राविशत्पृथिवीञ्जयः |&#x9;001a&lt;br&gt;&#xA;सोऽभिवाद्य पितुः पादौ धर्मराजमपश्यत ||&#x9;001c&lt;br&gt;&#xA;स तं रुधिरसंसिक्तमनेकाग्रमनागसम् |&#x9;002a&lt;br&gt;&#xA;भूमावासीनमेकान्ते सैरन्ध्र्या समुपस्थितम् ||&#x9;002c&lt;br&gt;&#xA;ततः पप्रच्छ पितरं त्वरमाण इवोत्तरः |&#x9;003a&lt;br&gt;&#xA;केनायं ताडितो राजन्केन पापमिदं कृतम् ||&#x9;003c&lt;br&gt;&#xA;विराट उवाच ||&#x9;004 &lt;br&gt;&#xA;मयायं ताडितो जिह्मो न चाप्येतावदर्हति |&#x9;004a&lt;br&gt;&#xA;प्रशस्यमाने यः शूरे त्वयि षण्ढं प्रशंसति ||&#x9;004c&lt;br&gt;&#xA;उत्तर उवाच ||&#x9;005 &lt;br&gt;&#xA;अकार्यं ते कृतं राजन्क्षिप्रमेव प्रसाद्यताम् |&#x9;005a&lt;br&gt;&#xA;मा त्वा ब्रह्मविषं घोरं समूलमपि निर्दहेत् ||&#x9;005c&lt;br&gt;&#xA;वैशम्पायन उवाच ||&#x9;006 &lt;br&gt;&#xA;स पुत्रस्य वचः श्रुत्वा विराटो राष्ट्रवर्धनः |&#x9;006a&lt;br&gt;&#xA;क्षमयामास कौन्तेयं भस्मच्छन्नमिवानलम् ||&#x9;006c&lt;br&gt;&#xA;क्षमयन्तं तु राजानं पाण्डवः प्रत्यभाषत |&#x9;007a&lt;br&gt;&#xA;चिरं क्षान्तमिदं राजन्न मन्युर्विद्यते मम ||&#x9;007c&lt;br&gt;&#xA;यदि ह्येतत्पतेद्भूमौ रुधिरं मम नस्ततः |&#x9;008a&lt;br&gt;&#xA;सराष्ट्रस्त्वं महाराज विनश्येथा न संशयः ||&#x9;008c&lt;br&gt;&#xA;न दूषयामि ते राजन्यच्च हन्याददूषकम् |&#x9;009a&lt;br&gt;&#xA;बलवन्तं महाराज क्षिप्रं दारुणमाप्नुयात् ||&#x9;009c&lt;br&gt;&#xA;शोणिते तु व्यतिक्रान्ते प्रविवेश बृहन्नडा |&#x9;010a&lt;br&gt;&#xA;अभिवाद्य विराटं च कङ्कं चाप्युपतिष्ठत ||&#x9;010c&lt;br&gt;&#xA;क्षमयित्वा तु कौरव्यं रणादुत्तरमागतम् |&#x9;011a&lt;br&gt;&#xA;प्रशशंस ततो मत्स्यः शृण्वतः सव्यसाचिनः ||&#x9;011c&lt;br&gt;&#xA;त्वया दायादवानस्मि कैकेयीनन्दिवर्धन |&#x9;012a&lt;br&gt;&#xA;त्वया मे सदृशः पुत्रो न भूतो न भविष्यति ||&#x9;012c&lt;br&gt;&#xA;पदं पदसहस्रेण यश्चरन्नापराध्नुयात् |&#x9;013a&lt;br&gt;&#xA;तेन कर्णेन ते तात कथमासीत्समागमः ||&#x9;013c&lt;br&gt;&#xA;मनुष्यलोके सकले यस्य तुल्यो न विद्यते |&#x9;014a&lt;br&gt;&#xA;यः समुद्र इवाक्षोभ्यः कालाग्निरिव दुःसहः |&#x9;014c&lt;br&gt;&#xA;तेन भीष्मेण ते तात कथमासीत्समागमः ||&#x9;014e&lt;br&gt;&#xA;आचार्यो वृष्णिवीराणां पाण्डवानां च यो द्विजः |&#x9;015a&lt;br&gt;&#xA;सर्वक्षत्रस्य चाचार्यः सर्वशस्त्रभृतां वरः |&#x9;015c&lt;br&gt;&#xA;तेन द्रोणेन ते तात कथमासीत्समागमः ||&#x9;015e&lt;br&gt;&#xA;आचार्यपुत्रो यः शूरः सर्वशस्त्रभृतामपि |&#x9;016a&lt;br&gt;&#xA;अश्वत्थामेति विख्यातः कथं तेन समागमः ||&#x9;016c&lt;br&gt;&#xA;रणे यं प्रेक्ष्य सीदन्ति हृतस्वा वणिजो यथा |&#x9;017a&lt;br&gt;&#xA;कृपेण तेन ते तात कथमासीत्समागमः ||&#x9;017c&lt;br&gt;&#xA;पर्वतं योऽभिविध्येत राजपुत्रो महेषुभिः |&#x9;018a&lt;br&gt;&#xA;दुर्योधनेन ते तात कथमासीत्समागमः ||&#x9;018c&lt;br&gt;&#xA;उत्तर उवाच ||&#x9;019 &lt;br&gt;&#xA;न मया निर्जिता गावो न मया निर्जिताः परे |&#x9;019a&lt;br&gt;&#xA;कृतं तु कर्म तत्सर्वं देवपुत्रेण केनचित् ||&#x9;019c&lt;br&gt;&#xA;स हि भीतं द्रवन्तं मां देवपुत्रो न्यवारयत् |&#x9;020a&lt;br&gt;&#xA;स चातिष्ठद्रथोपस्थे वज्रहस्तनिभो युवा ||&#x9;020c&lt;br&gt;&#xA;तेन ता निर्जिता गावस्तेन ते कुरवो जिताः |&#x9;021a&lt;br&gt;&#xA;तस्य तत्कर्म वीरस्य न मया तात तत्कृतम् ||&#x9;021c&lt;br&gt;&#xA;स हि शारद्वतं द्रोणं द्रोणपुत्रं च वीर्यवान् |&#x9;022a&lt;br&gt;&#xA;सूतपुत्रं च भीष्मं च चकार विमुखाञ्शरैः ||&#x9;022c&lt;br&gt;&#xA;दुर्योधनं च समरे सनागमिव यूथपम् |&#x9;023a&lt;br&gt;&#xA;प्रभग्नमब्रवीद्भीतं राजपुत्रं महाबलम् ||&#x9;023c&lt;br&gt;&#xA;न हास्तिनपुरे त्राणं तव पश्यामि किञ्चन |&#x9;024a&lt;br&gt;&#xA;व्यायामेन परीप्सस्व जीवितं कौरवात्मज ||&#x9;024c&lt;br&gt;&#xA;न मोक्ष्यसे पलायंस्त्वं राजन्युद्धे मनः कुरु |&#x9;025a&lt;br&gt;&#xA;पृथिवीं भोक्ष्यसे जित्वा हतो वा स्वर्गमाप्स्यसि ||&#x9;025c&lt;br&gt;&#xA;स निवृत्तो नरव्याघ्रो मुञ्चन्वज्रनिभाञ्शरान् |&#x9;026a&lt;br&gt;&#xA;सचिवैः संवृतो राजा रथे नाग इव श्वसन् ||&#x9;026c&lt;br&gt;&#xA;तत्र मे रोमहर्षोऽभूदूरुस्तम्भश्च मारिष |&#x9;027a&lt;br&gt;&#xA;यदभ्रघनसङ्काशमनीकं व्यधमच्छरैः ||&#x9;027c&lt;br&gt;&#xA;तत्प्रणुद्य रथानीकं सिंहसंहननो युवा|&#x9;028a&lt;br&gt;&#xA;कुरूंस्तान्प्रहसन्राजन्वासांस्यपहरद्बली ||&#x9;028c&lt;br&gt;&#xA;एकेन तेन वीरेण षड्रथाः परिवारिताः |&#x9;029a&lt;br&gt;&#xA;शार्दूलेनेव मत्तेन मृगास्तृणचरा वने ||&#x9;029c&lt;br&gt;&#xA;विराट उवाच ||&#x9;030 &lt;br&gt;&#xA;क्व स वीरो महाबाहुर्देवपुत्रो महायशाः |&#x9;030a&lt;br&gt;&#xA;यो मे धनमवाजैषीत्कुरुभिर्ग्रस्तमाहवे ||&#x9;030c&lt;br&gt;&#xA;इच्छामि तमहं द्रष्टुमर्चितुं च महाबलम् |&#x9;031a&lt;br&gt;&#xA;येन मे त्वं च गावश्च रक्षिता देवसूनुना ||&#x9;031c&lt;br&gt;&#xA;उत्तर उवाच ||&#x9;032 &lt;br&gt;&#xA;अन्तर्धानं गतस्तात देवपुत्रः प्रतापवान् |&#x9;032a&lt;br&gt;&#xA;स तु श्वो वा परश्वो वा मन्ये प्रादुर्भविष्यति ||&#x9;032c&lt;br&gt;&#xA;वैशम्पायन उवाच ||&#x9;033 &lt;br&gt;&#xA;एवमाख्यायमानं तु छन्नं सत्रेण पाण्डवम् |&#x9;033a&lt;br&gt;&#xA;वसन्तं तत्र नाज्ञासीद्विराटः पार्थमर्जुनम् ||&#x9;033c&lt;br&gt;&#xA;ततः पार्थोऽभ्यनुज्ञातो विराटेन महात्मना |&#x9;034a&lt;br&gt;&#xA;प्रददौ तानि वासांसि विराटदुहितुः स्वयम् ||&#x9;034c&lt;br&gt;&#xA;उत्तरा तु महार्हाणि विविधानि तनूनि च |&#x9;035a&lt;br&gt;&#xA;प्रतिगृह्याभवत्प्रीता तानि वासांसि भामिनी ||&#x9;035c&lt;br&gt;&#xA;मन्त्रयित्वा तु कौन्तेय उत्तरेण रहस्तदा |&#x9;036a&lt;br&gt;&#xA;इतिकर्तव्यतां सर्वां राजन्यथ युधिष्ठिरे ||&#x9;036c&lt;br&gt;&#xA;ततस्तथा तद्व्यदधाद्यथावत्पुरुषर्षभ |&#x9;037a&lt;br&gt;&#xA;सह पुत्रेण मत्स्यस्य प्रहृष्टो भरतर्षभः ||&#x9;037c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/065/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/065/</guid>
      <description>&lt;p&gt;वैशम्पायन उवाच ||&#x9;04065001 &lt;br&gt;&#xA;ततस्तृतीये दिवसे भ्रातरः पञ्च पाण्डवाः |&#x9;04065001a&lt;br&gt;&#xA;स्नाताः शुक्लाम्बरधराः समये चरितव्रताः ||&#x9;04065001c&lt;br&gt;&#xA;युधिष्ठिरं पुरस्कृत्य सर्वाभरणभूषिताः |&#x9;04065002a&lt;br&gt;&#xA;अभिपद्मा यथा नागा भ्राजमाना महारथाः ||&#x9;04065002c&lt;br&gt;&#xA;विराटस्य सभां गत्वा भूमिपालासनेष्वथ |&#x9;04065003a&lt;br&gt;&#xA;निषेदुः पावकप्रख्याः सर्वे धिष्ण्येष्विवाग्नयः ||&#x9;04065003c&lt;br&gt;&#xA;तेषु तत्रोपविष्टेषु विराटः पृथिवीपतिः |&#x9;04065004a&lt;br&gt;&#xA;आजगाम सभां कर्तुं राजकार्याणि सर्वशः ||&#x9;04065004c&lt;br&gt;&#xA;श्रीमतः पाण्डवान्दृष्ट्वा ज्वलतः पावकानिव |&#x9;04065005a&lt;br&gt;&#xA;अथ मत्स्योऽब्रवीत्कङ्कं देवरूपमवस्थितम् |&#x9;04065005c&lt;br&gt;&#xA;मरुद्गणैरुपासीनं त्रिदशानामिवेश्वरम् ||&#x9;04065005e&lt;br&gt;&#xA;स किलाक्षातिवापस्त्वं सभास्तारो मया कृतः |&#x9;04065006a&lt;br&gt;&#xA;अथ राजासने कस्मादुपविष्टोऽस्यलङ्कृतः ||&#x9;04065006c&lt;br&gt;&#xA;परिहासेप्सया वाक्यं विराटस्य निशम्य तत् |&#x9;04065007a&lt;br&gt;&#xA;स्मयमानोऽर्जुनो राजन्निदं वचनमब्रवीत् ||&#x9;04065007c&lt;br&gt;&#xA;इन्द्रस्याप्यासनं राजन्नयमारोढुमर्हति |&#x9;04065008a&lt;br&gt;&#xA;ब्रह्मण्यः श्रुतवांस्त्यागी यज्ञशीलो दृढव्रतः ||&#x9;04065008c&lt;br&gt;&#xA;अयं कुरूणामृषभः कुन्तीपुत्रो युधिष्ठिरः |&#x9;04065009a&lt;br&gt;&#xA;अस्य कीर्तिः स्थिता लोके सूर्यस्येवोद्यतः प्रभा ||&#x9;04065009c&lt;br&gt;&#xA;संसरन्ति दिशः सर्वा यशसोऽस्य गभस्तयः |&#x9;04065010a&lt;br&gt;&#xA;उदितस्येव सूर्यस्य तेजसोऽनु गभस्तयः ||&#x9;04065010c&lt;br&gt;&#xA;एनं दश सहस्राणि कुञ्जराणां तरस्विनाम् |&#x9;04065011a&lt;br&gt;&#xA;अन्वयुः पृष्ठतो राजन्यावदध्यावसत्कुरून् ||&#x9;04065011c&lt;br&gt;&#xA;त्रिंशदेनं सहस्राणि रथाः काञ्चनमालिनः |&#x9;04065012a&lt;br&gt;&#xA;सदश्वैरुपसम्पन्नाः पृष्ठतोऽनुययुः सदा ||&#x9;04065012c&lt;br&gt;&#xA;एनमष्टशताः सूताः सुमृष्टमणिकुण्डलाः |&#x9;04065013a&lt;br&gt;&#xA;अस्तुवन्मागधैः सार्धं पुरा शक्रमिवर्षयः ||&#x9;04065013c&lt;br&gt;&#xA;एनं नित्यमुपासन्त कुरवः किङ्करा यथा |&#x9;04065014a&lt;br&gt;&#xA;सर्वे च राजन्राजानो धनेश्वरमिवामराः ||&#x9;04065014c&lt;br&gt;&#xA;एष सर्वान्महीपालान्करमाहारयत्तदा |&#x9;04065015a&lt;br&gt;&#xA;वैश्यानिव महाराज विवशान्स्ववशानपि ||&#x9;04065015c&lt;br&gt;&#xA;अष्टाशीतिसहस्राणि स्नातकानां महात्मनाम् |&#x9;04065016a&lt;br&gt;&#xA;उपजीवन्ति राजानमेनं सुचरितव्रतम् ||&#x9;04065016c&lt;br&gt;&#xA;एष वृद्धाननाथांश्च व्यङ्गान्पङ्गूंश्च मानवान् |&#x9;04065017a&lt;br&gt;&#xA;पुत्रवत्पालयामास प्रजा धर्मेण चाभिभो ||&#x9;04065017c&lt;br&gt;&#xA;एष धर्मे दमे चैव क्रोधे चापि यतव्रतः |&#x9;04065018a&lt;br&gt;&#xA;महाप्रसादो ब्रह्मण्यः सत्यवादी च पार्थिवः ||&#x9;04065018c&lt;br&gt;&#xA;श्रीप्रतापेन चैतस्य तप्यते स सुयोधनः |&#x9;04065019a&lt;br&gt;&#xA;सगणः सह कर्णेन सौबलेनापि वा विभुः ||&#x9;04065019c&lt;br&gt;&#xA;न शक्यन्ते ह्यस्य गुणाः प्रसङ्ख्यातुं नरेश्वर |&#x9;04065020a&lt;br&gt;&#xA;एष धर्मपरो नित्यमानृशंस्यश्च पाण्डवः ||&#x9;04065020c&lt;br&gt;&#xA;एवंयुक्तो महाराजः पाण्डवः पार्थिवर्षभः |&#x9;04065021a&lt;br&gt;&#xA;कथं नार्हति राजार्हमासनं पृथिवीपतिः ||&#x9;04065021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/066/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/066/</guid>
      <description>&lt;p&gt;विराट उवाच ||&#x9;001 &lt;br&gt;&#xA;यद्येष राजा कौरव्यः कुन्तीपुत्रो युधिष्ठिरः |&#x9;001a&lt;br&gt;&#xA;कतमोऽस्यार्जुनो भ्राता भीमश्च कतमो बली ||&#x9;001c&lt;br&gt;&#xA;नकुलः सहदेवो वा द्रौपदी वा यशस्विनी |&#x9;002a&lt;br&gt;&#xA;यदा द्यूते जिताः पार्था न प्राज्ञायन्त ते क्वचित् ||&#x9;002c&lt;br&gt;&#xA;अर्जुन उवाच || &#x9;003 &lt;br&gt;&#xA;य एष बल्लवो ब्रूते सूदस्तव नराधिप |&#x9;003a&lt;br&gt;&#xA;एष भीमो महाबाहुर्भीमवेगपराक्रमः ||&#x9;003c&lt;br&gt;&#xA;एष क्रोधवशान्हत्वा पर्वते गन्धमादने |&#x9;004a&lt;br&gt;&#xA;सौगन्धिकानि दिव्यानि कृष्णार्थे समुपाहरत् ||&#x9;004c&lt;br&gt;&#xA;गन्धर्व एष वै हन्ता कीचकानां दुरात्मनाम् |&#x9;005a&lt;br&gt;&#xA;व्याघ्रानृक्षान्वराहांश्च हतवान्स्त्रीपुरे तव ||&#x9;005c&lt;br&gt;&#xA;यश्चासीदश्वबन्धस्ते नकुलोऽयं परन्तपः |&#x9;006a&lt;br&gt;&#xA;गोसङ्ख्यः सहदेवश्च माद्रीपुत्रौ महारथौ ||&#x9;006c&lt;br&gt;&#xA;शृङ्गारवेषाभरणौ रूपवन्तौ यशस्विनौ |&#x9;007a&lt;br&gt;&#xA;नानारथसहस्राणां समर्थौ पुरुषर्षभौ ||&#x9;007c&lt;br&gt;&#xA;एषा पद्मपलाशाक्षी सुमध्या चारुहासिनी |&#x9;008a&lt;br&gt;&#xA;सैरन्ध्री द्रौपदी राजन्यत्कृते कीचका हताः ||&#x9;008c&lt;br&gt;&#xA;अर्जुनोऽहं महाराज व्यक्तं ते श्रोत्रमागतः |&#x9;009a&lt;br&gt;&#xA;भीमादवरजः पार्थो यमाभ्यां चापि पूर्वजः ||&#x9;009c&lt;br&gt;&#xA;उषिताः स्म महाराज सुखं तव निवेशने |&#x9;010a&lt;br&gt;&#xA;अज्ञातवासमुषिता गर्भवास इव प्रजाः ||&#x9;010c&lt;br&gt;&#xA;वैशम्पायन उवाच ||&#x9;011 &lt;br&gt;&#xA;यदार्जुनेन ते वीराः कथिताः पञ्च पाण्डवाः |&#x9;011a&lt;br&gt;&#xA;तदार्जुनस्य वैराटिः कथयामास विक्रमम् ||&#x9;011c&lt;br&gt;&#xA;अयं स द्विषतां मध्ये मृगाणामिव केसरी |&#x9;012a&lt;br&gt;&#xA;अचरद्रथवृन्देषु निघ्नंस्तेषां वरान्वरान् ||&#x9;012c&lt;br&gt;&#xA;अनेन विद्धो मातङ्गो महानेकेषुणा हतः |&#x9;013a&lt;br&gt;&#xA;हिरण्यकक्ष्यः सङ्ग्रामे दन्ताभ्यामगमन्महीम् ||&#x9;013c&lt;br&gt;&#xA;अनेन विजिता गावो जिताश्च कुरवो युधि |&#x9;014a&lt;br&gt;&#xA;अस्य शङ्खप्रणादेन कर्णौ मे बधिरीकृतौ ||&#x9;014c&lt;br&gt;&#xA;तस्य तद्वचनं श्रुत्वा मत्स्यराजः प्रतापवान् |&#x9;015a&lt;br&gt;&#xA;उत्तरं प्रत्युवाचेदमभिपन्नो युधिष्ठिरे ||&#x9;015c&lt;br&gt;&#xA;प्रसादनं पाण्डवस्य प्राप्तकालं हि रोचये |&#x9;016a&lt;br&gt;&#xA;उत्तरां च प्रयच्छामि पार्थाय यदि ते मतम् ||&#x9;016c&lt;br&gt;&#xA;उत्तर उवाच ||&#x9;017 &lt;br&gt;&#xA;अर्च्याः पूज्याश्च मान्याश्च प्राप्तकालं च मे मतम् |&#x9;017a&lt;br&gt;&#xA;पूज्यन्तां पूजनार्हाश्च महाभागाश्च पाण्डवाः ||&#x9;017c&lt;br&gt;&#xA;विराट उवाच ||&#x9;018 &lt;br&gt;&#xA;अहं खल्वपि सङ्ग्रामे शत्रूणां वशमागतः |&#x9;018a&lt;br&gt;&#xA;मोक्षितो भीमसेनेन गावश्च विजितास्तथा ||&#x9;018c&lt;br&gt;&#xA;एतेषां बाहुवीर्येण यदस्माकं जयो मृधे |&#x9;019a&lt;br&gt;&#xA;वयं सर्वे सहामात्याः कुन्तीपुत्रं युधिष्ठिरम् |&#x9;019c&lt;br&gt;&#xA;प्रसादयामो भद्रं ते सानुजं पाण्डवर्षभम् ||&#x9;019e&lt;br&gt;&#xA;यदस्माभिरजानद्भिः किञ्चिदुक्तो नराधिपः |&#x9;020a&lt;br&gt;&#xA;क्षन्तुमर्हति तत्सर्वं धर्मात्मा ह्येष पाण्डवः ||&#x9;020c&lt;br&gt;&#xA;वैशम्पायन उवाच ||&#x9;021 &lt;br&gt;&#xA;ततो विराटः परमाभितुष्टः समेत्य राज्ञा समयं चकार |&#x9;021a&lt;br&gt;&#xA;राज्यं च सर्वं विससर्ज तस्मै सदण्डकोशं सपुरं महात्मा ||&#x9;021c&lt;br&gt;&#xA;पाण्डवांश्च ततः सर्वान्मत्स्यराजः प्रतापवान् |&#x9;022a&lt;br&gt;&#xA;धनञ्जयं पुरस्कृत्य दिष्ट्या दिष्ट्येति चाब्रवीत् ||&#x9;022c&lt;br&gt;&#xA;समुपाघ्राय मूर्धानं संश्लिष्य च पुनः पुनः |&#x9;023a&lt;br&gt;&#xA;युधिष्ठिरं च भीमं च माद्रीपुत्रौ च पाण्डवौ ||&#x9;023c&lt;br&gt;&#xA;नातृप्यद्दर्शने तेषां विराटो वाहिनीपतिः |&#x9;024a&lt;br&gt;&#xA;सम्प्रीयमाणो राजानं युधिष्ठिरमथाब्रवीत् ||&#x9;024c&lt;br&gt;&#xA;दिष्ट्या भवन्तः सम्प्राप्ताः सर्वे कुशलिनो वनात् |&#x9;025a&lt;br&gt;&#xA;दिष्ट्या च पारितं कृच्छ्रमज्ञातं वै दुरात्मभिः ||&#x9;025c&lt;br&gt;&#xA;इदं च राज्यं नः पार्था यच्चान्यद्वसु किञ्चन |&#x9;026a&lt;br&gt;&#xA;प्रतिगृह्णन्तु तत्सर्वं कौन्तेया अविशङ्कया ||&#x9;026c&lt;br&gt;&#xA;उत्तरां प्रतिगृह्णातु सव्यसाची धनञ्जयः |&#x9;027a&lt;br&gt;&#xA;अयं ह्यौपयिको भर्ता तस्याः पुरुषसत्तमः ||&#x9;027c&lt;br&gt;&#xA;एवमुक्तो धर्मराजः पार्थमैक्षद्धनञ्जयम् |&#x9;028a&lt;br&gt;&#xA;ईक्षितश्चार्जुनो भ्रात्रा मत्स्यं वचनमब्रवीत् ||&#x9;028c&lt;br&gt;&#xA;प्रतिगृह्णाम्यहं राजन्स्नुषां दुहितरं तव |&#x9;029a&lt;br&gt;&#xA;युक्तश्चावां हि सम्बन्धो मत्स्यभारतसत्तमौ ||&#x9;029c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/sukthankarAdi-pAThaH/04/067/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/sukthankarAdi-pAThaH/04/067/</guid>
      <description>&lt;p&gt;विराट उवाच ||&#x9;001 &lt;br&gt;&#xA;किमर्थं पाण्डवश्रेष्ठ भार्यां दुहितरं मम |&#x9;001a&lt;br&gt;&#xA;प्रतिग्रहीतुं नेमां त्वं मया दत्तामिहेच्छसि ||&#x9;001c&lt;br&gt;&#xA;अर्जुन उवाच ||&#x9;002 &lt;br&gt;&#xA;अन्तःपुरेऽहमुषितः सदा पश्यन्सुतां तव |&#x9;002a&lt;br&gt;&#xA;रहस्यं च प्रकाशं च विश्वस्ता पितृवन्मयि ||&#x9;002c&lt;br&gt;&#xA;प्रियो बहुमतश्चाहं नर्तको गीतकोविदः |&#x9;003a&lt;br&gt;&#xA;आचार्यवच्च मां नित्यं मन्यते दुहिता तव ||&#x9;003c&lt;br&gt;&#xA;वयःस्थया तया राजन्सह संवत्सरोषितः |&#x9;004a&lt;br&gt;&#xA;अतिशङ्का भवेत्स्थाने तव लोकस्य चाभिभो ||&#x9;004c&lt;br&gt;&#xA;तस्मान्निमन्त्रये त्वाहं दुहितुः पृथिवीपते |&#x9;005a&lt;br&gt;&#xA;शुद्धो जितेन्द्रियो दान्तस्तस्याः शुद्धिः कृता मया ||&#x9;005c&lt;br&gt;&#xA;स्नुषाया दुहितुर्वापि पुत्रे चात्मनि वा पुनः |&#x9;006a&lt;br&gt;&#xA;अत्र शङ्कां न पश्यामि तेन शुद्धिर्भविष्यति ||&#x9;006c&lt;br&gt;&#xA;अभिषङ्गादहं भीतो मिथ्याचारात्परन्तप |&#x9;007a&lt;br&gt;&#xA;स्नुषार्थमुत्तरां राजन्प्रतिगृह्णामि ते सुताम् ||&#x9;007c&lt;br&gt;&#xA;स्वस्रीयो वासुदेवस्य साक्षाद्देवशिशुर्यथा |&#x9;008a&lt;br&gt;&#xA;दयितश्चक्रहस्तस्य बाल एवास्त्रकोविदः ||&#x9;008c&lt;br&gt;&#xA;अभिमन्युर्महाबाहुः पुत्रो मम विशां पते |&#x9;009a&lt;br&gt;&#xA;जामाता तव युक्तो वै भर्ता च दुहितुस्तव ||&#x9;009c&lt;br&gt;&#xA;विराट उवाच || &#x9;010 &lt;br&gt;&#xA;उपपन्नं कुरुश्रेष्ठे कुन्तीपुत्रे धनञ्जये |&#x9;010a&lt;br&gt;&#xA;य एवं धर्मनित्यश्च जातज्ञानश्च पाण्डवः ||&#x9;010c&lt;br&gt;&#xA;यत्कृत्यं मन्यसे पार्थ क्रियतां तदनन्तरम् |&#x9;011a&lt;br&gt;&#xA;सर्वे कामाः समृद्धा मे सम्बन्धी यस्य मेऽर्जुनः ||&#x9;011c&lt;br&gt;&#xA;वैशम्पायन उवाच ||&#x9;012 &lt;br&gt;&#xA;एवं ब्रुवति राजेन्द्रे कुन्तीपुत्रो युधिष्ठिरः |&#x9;012a&lt;br&gt;&#xA;अन्वजानात्स संयोगं समये मत्स्यपार्थयोः ||&#x9;012c&lt;br&gt;&#xA;ततो मित्रेषु सर्वेषु वासुदेवे च भारत |&#x9;013a&lt;br&gt;&#xA;प्रेषयामास कौन्तेयो विराटश्च महीपतिः ||&#x9;013c&lt;br&gt;&#xA;ततस्त्रयोदशे वर्षे निवृत्ते पञ्च पाण्डवाः |&#x9;014a&lt;br&gt;&#xA;उपप्लव्ये विराटस्य समपद्यन्त सर्वशः ||&#x9;014c&lt;br&gt;&#xA;तस्मिन्वसंश्च बीभत्सुरानिनाय जनार्दनम् |&#x9;015a&lt;br&gt;&#xA;आनर्तेभ्योऽपि दाशार्हानभिमन्युं च पाण्डवः ||&#x9;015c&lt;br&gt;&#xA;काशिराजश्च शैब्यश्च प्रीयमाणौ युधिष्ठिरे |&#x9;016a&lt;br&gt;&#xA;अक्षौहिणीभ्यां सहितावागतौ पृथिवीपते ||&#x9;016c&lt;br&gt;&#xA;अक्षौहिण्या च तेजस्वी यज्ञसेनो महाबलः |&#x9;017a&lt;br&gt;&#xA;द्रौपद्याश्च सुता वीराः शिखण्डी चापराजितः ||&#x9;017c&lt;br&gt;&#xA;धृष्टद्युम्नश्च दुर्धर्षः सर्वशस्त्रभृतां वरः ||&#x9;018a&lt;br&gt;&#xA;समस्ताक्षौहिणीपाला यज्वानो भूरिदक्षिणाः |&#x9;018c&lt;br&gt;&#xA;सर्वे शस्त्रास्त्रसम्पन्नाः सर्वे शूरास्तनुत्यजः ||&#x9;018e&lt;br&gt;&#xA;तानागतानभिप्रेक्ष्य मत्स्यो धर्मभृतां वरः |&#x9;019a&lt;br&gt;&#xA;प्रीतोऽभवद्दुहितरं दत्त्वा तामभिमन्यवे ||&#x9;019c&lt;br&gt;&#xA;ततः प्रत्युपयातेषु पार्थिवेषु ततस्ततः |&#x9;020a&lt;br&gt;&#xA;तत्रागमद्वासुदेवो वनमाली हलायुधः ||&#x9;020c&lt;br&gt;&#xA;कृतवर्मा च हार्दिक्यो युयुधानश्च सात्यकिः ||&#x9;020e&lt;br&gt;&#xA;अनाधृष्टिस्तथाक्रूरः साम्बो निशठ एव च |&#x9;021a&lt;br&gt;&#xA;अभिमन्युमुपादाय सह मात्रा परन्तपाः ||&#x9;021c&lt;br&gt;&#xA;इन्द्रसेनादयश्चैव रथैस्तैः सुसमाहितैः |&#x9;022a&lt;br&gt;&#xA;आययुः सहिताः सर्वे परिसंवत्सरोषिताः ||&#x9;022c&lt;br&gt;&#xA;दश नागसहस्राणि हयानां च शतायुतम् |&#x9;023a&lt;br&gt;&#xA;रथानामर्बुदं पूर्णं निखर्वं च पदातिनाम् ||&#x9;023c&lt;br&gt;&#xA;वृष्ण्यन्धकाश्च बहवो भोजाश्च परमौजसः |&#x9;024a&lt;br&gt;&#xA;अन्वयुर्वृष्णिशार्दूलं वासुदेवं महाद्युतिम् ||&#x9;024c&lt;br&gt;&#xA;पारिबर्हं ददौ कृष्णः पाण्डवानां महात्मनाम् |&#x9;025a&lt;br&gt;&#xA;स्त्रियो रत्नानि वासांसि पृथक्पृथगनेकशः |&#x9;025c&lt;br&gt;&#xA;ततो विवाहो विधिवद्ववृते मत्स्यपार्थयोः ||&#x9;025e&lt;br&gt;&#xA;ततः शङ्खाश्च भेर्यश्च गोमुखाडम्बरास्तथा |&#x9;026a&lt;br&gt;&#xA;पार्थैः संयुज्यमानस्य नेदुर्मत्स्यस्य वेश्मनि ||&#x9;026c&lt;br&gt;&#xA;उच्चावचान्मृगाञ्जघ्नुर्मेध्यांश्च शतशः पशून् |&#x9;027a&lt;br&gt;&#xA;सुरामैरेयपानानि प्रभूतान्यभ्यहारयन् ||&#x9;027c&lt;br&gt;&#xA;गायनाख्यानशीलाश्च नटा वैतालिकास्तथा |&#x9;028a&lt;br&gt;&#xA;स्तुवन्तस्तानुपातिष्ठन्सूताश्च सह मागधैः ||&#x9;028c&lt;br&gt;&#xA;सुदेष्णां च पुरस्कृत्य मत्स्यानां च वरस्त्रियः |&#x9;029a&lt;br&gt;&#xA;आजग्मुश्चारुसर्वाङ्ग्यः सुमृष्टमणिकुण्डलाः ||&#x9;029c&lt;br&gt;&#xA;वर्णोपपन्नास्ता नार्यो रूपवत्यः स्वलङ्कृताः |&#x9;030a&lt;br&gt;&#xA;सर्वाश्चाभ्यभवत्कृष्णा रूपेण यशसा श्रिया ||&#x9;030c&lt;br&gt;&#xA;परिवार्योत्तरां तास्तु राजपुत्रीमलङ्कृताम् |&#x9;031a&lt;br&gt;&#xA;सुतामिव महेन्द्रस्य पुरस्कृत्योपतस्थिरे ||&#x9;031c&lt;br&gt;&#xA;तां प्रत्यगृह्णात्कौन्तेयः सुतस्यार्थे धनञ्जयः |&#x9;032a&lt;br&gt;&#xA;सौभद्रस्यानवद्याङ्गीं विराटतनयां तदा ||&#x9;032c&lt;br&gt;&#xA;तत्रातिष्ठन्महाराजो रूपमिन्द्रस्य धारयन् |&#x9;033a&lt;br&gt;&#xA;स्नुषां तां प्रतिजग्राह कुन्तीपुत्रो युधिष्ठिरः ||&#x9;033c&lt;br&gt;&#xA;प्रतिगृह्य च तां पार्थः पुरस्कृत्य जनार्दनम् |&#x9;034a&lt;br&gt;&#xA;विवाहं कारयामास सौभद्रस्य महात्मनः ||&#x9;034c&lt;br&gt;&#xA;तस्मै सप्त सहस्राणि हयानां वातरंहसाम् |&#x9;035a&lt;br&gt;&#xA;द्वे च नागशते मुख्ये प्रादाद्बहु धनं तदा ||&#x9;035c&lt;br&gt;&#xA;कृते विवाहे तु तदा धर्मपुत्रो युधिष्ठिरः |&#x9;036a&lt;br&gt;&#xA;ब्राह्मणेभ्यो ददौ वित्तं यदुपाहरदच्युतः ||&#x9;036c&lt;br&gt;&#xA;गोसहस्राणि रत्नानि वस्त्राणि विविधानि च |&#x9;037a&lt;br&gt;&#xA;भूषणानि च मुख्यानि यानानि शयनानि च ||&#x9;037c&lt;br&gt;&#xA;तन्महोत्सवसङ्काशं हृष्टपुष्टजनावृतम् |&#x9;038a&lt;br&gt;&#xA;नगरं मत्स्यराजस्य शुशुभे भरतर्षभ ||&#x9;038c&lt;/p&gt;</description>
    </item>
  </channel>
</rss>
