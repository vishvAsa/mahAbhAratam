+++
title = "66 सर्वधर्मान्परित्यज्य"

+++
।।18.66।।***व्याख्या --***  **सर्वधर्मान्परित्यज्य मामेकं शरणं व्रज
--** भगवान् कहते हैं कि सम्पूर्ण धर्मोंका आश्रय; धर्मके निर्णयका विचार
छोड़कर अर्थात् क्या करना है और क्या नहीं करना है -- इसको छोड़कर केवल एक
मेरी ही शरणमें आ जा। स्वयं भगवान्के शरणागत हो जाना -- यह सम्पूर्ण
साधनोंका सार है। इसमें शरणागत भक्तको अपने लिये कुछ भी करना शेष नहीं रहता
जैसे -- पतिव्रताका अपना कोई काम नहीं रहता। वह अपने शरीरकी सारसँभाल भी
पतिके नाते; पतिके लिये ही करती है। वह घर; कुटुम्ब; वस्तु; पुत्रपुत्री और
अपने कहलानेवाले शरीरको भी अपना नहीं मानती; प्रत्युत पतिदेवका ही मानती
है। तात्पर्य यह हुआ कि जिस प्रकार पतिव्रता पतिके परायण होकर पतिके
गोत्रमें ही अपना गोत्र मिला देती है और पतिके ही घरपर रहती है; उसी प्रकार
शरणागत भक्त भी शरीरको लेकर माने जानेवाले गोत्र; जाति; नाम आदिको भगवान्के
चरणोंमें अर्पण करके निर्भय; निःशोक; निश्चिन्त और निःशङ्क हो जाता
है। गीताके अनुसार यहाँ धर्म शब्द कर्तव्यकर्मका वाचक है। कारण कि इसी
अध्यायके इकतालीसवेंसे चौवालीसवें श्लोकतक स्वभावज कर्म शब्द आये हैं; फिर
सैंतीलीसवें श्लोकके पूर्वार्धमें स्वधर्म शब्द आया है। उसके बाद;
सैंतालीसवें श्लोकके ही उत्तरार्धमें तथा (प्रकरणके अन्तमें) अड़तालीसवें
श्लोकमें कर्म शब्द आया है। तात्पर्य यह हुआ कि आदि और अन्तमें कर्म शब्द
आया है और बीचमें स्वधर्म शब्द आया है तो इससे स्वतः ही धर्म शब्द
कर्तव्यकर्मका वाचक सिद्ध हो जाता है।  
  
अब यहाँ प्रश्न यह होता है कि **सर्वधर्मान्परित्यज्य** पदसे क्या धर्म
अर्थात् कर्तव्यकर्मका स्वरूपसे त्याग माना जाय इसका उत्तर यह है कि धर्मका
स्वरूपसे त्याग करना न तो गीताके अनुसार ठीक है और न यहाँके प्रसङ्गके
अनुसार ही ठीक है क्योंकि भगवान्की यह बात सुनकर अर्जुनने कर्तव्यकर्मका
त्याग नहीं किया है; प्रत्युत **करिष्ये वचनं तव** (18। 73) कहकर भगवान्की
आज्ञाके अनुसार कर्तव्यकर्मका पालन करना स्वीकार किया है। केवल स्वीकार ही
नहीं किया है; प्रत्युत अपने क्षात्रधर्मके अनुसार युद्धि भी किया है। अतः
उपर्युक्त पदमें धर्म अर्थात् कर्तव्यका त्याग करनेकी बात नहीं है। भगवान्
भी कर्तव्यके त्यागकी बात कैसे कह सकते हैं भगवान्ने इसी अध्यायके छठे
श्लोकमें कहा है कि यज्ञ; दान; तप और अपनेअपने वर्णआश्रमोंके जो कर्तव्य
हैं; उनका कभी त्याग नहीं करना चाहिये; प्रत्युत उनको जरूर करना चाहिये
**(टिप्पणी प₀ 970.1)**।  
  
गीताका पूरा अध्ययन करनेसे यह मालूम होता है कि मनुष्यको किसी भी हालतमें
कर्तव्यकर्मका त्याग नहीं करना चाहिये। अर्जुन तो युद्धरूप कर्तव्यकर्म
छोड़कर भिक्षा माँगना श्रेष्ठ समझते थे (2। 5) परन्तु भगवान्ने इसका निषेध
किया (2। 3138)। इससे भी यही सिद्ध होता है कि यहाँ स्वरूपसे धर्मोंका
त्याग नहीं है।  
  
अब विचार यह करना है कि यहाँ सम्पूर्ण धर्मोंके त्यागसे क्या लेना चाहिये
गीताके अनुसार सम्पूर्ण धर्मों अर्थात् कर्मोंको भगवान्के अर्पण करना ही
सर्वश्रेष्ठ धर्म है। इसमें सम्पूर्ण धर्मोंके आश्रयका त्याग करना और केवल
भगवान्का आश्रय लेना -- दोनों बातें सिद्ध हो जाती हैं। धर्मका आश्रय
लेनेवाले बारबार जन्ममरणको प्राप्त होते हैं -- **एवं त्रयीधर्ममनुप्रपन्ना
गतागतं कामकामा लभन्ते** (गीता 9। 21)। इसलिये धर्मका आश्रय छोड़कर
भगवान्का ही आश्रय लेनेपर फिर अपने धर्मका निर्णय करनेकी जरूरत नहीं रहती।
आगे अर्जुनके जीवनमें ऐसा हुआ भी है। अर्जुनका कर्णके साथ युद्ध हो रहा था।
इस बीच कर्णके रथका चक्का पृथ्वीमें धँस गया। कर्ण रथसे नीचे उतरकर रथके
चक्केको निकालनेका उद्योग करने लगा और अर्जुनसे बोला कि जबतक मैं यह चक्का
निकाल न लूँ; तबतक तुम ठहर जाओ क्योंकि तुम रथपर हो और मैं रथसे रहित हूँ
और दूसरे कार्यमें लगा हूआ हूँ। ऐसे समय रथीको उचित है कि उसपर बाण न
छोड़े। तुम सहस्रार्जुनके समान शस्त्र और शास्त्रके ज्ञाता हो और धर्मको
जाननेवाले हो; इसलिये मेरे ऊपर प्रहार करना उचित नहीं है। कर्णकी बात सुनकर
अर्जुनने बाण नहीं चलाया। तब भगवान्ने कर्णसे कहा कितुम्हारेजैसे आततायीको
किसी तरहसे मार देना धर्म ही है पाप नहीं **(टिप्पणी प₀ 970.2)** और अभीअभी
तुम छः महारथियोंने मिलकर अकेले अभिमन्युको घेरकर उसे मार डाला। अतः धर्मकी
दुहाई देनेसे कोई लाभ नहीं है। हाँ; यह सौभाग्यकी बात है कि इस समय तुम्हें
धर्मकी बात याद आ रही है; पर जो स्वयं धर्मका पालन नहीं करता; उसे धर्मकी
दुहाई देनेका कोई अधिकार नहीं है। ऐसा कहकर भगवान्ने अर्जुनको बाण चलानेकी
आज्ञा दी तो अर्जुनने बाण चलाना आरम्भ कर दिया। इस प्रकार यदि अर्जुन अपनी
बुद्धिसे धर्मका निर्णय करते तो भूल कर बैठते अतः उन्होंने धर्मका निर्णय
भगवान्पर ही रखा और भगवान्ने धर्मका निर्णय किया भी।  
  
अर्जुनके मनमें सन्देह था कि हमलोगोंके लिये युद्ध करना श्रेष्ठ है अथवा
युद्ध न करना श्रेष्ठ है (2। 6)। यदि हम युद्ध करते हैं तो अपने कुटुम्बका
नाश होता है और अपने कुटुम्बका नाश करना बड़ा भारी पाप है। इससे तो
अनर्थपरम्परा ही बढ़ेगी (2। 40 -- 44)। दूसरी तरफ हमलोग देखते हैं तो
क्षत्रियके लिये युद्धसे बढ़कर श्रेयका कोई साधन नहीं है। अतः भगवान् कहते
हैं कि क्या करना है और क्या नहीं करना है; क्या धर्म है और क्या अधर्म है;
इस पचड़ेमें तू क्यों पड़ता है तू धर्मके निर्णयका भार मेरेपर छोड़ दे। यही
**सर्वधर्मान्परित्यज्य** का तात्पर्य है।  
  
**मामेकं शरणं व्रज --** इन पदोंमें **एकम्** पद **माम्** का विशेषण नहीं
हो सकता **माम्** (भगवान्) एक ही हैं; अनेक नहीं। इसलिये **एकम्** पदका
अर्थ **अनन्य** लेना ही ठीक बैठता है। दूसरी बात; अर्जुनने **तदेकं वद
निश्चित्य** (3। 2) और **यच्छ्रेय एतयोरेकम्** (5। 1) पदोंमें भी **एकम्**
पदसे साङ्ख्य और कर्मयोगके विषयमें एक निश्चित श्रेयका साधन पूछा है। उसी
**एकम्** पदको लेकर भगवान् यहाँ यह बताना चाहते हैं कि साङ्ख्ययोग; कर्मयोग
आदि जितने भी भगवत्प्राप्तिके साधन हैं; उन सम्पूर्ण साधनोंमें मुख्य साधन
एक अनन्य शरणागति ही है। गीतामें अर्जुनने अपने कल्याणके साधनके विषयमें कई
तरहके प्रश्न किये और भगवान्ने उनके उत्तर भी दिये। वे सब साधन होते हुए भी
गीताके पूर्वापरको देखनेसे यह बात स्पष्ट दीखती है कि सम्पूर्ण साधनोंका
सार और शिरोमणि साधन भगवान्के अनन्यशरण होना ही है।  
  
भगवान्ने गीतामें जगहजगह अनन्यभक्तिकी बहुत महिमा गायी है। जैसे; दुस्तर
मायाको सुगमतासे तरनेका उपाय अनन्य शरणागति ही है **(टिप्पणी प₀ 971.1)**
(7। 14) अनन्यचेताके लिये मैं सुलभ हूँ **(टिप्पणी प₀ 971.2)** (8। 14) परम
पुरुषकी प्राप्ति अनन्य भक्तिसे ही होती है (8। 22) अनन्य भक्तोंका
योगक्षेम मैं वहन करता हूँ (9। 22) अनन्य भक्तिसे ही भगवान्को जाना; देखा
तथा प्राप्त किया जा सकता है (11। 54) अनन्य भक्तोंका मैं बहुत जल्दी
उद्धार करता हूँ (12। 37) गुणातीत होनेका उपाय अनन्यभक्ति ही है (14। 26)।
इस प्रकार अनन्य भक्तिकी महिमा गाकर भगवान् यहाँ पूरी गीताका सार बताते हैं
-- **मामेकं शरणं व्रज।** तात्पर्य है कि उपाय और उपेय; साधन और साध्य मैं
ही हूँ।**मामेकं शरणं व्रज** का तात्पर्य मनबुद्धिके द्वारा शरणागतिको
स्वीकार करना नहीं है; प्रत्युत स्वयंको भगवान्की शरणमें जाना है। कारण कि
स्वयंके शरण होनेपर मन; बुद्धि; इन्द्रियाँ; शरीर आदि भी उसीमें आ जाते
हैं; अलग नहीं रहते।  
  
**अहं त्वा सर्वपापेभ्यो मोक्षयिष्यामि मा शुचः --** यहाँ कोई ऐसा मान सकता
है कि पहले अध्यायमें अर्जुनने जो युद्धसे पाप होनेकी बातें कही थीं; उन
पापोंसे छुटकारा दिलानेका प्रलोभन भगवान्ने दिया है। परन्तु यह मान्यता
यक्तिसंगत नहीं है क्योंकि जब अर्जुन सर्वथा भगवान्के शरण हो गये हैं; तब
उनके पाप कैसे रह सकते हैं **(टिप्पणी प₀ 971.3)** और उनके लिये प्रलोभन
कैसे दिया जा सकता है अर्थात् उनके लिये,प्रलोभन देना बनता ही नहीं। हाँ;
पापोंसे मुक्त करनेका प्रलोभन देना हो तो वह शरणागत होनेके पहले ही दिया जा
सकता है; शरणागत होनेके बाद नहीं।  
  
मैं तुझे सम्पूर्ण पापोंसे मुक्त कर दूँगा -- इसका भाव यह है कि जब तू
सम्पूर्ण धर्मोंका आश्रय छोड़कर मेरी शरणमें आ गया और शरण होनेके बाद भी
तुम्हारे भावों; वृत्तियों; आचरणों आदिमें फरक नहीं पड़ा अर्थात् उनमें
सुधार नहीं हुआ भगवत्प्रेम; भगवद्दर्शन आदि नहीं हुए और अपनेमें अयोग्यता;
अनधिकारिता; निर्बलता आदि मालूम होती है; तो भी उनको लेकर तुम चिन्ता या भय
मत करो। कारण कि जब तुम मेरी अनन्यशरण हो गये तो वह कमी तुम्हारी कमी कैसे
रही उसका सुधार करना तुम्हारा काम कैसे रहा वह कमी मेरी कमी है। अब उस
कमीको दूर करना; उसका सुधार करना मेरा काम रहा। तुम्हारा तो बस; एक ही काम
है वह काम है -- निर्भय; निःशोक; निश्चिन्त और निःशङ्क होकर मेरे चरणोंमें
पड़े रहना **(टिप्पणी प₀ 972.1)** परन्तु अगर तेरेमें भय; चिन्ता; वहम आदि
दोष आ जायँगे तो वे शरणागतिमें बाधक हो जायँगे और सब भार तेरेपर आ जायगा।
शरण होकर अपनेपर भार लेना शरणागतिमें कलङ्क है।  
  
जैसे; विभीषण भगवान् रामके चरणोंकी शरण हो जाते हैं; तो फिर विभीषणके दोषको
भगवान् अपना ही दोष मानते हैं। एक समय विभीषणजी समुद्रके इस पार आये। वहाँ
विप्रघोष नामक गाँवमें उनसे एक अज्ञात ब्रह्महत्या हो गयी। इसपर वहाँके
ब्राह्मणोंने इकट्ठे होकर विभीषणको खूब मारापीटा; पर वे मरे नहीं। फिर
ब्राह्मणोंने उन्हें जंजीरोंसे बाँधकर जमीनके भीतर एक गुफामें ले जाकर बंद
कर दिया। रामजीको विभीषणके कैद होनेका पता लगा तो वे पुष्पकविमानके द्वारा
तत्काल विप्रघोष नामक गाँवमें पहुँच गये और वहाँ विभीषणका पता लगाकर उनके
पास गये। ब्राह्मणोंने रामजीका बहुत आदरसत्कार किया और कहा कि महाराज इसने
ब्रह्महत्या कर दी है। इसको हमने बहुत मारा; पर यह मरा नहीं। भगवान् रामने
कहा कि हे ब्राह्मणों विभीषणको मैंने कल्पतककी आयु और राज्य दे रखा है; वह
कैसे मारा जा सकता है और उसको मारनेकी जरूरत ही क्या है वह तो मेरा भक्त
है। भक्तके लिये मैं स्वयं मरनेको तैयार हूँ। दासके अपराधकी जिम्मेवारी
वास्तवमें उसके मालिकपर ही होती है अर्थात् मालिक ही उसके दण्डका पात्र
होता है। अतः विभीषणके बदलेमें आपलोग मेरेको ही दण्ड दें **(टिप्पणी प₀
972.2)**। भगवान्की यह शरणागतवत्सलता देखकर सब ब्राह्मण आश्यर्य करने लगे
और उन सबने भगवान्की शरण ले ली। तात्पर्य यह हुआ कि मैं भगवान्का हूँ और
भगवान् मेरे हैं -- इस अपनेपनके समान योग्यता; पात्रता;,अधिकारिता आदि कुछ
भी नहीं है। यह सम्पूर्ण साधनोंका सार है। छोटासा बच्चा भी अपनेपनके बलपर
ही आधी रातमें सारे घरको नचाता है अर्थात् जब वह रातमें रोता है तो सारे
घरवाले उठ जाते हैं और उसे राजी करते हैं। इसलिये शरणागत भक्तको अपनी
योग्यता आदिकी तरफ न देखकर भगवान्के साथ अपनेपनकी तरफ ही देखते रहना
चाहिये। ,  
  
**मा शुचः** का तात्पर्य है -- (1) मेरे शरण होकर तू चिन्ता करता है; यह
मेरे प्रति अपराध है; तेरा अभिमान है और शरणागतिमें कलङ्क है।  
  
मेरे शरण होकर भी मेरा पूरा विश्वास; भरोसा न रखना ही मेरे प्रति अपराध है।
अपने दोषोंको लेकर चिन्ता करना वास्तवमें अपने बलका अभिमान है क्योंकि
दोषोंको मिटानेमें अपनी सामर्थ्य मालूम देनेसे ही उनको मिटानेकी चिन्ता
होती है। हाँ; अगर दोषोंको मिटानेमें चिन्ता न होकर दुःख होता है तो दुःख
होना इतना दोषी नहीं है। जैसे; छोटे बालकके पास कुत्ता आता है तो वह
कुत्तेको देखकर रोता है; चिन्ता नहीं करता। ऐसे ही दोषोंका न सुहाना दोष
नहीं है; प्रत्युत चिन्ता करना दोष है। चिन्ता करनेका अर्थ यही होता है कि
भीतरमें अपने छिपे हुए बलका आश्रय है **(टिप्पणी प₀ 972.3)** और यही तेरा
अभिमान है। मेरा भक्त होकर भी तू चिन्ता करता है तो तेरी चिन्ता दूर कहाँ
होगी लोग भी देखेंगे तो यही कहेंगे कि यह भगवान्का भक्त,है और चिन्ता करता
है भगवान् इसकी चिन्ता नहीं मिटाते तू मेरा विश्वास न करके चिन्ता करता है
तो विश्वासकी कमी तो है तेरी और कलङ्क आता है मेरेपर; मेरी शरणागतिपर। इसको
तू छोड़ दे।  
  
(2) तेरे भाव; वृत्तियाँ; आचरण शुद्ध नहीं हुए हैं तो भी तू इनकी चिन्ता मत
कर। इनकी चिन्ता मैं करूँगा।  
  
(3) दूसरे अध्यायके सातवें श्लोकमें अर्जुन भगवान्के शरण हो जाते हैं और
फिर आठवें श्लोकमें कहते हैं कि इस भूमण्डलका धनधान्यसे सम्पन्न निष्कण्टक
राज्य मिलनेपर अथवा देवताओंका आधिपत्य मिलनेपर भी इन्द्रियोंको सुखानेवाला
मेरा शोक दूर नहीं हो सकता। भगवान् मानो कह रहे हैं कि तेरा कहना ठीक ही है
क्योंकि भौतिक नाशवान् पदार्थोंके सम्बन्धसे किसीका शोक कभी दूर हुआ नहीं;
हो सकता नहीं और होनेकी सम्भावना भी नहीं। परन्तु मेरे शरण होकर जो तू शोक
करता है; यह तेरी बड़ी भारी गलती है। तू मेरे शरण होकर भी भार अपने सिरपर
ले रहा है  
  
(4) शरणागत होनेके बाद भक्तको लोकपरलोक; सद्गतिदुर्गति आदि किसी भी बातकी
चिन्ता नहीं करनी चाहिये। इस विषयमें किसी भक्तने कहा है --, **दिवि वा
भुवि वा ममास्तु वासो  
  
** नरके वा नरकान्तक प्रकामम्।  
  
**अवधीरितशारदारविन्दौ चरणौ  
  
** ते मरणेऽपि चिन्तयामि।। हे नरकासुरका अन्त करनेवाले प्रभो आप मेरेको
चाहे स्वर्गमें रखें; चाहे भूमण्डलपर रखें और चाहे यथेच्छ नरकमें रखें
अर्थात् आप जहाँ रखना चाहें; वहाँ रखें। जो कुछ करना चाहें; वह करें। इस
विषयमें मेरा कुछ भी कहना नहीं है। मेरी तो एक यही माँग है कि शरद् ऋतुके
कमलकी शोभाको तिरस्कृत करनेवाले आपके अति सुन्दर चरणोंका मृत्युजैसी भयंकर
अवस्थामें भी चिन्तन करता रहूँ आपके चरणोंको भूलूँ नहीं। ,**शरणागतिसम्बन्धी
विशेष बात**  
  
शरणागत भक्त मैं भगवान्का हूँ और भगवान् मेरे हैं इस भावको दृढ़तासे पकड़
लेता है; स्वीकार कर,लेता है तो उसके भय; शोक; चिन्ता; शङ्का आदि दोषोंकी
जड़ कट जाती अर्थात् दोषोंका आधार मिट जाता है। कारण कि भक्तिकी दृष्टिसे
सभी दोष भगवान्की विमुखतापर ही टिके रहते हैं।  
  
भगवान्के सम्मुख होनेपर भी संसार और शरीरके आश्रयके संस्कार रहते हैं; जो
भगवान्के सम्बन्धकी दृढ़ता होनेपर मिट जाते हैं **(टिप्पणी 973.1)**। उनके
मिटनेपर सब दोष भी मिट जाते हैं। सम्बन्धका दृढ़ होना क्या है भय; शोक;
चिन्ता; शङ्का; परीक्षा ओर विपरीत भावनाका न होना ही सम्बन्धका दृढ़ होना
है। अब इनपर विचार करें।  
  
(1) **निर्भय होना --** आचरणोंकी कमी होनेसे भीतरसे भय पैदा होता है और
साँप; बिच्छू; बाघ आदिसे बाहरसे भय पैदा होता है। शरणागत भक्तके ये दोनों
ही प्रकारके भय मिट जाते हैं। इतना ही नहीं; पतञ्जलि महाराजने जिस मृत्युके
भयको पाँचवाँ क्लेश माना है **(टिप्पणी प₀ 973.2)** और जो बड़ेबड़े
विद्वानोंको भी होता है **(टिप्पणी प₀ 973.3)** वह भय भी सर्वथा मिट जाता
है **(टिप्पणी प₀ 973.4)**। अब मेरी वृत्तियाँ खराब हो जायँगी -- ऐसा भयका
भाव भी साधकको भीतरसे ही निकाल देना चाहिये क्योंकि मैं भगवान्की कृपामें
तरान्तर हो गया हूँ; अब मेरेको किसी बातका भय नहीं है। इन वृत्तियोंको मेरी
माननेसे ही मैं इनको शुद्ध नहीं कर सका क्योंकि इनको मेरी मानना ही मलिनता
है -- **ममता मल जरि जाइ** (मानस 7। 117क)। अतः अब मैं कभी भी इनको मेरी
नहीं मानूँगा। जब वृत्तियाँ मेरी हैं ही नहीं तो मेरेको भय किस बातका अब तो
केवल भगवान्की कृपाहीकृपा है भगवान्की कृपा ही सर्वत्र परिपूर्ण हो रही है
यह बड़ी खुशीकी; बड़ी प्रसन्नताकी बात है,कई ऐसी शङ्का करते हैं कि
भगवान्के शरण होकर उनका भजन करनेसे तो द्वैत हो जायगा अर्थात् भगवान् और
भक्त -- ये दो हो जायँगे और दूसरेसे भय होता है -- **द्वितीयाद्वै भयं
भवति** (बृहदारण्यक0 1। 4। 2)। पर यह शङ्का निराधार है। भय द्वितीयसे तो
होता है; पर आत्मीय से भय नहीं होता अर्थात भय दूसरेसे होता है; अपनेसे
नहीं। प्रकृति और प्रकृतिका कार्य शरीरसंसार द्वितीय है; इसलिये इनसे
सम्बन्ध रखनेपर ही भय होता है क्योंकि इनके साथ सदा सम्बन्ध रह ही नहीं
सकता। कारण यह है कि प्रकृति और पुरुषका स्वभाव सर्वथा भिन्नभिन्न है जैसे
एक जड है और एक चेतन; एक विकारी है और एक निर्विकारी; एक परिवर्तनशील है और
एक अपरिवर्तनशील; एक प्रकाश्य है और एक प्रकाशक; इत्यादि। भगवान् द्वितीय
नहीं हैं। वे तो आत्मीय हैं क्योंकि जीव उनका सनातन अंश है; उनका स्वरूप
है। अतः भगवान्के शरण होनेपर उनसे भय कैसे हो सकता है प्रत्युत उनके शरण
होनेपर मनुष्य सदाके लिये अभय हो जाता है। स्थूल दृष्टिसे देखा जाय तो
बच्चेको माँसे दूर रहनेपर भय होता है; पर माँकी गोदमें चले जानेपर उसका भय
मिट जाता है क्योंकि माँ उसकी अपनी है। भगवान्का भक्त इससे विलक्षण होता
है। कारण कि बच्चे और माँमें तो भेदभाव दीखता है; पर भक्त और भगवान्में
भेदभाव सम्भव ही नहीं।  
  
(2) **निःशोक होना --** जो बात बीत चुकी है; उसको लेकर शोक होता है। बीती
हुई बातको लेकर शोक करना बड़ी भारी भूल है क्योंकि जो हुआ है; वह
अवश्यम्भावी था और जो नहीं होनेवाला है; वह कभी हो ही नहीं सकता तथा अभी जो
हो रहा है; वह ठीकठीक (वास्तविक) होनेवाला ही हो रहा है; फिर उसमें शोक
करनेकी कोई बात ही नहीं है **(टिप्पणी प₀ 974.1)**। प्रभुके इस मङ्गलमय
विधानको जानकर शरणागत भक्त सदा निःशोक रहता है शोक उसके पास कभी आता ही
नहीं।  
  
(3) **निश्चिन्त होना --** जब भक्त अपनी मानी हुई वस्तुओंसहित अपनेआपको
भगवान्के समर्पित कर देता है; तब उसको लौकिकपारलौकिक किञ्चिन्मात्र भी
चिन्ता नहीं होती अर्थात् अभी जीवननिर्वाह कैसे होगा कहाँ रहना होगा मेरी
क्या दशा होगी क्या गति होगी आदि चिन्ताएँ बिलकुल नहीं रहतीं **(टिप्पणी प₀
974.2)**। भगवान्के शरण होनेपर शरणागत भक्तमें यह एक बात आती है कि अगर
मेरा जीवन प्रभुके लायक सुन्दर और शुद्ध नहीं बना तो भक्तोंकी बात मेरे
आचरणमें कहाँ आयी अर्थात् नहीं आयी क्योंकि मेरी वृत्तियाँ ठीक नहीं रहतीं।
वास्तवमें मेरी वृत्तियाँ है ऐसा मानना ही दोष है; वृत्तियाँ उतनी दोषी
नहीं हैं। मन; बुद्धि; इन्द्रियाँ; शरीर आदिमें जो मेरापन है -- यही गलती
है क्योंकि जब मैं भगवान्के शरण हो गया और जब सब कुछ उनके अर्पण कर दिया;
तो फिर मन; बुद्धि आदिकी अशुद्धिकी चिन्ता कभी नहीं करनी चाहिये अर्थात्
मेरी वृत्तियाँ ठीक नहीं हैं -- ऐसा भाव कभी नहीं लाना चाहिये। किसी कारणवश
अचानक ऐसी वृत्तियाँ आ भी जायँ तो आर्तभावसेहे मेरे नाथ हे मेरे प्रभो बचाओ
बचाओ बचाओ ऐसे प्रभुको पुकारना चाहिये क्योंकि वे मेरे स्वामी हैं; मेरे
सर्वप्रथम प्रभु हैं तो अब मैं चिन्ता क्यों करूँ और भगवान्ने भी कह दिया
है कितू चिन्ता मत कर (मा शुचः)। अतः निश्चिन्त होकर मनसे भगवान्के
चरणोंमें गिर जाय और भगवान्से कह दे -- हे नाथ यह सब आपके हाथकी बात है; आप
जानें। सर्वप्रथम प्रभुके शरण भी हो गये और चिन्ता भी करें -- ये दोनों
बातें बड़ी विरोधी हैं क्योंकि शरण हो गये तो चिन्ता कैसी और चिन्ता होती
है तो शरणागति कैसी इसलिये शरणागतको ऐसा सोचना चाहिये कि जब,भगवान् यह कहते
हैं किमैं सम्पूर्ण पापोंसे छुड़ा दूँगा; तो क्या ऐसी वृत्तियोंसे छूटनेके
लिये मेरेको कुछ करना पड़ेगा मैं तो बस; आपका हूँ। हे भगवन् मेरेमें
वृत्तियोंको अपना माननेका भाव कभी आये ही नहीं। हे नाथ शरीर; इन्द्रियाँ;
प्राण; मन; बुद्धि -- ये कभी मेरे दीखें ही नहीं परन्तु हे नाथ सब कुछ आपको
देनेपर भी ये शरीर आदि कभीकभी मेरे दीख जाते हैं अब इस अपराधसे मेरेको आप
ही छुड़ाइये -- ऐसा कहकर निश्चिन्त हो जाय।  
  
(4) **निःशङ्क होना --** भगवान्के सम्बन्धमें कभी यह सन्देह न करे कि मैं
भगवान्का हुआ या नहीं भगवान्ने मुझे स्वीकार किया या नहीं प्रत्युत इस
बातको देखे किमैं तो अनादिकालसे भगवान्का ही रहूँगा। मैंने ही अपनी
मूर्खतासे अपनेको भगवान्से अलग -- विमुख मान लिया था। परन्तु मैं अपनेको
भगवान्से कितना ही अलग मान लूँ तो भी उनसे अलग हो सकता ही नहीं और होना
सम्भव भी नहीं। अगर मैं भगवान्से अलग होना भी चाहूँ; तो भी अलग कैसे हो
सकता हूँ क्योंकि भगवान्ने कहा है कि यह जीव मेरा ही अंश है -- मम एव अंशः
(गीता 15। 7)। इस प्रकारमैं भगवान्का हूँ और भगवान् मेरे हैं -- इस
वास्तविकताकी स्मृति आते ही शङ्काएँ -- सन्देह मिट जाते हैं; शङ्काओं --
सन्देहोंके लिये किञ्चिन्मात्र भी गुंजाइश नहीं रहती।  
  
(5) **परीक्षा न करना --** भगवान्के शरण होकर ऐसी परीक्षा न करे किजब मैं
भगवान्के शरण हो गया हूँ तो मेरेमें ऐसेऐसे लक्षण घटने चाहिये। यदि ऐसेऐसे
लक्षण मेरेमें नहीं हैं तो मैं भगवान्के शरण कहाँ हुआ प्रत्युतअद्वेष्टा
आदि (गीता 12। 13 -- 19) गुणोंकी अपनेमें कमी दीखे तो आश्चर्य करे कि
मेरेमें यह कमी कैसे रह गयी। **(टिप्पणी प₀ 975)** ऐसा भाव आते ही यह कमी
नहीं रहेगी; मिट जायगी। कारण कि यह उसका प्रत्यक्ष अनुभव है कि पहले
अद्वेष्टा आदि गुण जितने कम थे; उतने कम अब नहीं हैं। शरणागत होनेपर
भक्तोंके जितने भी लक्षण हैं; वे सब बिना प्रयत्न किये जाते हैं।  
  
(6) **विपरीत धारणा न करना --** भगवान्के शरणागत भक्तमें यह विपरीत धारणा
भी कैसे हो सकती है किमैं भगवान्का नहीं हूँ क्योंकि यह मेरे मानने अथवा न
माननेपर निर्भर नहीं है। भगवान्का और मेरा परस्पर जो सम्बन्ध है; वह अटूट
है; अखण्ड है; नित्य है। मैंने इस सम्बन्धकी तरफ खयाल नहीं किया; यह मेरी
गलती थी। अब वह गलती मिट गयी; तो फिर विपरीत धारणा हो ही कैसे सकती हैजो
मनुष्य सच्चे हृदयसे प्रभुकी शरणागतिको स्वीकार कर लेता है; उसमें भय; शोक;
चिन्ता आदि दोष नहीं रहते। उसका शरणभाव स्वतः ही दृढ़ होता चला जाता है
जैसेविवाह होनेके बाद कन्याका अपने पिताके घरसे सम्बन्धविच्छेद और पतिके
घरसे सम्बन्ध स्वतः ही दृढ़ होता चला जाता है। वह सम्बन्ध यहाँतक दृढ़ हो
जाता है कि जब वह कन्या दादीपरदादी बन जाती है; तब उसको स्वप्नमें भी यह
भाव नहीं आता कि मैं यहाँकी नहीं हूँ। उसके मनमें यह भाव दृढ़ हो जाता है
कि मैं तो यहाँकी ही हूँ और ये सब मेरे ही हैं। जब उसके पौत्रकी स्त्री आती
है और घरमें उद्दण्डता करती है; खटपट मचाती है तो वह (दादी) कहती है कि इस
परायी जायी छोकरीने मेरा घर बिगाड़ दिया पर उस बूढ़ी दादीको यह बात याद ही
नहीं आती कि मैं भी तो परायी जायी (पराये घरमें जन्मी) हूँ। तात्पर्य यह
हुआ कि जब बनावटी सम्बन्धमें भी इतनी दृढ़ता हो सकती है; तब भगवान्के ही
अंश इस प्राणीका भगवान्के साथ जो नित्य सम्बन्ध है; वह दृढ़ हो जाय --
इसमें आश्चर्य ही क्या है वास्तवमें भगवान्के सम्बन्धकी दृढ़ताके लिये केवल
संसारके माने हुए सम्बन्धों का त्याग करनेकी ही आवश्यकता है। सच्चे हृदयसे
प्रभुके चरणोंकी शरण होनेपर उस शरणागत भक्तमें यदि किसी भाव; आचरण आदिकी
किञ्चित कमी रह जाय; कभी विपरीत वृत्ति पैदा हो जाय अथवा किसी परिस्थितिमें
पड़कर (परवशतासे) कभी किञ्चित् कोई दुष्कर्म हो जाय; तो उसके हृदयमें जलन
पैदा हो जायगी। इसलिये उसके लिये अन्य कोई प्रायश्चित्त करनेकी आवश्यकता
नहीं है। भगवान् कृपा करके उसके उस पापको सर्वथा नष्ट कर देते हैं
**(टिप्पणी प₀ 976.1)**।  
  
भगवान् भक्तके अपनेपनको ही देखते हैं; गुणों और अवगुणोंको नहीं **(टिप्पणी
प₀ 976.2)** अर्थात् भगवान्को भक्तके दोष दीखते ही नहीं; उनको तो केवल
भक्तके साथ जो अपनापन है; वही दीखता है। कारण कि स्वरूपसे भक्त सदासे ही
भगवान्का है। दोष आगन्तुक होनेसे आतेजाते रहते हैं और वह नित्य निरन्तर
ज्योंकात्यों ही रहता है। इसलिये भगवान्की दृष्टि सदा इस वास्तविकतापर ही
जमी रहती है। जैसे; कीचड़ आदिसे सना हुआ बच्चा जब माँके सामने आता है; तब
माँकी दृष्टि केवल अपने बच्चेकी तरफ जाती है बच्चेकी मैलेकी तरफ नहीं जाती।
बच्चेकी दृष्टि भी मैलेकी तरफ नहीं जाती। माँ साफ करे या न करे; पर बच्चेकी
दृष्टिमें तो मैला है ही नहीं; उसकी दृष्टिमें तो केवल माँ ही है।
द्रौपदीके मनमें कितना द्वेष और क्रोध भरा हुआ था कि जब दुःशासनके खूनसे
अपने केश धोऊँगी; तभी केशोंको बाँधूँगी परन्तु द्रौपदी जब भी भगवान्को
पुकारती है; भगवान् चट आ चाते हैं क्योंकि भगवान्के साथ द्रौपदीका गाढ़
अपनापन था। भगवान्के साथ अपनापन होनेमें दो भाव रहते हैं -- (1) भगवान् मेरे
हैं और (2) मैं भगवान् का हूँ। इन दोनोंमें भगवान्का सम्बन्ध समान रीतिसे
रहते हुए भीभगवान् मेरे हैं -- इस भावमें भगवान्से अपनी अनुकूलताकी इच्छा
है किभगवान् मेरे हैं तो मेरी इच्छाकी पूर्ति क्यों नहीं करते परन्तुमैं
भगवान्का हूँ इस भावमें भगवान्से अपनी अनुकूलता की इच्छा नहीं हो सकती
क्योंकिमैं भगवान्का हूँ तो भगवान् मेरे लिये जैसा ठीक समझें; वैसा ही
निःसंकोच होकर करें। इसलिये साधकको चाहिये कि वह भगवान्की ही मरजीमें
सर्वथा अपनी मरजी मिला दे; भगवान्पर अपना किञ्चित भी आधिपत्य न माने;
प्रत्युत अपनेपर उनका पूरा आधिपत्य माने। कहीँ भी भगवान् हमारे मनकी करें
तो उसमें संकोच हो कि मेरे लिये भगवान्को ऐसा करना पड़ा यदि अपने मनकी बात
पूरी होनेसे संकोच नहीं होता; प्रत्युत संतोष होता है तो यह शरणागति नहीं
है। शरणागत भक्त शरीर; इन्द्रियाँ; मन; बुद्धिके प्रतिकूल परिस्थितिमें भी
भगवान्की मरजी समझकर प्रसन्न रहता है। शरणागत भक्तको अपने लिये कभी
किञ्चिन्मात्र भी कुछ करना शेष नहीं रहता क्योंकि उसने सम्पूर्ण ममतावाली
वस्तुओंसहित अपनेआपको भगवान्के समर्पित कर दिया जो वास्तवमें प्रभुका ही
था। अब करने; कराने आदिका सब काम भगवान्का ही रह गया। ऐसी अवस्थामें वह
कठिनसेकठिन और भयंकरसेभंयकर घटना; परिस्थितिमें भी अपनेपर प्रभुकी महान्
कृपा देखकर सदा प्रसन्न रहता है मस्त रहता है। जैसे; गरुडजीके पूछनेपर
काकभुशुण्डिजीने अपने पूर्वजन्मके ब्राह्मणशरीरकी कथा सुनायी; जिसमें लोमश
ऋषिने शाप देकर उन्हें (ब्राह्मणको) पक्षियोंमें नीच चाण्डाल पक्षी (कौआ)
बना दिया परन्तु काकभुशुण्डिजीके मनमें न कुछ भय हुआ और न कुछ दीनता ही
आयी। उन्होंने उसमें भगवान्का शुद्ध विधान ही समझा। केवल समझा ही नहीं;
प्रत्युत मनहीमन बोल उठे -- **उर प्रेरक रघुबंस बिभूषन** (मानस 7। 113। 1)।
ऐसा भयंकर शाप मिलनेपर भी जब काकभुशुण्डिजीकी प्रसन्नतामें कोई कमी नहीं
आयी; तब लोमश ऋषिने उनको भगवान्का प्यारा भक्त समझकर अपने पास बुलाया और
बालक रामजीका ध्यान बताया। फिर भगवान्की कथा सुनायी और अत्यन्त प्रसन्न
होकर काकभुशुण्डिजीके सिरपर हाथ रखकर आशीर्वाद दिया -- मेरी कृपासे
तुम्हारे हृदयमें अबाध; अखण्ड रामभक्ति रहेगी। तुम रामजीके प्यारे हो
जाओगे। तुम सम्पूर्ण गुणोंकी खान बन जाओगे। जिस रूपकी इच्छा करोगे; वह रूप
धारण कर लोगे। जिस स्थानपर तुम रहोगे; उसमें एक योजनापर्यन्त मायाका कण्टक
किञ्चिन्मात्र भी नहीं आयेगा आदिआदि। इस प्रकार बहुतसे आशीर्वाद देते ही
आकाशवाणी हुई किहे ऋषे तुमने जो कुछ कहा; वह सब सच्चा होगा; यह मन; वाणी;
कर्मसे मेरा भक्त है। इन्हीं बातोंको लेकर भगवान्के विधानमें सदा प्रसन्न
रहनेवाले काकभुशुण्डिजीने कहा है --,  
  
**भगति पच्छ हठ करि रहेउँ दीन्हि महा रिषि साप।  
  
** मुनि दुर्लभ बर पायउँ देखहु भजन प्रताप।। (मानस 7। 114 ख)यहाँभजन प्रताप
शब्दोंका अर्थ है -- भगवान्के विधानमें हर समय प्रसन्न रहना।
विपरीतसेविपरीत अवस्थामें भी प्रेमी भक्तकी प्रसन्नता अधिकसेअधिक बढ़ती
रहती है क्योंकि प्रेमका स्वरूप ही प्रतिक्षण वर्धमान है।  
  
यह नियम है कि जो चीज अपनी होती है; सदा ही अपनेको प्यारी लगती है। भगवान्
सम्पूर्ण जीवोंको अपना प्रिय मानते हैं -- **सब मम प्रिय सब मम उपजाए**
(मानस 7। 86। 2) और इस जीवको भी प्रभु स्वतः ही प्रिय लगते हैं। हाँ; यह
बात दूसरी है कि यह जीव परिवर्तनशील संसार और शरीरको भूलसे अपना मानकर अपने
प्यारे प्रभुसे विमुख हो जाता है। इसके विमुख होनेपर भी भगवान्ने अपनी
तरफसे किसी भी जीवका त्याग नहीं किया है और न कभी त्याग कर ही सकते हैं।
कारण कि जीव सदासे साक्षात् भगवान्का ही अंश है। इसलिये सम्पूर्ण जीवोंके
साथ भगवान्की आत्मीयता अक्षुण्ण; अखणडितरूपसे स्वाभाविक ही बनी हुई है।
इसीसे वे मात्र जीवोंपर कृपा करनेके लिये अर्थात् भक्तोंकी रक्षा;
दुष्टोंका विनाश और धर्मकी स्थापना -- इन तीन बातोंके लिये समयसमयपर अवतार
लेते हैं (गीता 4। 8)। इन तीनों बातोंमें केवल भगवान्की आत्मीयता ही टपक
रही है; नहीं तो भक्तोंकी रक्षा; दुष्टोंका विनाश और धर्मकी स्थापनासे
भगवान्का क्या प्रयोजन सिद्ध होता है अर्थात् कुछ भी प्रयोजन सिद्ध नहीं
होता। भगवान् तो ये तीनों ही काम केवल प्राणिमात्रके कल्याणके लिये ही करते
हैं। इससे भी प्राणिमात्रके साथ भगवान्की स्वाभाविक आत्मीयता; कृपालुता;
प्रियता; हितैषिता; सुहृत्ता और निरपेक्ष उदारता ही सिद्ध होती है; और यहाँ
भी इसी दृष्टिसे अर्जुनसे कहते हैं -- **मद्भक्तो भव; मन्मना भव; मद्याजी
भव; मां नमस्कुरु।** इन चारों बातोंमें भगवान्का तात्पर्य केवल जीवको अपने
सम्मुख करानेमें ही है; जिससे सम्पूर्ण जीव असत् पदार्थोंसे विमुख हो जायँ
क्योंकि दुःख; संताप; बारबार जन्मनामरना; मात्र विपत्ति आदिमें मुख्य हेतु
भगवान्से विमुख होना ही है।  
  
भगवान् जो कुछ भी विधान करते हैं; वह संसारमात्रके सम्पूर्ण जीवोंके
कल्याणके लिये ही करते हैं -- बस; भगवान्की इस कृपाकी तरफ जीवकी दृष्टि हो
जाय; तो फिर उसके लिये क्या करना बाकी रहा जीवोंके हितके लिये भगवान्के
हृदयमें एक तड़पन है; इसीलिये भगवान् **सर्वधर्मान्परित्यज्य मामेकं शरणं
व्रज** वाली अत्यन्त गोपनीय बात कह देते हैं। कारण कि भगवान् जीवमात्रको
अपना मित्र मानते हैं -- **सुहृदं सर्वभूतानाम्** (5। 29) और उन्हें यह
स्वतन्त्रता देते हैं कि वे कर्मयोग; ज्ञानयोग; भक्तियोग आदि जितने भी साधन
हैं; उनमेंसे किसी भी साधनके द्वारा सुगमतापूर्वक मेरी प्राप्ति कर सकते
हैं और दुःख; संताप,आदिको सदाके लिये समूल नष्ट कर सकते हैं।  
  
वास्तवमें जीवका उद्धार केवल भगवत्कृपासे ही होता है। कर्मयोग; ज्ञानयोग;
भक्तियोग; अष्टाङ्गयोग; लययोग; हठयोग; राजयोग; मन्त्रयोग आदि जितने भी साधन
हैं; वे सबकेसब भगवान्के द्वारा और भगवत्तत्त्वको जाननेवाले महापुरुषोंके
द्वारा ही प्रकट किये गये हैं **(टिप्पणी प₀ 977.1)**। अतः इन सब साधनोंमें
भगवत्कृपा ही ओतप्रोत है। साधन करनेमें तो साधक निमित्तमात्र होता है; पर
साधनकी सिद्धिमें भगवत्कृपा ही मुख्य है। शरणागत भक्तको तो ऐसी चिन्ता भी
कभी नहीं करनी चाहिये कि अभी भगवान्के दर्शन नहीं हुए; भगवान्के चरणोंमें
प्रेम नहीं हुआ; अभी वृत्तियाँ शुद्ध नहीं हुईँ; आदि। इस प्रकारकी चिन्ताएँ
करना मानो बँदरीका बच्चा बनना है। बँदरीका बच्चा स्वयं ही बँदरीको पकड़े
रहता है। बँदरी कूदेफाँदे; किधर भी जाय; बच्चा स्वयं बँदरीसे चिपका रहता
है। भक्तको तो अपनी सब चिन्ताएँ भगवान्पर ही छोड़ देनी चाहिये अर्थात्
भगवान् दर्शन दें या न दें; प्रेम दें या न दें; वृत्तियोंको ठीक करें या न
करें; हमें शुद्ध बनायें या न बनायें -- यह सब भगवान्की मरजीपर छोड़ देना
चाहिये। उसे तो बिल्लीका बच्चा बनना चाहिये। बिल्लीका बच्चा अपनी माँपर
निर्भर रहता है। बिल्ली चाहे जहाँ रखे; चाहे जहाँ ले जाय। बिल्ली अपनी
मरजीसे बच्चेको उठाकर ले जाती है तो वह पैर समेट लेता है। ऐसे ही शरणागत
भक्त संसारकी तरफसे अपने हाथपैर समेटकर **(टिप्पणी प₀ 977.2)** केवल
भगवान्का चिन्तन; नामजप आदि करते हुए भगवान्की तरफ ही देखता रहता है।
भगवान्का जो विधान है; उसमें परम प्रसन्न रहता है; अपने मनकी कुछ भी नहीं
लगाता। जैसे; कुम्हार पहले मिट्टीको सिरपर उठाकर लाता है तो कुम्हारकी मरजी;
फिर उस मिट्टीको गीला करके उसे रौंदता है तो कुम्हारकी मरजी; फिर चक्केपर
चढ़ाकर घुमाता है तो कुम्हारकी मरजी। मिट्टी कभी कुछ नहीं कहती कि तुम घड़ा
बनाओ; सकोरा; मटकी बनाओ। कुम्हार चाहे जो बनाये; उसकी मरजी है। ऐसे ही
शरणागत भक्त अपनी कुछ भी मरजी; मनकी बात नहीं रखता। वह जितना अधिक
निश्चिन्त और निर्भय होता है; भगवत्कृपा उसको अपनेआप उतना ही अधिक अपने
अनुकूल बना लेती है और जितनी वह चिन्ता करता है; अपना बल मानता है; उतना ही
वह आती हुई भगवत्कृपामें बाधा लगाता है अर्थात् शरणागत होनेपर भगवान्की
ओरसे जो विलक्षण; विचित्र; अखण्ड; अटूट कृपा आती है; अपनी चिन्ता करनेसे उस
कृपामें बाधा लग जाती है।  
  
जैसे धीवर (मछुआ) मछलियोंको पकड़नेके लिये नदीमें जाल डालता है तो जालके
भीतर आनेवाली सब मछलियाँ पकड़ी जाती हैं परन्तु जो मछली जाल डालनेवाले
मछुएके चरणोंके पास आ जाती है; वह नहीं पकड़ी जाती। ऐसे ही भगवान्की
माया(संसार) में ममता करके जीव फँस जाते हैं और जन्मतेमरते रहते हैं परन्तु
जो जीव मायापति भगवान्के चरणोंकी शरण हो जाते हैं; वे मायाको तर जाते हैं
-- **मामेव ये प्रपद्यन्ते मायामेतां तरन्ति ते** (गीता 7। 14)। इस
दृष्टान्तका एक ही अंश ग्रहण करना चाहिये क्योंकि धीवरका तो मछलियोंको
जालमें फँसानेका भाव होता है परन्तु भगवान्का जीवोंको मायामें फँसानेका
किञ्चिन्मात्र भी भाव नहीं होता। भगवान्का भाव तो जीवोंको मायाजालसे मुक्त
करके अपने शरण लेनेका होता है; तभी तो वे कहते हैं -- **मामेकं शरणं
व्रज।** जीव संयोगजन्य सुखकी लोलुपतासे खुद ही मायासे फँस जाते हैं।  
  
जैसे चलती हुई चक्कीके भीतर आनेवाले सभी दाने पिस जाते हैं **(टिप्पणी प₀
978)** परन्तु जिसके आधारपर चक्की चलती है; उस कीलके आसपास रहनेवाले दाने
ज्योंकेत्यों साबूत रह जाते हैं। ऐसे ही जन्ममरणरूप संसारकी चलती हुई
चक्कीमें पड़े हुए सबकेसब जीव पिस जाते हैं अर्थात् दुःख पाते हैं,परन्तु
जिसके आधारपर संसारचक्र चलता है; उन भगवान्के चरणोंका सहारा लेनेवाला जीव
पिसनेसे बच जाता है -- **कोई हरिजन ऊबरे; कील माकड़ी पास।** परन्तु यह
दृष्टान्त भी पूरा नहीं घटता क्योंकि दाने तो स्वाभाविक ही कीलके पास रह
जाते हैं। वे बचनेका कोई उपाय नहीं करते। परन्तु भगवान्के भक्त संसारसे
विमुख होकर प्रभुके चरणोंका आश्रय लेते हैं। तात्पर्य यह है कि जो भगवान्का
अंश होकर भी संसारको अपना मानता है अथवा संसारसे कुछ चाहता है; वही
जन्ममरणरूप चक्रमें पड़कर दुःख भोगता है। संसार और भगवान् -- इन दोनोंका
सम्बन्ध दो तरहका होता है। संसारका सम्बन्ध केवल माना हुआ है और भगवान्का
सम्बन्ध वास्तविक है। संसारका सम्बन्ध तो मनुष्यको पराधीन बनाता है; गुलाम
बनाता है; पर भगवान्का सम्बन्ध मनुष्यको स्वाधीन बनाता है; चिन्मय बनाता है
और बनाता है भगवान्का भी मालिककिसी बातको लेकर अपनेमें कुछ भी विशेषता
दीखती है; यही वास्तवमें पराधीनता है। यदि मनुष्य विद्या; बुद्धि;
धनसम्पत्ति; त्याग; वैराग्य आदि किसी बातको लेकर अपनी विशेषता मानता है तो
यह उस विद्या आदिकी पराधीनता; दासता ही है। जैसे; कोई धनको लेकर अपनेमें
विशेषता मानता है तो यह विशेषता वास्तवमें धनकी ही हुई; खुदकी नहीं। वह
अपनेको धनका मालिक मानता है; पर वास्तवमें वह धनका गुलाम है। संसारका यह
कायदा है कि सांसारिक पदार्थोंको लेकर जो अपनेमें कुछ विशेषता मानता है;
उसको ये सांसारिक पदार्थ तुच्छ बना देते हैं; पददलित कर देते हैं। परन्तु
जो भगवान्के आश्रित होकर सदा भगवान्पर ही निर्भर रहता है; उसको अपनी कुछ
विशेषता दीखती ही नहीं; प्रत्युत भगवान्की ही अलौकिकता; विलक्षणता;
विचित्रता दीखती है। भगवान् चाहे उसको अपना मुकुटमणि बना लें और चाहे अपना
मालिक बना लें; तो भी उसको अपनेमें कुछ भी विशेषता नहीं दीखती। प्रभुका यह
कायदा है कि जिस भक्तको अपनेमें कुछ भी विशेषता नहीं दीखती; अपनेमें किसी
बातका अभिमान नहीं होता; उस भक्तमें भगवान्की विलक्षणता उतर आती है।
किसीकिसीमें यहाँ तक विलक्षणता उतर आती है कि उसके शरीर; इन्द्रियाँ; मन;
बुद्धि आदि प्राकृत पदार्थ भी चिन्मय बन जाते हैं। उनमें जडताका अत्यन्त
अभाव हो जाता है। ऐसे भगवान्के कई प्रेमी भक्त भगवान्में ही समा गये;
अन्तमें उनके शरीर नहीं मिले। जैसे मीराबाई शरीरसहित भगवान्के
श्रीविग्रहमें लीन हो गयीं। केवल पहचानके लिये उनकी साड़ीका छोटासा छोर
श्रीविग्रहके मुखमें रह गया और कुछ नहीं बचा। ऐसे ही सन्त श्रीतुकारामजी
शरीरसहित वैकुण्ठ चले गये। ज्ञानमार्गमें शरीर चिन्मय नहीं होता क्योंकि
ज्ञानी असत्से सम्बन्धविच्छेद करके; असत्से अलग होकर स्वयं चिन्मय
तत्त्वमें स्थित हो जाता है। परन्तु जब भक्त भगवान्के सम्मुख होता है; तब
उसके शरीर; इन्द्रियाँ; मन; प्राण आदि सभी भगवान्के सम्मुख हो जाते हैं।
तात्पर्य यह हुआ कि जिनकी दृष्टि केवल चिन्मय तत्त्वपर ही है अर्थात् जिनकी
दृष्टिमें चिन्मय तत्त्वसे भिन्न जडताकी स्वतन्त्र सत्ता ही नहीं होती; तो
वह चिन्मयता उनके शरीर आदिमें भी उतर आती है और वे शरीर आदि चिन्मय हो जाते
हैं। हाँ; लोगोंकी दृष्टिमें तो उनके शरीरमें जडता दीखती है; पर वास्तवमें
उनके शरीर चिन्मय ही होते हैं। भगवान्के सर्वथा शरण हो जानेपर शरणागतके लिये
भगवान्की कृपा तो विशेषतासे प्रकट होती ही है; पर मात्र संसारका
स्नेहपूर्वक पालन करनेवाली और भगवान्से अभिन्न रहनेवाली वात्सल्यमयी माता
लक्ष्मीका प्रभुशरणागतपर कितना अधिक स्नेह होता है वे कितना अधिक प्यार
करती हैं; इसका कोई भी वर्णन नहीं कर सकता। लौकिक व्यवहारमें भी देखनेमें
आता है कि पतिव्रता स्त्रीको पितृभक्त पुत्र बहुत प्यारा लगता है। दूसरी
बात; प्रेमभावसे परिपूरित प्रभु जब अपने भक्तको देखनेके लिये गरुडपर बैठकर
पधारते हैं; तब माता लक्ष्मी भी प्रभुके साथ गरुडपर बैठकर आती हैं; जिस
गरुडकी पाँखोंसे सामवेदके मन्त्रोंका गान होता रहता,है परन्तु कोई भगवान्को
न चाहकर केवल माता लक्ष्मीको ही चाहता है; तो उसके स्नेहके कारण माता
लक्ष्मी आ तो जाती हैं; पर उनका वाहन दिवान्ध उल्लू होता है। ऐसे वाहनवाली
लक्ष्मीको प्राप्त करके मनुष्य भी मदान्ध हो जाता है। अगर उस माँको कोई
भोग्या समझ लेता है तो उनका बड़ा भारी पतन हो जाता है क्योंकि वह तो अपनी
माँको ही कुदृष्टिसे देखता है; इसलिये वह महान् अधम है। तीसरी बात; जहाँ
केवल भगवान्का प्रेम होता है; वहाँ तो भगवान्से अभिन्न रहनेवाली लक्ष्मी
भगवान्के साथ आ ही जाती हैं; पर जहाँ केवल लक्ष्मीकी चाहना है; वहाँ
लक्ष्मीके साथ भगवान् भी आ जायँ -- यह नियम नहीं है। शरणागतिके विषयमें एक
कथा आती है। सीताजी; रामजी और हनुमान्जी जंगलमें एक वृक्षके नीचे बैठे थे।
उस वृक्षकी शाखाओं और टहनियोंपर एक लता छायी हुई थी। लताके कोमलकोमल तन्तु
फैल रहे थे। उन तन्तुओंमें कहींपर नयीनयी कोपलें निकल रही थीं और कहींपर
ताम्रवर्णके पत्ते निकल रहे थे। पुष्प और पत्तोंसे लता छायी हुई थी। उससे
वृक्षकी सुन्दर शोभा हो रही थी। वृक्ष बहुत ही सुहावना लग रहा था। उस
वृक्षकी शोभाको देखकर भगवान् श्रीराम हनुमान्जीसे बोले -- देखो हनुमान् यह
लता कितनी सुन्दर है वृक्षके चारों ओर कैसी छायी हुई है यह लता अपने
सुन्दरसुन्दर फल; सुगन्धित फूल और हरीभरी पत्तियोंसे इस वृक्षकी कैसी शोभा
बढ़ा रही है इससे जंगलके अन्य सब वृक्षोंसे यह वृक्ष कितना सुन्दर दीख,रहा
है इतना ही नहीं; इस वृक्षके कारण ही सारे जंगलकी शोभा हो रही है। इस लताके
कारण ही पशुपक्षी इस वृक्षका आश्रय लेते हैं। धन्य है यह लताभगवान्
श्रीरामके मुखसे लताकी प्रसंशा सुनकर सीताजी हनुमान्जीसे बोलीं -- देखो
बेटा हनुमान् तुमने खयाल किया कि नहीं देखो; इस लताका ऊपर चढ़ जाना;
फूलपत्तोंसे छा जाना; तन्तुओंका फैल जाना -- ये सब वृक्षके आश्रित हैं;
वृक्षके कारण ही हैं। इस लताकी शोभा भी वृक्षके ही कारण हैं। इसलिये मूलमें
महिमा तो वृक्षकी ही है। आधार तो वृक्ष ही है। वृक्षके सहारे बिना लता
स्वयं क्या कर सकती है कैसे छा सकती है अब बोलो हनुमान् तुम्हीं बातओ;
महिमा वृक्षकी ही हुई न रामजीने कहा -- क्यों हनुमान् यह महिमा तो लताकी ही
हुई न, हनुमान्जी बोले -- हमें तीसरी ही बात सूझती है।  
  
सीताजीने पूछा -- वह क्या है बेटा  
  
हनुमान्जीने कहा -- माँ वृक्ष और लताकी छाया बड़ी सुन्दर है। इसलिये हमें
तो इन दोनोंकी छायामें रहना ही अच्छा लगता है अर्थात् हमें तो आप दोनोंकी
छाया(चरणोंके आश्रय) में रहना ही अच्छा लगता है**सेवक सुत पति मातु
भरोसें।  
  
** रहइ असोच बनइ प्रभु पोसें।। (मानस 4। 3। 2)ऐसे ही भगवान् और उनकी दिव्य
आह्लादिनी शक्ति -- दोनों ही एकदूसरेकी शोभा बढ़ाते हैं। परन्तु कोई तो उन
दोनोंको श्रेष्ठ बताता है; कोई केवल भगवान्को श्रेष्ठ बताता है और कोई केवल
उनकी आह्लादिनी शक्तिको श्रेष्ठ बताता है। शरणागत भक्तके लिये तो प्रभु और
उनकी आह्लादिनी शक्ति -- दोनोंका आश्रय ही श्रेष्ठ है। एक बार एक
प्रज्ञाचक्षु (नेत्रहीन) संत हाथमें लाठी पकड़े हुए यमुनाके किनारेकिनारे
चले जा रहे थे। नदीमें बाढ़ आयी हुई थी। उससे एक जगह यमुनाका किनारा
पानीमें गिर पड़ा तो बाबाजी भी पानीमे गिर पड़े। ,हाथसे लाठी छूट गयी थी।
दीखता तो था ही नहीं; अब तैरें तो किधर तैरें भगवान्की शरणागतिकी बात याद
आते ही प्रयासरहित होकर शरीरको ढीला छोड़ दिया तो उनको ऐसा लगा कि किसीने
हाथ पकड़कर किनारेपर डाल दिया। वहाँ दूसरी कोई लाठी हाथमें आ गयी और उसके
सहारे वे चले पड़े। तात्पर्य यह है कि जो भगवान्के शरण होकर भगवान्पर
निर्भर रहता है; उसको अपने लिये करना कुछ नहीं रहता। भगवान्के विधानसे जो
हो जाय; उसीमें वह प्रसन्न रहता है। बहुतसी भेड़बकरियाँ जंगलमें चरने गयीं।
उनमेंसे एक बकरी चरतेचरते एक लतामें उलझ गयी। उसको उस लतामें निकलनेमें
बहुत देर लगी; तबतक अन्य सब भेड़बकरियाँ अपने घर पहुँच गयीं। अँधेरा भी हो
रहा था। वह बकरी घूमतेघूमते एक सरोवरके किनारे पहुँची। वहाँ किनारेकी गीली
जमीनपर सिंहका एक चरणचिन्ह अङ्कित था। वह उस चरणचिन्हके शरण होकर उसके पास
बैठ गयी। रातमें जंगली सियार; भेड़िया; बाघ आदि प्राणी बकरीको खानेके लिये
पासमें आये तो उस बकरीने बता दिया किपहले देख लेना कि मैं किसके शरणमें
हूँ; तब मुझे खाना वे चिन्हको देखकर कहने लगे -- अरे; यह तो सिंहके
चरणचिन्हके शरण है; जल्दी भागो यहाँसे सिंह आ जायगा तो हमको मार डालेगा। इस
प्रकार सभी प्राणी भयभीत होकर भाग गये। अन्तमें जिसका चरणचिन्ह था; वह सिंह
स्वयं आया और बकरीसे बोला -- तू जंगलमें अकेली कैसे बैठी है बकरीने कहा --
यह चरणचिन्ह देख लेना; फिर बात करना। जिसका यह चरणचिन्ह है; उसीके मैं शरण
हुए बैठी हूँ। सिंहने देखा किओह यह तो मेरा ही चरण चिन्ह है; यह,बकरी तो
मेरे ही शरण हुई सिंहने बकरीको आश्वासन दिया कि अब तुम डरो मत; निर्भय होकर
रहो। रातमें जब जल पीनेके लिये हाथी आया तो सिंहने हाथीसे कहा -- तू इस
बकरीको पीठपर चढ़ा ले इसको जंगलमें चराकर लाया कर और हरदम अपनी पीठपर ही
रखा कर; नहीं तो तू जानता नहीं कि मैं कौन हूँ मार डालूँगा सिंहकी बात
सुनकर हाथी थरथर काँपने लगा उसने अपनी सूँडसे झट बकरीको पीठपर चढ़ा लिया।
अब वह बकरी निर्भय होकर हाथीकी पीठपर बैठेबैठे ही वृक्षोंकी ऊपरकी कोंपलें
खाया करती और मस्त रहती। **खोज पकड़ सैंठे रहो; धणी मिलेंगे आय।  
  
** अजया गज मस्तक चढ़े; निर्भय कोंपल खाय।। ऐसे ही जब मनुष्य भगवान्के शरण
हो जाता है; उनके चरणोंका सहारा ले लेता है; तब वह सम्पूर्ण प्राणियोंसे;
विघ्नबाधाओंसे निर्भय हो जाता है। उसको कोई भी भयभीत नहीं कर सकता; उसका
कोई भी कुछ बिगाड़ नहीं सकता।  
  
**जो जाको शरणो गहै; ताकहँ ताकी लाज।  
  
** उलटे जल मछली चले; बह्यो जात गजराज।।  
  
भगवान्के साथ काम; भय; द्वेष; क्रोध; स्नेह आदिसे भी सम्बन्ध क्यों न जोड़ा
जाय; वह भी जीवका कल्याण करनेवाला ही होता है **(टिप्पणी प₀ 980)**।
तात्पर्य यह हुआ कि काम; भय; द्वेष आदि किसी तरहसे भी जिनका भगवान्के साथ
सम्बन्ध जुड़ गया; उनका तो उद्धार हो ही गया; पर जिन्होंने किसी तरहसे भी
भगवान्के साथ सम्बन्ध नहीं जोड़ा; उदासीन ही रहे; वे भगवत्प्राप्तिसे
वञ्चित रह गये भगवान्के अनन्य भक्तोंके लिये नारदजीने कहा --, **नास्ति
तेषु जातिविद्यारूपकुलधनक्रियादिभेदः**। (नारदभक्तिसूत्र 72)उन भक्तोंमें
जाति; विद्या; रूप; कुल; धन; क्रिया आदिका भेद नहीं है।  
  
तात्पर्य यह है कि स्थूल; सूक्ष्म और कारणशरीरको लेकर सांसारिक जितने भी
जाति; विद्या आदि भेद हो सकते हैं; वे सब उनपर लागू नहीं होते जो सर्वथा
भगवान्के अर्पित हो गये हैं **(टिप्पणी प₀ 981.1)**। कारण कि वे अच्युत
भगवान्के ही हैं -- **यतस्तदीयाः** (नारदभक्तिसूत्र 73); संसारके नहीं।
अच्युत भगवान्के होनेसे वेअच्युत गोत्र के ही कहलाते हैं **(टिप्पणी प₀
981.2)**।**शरणागतिका रहस्य**शरणागतिका रहस्य क्या है -- इसको वास्तवमें
भगवान् ही जानते हैं। फिर भी अपनी समझमें आयी बात कहनेकी चेष्टा की जाती है
क्योंकि हरेक आदमी जो बात कहता है; उससे वह अपनी बुद्धिका ही परिचय देता
है। पाठकोंसे प्रार्थना है कि वे यहाँ आयी बातोंका उलटा अर्थ न निकालें
क्योंकि प्रायः लोग किसी तात्त्विक रहस्यवाली बातको गहराईसे समझे बिना उसका
उलटा अर्थ जल्दी निकाल लेते हैं; इसलिये ऐसी बातको कहनेसुननेके पात्र बहुत
कम होते हैं। भगवान्ने गीतामें शरणागतिके विषयमें दो बातें बतायी हैं --,
(1) **मामेकं शरणं व्रज** (18। 66)अनन्यभावसे केवल मेरी शरणमें आ जा।  
  
(2) **स सर्वविद्भजति मां सर्वभावेन भारत** (15। 19)वह सर्वज्ञ पुरुष
सर्वभावसे मेरा भजन करता है; **तमेव शरणं गच्छ सर्वभावेन भारत** (18। 62)तू
सर्वभावसे उस परमात्माकी शरणमें जा। हम भगवान्के शरण कैसे हो जायँ केवल एक
भगवान्के शरण हो जायँ अर्थात् भगवान्के गुण; ऐश्वर्य आदिकी तरफ दृष्टि न
रखें और सर्वभावसे भगवान्के शरण हो जायँ अर्थात् साथमें अपनी कोई सांसारिक
कामना न रखें। केवल एक भगवान्के शरण होनेका रहस्य यह है कि भगवान्के अनन्त
गुण हैं; प्रभाव हैं; तत्त्व हैं; रहस्य हैं; महिमा है; लीलाएँ हैं; नाम
हैं; धाम हैं भगवान्का अनन्त ऐश्वर्य है; माधुर्य है; सौन्दर्य है -- इन
विभूतियोंकी तरफ शरणागत भक्त देखता ही नहीं। उसका यही एक भाव रहता है किमैं
केवल भगवान्का हूँ और केवल भगवान् ही मेरे हैं। अगर वह गुण; प्रभाव आदिकी
तरफ देखकर भगवान्की शरण लेता है; तो वास्तवमें वह गुण; प्रभाव आदिके ही शरण
हुआ; भगवान्के शरण नहीं हुआ। परन्तु इन बातोंका उलटा अर्थ न लगा लें। उलटा
अर्थ लगाना क्या है भगवान्के गुण; प्रभाव; नाम; धाम; ऐश्वर्य; माधुर्य;
सौन्दर्य आदिको मानना ही नहीं है; इनकी तरफ जाना ही नहीं है। अब कुछ करना
है ही नहीं; न भजन करना है; न भगवान्के गुण; प्रभाव; लीला आदि सुननी है; न
भगवान्के धाममें जाना है -- यह उलटा अर्थ लगाना है। इनका ऐसा अर्थ लगाना
महान् अनर्थ करना है।  
  
केवल एक भगवान्के शरण होनेका तात्पर्य है -- केवल भगवान् मेरे हैं। अब वे
ऐश्वर्यसम्पन्न हैं तो बड़ी अच्छी बात और उनमें कुछ भी ऐश्वर्य नहीं है तो
बड़ी अच्छी बात। वे बड़े दयालु हैं तो बड़ी अच्छी बात और इतने निष्ठुर;
कठोर हैं कि उनके समान दुनियामें कोई कठोर है ही नहीं; तो बड़ी अच्छी बात।
उनका बड़ा भारी प्रभाव है तो बड़ी अच्छी बात और उनमें कोई प्रभाव नहीं है
तो बड़ी अच्छी बात। शरणागतमें इन बातोंकी कोई परवाह नहीं होती। उसका तो एक
ही भाव रहता है कि भगवान् जैसे भी हैं; मेरे हैं **(टिप्पणी प₀ 982.1)**।
भगवान् की इन बातोंकी परवाह न होनेसे भगवान्का ऐश्वर्य; माधुर्य; सौन्दर्य;
गुण; प्रभाव आदि चले जायँगे; ऐसी बात नहीं है। पर हम उनकी परवाह नहीं
करेंगे; तो हमारी असली शरणागति होगी। जहाँ गुण; प्रभाव आदिको लेकर भगवान्के
शरण होते हैं; वहाँ केवल भगवान्के शरण नहीं होते; प्रत्युत गुण; प्रभाव
आदिके ही शरण होते हैं जैसे -- कोई रुपयोंवाले आदमीका आदर करे तो वास्तवमें
वह आदर उस आदमीका नहीं; रुपयोंका है। किसी मिनिस्टरका कितना ही आदर किया
जाय तो वह आदर उसका नहीं; मिनिस्टरी(पद) का है। किसी बलवान् व्यक्तिका आदर
किया जाय तो वह उसके बलका आदर है; उसका खुदका आदर नहीं है। परन्तु अगर कोई
केवल व्यक्ति(धनी आदि) का आदर करे तो इससे धनीका धन या मिनिस्टरकी
मिनिस्टरी चली जायगी -- यह बात नहीं है। वह तो रहेगी ही। ऐसे ही केवल
भगवान्के शरण होनेसे भगवान्के गुण; प्रभाव आदि चले जायँगे -- ऐसी बात नहीं
है। परन्तु हमारी दृष्टि तो केवल भगवान्पर ही रहनी चाहिये; उनके गुणों
आदिपर नहीं। सप्तर्षियोंने जब पार्वतीजीके सामने शिवजीके अनेक अवगुणोंका और
विष्णुके अनेक सद्गुणोंका वर्णन करते हुए उनको शिवजीका त्याग करनेके लिये
कहा; तब पार्वतीजीने उनको यही उत्तर दिया -- **महादेव अवगुन भवन विष्नु सकल
गुन धाम।  
  
** जेहि कर मनु रम जाहि सन तेहि तेही सन काम।। (मानस 1। 80)ऐसी ही बात
गोपियोंने भी उद्धवजीसे कही थी --, **ऊधौ मन माने की बात।  
  
** दाख छोहारा छाड़ि अमृतफल;  
  
**बिषकीरा बिष खात।।  
  
** जो चकोर को दै कपूर कोउ;, **तजि अंगार अघात।  
  
** मधुप करत घर कोरे काठमें;, **बँधत कमल के पात।।  
  
** ज्यों पतंग हित जान आपनो;, **दीपक सों लपटात।  
  
** सूरदास जाको मन जासों;  
  
**ताको सोइ सुहात।**। भगवान्के प्रभाव आदिकी तरफ देखनेवालेको; उससे प्रेम
करनेवालेको मुक्ति; ऐश्वर्य आदि तो मिल सकता है; पर भगवान् नहीं मिल सकते।
भगवान्के प्रभावकी तरफ न देखनेवाला भगवत्प्रेमी भक्त ही भगवान्को पा सकता
है। इतना ही नहीं; वह प्रेमीभक्त भगवान्को बाँध भी सकता है; उनकी बिक्री भी
कर सकता है भगवान् देखते हैं कि वह मेरेसे प्रेम करता है; मेरे प्रभावकी
तरफ देखतातक नहीं; तो भगवान्के मनमें उसका बड़ा आदर होता है। प्रभावकी तरफ
देखना यह सिद्ध करता है कि हमारेमें कुछ पानेकी कामना है। हमारे मनमें उन
कामनावाले पदार्थका आदर है। जबतक हमारे मनमें उस कामनावाले पदार्थका आदर
है। जबतक हमारे मनमें कामना है; तबतक हम प्रभावको देखते हैं। अगर हमारे
मनमें कोई कामना न रहे तो भगवान्के प्रभाव; ऐश्वर्यकी तरफ हमारी दृष्टि
नहीं जायगी। केवल भगवान्की तरफ दृष्टि होगी तो हम भगवान्के शरण हो जायँगे;
भगवान्के अपने हो जायँगे।  
  
पूतना राक्षसीने जहर लगाकर स्तन मुखमें दिया तो उसको भगवान्ने माताकी गति
दे दी **(टिप्पणी प₀ 982.2)** अर्थात् जो मुक्ति यशोदा मैयाको मिले; वह
मुक्ति पूतनाको मिल गयी। जो मुखमें जहर देती है; उसे,तो भगवान्ने मुक्ति दे
दी। अब जो रोजाना दूध पिलाती है; उस मैयाको भगवान् क्या दें तो अनन्त
जीवोंको मुक्ति देनेवाले भगवान् मैयाके अधीन हो गये; उन्हें अपनेआपको ही दे
दिया मैयाके इतने वशीभूत हो गये कि मैया छड़ी दिखाती है तो वे डरकर रोने रग
जाते हैं कारण कि मैयाकी भगवान्के प्रभाव; ऐश्वर्यकी तरफ दृष्टि ही नहीं
है। इस प्रकार जो भगवान्से मुक्ति चाहता है; उसे भगवान् मुक्ति दे देते
हैं; पर जो कुछ भी नहीं चाहता; उसे भगवान् अपनेआपको ही दे देते
हैं। सर्वभावसे भगवान्के शरण होनेका रहस्य यह है कि हमारा शरीर अच्छा है;
इन्द्रियाँ वशमें हैं; मन शुद्धनिर्मल है; बुद्धिसे हम ठीक जानते हैं; हम
पढ़ेलिखे हैं; हम यशस्वी हैं; हमारा संसारमें मान है -- इस प्रकारहम भी कुछ
हैं ऐसा मानकर भगवान्के शरण होना शरणागति नहीं है। भगवान्के शरण होनेके बाद
शरणागतको ऐसा विचार भी नहीं करना चाहिये कि हमारा शरीर ऐसा होना चाहिये
हमारी बुद्धि ऐसी होनी चाहिये हमारा मन ऐसा होना चाहिये हमारा ऐसा ध्यान
लगना चाहिये हमारी ऐसी भावना होनी चाहिये हमारे जीवनमें ऐसे लक्षण आने
चाहिये हमारे ऐसे आचरण होने चाहिये हमारेमें ऐसा प्रेम होना चाहिये कि
कथाकीर्तन सुननेपर आँसू बहने लगें; कण्ठ गद्गद हो जाय पर ऐसा हमारे जीवनमें
हुआ ही नहीं तो हम भगवान्के शरण कैसे हुए आदिआदि। ये बातें अनन्य शरणागतिकी
कसौटी नहीं हैं। जो अनन्य शरण हो जाता है; वह यह देखता ही नहीं कि शरीर
बीमार है कि स्वस्थ है मन चञ्चल है कि स्थिर है बुद्धिमें जानकारी है कि
अनजानपना है अपनेमें मूर्खता है कि विद्वत्ता है योग्यता है कि अयोग्यता है
आदि। इन सबकी तरफ वह स्वप्नमें भी नहीं देखता क्योंकि उसकी दृष्टिमें ये सब
चीजें कूड़ाकरकट हैं; जिन्हें अपने साथ नहीं लेना है। यदि इन चीजोंकी तरफ
देखेगा तो अभिमान ही बढ़ेगा कि मैं भगवान्का शरणागत भक्त हूँ अथवा निराश
होना पड़ेगा कि मैं भगवान्के शरण तो हो गया; पर भक्तोंके गुण (गीता 12। 13
-- 19) तो मेरेमें आये ही नहीं। तात्पर्य यह हुआ कि अगर अपनेमें भक्तोंके
गुण दिखायी देंगे तो उनका अभिमान हो जायगा और अगर नहीं दिखायी देंगे तो
निराशा हो जायगी। इसलिये यही अच्छा है कि भगवान्के शरण होनेके बाद इन
गुणोंकी तरफ भूलकर भी नहीं देखें। इसका यह उलटा अर्थ न लगा लें कि हम चाहे
वैरविरोध करें; चाहे द्वेष करें; चाहे ममता करें; चाहे जो कुछ करें यह अर्थ
बिलकुल नहीं है। तात्पर्य है कि इन गुणोंकी तरफ खयाल ही नहीं होना चाहिये।
भगवान्के शरण होनेवाले भक्तमें ये सबकेसब गुण अपनेआप ही आयेंगे; पर इनके
आने या न आनेसे उसको कोई मतलब नहीं रखना चाहिये। अपनेमें ऐसी कसौटी नहीं
लगानी चाहिये कि अपनेमें ये गुण या लक्षण हैं या नहीं। सच्चा शरणागत भक्त तो
भगवान्के गुणोंकी तरफ भी नहीं देखता और अपने गुणोंकी तरफ भी नहीं देखता। वह
भगवान्के ऊँचेऊँचे प्रेमियोंकी तरफ भी नहीं देखता कि ऊँचे प्रेमी ऐसेऐसे
होते हैं; तत्त्वको जाननेवाले जीवन्मुक्त ऐसेऐसे होते हैं। प्रायः लोग ऐसी
कसौटी लगाते हैं कि यह भगवान्का भजन करता है तो बीमार कैसे हो गया भगवान्का
भक्त हो गया तो उसको बुखार क्यों आ गया उसपर दुःख क्यों आ गया उसका बेटा
क्यों मर गया उसका धन क्यों चला गया उसका संसारमें अपयश क्यों हो गया उसका
निरादर क्यों हो गया आदिआदि। ऐसी कसौटी लगाना बिलकुल फालतू बात है; बड़े
नीचे दर्जेकी बात है। ऐसे लोगोंको क्या समझायें वे सत्सङ्गके नजदीक ही नहीं
आये; इसीलिये उनको इस बातका पता ही नहीं है कि भक्ति क्या होती है शरणागति
क्या होती है वे इन बातोंको समझ ही नहीं सकते। परन्तु इसका अर्थ यह भी नहीं
है कि भगवान्का भक्त दरिद्र होता ही है; उसका संसारमें अपमान होती ही है;
उसकी निन्दा होती ही है। शरणागत भक्तको तो निन्दाप्रशंसा; रोगनिरोगअवस्था
आदिसे कोई मतलब ही नहीं होता। इनकी तरफ वह देखता ही नहीं। वह यही देखता है
कि मैं हूँ और भगवान् हैं; बस। अब संसारमें क्या है; क्या नहीं है;
त्रिलोकीमें क्या है; क्या नहीं है; प्रभु ऐसे हैं; वे उत्पत्ति; स्थिति और
प्रलय करनेवाले हैं -- इन बातोंकी तरफ उसकी दृष्टि जाती ही नहीं। किसीने एक
सन्त से पूछा -- आप किस भगवान्के भक्त हैं जो उत्पत्ति; स्थिति; प्रलय करते
हैं; उनके भक्त हैं क्या तो उस सन्तने उत्तर दिया -- हमारे भगवान्का तो
उत्पत्ति; स्थिति; प्रलयके साथ कोई सम्बन्ध है ही नहीं। यह तो हमारे
प्रभुका ऐश्वर्य है। यह कोई विशेष बात नहीं है। शरणागत भक्तको ऐसा होना
चाहिये। ऐश्वर्य आदिकी तरफ उसकी दृष्टि ही नहीं होनी चाहिये। ऋषिकेशमें
गङ्गाजीके किनारे शामको सत्सङ्ग हो रहा था। गरमी पड़ रही थी। उधरसे
गङ्गाजीकी ठण्डी हवाकी लहर आयी तो एक सज्जनने कहा -- कैसी ठण्डी हवाकी लहर
आ रही है पास बैठे दूसरे सज्जनने उनसे कहा -- हवाको देखनेके लिये तुम्हें
समय कैसे मिल गया यह ठण्डी हवा आयी; यह गरम हवा आयी -- इस तरफ तुम्हारा
खयाल कैसे चला गया भगवान्के भजनमें लगे हो तो हवा ठण्डा आयी या गरम आयी;
सुख आया या दुःख आया -- इस तरफ जब तक खयाल है; तबतक भगवान्की तरफ खयाल कहाँ
इसी विषयमें हमने एक कहानी सुनी है। कहानी तो नीचे दर्जेकी है पर उसका
निष्कर्ष बड़ा अच्छा है। एक कुलटा स्त्री थी। उसको किसी पुरुषसे संकेत मिला
कि इस समय अमुक स्थानपर तुम आ जाना। अतः वह समयपर अपने प्रेमीके पास जा रही
थी। रास्तेमें एक मस्जिद पड़ती थी। मस्जिदकी दीवारें छोटीछोटी थीं। दीवारके
पास ही वहाँका मौलवी झुककर नमाज पढ़ रहा था। वह कुलटा अनजानेमें उसके ऊपर
पैर,रखकर निकल गयी। मौलवीको बड़ा गुस्सा आया कि कैसी औरत है यह इसने मेरेपर
जूतीसहित पैर रखकर मेरेको नापाक (अशुद्ध) बना दिया वह वहीं बैठकर उसको
देखता रहा कि कब आयेगी। जब वह कुलटा पीछे लौटकर आयी; तब मौलवीने उसको
धमकाया किकैसी बेअक्ल हो तुम हम परवरदिगारकी बंदगीमें बैठे थे; नमाज पढ़
रहे थे और तुम हमारेपर पैर रखकर चली गयी तब वह बोली -- **मैं नरराची ना
लखी; तुम कस लख्यो सुजान।  
  
** पढ़ि कुरान बौरा भया; राच्यो नहिं रहमान।। अर्थात् एक पुरुषके ध्यानमें
रहनेके कारण मेरेको इसका पता ही नहीं लगा कि सामने दीवार है या कोई मनुष्य
है; पर तू तो भगवान्के ध्यानमें था; फिर तूने मेरेको कैसे पहचान लिया कि वह
यही थी तू केवल कुरान पढ़पढ़कर बावला हो गया है। अगर तू भगवान्के ध्यानमें
रचा हुआ होता तो क्या मुझे पहचान लेता कौन आया; कैसे आया; मनुष्य था कि
पशुपक्षी था; क्या था; क्या नहीं था; कौन ऊपर आया; कौन नीचे आया; किसने पैर
रखा -- इधर तेरा खयाल ही क्यों जाता तात्पर्य है कि एक भगवान्को छोड़कर
किसीकी तरफ ध्यान ही कैसे जाय दूसरी बातोंका पता ही कैसे लगे जबतक दूसरी
बातोंका पता लगता है; तबतक वह शरण कहाँ हुआ  
  
कौरवपाण्डव जब बालक थे; तब वे अस्त्रशस्त्र सीख रहे थे। सीखकर जब तैयार हो
गये; तब उनकी परीक्षा ली गयी। एक वृक्षपर एक बनावटी चिड़िया बैठा दी गयी और
सबसे कहा गया कि उस चिड़ियाके कण्ठपर तीर मारकर दिखाओ। एकएक करके सभी आने
लगे। गुरुजी पहले सबसे अलगअलग पूछते कि बताओ; तुम्हें वहाँ क्या दीख रहा है
कोई कहता कि हमें तो वृक्ष दीखता है; कोई कहता कि हमें तो टहनी दीखती है;
कोई कहता है हमें तो चिड़िया दीखती है; चोंच भी दीखती है; पंख भी दीखते
हैं। ऐसा कहनेवालोंको वहाँसे हटा दिया गया। जब अर्जुनकी बारी आयी; तब उनसे
पूछा गया कि तुमको क्या दीखता है; तो अर्जुनने कहा कि मेरेको तो केवल कण्ठ
ही दीखता है और कुछ भी नहीं दीखता। तब अर्जुनसे बाण मारनेके लिये कहा गया।
अर्जुनने अपने बाणसे उस चिड़ियाका कण्ठ वेध दिया क्योंकि उनकी लक्ष्यपर
दृष्टि ठीक थी। अगर चिड़िया दीखती है; वृक्ष; टहनी आदि दीखते हैं तो लक्ष्य
कहाँ सधा है अभी तो दृष्टि फैली हुई है। लक्ष्य होनेपर तो वही दीखेगा; जो
लक्ष्य होगा। लक्ष्यके सिवाय दूसरा कुछ दीखेगा ही नहीं। इसी प्रकार जबतक
मनुष्यका लक्ष्य एक नहीं हुआ है; तबतक वह अनन्य कैसे हुआ
अव्यभीचारीअनन्ययोग होना चाहिये -- **मयि चानन्ययोगेन भक्तिरव्यभिचारिणी**
(गीता 13। 10)। अन्ययोग,नहीं होना चाहिये अर्थात् शरीर; मन; बुद्धि; अहम्
आदिकी सहायता नहीं होनी चाहिये। वहाँ तो केवल एक भगवान् ही होने
चाहिये। गोस्वामी तुलसीदासजी महाराजसे किसीने कहा -- आप जिन रामललाकी भक्ति
करते हैं; वे तो बारह कलाके अवतार हैं; पर सूरदासजी जिन भगवान् कृष्णकी
भक्ति करते हैं; सोलह कलाके अवतार हैं। यह सुनते ही गोस्वामीजी महाराज उसके
चरणोंमें गिर पड़े और बोले -- ओह आपने बड़ी भारी कृपा कर दी मैं तो रामको
दशरथजीके लाड़ले कुँवर समझकर ही भक्ति करता था। अब पता लगा कि वे बारह
कलाके अवतार हैं इतने बड़े हैं वे आपने आज नयी बात बताकर बड़ा उपकार किया।
अब कृष्ण सोलह कलाके अवतार हैं -- यह बात उन्होंने सुनी ही नहीं; इस तरफ
उनका ध्यान ही नहीं गया।  
  
भगवान्के प्रति भक्तोंके अलगअलग भाव होते हैं। कोई कहता है कि दशरथजीकी
गोदमें खेलनेवाले जो रामलला हैं; वे ही हमारे इष्ट हैं -- **इष्टदेव मम
बालक रामा** (मानस 7। 75। 3) राजाधिराज रामचन्द्रजी नहीं; छोटासा रामलला।
कोई भक्त कहता है कि हमारे इष्ट तो लड्डूगोपाल हैं; नन्दके लाला हैं। वे
भक्त अपने रामललाको; नन्दललाको सन्तोंसे आशीर्वाद दिलाते हैं; तो भगवान्को
वह बहुत प्यारा लगता है। ,तात्पर्य है कि भक्तोंकी दृष्टि भगवान्के
ऐश्वर्यकी तरफ जाती ही नहीं। **या ब्रजरज की परस से; मुकति मिलत है चार।  
  
** वा रज को नित गोपिका; डारत डगर बुहार।। आँगनकी जिस रजमें कन्हैया खेलते
हैं; वह रज कोई ले ले तो उसको चारों प्रकारकी मुक्ति मिल जाय। पर यशोदा
मैया उसी रजको बुहारकर बाहर फेंक देती हैं। मैयाके लिये तो वह कूड़ाकरकट
है। अब मुक्ति किसको चाहिये मैयाकी केवल कन्हैयाकी तरफ ही दृष्टि है। न तो
कन्हैयाके ऐश्वर्यकी तरफ दृष्टि है और न योग्यताकी तरफ ही दृष्टि
है। सन्तोंने कहा है कि अगर भगवान्से मिलना हो तो साथमें साथी भी नहीं होना
चाहिये और सामान भी नहीं होना चाहिये अर्थात् साथी और सामानके बिना उनसे
मिलो। जब साथी; सहारा साथमें है; तो तुम क्या मिले भगवान्से और मन; बुद्धि;
विद्या; धन आदि सामान साथमें बँधा रहेगा तो उसका परदा (व्यवधान) रहेगा।
परदेमें मिलन थोड़े ही होता है वहाँ तो कपड़ेका भी व्यवधान होता है। कपड़ा
ही नहीं; माला भी आड़में आ जाय तो मिलन क्या हुआ इसलिये साथमें कोई साथी और
सामान न हो फिर भगवान्से जो मिलन होगा; वह बड़ा विलक्षण और दिव्य होगा। एक
महात्माजीको खेतमें काम करनेवाला एक व्रजवासी ग्वाला मिल गया। वह भगवान्का
भक्त था। महात्माजीने उससे पूछा -- तुम क्या करते हो उसने कहा -- हम तो
अपने लाला कन्हैयाका काम करते हैं। महात्माजीने कहा -- हम भगवान्के अनन्य
भक्त हैं; तुम क्या हो उसने कहा -- हम फनन्य भक्त हैं। महात्माजीने पूछा --
फनन्य भक्त क्या होता है तो उसने भी पूछा -- अनन्य भक्त क्या होता है
महात्माजीने कहा -- अनन्य भक्त वह होता है जो सूर्य; शक्ति; गणेश; ब्रह्मा
आदि किसीको भी न माने; केवल हमारे कन्हैयाको ही माने। उसने कहा -- बाबाजी;
हम तो इन ससुरोंका नाम भी नहीं जानते कि ये क्या होते हैं; क्या नहीं होते
हमें इनका पता ही नहीं है तो हम फनन्य हो गये कि नहीं इस प्रकार ब्रह्म
क्या होता है आत्मा क्या होती है सगुण और निर्गुण क्या होता है साकार और
निराकार क्या होता है आदि बातोंकी तरफ शरणागत भक्तकी दृष्टि ही नहीं जानी
चाहिये। व्रजकी एक बात है। एक सन्त कुएँपर किसीसे बात कर रहे थे कि ब्रह्म
है; परमात्मा है; जीवात्मा है आदि। वहाँ एक गोपी जल भरने आयी। उसने कान
लगाया कि बाबाजी क्या बात कर रहे हैं। जब वह गोपी दूसरी,गोपीसे मिली तो
उससे पूछा -- अरी सखी यह ब्रह्म क्या होता है उसने कहा -- हमारे लालाका ही
कोई अड़ोसीपड़ोसी; सगासम्बन्धी होगा हमलोग तो जानती नहीं सखी ये लोग उसीकी
धुनमें लगे हैं न इसलिये सब जानते हैं। हमारे तो एक नन्दके लाला ही हैं।
कोई काम हो तो नन्दबाबासे कह देंगी; गिरिराजसे कह देंगी कि महाराज आप कृपा
करो। कन्हैया तो भोलाभाला है; वह क्या समझेगा और क्या करेगा कन्हैयासे क्या
मिलेगा अरी सखी वह कन्हैया हमारा है; और क्या मिलेगा हम भी अकेली हैं और वह
कन्हैया भी अकेला है। हमारे पास भी कुछ समान नहीं; और उसके पास भी कुछ
सामान नहीं; बिलकुल नंगधड़ंग बाबा -- **नगन मूरतिबाल गुपालकी; कतरनी बरनी
जगजालकी।** अब ऐसे कन्हैयासे क्या मिलेगायशोदा मैया दाऊजीसे कहती हैं --
देख दाऊ यह कन्हैया बहुत भोलाभाला है; तू इसका खयाल रखा कर कि कहीं यह
जंगलमें दूर न चला जाय। जंगलमें मेले साथ चलतेचलते कोई साँपका बिन देखता है
तो उसमें हाथ डाल देता है; अब इसे कोई साँप काट ले तो मैया कहती है -- बेटा
अभी वह छोटासा अबोध बालक है; तू बड़ा है; इसलिये इसकी निगाह रखा कर।
ग्वालबालोंसे कोई कहे कि कन्हैया तो सब दुनियाका पालन करता है; तो वे यही
कहेंगे कि तुम्हारा ऐसा भगवान् होगा; जो सब दुनियाका पालन करता होगा। हमारा
तो ऐसा नहीं है। हमारा छोटासा कन्हैया दुनियाका क्या पालन करेगाएक बाबाजीकी
गोपियोंसे बातचीत चली। वे बाबाजी बात करतेकरते कहने लगे कि कृष्ण इतने
ऐश्वर्यशाली हैं; उनका इतना माधुर्य है; उनके पास ऐश्वर्यका इतना खजाना है;
आदि। तो गोपियाँ कहने लगीं -- महाराज उस खजानेकी चाबी तो हमारे पास है
कन्हैयाके पास क्या है उसके पास तो कुछ भी नहीं है। कोई उससे माँगेगा तो वह
कहाँसे देगा इसलिये किसीको कुछ चाहिये तो वह कन्हैया पास न जाये। कन्हैयाके
पास; उसकी शरणमें तो वही जाये; जिसको कभी कुछ नहीं चाहिये। किसी भी
अवस्थामें कुछ भी चाहनेका भाव न हो अर्थात् विपत्ति; मौत आदिकी अवस्थामें
भीमेरी थोड़ी सहायता कर दो; रक्षा कर दोऐसा भाव भी नहीं हो  
  
भगवान् श्रीरामसे वाल्मीकिजी कहते हैं --, **जाहि न चाहिअ कबहुँ कछु तुम्ह
सन सहज सनेहु।  
  
** बसहु निरंतर तासु मन सो राउर निज गेहु।। (मानस 2। 131)कुछ भी चाहनेका
भाव न होनेसे भगवान् स्वाभाविक ही प्यारे लगते हैं; मीठे लगते हैं --
**तुम्ह सन सहज सनेहु।** जिसमें चाह नहीं है; वह भगवान्का खास घर है --
**सो राउर निज गेहु।** यदि चाहना भी साथमें रखें और भगवान्को भी साथमें
रखें तो वह भगवान्का खास घर नहीं है। भगवान्के साथसहज स्नेह हो; स्नेहमें
कोई मिलावट न हो अर्थात् कुछ भी चाहना न हो। वहाँ तो आसक्ति; वासना; मोह;
ममता ही होते हैं। इसलिये गोपियाँ सावधान करती हुई कहती हैं --, **मा यात
पान्थाः पथिभीमरथ्यां  
  
** दिगम्बरः कोऽपि तमालनीलः।  
  
**विन्यस्तहस्तोऽपि नितम्बबिम्बे  
  
** धूतः समाकर्षति चित्तवित्तम्।। अरे पथिको उस गलीसे मत जाना; वह बड़ी
भयावनी है। वहाँ अपने नितम्बविम्बपर दोनों हाथ रखे जो तमालके समान नीले रंग
का एक नंगधड़ंग बालक खड़ा है; वह केवल देखनेमात्रका अवधूत है। वास्तवमें तो
वह अपने पासमें होकर निकलनेवाले किसी भी पथिकके चित्तरूपी धनको लूटे बिना
नहीं रहता। वह जो कालाकाला नंगधड़ंग बालक खड़ा है न उससे तुम लुट जाओगे;
रीते रह जाओगे वह ऐसा चोर है कि सब खत्म कर देगा। उधर जाना ही मत; पहले ही
खयाल रखना। अगर चले गये तो फिर सदाके,लिये ही चले गये इसलिये कोई अच्छी
तरहसे जीना चाहे तो उधर मत जाय। उसका नाम कृष्ण है न कृष्ण कहते हैं
खींचनेवालेको। एक बार खींच ले तो फिर छोड़े ही नहीं। उससे पहचान न हो; तबतक
तो ठीक है। अगर उससे पहचान हो गयी तो फिर मामला खत्म। फिर किसी कामको नहीं
रहोगे; त्रिलोकीभरमें निकम्मे हो जाओगे **नारायन बौरी भई डोलै; रही न काहू
काम की।।  
  
** जाहि लगन लगी घनस्याम की। हाँ; जो किसी कामका नहीं होता; वह सबके लिये सब
कामका होता है। परन्तु उनको उसी कामसे कोई मतलब नहीं होता। शरणागत भक्तको
भजन भी करना नहीं पड़ता। उसके द्वारा स्वतःस्वाभाविक भजन होता है। भगवान्का
नाम उसे स्वाभाविक ही बड़ा मीठा; प्यारा लगता है। अगर कोई पूछे कि तुम
श्वास क्यों लेते हो यह हवाको भीतरबाहर करनेका क्या धंधा शुरू कर रखा है तो
यही कहेंगे कि भाई यह धंधा नहीं है; इसके बिना हम जी ही नहीं सकते। ऐसे ही
शरणागत भक्त भजनके बिना रह ही नहीं सकता। जिसको सब कुछ अर्पण कर दिया; उसके
विस्मरणमें परम व्याकुलता; महान् छटपटाहट होने लगती है -- **तद्विस्मरणे
परमव्याकुलतेति** (नारदभक्तिसूत्र 19)। ऐसे भक्तसे अगर कोई कहे कि आधे
क्षणके लिये भगवान्को भूल जानेसे त्रिलोकीका राज्य मिलेगा; तो वह इसे भी
ठुकरा देगा। भागवतमें आया है -- **त्रिभुवनविभवहेतवेऽप्यकुण्ठ  
  
** स्मृतिरजितात्मसुरादिभिर्विमृग्यात्।  
  
**न चलति भगवत्पदारविन्दा  
  
** ल्लवनिमिषार्धमपि यः स वैष्णवाग्र्यः।। (श्रीमद्भा0 11। 2। 53)तीनों
लोकोंके समस्त ऐश्वर्यके लिये भी उन देवदुर्लभ भगवच्चारणकमलोंका जो आधे
निमेषके लिये भी त्याग नहीं कर सकते; वे ही श्रेष्ठ भगवद्भक्त हैं। **न
पारमेष्ठ्यं न महेन्द्रधिष्ण्यं  
  
** न सार्वभौमं न रसाधिपत्यम्।  
  
**न योगसिद्धीरपुनर्भवं वा  
  
** मय्यार्पितात्मेच्छति मद् विनान्यत्।। (श्रीमद्भा0 11। 14। 14)भगवान्
कहते हैं किस्वयंको मेरे अर्पित करनेवाला भक्त मुझे छोड़कर ब्रह्माका पद;
इन्द्रका पद; सम्पूर्ण पृथ्वीका राज्य; पातालादि लोकोंका राज्य; योगकी
समस्त सिद्धियाँ और मोक्षको भी नहीं चाहता।  
  
भरतजी कहते हैं -- **अरथ न धरम न काम रुचि गति न चहउँ निरबान।  
  
** जनम जनम रति राम पद यह बरदानु न आन।। (मानस 2। 204)  
  
***सम्बन्ध --*** अब पूर्वश्लोकमें कहे अत्यन्त गोपनीय वचनको
अनाधिकारियोंके सामने कहनेका निषेध करत हैं।  
  
