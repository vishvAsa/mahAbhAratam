<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>महाभारते विश्वासटिप्पन्यः  | ०४ तत्त्वं जिज्ञासमानानाम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/" rel="alternate" type="application/rss+xml" title="महाभारते विश्वासटिप्पन्यः" />
    <link href="/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/" rel="feed" type="application/rss+xml" title="महाभारते विश्वासटिप्पन्यः" />

    <meta property="og:url" content="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/">
  <meta property="og:site_name" content="महाभारते विश्वासटिप्पन्यः">
  <meta property="og:title" content="०४ तत्त्वं जिज्ञासमानानाम्">
  <meta property="og:description" content="[[तत्त्वं जिज्ञासमानानाम्, इति श्लोकस्यानेकश्रुत्यर्थसङ्ग्रहता ]]
प्रतिपाद्यब्रह्मात्मवेदितुरेव सर्वलोकादिवेत्तृत्वोक्त्या सर्वान्तर्यामिद्रष्ट्रन्तरनिषेधेन सर्वान्तर्याम्यैक्यमेव विवक्षितम् । तमेतमर्थं साधयित्वा ‘नारायणपरा वेदाः’ इति प्रागुक्तं वेदानां नारायणपरत्वं स्थापयति तत्त्वमित्यादि श्लोकेन -
तत्वं जिज्ञासमानानां हेतुभिस्सर्वतो मुखैः ॥ ८९ ॥
तत्वमेको महायोगी हरिर्नारायणः प्रभुः ।
तत्त्वम् - अनारोपितमबाध्यं वस्तु, जिज्ञासमानानां ज्ञातुमिच्छताम् । इमं श्लोकमुदाहृत्य हेतुभिः समन्वयलक्षणोक्तन्यायैः – सर्वतोमुखैः तत्तन्मुखभेदभिन्नैः इति सर्वव्याख्यानाधिकरणे व्यासार्यैर्विवृतम् - अयं च श्लोकः भगवच्छास्त्रे (हय-शिरः २३७) हंससहस्रनामाध्याये -
तत्त्वं विज्ञातुकामानां प्रमाणैस्सर्वतोमुखैः ।
तत्त्वं स परमो हंस एक एव जनार्दनः ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="vyasah">

  <meta itemprop="name" content="०४ तत्त्वं जिज्ञासमानानाम्">
  <meta itemprop="description" content="[[तत्त्वं जिज्ञासमानानाम्, इति श्लोकस्यानेकश्रुत्यर्थसङ्ग्रहता ]]
प्रतिपाद्यब्रह्मात्मवेदितुरेव सर्वलोकादिवेत्तृत्वोक्त्या सर्वान्तर्यामिद्रष्ट्रन्तरनिषेधेन सर्वान्तर्याम्यैक्यमेव विवक्षितम् । तमेतमर्थं साधयित्वा ‘नारायणपरा वेदाः’ इति प्रागुक्तं वेदानां नारायणपरत्वं स्थापयति तत्त्वमित्यादि श्लोकेन -
तत्वं जिज्ञासमानानां हेतुभिस्सर्वतो मुखैः ॥ ८९ ॥
तत्वमेको महायोगी हरिर्नारायणः प्रभुः ।
तत्त्वम् - अनारोपितमबाध्यं वस्तु, जिज्ञासमानानां ज्ञातुमिच्छताम् । इमं श्लोकमुदाहृत्य हेतुभिः समन्वयलक्षणोक्तन्यायैः – सर्वतोमुखैः तत्तन्मुखभेदभिन्नैः इति सर्वव्याख्यानाधिकरणे व्यासार्यैर्विवृतम् - अयं च श्लोकः भगवच्छास्त्रे (हय-शिरः २३७) हंससहस्रनामाध्याये -
तत्त्वं विज्ञातुकामानां प्रमाणैस्सर्वतोमुखैः ।
तत्त्वं स परमो हंस एक एव जनार्दनः ॥">
  <meta itemprop="wordCount" content="16194">
  <meta name="twitter:card" content="summary">
  <meta name="twitter:title" content="०४ तत्त्वं जिज्ञासमानानाम्">
  <meta name="twitter:description" content="[[तत्त्वं जिज्ञासमानानाम्, इति श्लोकस्यानेकश्रुत्यर्थसङ्ग्रहता ]]
प्रतिपाद्यब्रह्मात्मवेदितुरेव सर्वलोकादिवेत्तृत्वोक्त्या सर्वान्तर्यामिद्रष्ट्रन्तरनिषेधेन सर्वान्तर्याम्यैक्यमेव विवक्षितम् । तमेतमर्थं साधयित्वा ‘नारायणपरा वेदाः’ इति प्रागुक्तं वेदानां नारायणपरत्वं स्थापयति तत्त्वमित्यादि श्लोकेन -
तत्वं जिज्ञासमानानां हेतुभिस्सर्वतो मुखैः ॥ ८९ ॥
तत्वमेको महायोगी हरिर्नारायणः प्रभुः ।
तत्त्वम् - अनारोपितमबाध्यं वस्तु, जिज्ञासमानानां ज्ञातुमिच्छताम् । इमं श्लोकमुदाहृत्य हेतुभिः समन्वयलक्षणोक्तन्यायैः – सर्वतोमुखैः तत्तन्मुखभेदभिन्नैः इति सर्वव्याख्यानाधिकरणे व्यासार्यैर्विवृतम् - अयं च श्लोकः भगवच्छास्त्रे (हय-शिरः २३७) हंससहस्रनामाध्याये -
तत्त्वं विज्ञातुकामानां प्रमाणैस्सर्वतोमुखैः ।
तत्त्वं स परमो हंस एक एव जनार्दनः ॥">
<script type="text/javascript">
    
    let baseURL = "https:\/\/vishvAsa.github.io\/mahAbhAratam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/mahAbhAratam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/mahAbhAratam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/mahAbhAratam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/mahAbhAratam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}},{\u0022scope\u0022:{\u0022pathPrefix\u0022:\u0022kAvyam\/bhAShAntaram\/kn\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022kannada\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/mahAbhAratam\/vyAsaH\/goraxapura-pAThaH\/hindy-anuvAdaH\/12_shAntiparva\/03_moxadharmaparva\/335-351_nArAyaNIyam\/347_hayashira-upAkhyAnam_abhinava-ranganAtha-TIkA\/02_dIdhiti-sheShaH\/04_tattvaM_jijnAsamAnAnAm\/".replace(basePath, "/");
  pageVars.pageParams = {};
  pageVars.pageSource = "vyAsaH\/goraxapura-pAThaH\/hindy-anuvAdaH\/12_shAntiparva\/03_moxadharmaparva\/335-351_nArAyaNIyam\/347_hayashira-upAkhyAnam_abhinava-ranganAtha-TIkA\/02_dIdhiti-sheShaH\/04_tattvaM_jijnAsamAnAnAm.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/mahAbhAratam/webpack_dist/uiLib-bundle.js"></script>







    <link rel="stylesheet" href="/mahAbhAratam/webpack_dist/uiLib.css">
<link rel="stylesheet" href="/mahAbhAratam/css/uiLibPrint.css" media="print" >
<link rel="stylesheet" href="/mahAbhAratam/css/fonts.css" >
<link rel="stylesheet" href="/mahAbhAratam/css/@fortawesome/fontawesome-free/css/solid.min.css">

<link rel="stylesheet" href="/mahAbhAratam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/" />
<link rel="alternate" hreflang="sa-Deva" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">महाभारते विश्वासटिप्पन्यः <br/> ०४ तत्त्वं जिज्ञासमानानाम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/mahAbhAratam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०४ तत्त्वं जिज्ञासमानानाम्">०४ तत्त्वं जिज्ञासमानानाम्</h1>
    
    <a id="editLink" class="btn btn-primary noPrint"  href="https://github.com/vishvAsa/mahAbhAratam/edit/content/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>[[तत्त्वं जिज्ञासमानानाम्, इति श्लोकस्यानेकश्रुत्यर्थसङ्ग्रहता ]]</p>
<p>प्रतिपाद्यब्रह्मात्मवेदितुरेव सर्वलोकादिवेत्तृत्वोक्त्या सर्वान्तर्यामिद्रष्ट्रन्तरनिषेधेन सर्वान्तर्याम्यैक्यमेव विवक्षितम् । तमेतमर्थं साधयित्वा &lsquo;नारायणपरा वेदाः&rsquo; इति प्रागुक्तं वेदानां नारायणपरत्वं स्थापयति तत्त्वमित्यादि श्लोकेन -</p>
<blockquote>
<p>तत्वं जिज्ञासमानानां हेतुभिस्सर्वतो मुखैः ॥ ८९ ॥<br>
तत्वमेको महायोगी हरिर्नारायणः प्रभुः ।</p></blockquote>
<p>तत्त्वम् - अनारोपितमबाध्यं वस्तु, जिज्ञासमानानां ज्ञातुमिच्छताम् । इमं श्लोकमुदाहृत्य हेतुभिः समन्वयलक्षणोक्तन्यायैः – सर्वतोमुखैः तत्तन्मुखभेदभिन्नैः इति सर्वव्याख्यानाधिकरणे व्यासार्यैर्विवृतम् - अयं च श्लोकः भगवच्छास्त्रे (हय-शिरः २३७) हंससहस्रनामाध्याये -</p>
<blockquote>
<p>तत्त्वं विज्ञातुकामानां प्रमाणैस्सर्वतोमुखैः ।<br>
तत्त्वं स परमो हंस एक एव जनार्दनः ॥</p></blockquote>
<p>इति वचनसच्छायतया प्रतीयते एतदनुसारेणायमर्थः हेतुभिः ज्ञापकहेतुभिः प्रमाणैरिति यावत्, सर्वतोमुखैः सर्वतः सर्वत्र सर्वशाखासु आदौ मध्येऽन्ते च, मुखानि तत्त्वावेदकत्वरूपप्रामाण्यव्यवस्थापनौपयिकानि तात्पर्यनिर्णायकलिङ्गानि उपक्रमोपसंहारादीनि तत्तदनुग्राहकतर्काश्च येषां तैः, एतेन श्रुत्यादिप्रमाणपरत्वं हेतुशब्दे दृढीकृतम् ।</p>
<p>अत्र वचनद्वये मूलभूताश्श्रुतयश्च &lsquo;चत्वारि वाक्&rsquo; इत्यनन्तरं ऋग्वेदाथर्वणवेदसंहितयोः &lsquo;एकं सद्विप्रा बहुधा वदन्ति&rsquo; इति &lsquo;सुवर्णं घर्मम्&rsquo; (तै. आ.) इत्यनुवाके &lsquo;एकस्सन् बहुधा विचारः&rsquo; इति विश्वकर्मसूक्ते &lsquo;यो देवानां नामधा एक एव&rsquo; इति &lsquo;अन्तश्शरीरे - अज एको नित्यः&rsquo; &lsquo;दिव्यो देव एको नारायणः&rsquo; (सु.उ.) &lsquo;एको ह वै नारायण आसीत्&rsquo; (म. उ.) &lsquo;सर्वभूतस्थमेकं नारायणम्&rsquo; (ना, उ.) इत्याद्याः महायोगी प्रभुः हरिर्नारायण एकं तत्त्वमिति योजना हरिनारायणशब्दौ योगरूढौ एतद्योगार्थावपि तत्त्वैक्यहेतुतया विवक्षितौ</p>
<h2 id="महयग-इतयदनमरथ-नरयणशबदनरवचन-च">महायोगी, इत्यादीनामर्थः नारायणशब्दनिर्वचनं च</h2>
<p>अतस्सर्वाणि महायोगित्वादीनि हेतुगर्भविशेषणानि तत्वैक्योपपादकानि हरिनारायणशब्दघटितश्रुतिप्रघट्टकयोर्मूलप्रमाणताज्ञापनाय शब्दद्वयोपादानम् - महायोगीत्यत्र योगपदं ध्यानार्थकम्, अत्त[[त??]]श्च &ldquo;सोऽकामयत बहु स्यां प्रजायेयेति&rdquo; (तै. उ.) &ldquo;तदैक्षत बहु स्यां प्रजायेयेति&rdquo; (छां. उ.) &ldquo;प्रजापतिर्वा एकोऽग्रेऽतिष्ठत्स नारमतैकस्सोऽऽत्मानमभिध्यात्वा बह्वीः प्रजा असृजत&rdquo; (मै. उ.) &ldquo;एको ह वै नारायण आसीत् - स एकाकी न रमेत तस्य ध्यानान्तस्थस्य&rdquo; (म. उ.) इत्यादिश्रुतिप्रसिद्धबहुभवनसङ्कल्पवानित्यर्थः, हरिः &lsquo;हरिँ हरन्तमनुयन्ति देवाः - विश्वस्येशानं वृषभं मतीनाम्&rsquo; (तै. आ.)</p>
<blockquote>
<p>ब्रह्माणमिन्द्रमग्निञ्च यमं वरुणमेव च ।<br>
प्रसह्य हरते यस्मातस्माद्धरिरिहोच्यते (प. सं.) ॥</p></blockquote>
<p>इत्युक्तप्रकारेण सर्वसंहर्ता, प्रभुः स्वामी, नारायणः</p>
<blockquote>
<p>आपो नारा इति प्रोक्ता आपो वै नरसूनवः ।<br>
अयनं ममताः पूर्वमतो नारायणोऽस्म्यहम् ॥ ३५० ॥ ४० ॥</p></blockquote>
<p>इति नारायणाख्याने निरुक्तोऽयं शब्दः, अत्राप्शब्दस्सर्वतत्त्वोपलक्षक इति -</p>
<blockquote>
<p>नराज्जातानि तत्त्वानि नाराणीति ततो विदुः ।<br>
तान्येव चायनं यस्य तेन नारायणस्स्मृतः ॥ १८६ ॥ ७ ॥</p></blockquote>
<p>इत्यानुशासनिकवचनेन सिद्धम् ।</p>
<blockquote>
<p>यच्च किञ्चिज्जगत्यस्मिन् दृश्यते श्रूयतेऽपि वा ।<br>
अन्तर्बहिश्च तत्सर्वं व्याप्य नारायणः स्थितः ॥</p></blockquote>
<p>इति श्रुतिरत्र मूलम् । &ldquo;नाराणामयनं यस्मात्तस्मान्नारायणः स्थितः&rdquo; इति शाङ्करविष्णुसहस्रनामभाष्योदाहृतब्रह्मवैवर्तवचनेन, &ldquo;नाराणामयनत्वाच्च नारायण इति स्मृतः&rdquo; इत्याचार्यपादोदाहृतवचनेन चावगतेऽर्थान्तरे &ldquo;नैवेह किञ्चनाग्र आसीदमूलमनाधारम्&rdquo; इत्यादि &ldquo;निवासश्शरणं सुहद्गतिर्बन्धुर्नारायणः&rdquo; इति श्रुतिर्मूलं, मूलत्वञ्च[[??]]स्याः -</p>
<blockquote>
<p>तेषामयनभूतत्वान्नारायण इहोच्यते ।<br>
तस्मान्नारायणं बन्धुं मातरं पितरं गुरुम् ।</p></blockquote>
<h2 id="ततरयकय-छनदगयपनषद-अभपरतम">तत्र्यैक्यं छान्दोग्योपनिषद्-अभिप्रेतम्</h2>
<p>&ldquo;निवासं शरणञ्चाहुर्वेदवेदान्तपारगाः&rdquo; इत्याचार्यपादोदाहृतवचनेन सिद्धम् । अयनशब्दे अधिकरणल्युड्विवक्षायामाधारत्वं करणल्युड्विवक्षायां अन्तर्यामिब्राह्मणाद्युक्तं नियामकत्वमभिप्रेतमिति बोध्यम् वामनपुराणे च नारायणशब्दस्य श्रीपतिव्यतिरिक्ते न शक्तिरिति स्पष्टमुक्तम् ॥</p>
<blockquote>
<p>न तु नारायणादीनां नाम्नामन्यत्र सम्भवः ।<br>
अन्यनाम्नां गतिर्विष्णुरेक एव प्रकीर्तितः ॥</p></blockquote>
<p>इति, अनेनैवाशयेनात्र सर्वव्यापकसर्वाधारबोधकशब्दान्तरपरित्यागः, एवञ्च बहुभवनसङ्कल्पलयकारणत्वसर्वव्यापकत्वसर्वाधारत्वसर्वनियामकत्वसर्वस्वामित्वैः हरिर्नारायण एकं तत्त्वमिति उपक्रमादितात्पर्यलिङ्गानुग्राहकतर्कसचिवश्रुतितात्पर्यं निर्णीतं भवति ॥
इदमत्र दिङ्मात्रमवधातव्यं सामवेदिनां छान्दोग्योपनिषदि</p>
<blockquote>
<p>सदेव सोम्येदमग्र आसीदेकमेवाद्वितीयं तद्धैकम् आहुरसदेवेदमग्र आसीदेकमेवाद्वितीयं तस्मादसतस्सज्जायत ।<br>
कुतस्तु खलु सोम्येवँ स्यादिति होवाच कथमसतस्सज्जायेतेति । सत्वेव सोम्येदमग्र आसीदेकमेवाद्वितीयम् ।<br>
तदैक्षत बहु स्यां प्रजायेयेति तत्तेजोऽसृजत तत्तेज ऐक्षत बहु स्यां प्रजायेयेति तदपोऽसृजत तस्माद्यत्र क्वचन शोचति स्वेदते वा पुरुषस्तेजस एव तदद्ध्यापो जायन्ते ।<br>
ता आप ऐक्षन्त बह्व्यस्स्याम प्रजायेमहीति ता अन्नमसृजन्त तस्माद्यत्र क्वचन वर्षति तदेव भूयिष्ठमन्नं भवत्यद्भ्य एव तदद्ध्यन्नाद्यं जायते । ६ प्र । २५० ॥<br>
तेषां खल्वेषां भूतानां त्रीण्येव बीजानि भवन्त्याण्डजं जीवजमुद्भिज्जमिति ।<br>
सेयं देवतैक्षत हन्ताहमिमास्तिस्रो देवता अनेन जीवेनात्मनाऽनुप्रविश्य नामरूपे व्याकरवाणीति ।<br>
तासां त्रिवृतं त्रिवृतमेकैकां करवाणीति सेयं देवतेमास्तिस्रो देवता अनेनैव जीवेनात्मनाऽनुप्रविश्य नामरूपे व्याकरोत् ।<br>
तासां त्रिवृतं त्रिवृतमेकैकामकरोद्यथा तु खलु सौम्येमास्तिस्रो देवतास्त्रिवृत्तिवृदेकैका भवति तन्मे विजानीहीति (६ प्र- ३ खं)</p></blockquote>
<p>इति श्रूयते अत्र &ldquo;सदेव सौम्येदमग्र आसीदेकमेव&rdquo; इत्यत्रैकत्वं</p>
<h2 id="तदव-महपनषनमतरयणयपनषदभपरतम">तदेव महोपनिषन्मैत्रायणीयोपनिषदभिप्रेतम्</h2>
<p>&ldquo;तदैक्षत बहुस्याम्&rdquo; इति वक्ष्यमाणबहुत्वप्रतिकोटिभूतम्, बहुत्वञ्च चिदचिन्नामरूपबहुत्वनिबन्धनमिति &lsquo;तत्तेजः&rsquo; &lsquo;एषां खल्वेषाम्&rsquo; इत्यचेतनं चेतनं चाभिधाय &ldquo;सेयं देवतैक्षत - नामरूपे व्याकरवाणीत्याद्युक्त्या प्रतीयते अत एकत्वं नानानामरूपविभागानर्हत्वं धर्मिभेदाभावेऽपि प्रवृत्तिनिमित्तरूपभेदान्नामभेदः नानारूपाणां लये नानानाम्नामप्यभावेनैकत्वमिति एवमुपक्रमेऽपि &ldquo;यथा सौम्यैकेन मृत्पिण्डेन सर्वं मृण्मयं विज्ञातं स्याद्वाचारम्भणं विकारो नामधेयं मृत्तिकेत्येव सत्यम्&rdquo; इत्यत्रापि दृष्टान्ते कारणस्यैकत्वेऽपि कार्यनानारूपनिबन्धननामभेदेन कार्यनामरूपबहुत्वमूलकं यत् बहुत्वं तत्प्रतिद्वन्द्विकारणैक्यमिति, यथोक्त एवार्थः प्रतीयते ॥
सामवेदिनां महोपनिषदि</p>
<blockquote>
<p>एको ह वै नारायण आसीन्न ब्रह्मा नेशानो नेमे द्यावापृथिवी न नक्षत्राणि न सूर्यो न चन्द्रमास्स एकाकी न रमेत तस्य ध्यानान्तस्थस्य</p></blockquote>
<p>इत्याद्युपक्रमवाक्येन सच्छब्दार्थो नारायणः, एकत्वं ब्रह्मेशानादि नामरूपभागिवस्त्वभावरूपमिति निर्धारणाच्च नामरूपविभागानर्हश्चिदचितोर्भगवतस्सम्बन्ध एवैकत्वम् । एतेन मैत्रायणीयोपनिषदि प्रजापतिर्वा एकोऽग्रेऽतिष्ठत्स नारमतैकस्सोऽऽत्मानमभिध्यात्वा बह्वीः प्रजा असृजत,इत्यत्राप्येकत्वमुक्तरूपमिति बोध्यम् — अत्र उभयत्रापि सृष्टेर्दयामूलकत्वं विवक्षितमिति निरूपितं (जी. स. २५स. अ. सि.भा. प्र.) न च छान्दोग्ये &ldquo;मृत्तिकेत्येव सत्यम्&rdquo; इत्यनेन दृष्टान्ते कारणस्यैव सत्यत्वकथनेन नामरूपविभक्तस्य कार्यस्यासत्यत्वमेव प्रतीयत इति वाच्यम् । मृत्तिकैव सत्यमित्यप्रयुज्य मृत्तिकेत्येव सत्यमिति प्रयोगः &lsquo;यथा सोम्यैकेन मृत्पिण्डेन सर्वं मृण्मयं विज्ञातं स्यात्&rsquo; इति एकविज्ञानेन सर्वविज्ञानप्रतिज्ञोपपादनाय, एवञ्च इदं मृण्मयं घटशरावादिकं पूर्वाह्णे मृत्तिकैवासीदिति प्रतीत्या मृत्कार्यवर्गस्य मृत्तिकाभेदश्श्वेतकेतुना सुज्ञेय इति तात्पर्येण कार्यकारणयोरभेदस्य प्रामाणिकत्वबोधनाय वै प्रवृत्तं &ldquo;मृतिकेत्येव सत्यम्&rdquo; इति वाक्यं न तु मृत्तिकाया एव परमार्थत्ववोधनाय, एवकारः कार्यवर्गे मृत्तिकाया भेदं व्यवच्छिनत्ति</p>
<h2 id="बहदरणयकभपरत-तदव">बृहादारण्यकाभिप्रेतं तदेव</h2>
<p>अत एव वाजसनेयिनां बृहदारण्यके तृतीयचतुर्थब्राह्मणोपक्रमे “आत्मैवेदमग्र आसीत्पुरुषविधस्सोऽनुवीक्ष्य नान्यदात्मनोऽपश्यत्&rdquo; इति लयं प्रक्रम्य</p>
<blockquote>
<p>तद्धेदं तर्ह्यव्याकृतमासीत्तन्नामरूपाभ्यां व्याक्रियतासौ नामायमिदँ रूप इति तदिदमप्येतर्हि नामरूपाभ्यामेव व्याक्रियतेऽसौ नामायामिदँरूप इति स एष इहप्रविष्ट आनखाग्रेभ्यः यथा क्षुरः क्षुरधानेऽवहितस्स्याद्विश्वम्भरो वा विश्वम्भरकुलाये तं न पश्यत्यकृत्स्नो हि सः ।</p></blockquote>
<p>इत्यत्र &ldquo;तन्नामरूपाभ्यां व्याक्रियत&rdquo; इत्यनुरोधेन &ldquo;अव्याकृत&quot;मित्यत्र नामरूपविभागशून्यत्वम्, &ldquo;स एष इहप्रविष्ट आनखाग्रेभ्य&rdquo; इत्यादिना नामरूपविभागवच्चेतनाचेतनशरीरान्तःप्रवेशस्य वक्ष्यमाणतया तन्निबन्धनमेव “असौ नामायमिदँ रूप&rdquo; इत्यत्र परमात्मनो नामरूपभाक्त्वम्, “तं न पश्यत्यकृत्स्नो हि सः&quot; इत्यत्र चिदचिद्विशिष्टज्ञानशून्यस्यापूर्णत्वम्, &ldquo;अकृत्स्नो ह्येष एकैकेन भवति&rdquo; इत्यत्र एकैकेन विशेषणांशमात्रेण विशेष्यांशमात्रेण विशिष्टपदार्थस्यापूर्णत्वम्, &ldquo;आत्मेत्येवोपासीतात्र ह्येते सर्व एकं भवन्ति&rdquo; इत्यनेन, &ldquo;अन्तः प्रविष्टश्शास्ता जनानागूँ सर्वात्मा एकस्सन् बहुधा विचारः&rdquo; इत्य् उपक्रम्य &ldquo;सर्वाः प्रजा यत्रैकं भवन्ति&rdquo; इति श्रुत्यन्तरोक्तदिशा विशिष्टे चिदचिदन्तरात्मनि विशेषणविशेष्ययोरन्तर्भावञ्चाभिधाय &ldquo;तदेतत्प्रेयःपुत्रात्प्रेयोमित्रात्प्रेयोवित्तात्प्रेयोऽन्यस्मात्सर्वस्मादन्तरतरो यदयमात्मा&rdquo; इत्यनेन सर्वान्तरस्यात्मनः परमप्रियत्वकथनम्, तत्रैव षष्ठब्राह्मणस्यान्ते &ldquo;प्राणो वा अमृतं नामरूपे सत्यं ताभ्यामयं प्राणश्छन्नः&rdquo;, इति नामरूपसत्यत्वकथनपूर्वकं &lsquo;स प्राणन्नेवप्राणो नाम भवति&rsquo; (बृ. २–४) इत्युक्तदिशा प्राणशब्दवाच्यस्य परमात्मनो नामरूपभाक्त्वोपसंहारश्च सङ्गच्छते &lsquo;यथा नद्यः&rsquo; तथा विद्वान्नामरूपाद्विमुक्तः&rsquo; (मु-उ) इत्यत्र देवमनुष्यादिनामरूपयोः विरह एव विवक्षितः न तु नामरूपसामान्यस्य दृष्टान्तानुसारात् अनन्तरं परात्परदिव्यपुरुषप्राप्तिकथनात् प्रश्नोपनिषदि नामरूपभेदोक्त्यनन्तरं &lsquo;समुद्र इत्येवं प्रोच्यते&rsquo; पुरुष इत्येवं प्रोच्यते, इत्यभिधानाच्चेति &lsquo;नामरूपाद्विमुक्तः&rsquo; इति नामरूपमिथ्यात्वं न साधयितुमलम्</p>
<h2 id="तसयव-ऐतरयसबलपनषदभपरतत">तस्यैव ऐतरेयसुबालोपनिषदभिप्रेतता</h2>
<p>एवम् &ldquo;आत्मा वा इदमेकमेवाग्र आसीन्नान्यत्किञ्चनमिषत्&rdquo; इति ऋग्वेदिनामैतरेयोपनिषद्वाक्येऽपि &ldquo;मिष स्पर्धायाम्&rdquo; इति धातुना निष्पन्नस्य मिषादित्यस्य स्पर्धमानार्थकतया आत्मना पूर्ववाक्यप्रतिपन्नोपादानभावेन स्पर्धमानस्यान्यस्य निमित्तस्य निषेधेपि, आत्मव्याप्ययोश्चिदचितोरनिषेधेन, “स ईक्षत लोकान्नुसृजा इति स इमान् लोकानसृजताम्भोमरीचिर्मरमापः&quot; इत्याद्युत्तरवाक्यानुरोधेन च, एकत्वं पूर्वोक्तमेवेति निश्चीयते ।</p>
<p>एवञ्चसुबालोपनिषदि “पृथिव्यप्सु प्रलीयते&quot; इत्यारभ्य &ldquo;तमः परदेव एकीभवति&rdquo; इत्यन्तलयप्रकरणे एकीभावो नामरूपविभागविगमपूर्वकनीरन्ध्रसंश्लेष एवेति सिद्धम् । अतश्च लयकारणत्वबहुभवनसङ्कल्पाभ्यामुपादानो पादेयभावसिद्ध्या मृत्तिकैव इदं घटशरावादिकं पूर्वाह्णे एकमासीदितिवत्, &lsquo;आत्मा वा इदमेकमेवाग्र आसीत्&rsquo; इत्यादिश्रुत्यनुसारेण &ldquo;सदेव सौम्येदमग्र आसीदेकम्&rdquo; इत्यत्र सदेवेदमग्रे एकमासीदित्येकत्वव्यपदेशः अद्वितीयत्वमपि निमित्तान्तरशून्यत्वमेवेति नात्र ब्रह्मान्यमिथ्यात्वं परसम्मतं विवक्षितम् उपादानोपादेयभावश्च मृद्घटयोरिव परिणामनिबन्धन इति निश्चीयते ।
एवं बृहदारण्यके &ldquo;आत्मनो वा अरेदर्शनेन श्रवणेन मत्या विज्ञानेनेदँ सर्वं विदितम्” इत्यत्र &ldquo;स यथाऽऽर्द्रैधाग्नेरभ्याहितात्पृथग्धूमानिश्चरन्ति&rdquo; इति दृष्टान्तेन मुण्डकोपनिषदि “कस्मिन्नु भगवो विज्ञाते सर्वं विज्ञातं भवति&rdquo; इत्यत्र</p>
<blockquote>
<p>यथोर्णनाभिस्सृजते गृह्णते च यथा पृथिव्यामोषधयस्सम्भवन्ति ।<br>
यथा सतः पुरुषात्केशलोमानि</p></blockquote>
<p>इत्यादिदृष्टान्तैश्च, पूर्वोक्त एवार्थो दृढीकृतः । सर्वव्यापकत्वसंवलितानि सर्वाधारत्वसर्वनियामकत्वसर्वस्वामित्वानि &ldquo;यस्य पृथिवी शरीरम्&rdquo; इत्यादिश्रुत्युक्तसर्वशरीरत्वोपपादकानि, इत्थञ्च &ldquo;तदैक्षत बहु स्यां प्रजायेय&rdquo; &ldquo;सोऽकामयत बहु स्यां प्रजायेय&rdquo; &ldquo;एष सर्वभूतान्तरात्माऽपहतपाप्मा दिव्यो देव एको नारायणः&rdquo; &ldquo;किङ्कारणं ब्रह्म&rdquo; &ldquo;सर्वं प्रोक्तं त्रिविधं ब्रह्ममेतत्&rdquo; &ldquo;परिणामात्&rdquo; &ldquo;परिणामस्तु स्याद्दध्यादिवत्&rdquo; इत्यादिश्रुतिसूत्रवाक्यादिभिः निर्णीतो यस्सूक्ष्मचिदचिच्छरीरकं ब्रह्म कारणं स्थूलचिदचिच्छरीरकं ब्रह्म कार्यमित्यर्थस्स एव श्रीभाष्ये प्रतिष्ठापितः ।</p>
<h2 id="वशषयवकरवरहऽप-वशषण-सतवन-चदचदवशषटसयपदनत">विशेष्यविकारविरहेऽपि विशेषणे सत्वेन चिदचिद्विशिष्टस्योपादानता</h2>
<p>वाक्ये मृत्तिकादृष्टान्तं विहाय दधिदृष्टान्तोपादानं यथा क्षीरस्य दधिभावेन परिणामोऽन्यनिरपेक्षः, आतञ्चनस्य शैघ्र्यरसविशेषमात्रफलकत्वात्, तथा सूक्ष्मचिदचिदन्तरात्मतां विहाय स्थूलचिदचिदन्तरात्मत्वरूपपरिणामोऽप्यन्यनिरपेक्ष एवेति बोधनाय, न च छान्दोग्यादौ मृत्तिकादिदृष्टान्तेषु स्वरूपपरिणामसत्त्वेन तस्यापि ब्रह्मणि स्वीकारापत्तिरिति शङ्क्यं, कारणतावच्छेदके विशेषणे स्वरूपपरिणामसत्त्वेन विशेष्ये तद्विरहेऽपि विशेषणान्तर्यामित्वमात्रेणैव तदुपपत्तेः । विशेष्ये तदंशतात्पर्यविरहश्च, &ldquo;नैवेह किञ्चनाग्र आसीदमूलमनाधारमिमाः प्रजा जायन्ते&rdquo; &ldquo;अन्तश्शरीरे निहितो गुहायामज एको नित्यः&rdquo; &ldquo;एष सर्वभूतान्तरात्माऽपहतपाप्मा दिव्यो देव एको नारायणः&rdquo; इति सौबालश्रुतौ अज नित्य अपहतपाप्म नारायणशब्दादिभिर्बोधितः । एतद्ज्ञापनार्थमपि &ldquo;हरिर्नारायणः प्रभुः&rdquo; इत्यत्र नारायणशब्दः प्रयुक्तः । तदाहुः स्मृत्यधिकरणे &ldquo;आसीदिदं तमो भूतम्&rdquo; &ldquo;तेन नारायणस्स्मृतः&rdquo; इति मनुवचनविवरणावसरे व्यासार्याः</p>
<blockquote>
<p>अत्र सुबालोपनिषदर्थो भगवता मनुनाऽनुसन्धीयते, अतस्सुबालोपनिषदुक्तप्रकारेणात्र प्रलय उच्यते</p></blockquote>
<p>इत्य् उपक्रम्य &ldquo;सुबालोपनिषदि &ldquo;अज एको नित्यः&rdquo; इति निर्विकारत्वं जगत्कारणत्वं जगदन्तर्यामित्वञ्चोक्त्वा नारायणशब्दोऽसकृदावर्तितः, अतो जगत्कारणत्वादिकं त्रितयमपि नारायणशब्दस्यावयवार्थ इति श्रुतेरभिप्राय इति मत्वा जगत्कारणत्वादिप्रवृत्तिनिमित्तकं नारायणशब्दं परमकारणस्य वाचकत्वेनाह &ldquo;आपो नारा&rdquo; इति चित्संसृष्टान्यण्डकारणतत्त्वान्यापः, तासां नारत्वमुपपादयति &ldquo;आपो वै नरसूसवः&rdquo; इति &ldquo;रीङ् क्षये&rdquo; इत्यस्माद्धातोर्डप्रत्यये टिलोपे च कृते &lsquo;र&rsquo; इति भवति; नरः - अक्षयः निर्विकार इत्यर्थः, &ldquo;जह्नुर्नारायणो नरः&rdquo; इति वचनान्नर इति भगवन्नाम तस्माज्जाता इत्यण्प्रत्यये कृते नारा इति भवति, नाराख्या आपोऽयनमस्येति नारायणः, एवं नरशब्देन निर्विकारत्वम्, नारशब्देन जगत्कारणत्वम्, अयनशब्देन जगदन्तरात्मत्वञ्चेत्यर्थत्रयमुक्तं भवतीत्यन्तम् ।</p>
<h2 id="शररशररभवसयपथकसदधशच-दवध-ऐकयवयपदशनमततत">शरीरशरीरिभावस्यापृथक्सिद्धेश्च द्वैधा ऐक्यव्यपदेशनिमित्तता</h2>
<p>अत्र ब्रह्मरूपविशेष्यांशे स्वरूपपरिणामविरहो विवक्षित इति व्यक्तमुपपादितम् ।
सुबालोपनिषदि षष्ठखण्डे &ldquo;नैवेह किञ्चनाग्र आसीदमूलमनाधारमिमाः प्रजा जायन्ते&rdquo; इत्यादिनाऽऽधाराधेयभावस्य उपादानोपादेयभावमुखेनैक्योपपादकतामभिधाय, सप्तमखण्डे &ldquo;अन्तरशरीरे निहितो गुहायामज एकः&rdquo; इत्यारभ्य &ldquo;एष सर्वभूतान्तरात्माऽपहतपाप्मा दिव्यो देव एको नारायणः&rdquo; इत्यन्तेन शरीरशरीरिभावस्य, उपादानोपादेयभावबहिर्भावेनाप्यैक्यव्यपदेशनिमित्तता प्रत्यपादि । एवं छान्दोग्येऽपि &ldquo;सन्मूलास्सोम्येमास्सर्वा प्रजास्सदायतनास्सत्प्रतिष्ठाः&rdquo; इत्यत्र &ldquo;सदायतनाः&rdquo; इत्यनेन आधाराधेयभावमुखेन शरीरशरीरिभावस्य उपादानोपादेयभावोपपादकत्वं प्रदर्श्य &ldquo;ऐतदात्म्यमिदं सर्वं तत्सत्यं स आत्मा तत्त्वमसि श्वेतकेतो&rdquo; इत्यत्र शरीरशरीरिभावस्य उपादानोपादेयभावानन्तर्भावेणाप्यभेदव्यपदेशनिमित्तता स्फुटीकृता, अतस्सर्वव्यापकत्वसर्वाधारत्वसर्वनियामकत्वसर्वस्वामित्वानि सर्वोपादनत्वानन्तर्भावेणापि शरीरशरीरिभावमुखैनैक्यव्यवस्थापकानि । अत्र व्यापकत्वमपृथक्सिद्धौ विश्राम्यति, एवञ्च तदपृथक्सिद्धत्वे सति तदाधेयत्वं तन्नियाम्यत्वं तच्छेषत्वं वा शरीरत्वमत्र विवक्षितम्, तदपृथक्सिद्धत्वे सति तन्नियाम्यत्वरूपं तच्छरीरत्वञ्च &ldquo;ईश्वरो हि जगत्स्रष्टा&rdquo; इत्यादावपि विवक्षितम् । अत्र च अपृथक्सिद्धत्वं शरीरत्वान्तःपातितयाऽनन्तःपातितया च ऐक्यव्यपदेशनिमित्तं भवति । &ldquo;अन्तः प्रविष्टश्शास्ता जनानाम् - एकस्सन् बहुधा विचारः - शतँ शुक्राणि यत्रैकं भवन्ति - सर्वे वेदा यत्रैकं भवन्ति” “अन्तःप्रविष्टश्शास्ता जनानाँ सर्वात्मा - सर्वाः प्रजा यत्रैकं भवन्ति&rdquo; इत्यादौ च अपृथक्सिद्धिघटितशरीरशरीरिभाव ऐक्यव्यपदेशनिदानमिति व्यक्तम् । अपृथक्सिद्धेरपि &ldquo;सर्वभूतस्थमेकं नारायणम्&rdquo; इति नारायणोपनिषदि “तत्स्थत्वादनुपश्यन्ति ह्येक एवेति साधवः&rdquo; इति जनकयाज्ञवल्क्यसंवादादौ च एकत्वव्यवहारमूलता स्फुटा ।</p>
<h2 id="आधरधय-भव-लय-करणतवदर-ऐकय-वयवहर-नदनत">आधाराधेय-भाव-लय-कारणत्वादेर् ऐक्य-व्यवहार-निदानता</h2>
<p>एवं नृसिंहोत्तरतापनीयेऽपि &ldquo;अथैषो एवाकार आप्ततमार्थ आत्मन्येव नृसिंहे ब्रह्मणि वर्तत एष ह्येवाप्ततम एष हि साक्ष्येष ईश्वरोऽतस्सर्वगतो न हीदं सर्वमेष हि व्याप्ततम इदं सर्वं यदयमात्मा&rdquo; इति पञ्चमखण्डे, &ldquo;सर्वं ह्ययमात्मा अयं हि सर्वान्तरो न हीदं सर्वं निरात्मकमात्मैवेदं सर्वम्&rdquo; इति सप्तमखण्डे, “सर्वं समाप्नोषि ततोऽसि सर्वः&quot; इति गीतादौ च पूर्वोक्तार्थोऽवसेयः ।
आधाराधेयभावस्य ऐक्यव्यवस्थापकता &ldquo;यस्मिन् द्यौः पृथिवी चान्तरिक्षमोतं मनस्सहप्राणैश्च सर्वैः । तमेवैकं जानथात्मानम्&rdquo; इत्याथर्वणश्रुतौ &ldquo;अस्मिन् हि सर्वमयं सर्वात्मा अयं हि सर्वं नैवो तोऽद्वयः&rdquo; इति नृसिंहोत्तरतापनीये, &ldquo;धाता विधाता कर्ता विकर्तादिव्योदेव एक एव नारायणः&rdquo; इति सुबालोपनिषदि, &ldquo;यदधीना यस्य सत्ता तत्तदित्येव भण्यते&rdquo; (म-भा) इत्यादौ च व्यक्तम् ।
लयकारणत्वादेश्च, ऐक्यव्यपदेशनिदानत्वं स्पष्टमाहाथर्वशिरश्श्रुतिः &ldquo;अथ कस्मादुच्यत एक इति यत्सर्वान् लोकानुद्गृह्णाति सृजति विसृजति वासयति तस्मादुच्यत एक&rdquo; इति, श्वेताश्वतराश्च &lsquo;संयुक्तमेतत्क्षरमक्षरं च व्यक्ताव्यक्तं भरते विश्वमीशः, &ldquo;क्षरं प्रधानममृताक्षरं हरः क्षरात्मानावीशते देव एकः&rdquo;</p>
<blockquote>
<p>एतद्ज्ञेयं नित्यमेवात्मसंस्थं नातःपरं वेदनीयं हि किञ्चित् ।<br>
भोक्ता भोग्यं प्रेरितारञ्च मत्वा, सर्वं प्रोक्तं त्रिविधं ब्रह्ममेतत् ॥</p></blockquote>
<p>इति प्रथमाध्याये क्षराक्षरशब्दार्थाचेतनचेतनयोः नित्यपरमात्माधेयत्वानियाम्यत्वादिकमभिधाय चेतनाचेतनसर्वतत्वानां द्वितीयाध्याये</p>
<blockquote>
<p>यदात्मतत्वेन तु ब्रह्मतत्वं दीपोपमेनेह युक्तः प्रपश्येत् ।<br>
अजं ध्रुवं सर्वतत्वैर्विशुद्धं ज्ञात्वा देवं मुच्यते सर्वपाशैः ॥</p></blockquote>
<p>इति मोक्षसाधनज्ञानविषयतामामनन्ति । एतेन तत्रैव तृतीयाध्याये &ldquo;वेदाहमेतं पुरुषं महान्तं तमेव विदित्वा अतिमृत्युमेति&rdquo; इति श्रुतौ एवकारेण भगवद्व्यतिरिक्ततत्त्वानां पुरुषपदमितानां मोक्षसाधनज्ञानविषयता न व्यवच्छिद्यत इति ज्ञापितम् ।</p>
<h2 id="शवतशवतर--कठपनषदर-अनक-तततव-परत">श्वेताश्वतर&ndash;कठोपनिषदोर् अनेक-तत्त्व-परता</h2>
<p>अत एव कठाः व्याप्यव्यापकतत्त्वद्वयं प्राहुः</p>
<blockquote>
<p>अस्तीत्येवोपलब्धव्यस्तत्त्वभावेन चोभयोः ।<br>
अस्तीत्येवोपलब्धस्य तत्त्वभावः प्रसीदति ॥</p></blockquote>
<p>इति । अत्र</p>
<blockquote>
<p>अव्यक्तात्तु परः पुरुषो व्यापको लिङ्ग एव च ।<br>
यद्ज्ञात्वा मुच्यते जन्तुरमृतत्वञ्च गच्छति ॥</p></blockquote>
<p>इति पूर्वप्रस्तुतं सर्वव्यापकं सर्वशरीरिपरपुरुषतत्त्वं, तद्व्याप्यमव्यक्ताद्यवरतत्त्वञ्चेत्युभयोरेकरूपपरमार्थत्वानुसन्धानेनैव सर्वव्यापकसर्वशरीरिपरपुरुषतत्त्वं स्वरूपान्यथाभावकर्मकृतस्वभावान्यथाभावरूपपरिणामशून्यत्वेन &ldquo;अस्तीत्येवोपलब्धव्यः&rdquo; इत्युक्तमिति विदुषां न तिरोहितम्, तदुक्तं शरीरे भावाधिकरणे व्यासार्यैः “अस्तीत्येवोपलब्धव्यः&quot; इति श्रुतिस्तु जन्मादिभावविकारराहित्यविषया न तु सन्मात्रं ब्रह्मेत्येवं परा&quot; इति, अनया सूक्त्या विष्णुपुराणे -</p>
<blockquote>
<p>परः पराणां परमः परमात्माऽऽत्मसंस्थितः ।<br>
रूपवर्णादिनिर्देशविशेषणविवर्जितः ॥ १-२-१० ॥<br>
अपक्षयविनाशाभ्यां परिणामर्धिजन्मभिः ।<br>
वर्जितश्शक्यते वक्तुं यस्सदाऽस्तीति केवलम् ॥ ११ ॥<br>
सर्वत्रासौ समस्तञ्च वसत्यत्रेति वै यतः ।<br>
ततस्स वासुदेवेति विद्वद्भिः परिपठ्यते ॥ १२ ॥<br>
तद्ब्रह्म परमं नित्यमजमक्षयमव्ययम् ।<br>
एकस्वरूपं तु सदा हेयाभावाच्च निर्मलम् ॥ १३ ॥<br>
तदेव सर्वमेवैतद्व्यक्ताव्यक्तस्वरूपवत् ।<br>
तथा पुरुषरूपेण कालरूपेण च स्थितम् ॥ १४ ॥<br>
परस्य ब्रह्मणो रूपं पुरुषः परमं द्विज ।<br>
व्यक्ताव्यक्ते तथैवान्ये रूपे कालस्तथापरम् ॥ १५ ॥<br>
प्रधानपुरुषव्यक्तकालानां परमं हि यत् ।<br>
पश्यन्ति सूरयश्शुद्धं तद्विष्णोः परमं पदम् ॥ १६ ॥</p></blockquote>
<h2 id="वषण-परणसय-कठपनषद-उपबहणत">विष्णु-पुराणस्य कठोपनिषद्-उपबृंहणता</h2>
<p>इत्याद्युपक्रमवचनानाम् -</p>
<blockquote>
<p>न सन्ति यत्र सर्वेशे नामजात्यादिकल्पनाः ।<br>
सत्तामात्रात्मके ज्ञेये ज्ञानात्मन्यात्मनः परे ॥ ६-४-३७॥<br>
तद्ब्रह्म परमन्धाम परमात्मा स चेश्वरः ।<br>
स विष्णुस्सर्वमेवेदं यतो नावर्तते यतिः ॥ ३८ ॥<br>
प्रकृतिर्या मयाऽऽख्याता व्यक्ताव्यक्तस्वरूपिणी ।<br>
पुरुषश्चाप्युभावेतौ लीयेते परमात्मनि ॥ ३९ ॥<br>
परमात्मा च सर्वेषामाधारः परमेश्वरः ।<br>
विष्णुनामा स वेदेषु वेदान्तेषु च गीयते ॥ ४० ॥</p></blockquote>
<p>इति ।</p>
<blockquote>
<p>स सर्वभूतप्रकृतिं विकारान् गुणादिदोषांश्च मुने व्यतीतः ।<br>
अतीतसर्वावरणोऽखिलात्मा तेनास्तृतं यद्भुवनान्तराले ॥६-५,८३॥<br>
समस्तकल्याणगुणात्मकोऽसौ स्वशक्तिलेशाद्धृतभूतसर्गः ।<br>
इच्छागृहीताभिमतोरुदेहस्संसाधिताशेषजगद्धितोऽसौ (यः) ॥<br>
तेजोबलैश्वर्यमहावबोधसुवीर्यशक्त्यादिगुणैकराशिः ।<br>
परः पराणां सकला न यत्र क्लेशादयस्सन्ति परावरेशे ॥ ८५ ॥</p></blockquote>
<p>इत्यारभ्य &ldquo;तद्ज्ञानमज्ञानमतोऽन्यदुक्तम्” इत्याद्युपसंहारवचनानाञ्च कठोपनिषदि, एतत्प्रकरणस्य &ldquo;सोऽध्वनः पारमाप्नोति तद्विष्णोः परमम्पपदम्&rdquo; इति प्रकरणस्य चोपबृह्मणत्वं व्यञ्जितम् ॥
एवं वाजसनेयिनोऽपि चतुर्थे “द्वे वावब्रह्मणो रूपे मूर्तञ्चैवामूर्तञ्च” तस्य हैतस्य पुरुषस्य रूपं यथामाहारजनं वासः&rdquo; इत्यनेन मूर्तमूर्तचिदचित्प्रपञ्चात्मकरूपद्वयं माहारजनादिसदृशदिव्यरूपञ्चाभिधाय &ldquo;नेति नेति नह्येतस्मादिति नेत्यन्यत्परमस्ति” इति वाक्येन &ldquo;द्वे वावे&quot;त्यादिपूर्ववाक्यजनितं ब्रह्मणो रूपपरिच्छिन्नत्वभ्रमं निरस्य, अपरिच्छिन्नरूपवत्त्वञ्च व्यवस्थाप्य ब्रह्मणोऽन्यदुत्कृष्टं नास्तीति प्रतिपादयन्ति । अत्रान्यशब्दपरशब्दयोः प्रयोगेण ब्रह्मणोऽन्यन्नास्तीत्यर्थोत्प्रेक्षणस्य नावसरः, एवं षष्ठे &ldquo;यद्वैतन्न पश्यति&rdquo; इत्य् उपक्रम्य</p>
<h2 id="उपनषतस-बरहमणऽनयसयतकषटसय-वभकतसय-पथग-भतसयव-नषध">उपनिषत्सु ब्रह्मणोऽन्यस्योत्कृष्टस्य विभक्तस्य पृथग्-भूतस्यैव निषेधः</h2>
<p>&ldquo;न तु तद्द्वितीयमस्ति ततोऽन्यद्विभक्तं यत्पश्येत्” इत्यत्र अन्यशब्दविभक्तशब्दयोः प्रयोगेण ब्रह्मसंयुक्तस्य जगतस्सद्भावमेव स्थिरीकुर्वन्ति, तत्रैव &ldquo;नेह नानास्ति किञ्चन” इत्यत्रापि &ldquo;एकधैवानुद्रष्टव्यम्&rdquo; इति वक्ष्यमाणप्रकारविरुद्धनानात्वविशिष्टमेव वस्तु निषेधन्ति । कठा अपि &ldquo;नेह नानास्ति किश्चन&rdquo; इत्यत्र “एवं धर्मान् पृथक्पश्यन्&rdquo; इति वक्ष्यमाणपृथक्त्वविशिष्टमेव वस्तुप्रतिषेधन्ति, तदेतत्सर्वम् &ldquo;अवस्थितेरिति काशकृत्स्नः&rdquo; &ldquo;प्रकृतैतावत्त्वं हि प्रतिषेधति ततो ब्रवीति च भूयः&rdquo; अविभागेन दृष्टत्वात्&rdquo; इत्यादिसूत्रेषु व्यासाभिप्रेतम् - अत्र &lsquo;नारायणपरा वेदाः&rsquo; &lsquo;नारायणपरं साङ्ख्यम्&rsquo; इत्य् उपक्रम्य ‘तत्त्वं जिज्ञासमानानाम्&rsquo; इति श्लोके सङ्ग्रहेण प्रतिपादितमर्थं &lsquo;नित्यो नित्यानाम्&rsquo; तत्कारणं साङ्ख्ययोगाधिगम्यम्, इत्यादिश्रुत्यर्थनिर्धारविषया महाभारत एव पूर्वं करालजनकवसिष्ठसंवादजनकयाज्ञवल्क्यसंवादादौ विस्तरेण व्यासोऽपि व्यवस्थापयामास । तथा हि मोक्षधर्मे -</p>
<blockquote>
<p>प्रकृतिं चाप्यतिक्रम्य गच्छत्यात्मानमव्ययम् ।<br>
परं नारायणं देवं निर्द्वन्द्वं प्रकृतेः परम् ॥ ३०७-९६ ॥<br>
विमुक्तस्सर्वपापेभ्यः प्रविष्टस्तमनामयम् ।<br>
परमात्मानमगुणं न निवर्तति भारत ॥ ३०७-९७ ॥<br>
एवमुक्तेन कौन्तेय युक्तज्ञानेन मोक्षिणा ।<br>
साङ्ख्या राजन्महाप्राज्ञाः गच्छन्ति परमां गतिम् ॥ ३०७-९९ ॥<br>
ज्ञानेनानेन कौन्तेय तुल्यं ज्ञानं न विद्यते ।<br>
अत्र ते संशयो मा भूत् ज्ञानं साङ्ख्यं परं मतम् ॥ ३०७-१०० ॥<br>
अक्षरं ध्रुवमव्यक्तं पूर्णब्रह्म सनातनम् ।<br>
अनादिमध्यनिधनं निर्द्वन्द्वं कर्तृ शाश्वतम् ॥ ३०७-१०१ ॥<br>
कूटस्थं चैव नित्यं च यद्वदन्ति शमात्मकाः ।<br>
यतस्सर्वाः प्रवर्तन्ते सर्गप्रलयविक्रियाः ॥ ३०७-१०२ ॥<br>
ज्ञानं महद्यद्धि महत्सु राजन्<br>
वेदेषु साङ्ख्येषु तथैव योगे ।</p></blockquote>
<h2 id="परववचननसरण-कषरकषरपरशनशय">पूर्ववचनानुसारेण क्षराक्षरप्रश्नाशयः</h2>
<blockquote>
<p>यच्चापि दृष्टं विविधं पुराणे<br>
सांख्यागतं तन्निखिलं नरेन्द्र ॥ ३०७-१०८ ॥<br>
कृत्स्नं च सांख्यं नृपते महात्मन्ना<br>
नारायणो धारयतेऽप्रमेयम् ॥ ३०७-११४ ॥<br>
एतन्मयोक्तं नरदेव तत्त्वं<br>
नारायणो विश्वमिदं पुराणम् ।<br>
स सर्गकाले च करोति सर्गं<br>
संहारकाले च तदत्ति भूयः ॥ ३०७ - ११५ ॥</p></blockquote>
<p>संहृत्य सर्वं निजदेहसंस्थं कृत्वाप्सु शेते जगदन्तरात्मा । इति पूर्वमुक्तम् । अत्र &lsquo;प्रकृतिं चाप्यतिक्रम्य&rsquo; इत्यतः प्राक्तनवचनेषु पूर्वं (पु. १०३) उदाहृतेषु (अ सा) आचार्यपादनिर्णीतदिशा अर्चिरादिगत्यविरुद्धगतिद्वारकपरमात्मप्राप्त्यपुनरावृत्योस्स्फुटतया &lsquo;प्रकृतिं चाप्यतिक्रम्य इत्यत्रापि प्रकृतिमण्डलादूर्ध्वदेशगमनार्थं प्रकृत्यतिक्रम एव विवक्षितः । अत एव जीवस्य परमात्मप्राप्तिस्सम्यगुपपद्यते । एतेन जीवपरभेदः प्रतीयते नारायणो विश्वमिदं पुराणम् । इत्यत्र नारायणे विश्वाभेदः प्रतिपादितः कूटस्थनित्यताप्यक्षरब्रह्मण उक्ता ।</p>
<h2 id="जनक-वसषठ-सवद">जनक-वसिष्ठ-संवादः</h2>
<blockquote>
<p>एतेन जीवेश्वरयोरभेदः प्रतीयते एवं च अक्षरं जीवाभिन्नं परं ब्रह्म विवक्षितम् उत जीवभिन्नम् ? द्वितीये जीवस्याक्षरत्वम् उत क्षरत्वम्? अक्षरत्वे उभयगतं तदेकरूपं उत न? क्षरत्वे अक्षरप्राप्तिः कथम्?</p></blockquote>
<p>इत्यादि संशयेन युधिष्ठिरो भीष्मं पृच्छति -</p>
<blockquote>
<p>किं तदक्षरमित्युक्तं यस्मान्नावर्तते पुनः ।<br>
किं च तत्क्षरमित्युक्तं यस्मादावर्तते पुनः ॥</p></blockquote>
<ul>
<li>इत्यादिना ।</li>
</ul>
<h3 id="मलम">मूलम्</h3>
<p>भीष्म उवाच -</p>
<blockquote>
<p>अत्र ते वर्तयिष्यामि इतिहासं पुरातनम् ।<br>
वसिष्ठस्य च संवादं करालजनकस्य च ॥<br>
वसिष्ठं श्रेष्ठमासीनमृषणां भास्करद्युतिम् ।<br>
पप्रच्छ जनको राजा ज्ञानं नैश्रेयसं परम् ॥<br>
भगवन् श्रोतुमिच्छामि परं ब्रह्म सनातम् ।<br>
यस्मान्न पुनरावृत्तिमाप्नुवन्ति मनीषिणः ॥ ३०८ । ११ ॥<br>
यच्च तत्क्षरमित्युक्तं यत्रेदं क्षरते जगत् ।<br>
यच्चाक्षरमिति प्रोक्तं शिवं क्षेम्यमनामयम् ॥ १२ ॥</p></blockquote>
<p>इति करालजनकप्रश्नस्य वसिष्ठप्रतिवचने -</p>
<blockquote>
<p>एषा तत्त्वचतुर्विंशी सर्वाकृतिषु वर्तते ।<br>
यां ज्ञात्वा नाभिशोचन्ति ब्राह्मणास्तत्त्वदर्शिनः ॥ २९ ॥<br>
एतद्देहं समाख्यातं त्रैलोक्ये सर्वदेहिषु ।<br>
वेदितव्यं नरश्रेष्ठ स देव नरदानवे ॥ ३० ॥<br>
कृत्स्नमेतावतस्तात क्षरतेऽव्यक्तसंज्ञितम् ।<br>
अहन्यहनि भूतात्मा ततः क्षर इति स्मृतः ॥ ३५ ॥<br>
कथितन्ते महाराज यस्मान्नावर्तते पुनः ॥ ३७ ॥<br>
पञ्चविंशतितमोविष्णुर्निस्तत्त्वस्तत्त्वसंज्ञितः ।<br>
तत्त्वसंश्रयणादेतत्तत्वमाहुर्मनीषिणः ॥ ३८ ॥<br>
यन्मर्त्यमसृजद्व्यक्तं तत्तन्मूर्त्यधितिष्ठति । <br>
चतुर्विंशत्तमो व्यक्तो ह्यमूर्तः पञ्चविंशकः ॥ ३९ ॥<br>
स एव हृदि सर्वासु मूर्तिष्वात्माऽवतिष्ठते ।<br>
चेतयंश्चेतनान्नित्यं सर्वमूर्तिरमूर्तिमान् ॥ ४० ॥<br>
एवमेष महानात्मा सर्गप्रलयकोविदः ।<br>
विकुर्वाणः प्रकृतिमानभिमन्यत्यबुद्धिमान् ॥ ४२ ॥<br>
तमस्सत्वरजोयुक्तस्तासु तास्विह योनिषु ।<br>
लीयतेऽप्रतिबुद्धत्वादबुद्धजनसेवनात् ॥ ४३ ॥<br>
सहवासनिवासात्मा नान्योऽहमिति मन्यते ।<br>
योऽहं सोऽहमिति ह्यक्त्वा[[??]] गुणानेवानुवर्तते ॥ ४४ ॥<br>
तमसा तामसान्भावान्विविधान् प्रतिपद्यते ।<br>
रजसा राजसांश्चैव सात्विकान् सत्वसंश्रयात् ॥ ४५ ॥</p></blockquote>
<p>इति ॥</p>
<h3 id="बदधजवसय-कषरतवकतय-अकषरपदरथनरयणकरयत">बद्धजीवस्य क्षरत्वोक्त्या अक्षरपदार्थनारायणकार्यता</h3>
<p>जनकयाज्ञवल्क्यसंवादे -</p>
<blockquote>
<p>सात्विकस्योत्तमं स्थानं राजसस्येह मध्यमम् ।<br>
तामसस्याधमं स्थानं प्राहुरध्यात्मचिन्तकाः ॥ ३१९-३ ॥<br>
केवलेनेह पुण्येन गतिमूर्ध्वामवाप्नुयात् ।<br>
पुण्यपापेन मानुष्यमधर्मेणाप्यधोगतिम् ॥ ४ ॥<br>
पुण्यपापविमुक्तानां स्थानमाहुर्महात्मनाम् ।<br>
शाश्वतं चाव्ययं चैवमचलं चाक्षरं च ह ॥ ५ ॥</p></blockquote>
<p>इति । अत्र करालजनक प्रश्ने &lsquo;प्रकृतिं चाप्यतिक्रम्य&rsquo; इत्यादौ प्रागुक्तानामक्षयत्त्वापुनरावृत्त्यभिधानेन नारायण एव अक्षरम्; नाराणमयनमिति नारप्राप्यत्वं च नारायणपदार्थ इति विवक्षितम् ।
एतेन &lsquo;अथपरा यया तदक्षरमधिगम्यते&rsquo; (मुं १-५-) इत्यत्र अक्षरपदार्थो नारायण इति स्थापितम् । भूतात्मा - बद्धजीवः, अत्र प्राक् (२४८ पु) उदाहृत (मै-३) श्रुतिरनुसन्धेया । भूतात्मनः क्षरत्त्वोक्त्या अचेतनवत् कार्यत्त्वं बोधितम् । तेन वस्तुत्तो जीवस्य पञ्चविंशत्त्वस्य वक्ष्यमाणत्त्वेऽपि अचित्सम्बद्धस्य कार्यतया चतुर्विंशतितत्त्वान्तर्भावमभिप्रेत्यैव अनुपदमेव विष्णोः पञ्चविंशतिमन्त्रोक्तिस्सङ्गच्छते । विष्णुशब्देन कठश्रुत्याद्यभिप्रेतं व्याप्यव्यापकतत्त्वद्वयं व्यञ्जितम् । निस्तत्त्वः - आधारभूततत्त्वशून्यः, &lsquo;तत्त्वसंश्रयणात्&rsquo; इति वक्ष्यमाणानुसारात्, स्वतन्त्र इति यावत् । एतत् -क्षरम्, तत्त्वसंश्रयणात् - विष्ण्वधीनसत्तावत्त्वात्, एतेन क्षरस्य परतन्त्रतत्त्वरूपतोक्ता भवति । एतदेव विशदयति &lsquo;यन्मर्त्यम्&rsquo; इत्यादिना &lsquo;तत्तन्मूर्ति&rsquo; इत्यत्र तत्, तन्मूर्ति, इति छेदः । यच्छब्दे वीप्साभावेन तच्छब्दे वीप्साविवक्षणानौचित्यात् । तत् - सृष्टं क्षरं चिदचिदात्मकम्, तन्मूर्ति-क्षरशरीरकं विष्णुतत्त्वम्, एतद्देहम्&rsquo; इति पूर्वमभिधाय अत्र &lsquo;तन्मूर्ति&rsquo; इत्युक्त्या भूतात्मनो लोकप्रसिद्धदेहवत् अचिद्भूतात्मनोरुभयोरपि विष्णुदेहत्त्वमिति बोधितम् ।</p>
<h3 id="अभद-वयपदशसय-शरर-शरर-भव-नबनधनत">अभेद-व्यपदेशस्य शरीर-शरीरि-भाव-निबन्धनता</h3>
<p>एतन्मूलक एवाभेदव्यपदेश इति दर्शयति &lsquo;चतुर्विंशति[[??]]मोऽव्यक्त&rsquo; इति &lsquo;अमूर्तः&rsquo; &lsquo;अमूर्तिमान्&rsquo; इत्यत्र भूतात्मवत्कर्मकृतशरीरशून्य इत्यर्थः । सर्वशरीरकत्वेन भूतात्मविलक्षणात्मत्त्वं विष्णोर्दर्शयति &lsquo;स एव&rsquo;, इत्यादिना । चेतयंश्चेतनान्नित्यम् इत्येव पाठः प्राचीनलिखितकोशेषु बहुषु (वा. रामस्वामिशास्त्रिमुद्रितकोशेपि) दृश्यते । &lsquo;नित्यो नित्यानां चेतनश्चेतनानाम्&rsquo; तमात्मस्थम्&rsquo; (कठउ ५-१३) &lsquo;तत्कारणं सांख्ययोगाधिगम्यम्&rsquo; (श्वेउ ६-१३) &lsquo;स एतासां प्रतिबोधनायाभ्यन्तरं विविशानीति&rsquo; &lsquo;आत्मस्थं प्रभुं भगवन्तं कारयितारम्&rdquo; (मै उ ३ - २) इति (पु १४८) उदाहृतायाश्च श्रुतेरनुसारात् । आत्मस्थम्&rsquo; इति &lsquo;व्याप्य नारायणस्स्थितः&rsquo; (तैना) इति श्रुत्यनुसाराद्व्याप्तिपरम् । प्रभुं कारयितारमिति स्वामित्त्वनियामकत्त्वे उक्ते । एतेन जीवस्य परमात्मशरीरत्वं दर्शितम् । &lsquo;नरसम्बन्धिनस्सर्वे चेतना-चेतनात्मकाः&rsquo; (र-त्र) इति वचनार्थोऽपि संगृहीतः । एतावता शरीरशरीरिभावापन्नतत्त्वद्वयमिति देहे आत्मद्वयमिति च निर्णीतम् । &lsquo;विकुर्वाण&rsquo; इत्यादिभूतात्मनिरूपणपरम्&rsquo; विकुर्वाण इति पूर्वोक्तक्षरशब्दार्थ उक्तः । &lsquo;प्रकृतिमानभिमन्यति&rsquo; इत्यनेन &lsquo;तस्मिंश्चान्यो मायया सन्निरुद्धः&rsquo; (श्वे उ) इति श्रुत्यर्थ उक्तः । श्रुतौ च &lsquo;मायया&rsquo; इति संनिरुद्ध इत्यत्रैवान्वेति । तेन अन्यपदार्थभूतः मायास्वामीश्वरभेदः जीवगतस्स्वाभाविको न मायिक इति बोध्यते । अत्रपूर्वम् &lsquo;एतद्देहं - सर्वदेहिषु, इत्यत्र प्रकृतेर्देहरूपाया यस्संबन्ध उक्तस्स एव देहात्माभिमानस्य स्वतन्त्रात्माभिमानस्य च हेतुरित्याशयः । &lsquo;देहयोगाद्वासोऽपि&rsquo; (शा सू ३-२-५) इति सूत्रेप्ययमर्थः स्फुटः । अत्र जीवस्य क्षरत्वोक्त्या नराज्जातत्वेन नारपदार्थत्वं दर्शितम् ।
सहवासेति - सहवासः विष्णुना सह देहे वास एव निवासो यस्य सः सहवासनिवास इत्यर्थः । एतेन देहे जीवापृथक्सिद्धिवत् भूतात्मनो विष्ण्वपृथक्सिद्धिरपि प्रदर्शिता । एतन्निबन्धनं मोहाकारमाह &lsquo;नान्य&rsquo; इत्यादिना ।</p>
<h3 id="परकत-मणडलद-ऊरधव-दश-परसय-मकतपरपयत">प्रकृति-मण्डलाद् ऊर्ध्व-देशे परस्य मुक्तप्राप्यता</h3>
<p>&lsquo;आत्मस्थं प्रभुं भगवन्तं कारयितारं नापश्यत्&rsquo; (१४८ पृ) इत्याद्युदाहृतश्रुतेरर्थ एतेनोक्तः । जनकयाज्ञवल्क्यसंवादेऽप्ययमर्थो वक्ष्यते । &ldquo;तमसा तामसान्&rdquo; इत्यादेस्सात्विकान्सत्वसंश्रयात्, इत्यन्तस्यार्थस्य जनकयाज्ञवल्क्यसंवादे विवरणमुखेन सात्विकस्योत्तमं स्थानं – पुण्यपापविमुक्तानां स्थानमित्यादिना प्रकृतिञ्चाप्यतिक्रम्य । इत्यादिप्रागुदाहृतवचनेऽपि प्रकृतिमण्डलादूर्ध्वस्थानं विवक्षितमिति निर्णीतं भवति । केवलेनेह पुण्येनेत्यत्र &lsquo;पुण्यस्त्रिषु मनोज्ञे स्यात् क्लीबं सुकृतधर्मयोः, इत्यादिमेदिनीकोशादात्मज्ञानरूपधर्मोऽपि पुण्यशब्दार्थः । &ldquo;अधर्मेणाप्यधोगतिम्&rdquo; इति समभिव्याहाराच्च । एतेन &ldquo;यो ह वा वोपरिस्थः श्रूयते&rdquo; (मै. उ २-४) इत्यादिश्रुतिसिद्धस्य ज्ञानिप्राप्यता दर्शिता । एतेन &lsquo;अथ परा या यतदक्षरमधिगम्यते, (मु. उ.) इत्युपक्रमोक्ताक्षरप्राप्तिः, &lsquo;तथा विद्वान्नामरूपाद्विमुक्तः परात्परं पुरुषमुपैति दिव्यम्&rsquo; । (मु कठ-३-८) इत्युपसंहारे दिव्यपदेनाप्राकृतदेशे विवक्षिता &lsquo;पुण्यपापे विधूय निरञ्जनः&rsquo; &ldquo;तरति शोकं तरति पाप्मानं गुहाग्रन्थिभ्यो विमुक्तोऽमृतो भवति&rdquo; इति पूर्वं परत्र &ldquo;तदापीतेस्संसारव्यपदेशात्&rdquo; (शा. सू. ४-२-८) इति सूत्रे च गतिमध्ये सूक्ष्मशरीरादिविगमानन्तरमेव मुक्तिप्रतिपादनेन प्रकृतिमण्डले मुक्त्यसम्भवादिति सिद्धम् । अत्र जीवपरयोः शरीरशरीरिभावोक्त्या एकत्वव्यपदेशोपपादनेनाभेदबुद्धेर्भ्रमत्वोक्त्या च जीवपरभेदः सिद्धान्तितः ।
देहजीवयोरभेदबुद्धिवत् जीवपरयोरभेदबुद्धिरपि भ्रम एवेति उत्तरग्रन्थसन्दर्भेऽपि व्यक्तम् ।</p>
<h3 id="परषसय-सतरसमबनधतलयतय-परकतनतयसङगसय-मकषनपपततपरशन">पुरुषस्य स्त्रीसम्बन्धतुल्यतया प्रकृतिनित्यसङ्गस्य मोक्षानुपपत्तिप्रश्नः</h3>
<h4 id="मलम-1">मूलम्</h4>
<p>(म. भा. शा. मो.  )</p>
<blockquote>
<p>अहमेतानि वै सर्वं मय्येतानीन्द्रियाणि ह ।<br>
निरिन्द्रियो हि मन्येत व्रणवानस्मि निर्व्रणः ॥ ३०८-५०१ ॥<br>
अक्षरः क्षरमात्मानमबुद्धिस्त्वभिमन्यते ॥ ३०९-५४ ॥<br>
एवमप्रतिबुद्धत्त्वादबुद्धजनसेवनात् ।<br>
सर्गकोटिसहस्राणि मरणान्तानि गच्छति ॥ ३१०-९ ॥<br>
तदेव षोडशकलं देहमव्यक्तसंज्ञिकम् ।<br>
ममायमिति मन्वानस्तत्रैव परिवर्तते ॥ ३१०-८ ॥<br>
पञ्चविंशस्तथैवात्मा तस्यैवाप्रतिबोधनात् ।<br>
विमलश्च विशुद्धश्च शुद्धामलनिषेवणात् ॥ ३१०-९ ॥<br>
अशुद्ध एव शुद्धात्मा तादृग्भवति पार्थिव ।<br>
अबुद्धसेवनाच्चापि बुद्धोऽप्यबुद्ध(ध)तां व्रजेत् ॥ ३१०-१० ॥</p></blockquote>
<p>करालजनक उवाच -</p>
<blockquote>
<p>अक्षरक्षरयोरेष द्वयोस्सम्बम्ध उच्यते ।<br>
स्त्रीपुंसोश्चापि भगवन्सम्बन्धस्तद्वदुच्यते ॥ २१० - १२ ॥<br>
एवमेवाभिसम्बद्धौ नित्यं प्रकृतिपूरुषौ ।<br>
पश्यामि भगवंस्तस्मान्मोक्षधर्मो न विद्यते ॥ ३१०-१९ ॥<br>
मोक्षकामा वयं चाऽपि काङ्क्षामो यदनामयम् ।<br>
अदेहमजरं नित्यमतीन्द्रियमनीश्वरम् ॥ ३१०-२१ ॥</p></blockquote>
<p>वसिष्ठ उवाच -</p>
<blockquote>
<p>धार्यते हि त्वया ग्रन्थ उभयोर्वेदशास्त्रयोः ।<br>
न च ग्रन्थस्य तत्त्वज्ञो यथावत्त्वं नरेश्वर ॥ ३१०-२३ ॥<br>
यो हि वेदे च शास्त्रे च ग्रन्थधारणतत्परः ।<br>
न च ग्रन्थार्थतत्त्वज्ञस्तस्य तद्धारणं वृथा ॥ ३१०-२४ ॥<br>
एकत्वमक्षरं प्राहुर्नानात्वं क्षरमुच्यते ॥ ३२०-४७ ॥<br>
पञ्चविंशतिनिष्ठोऽयं यदा सम्यक्प्रचक्षते ।<br>
एकत्वं दर्शनं चास्य नानात्वं चाप्यदर्शनम् ॥ ३१०-४८ ॥</p></blockquote>
<p>जनक उवाच -</p>
<blockquote>
<p>नानात्वैकत्वमित्युक्तं त्वयैतदृषिसत्तम ।<br>
पश्यामि वाभिसन्दिग्धमेतयोर्वै निदर्शनम् ॥ ३११-१ ॥<br>
तथाऽबुद्धप्रबुद्धाभ्यां बुध्यमानस्य चानघ ।<br>
स्थूलबुद्ध्या न पश्यामि तत्वमेतन्न संशयः ॥ ३११-२ ॥<br>
अक्षररक्षयोर्युक्तं त्वया यदपि कारणम् ।<br>
तदप्यस्थिरबुद्धित्वात्प्रनष्टमिव मेऽनघ ॥ ३११-३ ॥<br>
तदेतच्छ्रोतुमिच्छामि नानात्वैकत्वदर्शनम् ।<br>
प्रबुद्धमप्रबुद्धं च बुध्यमानं च तत्त्वतः ॥ ३११-४॥<br>
विद्याविद्ये च भगवन्नक्षरं क्षरमेव च ।<br>
सांख्यं योगं च कार्त्स्न्येन पृथक्चैवापृथक्च ह ॥ ३११-५॥</p></blockquote>
<p>वसिष्ठ उवाच -</p>
<blockquote>
<p>योगकृत्यं तु योगानां ध्यानमेव परं बलम् ।<br>
तच्चापि द्विविधं ध्यानमाहुर्वेदविदो जनाः ॥ ३११-७ ॥<br>
तदा तमनुपश्येत यस्मिन्दृष्टे तु कथ्यते ।<br>
हृदयस्थोऽन्तरात्मेति ज्ञेयो ज्ञस्तातमद्विधैः ॥ ३११-१९ ॥<br>
विधूम इव सप्तार्चिरादित्य इव रश्मिमान् ।<br>
वैद्युतोऽग्निरिवाकाशे दृश्यतेऽऽत्मा तथाऽऽत्मनि ॥ ३११-१२० ॥<br>
सम्पश्यन्ति महात्मानो धृतिमन्तो मनीषिणः ।<br>
ब्राह्मणा ब्रह्मयोनिस्था ह्ययोनिममृतात्मकम् ॥ ३ - २१ ॥<br>
तदेवाहुरणुभ्योऽणु तन्महद्भ्यो महत्तरम् ।<br>
तत्तत्र सर्वभूतेषु ध्रुवं तिष्ठन्न दृश्यते ॥ ३११-२२ ॥<br>
योगदर्शनमेतावदुक्तं ते तत्त्वतो मया ।<br>
सांख्यज्ञानं प्रवक्ष्यामि परिसंख्यानदर्शनम् ॥ ३११-२६ ॥<br>
सर्गप्रलय एतावान्प्रकृतेर्नृपसत्तम ।<br>
एकत्वं प्रलये चास्य बहुत्वं च यदाऽसृजत् ॥ ३११-३३ ॥<br>
एवमेव च राजेन्द्र विज्ञेयं ज्ञेयचिन्तकैः ।<br>
अधिष्ठाता य इत्युक्तस्तस्याप्येतन्निदर्शनम् ॥ ३१२-३४ ॥<br>
एकत्वं च बहुत्वं च प्रकृतेरनुतत्ववान् ।</p></blockquote>
<blockquote>
<p>एकत्वं प्रलये चास्य बहुत्वं च प्रवर्तनात् ॥ ३११-२५॥<br>
बहुधात्मानमकरोत्प्रकृतिः प्रसवात्मिका ।<br>
तच्च क्षेत्रं महानात्मा पञ्चविंशोऽधितिष्ठति ॥ ३११-३६॥<br>
अधिष्ठातेति राजेन्द्र प्रोच्यते यतिसत्तमैः ।<br>
पञ्चविंशोप्रबुद्धात्मा बुध्यमान इति स्मृतः ।<br>
यदा तु बुध्यतेऽऽत्मानं तदा भवति केवलः ॥ ३११-४४ ॥<br>
सम्यग्दर्शनमेतावद्भाषितं तव तत्त्वतः ।<br>
एवमेतद्विजानन्तः साम्यतां प्रतियान्त्युत ॥ ३११-४५ ॥<br>
नत्वेवं वर्तमानानामावृत्तिर्विद्यते पुनः ।<br>
विद्यतेऽक्षरभावत्वं ये परात्परमव्ययम् ॥ ३११-४७॥<br>
पश्येरन्नेकमतयो न सम्यक्तेषु दर्शनम् ।<br>
तेऽव्यक्तं प्रतिपद्यन्ते पुनः पुनररिन्दम । ३११-४८ ॥</p></blockquote>
<h3 id="अरथ">अर्थः</h3>
<p>इति देहाद्यात्मभ्रमं दर्शयति - अहमेतानीत्यादिना । अक्षरः ॥ ५४ ॥ स्वरूपपरिणामशून्य इत्यर्थः । एतेन अहमर्थस्य जीवस्य वस्तुतोऽक्षरत्वमेवेति सिध्यति परमात्मस्वामिके तद्भोगसाधने देहादौ स्वस्य स्वामित्वभोगसाधनत्वबुद्धिरूपममकारं दर्शयति - तदेवमित्यनेन । उक्त ममकार एव संसृतिहेतुरिति भावः । तस्यैवाप्रतिबोधनादिति &lsquo;ममायमिति मन्वान&rsquo; इत्यत्रैवान्वेति । स्वभावतो विमलः विशुद्धः ममायमिति मन्वान इत्युक्तहेतोरशुद्ध एव शुद्धामलनिषेवणात् शुद्धात्मा तादृग्भवतीत्यन्वयः । शुद्धामलपदं परमात्मपरम् । तादृगित्यत्र परमसाम्यं विवक्षितम् । प्रकृतिसेवनया बद्धो जीवः परमात्मसेवनया मुक्तः परमात्मसमो भवतीत्यर्थः । नित्यप्रकृ&quot;तिसम्बद्धस्य प्रकृतिमोक्षः कथम्? इति करालजनकप्रश्नः । &lsquo;अनामयम्&rsquo; परमात्मपरम् । अनीश्वरमिति - न विद्यते ईश्वरो यस्येति विग्रहः । &ldquo;पतिं विश्वस्यात्मेश्वरम्&rdquo; &ldquo;न तस्येशे कश्चन&rdquo; इति श्रुत्यर्थोऽत्रानुसंहितः । एकत्वमिति ॥ ४८॥ सृष्टौ प्रकृतेः परिणामानन्त्येन देहाद्यात्मभ्रमसम्भवेन नानात्वम् ।</p>
<h4 id="परलयकलकम-एकतव-सषट-कलक-बहतवम-इतय-एक-शरत-सदधनत">प्रलयकालिकम् एकत्वं सृष्टि-कालिकं बहुत्वम् इत्य् एक-श्रुति-सिद्धान्तः</h4>
<p>प्रलये च परिणामाभावेन एकत्वमित्यनुपदमेव स्फुटीभविष्यति । यदा पञ्चविंशतितत्त्वज्ञानं तदा चतुर्विंशतितत्त्वातिरिक्तपञ्चविंशजीवस्वरूपैकत्वज्ञाने स्वदेहादिगतनानात्वभ्रमो यदा नास्ति तदा ज्ञायमानं तत्तज्जीवगतमेकत्वमेव दर्शनम् । तत्तज्जीवगतैकत्वज्ञानं सम्यग्दर्शनमिति यावत् । तत्तज्जीवेषु स्वस्वदेहाद्यात्मभ्रमदशायां नानात्वज्ञानं न सम्यग्दर्शनमिति च । प्रकृतिमोक्षहेतुभूतं योगकालिकं स्वात्मनि परमात्मदर्शनं कथयति तदेत्यादिना - एतेन स्वतन्त्रात्मभ्रमः जीवपराभेदभ्रमश्च व्युदस्तो भवति । आत्मनि - स्वात्मनि जीवे आत्मा-परमात्मा दृश्यत इत्यर्थः । &lsquo;विज्ञानात्मा पुरुषः सपरेऽक्षरे आत्मनि सम्प्रतिष्ठते&rsquo; (प्र. ४ - ९) इत्युक्तेः परमात्मनि जीवात्मा इत्यर्थस्य सम्भवेऽपि &ldquo;यदर्चिमद्यदणुभ्योऽणु&rdquo; (मुण्ड २-२-२) इत्यादिश्रुत्यर्थस्य तदेवाहुः २२० । इत्यनेनोक्तेः । आत्मनि जीवे इत्यादिप्रागुक्तार्थ एवात्र विवक्षितः सर्वभूतेषु ध्रुवं तिष्ठत् - इत्युक्तेश्च प्रलये प्रकृतेरेकत्वेन तदधिष्ठातुः परस्यैकत्वेन व्यवहारः । सृष्टौ प्रकृतेर्बहुत्वात्तदधिष्ठातुः परस्याऽपि बहुनामरूपभाक्त्वेन बहुत्वेन व्यवहारोऽत्र विवक्षितः ॥ ३३-३४ ॥ &lsquo;तच्च क्षेत्रं महानात्मा पञ्चविंशोऽधितिष्ठति&rsquo; ॥ ३६ ॥ इत्यत्र परस्याप्यधिष्ठातृत्वं विवक्षितम् । जीवस्याक्षरकौटौ कथनावसरे विष्णोः पञ्चविंशस्य &lsquo;यन्मर्त्यमसृजद्व्यक्तं तत्तन्मूर्त्यधितिष्ठति । इत्यधिष्ठातृत्वस्य पूर्वमभिधानात् जीवस्य स्वरूपज्ञानदशायामक्षरकोटौ निवेशेन परस्य च षड्विंशत्वेन जीवस्यैव पञ्चविंशत्वेनाप्येतत्प्रघट्टके व्यवहारादिति बोध्यम् । एतेन &ldquo;सदेव सौम्येदमग्र आसीत्&rdquo; इत्यादिश्रुतिषु प्रलयकालिकं नामरूपविभागाभावलक्षणमेकत्वं विवक्षितं नतु परसम्मतमिति निर्णीतं भवति ॥ ४४ ॥ आत्मानम् - दृश्यतेऽत्मा तथात्मनि ॥ २० ॥ इति पूर्वोक्तदिशा जीवात्मगतं परमात्मानमित्यर्थः ।</p>
<blockquote>
<p>एको वशी निष्क्रियाणां बहूनामेकं बीजं बहुधा यः प्रकरोति ।<br>
तमात्मस्थं येऽनुपश्यन्ति धीरास्तेषां सुखं शाश्वतं नेतरेषाम् ॥</p></blockquote>
<h4 id="यगवषयभत-यजञवलकयसमतयकत-परसय-जवसथतवम">योगविषयभूतं याज्ञवल्क्यस्मृत्युक्तं परस्य जीवस्थत्वम्</h4>
<blockquote>
<p>नित्योनित्यानां चेतनश्चेतनानामेको बहूनां यो विदधाति कामान् ।<br>
तत्कारणं साङ्ख्ययोगाधिगम्यं ज्ञात्वा देवं मुच्यते सर्वपाशैः ॥</p></blockquote>
<p>इति निर्गुणश्रुतिसमनन्तर(श्व - ६)श्रुत्यनुसारात् ।
एतेन -</p>
<blockquote>
<p>ध्यानयोगेन संदृश्यस्सूक्ष्म आत्माऽऽत्मनि स्थितः ।<br>
निस्सरन्ति यथा लोहपिण्डात्तप्ताः स्फुलिङ्गकाः ।<br>
सकांशादात्मनस्तद्वदात्मानः प्रभवन्ति हि ॥<br>
(याज्ञ. स्मृ. प्र. अ. ६७)</p></blockquote>
<blockquote>
<p>ज्ञेयं चारण्यकमहं यदादित्यादवाप्तवान् ।<br>
योगशास्त्रं च मत्प्रोक्तं ज्ञेयं योगमभीप्सता ॥<br>
(याज्ञ. स्मृ. प्र. अ. ११०)</p></blockquote>
<blockquote>
<p>अनन्यविषयंकृत्वा मनोबुद्धिस्मृतीन्द्रियम् ।<br>
ध्येय आत्मा स्थितो योसौ हृदये दीपवत्प्रभुः ॥<br>
(याज्ञ. स्मृ. प्र. अ. १११)</p></blockquote>
<blockquote>
<p>सिद्धे योगे त्यजन् देहममृतत्वाय कल्पते ।
(याज्ञ. स्मृ. प्र. अ. २०३)</p></blockquote>
<p>इति याज्ञवल्क्यवचनानि व्याख्यातानि । एतेन पूर्वं &ldquo;शुद्धामलनिषेवणात्&rdquo; इत्यत्र निषेवणं योगरूपमिति बोधितम् । एवं पूर्वं तादृगित्यत्र परमात्मसाम्यमेव विवक्षितं तदपि सर्वविषयकज्ञानवत्वेन ।</p>
<blockquote>
<p>विज्ञानात्मा सहदेवैश्च सर्वैः प्राणा[[ण??]]भूतानि संप्रतिष्ठन्ति यत्र ।<br>
तदक्षरं वेदयते यस्तु सोम्य स सर्वज्ञस्सर्वमेवाविवेशेति ॥<br>
(प्रश्न उ. ४-११)</p></blockquote>
<p>इति श्रुतेरित्याशयेनाह साम्यतामित्यादि साम्यताम् - साम्यमेव साम्यता । देवतेत्यादिवत्स्वार्थे तल्प्रत्ययः ॥ ४७ ॥ अक्षरभावत्वमिति स्वार्थे त्वप्रत्ययः । अक्षरभाव इत्यर्थः ।</p>
<h4 id="अकषरतपरत-पर-इत-म-शरतयरथ">अक्षरात्परतः परः इति (मुं) श्रुत्यर्थः</h4>
<p>जीवस्य स्वरूपपरिणामविरहस्य सार्वदिकत्वे न धर्मभूतज्ञानगतसङ्कोचविकासात्मकपरिणामविरहः मुक्तिकालिक एवाक्षरभावः अत्र विवक्षितः । परमात्मसाम्यं च मुक्तस्यानेन धर्मेणेति चात्र विवक्षितम् । ‘पश्येरन्नेकमतयः&rsquo; इत्येव बहुषु कोशेषु (वा. रा. मु. कोशे च) पाठः । अयमेव पूर्वापरानुगुण्येन युक्तः । एकमतय इत्यत्र अक्षरपदार्थपरमात्मजीवाभेदज्ञानवन्त इत्यर्थः । अत्र &lsquo;परात्परमव्ययम्&rsquo; इत्यनेन दिव्यो मूर्तः पुरुषः - &lsquo;अक्षरात्परतः परः&rsquo; &lsquo;तथा विद्वान् नामरूपाद्विमुक्तः परात्परं पुरुषमुपैति दिव्यम्&rsquo; इति च समानार्थकश्रुतिद्वयं प्रत्यभिज्ञाप्यते । तत्र च &lsquo;परतोऽक्षरात्पर&rsquo; इति समानाधिकरणनिर्देशः । परतोऽक्षरान्मुक्तात्पर इति तदर्थः । एवं परात्परमित्यत्र नामरूपाद्विमुक्तात्परमित्यर्थः । &ldquo;अथ परा यया तदक्षरमधिगम्येत”</p>
<blockquote>
<p>यथा सुदीप्तात्पावकाद्विष्फुलिङ्गास्सहस्रशः प्रभवन्ते सरूपाः ।<br>
तथाक्षराद्विविधास्सौम्य भावाः प्रजायन्ते तत्र चैवापियन्ति</p></blockquote>
<p>&lsquo;अक्षरात्परतः परः&rsquo; &lsquo;तदा विद्वान् पुण्यपापे विधूय निरञ्जनः परमं साम्यमुपैति ।” इति श्रुतयोऽत्रानुसंहिताः । अक्षरस्य परमात्मनः प्राप्यत्वं प्रकाशवदग्न्यादिदृष्टान्तेनाक्षरसरूपस्य ज्ञानविकासवतो जीवस्य जन्यत्वं परमात्मनः अक्षरात्परत्वं, मुक्तस्याक्षरसाम्यम् अक्षरपुरुषस्य नामरूपाद्विमुक्तात्परत्वं च जीवब्रह्मभेदाभ्युपगन्तॄणामेव पक्षे सङ्गच्छते नतु जीवपराभेदपक्ष इति भावः । एतत्प्रघट्टकमभिप्रेत्यैव वेदान्तसारे (१-२-२३) भगवता &ldquo;अथवा सामानाधिकरण्येन परतोऽक्षरात्पञ्चविंशकात्पर इति भेदव्यपदेशः&rdquo; इति &lsquo;अक्षरात्परतः पर&rsquo; इति श्रुत्यर्थोऽभ्यधायि । पूर्वश्रुतावक्षरसरूपत्वेन प्रकाशवदग्न्यादिदृष्टान्तेन च ज्ञानवतां जीवानां जन्मोक्त्या अक्षरात्परत इत्यत्राक्षरशब्दः जीवपरः ।</p>
<blockquote>
<p>यदा पश्यः पश्यते रुक्मवर्णं कर्तारमीशं पुरुषं ब्रह्मयोनिम् ।<br>
तदा विद्वान्पुण्यपापे विधूय निरञ्जनः परमं साम्यमुपैति ॥<br>
(मुं. उ. ३-१)</p></blockquote>
<p>इत्युत्तरश्रुतौ विद्वानित्यस्याभावेऽपि वाक्यार्थपूर्तिसम्भवे विद्वानिति पदेन मुक्तस्य ज्ञानसाम्यविवक्षासूचनपूर्वकं ज्ञानवतो जीवस्य परमात्मसाम्यं वक्ष्यते ।</p>
<h4 id="मणडकशरतयभपरत-मकतसय-भगवत-जञनसमयम">मुण्डकश्रुत्यभिप्रेतं मुक्तस्य भगवता ज्ञानसाम्यम्</h4>
<p>तत्पूर्वश्रुतौ च &lsquo;जुष्टं यदा पश्यत्यन्यमीशमस्य महिमानमिति वीतशोकः (मुं. उ. ३-२-२) इत्यत्र ईशजीवभेदम् ईशमहिमानं च पश्यन् जीवः प्रस्तुतः । महिमा च &lsquo;यस्सर्वज्ञः सर्वविद्यस्यैष महिमाभुवि&rsquo; (मु. उ. २-२-७) पूर्वं सर्वज्ञस्य श्रुतः । एतत्पूर्वार्धेऽपि &lsquo;यदापश्यः&rsquo; इति सगुणसाक्षात्कारवानेव विवक्षितः । अत्र कर्तारं ब्रह्मयोनिम् । इत्यनेन &lsquo;तथाक्षरात्सम्भवतीह विश्वम्&rsquo; (मुं. उ १-१-७) इति श्रुत्यर्थस्योपस्थापनेन तदुत्तरं &lsquo;यस्सर्वज्ञः सर्ववित्&rsquo; इति सर्वज्ञत्वमप्युपस्थापितम् । एवं च ‘विद्वान् साम्यमुपैति&rsquo; इति वाक्ये ज्ञानवतस्सर्वज्ञत्वेनोपस्थितेन परमात्मना साम्यं ज्ञानसाम्य एव पर्यवस्यति । &lsquo;इदं ज्ञानमुपाश्रित्य मम साधर्म्यमागताः&rsquo; (गी. १४-३) &lsquo;स गुणान् समर्तात्यैतान्[[??]] ब्रह्मभूयाय कल्पते, (र्गा १४-२६) इति गीतायामुपक्रमोपसंहारयोः मुक्तस्य ब्रह्मणा साधर्म्यं ज्ञानसाम्यमेवेति एतच्छुतितात्पर्यविषयीभूत एवार्थो निर्णीतः । सर्वज्ञत्वयोग्यस्य जीवस्य ज्ञानविकासप्रतिबन्धकपापसद्भावेन किञ्चित्पापनाशेन जन्मकालमारभ्य शरीरेन्द्रियद्वारकं किञ्चिज्ञानं ज्ञानप्रतिबन्धककतिपयपापविगमेन परमात्मज्ञानसमनन्तरं ततोऽतिशयितं ज्ञानं मुक्त्युपायभूतज्ञानपूर्त्या पुण्यपापसामान्यविधूनने सूक्ष्मशरीरस्य कर्मवासनायाश्च गतिमध्येऽपगमे प्रतिबन्धकसामान्यविगमेन सर्वज्ञत्वमिति बोधनाय &lsquo;तदा विद्वान्पुण्यपापे विधूय निरञ्जनः परमं साम्यमुपैति&rsquo; इत्यत्र विद्वान्, पुण्यपापे विधूय, निरञ्जनः, परमम् इति पदान्युपात्तानि । उत्तरत्रापि चिदचितोः प्रलयेऽक्षरत्वैकत्वप्रदर्शनेन प्रलयकालिकमेवैकत्वमिति निर्धार्य जीवस्य परमात्मसाम्यं स्थिरीक्रियते ।</p>
<h3 id="मलम-2">मूलम्</h3>
<blockquote>
<p>अविद्यामाहुरव्यक्तं सर्गप्रलयधर्मिणीम् ।<br>
सर्गप्रलयनिर्मुक्तो विद्यो वै पञ्चविंशकः ॥ ३१२-२ ॥<br>
ज्ञानमव्यक्तमित्युक्तं ज्ञेयो वै पञ्चविंशकः ।<br>
तथैव ज्ञानमव्यक्तं विज्ञाता पञ्चविंशकः ॥ ३१२-९ ॥<br>
अक्षरञ्च क्षरञ्चैव यदुक्तं तन्निबोध मे ॥ ३१२-१० ॥</p></blockquote>
<blockquote>
<p>उभावेतौ क्षरावुक्तावुभावेतौ क्षराक्षरौ (नचाक्षरौ) ।<br>
यदा तु गुणजालं तदव्यक्तात्मनि संक्षिपेत् ।<br>
तदा सहगुणैस्तैस्तु पञ्चविंशो विलीयते ॥ १५ ॥<br>
गुणा गुणेषु लीयन्ते तदैका प्रकृतिर्भवेत् ।<br>
क्षेत्रज्ञोऽपि यदा तात तत् क्षेत्रे सम्प्रलीयते ॥ १६ ॥<br>
तदाक्षरत्वं प्रकृतिर्गच्छते गुणसंज्ञिता ।<br>
निर्गुणत्वं च वैदेह गुणेष्वप्रतिवर्तनात् ॥ १७ ॥<br>
एवमेव च क्षेत्रज्ञः क्षेत्रज्ञानपरिक्षयात् ।<br>
प्रकृत्या निर्गुणस्त्वेष इत्येवमनुशुश्रुम ॥ १८ ॥<br>
क्षरो भवत्येष यदा तदा गुणवती मिथः ।<br>
प्रकृतिं त्वभिजानाति निर्गुणत्वं तथाऽऽत्मनः ॥ १९ ॥<br>
तदा विशुद्धो भवति प्रकृतेः परिवर्जनात् ।<br>
अन्योऽहमन्येयमिति यदा बुद्ध्यति बुद्धिमान् ॥ २० ॥<br>
तदैषा त्वन्यतामेति न च मिश्रत्वतां व्रजेत् ।<br>
प्रकृत्या चैव राजेन्द्र मिश्रो ह्यन्यश्च दृश्यते ॥ २१ ॥<br>
अयमत्र भवेद्बन्धुरनेन सह मे क्षमम् ।<br>
साम्यमेकत्वतां यातो यादृशस्तादृशस्त्वहम् ॥ २७ ॥<br>
तुल्यतामिह पश्यामि सदृशोऽहमनेन वै ।<br>
अयं हि विमलो व्यक्तमहमीदृशकस्तथा ॥ २८ ॥<br>
योऽहमज्ञानसंमोहादज्ञया सम्प्रवृत्तवान् ।<br>
स सङ्गयाऽहं निस्सङ्गस्थितः कालमिमं त्वहम् ॥ ३१२-२९ ॥<br>
अनयाऽहं वशीभूतः कालमेतन्न बुद्धवान् ।<br>
उच्चमध्यमनीचान्तां तामहं कथमावसे ॥ ३१२-३० ॥<br>
सहवासं न यास्यामि कालमेतद्धि वञ्चनात् ।<br>
वञ्चितोऽस्म्यनया यद्धि निर्विकारो विकारया ॥ ३१२-३२ ॥<br>
न चायमपराधोऽस्या ह्यपराधो ह्ययं मम ।<br>
योऽहमत्राभवं सक्तः पराङ्मुखमुपस्थितः ॥ ३१२-३३ ॥<br>
न ममात्राऽनया कार्यमहङ्कारकृतात्मना ॥ ३१२-३६ ॥<br>
आत्मानं बहुधा कृत्वा योऽयं भूयो युनक्ति माम् ।<br>
इदानीमेष बुद्धोऽस्मि निर्ममो निरहङ्कृतः ॥ ३१२-३७ ॥<br>
मम त्वमनया नित्यमहङ्कारकृतात्मकम् ।<br>
अपेत्याहमिमां हित्वा संश्रयिष्ये निरामयम् ॥ ३१२-३८ ॥<br>
अनेन साम्यं यास्यामि नानयाऽहमचेतसा ।<br>
क्षमं मम सहानेन नैकत्वमनया सह ॥ ३१२-३९ ॥<br>
एवं परमसम्बोधात्पञ्चविंशोऽनुबुद्धवान् ।<br>
अक्षरत्वं निगच्छेत त्यक्त्वाक्षरमनामयम् ॥३१२-४० ॥<br>
निर्गुणं परमं दृष्ट्वा तादृग् भवति मैथिल ॥ ३१२-४१ ॥<br>
सांख्ययोगौ मया प्रोक्तौ शास्त्रद्वयनिदर्शनात् ।<br>
यदेव सांख्यशास्त्रोक्तं योगदर्शनमेव तत् ॥ ४४ ॥<br>
पृथक्चैव हि तच्छास्त्रमित्याहुः कुशला जनाः ॥ ४६ ॥<br>
पञ्चविंशात्परं तत्त्वं (परत्वेन) न पश्यन्ति नराधिप ।<br>
सांख्यानां तु परं तत्त्वं (तन्त्रं) यथावदनुवर्णितम् ॥ ४७ ॥<br>
बुद्धमप्रतिबुद्धं च बुध्यमानं च तत्त्वतः ।<br>
बुध्यमानं च बुद्धं च प्राहुर्योगनिदर्शनम् ॥ ४८ ॥<br>
अव्यक्तबोधनाच्चापि बुद्ध्यमानं वदन्त्युत ।<br>
पञ्चविंशं महात्मानं नचासावपि बुद्ध्यते ॥ ३१३-६ ॥<br>
षड्विंशं विमलं बुद्धमप्रमेयं सनातनम् ।<br>
स तु तं पञ्चविंशञ्च चतुर्विंशञ्च बुद्ध्यते ॥ ३१३-७ ॥<br>
अव्यक्तं तत्तु तद्ब्रह्म बुद्ध्यते तात केवलम् ॥ ३१२-८॥<br>
केवलं पञ्चविंशश्च चतुर्विशञ्च पश्यति ।<br>
बुध्यमानो यदात्मानमन्योऽहमिति मन्यते ॥ ३१३-९ ॥<br>
तदा प्रकृतिमानेष भवत्यव्यक्तलोचनः ।<br>
बुध्यते परमं बुद्धं विशुद्धमचपलोपमम् ॥ ३१३-१० ॥<br>
षड्विंशं राजशार्दूल तदा बुद्धत्वमाव्रजेत् ।<br>
ततस्त्यजति सोऽव्यक्तं सर्गप्रलयधर्मि वै ॥ ३१३-११ ॥<br>
निर्गुणः प्रकृतिं वेद गुणयुक्तामचेतनाम् ।<br>
ततः केवलधर्माऽसौ भवत्यव्यक्तदर्शनात् ॥ ३१३-१२ ॥<br>
केवलेन समागम्य विमुक्तोऽऽत्मानमाप्नुयात् ।<br>
एतं वै तत्त्वमित्याहुर्निस्तत्त्वमजरामृतम् ॥ ३१३-१३ ॥<br>
तत्त्वसंश्रयणादेव तत्त्ववान्न च मानद ।<br>
पञ्चविंशतितत्त्वानि प्रवदन्ति मनीषिणः ॥ ३१३-१४ ॥<br>
न चैष तत्त्ववांस्तात निस्तत्त्वस्त्वेष बुद्धिमान् ।<br>
एष मुञ्चति तत्त्वं हि क्षिप्रं बुद्धत्वलक्षणम् ॥ ३१३-१५ ॥<br>
षड्विंशोऽहमिति प्राज्ञो गृह्यमाणोऽजरामरः ।<br>
केवलेन बलेनैव समतां यात्यसंशयम् ॥ ३१३-१६ ॥<br>
षड्विंशेन प्रबुद्धेन बुध्यमानो ह्यबुद्धिमान् ।<br>
एवं नानात्वमित्युक्तं साङ्ख्यश्रुतिनिदर्शनात् ॥ ३१३-१७ ॥<br>
चेतनेन समेतस्य पञ्चविंशतिकस्य च ।<br>
एकत्वं वै भवत्यस्य यदा बुद्ध्या न बुध्यते ॥ ३१३-१८ ॥<br>
बुध्यमानोऽप्रबुद्धेन समतां याति मैथिल ।<br>
सङ्गधर्मा भवत्येष निस्सङ्गात्मा नराधिप ॥ ३१३-१९ ॥<br>
निस्सङ्गात्मानमासाद्य षड्विंशकमजं विभुम् ।<br>
विभुस्त्यजति चाव्यक्तं यदा त्वेतद्विबुध्यते ॥ ३१३-२० ॥<br>
चतुर्विंशमसारञ्च षड्विंशस्य प्रबोधनात् ।<br>
एष ह्यप्रतिबुद्धश्च बुध्यमानश्च तेऽनघ ॥ ३१३-२१ ॥<br>
प्रोक्तो बुद्धश्च तत्त्वेन यथाश्रुति निदर्शनात् ।<br>
नानात्वैकत्वमेतावद्द्रष्टव्यं शास्त्रदृष्टिभिः ॥ ३१३-२२॥<br>
मशकोदुम्बरे यद्वदन्यत्वं तद्वदेतयोः ।<br>
मत्स्योदके यथा तद्वदन्यत्वमुपलभ्यते ॥ ३१३-२३ ॥<br>
एवमेवावगन्तव्यं नानात्वैकत्वमेतयोः ।<br>
एवद्धि[[??]]मोक्ष इत्युक्तमव्यक्तज्ञानसंज्ञितम् ॥ ३१३-२४ ॥<br>
पञ्चविंशतिकस्यास्य योऽयं देहेषु वर्तते ।<br>
एष मोक्षयितव्येति प्राहुरव्यक्तगोचरात् ॥ ३१३-२५ ॥<br>
सोऽयमेवं विमुच्येत नान्यथेति विनिश्चयः ।<br>
परेण परधर्मा च भवत्येष समेत्य वै ॥ ३१३-२६ ॥<br>
विशुद्धधर्मा शुद्धेन बुद्धेन च स बुद्धिमान् ।<br>
विमुक्तधर्मा मुक्तेन समेत्य पुरुषर्षभ ॥ ३१३-२७ ॥<br>
वियोगधर्मिणा चैव वियोगात्मा भवत्युत ।<br>
विमोक्षिणा विमोक्षश्च समेत्येह तथा भवेत् ॥ ३१३-२८ ॥<br>
शुचिकर्मणा शुचिश्चैव भवत्यमितदीप्तिमान् ।<br>
विमलात्मा च भवति समेत्य विमलात्मना ॥ ३१३-२९ ॥<br>
केवलात्मा तथा चैव केवलेन समेत्य वै ।<br>
स्वतन्त्रश्च स्वतन्त्रेण स्वतन्त्रत्वमवाप्नुते ॥ ३१३-३० ॥<br>
एतावदेतत्कथितं मया ते तथ्यं महाराज यथार्थतत्त्वम् ।<br>
अमत्सरस्त्वं प्रतिगृह्य चार्थं सनातनं ब्रह्म विशुद्धमाद्यम् ॥ ३१३-३१ ॥<br>
कराल मा ते भयमस्तु किञ्चिदेतच्छ्रुतं ब्रह्म परं त्वयाद्य ।<br>
यथावदुक्तं परमं पवित्रं विशोकमत्यन्तमनादिमध्यम् ॥
॥ ३१३-३८ ॥<br>
अगाधजन्मामरणं च राजन्निरामयं वीतभयं (नित्यमजं) शिवं च ।<br>
समीक्ष्य मोहं त्यज चाद्य सर्वं ज्ञानस्य तत्वार्थमिमं विदित्वा ॥ ३१३–३९ ॥</p></blockquote>
<p>भीष्म उवाच</p>
<blockquote>
<p>एतदुक्तं परं ब्रह्म यस्मान्नावर्तते पुनः ।<br>
पञ्चविंशो महाराज परमर्षिनिदर्शनात् ॥ ३१३-४२ ॥<br>
पुनरावृत्तिमाप्नोति परं ज्ञानमवाप्य च ।<br>
नावबुध्यति तत्वेन बुध्यमानोऽजरामरम् ॥ ४३ ॥<br>
येन क्षराक्षरे वित्ते भयं तस्य न विद्यते ।<br>
विद्यते तु भयं तस्य यो नैतद्वेत्ति पार्थिव ॥ ४४ ॥</p></blockquote>
<p>इति ।</p>
<h3 id="परकतजवयर-उभयर-अपय-अकषर-शबदरथत">प्रकृतिजीवयोर् उभयोर् अप्य् अक्षर-शब्दार्थता</h3>
<p>३१२-२ अत्र प्रकृतेः सर्गप्रलयधर्मित्वमभिधाय पञ्चविंशस्य सर्गप्रलयसम्बन्धविरहवतो मुक्तस्य ज्ञानवत्वमभिधीयते । विद्या अस्यास्तीति विद्यः, अर्श आद्यच् - ९ - ज्ञानमिति ज्ञायतेऽनेनेति ज्ञानम्, ज्ञानकरणमिति यावत् । भावप्रत्ययान्तत्वे मुख्यज्ञानत्वस्याऽव्यक्तेऽसम्भवात् प्रलये ज्ञानविकासशून्यस्य पुंसः सृष्टौ ज्ञानविकासहेतुत्वेन प्रकृतेर्ज्ञानकरणत्वसम्भवात् &lsquo;एतज् ज्ञानमिति प्रोक्तम्&rsquo; (गी. १३) इत्यत्र ज्ञानशब्दवदयमपि करणप्रत्ययान्त एव ।</p>
<blockquote>
<p>गुणानां महदादीनामुत्पद्यन्ते परम्पराः ।<br>
अधिष्ठानं क्षेत्रमाहुरेतत्तत्पञ्चविंशकम्</p></blockquote>
<p>इति पूर्वश्लोकोक्तमहदादय एव गुणजाल(१५)मित्यत्र गुणाः । महदादिभिस्सहजीवस्याऽव्यक्ते लयोऽत्र उक्तः ।
प्रकृतेः विषमपरिणामशून्यत्वेनाक्षरत्त्वमेकत्वमभिधाय &ldquo;एवमेव च क्षेत्रज्ञः&rdquo; इत्यत्र जीवस्य ज्ञानपरिणामशून्यत्वेनाक्षरत्वैकत्वे प्रतिपादिते । अतो&rsquo;ऽव्यक्तमक्षरे लीयते&rsquo; इति श्रुतावक्षरशब्दार्थत्वं प्रकृतेर्जीवानां च विवक्षितमिति श्रीभाष्यकृतां निर्णयो युक्त एव । श्रुतावव्यक्तस्यावस्थाभेदांशे परं विशेषः प्रतिपादितः । &lsquo;तदैषा त्वन्यतामेतीत्यस्य स्थाने (२१)&rsquo; तदैष तत्वतामेति, इति नीलकण्ठसम्मतः पाठः । तत्पाठेऽपि पञ्चविंशतत्त्वतामित्यर्थः । &lsquo;अन्यतामेति&rsquo; इति पाठे अन्यताज्ञाननिबन्धनम् अन्यत्वं ज्ञायमानमेव विवक्षितम् । अन्यतायास्सार्वदिकत्वादित्याह – प्रकृत्या चेत्युत्तरार्धेन ॥ ३२ ॥ अत्र &ldquo;सहवासं न यास्यामि&rdquo; इत्यनेन अहङ्कारममकारयोः प्रकृतिसहवास एव निदानमिति सूचितम् ॥ ३८ ॥</p>
<h3 id="जवसय-परलयकलककषरतवपकषय-मकतसयकषरतव-वशष">जीवस्य प्रलयकालिकाक्षरत्वापेक्षया मुक्तस्याक्षरत्वे विशेषः</h3>
<p>निरामयम् — उपक्रमे अनामयत्वेनोक्तं नारायणम् इत्यर्थः । &lsquo;इदानीमेष बुद्धोऽस्मि&rsquo; ॥ ३७ ॥ इति पूर्वं, &lsquo;एवं परमसम्बोधात्पञ्चविंशोऽनुबुद्धवान्&rsquo; ४० । इत्युत्तरत्र चोक्तेः । परमस्य षड्विंशकस्य सम्बोधादिति नीलकण्ठोऽपि व्याचख्यौ । बुद्धत्वं चोत्तरत्र</p>
<blockquote>
<p>बुद्ध्यते परमं बुद्धं विशुद्धमचलोपमम् ।<br>
षड्विंशं राजशार्दूल तदा बुद्धत्वमाव्रजेत् ॥ ३१३-१० ॥</p></blockquote>
<p>इति षड्विंशज्ञानवत एव वक्ष्यते । अत एव &lsquo;निर्गुणं परमं दृष्ट्वा तादृग्भवति मैथिल ॥ ३१२–४२ ॥ इत्युत्तरोक्तिस्सङ्गच्छते । अत्र परमशब्दप्रयोगः &lsquo;स यो ह वै तत्परमं ब्रह्म वेद ब्रह्मैव भवति&rsquo; (मुं. उ.) इति श्रुतिमभिप्रेत्य । श्रुतौ च परमशब्दः जीवब्रह्माभेदविवक्षां विघटयन् तयोस्साम्यविवक्षां द्रढयति । इति व्यासेन निर्धारितं भवति । ४२ क्षरं त्यक्त्वानामयमक्षरत्वं निगच्छेतेति पूर्वार्धे योजना । अनामयमित्यनेन प्रलयकालिकाक्षरत्वं पूर्वोक्तं व्युदस्तं भवति । प्रलयकालिकं च ज्ञानसङ्कोचविकासावस्थाद्वयविरहेण ज्ञानातिसङ्कुचितावस्थारूपम् । तद्धि दुष्टमेव - मुक्तिकालिकं तु पूर्णज्ञानविकासावस्थारूपम्, निर्दुष्टम् । इदं च अक्षरत्वम् अथ परा यया तदक्षरमधिगम्यते&rsquo; इत्यादौ परमात्मनिष्ठतया विवक्षितम् । तेन धर्मेण मुक्तस्य साम्यमेव &lsquo;स यो ह वै तत्परमं ब्रह्म वेद ब्रह्मैव भवति&rsquo; इति श्रुतौ विवक्षितमिति व्यासेन निर्णीतं भवति ॥ ४७ ॥ यदेव शास्त्रम् ४४ इति पूर्वोक्ता पृथक् पक्ष एव युक्त इत्याह - साङ्ख्यानामति षड्विंशानङ्गीकर्तृ पृथक् शास्त्रवादिमते &lsquo;नित्योनित्यानां चेतनश्चेतनानाम्&rsquo; &lsquo;तत्कारणं साङ्ख्ययोगाधिगम्यं ज्ञात्वा देवं मुच्यते सर्वपाशैः&rsquo; ॥ (श्वे. उ. ६) इति श्रुतिविरोधात् साङ्ख्यानामपि षड्विंशस्सम्मत एव इति पूर्वोक्तसिद्धान्त एव युक्तः इति भावः । कपिलासुरिसंवादादौ चायमेव सिद्धान्त इति स्फुटीभविष्यति ।</p>
<h2 id="क-आ-स-न-स--स-स-प-स-जवबरहमभदसधनम">(क-आ-सं) ना-स- सं (सं-पं-सं) जीवब्रह्मभेदसाधनम्</h2>
<p>&lsquo;व्यतिरिक्तं नामासुरे पुरुषः पञ्चविंशकक्षेत्रज्ञः&rsquo; इत्य् उपक्रम्य &lsquo;कूलमन्यो वृक्षोऽन्यः मशकोऽन्योऽन्य उदुम्बरोऽन्यामत्स्योऽन्यदुदकं मुञ्जमन्यदन्येषीकान्यदुदकमन्यत्पुष्करपर्णं तथान्यत् क्षेत्रं क्षेत्रज्ञोऽन्यः पुरुषः पञ्चविंशकः अन्यश्चास्मात् क्षेत्रज्ञ इति&rsquo; (३०३ - वा. २५९ वा. रा. शा. मुद्रितकोशे) अत्र दृष्टान्तास्सर्वे क्षेत्रजीवभेदे, जीवपरभेदे चानुसन्धेयाः । &lsquo;द्रष्टा क्षेत्रज्ञो द्रष्टव्यमव्यक्तम्&rsquo; इत्य् उपक्रम्य &lsquo;एवमेवासुरेऽन्यद्द्रष्टव्यमन्यः पुरुषः पञ्चविंशतितत्त्वमन्यदन्योऽस्मात् क्षेत्रज्ञ इति&rsquo; कपिलासुरिसंवादे, एतेन पूर्वं (क. आ. सं.)</p>
<blockquote>
<p>यदप्युक्तं किं परात्परमिति - अत्र ब्रूमः, परात्परं नामासुरे कर्मेन्द्रियेभ्यः परं बुद्धीन्द्रियमित्युपक्रम्य पर्वक्रमेण परात्परस्य निरूपणावसरे परमेतेभ्योऽन्यः क्षेत्रज्ञस्त्वसर्गप्रलयधर्मः</p></blockquote>
<p>इत्याद्युक्तौ क्षेत्रज्ञः जीवः परमात्मा च । तत्र जीवापेक्षया परमात्मनोऽपि षड्विंशकस्य परत्वं विवक्षितमिति बोध्यम् -</p>
<blockquote>
<p>योगाश्च साङ्ख्याश्च वदन्ति सम्यक्न<br>
न पञ्चविंशात्परमस्ति किञ्चित् ।<br>
अथान्यथा पश्यसि न त्वमेतं<br>
वयं तु पश्याम गुरोर्नियोगात् ॥ ३०४-१५९ ॥</p></blockquote>
<p>इत्य् उपक्रम्य</p>
<blockquote>
<p>प्रकृतिं क्षेत्रज्ञं च परः क्षेत्रज्ञः षड्विंशकोऽनुपश्यति ।<br>
न तु पञ्चविंशः क्षेत्रज्ञः प्रकृतिर्वा परं क्षेत्रज्ञं पश्यति ।</p></blockquote>
<p>इति नारदसनत्कुमारसंवादे, &lsquo;शुचिर्हि पञ्चविंशकस्तथैव षड्विंशकतत्त्वमवबुध्यते यदा तदा शुचिर्भवेदिति (३०५ वा. १७८) इति संयमनपञ्चशिखसंवादे, च स्फुटम् (३१२-४८) तत्वतो बुद्ध्यमानस्य बुद्धत्वमत्र विवक्षितम्, अत्राप्युत्तरत्रायमेव पूर्वमुक्तोऽर्थः सिद्धान्तयिष्यते । ३१३-६ पञ्चविंशं बुध्यमानं वदन्तीति पूर्वेणान्वयः असावपि - पञ्चविंशोपि षड्विंशं न बुध्यत इत्यन्वयः । “बुध्यते परमं बुद्धम्, १०१ इत्यादिपाठ एव बहुषु कोशेषु (वा. रा. शा. मु. कोशेऽपि) दृश्यते इत्ययमेव प्रामाणिकसम्मतः ॥ १५ ॥ षड्विंशोऽहमिति गृह्यमाणो बुद्धत्वलक्षणं तत्वं मुञ्चतीत्यन्वयः । जीवब्रह्माभेदज्ञानवतो न बुद्धत्वमित्येतेनोक्तं भवति । अयमेवार्थः स्थिरीक्रियते — चेतनेने१८त्यादिना ।</p>
<h2 id="बधयमनदशबदरथ-परकतयतकरमणननतरमव-मकतशच">बुध्यमानादिशब्दार्थः प्रकृत्यतिक्रमणानन्तरमेव मुक्तिश्च</h2>
<p>अत्र चेतनशब्दः &lsquo;नित्यो नित्यानां चेतनश्चेतनानाम्&rsquo; इति श्रुतिघटकप्रथमान्तचेतनपदसमानार्थकः षड्विंशपरः । ॥ २० ॥ षड्विंशस्य प्रबोधनादिति त्यजतीति पूर्वेणान्वेति ॥ २१ ॥ अव्यक्तवेदिता अव्यक्तजीवस्वरूपवेदिता च बुध्यमान उक्तः, षड्विंशजीवभेदवेदिता बुद्धः । उक्तज्ञानशून्योऽप्रतिबुद्ध इति निष्कर्षः यथाश्रुतिनिदर्शनादित्यनेनोक्तार्थस्य श्रुत्यभिप्रेतत्वं दर्शितम् ।
&ldquo;नानात्वैकत्वमेतावत्&rdquo; &ldquo;नानात्वैकत्वमेतयोः&rdquo; ॥ २४ ॥ इत्यत्र मशकोदुम्बरादिदृष्टान्तेन नानात्वं तात्विकमेकत्वं भ्रमनिबन्धनमिति विवेकः । &lsquo;एतयोः, इत्यस्य अव्यक्तपञ्चविंशयोः, पञ्चविंशषड्विंशयोश्चेत्यर्थः । &lsquo;एकत्वं वै भवत्यस्य&rsquo; इति पूर्वोक्तयनुसारात् । &ldquo;एतद्धि मोक्ष इत्युक्तमव्यक्तज्ञानसंज्ञितम्&rdquo; । इत्यत्राव्यक्तज्ञानमपि पञ्चविंशषड्विंशभेदज्ञानकालिकं पञ्चत्रिंशषड्विंशभिन्नाव्यक्तज्ञानम् । न तु अव्यक्तपञ्चविंशभेदमात्रज्ञानम् । तावन्मात्रेणाव्यक्तत्यागरूपमोक्षस्य प्रागनभिधानात् । मोक्ष इत्यत्र करणे घञ्, मोक्षसाधनमित्यर्थः ॥ २५ ॥ मोक्षयितव्य इति । अव्यक्तगोचरात् इत्यत्र प्रकृतिसामान्यं विवक्षितम् &ldquo;ओमित्येवात्मानं ध्यायथ स्वास्तिवः पाराय तमसः परस्तात्&rdquo; (मुं. उ. २ - ६) इत्यत्र प्रकृतिदेशादूर्ध्वमेव मुक्त्यभिधानेन तदनुसारेण पूर्वं &ldquo;प्रकृतिं चाप्यतिक्रम्य गच्छत्यात्मानमव्ययम्&rdquo; ॥ ३०७-१६ ॥ इत्युक्त्या अत्रापि तस्यैवार्थस्य विवक्षावश्यम्भावात् प्रकृतिदेशातिक्रमणाभावे मोक्ष एव न घटेतेत्याह – &ldquo;सोऽयमेवं विमुच्येत नान्यथेति विनिश्चयः&rdquo; इति &lsquo;स यो ह वै तत्परमं ब्रह्म वेद ब्रह्मैव भवती&rsquo;त्यत्र प्रकृतिदेशातिक्रमणानन्तरं परमात्मधर्मवत्वमेव विवक्षितमिति स्थापयति &lsquo;परेण परधर्मा चे&rsquo;त्यनेन २६ । अत्र परेण, समेत्य, इति पदद्वयेन &lsquo;सय&rsquo; इत्याद्यव्यवहितपूर्वा &ldquo;परात्परं पुरुषमुपैति दिव्यम्&rdquo; इति श्रुतिः प्रत्यभिज्ञाप्यते । पूर्वं &ldquo;तादृग्भवति&rdquo; विद्यतेऽक्षरभावत्वम्&rdquo; &ldquo;अनेन साम्यं यास्यामि&rdquo; &ldquo;अक्षरत्वं निगच्छेत&rdquo; इत्यादिना &ldquo;यथा सुदीप्तात्पावकात् तथा क्षराद्विविधास्सौम्यभावाः” अक्षरात्परतः परः “निरञ्जनः परमं साम्यमुपैति&rdquo; इति श्रुतितात्पर्यनिर्णयमुखेन</p>
<blockquote>
<p>विद्यतेऽक्षरभावत्वं ये परात्परमव्ययम् ।<br>
पश्येरन्नेकमतयो न सम्यक्तेषु दर्शनम् ।</p></blockquote>
<p>इत्युक्तार्थस्साधितः ।</p>
<h2 id="मणडकशरतयभपरत-परण-परधरम-च-इतयदमलरथ">मुण्डकश्रुत्यभिप्रेतः ‘परेण परधर्मा च इत्यादिमूलार्थः</h2>
<p>तेन &lsquo;परात्परं पुरुषमुपैति दिव्यम्&rsquo; इत्युक्तानुभवो मुक्तिकालिकः जीवब्रह्माभेदवादिनां न घटत इत्यपि सूचितम् । पूर्वश्रुतौ जीवब्रह्माभेदविघटनेनात्र परमशब्दप्रयोगेण च जीवब्रह्माभेदो &ldquo;ब्रह्मैव भवति&rdquo; इत्यत्र न विवक्षितः । &lsquo;तथा विद्वान्नाम रूपाद्विमुक्तः परात्परं पुरुषमुपैति दिव्यम्&rsquo; इति श्रुतौ दिव्यमुपैतीत्यत्र &lsquo;स्वस्ति वः पाराय तमसः परस्तात्&rsquo; इति प्राक्तनश्रुत्यनुसारेणाप्राकृतदेश एव ब्रह्मप्राप्तिर्विवक्षिता । तत्र च परात्परत्वं &lsquo;अक्षरात्परतः परः&rsquo; इति प्राक्तनश्रुत्यर्थनिर्णयानुसारेण नामरूपाद्विमुक्तादपि परत्वरूपं विदितम् &ldquo;स यो ह वै तत्परमं ब्रह्म वेद&rdquo; इत्यत्रापि नामरूपाद्विमुक्तात्पर एव परमशब्दार्थः । एवं च ब्रह्मैव भवतीत्यत्र – जीवे ब्रह्माभेदविवक्षा नैव घटते अतः “निरञ्जनः परमं साम्यमुपैति ।&rdquo; इति श्रुत्यनुसारेण एवशब्दम्य इवार्थकत्वेन सादृश्यविवक्षा पूर्वोक्तैव साधीयसी । एवशब्दस्यावधारणार्थकत्वेऽपि भवतीत्यत्र भूधात्वर्थधर्मे &lsquo;घटो नीलो भवति, इत्यत्र &lsquo;नीलवृत्त्यसाधारणधर्माश्रयो घट&rsquo; इति व्युत्पत्तिवादव्यवस्थापितप्रक्रियया, ब्रह्मवृत्तित्वान्वयविवक्षया &lsquo;ब्रह्मवृत्तिधर्माश्रयो ब्रह्मवेत्ता&rsquo; इति बोधः । धर्मश्चाक्षरत्वादिरूपः । यद्यपि समानाधिकरणपदार्थयोरभेदस्थल एव भूधात्वर्थस्यासाधारणधर्मरूपतामभ्युपेत्य तत्प्रकारकबोधो व्यत्पत्तिवादेऽभ्युपगत इति भेदस्थले तथा निर्वाहो न घटते अतिप्रसङ्गात् । तथापि &lsquo;अथ परा यया तदक्षरमधिगम्यते, &lsquo;निरञ्जनः परमं साम्यमुपैति&rsquo; &lsquo;परात्परं पुरुषमुपैति दिव्यम्&rsquo; मुक्तोपसृप्यव्यपदेशाच्च&rsquo; &lsquo;भेदव्यपदेशात्&rsquo; &lsquo;भोगमात्रसाम्यलिङ्गाच्च, इत्यादिश्रुतिसूत्रपर्यालोचनेन धर्मप्रकारकबोध एवात्र श्रुतेस्तात्पर्यमिति धर्मप्रकारकबोधाभ्युपगम एव युक्तः । न तु परसंमतनिधर्मकबोधः ।
अत एव &lsquo;गगनं द्रव्यं भवति&rsquo; इत्यादौ भवत्यर्थे द्रव्यवर्तिताबोधस्य तान्त्रिकाभ्युपगतत्वस्योक्तः सिद्धान्तबिन्दुटीकायां ब्रह्मानन्दसरस्वतीनां सङ्गच्छते ।</p>
<h2 id="मणडकशरतयभपरत-परण-परधरम-च-इतयद-मलरथ">मुण्डकश्रुत्यभिप्रेतः ‘परेण परधर्मा च&rsquo; इत्यादि मूलार्थः</h2>
<p>एवं च &lsquo;ब्रह्मैव भवति&rsquo; इत्यत्र जीवब्रह्माभेदविवक्षाया असम्भवेन मुक्तस्य ब्रह्मगतधर्मसम्बन्ध एव न तु ब्रह्माभेद इति व्यासेन निर्धारितं भवति । एतेन &lsquo;अभयं वै ब्रह्म भवति य एवं वेद&rsquo; (बृ उ ६-४-२९) इत्यत्रापि ब्रह्मसाधर्म्यमेव विवक्षितमिति सिद्धम् ।</p>
<blockquote>
<p>विमलश्च विशुद्धश्च शुद्धामलनिषेवणात् ।<br>
अशुद्ध एव शुद्धात्मा तादृग्भवति पार्थिव ॥ ३१०-३११ ॥</p></blockquote>
<p>इति प्रागुक्तार्थः प्रकृतिमण्डलमतिक्रम्य मुक्तिकाले इति स्थापयति - विशुद्धधर्मेत्यादिना शुद्धेन समेत्य विशुद्धधर्मा भवतीति योजना । शुद्धेन - विद्याविरोधितया अविद्या शब्दवाच्यप्रकृतिसम्बन्धरहितेनेत्यर्थः । विशुद्धधर्मा विशुद्धत्वं विद्याविरोधिराहित्यम् । एतेन धर्मभूतज्ञानविकासप्रतिबन्धकविरह उक्तः । बुद्धेन - सर्वज्ञेन समेत्य बुद्धिमान् सर्वज्ञो भवति एतेन &lsquo;नामरूपाद्विमुक्तः परात्परं पुरुषमुपैति दिव्यम्&rsquo; इति पूर्वश्रुत्यर्थ उक्तः । अथ &ldquo;तरति शोकं तरति पाप्मानं गुहाग्रन्थिभ्यो विमुक्तोऽमृतो भवति&rdquo; इति श्रुत्यर्थ उच्यते - विमुक्तधर्मेत्यादिना विमुक्तधर्मेत्यादित्रयं विमुक्त इत्यन्त श्रुत्यर्थः । &lsquo;स्वस्ति वः पाराय तमसः परस्तात्&rsquo; इति श्रुत्यैकरस्यानुसन्धानसिद्धम् अमृतो भवतीत्यस्य तात्पर्यमेव &lsquo;शुचिकर्मणा&rsquo; इत्यादिना प्रदर्श्यते । &ldquo;परंज्योतिरुपसम्पद्य स्वेन रूपेणाभिनिष्पद्यते । स तत्र पर्येति जक्षन् क्रीडन् रममाणः&rdquo; (छां उ-८-१२-३) इत्याद्युक्तमुक्तव्यापाराः कर्माऽमूलकत्वेन परिशुद्धा एवेति भावः । उक्तव्यापारार्थदेहसम्बन्धं “स एकधा भवति त्रिधा भवति&quot; इति श्रुत्यभिप्रेतं दर्शयति विमलात्मेति । “आत्मा यत्नो धृतिर्बुद्धिस्स्वभावो ब्रह्मवर्ष्म च&quot; इति कोशादत्रात्मशब्दो वर्ष्मपरः । विमलत्वं च रजस्तमश्शून्यत्वरूपम् । सृष्टिस्थितिलयार्थानिरुद्धप्रद्युम्नसङ्कर्षणरूपाणां शुद्धसृष्टिलयवन्नमुक्तविग्रहनियतलय इत्याह - केवलात्मेति &ldquo;साक्षी चेता केवलो निर्गुणश्च&rdquo; इति श्रुत्युक्तगुणत्रयाधिष्ठानशून्यः सृष्ट्यादिव्यापारविरहवान् &lsquo;परास्यशक्तिः&rsquo; इत्याद्युक्तज्ञानादिषाड्गुण्यपूर्णः केवलेनेत्यत्र केवलशब्दतापर्यविषयः परवासुदेवः । अयमेव &lsquo;परात्परं पुरुषमुपैति दिव्यम्&rsquo; इत्यत्र विवक्षितः पुरुषः ।</p>
<h2 id="म-ब-आ-क-शरतयरथसयपयतर-ववकष">(मुं-बृ-आ-कौ) श्रुत्यर्थस्याप्यत्र विवक्षा</h2>
<p>केवलात्मा नियतशुद्धसृष्ट्यादिव्यापारविरहवान् । पुनरावृत्तिप्रयोजककर्मभगवदिच्छाविरहमाह - स्वतन्त्रश्चेति ३१ उत्तरार्धस्य &lsquo;नावेदनिष्ठस्य जनस्य राजन् प्रदेयमेतत्परमं त्वया भवेत्&rsquo; इत्यनेनान्वयः ॥ ४३ ॥ बुध्यमानस्य प्रकृतिपुरुषविवेकज्ञानवतोऽपि तत्वतः परमात्मज्ञानाभावेन पुनरावृत्तिरेवेति कथनेन नव्यसाङ्ख्यानां मते मोक्षो न घटत इति निर्णीतम् । पूर्वोक्तदिशा क्षराक्षरज्ञानवतो भयं न विद्यत इत्यनेन</p>
<blockquote>
<p>यदा ह्येवैष एतस्मिन्नुदरमन्तरं कुरुते ।<br>
अथ तस्य भयं भवति ।</p></blockquote>
<p>इत्यत्र जीवब्रह्माभेदो न विवक्षितः । इत्यादिकं सिद्धम् । एतावता श्रुतिषु लयप्रकरणे प्रदर्शितमेकत्वं लयकालिकमेव विवक्षितं बहुनामरूपविभागाभावरूपम्, मुक्तब्रह्मवाचिपदयोस्समानाधिकरणनिर्देशोऽपि मुक्तस्य परमात्मगताक्षरत्वादिसाधर्म्यनिबन्धनः न मुक्तब्रह्मस्वरूपैक्यनिबन्धनः इति श्रुतितात्पर्यं निर्णीतम् । ३१-३-३८ एतच्छ्रुतं ब्रह्मपरं त्वयाद्य ४२ &lsquo;एतदुक्तं परं ब्रह्म&rsquo; इत्यत्र &lsquo;परेण परधर्मा च&rsquo; इत्यादिपूर्वप्रघट्टकस्य परब्रह्मपरतायाः स्फुटमुक्त्या अपरब्रह्मविषयकत्वोत्प्रेक्षा न सम्भवति । &lsquo;आनन्दरूपममृतं यद्विभाति&rsquo; (मुण्ड) &lsquo;स वा एष महानज आत्मा अजरो अमृतो अभयः&rsquo; (वृ उ) &lsquo;स एष प्राण एव प्रज्ञात्माऽनन्दोऽजरोऽमृतः । (कौ. उ) इत्यादिश्रुत्यर्थोऽपि अत्र विवक्षित इति &lsquo;यथावदुक्तं परमं&rsquo; ३८ इत्यादिश्लोके व्यक्तम् ।
एतेन &lsquo;भिद्यते हृदयग्रन्थिः – तस्मिन्दृष्टे परावरे&rsquo; (मुं उ) इत्युत्तरत्र &lsquo;स वा एष महानज आत्मा योऽयं विज्ञानमयः प्राणेषु&rsquo; (वृ. उ) &lsquo;मामेव विजानीहि मामुपास्व । (कौ उ) इति पूर्वश्रुत्योश्च परसम्मतजीवब्रह्मैक्यादिविवक्षा न युज्यत इति सिद्धम् ।</p>
<h2 id="ज-य-स-मलम">(ज-या-सं) मूलम्</h2>
<p>युधिष्ठिर उवाच -</p>
<blockquote>
<p>धर्माधर्मविमुक्तं यत् विमुक्तं सर्वसंश(सत्त्वसंश्र)यात् ।<br>
जन्ममृत्युविमुक्तं च विमुक्तं पुण्यपापयोः ।</p></blockquote>
<blockquote>
<p>यच्छिवं नित्यमभयं नित्यमक्षरमव्ययम् ।<br>
शुचि नित्यमनायासं तद्भवान्वक्तुमर्हति ॥ ३१५-२ ॥</p></blockquote>
<p>भीष्म उवाच -</p>
<blockquote>
<p>अत्र ते वर्तयिष्यामि इतिहासं पुरातनम् ।<br>
याज्ञवल्क्यस्य संवादं जनकस्य च भारत ॥ ३१५-३ ॥</p></blockquote>
<p>जनक उवाच -</p>
<blockquote>
<p>कतीन्द्रियाणि विप्रर्षे कति प्रकृतयः स्मृताः ।<br>
किमव्यक्तं परं ब्रह्म तस्माच्च परतस्तु किम् ॥ ३१५-५ ॥<br>
प्रभवं चाप्ययं चैव कालसंख्यां तथैव च ।<br>
वक्तुमर्हसि विप्रेन्द्र त्वदनुग्रहकांक्षिणः ॥ ३१५-६ ॥<br>
अष्टौ प्रकृतयः प्रोक्ता विकाराश्चापि षोडश ॥ ३१५ ॥</p></blockquote>
<p>इत्यादि ।</p>
<blockquote>
<p>चतुर्विंशतिरुक्तानि यथाश्रुतिनिदर्शनम् ॥ ३१५-२५ ॥</p></blockquote>
<p>इत्यन्तम् ।
याज्ञवल्क्य उवाच -</p>
<blockquote>
<p>अव्यक्तस्थं परं यत्तत्पृष्टस्तेहं नराधिप ।<br>
स एष प्रकृतिस्थो हि तत्स्थ इत्यभिधीयते ॥ ॥ ३१९-११ ॥<br>
अचेतना चैव मता प्रकृतिश्चापि पार्थिव ।<br>
एतेनाधिष्ठिता चैव सृज्यते संहरत्यपि ॥ ३१९ - १२ ॥</p></blockquote>
<p>जनक उवाच -</p>
<blockquote>
<p>अनादिनिधनावेतावुभावेव महामते ।<br>
अमूर्तिमन्तावचलावप्रकम्प्यगुणागुणौ ॥ ३९१-१३ ॥<br>
अग्राह्यावृषिशार्दूल कथमेको ह्यचेतनः ।<br>
चेतनावांस्तथा चैकः क्षेत्रज्ञ इति भाषितः ॥ ३१९-१४ ॥</p></blockquote>
<p>याज्ञवल्क्य उवाच -</p>
<blockquote>
<p>गुणस्वभावस्त्वव्यक्तो गुणानेवाभिवर्तते ।<br>
उपयुङ्क्ते च तानेव स[[??]]चैव ज्ञः स्वभावतः ॥ ३२० - ३ ॥</p></blockquote>
<h2 id="ज-य-स-मलम-1">(ज-या-सं) मूलम्</h2>
<blockquote>
<p>अव्यक्तस् तु न जानीते पुरुषो ज्ञः स्वभावतः।<br>
न मत्त≍परमो ऽस्तीति नित्यम् एव अभिमन्यते ॥ ३२०-४ ॥</p></blockquote>
<blockquote>
<p>अनेन कारणेनैतद् अव्यक्तं स्याद् अचेतनम्।<br>
नित्यत्वाच् चाक्षरत्वाच् च क्षरत्वान् न तद् अन्यथा ॥ ३२०-५ ॥</p></blockquote>
<blockquote>
<p>यदा ऽज्ञानेन कुर्वीत गुण सर्गं पुन≍पुनः।<br>
यदा ऽऽत्मानं न जानीते तदा ऽऽत्मापि न मुच्यते ॥ ३२०-६ ॥</p></blockquote>
<blockquote>
<p>अव्यक्तैकत्वम् इत्य् आहुर् नानात्वं पुरुषे तथा।<br>
सर्व-भूत-दयावन्तः केवलं ज्ञानम् आस्थिताः ॥ ३२०-१३ ॥</p></blockquote>
<blockquote>
<p>अन्यः स पुरुषो ऽव्यक्तस् त्व् अध्रुवो ध्रुव-संज्ञकः।<br>
यथा मुञ्ज इषीकाणां तथैवैतद्धि जायते।</p></blockquote>
<blockquote>
<p>न चैव मुञ्ज-संयोगाद् इषीका तत्र बुध्यते ॥ ३२०-१४ ॥</p></blockquote>
<blockquote>
<p>एतेषां सहवासं च विवासं चैव नित्यशः।<br>
याथातथ्येन पश्यन्ति न नित्यं प्राकृता जनाः ॥ ३२०-१९ ॥</p></blockquote>
<blockquote>
<p>ये त्व् अन्यथैव पश्यन्ति न सम्यक् तेषु दर्शनम्।<br>
ते व्यक्तं निरयं घोरं प्रविशन्ति पुनः पुनः ॥ ३२०-२० ॥</p></blockquote>
<blockquote>
<p>अव्यक्तस्थं परं यतत् पृष्टस् ते ऽहं नराधिप।<br>
परं गुह्यम् इमं प्रश्नं शृणुष्वावहितो नृप ॥ ३१३-१ ॥</p></blockquote>
<blockquote>
<p>यथार्षेणेह विधिना चरतावमतेन ह।<br>
मया ऽऽदित्याद् अवाप्तानि यजूंषि मिथिला-धिप ॥ ३१३-२ ॥</p></blockquote>
<blockquote>
<p>तत≍प्रणम्य-शिरसा मयोक्तस् तपतां वरः।<br>
यजूंषि नोपयुक्तानि क्षिप्रम् इच्छामि वेदितुम् ॥ ३१३-५ ॥</p></blockquote>
<blockquote>
<p>ततो मां भगवान् आह वितरिष्यामि ते द्विज।<br>
सरस्वतीह वाग् भूत्वा शरीरं ते प्रवेक्ष्यति ॥ ३१३-६ ॥</p></blockquote>
<blockquote>
<p>ततो माम् आह भगवान् आस्यं स्वं विवृतं कुरु।<br>
विवृतं च ततो मे ऽऽस्यं प्रविष्टा च सरस्वती ॥ ३१३-७ ॥</p></blockquote>
<h2 id="ज-य-स-मलम-2">(ज-या-सं) मूलम्</h2>
<blockquote>
<p>प्रति-भास्यति ते वेदः स-खिलः सोत्तरो द्विज ॥ ३२३-१० ॥</p></blockquote>
<p>॥ उ ३२३-११ ॥ (पू)</p>
<blockquote>
<p>कृत्स्नं शतपथं चैव प्रणेष्यसि द्विजर्षभ ॥<br>
ततः प्रवृत्तातिशुभा स्वर-व्यञ्जन-भूषिता ॥
ओंकारम् आदितः कृत्वा मम देवी सरस्वती ॥ ३२३-१४ ॥</p></blockquote>
<blockquote>
<p>ततो ऽहम् अर्घ्यं विधिवत् सरस्वत्यै न्यवेदयम् ।<br>
परं यत्नम् अवाप्यैव निषण्णस् तत् परायणः ॥ ३२३-१५ ॥</p></blockquote>
<blockquote>
<p>ततः शतपथं कृत्स्नं स-रहस्यं स संग्रहम् ।
चक्रे स-परिशेषं च हर्षेण परमेण ह ॥ ३२३-१६ ॥</p></blockquote>
<blockquote>
<p>किम् अत्र ब्रह्मण्य् अमृतं किं च वेद्यम् अनुत्तमम् ।
चिन्तयंस् तत्र च आगत्य गन्धर्वो माम् अपृच्छत ॥ ३१३-२३ ॥</p></blockquote>
<blockquote>
<p>विश्वावसुस् ततो राजन् वेदान्त-ज्ञान-कोविदः ।<br>
चतुर्विंशास् ततो ऽपृच्छत् प्रश्नान् वेदस्य पार्थिव ॥ ३२३-२७ ॥</p></blockquote>
<blockquote>
<p>विश्वाविश्वं तथा ऽश्वा ऽश्वं मित्रं वरुणम् एव च ।<br>
ज्ञानं ज्ञेयं तथा ज्ञो ऽज्ञः कस् तपा अतपास् तथा ॥ ३२३-२९ ॥ (पू)</p></blockquote>
<blockquote>
<p>वेद्यावेद्यं तथा राजन् अचलं चलम् एव च ।<br>
अपूर्वम् अक्षयं क्षय्यम् एतत् प्रश्नम् अनुत्तमम् ॥ ३२३-३० ॥</p></blockquote>
<blockquote>
<p>मुहूर्तम् उष्यतां तावद् यावद् एनं विचिन्तये ।<br>
ततो ऽनुचिन्तयम् अहं भूयो देवीं सरस्वतीम् ।<br>
मनसा स च मे प्रश्नो दध्नो घृतम् इवोद्धृतः ॥ ३२३-३३ ॥</p></blockquote>
<blockquote>
<p>तत्रोपनिषदं चैव परिशेषं च पार्थिव ।<br>
मथ्नामि मनसा तात दृष्ट्वा च आन्वीक्षिकीं पराम् ॥ ३२३-३३ ॥</p></blockquote>
<blockquote>
<p>विश्वम् अव्यक्तम् इत्य् उक्तम् अविश्वोनिष्कलस् तथा ।<br>
अश्वश् चाश्वा च मिथुनम् एवम् एवानुदृश्यते ॥<br>
अव्यक्तं प्रकृतिं प्राहुः पुरुषेति च निर्गुणम् ।
तथैव मित्रं पुरुषं वरुणं प्रकृतिं तथा ॥<br>
ज्ञानं तु प्रकृतिं प्राहुर् ज्ञेयं पुरुषम् एव च ।<br>
अज्ञम् अव्यक्तम् इत्य् उक्तं ज्ञस् तु निष्कल उच्यते ॥ ३२३-४० ॥</p></blockquote>
<h2 id="जनक-यजञवलकय-सवदवतरण-मल-यधषठर-परशनशय">जनक-याज्ञवल्क्य-संवादावतरण-मूल-युधिष्ठिर-प्रश्नाशयः</h2>
<blockquote>
<p>तथैवावेद्यम् अव्यक्तं वेद्यः पुरुष उच्यते ।<br>
चलाचलम् इति प्रोक्तं त्वया तद् अपि मे शृणु ॥ ३२३-४३ ॥</p></blockquote>
<blockquote>
<p>चलां तु प्रकृतिं प्राहुः कारणं क्षेप-सर्गयोः ।<br>
अक्षेप-सर्गयोः कर्ता निश्चलः पुरुषः स्मृतः ॥ ३२३-४४ ॥</p></blockquote>
<blockquote>
<p>अज्ञाव् उभौ ध्रुवौ चैव अक्षयौ चाप्य् उभाव् अपि ।<br>
अजौ नित्याव् उभौ प्राहुर् अध्यात्म-गति-निश्चयाः ॥ ३२३-४५ ॥</p></blockquote>
<blockquote>
<p>अक्षयत्वात् प्रजनने अजम् अत्राहुर् अव्ययम् ।<br>
अक्षयं पुरुषं प्राहुः क्षयो ऽह्य् अस्य न विद्यते ॥ ३२३-४६ ॥</p></blockquote>
<blockquote>
<p>गुण-क्षयत्वात् प्रकृतिः कर्तृत्वाद् अक्षयं बुधाः ।<br>
एकान्त-दर्शना-वेदाः सर्वे विश्वावसो स्मृताः ।<br>
जायन्ते च म्रियन्ते च यस्मिन् एते यतश् च्युताः ।<br>
वेदार्थं ये न जानन्ति वेद्यं गन्धर्व-सत्तम ॥ ३२३-४९ ॥ (उ)</p></blockquote>
<blockquote>
<p>साङ्गोपाङ्गान् अपि यदि पञ्च-वेदान् अधीयते ।<br>
वेद-वेद्यं न जानीते वेद-भारवहो हि सः ॥ ३२३-५० ॥</p></blockquote>
<p>जनक-वसिष्ठ-संवादे मुक्तौ जीवस्य पर-साधर्म्य-प्रतिपादनेन &ldquo;द्वितीयाद् वै भयं भवति ।&rdquo; (बृ. उ.) &ldquo;उदरम् अन्तरं कुरुते । अथ तस्य भयं भवति ।&rdquo; (तै. उ.) इत्य् उक्त-दिशा-भय-संबन्धो दुस् त्यजः (३१८ पु.) प्राग् उक्त-कूटस्थ-नित्यतापि न घटते । एवं लय-मुक्ति-कालयोः ऐक्याभेद-निर्देशयोर् उपपत्ताव् अपि &ldquo;ब्रह्मै वेदम् अमृतं पुरस्तात्,&rdquo; (मुं. उ.) &lsquo;तदात्मानम् एवावैत् अहं ब्रह्मास्मि&rsquo; (बृ. उ.) &lsquo;तं माम् आयुर् अमृतम् इत्य् उपास्व&rsquo; (कौ. उ.) इत्यादौ सर्वत्र तन्-निर्देशो नोपपादित  इति सर्वत्राभेद-निर्देशस्यानुगत-रूपेणोपपादनम् अन्तरा ऐक-रूप्येण नित्यानन्द-रूपता ऽपि न निश्चेतुं शक्यते इति नित्यानन्द-रूप-परमात्म-प्राप्ति-रूप-मोक्षः कथम्, इत्य् अभिप्रेत्य युधिष्ठिरः पप्रच्छ &lsquo;धर्माधर्म-विमुक्तम्&rsquo;, &lsquo;यच्-छिवम्&rsquo; इत्य् आदिना &lsquo;एतच्-छ्रुतं ब्रह्म-परं&rsquo;, &lsquo;एतद् उक्तं परं ब्रह्म&rsquo; इति पूर्वोक्तम् अनुसृत्य अत्र पर-ब्रह्मण्य् एव प्रष्टुर् युधिष्ठिरस्याशय इति निश्चीयते ॥</p>
<h2 id="जनकपरशनभव-यजञवलकयपरतवचनरथश-च">जनकप्रश्नभावः याज्ञवल्क्यप्रतिवचनार्थश् च</h2>
<p>किम् अव्यक्तम् इति ॥ ३१५-५ ॥ अव्यक्तं किम्? तस्माच् च परतः परं ब्रह्म किम्? इत्य् अर्थः । जीव-ब्रह्मणोर् अभेदेन परं ब्रह्मैकम् ! उत जीव-भिन्नं जीवाद् अपि परं ब्रह्मैकं वा नित्यानन्द-रूपम् इति जनकस्याशयः । अव्यक्तस्थम् इति ॥ ३१९-११ ॥ अथ याज्ञवल्क्यः जीव-ब्रह्म-भेद-सिद्धान्त एव पर-ब्रह्म-स्वरूपम् उपदिदिक्षुः, जीव-परोभयाविशेषेणाव्यक्त-संबन्धं दर्शयति अव्यक्तस्थम् इति श्लोकेन । एतेन संबन्धस्य तात्विकत्त्वेन ब्रह्म-व्यतिरिक्तस्य सत्यता सूचिता । ब्रह्म-भिन्न-चेतनाचेतन-विभागः कथम् इत्य् आशयेन &lsquo;अनादि-निधनौ&rsquo; ॥ ३१९-१३ ॥ इत्य् आदि, जनकप्रश्नः । सत्त्व-रजस्-तमोगुण-कृत-परिणामवद् अव्यक्तं, तादृश-परिणाम-संपादनार्थं प्रवर्तते ऽनुभवति च स्वभावतो ज्ञानवान् जीवः इति &lsquo;गुण-स्वभावस् तु&rsquo; (३२०–३) इत्य् अस्यार्थः । ज्ञानवत्त्व-तद् अभावाभ्यां चेतनाचेतन-विभागः । प्रकृति-संसर्गात् जीवस्य स्वस्माद् उत्कृष्टं परं ब्रह्म नास्तीति भ्रम इति &lsquo;अव्यक्तस् तु&rsquo; (३२०-४) इत्य्-अत्र विवक्षितम् । अत्र जीव-ब्रह्माभेद-भ्रमो विवक्षितम् इति स्फुटम् । गुण-गत-परिणामार्थ-प्रवृत्ति-दशायाम् आत्म-स्वरूप-ज्ञानाभावेन जीवस्य न मुक्तिः इति &lsquo;आत्मानम् उच्यते&rsquo; (३२०–६) इत्य् अस्यार्थः । &lsquo;अव्यक्तैकत्व&rsquo; (१३) म् इत्य्-अत्र सर्व-भूत-दयावतां ज्ञानि-वर्याणां पुरुष-नानात्व-सिद्धान्त-कथनेन बन्ध-मोक्ष-व्यवस्था ऽप्य् उपपादिता । एतेन जीव-ब्रह्मैक्ये मुक्तिः तद् अभावयोस् उभयोस् तात्विकत्वं न घटते इति सिद्धम् । (१४) अत्र मुञ्जादि-संयुक्तेषीकादि दृष्टान्त-कथनेन जीवे देहादि-संयोगः स्वात्विको नाध्यासिक इति बोधितम् । कपिलासुरि-संवादे &ldquo;यथा मुञ्जाद् इषीका निष्कृष्टा न पुनर्-आविशति  अन्यत्त्वात्, तथा क्षेत्रं क्षेत्रज्ञः&rdquo; इत्य् उपक्रम्य मशकोदुम्बर-मुञ्जादि-दृष्टान्तेष्व् अन्यत्त्वम् अभिधाय &ldquo;तथान्यत् क्षेत्रं क्षेत्रज्ञो ऽन्य≍ पुरुष≍ पञ्चविंशकः अन्यश् चास्मात् क्षेत्रज्ञ इति&rsquo; इत्य्-अत्र देह-जीव-भेदः जीव-पर-भेदश् चोक्तः । &lsquo;सहवासं नामासुरे यद् अयं सत्त्वम् अभिषजते विवासं नाम यद् अयं सत्त्वाद् अव्यक्ताच् च वासं प्रति समावर्तयते&rsquo; इत्य् उपक्रम्य &lsquo;विवासं सहवासं च यो विद्वान् नावबुध्यते । सबद्धस् सत्त्व-संवासैस् संसारान् न प्रमुच्यते ॥ २०४ ॥ इति तत्रैव वक्ष्यते । तम् एतम् अर्थम् अत्रापि दर्शयति — एतेषां सहवासं चेति । नारद-सनत्कुमार-संवादे ऽपि</p>
<blockquote>
<p>&ldquo;मशकोदुम्बरयोर् विवास-सहवासम् अन्य एव स्वभावः एवम् एव ज्ञानाज्ञानयोर् विवास-सहवासः । पश्यति प्रकृतिं क्षेत्रज्ञः, न च प्रकृतिः क्षेत्रज्ञं पश्यति, एतद् विवास-सहवासम् इति एतन् नानात्त्व-दर्शनं पश्यन्ति दैवज्ञाः&rdquo; इत्य् उपक्रम्य &ldquo;प्रकृतिं क्षेत्रज्ञं च परः क्षेत्रज्ञः षड्विंशको ऽनुपश्यति न तु पञ्चविंशः क्षेत्रज्ञः प्रकृतिर् वा परं क्षेत्रज्ञं पश्यति&rdquo; इति वक्ष्यते ।</p></blockquote>
<h2 id="हयशरस-आदतयसय-तचछकतस-सरसवतयश-चनगरहण-वदलभ">हयशिरस आदित्यस्य तच्छक्तेस् सरस्वत्याश् चानुग्रहेण वेदलाभः</h2>
<p>पूर्वं &lsquo;स एष प्रकृतिस्थो हि&rsquo; इत्यादिना क्षेत्रज्ञो जीव एव निरूपितः । जीवस्य तु &lsquo;न मत्तः परमो ऽस्ति&rsquo; इत्य्-अत्र क्षेत्रज्ञाद् उत्कृष्टं वस्तु नास्तीति भ्रम उक्तः । तेनाव्यक्तात् परत्वं जीवमात्रस्यैवोक्तं भवति । तत्वतस् तु जीवाद् अपि परं षड्विंश-रूपं परं ब्रह्म तज् ज्ञानं च हयशिरसः, तच् छक्ति-रूप-सरस्वत्याश् चानुग्रहेणैव संपादनीयम् । एतद् अनुग्रह विधुराणां &lsquo;नमत्तः परमो ऽस्ति&rsquo; इति पूर्वोक्त-भ्रमः, न त्व् एतद् अनुग्रहवताम् । इति वक्तुम् उपक्रमते &lsquo;अव्यक्तस्थम्&rsquo; (२२३-१) इत्यादिना —</p>
<p>२. आदित्यः — हयशिराः । ६-७. सरस्वती तच् छक्तिर् वाग् देवी बृहदारण्यक-तृतीयाध्यायादि-प्रतिपाद्या इति च पूर्वम् एव निरूपितम् ।</p>
<p>एतेन बृहदारण्यकाष्टमोपसंहारे</p>
<blockquote>
<p>&ldquo;अथ य इच्छेत् पुत्रो मे पण्डितो विगतः समितिं गमः शुश्रूषितां वाचं भाषिता जायेत सर्वान् वेदान् अनुब्रवीत सर्वम् आयुरियाद् इति माँ सौदनं पाचयिता&rdquo; ॥ ८-४-१८ ॥</p></blockquote>
<p>इत्यादिना कानिचित् कर्माण्य् अभिधाय पुत्र-जननोक्त्य् अनन्तरं &lsquo;अथास्य दक्षिणं कर्णम् अभिनिधाय वाग्-वाग् इति त्रिः&rsquo; इत्य्-अत्र वाक् &lsquo;अथैनं मात्रे प्रदाय स्तनं प्रयच्छति यस् ते स्तनश् शशयः - सरस्वति तम् इह धातवे ऽकर् इति&rsquo; । इत्य्-अत्र सरस्वती च हयशिरश्-शक्तिर् एव &lsquo;ओष्ठ-पिधाना&rsquo; (ऐ. आ. उ. ३-२-५) इति प्राग्-उदाहृत-हयग्रीव-मन्त्रानुमन्त्रैकार्थ्यात् । &lsquo;अस्य वामस्य&rsquo; (ऋसं. मं. १ सू. १६४)</p>
<h2 id="ब-आ-अनतकतवक-सरसवत-परगकतव-वशववसर-वदय-परधन-परशनशय">(बृ-आ) अन्तोक्तावाके, सरस्वती-प्रागुक्तैव विश्वावसोर् वेद्य-प्रधान-प्रश्नाशयः</h2>
<blockquote>
<p>अनन्या सा परा शक्तिर् विष्णोर् लक्ष्मीः सनातनी ।<br>
गौरी सरस्वती धेनुर् वाच्या वाच्य-क्रमोज्झिता । (अ. सं. ५१-३७)</p></blockquote>
<p>इति प्रसिद्ध-गौरी-शब्द-घटितर्-&lsquo;गौरीर् भिमाय&rsquo; इत्यादि-हयग्रीव-मन्त्रानुमन्त्रस्य &lsquo;चत्वारि-वाक्&rsquo; इति आश्वलायन-दशश्लोकी-मन्त्रस्य &lsquo;कृष्णं नियानम्&rsquo; इति मन्त्रस्य चोत्तरं &lsquo;यस् ते स्तनः शशयः — सरस्वति तम् इह धातवे कः&rsquo;, इति मन्त्रे ऽपि सरस्वती हयशिरश्-शक्तिर् एवेति बोध्यम् ।</p>
<p>१०. वेद-शतपथादि-प्रतिभानं हयशिरस्-तच्-छक्त्य्-अनुग्रहेण इति स्फुटम् । १५. उक्त-सरस्वत्याराधनेन शतपथादि-लाभो ऽपि स्फुटः ।</p>
<p>२३. किम् अत्र ब्रह्मणि इति — जीव-ब्रह्मणोर् अभेदेन ब्रह्मण्य् एव मोक्षः, स च अत्रैव इति ‘किम् अत्र ब्रह्मण्य् अमृतम्’ इत्य् अस्यार्थः । कोट्य्-अन्तरं तु बहूनां जीवानां परत्र मोक्ष इति । &lsquo;किं च वेद्यम् अनुत्तमम्&rsquo; इत्य्-अत्र जीव-भिन्नं परं ब्रह्म-वेद्यम्; उत जीव-रूपं तत् इति विवक्षितम् । किं च वेद्यम् अनुत्तमम् — इत्य् अनेन वक्ष्यमाण-चतुर्विंशति-प्रश्नेषु वेद्य एव परम-तात्पर्यम् । उत्तरत्रापि &ldquo;वेदार्थं ये न जानन्ति-वेद्यम्&rdquo; इत्य्-अत्र वेद्ये वेदार्थत्व-विशेषणस्य पूर्वार्धे उत्पत्ति-लय-कारणत्वस्य च प्रतिपादनेन &lsquo;वेद-वेद्यं न जानीते&rsquo; इत्य्-अत्र वेदेति विशेषणोक्त्या च वेद्य-विशेष एव प्रधान-तात्पर्यम् इति च विवक्षितम् । किम् अत्रेत्याद्य्-अर्थे ऽपि वेद्य-विशेष एव अन्तर्भूतः ।</p>
<blockquote>
<p>अजस्रं जन्म-निधनं चिन्तयित्वा त्रयीम् इमाम् ।<br>
परित्यज्य क्षयम् इह अक्षयं धर्मम् आस्थितः ॥ ३२३-५४ ॥</p></blockquote>
<blockquote>
<p>यदा ऽनुपश्यते ऽन्यन्तमहन्यहनि काश्यप ।<br>
तदा स केवली-भूतः षड्विंशम् अनुपश्यति ॥ ३२३-५५ ॥</p></blockquote>
<h2 id="परवपरशनसय-यजञवलकय-परतवचन-पन-परशन-परतवचन-मलम">पूर्वप्रश्नस्य याज्ञवल्क्य-प्रतिवचनं पुनः प्रश्न-प्रतिवचने मूलम्</h2>
<blockquote>
<p>अन्यश् च शाश्वतो ऽव्यक्तस् तथाऽ अन्य≍ पञ्चविंशकः ।<br>
तत्-स्थं समनुपश्यन्ति तम् एकम् इति साधवः ॥ ५६ ॥</p></blockquote>
<blockquote>
<p>तेनैतन् नाभिनन्दन्ति-पञ्चविंशकम् अच्युतम् ।<br>
जन्म-मृत्यु-भयाद् योगास् साङ्ख्याश् च परमैषिणः ॥ ५७ ॥</p></blockquote>
<p>विश्वावसुर् उवाच —</p>
<blockquote>
<p>पञ्चविंशे यद् एतत् ते प्रोक्तं ब्राह्मण-सत्तम ।<br>
तद् अहं न तथा वेद्मि तद् भवान् वक्तुम् अर्हति ॥ ३२३-५८ ॥</p></blockquote>
<blockquote>
<p>जैगीषव्यस्यासितस्य देवलस्य मया श्रुतम् । पराशरस्य — &lsquo;इत्यादि&rsquo;<br>
प्राप्तम् एतन् मया कृत्स्नं वेद्यं नित्यं वदन्त्य् उत ॥ ६३ ॥</p></blockquote>
<blockquote>
<p>तस्माद् तद् वै भवद्-बुद्ध्या श्रोतुम् इच्छामि ब्राह्मण ।</p></blockquote>
<p>याज्ञवल्क्य उवाच—</p>
<blockquote>
<p>कृत्स्न-धारिणम् एव त्वां मन्ये गन्धर्व-सत्तम ।<br>
जिज्ञाससे च मां राजन् तन् निबोध यथा-श्रुतम् ॥ ३२३-६९ ॥</p></blockquote>
<blockquote>
<p>बुध्यमानो हि प्रकृतिं बुध्यते पञ्चविंशकः ।<br>
न तु बुध्यति गन्धर्व-प्रकृति≍ पञ्चविंशकम् ॥ ७० ॥</p></blockquote>
<blockquote>
<p>षड्विंशः पञ्चविंशं च चतुर्विंशं च पश्यति ॥ ३२३-७२ ॥</p></blockquote>
<blockquote>
<p>न तु पश्यति पश्यंस् तु यशैश् चैनम् अनुपश्यति ।<br>
&lsquo;पञ्चविंशो ऽभिमन्येत न अन्यो ऽस्ति परतो मम ॥ ३२३-७३ ॥</p></blockquote>
<blockquote>
<p>न चतुर्विंशको ग्राह्यो मनुजैर् ज्ञानदर्शिभिः ।<br>
मत्स्यो वोदकम् अन्वेति प्रवर्तेत प्रवर्तनात् ॥ ३२३-७४ ॥</p></blockquote>
<blockquote>
<p>यथैव बुध्यते मत्स्यस् तथैषो ऽप्य् अनुबुध्यते ।<br>
स स्नेहात् सहवासाच् च साभिमानाच् च नित्यशः ॥ ३२३-७५ ॥</p></blockquote>
<h2 id="परतवचन-मलम-तदशयरमभ">प्रतिवचन-मूलम् तदाशयारम्भः</h2>
<blockquote>
<p>स निमज्जति कालास्ये यदैकत्वेन बुध्यते । (न्या. र. म. पाठः)<br>
उन्मज्जति हि कालास्यान् ममत्वेनाभिसंवृतः ॥ ३२३-७६ ॥</p></blockquote>
<blockquote>
<p>यदा तु मन्यते ऽअन्यो ऽहम् अन्य एष इति द्विज ।<br>
तदा स केवली-भूतष् षड्विंशम् अनुपश्यति ॥ ७७ ॥</p></blockquote>
<blockquote>
<p>अन्यश् च राजन् परमस् तथा ऽन्य≍ पञ्चविंशकः ।<br>
तत्स्थत्वाद् अनुपश्यन्तिह्येक एवेति साधवः ॥ ७८ ॥</p></blockquote>
<blockquote>
<p>तेनैतन् नाभिनन्दन्ति पञ्चविंशकम् अच्युतम् ।<br>
जन्म-मृत्यु-भयाद् भीता-योगास् साङ्ख्याश् च काश्यप ॥<br>
षड्विंशम् अनुपश्यन्तश् शुचयस् तत् परायणाः ॥ ७९ ॥</p></blockquote>
<blockquote>
<p>यदा स केवली-भूतष् षड्विंशम् अनुपश्यति ॥<br>
तदा स सर्वविद् विद्वान् न पुनर्जन्म विन्दति ॥ ८० ॥</p></blockquote>
<blockquote>
<p>एवम् अप्रतिबुद्धश् च बुध्यमानश् च ते ऽनघ ॥<br>
बुद्धश् चोक्तो यथा तत्त्वं मया श्रुति-निदर्शनात् ॥ ८१ ॥</p></blockquote>
<blockquote>
<p>पश्यापश्यं यो न पश्येत् क्षेम्यं तत्वं च काश्यप ।<br>
केवलाकेवलं च अन्यत् पञ्चविंशात् परं च यत् ॥</p></blockquote>
<p>विश्वावसुर् उवाच—</p>
<blockquote>
<p>तथ्यं शुभं च एतद् उक्तं त्वया विभो ।<br>
सम्यक् क्षेम्यं दैवताद्यं यथावत् ॥ ८३ ॥</p></blockquote>
<p>किञ् च वेद्यम् अनुत्तमम् — इत्य्-अत्र अनुत्तम-शब्द-प्रयोगेण अवर-वेद्यम्, अनुत्तम-वेद्यं चेति वेद्य-द्वयं प्रतीयते, तत्र च अवर-वेद्यो जीवः । जीवे प्रकृति-विवेक-ज्ञानं वेद-पूर्व-भागोक्त-कर्मानुष्ठातुर् अप्य् अपेक्षितम् । तावन्-मात्रं च मुक्त्य्-उपायानुष्ठातुर् नालम् । इत्य् अनुत्तम-वेद्य-ज्ञानम् आवश्यकम् इति अनुत्तम-वेद्यम् एव विश्वावसु-चिन्ता-विषयः । तद् एव &lsquo;वेद-वेद्यम्&rsquo; &lsquo;वेदार्थम्&rsquo; इति प्राक्तन-याज्ञवल्क्य-प्रतिवचन-श्लोकेषु विवक्षितम् । स च षड्-विंश एव ।</p>
<h2 id="क-उ-गत-म-उ-अनसरणवदयततपरयम--यदनपशयत-इतय-असयरथ-">(कै-उ-गीता-मुं-उ) अनुसारेणवेद्यतात्पर्यम् — &ldquo;यदानुपश्यते,&rdquo; इत्य् अस्यार्थः ।</h2>
<p>&lsquo;यथा ऽचिरात् सर्व-पापं व्यपोह्य परात् परं पुरुषं याति विद्वान्&rsquo; (कै. उ. १) इत्य्-उपक्रमोक्तः परात्-परः पुरुषः &lsquo;वेदैर् अनेकैर् अहम् एव वेद्यो वेदान्तकृद्-वेदविद्-एव चाहम्&rsquo; (कै. उ. २२) इत्य्-अत्रानेक-वेद-वेद्यः इत्य्-उक्तेः । गीतायां सप्तमे (गी. ७-६, ७) जीवात् परत्वेनोपनिषदुक्त-परात् परत्वं पुरुषस्योपपाद्य पञ्चदशे &lsquo;वेदैश् च सर्वैर् अहम् एव वेद्यो वेदान्तकृद् वेदविद् एव चाहम्&rsquo; (गी. १५-१६) इत्य्-अत्रानेक-वेदवेद्यत्वम् उपनिषद् उक्तं वासुदेवस्येति निर्धार्य &ldquo;द्वाव् इमौ पुरुषौ लोके (गी. १५-१६)&rdquo;, &ldquo;यो लोकत्रयम् आविश्य बिभर्त्य्-अव्यय ईश्वरः (गी. १५-१७), यस्मात् क्षरम् अतीतो ऽहम् अक्षराद् अपि चोत्तमः । अतो ऽस्मि लोके वेदे च प्रथितः पुरुषोत्तमः&rdquo; (गी. १५-१८) इत्य्-अत्र &lsquo;अक्षरात् परतः परः&rsquo; &ldquo;नाम-रूपाद् विमुक्तः परात् परं पुरुषम् उपैति&rdquo; इति मुण्डक-श्रुति-पर्यालोचनया परात् परम् इत्य्-अत्र मुक्तात् परत्वम् अपि विवक्षित मुक्तस्य अपि व्यापकत्व-धारकत्व-नियन्तृत्वादेः पर-पुरुषे सत्त्वात्, इति निर्णयात् । इत्य् अभिप्रेत्य मुक्त्य् उपायानुष्ठातुर् अवश्यानुसन्धेयं षड्विंशे पञ्च-विंश-भेदं प्रतिपादयितुम् उपक्रमते, अजस्रम् इत्यादिना । त्रयीम् इमाम् इत्य् एतद् अपि चिन्तयित्वेत्य् अत्रान्वेति । क्षयत्वाक्षयत्वे फल-द्वारके । अक्षय-फलकः धर्मानुष्ठातुः प्रकृति-पुरुष-विवेकोपयोग-प्रकारं दर्शयति &lsquo;यदानुपश्यते&rsquo; । ५५ । इति तं - विश्वाविश्वेत्यादाव् उक्तं पुरुषं प्रकृतेर् अन्यम् इत्य् अर्थः । अहन्य् अहनि - इत्य् अनेन दर्शनं योग-कालिकम् इति बोधितम् । केवलीभूतः देवत्त्व-मनुष्यत्वादि-रूप-प्रकृति-संसृष्टाकार-विनिर्मुक्तः ज्ञानानन्द-स्वरूपः इत्य्-अर्थः । ज्ञानानन्द-स्वरूपस्य सार्वदिकत्वे ऽपि तत् साक्षात्काराभिप्रायेण &lsquo;तदा स केवलीभूत&rsquo; इत्य् उक्तिः । षड्विंशम् अनुपश्यति इति अप्रतिबुद्ध-दशायां जीवस्य देव-मनुष्यादि-शरीराभेद-ज्ञानेन सजातीय-प्राकृत-वस्तुष्व् एव भोग्यता-बुद्धिः । यदा तु जीवस्य ज्ञानानन्द-स्वरूपता साक्षात्कृता तदा तत् सजातीय-परमात्मनि भोग्यता-बुध्या तद् अनुबुभूषया प्रवृत्तिः इति जनक-वसिष्ठ-संवादे स्फुटम् । गीता-प्रथम-षट्क-भाष्य-तात्पर्य-चन्द्रिकाद्य् उक्त-दिशा पञ्चविंशक-जीवात्म-दर्शनस्य षड्विंश-परमात्म-दर्शनोपयोगो ऽप्य् अत्रानुसन्धेयः । प्रकृति-पुरुषयोर् भेद एव इत्य् आह, &ldquo;अन्यश् च । ५६ । इति प्रकृति-पुरुषयोर् भेदे पुमान् एक इत्यादिकम् उपपादयति &lsquo;तस्थम्&rsquo; इति ।</p>
<h2 id="दह-सथतवन-जव-पमनक-इत-पशयत-सधन-जव-बरहमकय-न-मतम">देह-स्थत्वेन जीवं पुमानेक इति पश्यतां साधूनां जीव-ब्रह्मैक्यं न मतम्</h2>
<p>जीवे पुंस्त्वाभावे ऽपि पुंस्त्वाश्रय-देह-वर्तित्वेन &lsquo;पुमान् एक&rsquo; इत्य् आद्य् उपपद्यते । &ldquo;नैव स्त्री न पुमान् एष न चैव च नपुंसकः । यद् यच् छरीरम् आदत्ते तेन तेन स युज्यते&rdquo; (श्वे. उ. ५-१०) इत्य् आदिश्रुतेः । श्रुतौ &lsquo;तेन तेन स युज्यते&rsquo; इत्य्-अत्र शरीर-सम्बन्धस् तात्विक एव विवक्षितः, न त्व् आध्यासिकः । तत्र च &lsquo;गुणान्वयो यः फल-कर्म-कर्ता प्राणाधिपस् सञ्चरति स्व-कर्मभिः&rsquo; (श्वे. उ. ५-७) इति प्राग्-उक्त-कर्मैव मूलम् इति भावः । साधवः – पराशरादयः । &lsquo;साधुकारी साधुर् भवति&rsquo; (बृ. आ. ६-४-५) इति श्रुत्य् उक्त दिशा साधु-कर्मणा साधु-शरीर-युक्ता इत्य् अर्थः, &lsquo;पुमान् स्त्री – देहेषु लोक-संज्ञेयं विज्ञेया कर्म-हेतुषु । (वि. पु. २-१३-९३) पुमान् न देवो न नरः, शरीराकृति-भेदास् तु भूपैते कर्मयोनयः&rsquo;, ९४ । इत्य्-आदौ पुम् आदि देह-वर्त्य्-अहम् अर्थस्यात्मत्वं स्फुटम् । साधव इत्य् अनेनासाधूनाम् अप्रतिबुद्धानां देहात्मैक्य-ज्ञानं भ्रमः, साधूनां तत्-स्थत्वेनैक्य-ज्ञानं तु प्रमा, इति बोधितम् । ५७ तेनेति । तेन – तत् स्थत्वेनैक्य-दर्शनेन । एतं पञ्चविंशकम् अच्युतं नाभिनन्दन्तीत्य्-अन्वयः । एतम् - प्रकृति-भिन्नत्वेन निश्चितम् । अच्युतम् - अच्युतेन स्वरूपैक्यवन्तं, नाभिनन्दन्ति - प्रकृति-पञ्चविंशकैक्य-ज्ञानवत् पञ्चविंशक-षड्विंश-स्वरूपैक्य-ज्ञानम् अपि भ्रमः । पञ्चविंशस्थत्वेन षड्विंशस्यैक्य-ज्ञानं प्रमेति निश्चयाद् इत्य् अर्थः । अच्युत-शब्दस्य &lsquo;आश्रित-रक्षण-व्यवसाय-रूप-सत्त्वान् न च्युत-पूर्वम् इति&rsquo; &lsquo;सत्त्वान् न च्युत-पूर्वो ऽहम्&rsquo; इति निरुक्ति-वल्लभ्यार्थः स्तोत्र-भाष्ये दर्शितः । एतेन रक्ष्यस्य पञ्चविंशकस्य तद् रक्षण-व्यवसाय-वतः षड्-विंशस्य च स्वरूपैक्यं कदापि न सम्भवति इति सूच्यते । अच्युत-शब्द-रूढ्या च षड्विंशो नारायण इति निर्णीतम् । योगास् साङ्ख्याश् चेत्य्-अत्र च-कारः साधु-समुच्चायकः । जन्म-मृत्यु-भयान् नाभिनन्दन्तीत्य्-उक्त्या &lsquo;द्वितीयाद् वै भयं भवति — उदरम् अन्तरं कुरुते । अथ तस्य भयं भवति&rsquo;, इत्य्-अत्र जीव-ब्रह्म-स्वरूपैक्यवादि सम्मतार्थो न विवक्षित इति स्फुटम् । अत्र पञ्चविंशे केवलत्वस्य प्रकृति-भेदक-धर्मस्य चानिर्णयेन तत्र प्रकृतिस्थत्वस्योक्तिवत् षड्विंशे पञ्चविंश-स्थत्वस्य स्फुटम् अनभिधानेन तद् अनुपपादनेन चोक्तार्थानिर्णयेन तद् विशदीकरणार्थं विश्वावसुः पुनः पृच्छति ५८ &lsquo;पञ्चविंश&rsquo; इत्य् आदिना ।</p>
<h2 id="७०-७२-य-पथव-न-वद-यमतमन-वद-इत-ब-शरतय-अरथ">७०-७२ &ldquo;यं पृथिवीं न वेद&rdquo;, &ldquo;यमात्मानं वेद&rdquo; इति (बृ. श्रुत्य्-अर्थः)</h2>
<p>&lsquo;जैगीषव्यस्यासितस्य&rsquo; इत्य्-आदौ असित-देवल-पराशर-शुक-गौतम-नारद-सनत्कुमाराद्यास् साधवः, कपिलासुरि-पञ्चशिखादयस् सांख्याद्याचार्याश् चोक्ताः । वेद्यं नित्यं वदन्त्य् उत इत्य् अनेन कूटस्थ-नित्य-वेद्यस्य गन्धर्व-प्रश्न-प्रधान-तात्पर्य-विषयत्वं व्यक्तम् । अथ &ldquo;यः आत्मनि तिष्ठन्न् आत्मनो ऽन्तरो यम् आत्मा न वेद,&rdquo; इत्य् आदिश्रुत्य् उक्त-दिशा पञ्चविंश-षड्विंशैक्यं सिषाधयिषुः प्रकृति-पुरुष-दृष्टान्तेन पञ्चविंश-षड्विंशयोर् भेदं साधयितुम् उपक्रमते - ७० बुध्यमानो ऽहीति । प्रकृति-वेत्तुर् जीवस्य प्रकृत्य्-अवेद्यत्ववत् ७२ षड्विंशः पञ्चविंशश् चेत्य्-अत्र पञ्चविंश-साक्षात्कार-कर्तुः षड्विंशस्य पञ्च-विंशावेद्यत्व-कथनेन &lsquo;य आत्मनितिष्ठान्न् आत्मनो ऽन्तरोयम् आत्मा न वेद&rsquo; (बृ. उ. ५-७-२२ मा) इति श्रुताव् आत्मावेद्यत्वं विशदीकृतम् । एतेन &lsquo;यः पृथिव्यां तिष्ठन् पृथिव्या अन्तरो यं पृथिवी न वेद&rsquo; इत्य्-अत्र वेदन-प्रसङ्ग-रहित-पृथिव्य्-अवेद्यत्वोक्तिः दृष्टान्तत्वाभिप्रायेणेति निर्धारितं भवति । ७३ पञ्च-विंशो ऽभिमन्येत, इत्य्-अत्राप्रबुद्धो बुध्यमानश् च विवक्षितः । न चतुर्विंशको ग्राह्यः, ज्ञानदर्शिभिः - ज्ञानानन्द-स्वरूप-पञ्चविंश-साक्षात्कारवद्भिर् इत्य्-अर्थः एतेन ज्ञानानन्द-स्वरूपत्वेन पञ्चविंशकस्य जड-चतुर्विंशक-भेदं मनुजा जानन्ति इत्य् अर्थः । एतेन &lsquo;यदा तु मन्यते ऽन्यो ऽहम्&rsquo; इति वक्ष्यमाण-श्लोके केवलत्वं निर्धारितं भवति । ७६ &lsquo;स निमज्जति कालास्ये,&rsquo; इत्य्-अत्र चतुर्विंशैक्य ज्ञानवतो ऽनिष्टं फलं &lsquo;उन्मज्जति हि&rsquo; इत्य्-अत्र परमात्मनि स्वामित्व् आदेः सत्त्वे ऽपि जीवे पर-सङ्कल्पेन द्वार-स्वातन्त्र्यानुषङ्गिक-फल-भोगादेः सत्त्वेन चतुर्विंशे स्व-स्वत्व-स्वभोग-साधनत्व-ज्ञानवतश् च नानिष्ठम्, इति प्रतिपादितम् ।</p>
<h2 id="तटसथतवत-इतयनन-परसयतमसथतवदबधक-शरतय-अरथ-नरणय">&lsquo;तटस्थत्वात्&rsquo; इत्यनेन परस्यात्मस्थत्वादिबोधक-श्रुत्य्-अर्थ-निर्णयः</h2>
<p>एतद् उभयम् अपि पञ्चविंश-षड्विंशयोर् ऐक्य-ज्ञानवतः पञ्चविंशे षड्-विंश-तत्त्व-ज्ञानवतश् च क्रमेण विवक्षितम्, चतुर्विंश-पञ्चविंशवत् पञ्चविंश-षड्विंश-भेदादि-निर्धारण-प्रकरणात् । ममत्वस्योभयत्र तत् स्थत्व-निबन्धनत्वाविशेषात्, देहादौ ममता-बुद्धेर् बहुत्र निन्दितत्वात्, जीवे परमात्म-स्वामिकत्व-ज्ञानस्यैव कालास्याद् उन्मज्जन-हेतुतायाः बहु-प्रमाण-सिद्धत्वाच् चेति बोध्यम् । ७७ । &lsquo;यदा तु मन्यते&rsquo; इति अहं-प्रत्यक्त्व-विशिष्टः, अन्य एषः, एषः – पराक् इत्य् अर्थः । एतेन प्रत्यक्त्व-पराक्त्वाभ्यां चतुर्विंश-पञ्चविंशयोर् भेदः इत्य् उक्तं भवति । एतेन पञ्चविंशस्य ज्ञानानन्द-स्वरूपत्ववत् प्रत्यक्स्वरूपत्वम् अपि &lsquo;तदा स केवलीभूत&rsquo; इत्य्-अत्र साक्षात् कृतं विवक्षितम् । षड्विंशस्यापि ज्ञानानन्द-स्वरूपत्वेनेवाहंत्व-रूप-प्रत्यक्त्वेनापि पञ्चविंश-सजातीयतया तत् साक्षात्कारेच्छया प्रवृत्या तत् साक्षात्कार इति भावः । ७८ &lsquo;अन्यश् च राजन् स पर&rsquo; इत्य् एव बहुषु लिखित-कोशेषु, न्याय-रक्षामणौ, वा. रा. मुद्रित-कोशे च पाठः । &lsquo;किम् अव्यक्तं परं ब्रह्म&rsquo; इति जनक-प्रश्ने &lsquo;अव्यक्तस्थं परं यत् तत् पृष्टः&rsquo; इति याज्ञवल्क्य-वचने च पर-शब्द-प्रयोगेण तद् ऐकरूप्यात् &lsquo;परात् परं&rsquo; (कै. उ, मुं. उ.) इति श्रुत्य् आनुगुण्याच् च । सः - परात् परत्वेन, जीवात्मस्थत्वेन नित्य-बहु-जीव-नियामकत्वेन नित्यत्वेन निरतिशयानन्द-रूपत्वेन ब्रह्मत्वेन वेदार्थत्वेन च श्रुति-प्रसिद्ध इत्य् अर्थः । &lsquo;तत् स्थत्वात्&rsquo; इत्य् आदि एतेन परस्य आत्मस्थत्वादि-प्रतिपादक-श्रुत्य्-अर्थो निर्धारितः । तथा हि &lsquo;अङ्गुष्ठ-मात्रः पुरुषो मध्य आत्मनि तिष्ठति । ईशानो भूत-भव्यस्य न ततो विजुगुप्सते&rsquo; (कठ. ४-१२) इत्य्-अत्रात्मन्-शब्दः जीव-वाची &lsquo;महान्तं विभुम् आत्मानम्&rsquo; (कठ ४-४) इत्य् अनन्तरं &lsquo;य इमं मध्वदं वेद आत्मानं जीवम् अन्तिकात् । ईशानं भूत-भव्यस्य न ततो विजुगुप्सते ।&rsquo; (कठ ४-५) इत्य् उपक्रमे आत्मनो जीवत्वस्य, भूत-भव्येशानस्य पूर्व-मन्त्रोक्त-महा-विभु-परमात्मनः जीव-समीप-वर्तितायाश् च स्फुटम् अभिधानात् । उपक्रम-श्रुताव् अन्तिकाद् इत्य् अनेनात्र जीवस्थत्वं जीव-व्यापकत्वं &lsquo;व्याप्य नारायणः स्थितः&rsquo; इति श्रुत्य् अन्तर-प्रतिपन्नं विवक्षितम् इति प्रतीयते । उत्तरत्र &lsquo;एको वशी - सर्व-भूतान्तरात्मा&rsquo; &lsquo;तम् आत्मस्थं ये ऽनुपश्यन्ति&rsquo; (कठ ५–१२) इत्य्-अत्र परस्य जीवव्याप्तिरः जीव-परतन्त्री-करणार्थेति जीवस्य-पारतन्त्र्य-ज्ञानवताम् एव शाश्वत-सुखम् इति च स्फुटम् । &lsquo;एको वशी निष्क्रियाणां बहूनां&rsquo; (श्वे. उ. ६-१२) इत्य् आदि समानानुपूर्वीक-श्वेताश्वतर-श्रुताव् अप्य्-अयम् अर्थः स्फुटः &lsquo;नित्यो नित्यानां चेतनश् चेतनानां&rsquo;, &lsquo;तम् आत्मस्थम्&rsquo; इत्य् अनन्तरं कठ-श्रुतौ नित्य-बहु-चेतन-व्यापकत्वं परस्य, &lsquo;तद् एतद् इति मन्यन्ते ऽनिर्देश्यं परमं सुखं&rsquo; इति तद् अनन्तर श्रुतौ परतन्त्र-नित्य-बहु-चेतन-व्यापक-स्वतन्त्र-परमात्मनो निरतिशयानन्द-रूपत्वं च प्रतिपादितम् ।</p>
<h2 id="अनतरयम-बरहमणरथ-मलसथ-सध-पदरथश-च">अन्तर्यामि-ब्राह्मणार्थः मूलस्थ-साधु-पदार्थश् च</h2>
<p>वाजसनेयके &lsquo;यो वै तत् काप्यं सूत्रं विद्यात् तं चान्तर्यामिणम्&rsquo; (बृ. ३-५-६-९) इति &lsquo;स ब्रह्म-वित् स लोक-वित् स देव-वित् स वेद-वित् स भूत-वित् स आत्म-वित् स सर्व-वित्&rsquo; इत्य्-अत्रान्तर्यामि-वेदितुः ब्रह्म-वित् त्वोक्त्यान्तर्यामिणो ?? ब्रह्मत्वं तद् वेदितुः लोक-देव-भूत-जीवात्मादीनां तद् अन्तर्यामिकाणां वेदितृत्वं वेदार्थ-वेत्तृत्वं च सिद्ध्यति तद् उत्तरं याज्ञवल्क्योक्तौ &lsquo;यो विज्ञाने तिष्ठन् विज्ञानाद् अन्तरो यं विज्ञानं न वेद यस्य विज्ञानँ शरीरं यो विज्ञानम् अन्तरो यमयति&rsquo; (बृ. का. ५-७-२२) इत्य्-अत्र &lsquo;य आत्मनि तिष्ठन्न्&rsquo; इत्यादि आत्म-शब्द-घटित-माध्यन्दिन-श्रुतौ च ज्ञान-स्वरूप-जीवात्म-स्थितेर् नियमनार्थत्वं शरीरत्व-पर्यवसानार्थत्वं च स्फुटम् । एतेन शरीर-वाचक-देव-मनुष्यादि-शब्दाः यथा शरीरि-जीव-बोधकासः तथा शरीरित्व-पर्यवसायि-जीवस्थत्व-विशिष्टं परं ब्रह्मापि बोधयन्ति इति सिध्यति । वाजसनेयके याज्ञवल्क्योक्त-रीत्यैवात्र जनक-याज्ञवल्क्य-संवादे &lsquo;अन्यश् च राजन् स परः&rsquo; इत्यादि याज्ञवल्क्योक्ताव् अप्य् अर्थो विवक्षितः नान्यथा । अत एव &lsquo;आत्मस्थं प्रभुं कारयितारं नापश्यत्&rsquo; इत्यादि १४८७ प्राग् उदाहृत-मैत्रायणीय-श्रुतिर् अपि सङ्गच्छते । &lsquo;तत्-स्थत्वाद् अनुपश्यन्ति ह्य् एक एवेति साधवः&rsquo; साधवः - &lsquo;तम् आत्मस्थं ये ऽनुपश्यन्ति धीराः&rsquo; इत्य्-अत्र धीराः&rsquo; इति श्रुत्य् उक्त-धीराः &lsquo;अजायमानो बहुधा विजायते । तस्य धीराः परिजानन्ति योनिम्&rsquo; (पु. सू.) इत्य् आदि श्रुत्य् उक्त-दिशा परस्य कर्माद्य् अहेतुकाश्रित-परित्राणार्थावतार-ज्ञानवन्तः &lsquo;परित्राणाय साधूनाम्&rsquo; (गी. ४-८) इति गीतोक्त-दिशा येषां परित्राणार्थं कृष्णः अवतीर्णः त एव कृष्ण-रक्ष्यत्व-निश्चयवन्तः, न तु कृष्ण-जीवाभेद-ज्ञानवन्तः । इमम् अर्थं &lsquo;७९ तेनैतम्&rsquo; इत्य् आदिना षड्विंशम् अनुपश्यन्तश् शुचयस् तत् परायणाः, इत्य् अन्तेन स्फुटयति । अन्तर्यामि ब्राह्मणे-प्रतिपर्यायं (सत आत्मा अन्तर्याम्य्-अमृतः । मा. पा.) एष त आत्मान्तर्याम्य् अमृतः, (का. पा.) इत्य्-अत्र अन्तर्यामी (स) एष त आत्मा अमृतः इति योजनया अन्तर्यामिण एवात्म-शब्दार्थत्वं नित्यत्वं च प्रतिपादितम् इति &lsquo;भेदाद् इति चेन् न प्रत्येक-मतद्-वचनात्&rsquo; (शा. सू. ३-२-११) इति सूत्रोक्त-दिशा पूर्व-श्लोके तत्-स्थत्वेनोक्तस्यात्राच्युत-शब्द-योगार्थ-नित्यत्वम् अपि विवक्षितम् ।</p>
<h2 id="अनतरयमण-नतयतव-नरगण-शरतय-अरथश-च">अन्तर्यामिणो नित्यत्वं निर्गुण-श्रुत्य्-अर्थश् च</h2>
<p>जीवे अच्युत-शब्द-योगार्थो न सम्भवति, जीवस्य स्वभावान्यथा-भाव-राहित्य-रूप-नित्यत्वस्यैवासम्भवात्&rsquo; अच्युत-शब्द-रूढ्य्-अर्थाभेदस् तु सुतरां न सम्भवति । एतेन सुबालोपनिषदि सप्तमे &ldquo;अन्तश् शरीरे निहितो गुहायाम् अजः एको नित्यः एष सर्व-भूतान्तरात्मा अपहत-पाप्मा दिव्यो देव एको नारायणः&rdquo; इत्य्-अत्र जीवान्तर्यामिणो नित्यत्वैकत्वे विवक्षित इति स्थापनेन &lsquo;अन्तः शरीरे निहितो गुहायां शुद्धः सो ऽयमात्मा&rsquo; इत्यादि &lsquo;निहितं गुहायाम् अमृतं विभ्राजमानमानन्दं तं पश्यन्ति - विद्वांसः&rsquo; इत्य् अन्त तद् उत्तर-खण्ड-श्रुतौ जीवान्तर्यामिणः शुद्धत्वानन्दत्वे प्रतिपादित इति निर्धारितम् । योगानां साङ्ख्यानां साधूनां च षड्-विंश-दर्शनोक्त्या &lsquo;एको देवः&hellip; केवलो निर्गुणश् च&rsquo; (श्वे. उ. ६–११) इत्य् अनन्तरं &lsquo;एकोवशी-निष्क्रियाणां बहूनां &hellip; तमात्मस्थं ये ऽनुपश्यन्ति धीराः (श्वे. उ. ६-१२) । &lsquo;नित्यो नित्यानां चेतनश् चेतनानाम् एको बहूनां यो विदधाति कामान् । तत् कारणं साङ्ख्य-योगाधिगम्यं ज्ञात्वा देवं मुच्यते सर्व-पाशैः&rsquo; (श्वे. उ, ६-१३) इत्य्-अत्र एक-देवः आत्म-स्थत्वेनोपादान-कारणं षड्-विंश एव सो ऽपि नारायण एव ।</p>
<blockquote>
<p>गुणैर् हि गुणवान् एव निर्गुणश् चागुणस् तथा ।<br>
प्राहुर् एवं महात्मानो मुनयस् तत्त्व-दर्शिनः ॥ ३२०-२ ॥</p></blockquote>
<p>इति अत्रैव पूर्वं तत्त्व-दर्शिभिर् जीव-स्वरूप-निर्धारणेन तद् रीत्या &lsquo;केवलो निर्गुणः&rsquo; इत्य्-अत्र &ldquo;देवात्म-शक्तिं स्व-गुणैर् निगूढाम्&rdquo; (श्वे. उ. १-३) इत्य् उपक्रमे &lsquo;गुणान्वयो यः फल-कर्म-कर्ता&rsquo; (श्वे. उ. ५-९) इत्य्-अत्र च गुण-पदार्थ-भूत-सत्त्वादि-गुण-शून्य इत्य् अर्थः न तु एतच् छ्रुतेः पूर्वं परत्र च &lsquo;ज्ञः काल-कालो गुणी सर्व-विद्यः&rsquo; (श्वे. उ. ६-२) इत्य् उक्त-प्रशस्त-गुण-विरहवान् ।</p>
<h2 id="जवतमसथ-एवपनषद-परष-तदतमनम-एववत-इतय-अतरतम-ऽप-स-एव">जीवात्मस्थ एवोपनिषदः पुरुषः &ldquo;तदात्मानम् एवावैत्&rdquo; इत्य् अत्रात्मा ऽपि स एव</h2>
<p>&lsquo;स्वाभाविकी ज्ञान-बल-क्रिया च&rsquo; (श्वे. उ. ६-८) इत्य्-अत्रैव पूर्वं ज्ञानादीनां स्वाभाविकत्वोक्तेर् इति बोध्यम् । &lsquo;षड्-विंशम् अनुपश्यन्तः&rsquo; इत्य्-अत्र &lsquo;तां योगम् इति मन्यन्ते&rsquo; (कठ २-६-११) &lsquo;त्रिर् उन्नतं स्थाप्य समं शरीरम्&rsquo; (श्वे. २-८) इत्य्-आदौ च प्रतिपादितं योग-कालिकं दर्शनं विवक्षितम् । &lsquo;तत् परायणा&rsquo; इति &lsquo;विज्ञानम् आनन्दं ब्रह्म रातिर् दातुः परायणम् । तिष्ठमानस्य तद् विदः ।&rsquo; (बृह. ५-१-२८) इति श्रुति-घटक-परायण-शब्दार्थ उक्तः । अत्र पूर्वं तत्-स्थत्वाद् अनुपश्यन्ति, इत्य्-अत्र सर्व-शरीरिणः उपनिषद्-एक-गम्यत्व-प्रतिपादन-परा &lsquo;तं त्व् औपनिषदं पुरुषं पृच्छामि&rsquo; (बृ ५-१-२६) इति श्रुतिर् अभिप्रेता तत्रोक्तौपनिषद-पुरुष एव ब्रह्म । पुरुष-शब्दश् च &lsquo;स वा अयं सर्वासु पूरुषु पुरि-शयः&rsquo; (बृ. ४-५-१८) &lsquo;स यत् पूर्वो ऽस्मात् सर्वस्मात् सर्वान् पाप्मन औषत् । तस्मात् पुरुषः ।&rsquo; (बृ. ३-४-१) इति पूर्वं बृहदारण्यक एव निरुक्तः । अतश् च सर्व-जगत्-कारणं सर्व-शरीरि निरतिशयानन्द-रूपं ब्रह्म प्रापकं प्राप्यम् इत्य् अर्थः सिद्धः ॥ एतेन &lsquo;तद् आत्मानम् एवावैत्&rsquo; &lsquo;अहं ब्रह्मास्मि&rsquo; (बृ. ३-४-१०) इति श्रुत्य् अर्थो ऽपि निर्धारितः । श्रुतौ जीव-ब्रह्म-स्वरूपैक्य-भ्रान्ति-व्युदासायैव &lsquo;आत्मानम्&rsquo; इति प्रयुक्तम् । &lsquo;आत्मैवेदम् अग्रे आसीत् पुरुष-विधः&rsquo; इति तद् ब्राह्मणोपक्रम-वाक्ये आत्मनः पुरुष-विधत्वम् उक्तम् इति पुरुष-शब्द-समानार्थक एवात्म-शब्दः । तद् अनन्तरं &lsquo;सो ऽनुवीक्ष्य नान्यद् आत्मनो ऽपश्यत्&rsquo; सो ऽहम् अस्मीत्य् अग्रे व्याहरत् । ततो ऽहं नामा ऽभवत् ।&rsquo; (बृ. ३-४-१) इत्य्-अत्र &lsquo;एको ह वै नारायण आसीन् न ब्रह्मा नेशानः&rsquo; (महोपनिषत्) &lsquo;प्रजापतिर् वा एको ऽग्रे ऽतिष्ठत् स नारमतैकः&rsquo; (मैत्रा. २-६) इत्य्-आदौ प्रजापति-नारायण-शब्दार्थ-विशेषण-विरह-विवक्षाया अयोगवत् &lsquo;आत्मन्-शब्दार्थ-विशेषण-विरह-विवक्षाया अप्य् असंभवेन ब्रह्मादि-नाम-रूप-विभाग-विभक्त-वस्तु-दर्शन-विरहो विवक्षितः । &lsquo;सो ऽबिभेत् तस्माद् एकाकी बिभेति&rsquo; इत्य् आदि श्रुत्य् अर्थः (२५२ पु) पूर्वम् एवाभिहितः । अत्र &lsquo;अहङ्कारस् ततो जातो ब्रह्मा शुभ-चतुर् मुखः ।&rsquo; इत्य् आद्य् एतद् उपाख्यान-वचनैर् एतच् छ्रुत्य् अर्थस्य व्यासेन निर्णीततया स एवार्थ एतच् छ्रुतौ विवक्षितः ।</p>
<h2 id="अह-बरहमसम-इतय-अतर-स-एवतम-ऽहमरथ">&lsquo;अहं ब्रह्मास्मि&rsquo; इत्य् अत्र स एवात्मा ऽहमर्थः</h2>
<p>&lsquo;आत्मैवेदम् अग्रः आसीत् पुरुष-विधः&rsquo; इति प्रथम-वाक्य-विरुद्धार्थस्य &lsquo;सो ऽनुवीक्ष्य नान्यद् आत्मनो ऽपश्यत्&rsquo; इत्य्-अत्र यथा न विवक्षा तथैव &lsquo;सो ऽबिभेत् तस्माद् एकाकी बिभेति सहायम् ईक्षाञ्चक्रे&rsquo; इति भय-तद् अभाव-हेतु-भूतासहायत्व-सहाय-दर्शनार्थ-द्वयस्य स्फुट-प्रतिपादक-प्रथम-वाक्य-विरुद्धार्थस्य &lsquo;यन् मद् अन्यं नास्ति कस्मान् नु बिभेमीति — &lsquo;द्वितीयाद् वै भयं भवति&rsquo; इति वाक्य-द्वये परेषां विवक्षण-कथनम् अपि न घटते इत्य्-एतेन सिद्धम् । &lsquo;तद् यद् इदम् आहुर् अमुं यजामुं यजेति एकैकं देवम् एतस्यैव सा विसृष्टिर् एष उ ह्य् एव सर्वे देवाः&rsquo; (बृ उ ३-४-६) इत्य्-अत्रैतस्योपक्रमोक्तात्मैव &lsquo;विसृष्टिः&rsquo; इति सर्व-देव-स्रष्टृत्व-प्रतिपादनेन सर्व-देव-जनकः एक एव सर्व-देवान्तर्यामी विवक्षितः &lsquo;तद् धेदं तर्ह्य् अव्याकृतम् आसीत् तन् नाम-रूपाभ्यां व्याक्रियत&rsquo; इत्य्-आद्य्-उत्तर-श्रुतौ नाम-रूप-विभाग-शून्यावस्था नाम-रूप-विभागो विभक्त-पदार्थ-प्रवेशो व्याप्ति-पर्यवसितश् च प्रतिपादितः । अनन्तरं &lsquo;स यो है त एकैकम् उपास्ते&rsquo; इत्य्-आदौ व्याप्य-व्यापक-वस्तुषु एकैकोपासन-निन्दा-पूर्वकं &lsquo;आत्मेत्य्-एवोपासीत अत्र ह्य्-एते सर्व एकं भवन्ति&rsquo; । इत्य् आदिना सर्व-व्यापक-तत्त्वे विशिष्टे व्याप्य-तत्त्वानाम् अपि विशेषणानाम् अन्तर्भावं &lsquo;तद् एतत् प्रेयः&rsquo; इत्य् आदिना सर्व-व्यापकात्म-तत्त्वस्यैव निरतिशयानन्दत्वं प्रतिपादितम् । अतः &lsquo;तदात्मानम् एवावैत्&rsquo;, इत्य्-अत्र &lsquo;अन्तः प्रविष्टः शास्ता जनानाँ सर्वात्मा&rsquo; (तै. आ. ३-११-२) &lsquo;एष त आत्मान्तर्याम्य्-अमृतः&rsquo; (बृ. ५-७-३) इत्य्-उक्त-दिशा आत्मानम् इत्य् अस्यान्तः प्रविश्य सर्व-नियन्तारम् इत्य्-अर्थः । इत्थं च अन्तः प्रविश्य नियन्तुरः &lsquo;अहं ब्रह्मास्मि&rsquo; इत्य्-अत्र ब्रह्मैक्यं विवक्षितम् इति सिद्धम् । षष्ठे &lsquo;न वा अरे पत्युः कामाय पतिः प्रियो भवत्य्-आत्मनस् तु कामाय पतिः प्रियो भवति आत्मा वा अरे द्रष्टव्यः श्रोतव्यो मन्तव्यो निदिध्यासितव्यः&rsquo; (बृ. उ. ६-५-६) इत्य्-अत्रात्म-शब्दो ऽपि अन्तः प्रविश्य नियन्तृ-वचनम् एव; तृतीयैकार्थ्यात् । अयम् अर्थः &lsquo;अवस्थितेर् इति काशकृत्स्नः&rsquo; (शा. सू. १-४-२२) इति सूत्रे विवक्षितः । स्थितेर् इत्य्-उक्तौ &lsquo;स्थित्य्-अदनाभ्यां च&rsquo; (शा. सू. १-३-६) इति सूत्रम् इव स्थिति-मात्रं प्रतीयते । न तु &lsquo;अनवस्थितेर् असम्भवाच् च नेतरः&rsquo; (शा. सू. १-२-१८) इति सूत्र इव स्थिति-विशेषः । &lsquo;स्थानादि-व्यपदेशाच् च&rsquo; (शा. सू. १-२-१४) इति पूर्व-सूत्रे आदि-पदार्थ-संचलिता या स्थितिः सैवानवस्थितेर् इत्य्-अत्र नञ्-अर्थ-प्रतियोगितया विवक्षिता । सा च नियमनादि-पर्यवसितैव स्थितिर् इति &lsquo;अन्तर्याम्य्-अधिदैवाधिलोकादिषु तद्-धर्म-व्यपदेशात्&rsquo; (शा. सू. १-२-१९) इति तद् अनन्तराधिकरण-सूत्रे निर्धारितम् इत्य्-अभिप्रेत्य &lsquo;अवस्थितेः&rsquo; (शा. सू. १-४-२२) इति सूत्रितम् ॥</p>
<h2 id="ततसथतवत-अवसथत-१-४-२१-श-स-इतय-उभयर-ऐकरथयम">&lsquo;तत्स्थत्वात्&rsquo; अवस्थितेः (१-४-२१ शा. सू) इत्य् उभयोर् ऐकार्थ्यम्</h2>
<p>एतेन &lsquo;तं माम् आयुर् अमृतम् इत्य्-उपास्व&rsquo; (कौ. उ. ३-२) इति ऋग्वेदान्तर्गत-कौषीतकी-ब्राह्मणे ऽपि &lsquo;स म आत्मेति विद्यात्&rsquo; इत्य्-उपसंहार-पर्यालोचनया इन्द्रान्तर्यामी विवक्षित इति &lsquo;स एष प्रज्ञात्मा आनन्दो ऽजरो अमरः&rsquo; इत्य्-अन्तर्यामिण एवानन्दत्वं नित्यत्वं च विवक्षितम् इति सिद्धम् । &lsquo;स म आत्मेति विद्यात्&rsquo; इत्य्-अत्र आत्म-शब्दः अन्तः प्रविश्य नियन्तृ-वचनः । &lsquo;न वक्तुर् आत्मोपदेशाद् इति चेद् अध्यात्म-सम्बन्ध-भूमा ह्य् अस्मिन्&rsquo; (शा. सू. १-१-३०) इति सूत्रे &lsquo;वक्तुर् उपदेशात्&rsquo; इत्य्-आदिक्रमं परित्यज्य अन्यथा-निर्देशेन &lsquo;स म आत्मेति विद्यात्&rsquo; इति श्रुतिः पूर्व-पक्षे विवक्षितेति प्रतीयते । तत्र च &lsquo;माम् एव विजानीहि&rsquo; इत्य् आद्य् उपक्रमानुसारेण आत्मन्-शब्दस्य न व्यापक-चेतनार्थकता, लोके प्रयुक्तेन &lsquo;मम आत्मा&rsquo; इत्य्-एतेन तुल्यतया प्रयुक्तस्य &lsquo;म आत्मा&rsquo; इत्य् अस्य अहम् इत्य् एवार्थः । स इत्य् अस्य &lsquo;एष लोक-पाल एष लोकाधिपतिर् एष सर्वेश्वर&rsquo; इत्य्-अन्त-पूर्व-वाक्य-प्रतिपन्न एवार्थः इति प्रतीयते । अतः &lsquo;स म आत्मेति विद्यात्&rsquo; इत्य्-अत्रात्मन्-शब्दार्थो ऽपीन्द्र एवेति &lsquo;माम् एव&rsquo; इत्य्-अत्र इन्द्र एव विवक्षितः पूर्व-पक्षे, सिद्धान्ते &lsquo;अध्यात्म-सम्बन्ध-भूमा&rsquo; इत्य्-अत्र आत्मन्-शब्दः &lsquo;एवम् एवैता भूत-मात्राः प्रज्ञा-मात्रास्व् अर्पिताः, प्रज्ञा-मात्राः प्राणे ऽर्पिता एष प्राण एवात्मा आनन्दः&rsquo;, इत्य् आदि &lsquo;एष सर्वेश्वर&rsquo; इत्य्-अन्त-पूर्व-वाक्य-प्रतिपन्नं &lsquo;स म आत्मेति विद्यात्&rsquo;, इत्य्-अत्र आत्मन्-शब्दार्थम् अभिप्रेत्य प्रयुक्तः । संबन्ध-शब्दः &lsquo;मे&rsquo; इत्य्-अत्र संबन्ध एव षष्ठ्य्-अर्थः पूर्वं सर्वेश्वरात्मनः तद्-अन्येषां संबन्धानां बहूनाम् अत्र प्रतिपादनाद् इति तात्पर्येण प्रयुक्तः । अतश् च &lsquo;स म आत्मेति विद्यात्&rsquo; इत्य्-अत्र आत्मन्-शब्दस्य व्यापक-चेतनार्थकतया इन्द्रान्तर्याम्य् एव विवक्षितः ।</p>
<h2 id="सम-आतम-क-बर-एषम-आतम-३-छ-एषत-आतम-२२-ब-इतय-एषमरथ">&ldquo;सम आत्मा&rdquo; (कौ-ब्रा) &ldquo;एषम आत्मा&rdquo; ३ (छां) &ldquo;एषत् आत्मा&rdquo; २२ बृ. इत्य् एषामर्थः</h2>
<p>अयमर्थः &rsquo; शास्त्रदृष्ट्या तूपदेशो वामदेववत्&rsquo; (शा. सू. १-१-३१) इत्य्-अनन्तरसूत्रे स्थाप्यते । &rsquo; तद्धैतत्पश्यन् ऋषिर् वामदेवः प्रतिपेदे ऽहंमनुरभवम्&rsquo; इत्यादौ तदात्मानमेवावैत्&rsquo; इति पूर्ववाक्ये आत्मन् शब्दस्य वैय्यर्थ्यान्यथानुपपत्या पूर्वोपपादितरीत्यैवार्थो निर्णेय इति वामेदवस्यात्मैव अनुसन्धान-विषयतया विवक्षितः । अत एव तदुत्तरसूत्रे परस्य त्रिविधोपासनं विवक्षितम् इति वृत्तिकारसम्मत एवार्थो व्यास-तात्पर्य-विषयः । अतः &lsquo;सम आत्मेति विद्यात्&rsquo; (ऋ. कौ.) इत्य्-अत्र इन्द्रान्तर्याम्य् एव विवक्षितः । अयमर्थ उत्तरत्रापि स्थिरीक्रियते । सर्वत्र प्रसिध्द्य् अधिकरणे &rsquo; शब्द-विशेषात् &rsquo; (शा. सू. १-२-५) इत्य्-अत्र &lsquo;एष म आत्मान्तर् हृदये&rsquo; इति त्रेधा अभ्यस्तसामवेदान्तर्गत छान्दोग्यश्रुतौ &lsquo;म&rsquo; इति भेदसंबन्ध एव विवक्षितः । अन्तर्याम्य् अधिकरणे &lsquo;उभये ऽपि हि भेदेनैनम् अधीयते ।&rsquo; (शा. सू. १-३-३१) इत्य् अत्र &lsquo;य आत्मनि तिष्ठन्&rsquo; &lsquo;स त आत्मान्तर्याम्य् अमृतः&rsquo; (मा. पा.) &lsquo;यो विज्ञाने तिष्ठन्&rsquo; &lsquo;एष त आत्मान्तर्याम्य् अमृतः (का. पा.) इति द्वाविंशतिवारमभ्यस्त शुक्लयजुर्वेदान्तर्गत बृहदारण्यक-श्रुताव् अपि त — इत्य्-अत्र भेदसम्बन्ध एव विवक्षित इति व्यवस्थापनात् । एतेन &lsquo;आत्मेति तूपगच्छन्ति ग्राहयन्ति च &rsquo; (शा. सू. ४-१-३) इति सूत्रे शब्दान्तरं विहाय आत्मन्-शब्दप्रयोगेण &lsquo;अहं ब्रह्मास्मि&rsquo; इत्य्-अत्र &rsquo; तदात्मानम् एवावैत्&rsquo; इत्य्-अत्रात्मन्-शब्दस्य प्राग् उक्त तात्पर्यानुसारेण अस्मद् अर्थो ऽन्तर्याम्येव विवक्षित इति व्यासस्याशयः । एतेन &lsquo;ऐतदात्म्यम् इदं सर्वं स आत्मा&rsquo; इति श्रुत्य्-अर्थस्यापि निर्धारणेन &lsquo;तत्वम् असि, इत्य् अत्रापि अन्तर्याम्य् अभेद एव विवक्षित इति सिद्धम् । तदेतत् सर्वम् अभिप्रेत्योक्तम् &lsquo;अवस्थितेर् इति काश-कृत्स्नः&rsquo; (शा. सू. १-४-३३) इति सूत्रे अधिकरण-सारावल्याम्-आचार्यपादैः &lsquo;तत्स्थत्वात् काश-कृत्स्नो यदिह निरवहत्-साङ्ख्य-सिद्धान्तः एष:&rsquo; इति । व्यासार्यैरपि जनक-याज्ञवल्क्यसंवादे पूर्वापर-परामर्श-पूर्वकं &lsquo;तत्स्थत्वाद् अनुपश्यन्ति ह्य्-एक एव&rsquo; इत्य्-उक्तार्थ एव सूत्रे विवक्षित इति निर्णीतः ।</p>
<h2 id="यधषठर-परशन-परतवचनकरसयपपदनन-ज-य-स-अरथपसहर">युधिष्ठिर-प्रश्न-प्रतिवचनैकरस्योपपादनेन (ज. या. सं.), अर्थोपसंहारः</h2>
<p>एतेन न्याय-रक्षामणौ आचार्य-पाद-व्यासार्थ-सिद्धान्तितार्थस्य पूर्वापर-परामर्श-विकलैर् उत्प्रेक्षितत्त्वोक्तिः निरवकाशा । &lsquo;जन्म-मृत्यु-भयाद् भीताः&rsquo;, &lsquo;षड्विंशम् अनुपश्यन्तः&rsquo; इत्य्-उक्त्या &lsquo;उदरम् अन्तरं कुरुते – अथ तस्य भयं भवति&rsquo; (तै, उ. ३-३-७) इति श्रुताव् अपि &lsquo;आनन्दं ब्रह्मणो विद्वान् । न बिभेति कदाचन&rsquo; इत्य्-अत्र ब्रह्म-संबन्ध्य्-आनन्द-ज्ञानस्यैव भय-निवर्तकत्वस्य &lsquo;एष ह्य्-एवानन्दयाति&rsquo; इत्य्-अत्र ब्रह्मणश् चेतनानाम् आनन्दयितृत्वस्य चोक्त्या पर-सम्मतार्थो न विवक्षितः किन्तु पञ्चविंश-जीवस्य षड्विंश-दर्शनस्य विच्छेदाभाव एव विवक्षित इति निर्णीतं भवति । अयम् अर्थः श्रीभाष्ये स्फुटः । अत्र अच्युत-शब्देन, परायण-शब्देन च सगुणात्म-वादे सङ्कोच-विसात्मक-स्वरूप-परिणाम-शून्यत्वेन सगुणस्य कूटस्थ-नित्यता, सगुणस्यैवानन्द-रूपत्वेन प्राप्यता, प्रापकता च सम्भवति इति &lsquo;यच् छिवं नित्यम्&rsquo; इति युधिष्ठिरेण पृष्टो ऽर्थः सम्यग् उत्तरितो भवति । बहूनां षड्विंश-दर्शनस्य पञ्चविंश-षड्विंशैक्य-ज्ञान-विरहस्य च प्रतिपादनेन &lsquo;तम् आत्मस्थं ये ऽनुपश्यन्ति धीरास् तेषां सुखं शाश्वतं न एतरेषाम्&rsquo; इति निर्गुण-श्रुति-समनन्तर-श्रुतौ निर्गुण-श्रुतेर् निर्विशेष-परता-वादि-मते बहूनां नित्य-सुख-लाभोक्तिः, &lsquo;योगाः सांख्याश् च&rsquo; इत्य्-उक्त्या &lsquo;नित्यो नित्यानाम्&rsquo;, &lsquo;तत् कारणं साङ्ख्य-योगाधिगम्यम्&rsquo; इत्य्-अत्र बहु-चेतनानां मोक्ष-पर्यन्त-काम-विधातृत्वस्योक्तिर् अपि न घटते इति बोधितम् । &lsquo;यदा स केवलीभूतः न पुनर् जन्म विन्दते&rsquo; (८०) इत्य्-अत्र मुक्ति-फलकत्वम् उक्तम् । एवञ्च &lsquo;नित्यो नित्यानाम्&rsquo;, &lsquo;तत् कारणं सांख्य-योगाधिगम्यम्&rsquo; इत्य्-आदिश्रुत्य्-अर्थ-निर्धारण-मुखेन जनक-वसिष्ठ-संवाद-जनक-याज्ञवल्क्य-संवादयोर् विस्तरेण प्राक्-सिद्धान्तितार्थः &lsquo;नारायण-परा वेदाः&rsquo;, &lsquo;नारायण-परं सांख्यम्&rsquo; इत्य्-आद्य्-उत्तरं &lsquo;तत्त्वं जिज्ञासमानानाम्&rsquo; इति श्लोके संगृहीत इति बोध्यम् । एवं च नारायणस्य सर्व-वेद-तात्पर्य-विषयत्वं परत्वं चाप्रकम्प्यम् इति तस्यैव चतुर्मुख-प्रार्थनया वेदाद्य् आहरणार्थम् अवतीर्णस्य हयशिरसो ऽपि परत्वं सिद्धम् ।</p>
<h2 id="नरयणपनषद-हयशर-परतव-वयस-सममतम">नारायणोपनिषदः हयशिरः परत्व-व्यास-सम्मतम्</h2>
<p>अत्र महाभारते उपक्रम-प्रभृति-नारायणस्य जगत्-स्रष्टृत्वादि-रूप-परत्वम् अभिधाय जनक-याज्ञवल्क्य-संवादे तत्-स्थत्वेनैक्यं प्रतिपाद्य अस्मिन् हयशिरूपाख्याने &lsquo;तत्त्वं जिज्ञासमानानाम्&rsquo; इति श्लोके सङ्ग्रहेण तस्यार्थस्याभिधानेन &lsquo;अथ पुरुषो ह वै नारायणो ऽकामयत&rsquo; इत्य्-आदिना सृष्ट्य्-आदिकम् अभिधाय &lsquo;ब्रह्मण्यो देवकी-पुत्रो ब्रह्मण्यो मधुसूदनम् । सर्व-भूतस्थम् एकं नारायणम् । कारण-रूपम् अकार-पर-ब्रह्मोम्&rsquo; । इत्य्-अन्ते हयशिरो ऽवतारम् अप्य्-अभिप्रेयतो नारायणोपनिषद्-वाक्यस्यार्थः व्यासेन निर्धारितो भवति ।</p>
<p>यद्य्-अपि देवीभागवते प्रथम-स्कन्धे पञ्चमाध्याये &ldquo;कदाचिद् विष्णुर् दश-वर्ष-सहस्राणि युद्धं कृत्वा परिश्रान्तः सन् कुत्रचित् पद्मासने स्थित्वा धरा-स्थितं सज्यं धनुः कण्ठ-देशे अवलम्ब्य धनुष्-कोट्यां भारं दत्त्वा निद्राम् आप । तदा ब्रह्मादयो देवा यज्ञं कर्तुम् उद्युक्ता अभवन् । एतस्मिन्न् अवसरे &lsquo;भगवतो निद्रा-भङ्गोपायं चिन्तयत&rsquo; इति देवान् प्रतीन्द्रः प्राह । शङ्करश् च &lsquo;हे देवाः निद्रा-भङ्गे ऽस्ति महद्-दूषणम् । अकृते च निद्रा-भङ्गे यज्ञो न निर्वर्तेत । सेयम् उभयतः-पाशा रज्जुः ।&rsquo; इत्य्-अवोचत् । चतुर्मुखस् तु वम्रीम् उत्पाद्य तां प्रति &lsquo;धनुर् अग्रं भक्षय&rsquo; इत्य् आदिशे । सा तु &lsquo;निद्रा-भङ्गो ब्रह्म-हत्या-सदृशः । यद्यपि स्वार्थ-परो लोकः पापं कुरुते । न चात्र किञ्चित् स्वार्थं पश्यामि । अतः किञ्चिद् अपि स्वार्थम् उपलभ्येत चेद् धनुष्-कोटिं भक्षयामि&rsquo; इत्य्-अवोचत् । चतुर्मुखस् तु &lsquo;होम-कर्मणि कुण्डाद् बहिः पार्श्व-भागे हविर्-दानाद् यत् पतिष्यति तत् ते भागं कल्पयामि । प्रकृत-कार्यं कृत्वा विष्णुं बोधय&rsquo; इत्य्-अवोचत् । ततो वम्री भूमौ स्थितं धनुष्-कोटिं चखाद । धनुःसूत्रं ज्या विमुक्ता ऽभूत् । प्रत्यञ्चायां विमुक्तायाम् उत्तरा कोटिर् अपि विमुक्ता ऽभूत् । तदा घोरः शब्दो ऽभवत् । तेन देवास् तत्रसुः । ब्रह्माण्डं क्षुभितम् । वसुधा कम्पिता । समुद्राश् च समुद्विग्नाः । जल-जन्तवस् तत्रसुः । उग्रा वाता ववुः । पर्वताश् चकम्पिरे । दुःख-शंसिनो  महोत्पाता बभूवुः । घोरतरा दिश आसन् । सूर्यश् चास्तं गतो ऽभवत् । दुर्दिने ऽस्मिन् किं वा भवेद् इति देवाश् चिन्ताम् अवापुः । एतस्मिन्न् अन्तरे सकुण्डलं समकुटं च विष्णोः शिरः क्वापि तिरोदधे । तद् एतद् दृष्ट्वा देवाः शोक-कर्शिता अभवन् । रुरुदुश् च भृशं &lsquo;हे नाथ त्वम् अदाह्यः, अभेद्यः, अच्छेद्यश् चासि । कस्य वेयं माया यया ते शिरो हृतम् ।</p>
<h2 id="दवभगवत-५-अ-हयगरव-चरतनवद">देवीभागवते (५ अ) हयग्रीव-चरितानुवादः</h2>
<p>त्वयि चैवं गते देवता मरिष्यन्ति हि । अयं च विघ्नो न दैव-कृतः नापि राक्षस-कृतः । अस्माभिर् एवायं विघ्नः कृतः । पराधीनाः सर्वे किं कुर्मः? क वा व्रजामः? मूढ-चेतसाम् अस्माकं शरणं नैवास्ति । हे मायेश ! जगद्-गुरोः शिरश्-छेदिनीयं माया न सात्त्विकी नापि राजसी । महद् इदं दुःखम् अस्माकम् उपस्थितम्&rsquo; इति । क्रन्दमानांश् च तान् दृष्ट्वा &lsquo;हे देवाः क्रन्दनेन किं प्रयोजनम्? यथा बुद्धयुपायो ऽत्र विधेयः । दैव-पुरुषकाराव् उभाव् अपि देवेश-सदृशौ । अनुष्ठितः सर्वो ऽप्य्-उपायो दैवाद् एव फलति हि&rsquo; इति बृहस्पतिर् उवाच । इन्द्रस् तु बृहस्पति-मतं खण्डयन्न् आह &lsquo;यत् सुरेषु पश्यत्स्व्-एव विष्णोर् अपि शिरश् छिन्नम् अतः पौरुषं निरर्थकं, दैव-बलम् एव वरिष्ठम्&rsquo; इति ।
चतुर्मुखस् त्व्-एवम् आह &lsquo;सर्वो ऽपि सुख-दुःखयोर् उपभोक्ता भवति । सुखम् एव वा दुःखम् एव वा दैवम् अतिक्रमितुं कः प्रभवेत्? अतो यथा-कालं दैवाद् आगतं शुभम् अशुभं वा भोक्तव्यम् एवावश्यम् । यथा ममापि शिरः शम्भुना कदाचित् कृत्तम् । शाप-वशाल् लिङ्गस्यापि पात आसीत् । इन्द्रस्य स्वर्गाद्-भ्रंशादयो ऽभवन् । संसारे ऽस्मिन् केन वा दुःखं न भुज्यते? अतो यूयं धैर्यम् अवलम्ब्य सनातनीं मायां चिन्तयत । सा च नः कार्यं विधास्यति&rsquo; इति । एतच् छ्रुत्वा देवा मायां बहुधा तुष्टुवुः । प्रसन्ना च माया अशरीरिणी आकाशस्था सती &lsquo;हे देवाः मा चिन्तयत । अहं परितुष्टास्मि । न हि कारणं विना कार्यम् उदेति । विष्णोः शिरसो ऽपगमे ह्य्-अस्ति कारण-युगलम् । १. कदाचिन् महा-विष्णुः स्व-समीपे स्थिताया महालक्ष्म्या वदनं वीक्ष्य जहास । लक्ष्मीर् अपि &lsquo;कारणम् अन्तरा कथं हास्यस्य सम्भवः? निश्चयेनायं सपत्नीकः स्यात्&rdquo; इति निश्चित्य तामस-शक्त्य्-आवेशेन सपत्नी-जनित-दुःखाद् अपि स्व-वैधव्यम् एव वरं मन्यमाना कोपातिरेकेण &lsquo;शिरस् ते पततु&rsquo; इति विष्णुं शशाप । अतो विष्णोः शिरो लवण-सागरे निमग्नम् अभूत् ।</p>
<h2 id="द-भ-वयखयकत-एतच-चरत-शतपथ-बरहमणसय-मलतवसयकत">(दे. भा.) व्याख्याकृता एतच् चरिते शतपथ-ब्राह्मणस्य मूलत्वस्योक्तिः</h2>
<p>२. अन्यच् च पुरा हयग्रीवो नामासुरः मामकम् एकाक्षरं जपन् निराहारो ऽतिदारुणं तपश् चक्रे । तदा प्रसन्नाहं सिंहोपरि स्थिता सती वरं वरयेत्य्-अवोचम् । सो ऽप्य्-असुरो मदीयं रूपं दृष्ट्वा हर्षाश्रु-पूर्ण-नयनो मां बहुधा स्तुत्वा &lsquo;हे मातः, जरा-मरणादि-रहितः सुरासुरैर् अजेयश् च यथा भवेयं तथा माम् अनुगृहाण&rsquo; इत्य्-अवोचत् । मया चोक्तम् – &ldquo;असुर! जातस्य मृत्युर् ध्रुवः । ध्रुवं जन्म मृतस्य च । इयं च लोक-मर्यादा न केनाप्य्-अतिक्रमितुं शक्या । अतः स्व-मरणम् अवश्यं-भावीति निश्चित्यान्यं वरं वरयेति । तदा सुरो &lsquo;हयग्रीवाद् एव मे मृत्युर् भविता नान्यस्माद्&rsquo; इत्य्-अवृणोत् । मया तथैव वरं दत्तम् । एवं वर-दर्पितः सो ऽसुरः सम्प्रति मुनीन् देवांश् च पीडयति । भुवन-त्रये ऽपि हन्ता तस्य न को ऽप्य्-अस्ति । सम्प्रति त्वष्टा विष्णोः शरीरे मनोहरं हय-शिरो योजयति । भगवांश् च हयग्रीवः पापिष्ठं हयग्रीवासुरं हनिष्यति&rsquo; इत्य्-अभिधायान्तर्दधे शक्तिः । श्रुत्वा चैतत् देवा अचोदयन् देव-शिल्पिनम् अश्व-शिरो-योजनाय । त्वष्टा वाजि-शिरः खड्गेन संछिद्य युयोज विष्णोश् शरीरे । एवं माया-प्रसादतो हयग्रीवो हरिर् जातः&rdquo; इति प्रतिपादितम् । एतद्-अध्यायारम्भे व्याख्यायाम् &lsquo;इयं चाख्यायिका शतपथ-ब्राह्मणे प्रवर्ग्यारम्भे ऽभिहिता&rsquo; इति नीलकण्ठेनोक्तम् ।</p>
<p>तथापि शतपथ-ब्राह्मणे उक्तार्थो न दृश्यते । तथा हि – काण्व-शाखायां प्रवर्ग्यारम्भे</p>
<blockquote>
<p>देवा ह वै सत्रं निषेदुर् अग्निर् इन्द्रस् सोमो मखो विष्णुर् विश्वेदेवा अन्यत्रैवाश्विभ्यां तेषां कुरुक्षेत्रं देवयजनम् आस तस्माद् आहुः &lsquo;कुरुक्षेत्रं देवानां देवयजनम्&rsquo; इति तस्माद् यत्र क्वच कुरुक्षेत्रस्य निगच्छति तद् एव मन्यत &lsquo;इदं देवयजनम्&rsquo; इति तद् धि देवानां देवयजनम् ॥ १ ॥</p>
<p>त आसत श्रियं गच्छेम यशःस्यामान्नादाः स्यामेति तथो एवेमे सत्रम् आसते श्रियं गच्छेम यशःस्यामान्नादाः स्यामेति ॥ २ ॥</p>
<p>ते होचुर् यो नः श्रमेण तपसा श्रद्धया यज्ञेनाहुतिभिर् यज्ञस्योहर्चं पूर्वो ऽवगच्छात् स नः श्रेष्ठो ऽसत् तद् उ नस् सर्वेषाँ सहेति तथेति तद् विष्णुः प्रथमः प्राप स देवानाँ श्रेष्ठो ऽभवत् तस्माद् आहुर् विष्णुर् देवानाँ श्रेष्ठ इति स यः स विष्णुर् यज्ञः स यस् स यज्ञो ऽसौ स आदित्यस् तद् धेदं यशो विष्णुर् न शशाक संयन्तुं तद् इदम् अप्य्-एतर्हि नैव सर्व इव यशः शक्नोति संयन्तुम् ॥ ३ ॥</p></blockquote>
<h2 id="शतपथबरहमण-मलम">शतपथब्राह्मण-मूलम्</h2>
<blockquote>
<p>स तिसृधन्वम् आदायापचक्राम स धनुर् आर्त्न्या शिरो ऽपष्टभ्य तस्थौ तं देवा अनभिधृष्णुवन्तः समन्तं तुरिण्यविशन्त ता ह वम्र्य उतर् इमा वै वम्र्यो यद् उपदीका यो ऽस्य ज्याम् अप्यद्यात् किम् अस्मै प्रयच्छेतेत्य्-अन्नाद्यम् अस्मै प्रयच्छेमापि धन्वन्न् अपो ऽधिगच्छेत् तथास्मै सर्वम् अन्नाद्यं प्रयच्छेमेति तथेति तस्योपपरासृत्य ज्याम् अपि जक्षुस् तस्यां छिन्नायां धनुरार्त्न्यौ विस्फुरन्त्यौ विष्णोः शिरः प्रचिच्छिदतुः ॥ ४ ॥</p>
<p>तद् धृङ्ङ् इति पपात तत् पतित्वासाव् आदित्यो ऽभवद् अथेतरः प्राङ् एव प्रावृज्यत तद् यद् धृङ् ङित्य्-अपतत् तस्माद् धर्मो ऽथ यत् प्रावृज्यत तस्मात् प्रवर्ग्यः ॥ ५ ॥</p>
<p>ते देवा अब्रुवन् महान् बत नो वीरो ऽपादीति तस्मान् महा-वीरस् तस्य यो रसो व्यक्षरत् पाणिभिस् सममृजुस् तस्मात् संराट् ॥ ६ ॥</p>
<p>तं देवा अभ्यसृज्यन्त यथा वित्तिं वेत्स्यमाना एवं तम् इन्द्रः प्रथमः प्राप तम् अन्वङ्गम् अन्युन्यपद्यत तं पर्यगृह्णात् तं परिगृह्येदं यशो ऽभवद् यद् इदम् इन्द्रो यशो यशो ह भवति य एवं वेद ॥ ७ ॥</p>
<p>स उ एव मखः स विष्णुस् तत इन्द्रो मखवान् अभवन् मखवान् ह वै तं मखवान् इत्य्-आचक्षते परोक्षं परोक्ष-कामा हि देवास् ताभ्यो वम्रीभ्यो ऽन्नाद्यं प्रायच्छन्न् आपौ ह वै सर्वम् अन्नं ताभिर् हीदम् अभिक्नूयम् इवादन्ति यद् इदं किं वदन्ति ॥ ८ ॥</p>
<p>अथेमं विष्णुं यज्ञं त्रेधा व्यभजन्त वसवः प्रातस्-सवनँ रुद्रा माध्यन्दिनँ सवनम् आदित्यास् तृतीय-सवनम् अग्निः प्रातस्-सवनं त्रिष्टुब् माध्यन्दिनँ जगती तृतीय-सवनं तेनार्वशीर्ष्णा यज्ञेन देवा अर्चन्तः श्राम्यन्तश् चेरुः ॥ ९ ॥</p>
<p>दध्यङ् ह वा आथर्वण एतँ शुक्रम् एतं यज्ञं विदाञ्चकार यथा यथैतद् यज्ञस्य शिरः प्रतिधीयते यथैष कृत्स्नो यज्ञो भवति सहेन्द्रेणोक्त आसै तं चेद् अन्यस्मा अनुब्रूयास् तत एव ते शिरश् छिन्द्याम् इति तद् उ हाश्विनोर् अनुश्रुतम् आस ॥ १० ॥</p>
<p>दध्यङ् ह वा आथर्वण एतँ शुक्रम् एतं यज्ञं वेद यथा यथैतद् यज्ञस्य शिरः प्रतिधीयते यथैष कृत्स्नो यज्ञो भवतीति तौ हेत्यूचतुर् उप त्वा यावेति किम् अनुवक्ष्यमाणाव् इत्य्-एतँ शुक्रम् एतं यज्ञं यथा-यथैतद् यज्ञस्य शिरः प्रतिधीयते तथैष कृत्स्नो यज्ञो भवतीति ॥ १२ ॥</p></blockquote>
<h2 id="शतपथ-बरहमण-द-भ-चरतरसय-लशत-ऽपय-अपरतत">शतपथ-ब्राह्मणे (दे. भा.) चरित्रस्य लेशतो ऽप्य् अप्रतीतिः</h2>
<blockquote>
<p>स होवाचेन्द्रेण वा उक्तो ऽस्म्य्-एतं चेद् अन्यस्मा ऽनुब्रूयास् तत एव ते शिरश् छिन्द्याम् इति तस्माद् वै बिभेमि यद् वै मे स शिरो न छिन्द्यान् न वा मपनेष्य इति तौ होचतुर् आवां त्वा तस्मात् त्रास्यावहे इति कथं मा त्रास्येथे इति यदा न उपनेष्यसे ऽथ ते शिरश् छित्त्वा ऽन्यत्रापनिधास्यावो ऽथाश्वस्य शिर आहृत्य तत् ते प्रतिधास्यावस् तेन नाव्-अनुवक्ष्यसि स यदा नाव्-अनुवक्ष्यस्यथ ते तद् इन्द्रः शिरश् छेत्स्यत्यथ ते स्वगँ शिर आहृत्य तत् ते प्रतिधास्याव इति तथेति तौ होपनिन्ये तौ यदापनि्न्ये ऽथास्य शिरश् छित्त्वा न्यत्राप निदधतुर रथाश्वस्य शिर आहृत्य तद् धास्य प्रतिदधतुस् तेन हाभ्याम् अनूवाच स यदाभ्याम् अनूवाचाथास्य तद् इन्द्रः शिरश् चिच्छेदाथास्य स्वगँ शिर आहृत्य तद् धास्य प्रतिदधतुः ॥ २२ ॥</p>
<p>तस्माद् अप्य्-एतद् ऋषिणाभ्यनूक्तं दध्यङ् ह यन् मध्व्-आथर्वणो वाम् अश्वस्य शीर्ष्णा प्रयदीम् उवाचेत्य्-अथ तद् उवाचेति है वै तद् उक्तम् ॥ १३ ॥&rdquo;</p></blockquote>
<p>इति श्रूयते ॥</p>
<p>अत्र शक्तेस् तत्-प्रार्थनायास् तद्-अनुग्रहस्य च लेशतो ऽपि प्रतीतिर् नास्ति । विष्णोर् अश्व-शिरः-सन्धान-कथैव नास्ति । दध्यङ्-ऋषेः खल्व्-अश्व-शिरस्-सन्धानम् अत्र प्रतिपाद्यते । दीक्षणीयार्थवादे तैत्तिरीय-प्रवर्ग्यार्थवादे ऽपि विष्णु-शब्दस्य यजमान-परतायाः, सायण-भाष्य-निर्णीत-दिशा अत्रापि प्रवर्ग्यार्थवादे विष्णु-शब्दः यजमान-परः । हरिवंशाद्य्-उक्त-दिशा गौण-प्रादुर्भाव-परो वा इति पूर्वम् एव निरूपितम् । हयशिरुपाख्याने चात्र नारायण-शब्देनोपक्रम्य &lsquo;विद्या-सहायवान् देवः&rsquo; इत्याद्य्-उक्त्या सर्व-विद्याधिदेव्या वाण्याः पतिर् नारायणः प्रतिपादित इति स्फुटं विदुषाम् । तेन च ब्रह्मवैवर्त-वचनैकार्थ्य-बोधनेन ब्रह्मवैवर्ते च नारायणाभिन्नस्य कृष्णस्यैव विभूतित्वं शक्तेः प्रतिपादितम् इति तद्-अनुग्रहेण विष्णोर् अश्व-शिरो लाभो न कथञ्चिद् अप्य्-उत्प्रेक्षा-पदम् अर्हति इति व्यासेनैव निर्धारितं भवति । मत्स्यावतार-वृत्तान्तो बहुषु पुराणेषु अनेकरूप एव दृश्यते ।</p>
<h2 id="न-आ-वयसकतर-इतयव-शङकरचरय-हयगरव-वततसय-व-स-भ-उकत">(ना. आ.) व्यासोक्तिर् इत्यैव शङ्कराचार्यैः हयग्रीव-वृत्तस्य (वि. स. भा.) उक्तिः</h2>
<p>तत्र क्वचिच् छेष-पूरणेन तद्-असम्भवे कल्प-भेदेन वा व्यवस्था कार्या ।
देवीभागवत-व्यतिरिक्तार्ष-प्रबन्धेषु सर्वत्र हयशिरो ऽवतारो वेदाहरणार्थं भगवता परिकल्पित इति प्रतिपादनेन देवीभागवत-मात्रे देव्युपासनर्या फल-लाभार्थं प्रयतमानानां प्ररोचनार्थम् एव हयशिरो-वृत्तान्त-भेदः । देवीभागवते एव नवम-स्कन्धे ब्रह्मवैवर्त-सिद्धान्तस्यैव प्रतिष्ठापनेन शक्ति-विशिष्ट-नारायणाभिन्न-कृष्णस्य परत्व एव परमं तात्पर्यम् । पूर्वोक्त-हयशिरो-वृत्तान्त-पर-पञ्चमाध्यायस् तु शक्ति-प्रशंसार्थो ऽर्थवाद इति न तत्र तात्पर्यम् इति सुधीभिर् विभावनीयम् । अत एव शङ्कराचार्यैर् विष्णु-सहस्रनाम-भाष्ये तीर्थ-कर-नाम-विवरणे &lsquo;हयग्रीव-रूपेण मधु-कैटभौ हत्वा विरिञ्चाय सर्गादौ सर्वाः श्रुतीर् अन्याश् च विद्या उपदिशन्&rsquo; इत्य्-अनेन अत्र हयशिरुपाख्याने व्यासेन प्रदर्शितो हयशिरो ऽवतार-वृत्तान्तः प्रकाशितः । देवीभागवतोक्तः हयशिरो-वृत्तान्तस् तु न क्वापि शङ्कराचार्यादिभिः प्राचीनैः प्रामाणिकैर् विद्वद्भिर् आदृतः । अत एव रसगङ्गाधर-कृता पाण्डित्य-वीरो यथा –</p>
<blockquote>
<p>अपि वक्ति गिरां पतिस् स्वयं यदि तासाम् अधिदेवतापि वा ।
अयम् अस्मि पुरा हयानन-स्मरणोल्लङ्घित-वाङ्मयाम्बुधिः ॥ इति ॥</p></blockquote>
<p>हयग्रीवस्य सर्व-विद्याधिदेव-श्रेष्ठत्व-प्रतिपादनेन वेदाहरणाद्य्-अर्थम् अवतार इत्य्-अर्थस्य बहु-प्रमाण-सिद्धस्यैव प्रख्यापनं कृतम् । अत एव च लोके हयग्रीवस्य विद्याधिदेव-श्रेष्ठत्व-निश्चयेनैव सर्वत्र बहुभिः पुरुषैर् आराधानादिकम् अनुष्ठीयते । तेन च (वि. ध. उ. १ खं – १६ अ.) भारतोक्त-दिशा हयग्रीवावतार-चरितम् अभिधाय &lsquo;विद्या-कामो ऽश्व-शिरसम्&rsquo; (वि. ध. उ. ३–१२१ अ.) इत्य्-आद्य्-उक्त-दिशा फलम् अप्य्-अनुभूयते इत्य्-औपनिषद-हयग्रीव-मन्त्रानुमन्त्र-निष्ठानाम् अनुभव-सिद्धो ऽयम् अर्थ इति नात्र कस्यचिद् विवादस्यावसरः ।</p>
<h2 id="वयसकत-परमण-सपरदय-सदधरथ-सगरह">व्यासोक्तौ प्रमाण-संप्रदाय-सिद्धार्थ-संग्रहः</h2>
<p>अत्रायं प्रमाणं सम्प्रदाय-सिद्धार्थ-सङ्ग्रहस् सुधीभिर् अवसेयः । हय-शिरो-निरूपणावसरे व्यासेन &lsquo;विद्या-सहायवान् देवः&rsquo; (ह. उ. १८), &lsquo;एको विद्या-सहायस् त्वम्&rsquo; (ह. वं ३-७२), &lsquo;अन्तस्थं सर्व-भूतेषु चरन्तं विद्यया सह&rsquo; (ह. वं ३-१८-२७) इत्य् आदिना विद्या-सहाय एव हय-शिरा मधु-कैटभ-हन्ता ब्रह्मणे वेद-प्रदाता चेत्य्-उक्तम् । एवम् एव &lsquo;विद्या-सहायवन्तं माम् आदित्यस्थम्&rsquo; (ना. आ. ६-६१) इत्य्-आदित्यस्थो ऽपि विद्या-सहायो वासुदेव इत्य्-अभिहितम् । &lsquo;नमस् सवित्रे&rsquo; (वि. पु. ३-५-१५), &lsquo;ध्येयाय विष्णु-रूपाय&rsquo; (१७), &lsquo;इत्य्-एवम् आदिभिस् तेन स्तूयमानस् स वै रविः । वाजि-रूप-धरः प्राह व्रीयताम् इति वाञ्छितम् ।&rsquo; (वि. पु. ६-४-२५) &lsquo;यजूंषि यैर् अधीतानि तानि विप्रैर् द्विजोत्तमः । वाजिनस् ते समाख्यातास् सूर्यो ऽप्य्-अश्वो ऽभवद् यतः&rsquo; (वि. पु. ३-५-२८) &lsquo;शाखा-भेदास् तु तेषां वै दश पञ्च च वाजिनाम् । काण्वाद्यास् सुमहाभागा याज्ञवल्क्याः प्रकीर्तिताः ॥&rsquo; (२९) इति पराशरेण &lsquo;स इद् अग्निः कण्वतमः कण्व-सखा&rsquo; (ऋ. वे. १०-११५-५) &lsquo;वाजिन्तमाया&rsquo; (६) इति ऋग्वेदे कण्व-प्राचार्यस्य &lsquo;घर्मा समन्तात् त्रिवृतं व्यापतुः&rsquo; (ऋ. वे. १०-११४-१) &lsquo;यावद् ब्रह्म विष्टितं तावती वाक्&rsquo; (ऋ. वे. १०-११४-८) इत्य्-अव्यवहित-पूर्व-सूक्ते वाग्-देवी-ब्रह्म-रूप-घर्म-शब्दार्थ-प्रतीत्य्-अनुसार्यतिशयित-वाजित्व-तात्पर्य-वर्णन-पूर्वकम् &lsquo;आदित्यानीमानि शुक्लानि यजूँषि वाजसनेयेन याज्ञवल्क्येनाख्यायन्ते&rsquo; (बृ. ८-५-३) इति बृहदारण्यक-श्रुति-तात्पर्यं निर्णीतम् । एतेन &lsquo;आदिद् गन्धर्वो अभवद् द्वितीयः&rsquo; (तै. सं. वा. सं वि. सू.) इत्य्-उदाहृत-श्रुतौ वाजसनेयक-काण्व-संहिता-भाष्ये सायणाचार्यैर् गोः-वाचः धारयिता इति गन्धर्व-शब्दार्थ-विवरणेन गन्धर्व-शब्दार्थः &lsquo;वाचस्पतिं विश्व-कर्माणम्&rsquo; (तै. सं. वा. सं वि. सू.) इति अव्यवहित-सूक्तोक्त-वाचस्पतिर् एवेति पूर्वोक्तार्थस् सुस्थः ।</p>
<blockquote>
<p>मत्स्य-कूर्म-वराहाश्च-सिंह-रूपादिभिः स्थितिम् ।
चकार जगतो यो ऽजस् सो ऽद्य माम् आलयिष्यति ॥ (वि. पु. ५-१७-१०)</p></blockquote>
<h2 id="गनधरव-आदतय-हस-हयशर-एवत-सधनम">गन्धर्वः आदित्यः हंसः हयशिरा एवेति साधनम्</h2>
<p>इत्य्-अत्र नृसिंह-पर-सिंह-शब्द-समभिव्याहारेण अश्वः अश्व-शिराः विवक्षित इति बोधयतः पराशरस्य याज्ञवल्क्याय शुक्ल-यजुर्वेदोपदेष्टा अश्वो ऽपि अश्व-शिरा इत्य्-आशयः स्फुटो निर्मत्सराणां विदुषाम् । श्री-भागवते ऽपि &lsquo;मत्स्याश्व-कच्छप-वराह-नृसिंह-हंस-राजन्य-विप्र-विबुधेषु कृतावतारः (१०-९-४३) इत्य्-अत्राश्वः &lsquo;विष्णुश् शिवाय जगतां कलयावतीर्णस् तेनाहृता मधुभिदा श्रुतयो हयास्ये&rsquo; (११-४-१७) इति वक्ष्यमाणो हयास्य एवेति बोध्यम् । &lsquo;पुनश् च पद्मा-सम्भूताह्य् आदित्यो ऽभूद् यदा रविः&rsquo; (वि. पु. १-९-१४३) इत्य्-आदित्यस्य लक्ष्मी-पतित्वं पराशरेणोक्तम् । तेन च लक्ष्मी-पतिर् एवाश्वो ऽत्र विवक्षितः । &lsquo;हृषीकेशस् स भगवान् पद्मया सह विद्यया । अपस्व्-एव शयनं चक्रे योग-निद्राम् उपागतः ॥&rsquo; (ल. तं. ५-३०) &lsquo;विद्या-सहायवन्तं माम् आदित्य-स्थम्&rsquo; (ना. आ.) इति लक्ष्मी-तन्त्राद्य्-अनुसारेण पद्मा विद्यैवेति विद्या-शब्दित-वाग्-देवी-पतिर् एव शुक्ल-यजुर्वेदोपदेष्टा अत्रापि विवक्षितः । &lsquo;विवस्वते ऽश्वशिरसे चतुर्-मूर्ति-धृते नमः&rsquo; (ना. आ. ८-१०४) इति व्यासः आदित्यो हय-शिरा इति स्फुटं प्रतिपादयति । &lsquo;सर्व-विद्याधिदेवी या तस्यै वाण्यै नमो नमः ।&rsquo; (ब्र. वै. २) &lsquo;महा-विद्या महा-वाणी भारती वाक् सरस्वती&rsquo; (ल. तं. ४-६७) इति ब्रह्मवैवर्त-लक्ष्मी-तन्त्रोक्त-दिशा &lsquo;विद्या-सहाय&rsquo; इत्य्-आदौ विद्या-शब्देन वाग्-देव्या बोधनेन ब्रह्मणो वेदानाम् उपदेष्टा याज्ञवल्क्यस्य शुक्ल-यजुर्वेदानाम् उपदेष्टा च वाग्-देवी-पतिर् हय-शिरा इति व्यासस्याशयः प्रतीयते ।</p>
<p>अमर-सुधोदाहृत-मेदिनी-कोशे हंस-शब्दस्य विष्ण्व्-अर्क-तुरङ्गमप्रभेदार्थकतायाः स्फुटम् उक्त्या &lsquo;एको हँसो भुवनस्य मध्ये स एवाग्निस् सलिले सन्निविष्टः&rsquo; (श्वे. उ. ६-१५) इति श्रुतौ उभाव् उपदेष्टारौ विवक्षितौ । तद्-उत्तरं &lsquo;ज्ञः काल-कालो गुणी सर्व-विद्यः&rsquo;, &lsquo;यो ब्रह्माणं विदधातिपूर्वं यो वै वेदांश् च प्रहिणोति तस्मै&rsquo; इत्य्-आद्य्-उक्तेः । &lsquo;अहं हय-शिरा भूत्वा&rsquo; इत्य्-उत्तरं दशावतारान् निरूप्य &lsquo;हंसः कूर्मश् च मत्स्यश् च&rsquo; इत्य्-आदिना (ना. आ.) हंस-घटित-दशावतार-निगमने हंसः हय-शिरा इति बोधितम् । तद्वत् &lsquo;एको हँसः&rsquo; इत्य्-अत्रापि हंसः हय-शिरा एव । स एव सलिले-सन्निविष्टो ऽग्निः विवक्षितः प्राक् (२६० पुटे) उदाहृत-वचनानुसारात् । &lsquo;महिदासामिधो जज्ञे इतरायास् तपो-बलात् ।</p>
<h2 id="शवतशवतरतय-अतर-शवतशवन-तरतत-वयतपतत-वरणनम">श्वेताश्वतरेत्य् अत्र श्वेताश्वेन तरतीति व्युत्पत्ति-वर्णनम्</h2>
<p>साक्षात् स भगवान् विष्णुर् यस् तन्त्र वैष्णवं व्यधात् ।&rsquo; (आ. सू. भा. १-१-३१) इति ब्रह्माण्डोक्त्या वैष्णव-तन्त्र-प्रवर्तक-महिदास-प्रवर्तिते &lsquo;ऋग्वेद-पाठ-पठितं व्रतम् एतत् सुदुश्चरम्&rsquo; (शा. मो. ३५८-२२) इति सात्वत-धर्म-परत्वेन निर्णीत-ऋग्वेदान्तर्गते शौनकोक्त-ऋग्-विधान-विष्णु-धर्मोत्तरयोर् वाग्मित्व-संपादने विनियुक्तस्य जगत्-स्रष्टृत्वादि-निरवधिक-महिम-वाग्-देवी-प्रतिपादकस्य &lsquo;अहं रुद्रेभिः&rsquo; (ऋ. १०-१२५) इत्याद्य्-अष्टर्च-वाक्-सूक्तस्याव्यवहित-पूर्व-सूक्ते &lsquo;बीभत्सूनां सयुजं हंसम् आहुर् अपां दिव्यानां सख्ये चरन्तम् । अनुष्टुभम् अनुचञ्चूर्यमाणम् इन्द्रं निचिक्युः कवयो मनीषा&rsquo; इति मन्त्रं प्रस्तुत्य &lsquo;वाचि वै तद् ऐन्द्रं प्राणं न्यचाय्यन्न् इत्य्-एतद् उक्तं भवति&rsquo; इत्य्-ऐतरेय-द्वितीयारण्यके उक्त्या वाग्-देवी-संश्लिष्टः प्राणः हंसो हय-शिरा हयग्रीवानुष्टुप्-प्रतिपाद्यस् तत्र विवक्षित इति निर्णय-सम्भवात् । शुक्ल-यजुर्वेदोपदेष्टुः सूर्यस्य प्राक् (४०) सात्वत-प्रवर्तकत्वस्य, तद्-उक्त-विधिना उपरिचरवसोर् धर्मानुष्ठानस्य सात्वतापर-पर्याय-पञ्चरात्र-प्रामाण्यस्य च निरूपणानन्तरं रहस्याम्नायादौ प्रसिद्ध-विद्या-शब्द-निर्देश-पूर्वकं हय-शिरो-वृत्तान्त-वर्णनेन पञ्चरात्र-प्रसिद्ध्य्-अनुसारेणार्थ-निर्णयस्यैव स्व-संमतत्व-सूचनेन &lsquo;अथ हंस-मनुं वक्ष्ये&rsquo; इत्य् उपक्रम्य &lsquo;हयग्रीवम् अहं वन्दे सरस्वत्या समन्वितम्&rsquo; (वि, ति.) इति ध्यानोक्त्या &lsquo;हंसो हय-शिरा हरिः । वेदोपदेश-समये मां विबोध्योपदिष्टवान् । अङ्केनोदूह्य वाग्-देवीम् आचार्यकम् उपाश्रितः ।&rsquo; (पं. रा, सं, हं, स, स. न. अ) इत्य्-उक्त्या च तद्-अनुसारेण हंस-शब्दार्थस्य व्यास-संमतत्व-निश्चयात् ।
तद्-उत्तरं &lsquo;तपः-प्रभावाद् देव-प्रसादाच् च ब्रह्म ह श्वेताश्वतरो ऽथ विद्वान्&rsquo; (श्वे, उ.) इत्य्-अत्र &lsquo;मही देवस्य सवितुः परिष्टुतिः&rsquo; (श्वे, उ. २-४), &lsquo;युजे वां ब्रह्म पूर्व्यं नमोभिः&rsquo; (श्वे, उ, २-५), &lsquo;ब्रह्मोडुपेन प्रतरेत विद्वान् स्रोतांसि सर्वाणि भयावहानि&rsquo; (श्वे, उ, २–८) इति पूर्वोपदर्शित-दिशा श्वेताश्वेन वाग्-देवी-संश्लिष्टेन ब्रह्मणा उडपेन भयावहानि स्रोतांसि तरतीति श्वेताश्वतर इति शब्दस्यार्थ इति निर्मत्सराणां स्फुटं प्रतीतेश् चेति व्यासस्याशयः ।</p>
<h2 id="ब-उ-६-४-१८-हयशरश-शकत-३-४-१-हयशर-इतय-उभय-ववकषतम">(बृ. उ. ६-४-१८) हयशिरश्-शक्तिः (३-४-१) हयशिराः इत्य् उभयं विवक्षितम्</h2>
<p>बृहदारण्यकोपसंहारे &lsquo;अथ य इच्छेत् पुत्रो मे पण्डितः&rsquo; (बृ, उ. ६–४ - १८) इत्य् आदिना पण्डित-पुत्रार्थ-कर्म-निरूपणावसरे &lsquo;अथास्य दक्षिणं कर्णम् अभिनिधाय वाग् वाग् इति त्रिः&rsquo; (२५) इत्य्-अत्र &lsquo;यस् ते स्तनश् शशयः - सरस्वति तम् इह धातवे कर् इति&rsquo; (२७) इत्य्-अत्र वाचः सरस्वत्याश् च पाण्डित्य-संपादकत्वस्य स्फुटतया &lsquo;नैवेह किञ्चिद् अग्रे आसीत्&rsquo; इत्याद्य्-उपक्रमे अनिरुद्धान्त-सृष्टेर् व्यासार्य-विवरणम् अनुसृत्यैव प्राक् (२५० पु.) उपपादित-दिशा विवक्षिततया &lsquo;स एषो ऽप्सु प्रतिष्ठितः&rsquo; इत्य्-उक्तस्याप्सु प्रतिष्ठितस्यैव &lsquo;स तया वाचा तेनात्मना इदँ सर्वम् असृजत यद् इदं किञ्च ऋचो यजूँषि सामानि छन्दाँसि यज्ञान् प्रजाः पशून्&rsquo; (बृ, ३-२-५) इत्य्-अत्र सर्व-स्रष्टृत्वोक्तौ वाक् अनिरुद्ध-शक्तिः सर्व-विद्याधिदेवी विवक्षितेति &lsquo;ततो भूयो जगत्-सृष्टिं करिष्यामीह विद्यया&rsquo; (ना, आ, ६-७३) इति वचन-सन्दर्भे स्फुटं व्यासेन प्रतिपादितम् । &lsquo;सो ऽकामयत भूयसा यज्ञेन भूयो यजेय&rsquo; इत्य्-अनन्तर-श्रुतौ हय-शिरो-देवताको यज्ञो विवक्षित इति प्राक् (२५२ पुटे) निरूपितम् । तद्-उत्तरम् &lsquo;आत्मैवेदम् अग्रः आसीत् पुरुष-विधः सो ऽनुवीक्ष्य नान्यद् आत्मनो ऽपश्यत् सो ऽहम् अस्मीत्य्-अग्रे व्याहरत् ततो ऽहं नामा ऽभवत् ।&rsquo; (बृ, ३-४-१) &lsquo;सो ऽबिभेत् तस्माद् एकाकी बिभेति सहायम् ईक्षाञ्चक्रे यन् मद्-अन्यन् नास्ति कस्मान् नु बिभेमीति तत एवास्य भयं वीयाय&rsquo; (२) । इत्य्-अत्र &lsquo;ततो ऽहं नामा ऽभवत्&rsquo; इत्य्-अन्त-वाक्यस्य प्राक् (२५१ पुटे.) उदाहृत-व्यासार्य-सूक्तिम् अनुसृत्य हय-शिरो ऽवतारो विवक्षितः । श्रुताव् अयम् एवार्थो ऽभिप्रेत इति एतद्-उपाख्याने &lsquo;अहङ्कार-कृतं चैव नाम पर्याय-वाचकम्&rsquo; इत्यादिना व्यासो निरधारयत् । अत्र एकाकित्वम् – असहायत्वम् तद् एव भय-हेतुः । &lsquo;सहायम् ईक्षाञ्चक्रे&rsquo; इत्य्-अत्र सहाय-साक्षात्कारो भय-निवृत्तौ हेतुतया विवक्षित इति व्यासस्याशयः । अत एतच्-छ्रुति-सन्दर्भो हय-शिरो ऽवतार-पर एव । एवं चतुर्थे शिशु-ब्राह्मणम् (२) अपि । अत्र शिशु-शब्दो ऽनिरुद्ध-परः ।</p>
<blockquote>
<p>अहं नारायणो नाम शङ्ख-चक्र-गदाधरः ।
अशिशुश् शिशु-रूपेण यावद् ब्रह्मा न बुध्यते ॥ (म. भा. वन. १९२-४१६)</p></blockquote>
<h2 id="ब-उ-४-२-७-शश-बरहमणसय-हयशर-परत">(बृ. उ. ४-२-७) शिशु-ब्राह्मणस्य हयशिरः परता</h2>
<p>इति मार्कण्डेयं प्रति भगवद्-उक्तेः —</p>
<blockquote>
<p>पश्यामि जल-मध्यस्थं विपुले वट-पादपम् ।<br>
पर्यङ्के तत्र पश्यामि बालं कमल-लोचनम् ॥<br>
(वि. ध. १-७८-११)</p>
<p>पूर्णे युग-सहस्रे ऽपि तम् एवाहं तदा शिशुम् ।<br>
संप्राप्तश् शरणं राजन्न् अहं भाव्य्-अर्थ-चोदितः ॥ (२२)</p>
<p>कल्प-क्षये व्यतीते तु तं तु देवं पितामहम् ।<br>
अनिरुद्धं विजानामि पितरं ते जगत्-पतिम् ॥<br>
(७९—३)</p></blockquote>
<p>इति मार्कण्डेयेन वज्रं प्रत्युक्तेश् च । एवं मार्कण्डेयेन &lsquo;एकार्णवे पुरा लोके&rsquo; (१-१५-५) इत्य् आदिना वेदाहरणार्थं हय-शिरो-ऽवतारम् अभिधाय &lsquo;तथा ऽश्वशिरसं देवं विद्या-कामस् तु पूजयेत् ।&rsquo; (वि. ध. ३-१९८-५) इति तस्य कामार्चनीयत्वम् अप्य् उक्तम् । एवं च शिशु-शब्दस्य अनिरुद्ध-परतया &lsquo;यथेदं तच् छिरः&rsquo; इत्य् अत्र हय-शिरो विवक्षितम् । एतद् एवाभिप्रेत्य भट्टार्यैः &lsquo;तच्छिरः&rsquo; इत्य्-अस्य हय-शिरः-परत्वोक्तिर् इति पूर्वम् एव (२८८ पुटे) निरूपितम् । &lsquo;वागष्टमी ब्रह्मणा&rsquo; इत्य्-अत्र ब्रह्म-शब्दार्थः हयशिरो-रूप-धारी अनिरुद्धः । वाक्-शब्दार्थस् तच् छक्तिर् वाग्-देवी । हय-शिरो-ऽनुग्रहेण &lsquo;सप्त ह द्विषतो भ्रतृव्यान् अवरुणद्धि&rsquo; इत्य् अत्र शत्रु-भूत-सप्तेन्द्रिय-जयो विवक्षितः । पूर्व-ब्राह्मणान्ते &lsquo;य एष विज्ञान-मयः पुरुषस् तद् एषां प्राणानां विज्ञानेन विज्ञानम् आदाय&rsquo; (बृ. ४-१-१७) इत्य् उपक्रम्य &lsquo;स यथा महाराजो जन-पदान् गृहीत्वा स्वे जन-पदे यथा-कामं परिवर्तेत, एवम् एव एतान् प्राणान् गृहीत्वा स्वे शरीरे यथा-कामं परिवर्तेत&rsquo; (बृ. ४-१-१८) इत्य्-अत्र महाराजवत् इन्द्रियेषु स्वातन्त्र्यं जीवस्योक्तम् । सुषुप्तेः प्राग् इव &lsquo;एतस्माद् आत्मनस् सर्वे प्राणा व्युच्चरन्ति&rsquo; (२०) इत्य्-उक्त-प्रबोधे ऽपि इन्द्रियेषु जीवस्य स्वातन्त्र्यं प्राप्तम् । तच्चानुभव-विरुद्धम् बहूनाम् इन्द्रियाणां प्रतिकूलत्वात् ।</p>
<h2 id="शश-मध-बरहमणदवयकरसयम">शिशु मधु ब्राह्मणद्वयैकरस्यम्</h2>
<p>इति शङ्कापनोदनाय शिशु-ब्राह्मणम् आरब्धम् । चतुर्मखस्य वेदाहरणादिना इन्द्रियानुकूल्यं सम्पाद्य तत्-सृष्टौ पूर्ववत् प्रवर्तयतः हय-शिरो-रूप-धारिणो ऽनिरुद्धस्यानुग्रहेण इन्द्रिय-जयेनानुकूल-ज्ञानं मनुजानाम् अपीति शिशु-ब्राह्मणेन प्रकाशितं भवति । मधु-ब्राह्मणे च &lsquo;स वा अयम् आत्मा सर्वेषां भूतानाम् अधिपतिस् सर्वेषां भूतानां राजा तद् यथा रथ-नाभौ च रथनेमौ चारास् सर्वे समर्पिता एवम् एतस्मिन्न् आत्मनि सर्वाणि भूतानि सर्वे देवास् सर्वे लोकास् सर्वे प्राणास् सर्व एत आत्मनस् समर्पिताः&rsquo; (बृ. ४-५-१५) इत्य्-अत्र &lsquo;एवम् एतस्माद् आत्मनः – व्युच्चरन्ति&rsquo; इत्य्-अत्र व्युच्चरणावधित्वेन प्राग्-उक्तस्य महाराजत्वं तत्रैव व्युच्चरण-कर्तृत्वेन प्राग्-उक्तानां सर्वेषां प्राण-देव-लोक-भूतात्मनां समर्पितत्वं चाभिधाय जीवानां तत्-पारतन्त्र्यं स्थिरीकृतम् । व्युच्चरण-समर्पण-श्रुत्योर् अनयोर् ऐकरस्यं पर्यालोच्यैव &lsquo;एवम् एतस्माद् आत्मनः&rsquo; इत्य्-अत्र द्रमिड-भाष्य-कार-प्रदर्शित-राज-कुमार-नयस् सम्प्रदाय-विद्भिर् उक्तः । अयम् अर्थः शङ्कर-भाष्ये स्फुटः । राजत्वं परमात्मनो यत्रोक्तं तत्रैव परमात्मनि सर्व-जीवानां समर्पितत्वोक्त्या जीव-परयोर् भेद एव श्रौत-सिद्धान्त इति द्रमिडाचार्याशयः स्फुटो निर्मत्सराणां विदुषाम् । एतद्-अनन्तरं परमात्मनः पुरु-रूपत्वं सर्वानुभव-विषयत्वं चोक्तम् । तेन च परस्य रूपानन्त्यं भक्तानुग्रहार्थम् इति सिद्ध्या प्राग्-उक्त-हय-शिरो-रूपस्यापि इन्द्रिय-जयार्थि-भक्तानुग्रहार्थत्वं स्थापितं भवति । षष्ठान्ते मैत्रेयी-ब्राह्मणे &lsquo;आत्मा वा अरे द्रष्टव्यः श्रोतव्यः&rsquo;, इत्य् उपक्रम्य &lsquo;अस्य महतो भूतस्य निःश्वसितम् एतद् यद् ऋग्वेदो यजुर्वेदस् सामवेदः&rsquo; इत्याद्य्-उक्तौ सर्व-स्रष्टृत्वम् आत्मनः &lsquo;स तया वाचा तेनात्मना इदँ सर्वम् असृजत&rsquo; इति तृतीय-श्रुत्य्-उक्त-दिशा वाग्-देवी-सहितस्यैव विवक्षितम् इति बोध्यम् ।</p>
<h2 id="ऐतरयततयरणयकपनतयखणड-हयशरश-शकतर-अनतयखणड-हयशरसश-च-ववकष">ऐतरेयतृतीयारण्यकोपान्त्यखण्डे हयशिरश्-शक्तेर् अन्त्यखण्डे हयशिरसश् च विवक्षा</h2>
<p>एवम् एवैतरेयारण्यकोपनिषद् अपि हय-शिरश्-शक्तेर् वाग्-देव्या हय-शिरसश् चानुग्रहेण भक्तानां फलं प्रतिपादयति । तथाहि – तृतीयारण्यकोपान्त्य-खण्डे &lsquo;अथ खल्व्-इयं सर्वस्यै वाच उपनिषत् सर्वा ह्य्-एवेमा सर्वस्या वाच उपनिषद इमं त्व्-एवाचक्षते&rsquo; इत्य् उपक्रम्य &lsquo;अथ खल्व्-इयं दैवी वीणा भवति तद्-अनुकृतिर् असौ मानुषी वीणा&rsquo; इत्य्-आदिना &lsquo;स यो हैतां देवीं वीणां वेद । श्रुत-वदनो भवति । भूमि-प्रास्य कीर्तिर् भवति यत्र क्व चार्या वाचो भाषन्ते विदुर् एनं तत्र&rsquo; इत्य्-अन्तेन वाग्-देवी-वीनोपासनस्य सर्व-जन-श्रोत्र-प्रियोक्तिः, भुवं पूरयित्री कीर्तिः, पण्डितानां भाषणावसरे मान्यता चेति फलम् अभिधाय &lsquo;अथातो वाग्-रसः यस्यां संसद्य धीयमानो वा भाषमाणो वा न विरुरुचुषेत तत्रैताम् ऋचं जपेत् । &lsquo;ओष्ठापिधाना न कूली दन्तैः परिवृता पविः । सर्वस्यै वाच ईशाना चारु माम् इह वादयेद् इति वाग्-रसः ।&rsquo; इत्य्-अत्र &ldquo;ओष्ठापिधाना&rdquo; इत्य्-आदि हयग्रीव-मन्त्रानुमन्त्र-जपस्य विद्वत्-सदसि सर्व-रञ्जक-वाक्-सिद्धि-रूपं फलम् अप्य्-अभिहितम् । तद्-अनन्तर-खण्डे &lsquo;अथ हा स्मा एतत् कृष्ण-हारीतो वाग्-ब्राह्मणम् इवोपोदाहरति प्रजापतिः प्रजाः सृष्ट्वा व्यस्रंसत संवत्सरः स छन्दोभिर् आत्मानं समदधाद् यच् छन्दोभिर् आत्मानं समदधात् तस्मात् संहितेति तस्यै वा एतस्यै संहितायै ण-कारो बलं ष-कारः प्राण आत्मा । स यो हैतौ ण-कार-ष-काराव् अनुसंहितम् ऋचो वेद स-बलां स-प्राणां संहितां वेदायुष्यम् इति विद्यात्&rsquo; इत्य्-आदिना &lsquo;एतद्ध स्म वै तद् विद्वांस आहुर् ऋषयः कावषेयाः किमर्था वयम् अध्येष्यामहे किम्-अर्था वयं यक्ष्यामहे वाचि हि प्राणं जुहुमः प्राणे वा वाचं यो ह्य्-एव प्रभवस् स एवाप्ययः&rsquo; इत्य्-अन्तेन हय-शिरो-ऽवतार-प्रयोजन-कथन-पूर्वकं विष्णु-जिष्णु-कृष्ण-वाक्-प्राण-संहिता निरूपिताः । अत्र संवत्सर-प्रजापति-शब्दौ चतुर्मुख-परौ । छन्दश्-शब्दो वेद-परः । विस्रंसन-निमित्तं च मधु-कैटभाभ्यां वेदानाम् अपहारः । हयग्रीवानुग्रह-लब्ध-वेदैश् चतुर्मुखस्यात्म-सन्धानम् इति विवक्षितम् । (पूर्वम् ऐतरेयारण्यके ३-२-२) &lsquo;प्राण ऊष्म-रूपम्&rsquo; इति प्राग्-उक्तार्थ एव &lsquo;प्राण आत्मा&rsquo; इत्य्-अत्र प्राण-शब्दार्थ इति सायणीये उक्तम् । वस्तुतस् तु -</p>
<blockquote>
<p>श-ष-स-हा अनिरुद्धाद्या विज्ञेयास् त्रिदशेश्वर ॥ (ल. तं. १९-१७)
वासुदेवाख्यया हो ऽभूत् साख्यः सङ्कर्षणोदयः ।
प्रद्युम्नष् षाख्ययाज्ञेयो ह्य्-अनिरुद्धस् तु शाख्यया ॥ (ल. तं. १९-३२)</p></blockquote>
<h2 id="ऋगवद-यदददमवदनत-इतयतर-हयशरश-शकत-सख-वषण-इतयतर-हयशर">ऋग्वेदे &ldquo;यदद्द्मवदन्ति&rdquo; इत्यत्र हयशिरश्-शक्तिः &ldquo;सखे विष्णो&rdquo; इत्यत्र हयशिराः</h2>
<p>इत्य्-उक्त-दिशा प्राण-शब्दस्य अनिरुद्धादि-वासुदेवान्त-व्यूहो ऽर्थः । स एव हय-शिरा &lsquo;वाचि हि प्राणं जुहुमः&rsquo; इत्य्-अत्र विवक्षितः, प्राग्-उक्त-हयग्रीव-मन्त्रानुमन्त्रानुसारात् । &lsquo;ण-कारो बलम्&rsquo; इत्य्-आरभ्य &lsquo;तद् एव विष्णुः कृष्णेति जिष्णुर् इत्यभिधीयते&rsquo; इति प्राक् (२५६ पुटे) उदाहृत-वृद्ध-हारीत-स्मृति-वचनानुसारेण विष्णु-जिष्णु-कृष्ण-संहिता अत्र विवक्षिताः । हय-शिरो-ऽनुगृहीत-वेदैः चतुर्मुखस्यात्म-सन्धानान्तरं विष्णु-जिष्णु-रूपाभ्यां मधु-कैटभ-वधः कृत इति (वि. ध. उ. १-१६) अन्यत्रोक्त्या &lsquo;प्राण आत्मा&rsquo; इत्य्-अत्रापि हय-शिरा विवक्षितः । &lsquo;अस्य वामस्य&rsquo; (ऋ, वे. मं. १ सू. १६४) इति सूक्ते ३६ मन्त्रे विष्णु-शब्दः ४७ मन्त्रे कृष्ण-शब्दश् च पठितः । &lsquo;गौरीर् मिमाय&rsquo; (मन्त्र ४१) इत्य्-आदिर् हयग्रीव-मन्त्रानुमन्त्रश् च &lsquo;चत्वारि वाक्&rsquo; (मन्त्र ४६) इत्यादिः आश्वलायन-दश-श्लोकी-घटकः &lsquo;यस् ते स्तनः&rsquo; (मन्त्र ४९) इत्य्-आदिर् बृहदारण्यकोपसंहार-मन्त्र-सजातीयश् च पठितः । आश्वलायन-दश-श्लोक्यां &lsquo;यद् वाग् वदन्ति&rsquo; (ऋ. सं मं ८ सू. १०० मन्त्र १०) इत्य्-आदेर् हयग्रीव-मन्त्रानुमन्त्रस्य घटकतया &lsquo;देवीं वाचम्&rsquo; इति तद्-अनन्तर-मन्त्रवद् अन्येषाम् अपि दश-श्लोकी-घटकानां हय-शिरश्-शक्ति-परत्वम् एव युक्तम् । &lsquo;यस् ते स्तनः&rsquo; इत्य्-आदेः पण्डित-पुत्र-लाभार्थ-कर्म-विनियोगस्य बृहदारण्यकान्ते स्फुटतया सो ऽपि हय-शिरश्-शक्ति-पर एव । अत ऐतरेय-तृतीयारण्यकान्तिम-खण्डे विष्णु-जिष्णु-वाक्-प्राण-संहिता-त्रयं विवक्षितम् । बृहद्-रथन्तर-रूपेण वाक्-प्राण-संहिताम् (३-१-६) अत्रैव पूर्वम् अभिधाय &lsquo;तद् अप्य्-एतद् ऋषिणोक्तं रथन्तरम् आजभारा-वसिष्ठः - भरद्वाजो बृहद् आचक्रे अग्नेः&rsquo; (ऋ. सं. मं. १० सू. १८२ मन्त्र १-२) इति मन्त्र-खण्ड-द्वयं पठितम् । तत्र व्यूह-हयग्रीव-विवक्षा प्राग् एव (२६१ पुटे) साधिता । &lsquo;यद् वाग् वदन्ति&rsquo; (हयग्रीव-मन्त्रानुमन्त्रः) &lsquo;देवीं वाचम्&rsquo; इति मन्त्र-द्वयानन्तरं &lsquo;सखे विष्णो वितरं विक्रमस्व&rsquo; (ऋ. सं. ८-३-१२) (२६१ पुटे) इति प्राग्-उदाहृत-वृत्र-हनन-प्रार्थना-मन्त्रे विष्णुर्-हय-शिरो-रूप-धारी अनिरुद्धो विवक्षितः । वृत्र-युद्ध-प्रसङ्गे वसिष्ठेन रथन्तरेण प्रतिबोधितस्येन्द्रस्य वृत्र-बाधानिवृत्ति-प्रतिपादकस्याश्वमेधिक- (११-१७) शान्ति-पर्व- (२१७-२१) वचन-द्वयस्य &lsquo;बीभत्सवो अप-वृत्राद् अतिष्ठन्&rsquo; इति मन्त्र-घटितस्य वाक्-सूक्ताव्यवहित-पूर्वस्य हंस-पद-घटित-सूक्तस्य प्राग्-उक्त-वाक्-प्राण-संहितायाश् चैकरस्यात् ।</p>
<h2 id="ब-उ-मधवदयय-हयगरव-बरहमवदयतवम">(बृ. उ.) मधुविद्यायां हयग्रीव-ब्रह्मविद्यात्वम्</h2>
<p>एतेन &lsquo;अथाब्रवीद् वृत्रम् इन्द्रो हनिष्यन् सखे विष्णो वितरं विक्रमस्व&rsquo; (ऋ. सं. ४-१८-११) (तै. सं. ३-२-११-३) इत्य्-अत्र विष्णु-शब्दो ऽपि व्याख्यातः । वाग्मित्वार्थं प्रातर्-जप्यत्वेन शौनकेनोक्त &lsquo;प्रणो देवी सरस्वती&rsquo; इति (आश्व) दश-श्लोकी-मन्त्र-घटिते सारस्वत-सूक्ते (६-६१) वृत्र-हन्तृत्वं हय-शिरश्-शक्तेस् सरस्वत्या उक्तं प्रेरणानुमति-द्वारकं पति-पत्न्य्-उभयानुग्रह-मूलकत्वेन सरस्वत्य्-अनुग्रह-मूलकं ज्ञेयम् । यद्य्-अपि दध्यङ्-ऋषि-प्रार्थनया तद्-दत्ताङ्ग-निर्मितायुधेनेन्द्रेण वृत्र-वधः कृत इति तत्र-तत्रोक्तम् । तथापि &lsquo;विष्णुश् च भगवान् देवः&rsquo;, &lsquo;ऐन्द्रं समविशद् वज्रम्&rsquo; इति (२५२ पुटे) प्राग्-उदाहृते (शान्तिपर्व २७८-३१) वचने वज्रे विष्णु-प्रवेशेनैव वृत्र-वधोक्त्या तत्र विष्णु-शब्दस्य प्राग्-उक्त-श्रौत-विष्णु-शब्द-समानार्थकतया दध्यङ्-ऋष्य्-अङ्ग-निर्मित-वज्रस्यापि स्वतो वृत्र-हनन-शक्तिर् नास्ति किन्तु हय-शिरस्-सम्बन्धेनेति स्फुटम् । एवं -</p>
<blockquote>
<p>दध्यङ्ङ् आथर्वणस् त्वष्ट्रे वर्माभेद्यं मदात्मकम् ।
विश्व-रूपाय यत् प्रादात् त्वष्टा यत् त्वम् अगास् ततः ॥ (भाग ६-१२, ५३)</p>
<p>युष्मभ्यं याचितो ऽश्विभ्यां धर्मज्ञो ऽङ्गानि दास्यति ।
ततस् तैर् आयुध-श्रेष्ठो विश्व-कर्म-विनिर्मितः ॥ (५४)</p></blockquote>
<p>इत्य्-अत्र दध्यङ्-ऋषेर् नारायण-वर्मोपदेष्टृत्वस्योक्त्या नारायण-कवचानुसन्धानं तस्य सिद्धम् । तेन दध्यङ्-ऋषेर् नारायण-कवचानुसन्धान-निबन्धन-शक्तिस् सूच्यते । सैव मूलं दध्यङ्-ऋषि-गात्रस्यापि । अत्र दध्यङ्ङ्-आथर्वणस् त्वष्टुर् विश्व-रूपस्य, विश्व-रूपाद् इन्द्रस्य नारायण-कवच-लाभोक्त्या मधु-ब्राह्मणे (बृ. आ.) &lsquo;त्वाष्ट्रं-कक्ष्यम्&rsquo; इति पद-द्वयं विवृतं भवति । मधु-ब्राह्मणे आत्म-ब्रह्म-शब्दयोर् हय-शिरः-परतायाः प्राग्-उपपादनेन मधु-विद्याया हयग्रीव-ब्रह्म-विद्यात्वं सिद्धम् । मधु-विद्योपदेष्ट्रा दध्यङ्-ऋषिणोपदिष्टं त्वाष्ट्र-कक्ष्यम् अपि हयग्रीव-ब्रह्म-विद्या-रूपम् एव ।</p>
<h2 id="वशवकरम-सकतदवयसय-वग-दवपत-हयशर-परत">विश्वकर्म-सूक्तद्वयस्य वाग्-देवीपति हयशिरः परता</h2>
<p>अयम् अर्थः &lsquo;हयग्रीव-ब्रह्म-विद्या यत्र वृत्र-वधस् तथा&rsquo; इति भागवत-लक्षण-प्रतिपादन-पर-पुराण-वचनेन सिध्यति । अत्र हयग्रीव-ब्रह्म-विद्या–नारायण-कवचम् इति क्रम-सन्दर्भाभिध-भागवत-व्याख्याने ऽप्य्-उक्तम् । अतो हय-शिरो-ऽनुग्रह एव वृत्र-वधे मूलम् इति सिद्धम् । वृत्र-वधे वाग्-देवी-पतेर् मूलत्वस्य श्रुति-सिद्धतया वृत्र-वधानन्तर-जनित-ब्रह्म-हत्या-पापापनोदनार्थं &lsquo;इन्द्रो वृत्रम् अहन्&rsquo; (तै. सं ५-४) इत्य्-आदिश्रुत्या विनियुक्ते विश्व-कर्म-सूक्ते (तै. सं. ४-६-२) (वा. सं. १७ अध्याये) द्वये ऽपि वाग्-देवी-पतिर् हय-शिराः प्रतिपाद्य इत्य्-ऐकरस्यम् । एतेन तैत्तिरीय-वाजसनेयकयोर् विश्व-कर्म-सूक्त-द्वय-पाठ-क्रम-व्यत्यासे ऽपि प्रतिपाद्यैक्येन तत्रोभयत्र पठिते &lsquo;विश्व-कर्मन् हविषा वर्धनेन त्रातारम् इन्द्रम् अकृणोर् अवध्यम्&rsquo; इति मन्त्रे इन्द्रस्य वृत्रेणावध्यत्वम् अपि विवक्षितम् इति सिध्द्यति । सूक्तयोर् अनयोर् हय-शिरः-परता &lsquo;आदिद् गन्धर्वो अभवद् द्वितीयः - वाचस्पतिं विश्व-कर्माणम्&rsquo; इति (तै. सं. ४-६-२) (वा. सं. १७) सूक्त-द्वय-घटक-गन्धर्व-वाचस्पति-शब्दाभ्यां निश्चीयते । तत्र च &lsquo;या ते धामानि परमाणि&rsquo; इति श्रुत्य्-उक्तानां परम-मध्यमा-वम-शरीराणां सर्वेषां &lsquo;इन्द्रो मायाभिः पुरु-रूप ईयते&rsquo; इति बृहदारण्यक-श्रुतौ विवक्षितत्वे ऽपि उभयत्र निरतिशय-महिमवत्वेन प्रतिपादितस्य परम-शरीरस्य न कदापि छेद-शङ्का । तत्र &lsquo;अजस्य नाभाव् अध्य्-एकम् अर्पितं यस्मिन्न् इदं विश्वं भुवनम् अधिश्रितम्&rsquo; इति न (सायण-भाष्योक्त-दिशा) ब्रह्माण्ड-परा अपि तु भगवन्-नाभी-कमल-परा इति -</p>
<blockquote>
<p>अजस्य नाभाव् अध्य्-एकं यस्मिन् विश्वं प्रतिष्ठितम् ।
पुष्करं पुष्कराक्षस्य तस्मै पद्मात्मने नमः ॥ (म. भा. शा. ४७-६२)</p></blockquote>
<p>इति भीष्म-वचने व्यक्तम् । अयम् अर्थः श्री-यामुन-मुनि-प्रणीत-स्तोत्र-रत्न-भाष्ये १४ श्लोके स्फुटः । एवम् आनन्द-तीर्थीय-प्रथम-शारीरक-सूत्र-भाष्ये ऽपि । अत्राज-पदेन कर्म-कृत-जनिर् अनिरुद्धस्य नास्तीति बोधितम् । तद्-अनन्तरं &lsquo;विश्व-कर्मा ह्य्-अजनिष्ट देवः&rsquo; इत्य्-अत्र चतुर्मुख-जनिर् उच्यत इति स्तोत्र-भाष्ये व्यक्तम् ।</p>
<h2 id="उकतरथसयचरयपदसममतत-सवरण-धरमम-इतय-आदश-च-ब-उपनषदकरथत-च">उक्तार्थस्याचार्यपादसम्मतता &ldquo;सुवर्णं धर्मम्&rdquo; इत्य् आदेश् च (बृ.) उपनिषदेकार्थता च</h2>
<p>पूर्व-श्लोके (१३) स्तोत्र-रत्न-भाष्ये हय-शिर-उपाख्यान-वचनान्य्-उदाहृत्यात्र महाभारतस्थ-भीष्म-वचनेन &lsquo;अजस्य नाभौ&rsquo; इत्यादि-श्रुत्य्-अर्थ-निष्कर्षं कुर्वताम् आचार्य-पादानाम् &lsquo;आदिद् गन्धर्वो अभवद् द्वितीयः&rsquo; इत्य्-अत्र हय-शिरो-ऽवतारो विवक्षित इत्य्-आशयः स्फुटो निर्भत्सराणां विदुषाम् । &lsquo;विश्व-कर्मा ह्य्-अजनिष्ट&rsquo; इति पूर्ववद् अनभिधाय &lsquo;गन्धर्वो ऽभवत्&rsquo; इत्य्-उक्त्या हय-शिरसो न कर्म-कृता जनिः किन्तु अनिरुद्धस्य &lsquo;या ते धामानि परमाणि&rsquo; इत्य्-उक्त-दिशा स्वेच्छा-मूलक-परम-शरीर-सम्बन्धेन हय-शिरो-ऽवतार इति निश्चीयते । तेन विष्णोः परम-शरीराद् अन्य-शरीरस्यैव &lsquo;विष्णोः शिरः प्रचिच्छिदतुः&rsquo; (श-ब्रा.) इत्य्-अत्र विवक्षावश्यकत्वेन विष्णोः परत्वे न किञ्चिद् बाधकम् । शतपथ-श्रुतौ तत्-प्रघट्टके विष्णोर् हय-शिरो-लाभो नोक्तः । शक्ति-कथैव नास्ति । हयग्रीव-ब्रह्म-विद्या-रूप-मधु-विद्या-नारायण-कवच-द्वयोपदेष्टृत्वस्य दध्यङ्-ऋषेर् बृहदारण्यके उक्त्या हयग्रीव-ब्रह्म-विद्या-सम्बन्धेनैव तत्र अश्व-शिरो-धारणेन प्रवर्ग्य-तत्त्वोपदेष्टृत्वेनोक्तस्य दध्यङ्-ऋषेर् महिमेति प्रतीयते ।</p>
<p>एवं &lsquo;स वा अयम् आत्मा - सर्वेषां भूतानां राजा&rsquo;, &lsquo;इन्द्रो मायाभिः पुरु-रूप ईयते&rsquo;, &lsquo;युक्ता ह्य्-अस्य हरयश् शता दश&rsquo; इति वाक्य-समानार्थकैः &lsquo;इन्द्रस्यात्मानं दशधा चरन्तम्&rsquo;, &lsquo;इन्द्रो राजा जगतो य ईशे&rsquo;, &lsquo;शतँशता अस्य युक्ता हरीणाम्&rsquo; इति वाक्यैर् घटिते &lsquo;सुवर्णं धर्मम्&rsquo; इत्यादि स्वर्ण-धर्मानुवाके ऽपि हरेस् तद्-अवतार-भूत-हय-शिरसश् च परत्वं व्यक्तम् । चातुर्-होत्रीय-ब्राह्मणे &lsquo;हृदयं यजूँषि पत्न्यश् च&rsquo; (तै. का. ३-५) इत्य्-अत्र चतुर्-होतृ-पञ्च-होतृ-षड्-ढोतृ-सप्त-होतृ-हृदयत्वेन एतद्-अनुवाक-घटिता मन्त्रा निर्दिष्टाः । अत्र सायणीयम् — &lsquo;चित्ति स्रुक्&rsquo; इत्यादीनां होतृ-मन्त्राणां हृदयं-रहस्यं - तत्त्वं परमात्म-स्वरूपं प्रतिपादयति इति अयम् अनुवाको हृदयम् इत्य्-उच्यते&rsquo; इति । श्रीभागवते—</p>
<blockquote>
<p>यथा स्वनिगमेनोक्तं द्विजत्वं प्राप्य पूरुषः ।<br>
यथा यजेत मां भक्त्या श्रद्धया तन् निबोध मे ॥ ११-२७-८ ॥</p>
<p>आवाह्यार्चादिषु स्थाप्य न्यस्ताङ्गं मां प्रपूजयेत् ।
पाद्योपस्पर्शार्हणादीन् उपचारान् प्रकल्पयेत् ॥ ११-२७-२२ ॥</p>
<p>उभाभ्यां वेद-तन्त्राभ्यां मह्यं तूभय-सिद्धये ॥ २४ ॥</p>
<p>स्वर्ण-धर्मानुवाकेन महा-पुरुष-विद्यया ।
पौरुषेण च सूक्तेन सामभी राजनादिभिः ॥ ११-२७-२९ ॥ १ ॥</p></blockquote>
<h2 id="अ-स-दशहतगरहभगरथ-द-ह-हदयसवरणधरमनवकरथश-च">(अ-सं) दशहोतृग्रहभागार्थः (द-हो) हृदयस्वर्णधर्मानुवाकार्थश् च</h2>
<p>इत्य्-उद्धवं प्रति भगवद्-उक्तौ अस्यानुवाकस्य वासुदेवार्चने विनियोगः उक्तः । अत्र प्रथमं दश-होतृ-चतुर्-होतृ-षड्-ढोतृ-सप्त-होतृ-मन्त्रोत्तर-भाग-रूप-ग्रह-भागेषु वाचस्पति-शब्दः पठितः । अहिर्-बुध्न्य-संहितायां प्रथम-ग्रह-भागे ।</p>
<blockquote>
<p>वाङ्-नाम वैष्णवी शक्तिश् शब्द-ब्रह्म-मयी परा ।
वाचस्पतिस् तत्-पतिः स्यात् &hellip;. (अ. बु. ५७-२५)</p></blockquote>
<p>इति वाचस्पति-शब्दार्थम् अभिधाय ।</p>
<blockquote>
<p>द्यावा-पृथिव्यौ पितरौ पितरौ श्री-तद्-ईश्वरौ ॥ ६६ ॥</p></blockquote>
<p>इति &lsquo;नमो दिवे नमः पृथिव्यै स्वाहा&rsquo; इति सप्त-होतृ-ग्रह-भागान्तिम-श्रुति-घटक-पद-द्वयार्थो ऽभिहितः । अतः &lsquo;सुवर्णं धर्मं परिवेद वेनम् । इन्द्रस्यात्मानं दशधा चरन्तम्&rsquo; इत्य्-अत्र बृहदारण्यकवत् हरेर् दशावतारा विवक्षिताः । तद्-अनन्तरं &lsquo;अन्तस् समुद्रे मनसा चरन्तम्&rsquo; &lsquo;ब्रह्मान्वविन्दद् दश-होतारम् अर्ण्ये&rsquo; इत्य्-अत्र हय-शिरो-रूप-धारी अनिरुद्धो विवक्षितः । तद्-उत्तरम् &lsquo;अन्तः प्रविष्टः शास्ता जनानांँ सर्वात्मा&rsquo; इत्य्-अनेन &lsquo;इन्द्रस्यात्मानम्&rsquo; इति पूर्व-वाक्ये इन्द्रान्तर्यामी &lsquo;सर्वे वेदा यत्रैकं भवन्ति&rsquo; इति पूर्व-वाक्ये सर्वान्तर्यामिण एकस्यैव वाच्यत्वाद् एकार्थ-वाचिनो भवन्ति वेदाः (वे-सं) इत्य्-अर्थश् च विवक्षित इति निर्णीतम् । एवम् एवोत्तरत्रापि &lsquo;अन्तः प्रविष्टं कर्तारम् एतम्&rsquo; इति चतुर्-होतृ-हृदय-मन्त्रेषु द्वेधा अभ्यस्त-वाक्यवत् षड्-ढोतृ-हृदय-मन्त्रेषु &lsquo;अन्तः प्रविष्टं कर्तारम् एतम्&rsquo; इति वाक्यं प्रक्रम्य &lsquo;अन्तश् चन्द्रमसि मनसा चरन्तम् । सहैव सन्तं न विजानन्ति देवाः । इन्द्रस्यात्मानं शतधा चरन्तम्&rsquo; । इत्य्-उक्तौ -</p>
<blockquote>
<p>अन्तस्थं सर्व-भूतेषु चरन्तं विद्यया सह ।
स्तूयमानश् च विबुधैस् सिद्धैर् मुनि-वरैस् तथा ॥</p></blockquote>
<h2 id="अनतश-चनदरमस-पतङगवचम-इतयनयरहय-आशर-परत">&ldquo;अन्तश् चन्द्रमसि&rdquo; &ldquo;पतङ्गोवाचम्&rdquo; इत्यनयोर्ह्य् आशिरः परता</h2>
<blockquote>
<p>सस्मार देहं विपुलं हरिर्-हय-शिरो महान् ॥ इति ॥  (ह. वं. पं. ३-२-४९)</p></blockquote>
<blockquote>
<p>हयग्रीवमहं वन्दे स्फटिकाचल-सन्निभम् ।<br>
चन्द्र-मण्डल-मध्यस्थं सरस्वत्या समन्वितम् ॥ इति ॥  (वि. सि. सं. ४-२५०)</p></blockquote>
<blockquote>
<p>हयग्रीव-तनुं प्राप्य सच्चिदानन्द-रूपिणीम् ।<br>
चन्द्र-मण्डल-मध्यस्थ-पुण्डरीक-निषेदुषीम् ॥ इति</p></blockquote>
<p>हरिवंशे (वि. ति) संहितायां, श्री-भागवत-भूमिकायां पुराण-हयग्रीव-शास्त्र्य्-उदाहृत-हयग्रीवावतार-पर-हयग्रीव-तन्त्रे चोक्तेः । तद्-अनन्तरं सप्त-होतृ-हृदय-मन्त्रेषु &lsquo;इन्द्रो राजा जगतो य ईशे&rsquo; इत्य्-अत्र इन्द्र-शब्द इन्द्रान्तर्यामि-परः । परमैश्वर्य-विशिष्टः परो वा । तद्-अनन्तरं &lsquo;अन्तर्-आदित्ये मनसा चरन्तम्&rsquo; इत्य्-आदित्यान्तिर्-वर्तित्वाभिधान-पूर्वकं &lsquo;स हरिर् वसु-वित्तमः&rsquo; इति तस्य हरित्वम् अभिधाय, &lsquo;शतँ शता अस्य युक्ता हरीणाम्&rsquo; इत्य्-उक्तेः । &lsquo;पतङ्गम् अक्तम् असुरस्य मायया&rsquo; इति मन्त्रः असून्-प्राणान्, राति ददातीत्य्-असुरः परमात्मा, तस्य मायया अचिन्त्य-शक्त्या, अक्तम्-अभिव्यक्तम्, पतङ्गम्-आदित्यम् इति सायणीये विवृतः । अत्रापि &lsquo;अन्तर्-आदित्ये मनसा चरन्तम्&rsquo; । इति पूर्वम् उक्तेर् आदित्या-ऽन्तर्यामी विवक्षितः । एवम् एव तद्-अनन्तरं &lsquo;पतङ्गो वाचं मनसा बिभर्ति । तां गन्धर्वो ऽवदद् गर्भे अन्तः&rsquo; इत्य्-अत्रापि । अत्र &lsquo;वाचं मनसा बिभर्ति&rsquo; इति गन्धर्व-शब्दार्थ-विवरणम् । पतङ्ग-गन्धर्व-शब्दाव् एक-व्यक्ति-बोधकौ । एतेन &lsquo;आदिद् गन्धर्वो अभवद् द्वितीयः&rsquo; (वा. का. सं.) इत्य्-अत्र गन्धर्वः - गोर्वाचो धारयिता इति सायण-भाष्योक्तार्थः प्रामाणिक इति सिद्धम् । एतेन वाचस्पति-शब्द-घटित-ग्रह-भाग-हृदयत्वम् अस्यानुवाकस्य स्थिरीकृतम् । एवं च आदित्यान्तर्यामिणो हय-शिरस एव वाचो देव्याः पत्युर् अत्र विवक्षा सिद्धा । एतेन दश-होतृ-मन्त्र-हृदये उपक्रमे ऽपि हय-शिरः विवक्षित इति सिद्ध्यति । तत्र च ब्रह्मणो वेदान् प्रदाता अत्र च याज्ञवल्क्यस्य शुक्ल-यजुर्वेदोपदेष्टा हय-शिरः विवक्षित इति विभागो ऽवसेयः । एतेन होतृ-हृदय-भूतं परमात्म-स्वरूपं वाचस्पति-शब्द-बोध्यं वाग्-देवी-पतिर् हय-शिर इति निर्णीतं भवति ।</p>
<h2 id="अ-व-स-परथमतरषपतयसकतसय-परतर-अगनम-इतय-आदश-च-हयशर-परत">(अ. वे. सं) प्रथमत्रिषप्तीयसूक्तस्य &ldquo;प्रातर् अग्निम्&rdquo; इत्य् आदेश् च हयाशिरः परता</h2>
<p>एवम् अथर्वण-वेदोपक्रमे &lsquo;ये त्रि-षप्ताः परियन्ति&rsquo; इत्य्-आदि-चतुर्-ऋचं त्रि-षप्तीय-सूक्तं मेधा-जननार्थ-कर्मणि कौशिकेन स्व-सूत्रे विनियुक्तम् अभ्यस्त-वाचस्पति-शब्द-घटितं &lsquo;पूर्वस्य मेधा-जननानि&rsquo; (कौ. सू. २-१) इत्य् उपक्रम्य मेधा-जननार्थ-कर्माणि कानिचिद् अभिधायोपनयन-प्रकरणे &lsquo;मेधा-जननायुष्यैर् जुहुयात्&rsquo; (कौ. सू. ७-८) इति मेधा-कामस्य ब्रह्म-चारिण अनेन सूक्तेनाज्य-होमम् अपि विधायोपाकर्मणि &lsquo;त्रि-षप्तीयं पच्छो वाचयेत्&rsquo; (कौ. सू. १४-३) इति माणवक-वाचने ऽपि विनियोग उक्तः । तत्र &lsquo;सं श्रुतेन गमेमहि मा श्रुतेन विराधिषि&rsquo; इत्य्-अत्र वाग्-देवी-पतेर् हय-शिरसो ऽनुग्रहेणाधीत-वेद-शास्त्रार्थस्य सम्यक्-प्राप्तिः कदाचिद् अप्य्-अवियोगश् चेत्य्-अर्थो विवक्षित इति तत्र &lsquo;मा श्रुतेन विराधिषि&rsquo; इत्य्-अस्यार्थः हय-शिर-उपाख्याने (श्लो. ७५) व्यक्त इति प्राङ्-निरूपितम् । &lsquo;अहं रुद्रेभिः&rsquo; इत्य्-आद्य्-अष्टर्च-वाक्-सूक्तस्य (अ. वे. ४-३०) मेधा-जननार्थं वाग्-व्यवहारं कुर्वतश् शिशोर् मातुर् उत्सङ्गे होमे विनियोगम् अभिधायापनयनं (कौ. सू. ७-६) प्रक्रम्य &lsquo;मेधा-जननायुष्यैर् जुहुयात्&rsquo; (कौ. सू. ७-८) इत्य्-अनेन सूक्तेनाज्य-होमो ऽप्य्-अभिहितः । अतस् तद्-ऐकरस्यात्रि-षप्तीय-सूक्ते वाग्-देवी-पतिर् हय-शिरः विवक्षितः । &lsquo;यस्य देवे परा भक्तिर् यथा देवे तथा गुरौ । तस्यैते कथिता ह्य्-अर्थाः प्रकाशन्ते महात्मनः&rsquo; इति श्वेताश्वतरान्तिम-श्रुत्य्-अनुगुण्याच् च । तत्र &lsquo;यो ब्रह्माणं विदधाति पूर्वं यो वै वेदांश् च प्रहिणोति तस्मै&rsquo; इति पूर्व-मन्त्रे ब्रह्म-गुरुत्वेन प्रतिपादितो हय-शिर एव गुरुर् विवक्षितः <sup id="fnref:1"><a href="#fn:1" class="footnote-ref" role="doc-noteref">1</a></sup>। अतो ऽभ्यस्त-वाचस्पति-शब्द-घटित-त्रि-षप्तीय-सूक्तस्याथर्व-वेदोपक्रमस्थस्य यथोक्त एवार्थः । एतेन &lsquo;पूर्वस्य मेधा-जननानि&rsquo; इति प्रक्रम्य &lsquo;प्रातर् अग्निम्&rsquo; (कौ. सू. ३-१६) इत्यादि-सूक्तस्य मेधा-जननार्थ-कर्मणि कौशिकेन विनियोगाभिधानेन एतत्-सूक्तम् अपि हय-शिरः-परम् एव । &lsquo;प्रातर् अग्निम् इत्यादि हयग्रीव-मनुं जपेत्&rsquo; इति पराशर-संहितायाम् उक्तेः ।</p>
<h2 id="नसदसत-इतय-आदसकतरथ">&ldquo;नासदासीत्&rdquo; इत्य् आदिसूक्तार्थः</h2>
<p>ऋग्वेदे अथर्व-वेदे च एतत्-सूक्तस्य &lsquo;नासत्&rsquo; इत्य्-अतः पृथक्-पाठे ऽपि तैत्तिरीय-ब्राह्मणे &lsquo;नासद् आसीत्&rsquo; (तै. ब्रा. २-८-९) इति सूक्तानन्तरं &lsquo;प्रातर् अग्निम्&rsquo; इत्य्-आदि सूक्तं पठितम् । प्रथम-सूक्तस्य नारायण-परत्वं पूर्वम् एव (१७१ पुटे) निरूपितम् । तत्र च &lsquo;आनीद् अवातँ स्वधया तद् एकम्&rsquo; इत्य्-अत्र स्वधया इत्य्-अनेन &lsquo;स्वधा त्वं लोक-पावनी&rsquo; इत्य्-उपबृंहणात् लक्ष्मी-विशिष्टत्वम् उच्यते इति &lsquo;श्रेष्ठश् च&rsquo; (शा. सू. २-४-७) इत्य्-अत्र व्यासार्योक्तिः-</p>
<blockquote>
<p>&lsquo;नासद् आसीत् तदानीं हि नो सद् आसीत् तदा मुने&rsquo; इत्य् उपक्रम्य-<br>
नारायणः परं ब्रह्म शक्तिर् नारायणी च सा ।<br>
व्यापकाव् अति-संश्लेषाद् एक-तत्त्वम् इव स्थितौ ॥ (अ. सं.)</p></blockquote>
<p>इत्य्-अहिर्-बुध्न्य-संहितोक्त्या युक्तेति प्राग् एव (१९० पुटे) साधितम् । अत एव &lsquo;तमसस् तन् महिना जायतैकम्&rsquo; इत्य्-अत्र शुद्ध-व्यूह-सृष्टिः &lsquo;स्वधा अवस्तात् प्रयतिः परस्तात् । को अद्धा वेद क इह प्रवोचत् । कुत आजाता कुत इयं विसृष्टिः&rsquo; इत्य्-आदौ लक्ष्मी-तद्-ईशयोर् लक्ष्म्या अवरत्वं तद्-ईशस्य परत्वं लक्ष्मी-विशिष्टस्यैव उपादानत्वं निमित्तत्वं चेत्य्-अर्थाः संहितानुसारेण विवक्षिताः । &lsquo;तम एवाभवत् सर्वं न प्राज्ञायत किञ्चन । तमसो ब्रह्म-सम्भूतं तमो-मूलामृतात्मकम् । विद्या-सहायवान् देवः&rsquo; इत्य्-आद्य्-एतद्-उपाख्यान-वचनैः &lsquo;एकाकी विद्यया सार्धं विहरिष्ये,&rsquo; &lsquo;ततो भूयो जगत्-सृष्टिं करिष्यामीह विद्यया&rsquo; इत्यादि नारायणाख्यान-वचनैर् अस्य सूक्तस्य पूर्वोक्तार्थ-परत्वं व्यासो ऽपि व्यञ्जयति । &lsquo;विद्या-सहायवान् देवः&rsquo;, &lsquo;एको विद्या-सहायस् त्वम्&rsquo; । (१८९ पुटे) इत्य्-एतद्-उपाख्यान-हरिवंश-वचनोत्तरं हयग्रीवावतार-निरूपणेन तैत्तिरीय-ब्राह्मणे &lsquo;नासद् आसीत्&rsquo; इति सूक्तानन्तरं &lsquo;प्रातर् अग्निम्&rsquo; इत्य्-आदि-भग-सूक्तस्य हयग्रीव-परत्वं व्यासो ऽपि प्राचीकशत् ।</p>
<h2 id="मकष-धरमनतरगत-नरयणखयनसय-नरयणपनषदकरथयम">मोक्ष-धर्मान्तर्गत-नारायणाख्यानस्य नारायणोपनिषदैकार्थ्यम्</h2>
<p>मोक्ष-धर्मे &lsquo;बहुभ्यश् च (अल्पेभ्यश् च) महद्भ्यश् च शास्त्रोभ्यो मतिमान् नरः । सर्वतस् सारम् आदद्यात् पुष्पेभ्य इव षट्-पदः ॥&rsquo; (शा. प. १७६-६६) इत्य्-अभिधाय (२१० अ) द्वादशाष्टाक्षर-मन्त्रानुसन्धान-फलम् अप्य्-उक्त्वा तत्र-तत्र वासुदेवाद् व्यूह-सृष्टिं ब्रह्मादि-सृष्टिं चाभिधाय नारायण-आख्याने (३५३ अ) प्रशस्यतमे पञ्चरात्र-प्रामाण्यं कलियुगादौ भीष्म-पर्वोक्त-दिशा पञ्चरात्रोक्त-विधिना अनुष्ठानम् अभिप्रेत्य कलियुगादाव् अनुष्ठापकत्व-रूप-प्रामाण्यं &lsquo;भविष्यति प्रमाणं वा&rsquo; इत्य्-अनेनाभिधाय सात्वतोक्तैकान्ति-धर्मस्य दुरनुष्ठेयत्वं कदाचिद् एवानुष्ठेयतां च प्रदर्श्य अर्जुनं प्रति कृष्णोक्ताव् अध्याय-त्रये नारायणादि-नाम-निर्वचन-प्रसङ्गे कृष्ण-हय-शिरसोर् ऐक्यम् उक्त्वा हय-शिर-उपाख्याने &lsquo;ईश्वरो हि जगत्-स्रष्टा प्रभुर् नारायणो विराट्&rsquo; इत्य् उपक्रम्य हय-शिरो-ऽवतारं निरूप्य &lsquo;नारायण-परा वेदाः&rsquo;, &lsquo;तत्त्वं जिज्ञासमानानां - हरिर् नारायणः प्रभुः&rsquo; इत्य्-अत्र &lsquo;तत्-स्थत्वाद् अनुपश्यन्ति ह्य्-एक एवेति साधवः&rsquo; इति जनक-याज्ञवल्क्य-संवादोक्त-दिशा तत्त्वैक्यम् अपि प्रदर्श्य तद्-अनन्तराध्याये &lsquo;समुपोढेष्व्-अनीकेषु कुरु-पाण्डवयोर् मृधे । अर्जुने विमनस्के च गीता भगवता स्वयम्&rsquo; (८) इत्य् उपक्रम्य &lsquo;कथितो हरि-गीतासु समास-विधि-कल्पितः ।&rsquo; (५३) &lsquo;एष धर्मो जगन्नाथात् साक्षान् नारायणान् नृप ।&rsquo; (४५) &lsquo;दुर्विज्ञेयो दुष्करश् च सात्वतैर् धार्यते सदा&rsquo; (५५) इत्य्-अनेन गीतायां सङ्ग्रहेणोक्तस्य पञ्चरात्रे विस्तरेणोक्तस्यानुष्ठेयत्वं प्रदर्श्य बहुभिर् ब्राह्मणैर् अननुष्ठाने बीज-प्रश्नस्य प्रतिवचने &lsquo;जायमानं हि पुरुषं यं पश्येन् मधु-सूदनः । सात्त्विकः स तु विज्ञेयः स वै मोक्षार्थ-चिन्तकः&rsquo; (७३) इत्य्-आदिना जनन-काले मधु-सूदन-कटाक्षवत एव मोक्षार्थ-प्रवृत्तिः, तद्-अन्य-कटाक्षवतो न प्रवृत्तिः, इति वदन् व्यास उक्तेष्व्-अर्थेषु मूलं नारायणोपनिषदम् अभिपैति । तत्र &lsquo;सर्व-भूत-स्थम् एकं नारायणम्&rsquo; इत्य्-उक्तार्थ एव &lsquo;तत्-स्थत्वाद् अनुपश्यन्ति&rsquo; (ज. या. सं.), &lsquo;तत्त्वं जिज्ञासमानानाम्&rsquo; (ह. शि. उ). इत्य्-अत्र प्रकाशित इति प्राङ्-निरूपितम् । &lsquo;ब्रह्मण्यो देवकी-पुत्रो ब्रह्मण्यो मधु-सूदनः&rsquo; इति तत्-पूर्व-श्रुतौ अर्जुनं प्रति गीतोपदेष्टा कृष्णः देवकी-पुत्र इत्य्-अत्र विवक्षितः । ब्रह्मणो वेद-पञ्चरात्रोपदेष्टा मधु-सूदन-शब्देन विवक्षितः । कृष्ण-शब्दं विहाय देवकी-पुत्र-शब्दानिर्देशस् तु देवक्या अपि कृष्ण-हय-शिरो-रूप-परत्व-वेदन-सत्ता-ज्ञापनार्थः । कृष्णावतार-समनन्तरं देवकी-कृत-कृष्ण-स्तुतौ &lsquo;नमस्ते सर्व-देवेश नमस्ते मधुसूदनोम्&rsquo; (वि. ध. ९३-१९) इत्य् उपक्रम्य &lsquo;ऋग्-यजुस्-साम-रूपाय सम्भूताय ममोदरे स्व-माया-बाल-रूपाय नमः कृष्णाय हेतवे ॥&rsquo; (वि. ध. ९३-२९) इति कृष्णं प्रति देवक्या उक्त्य्-अनन्तरं तथैव (३१) हयग्रीवानुष्टुभ्-मन्त्रस्याप्य्-उक्त्या उभयोः परत्वं सिद्धम् । पूर्वं &lsquo;ब्रह्मण्यो देवकी-पुत्रो ब्रह्मण्यो मधु-सूदनः ।&rsquo; (वि. ध. ६९-१११) इति श्रुतिम् एव निर्दिश्य नारायण-नारद-संवादम् उपक्रम्य &lsquo;श्रुत्वाथ तस्य देवर्षेर् वाक्यं वाचस्पतिस् स्वयम् । प्रोवाच भगवान् विष्णुर् नारदं जगतो हितम्&rsquo; ॥ (वि. ध. ७०-७)</p>
<h2 id="वषणधरमसय-बरहमणय-दवकपतर-इतय-आदशरतववरणत">विष्णुधर्मस्य &ldquo;ब्रह्मण्यो-देवकीपुत्रः&rdquo; इत्य् आदिश्रुतिविवरणता</h2>
<blockquote>
<p>ओङ्कारम् अग्रतः कृत्वा मां नमस्कृत्य मानद ॥ (९) ॥</p>
<p>एकाग्रः प्रयतो भूत्वेमं मन्त्रम् उदीरयेत् ।
अहं भगवतस् तस्य मम चासौ सनातनः ।
तस्याहं न प्रणश्यामि स च मे न प्रणश्यति ॥ ६० ॥</p>
<p>तम् एवाहं प्रपन्नो ऽस्मि मम यो यस्य चाप्य्-अहम् ।
नारायणाय भक्तानाम् एक-निष्ठाय शाश्वतम् ॥ (६५)</p></blockquote>
<p>इत्य्-आदिना अष्टाक्षरार्थम् अभिधायात्र देवकी-कृत-कृष्ण-स्तुत्य्-अनन्तरं</p>
<blockquote>
<p>एवं स्तुतस् सदा देव्या देवक्या मधु-सूदनः ।
बाल-रूपी जगादेदं वसुदेवस्य शृण्वतः ॥&rsquo; (९३-३८)</p></blockquote>
<p>इति वदता शौनकेन एतच्-छ्रुत्य्-अर्थः सम्यक् प्रकाशितः ।</p>
<p>पूर्वं मत्स्यावतार-निरूपणावसरे-</p>
<blockquote>
<p>विनिर्जग्मुर् मुखेभ्यस् तु ब्रह्मणो ऽव्यक्त-जन्मतः ।
ओङ्कार-प्रभवा-वेदा जग्मुस् ते च रसातलम् ॥ ६८-६ ॥</p>
<p>भोगि-शय्या-गतः कृष्णो द्वितीयां तनुम् आत्मनः ।
कृत्वा मीनमयीं सद्यः प्रविवेश रसातलम् ॥ ६८-८ ॥</p>
<p>वेद-मूर्तिस् ततो वेदान् आनिन्ये ब्रह्मणो ऽन्तिकम् ।</p></blockquote>
<p>इति पुराणान्तरोक्त-रीतिम् अनुसृत्य मधु-कैटभाभ्यां वेदापहरणम् अनभिधाय</p>
<blockquote>
<p>मधु-कैटभाभ्यां च पुनर् भोगि-शय्या-गतो हरिः ॥ ६८-९ ॥</p></blockquote>
<blockquote>
<p>हृतान् हय-शिरा भूत्वा वेदान् आहृतवांस् तदा ।</p></blockquote>
<p>इति ।</p>
<h2 id="शकल-यजरवद-पञचरतर-परवरतक-सरयसय-हयशर-रपत">शुक्ल-यजुर्वेदे पञ्चरात्र-प्रवर्तक-सूर्यस्य हयशिरो-रूपता</h2>
<blockquote>
<p>मत्स्येन भूत्वा पातालात् तव वेदास् समुद्धृताः ।
मधु-कैटभाभ्यां हृता दत्ताश्व-शिरसा मया ॥ ६८-४१ ॥</p></blockquote>
<p>इति च वदता शौनकेन मधु-सूदनो न मत्स्यः अपि तु हय-शिरा एवेति निर्धारितं भवति ।</p>
<p>ब्रह्मणो वेदोपदेष्टैव पञ्चरात्रम् अप्य्-उपादिशद् इति प्राक् (५ पु) उदाहृत-हय-शीर्ष-पञ्चरात्र-वचनैः प्रतिपादनेन &lsquo;सात्वतं विधिम् आस्थाय प्राक् सूर्य-मुख-निस्सृतम्&rsquo; इति पूर्वम् (४० पु) उदाहृत-वचने सूर्य-शब्दार्थो ऽपि शुक्ल-यजुर्वेदोपदेष्टा सूर्य एव हय-शिरो-रूपो विवक्षितः । अत एव जनक-याज्ञवल्क्य-संवादे सूर्यं तच्-छक्ति-वाग्-देव्य्-अनुग्रहेण शुक्ल-यजुर्वेद-तत्त्वज्ञस्य याज्ञवल्क्यस्य &lsquo;तत्-स्थत्वाद् अनुपश्यन्ति ह्य्-एक एवेति साधवः&rsquo; इत्य्-उक्तेः अत्र हय-शिर-उपाख्याने &lsquo;तत्त्वम् एकः&rsquo; इत्य्-आदि-श्लोकस्य च &lsquo;सर्व-भूत-स्थम् एकं नारायणम्&rsquo; (ना-उ) इत्य्-एतद्-अनन्तर-श्रुति-विवरण-रूपता समरसा भवति । एतेन &lsquo;स सर्परी रमतिं बाधमाना&rsquo; (ऋ. सं ३-५३-१५) इति हयग्रीव-मन्त्रानुमन्त्रे &lsquo;आ सूर्यस्य दुहिता&rsquo; इत्य्-अत्र हय-शिरो-रूप-सूर्य-सम्बन्धिनी याज्ञवल्क्य-काम-पूरयित्री इत्य्-अर्थो व्यासस्य विवक्षितः । एतन्-मन्त्रस्य एतद्-उत्तर-मन्त्रस्य च (वि. ध. उ, ऋ. वि.) विनियोग-वचनानि प्राक् (२४६ पुटे) उदाहृतानि ।</p>
<blockquote>
<p>ससर्परी-द्व्य्-ऋचे प्राहुर् इतिहासं पुरा-विदः ।
सौदास-नृपयज्ञे वै वसिष्ठात्मज-शक्तिना ।
विश्वामित्रस्याभिभूतं बलं वाक् च समन्ततः ।
वासिष्ठेनाभिभूतः सह्य्-अवात्सीद् अथ गाधिजः ।
तस्मै ब्राह्मीं तु सौरीं वा नाम्ना वाचं ससर्परीम् ।
सूर्य-वेश्मन आहृत्य ददुर् वै जमदग्नयः ।
कुशिकानां मतिः सा वाग् अमतिं ताम् अपानुदत् । (अनु-भा-३-५३)</p></blockquote>
<h2 id="रस-सरपर-इत-हयगरव-मनतरनननतर-सरय-हयगरव-शकतर-वग-दव-ववकषत">रस-सर्परी; इति हयग्रीव-मन्त्रानुनन्त्रे सूर्य-हयग्रीव-शक्तिर् वाग् देवी विवक्षिता</h2>
<p>इति सायणीयोक्तिर् अपि प्राग्-उक्तार्थे न विरोधिनी । &lsquo;पतङ्गो वाचं मनसा बिभर्ति । तां गन्धर्वो ऽवदद् गर्भे अन्तः&rsquo; इति सप्त-होतृ-हृदय-मन्त्र-समानार्थक-समानानुपूर्वीक-(ऋ. सं. १०-१७७-२)-ऋङ्मन्त्रैकरस्यात् &lsquo;आसूर्यस्य&rsquo; इत्य्-अस्य यथोक्त एवार्थः । अतः ब्रह्मणः श्रुति-पञ्चरात्रयोर् उपदेष्टा याज्ञवल्क्यस्य शुक्ल-यजुर्वेदस्योपदेशकश् च सूर्यो वाग्-देवी-पतिर् हय-शिरः एवेति सिद्धम् । &lsquo;वाजिन्तमाय&rsquo;, &lsquo;तां गन्धर्वो ऽवदत्&rsquo;, &lsquo;सूर्यो ऽश्वः सो ऽभवत्&rsquo; इत्य्-अत्र हय-शिरस अश्व-वाचि-शब्देन निर्देशवत् &lsquo;आदि-गन्धर्वो ऽभवद् द्वितीयः&rsquo; इति श्रुतिम् अनुसृत्य ब्रह्मणो वेदस्योपदेष्टुर् अपि तथैव निर्देशः पाद्मे शौनक-प्रश्नस्य सूत-प्रति-वचने दृश्यते —</p>
<blockquote>
<p>मति-मन्थानम् आविध्य येनास्माच् छ्रुति-सागरात् ।<br>
प्रकाशो जनितो लोके महाभारत-चन्द्रमाः ॥</p>
<p>कृष्ण-द्वैपायनं व्यासं विद्धि नारायणं प्रभुम् ।<br>
को ह्य् अन्यः पुण्डरीकाक्षान् महाभारत-कृद् भवेत् ।</p>
<p>तस्माद् अहम् उपश्रुत्य  &hellip;. ।</p></blockquote>
<p>इत्य् उपक्रम्य —</p>
<blockquote>
<p>पुराणं सर्व-शास्त्राणां प्रथमं ब्रह्मणा स्मृतम् ।<br>
त्रि-वर्ग-साधनं पुण्यं शत-कोटि-प्रविस्तरम् ॥</p>
<p>निश्शेषेषु च लोकेषु वाजि-रूपेण केशवः ।<br>
ब्रह्मणस् तु समादेशाद् वेदान् आहृतवान् असौ ॥</p>
<p>अङ्गानि चतुरो वेदान् पुराणानि च सर्वशः ।<br>
मत्स्य-रूपेण अजहार कल्पादाव् उदकार्णवे ॥</p>
<p>अशेषम् एतत् कथितम् उदकान्तर्गतो विभुः ।<br>
श्रुत्वा जगाद च मुनिं प्रति वेदांश् चतुर्मुखः ॥  (पा. पु. सृ, ५-१-४८)</p></blockquote>
<h2 id="पदमपरण-शरमख-शरसकतयश-च-हयशरस-मतसयत-परथम-मकत">पाद्मपुराणे श्रीमुख-श्रीसूक्तयोश् च हयशिरसो मत्स्यात् प्रथम-मुक्तिः</h2>
<p>इति । अत्राश्व-सामान्य-वाचि-शब्देन केशवस्य निर्देशे &lsquo;विश्व-कर्मा ह्य्-अजनिष्ट देवः । आदिद् गन्धर्वो ऽभवद् द्वितीयः&rsquo; । (वि. सू.) इति तैत्तिरीय-वाजसनेयक-श्रुत्योः निर्देश एव मूलम् ।</p>
<p>ब्रह्मणो वेदान् याज्ञवल्क्यस्य शुक्ल-यजुर्वेदं चोपदेष्टुः उदाहृत-श्रुति-पुराण-वचनेषु हय-सामान्य-वाचि-शब्देन निर्देशम् अभिप्रेत्य पराङ्कुश-मुनिना &lsquo;मूवा त्तनिमुदलामूवुलकं कावलोन् मावाहि यामयाय् मीनाहि मानिडमाम्&rsquo; (ति. २-८-५) इति श्री-मुख-सूक्त-गाथायां &lsquo;माव्&rsquo; इत्य्-अश्व-सामान्य-वाचि-शब्देन सर्व-जगत्-स्रष्टुः-रक्षकस्य देवादि-देवस्य निर्देशः कृतः । एतद्-अनन्तर-गाथायां कृष्णा-महिमा प्रदर्शितः । एतेन नारायणोपनिषदि अवशिष्ट-भागार्थं तत्र-तत्र निरूपयता पराङ्कुश-मुनिना &lsquo;ब्रह्मण्यो देवकी-पुत्रो ब्रह्मण्यो मधु-सूदनोम्&rsquo; इति वाक्यार्थः अत्र प्रकाशितो भवति । पाद्म-पुराणे हय-शिरसः प्रथमं मत्स्यस्यानन्तरं निर्देशम् अभिप्रेत्यात्रापि तथा निर्देशः । पद्म-पुराणोक्त-रीत्या सूत-महर्षेर् अर्थं श्रुत्वा शौनकेनात्र श्रुतौ<sup id="fnref:2"><a href="#fn:2" class="footnote-ref" role="doc-noteref">2</a></sup> देवकी-शब्द-तात्पर्य-विवरण-पूर्वकं हय-शिरस एव मधु-सूदनत्वोक्त्या स एव श्रुतौ मधु-सूदन-शब्दार्थ इति निर्णयस्य करणेन पराङ्कुश-मुनिनापि स एव निर्णयो रचितः ।</p>
<p>एवं परकाल-मुनिनापि सर्वेश्वराद् एव मूल-मन्त्र-तद्-अर्थोपदेश-भाग्यवता स्वीये श्री-सूक्ताख्ये प्रबन्धे प्रथम-शतक-प्रथम-दशके ऽभ्यस्त-नारायण-नाम-प्रयोगेन पञ्चम-सप्तम-शतकयोः (५-३-२) (७-८-२) गाथा-द्वये हय-शिरो-वृत्तान्त-वर्णनेन अन्ते (११ शतके) उपान्त्य-गाथा ऽव्यवहित-पूर्व-गाथायां मधु-सूदन-शब्द-निर्देश-पूर्वकम् अन्तिम-गाथायां कृष्ण-प्रतिपादनेन तत्र मूल-मन्त्राद्य्-अर्थ-प्रकाशनेन च नारायणोपनिषद्-अर्थः सम्यक् प्रकाशितः । सप्तम-शतक-प्रथम-गाथायां समुद्र-शायिनो नाभी-कमलाच् चतुर्मुखोत्पत्तिः, द्वितीय-गाथायां हय-शिरो-ऽवतार-चरितम्, तद्-उत्तर-गाथासु कृष्णावतारेण सह तद्-इतरावतार-चरितम्, इत्य्-एतद्-अर्थ-निरूपण-पूर्वकम् अन्तिम-गाथायां मत्स्यावतारो ऽप्य्-अभिहितः । अतः परकाल-मुनेर् अपि श्रुति-घटक-मधु-सूदन-शब्दस्य हय-शिर एवार्थो ऽभिप्रेतः । इति बोध्यम् ।</p>
<h2 id="हयशररपणवतर-करणम-कषण-हयशरसर-आनरपय-च">हयशिरोरूपेणावतारे कारणम् कृष्ण-हयशिरसोर् आनुरूप्यं च</h2>
<p>अत्र श्रुतौ देवकी-पुत्र-मधु-सूदन-शब्दाभ्यां कृष्ण-हय-शिरो-ऽवतार-द्वय-बोधनेन नृसिंहाद्य्-अवतार-वैलक्षण्येन हय-शिरो-ऽवतारे मूलम् अपि सूचितम् । शिरो-भागे हय-रूप-धारणेन &lsquo;यस् तु विज्ञानवान् भवति युक्तेन मनसा सह । तस्येन्द्रियाणि वश्यानि सद्-अश्वा इव सारथेः&rsquo; (कठ १-३-६) इति श्रुत्या मनुष्याणां शुद्ध-मनस्कानां विज्ञानवताम् एव मनादीन्द्रियाश्व-वशी-करणेन सुख-लाभ इति यो ऽर्थः प्रतिपादितः स हय-शिरो-रूप-धारणेन वेद-दान-ज्ञानोपदेश-समनन्तरम् एव चतुर्मुखस्य वेदापहार-काले सृष्टि-करणासामर्थ्येन यद् दुःखं तन्-निवृत्त्या सुखं समजनीति कथनेन प्रकाशितो भवति । हय-शिरो-रूपेण सत्त्वाभिवृद्धि-कर-कार्य-ज्ञान-सम्पादनेन चतुर्मुखस्य रजस्-तमो-बाधा-निवृत्ति-करणेन इन्द्रियाणां सद्-अश्ववत् सत्त्वाभिवृद्धि-कार्य-ज्ञान-जनने प्रवृत्तिः यदा तदैव रजस्-तमो-बाधा-निवृत्तिर् इति सिध्यति । अत्र जीव-समष्टि-भूत-चतुर्मुखस्य हय-शिरो-मूलक-ज्ञान-लाभ-कथनेन लोके चेतनानां हय-शिरो-ऽनुग्रह-लब्ध-विज्ञानवताम् एव शुद्ध-मनस्कानाम् इन्द्रियाश्व-वशी-करणम् इति सूच्यते । चतुर्मुख-प्रपत्त्या वशी-कृत एवानिरुद्धो हय-शिरो-रूपेणावतीर्य चतुर्मुख-दुःखम् अपाकरोद् इति पूर्वम् उक्त्या सर्वेन्द्रिय-नियामकोत्तम-हय-शिरस एव प्रपत्त्या वशी-करणे किं वक्तव्यम् इन्द्रियाणाम् अश्वानां वशी-करणे इत्य्-अप्य्-अर्थस् सूच्यते । कृष्णावतारे चायम् अर्थस् सम्यक् प्रकाशितः रथे रथित्वेनावस्थितस्यार्जुनस्याश्वानां सम्यग्-अनुकूल-वर्त्म-निगमन-सम्पादनेन सुख-प्रापणेन देहे स्थितानां चेतनानां सर्वेषाम् अन्तर्यामिणा भगवता इन्द्रियाण-सम्यक्-चालन एव रजस्-तमसोर् अभिभवेन सत्त्व-वृद्ध्या सम्यक्-ज्ञान-जननेन सुखम् इत्य्-अर्थस्य प्रकाशनात् । ब्रह्मणः श्रुति-पञ्चरात्रयोर् उपदेशेन ज्ञान-जननं हय-शिरो-ऽवतारे, अर्जुनस्य श्रुत्य्-उपबृंहण-पञ्चरात्र-सङ्ग्रह-रूप-भगवद्-गीतोपदेशेन ज्ञान-जननं च कृष्णावतारे इत्य्-अवतार-द्वयानु-रूप्यम् । एवं वेदादि-मुखेन ज्ञान-सम्पादनार्थावतारेषु हय-शिरो-ऽवतारः प्रथमः, कृष्णावतारश् चरमः । एवं परस्परानुरूप-प्रथम-चरमावतार-द्वयं नारायणोपनिषत्-प्रतिपादितम् अभिप्रेत्यैव शठकोप-मुनिना परकाल-मुनिना च प्रथमं हय-शिरो-ऽवतारस्य अन्ते कृष्णावतारस्य च निर्देशः कृतः । गीतायां &lsquo;माधवः&rsquo; (गी. १-१४) (हृषीकेशः) (गी. १-१५) &lsquo;मधु-सूदनः&rsquo; (गी. २-१) &lsquo;तम् उवाच हृषीकेशः&rsquo; (गी. २-१०) इति निर्देश-तात्पर्य-पर्यालोचनायां प्राग्-उक्तार्थः प्रतीयते । &lsquo;एष नारायणः श्रीमान् आगतो मधुरां पुरीम्&rsquo; (भा. अ. २४) &lsquo;पुण्या द्वारवती तत्र यत्रासौ मधु-सूदनः&rsquo; (म. भा. अ. ८६-२५) &lsquo;कृष्णं धर्मं सनातनम्&rsquo; (२६) &lsquo;आस्ते हरिर् अचिन्त्यात्मा तत्रैव मधु-सूदनः&rsquo; (२८) इति निर्देशो ऽपि अवतार-द्वयानुरूप्यं बोधयति ।</p>
<h2 id="हरणयगरभ-पशयत-जयमनम-जयमन-ह-परष-य-पशयत-एक-ऽरथ">&ldquo;हिरण्यगर्भं पश्यत जायमानम्, जायमानं हि पुरुषं यं पश्येत्, एको ऽर्थः&rdquo;</h2>
<p>श्रुति-घटक-मधु-सूदन-शब्दस्य हय-शिरा एवार्थ इत्य् अभिप्रेत्य हय-शिर-उपाख्यानानन्तराध्याये ‘जायमानं हि पुरुषं यं पश्येन् मधु-सूदनः । सात्त्विकः स तु विज्ञेयः स वै मोक्षार्थ-चिन्तकः&rsquo;, इत्य्-अत्र पूर्वाध्याये तामस-राजस-मधु-कैटभ-हन्तृत्वेन प्रतिपादितस्य हय-शिरसो मधु-सूदन-शब्देन निर्देशो व्यासेन कृतः । अत्र &lsquo;जायमानं पश्येत्&rsquo; इति पद-द्वयेन &lsquo;हिरण्य-गर्भं पश्यत जायमानम्&rsquo; (तै उ. ४-१०-१९) (श्वे. उ. ४-१२) इति श्रुतिः प्रत्यभिज्ञाप्यते । मूल-श्रुतौ &lsquo;स नो देवः शुभया स्मृत्या संयुनक्तु&rsquo; इति चरम-पादाशयः &lsquo;सात्त्विकः स तु विज्ञेयः स वै मोक्षार्थ-चिन्तकः&rsquo; इत्य्-अनेन प्रकाशितः । &lsquo;यो देवानां प्रथमं पुरस्ताद् विश्वाधिको रुद्रो महर्षिः&rsquo; इति पूर्वार्धे रुद्र-शब्दार्थो हयग्रीव इति तात्पर्येणात्र मधु-सूदन-शब्दः । तत्-पूर्व-मन्त्रे (तै) &lsquo;त्रिधा-बद्धो वृषभो रोरवीति&rsquo; इत्य्-अत्र &lsquo;रोरवीति श्रुति-मुखर-मुखत्वात्&rsquo; इति सेश्वर-मीमांसा-विवरणेन रुद्र इत्य्-अत्र रुत्-वेदः &lsquo;अरुन्मुखान् यतीन्&rsquo; (कौ. उ. ३-१) इत्य्-अत्र रुच्-छब्दस्य वेदार्थकत्वस्य संमतत्वात् ।तं द्रवति गच्छतीति अर्थो निर्धारितः । श्रुतौ वेद-प्राप्तृत्वेन हय-शिराः प्रतिपादितः । अत्र च तद्-अनन्तरं युद्धार्थम् आगत-मधु-हन्तृत्वेन इत्य्-एतावान् विशेषः । हिरण्य-गर्भस्य अनिरुद्ध-नाभी-कमले प्रथमं देह-सम्बन्ध-रूप-जन्म-दशायाम् अनिरुद्ध-दर्शनं न पूर्णं सात्त्विकत्वाय प्रभवति । अनन्तरं वेदापहार-दशायां ज्ञान-नाशात् । अपहृत-वेदान् आदाय ब्रह्मणे प्रदाय मधु-कैटभ-हननानन्तरं ज्ञान-प्रदान-समय एव सात्त्विकता-पूर्तिः । अपहृत-वेद-दानादिकं हय-शिरो-रूप-धारिण एवानिरुद्धस्य । इति &lsquo;हिरण्य-गर्भं पश्यत जायमानम्&rsquo;, इति श्रुतौ जायमान-शब्दे ज्ञान-जन्मैव विवक्षितम् इत्य्-एतेन निर्धारितं भवति । &lsquo;ब्रह्मण्यो मधुसूदनोम्&rsquo; इति उपनिषद्-अन्तरानुरोधेन &lsquo;हिरण्य-गर्भं पश्यत जायमानम्&rsquo; इति श्रुताव् इत्थम् अर्थो विवक्षित इति व्यासस्याशयः । श्रुतौ कैटभ-हन्तारम् अनभिधाय मधु-हन्त्र्-उक्तिः रजो ऽपेक्षया तमस ज्ञान-विरोधित्वातिशय-सूचनार्था एवं वदता व्यासेन स्वस्यापि जनन-कालिक-मधु-सूदन-कटाक्षेणैव सात्त्विकत्वं प्रख्यापितम् । अत एव पद्म-पुराणे हय-शिरो-ऽनुग्रहेण वेदादि-लाभ-वतो चतुर्मुखाद्-व्यास-मुनेर् वेदादि-लाभोक्तिः, प्राक् (२४४ पुटे) उदाहृत-ब्रह्म-वैवर्त-वचनेषु हय-शिरश्-शक्ति-रूप-वाग्-देव्य्-अनुग्रहेण वेद-विभाग-पुराण-ब्रह्म-सूत्र-प्रणेतृत्वोक्तिश् च सङ्गच्छते ।</p>
<h2 id="सरसवतय-लकषमण-मनय-सवरधत-हयगरव-मरतर-दनम">सरस्वत्या लक्ष्मण-मुनये स्वाराधित-हयग्रीव-मूर्तेर् दानम्</h2>
<p>पद्म-पुराणोक्त-दिशा ब्रह्मण एव प्रथमं सर्व-पुराण-प्रणेतृत्वं (वेदार्थ-संग्रहे) जनक-याज्ञवल्क्य-संवाद-हय-शिर-उपाख्यानादि-निर्णीत-दिशा तत्त्वैक्यं पञ्चरात्र-प्रामाण्यं श्रुति-पञ्चरात्रयोर् ऐकरस्यम्, इत्य्-आद्य्-अर्थं श्री-भाष्यादिषु व्यवस्थापयति भगवद्-रामानुज-मुनौ वाग्-देवी-पतेर् हय-शिरसो ऽनुग्रहः पूर्ण इति निश्चित्यैव श्री-भाष्य-श्रवण-समनन्तरं सरस्वत्या प्राक् (२४५ पुटे) उदाहृत-(ब्रह्म-वैवर्त)-वचनानुसारेण स्व-मूल-भूत-वाग्-देवी-संश्लिष्टस्य स्व-पतेश् चतुर्मुखस्य वेद-पञ्चरात्रयोर् उपदेष्टुः मूर्तिः स्वेनाराधिता भगवद्-रामानुज-मुनये प्रदत्तेति बोध्यम् । अयम् अर्थः भगवद्-रामानुज-शिष्यान्ध्रपूर्ण-विरचित-यति-राज-वैभवे —</p>
<blockquote>
<p>तद्-भाष्यम् आहृत्य निघाय मूर्ध्नि
श्री-भाष्यम् एतत् वर-भाष्य-कृत्-त्वम् ।<br>
इतीव तस्मै प्रददौ च देवी
भाष्यं हयग्रीवम् अपि स्व-देवम् ॥ ८८ ॥</p>
<p>गृह्णन् हयग्रीवम् अपि प्रणम्य<br>
कुलागतं तं वरदं च नित्यम् ।<br>
आराधयन्न् अन्य-मतानि जित्वा
श्री-वेङ्कटाद्रिं पुनर् आससाद ॥</p></blockquote>
<p>इत्य्-अत्र स्फुटः ।</p>
<h2 id="नथयमन-रमनज-मनतरयसय-हयगरवनगरह-लबध-ध-वकस">नाथयामुन-रामानुज-मुनित्रयस्य हयग्रीवानुग्रह-लब्ध-धी-विकासः</h2>
<p>एवं नाथ-मुनेर् अपि हय-शिरसि भक्तिः</p>
<blockquote>
<p>&lsquo;तस्मै नमो मधुजिद्-अङ्घ्रि-सरोज-तत्त्व-ज्ञानानुराग-महिमातिशयान्त-सीम्ने ।<br>
नाथाय नाथ-मुनये ऽत्र परत्र चापि नित्यं यदीय-चरणौ शरणं मदीयम्&rsquo; ॥ (स्तो. र. २)</p></blockquote>
<p>इत्य्-अत्र भगवद्-यामुन-मुनिना तत्-पौत्रेण &lsquo;यं पश्येन् मधु-सूदनः&rsquo;, &lsquo;ब्रह्मण्यो - मधुसूदनोम्&rsquo;, इति स्मृति-श्रुति-प्रसिद्धार्थस्य मधु-जिच्-छब्देन निर्देश-मुखेन प्रदर्शिता ।</p>
<p>एतेन स्वस्यापि हय-शिरसि भक्तिस् सूचिता । अत एव &lsquo;वेदापहार&rsquo; (स्तो. र. १३) इति श्लोके यामुन-मुनेर् हय-शिरसो ऽनुसन्धानं सङ्गच्छते । अत्र हय-शिरो-अवतार एव विवक्षित इति प्राचीन-सर्व-व्याख्यानेषु स्फुटम् । तद्-एतत्-सर्वम्-अभिप्रेत्य भगवद्-रामानुज-मुनिना काञ्च्यां स्व-शिष्याय कुरुकेशाय दत्तां स्वाराधितां लक्ष्मी-हयग्रीव-मूर्तिं तत्-प्रपौत्र-पुण्डरीकाक्षाल् लब्ध्वा स्वयम्-आराधितवद्भिर्-आचार्य-पादैः श्री-हयग्रीव-मन्त्र-पुरश्चरण-जनित-महिमवद्भिः,</p>
<blockquote>
<p>नाथोपज्ञं प्रवृत्तं बहुभिर् उपचितं यामुनेय-प्रबन्धैस् त्रातं सम्यग् यतीन्द्रैर् इह निखिल-तमः-कर्शनं दर्शनं नः । (त. मु. अ. स. १३६)</p></blockquote>
<p>इत्य्-उक्त-गुरु-पङ्केः</p>
<blockquote>
<p>&lsquo;हृद्या-हृत्-पद्म-सिंहासन-रसिक-हयग्रीव-हेषोर्मि-घोष-क्षिप्त-प्रत्यर्थि-दृप्तिर् जयति बहु-गुणाः पङ्क्तिरस्मद्-गुरूणाम् ।&rsquo;</p></blockquote>
<p>इत्य्-अनन्तर-श्लोके हयग्रीवानुग्रह-पूर्तिः प्रदर्शिता । अत्र सर्वार्थ-सिद्धि-विवरणम् — &lsquo;एतद्-दर्शन-प्रवर्तकाचार्य-प्रशंसया स्व-भक्तिम् एवास्तम्भयन्&rsquo; इत्यादि । एतेन सार-शास्त्रे &lsquo;एते मह्यम् अपोढ-मन्मथ-शरोन्माथाय नाथादयः&rsquo; इति श्लोकानन्तरं &lsquo;हृद्या-हृत्-पद्मेति&rsquo; पूर्वोक्त-श्लोक-समानानुपूर्वीकः श्लोको ऽपि व्याख्यातः । एवं च जनन-कालिक-हयशिरो-ऽनुग्रहवताम् एव सात्त्विकता, हय-शिरो-ऽनुग्रहेणैव विरोधि-मत-निरसन-पूर्वकं वेद-तत्त्वार्था-निष्कर्षणं नान्यथेति सिद्धम् ।</p>
<h2 id="भटटरय-मतसयदत-परक-हयशरसस-सततवपरवरतनदयकत">भट्टार्यैः मत्स्यादितः प्राक् हयशिरसस् सत्त्वप्रवर्तनाद्युक्तिः</h2>
<p>भट्टार्यैर् अपि त्रि-मूर्ति-मध्यगत-विष्ण्व्-अवतार-निरूपण-पर-पूर्व-श्लोकोक्त-सत्त्व-प्रवर्तन-कृपा-परिपालनादि-विशदी-करणार्थम् अवतारान् बहून् निरूपयद्भिः &lsquo;मधुः कैटभश् चेति रोधं विधूय त्रयी-दिव्य-चक्षुर् विधातुर् विधाय । स्मरस्य-अङ्ग-रङ्गिस् तुरङ्गावतारः समस्तं जगज् जीवयिष्यस्य्-अकस्मात् ।&rsquo; (रं. स्त. उ. श. ५२) इति प्रथमं हयग्रीवावतार-मुखेन सत्त्व-प्रवर्तन-कृपा-परिपालनानि प्रतिपाद्यानन्तरं हंस-मत्स्याद्य्-अवतारा निरूपिताः । &lsquo;शरीर-भूत-भृत्&rsquo; इति नाम-विवरणे &lsquo;तच्-छिरः&rsquo; इति बृहदारण्यक-श्रुतिम् उदाहृत्य <sup id="fnref:3"><a href="#fn:3" class="footnote-ref" role="doc-noteref">3</a></sup> हय-शिर-उपाख्यानस्थ-वचनोदाहरणेनायम् अर्थो निर्धारितः । एतेन वेदार्थ-ज्ञान-मूलक-जगद्-उज्जीवनं हय-शिरो-ऽनुग्रहेणेति स्फुटम् ।</p>
<p>वाग्-देवी-पतेर् हय-शिरसो ऽनुग्रहेण याज्ञवल्क्येन &lsquo;तत्-स्थत्वाद् अनुपश्यन्ति ह्य्-एक एवेति-साधवः ।&rsquo; इति सिद्धान्तितो ऽर्थः &lsquo;तत्त्वं जिज्ञासमानानाम्&rsquo; इति श्लोके सङ्गृहीत इत्य्-अयम् अर्थः &lsquo;अध्यासीन-तुरङ्ग-वक्त्र-विलसज्-जिह्वाग्र-सिंहासनाद् आचार्याद् इह देवतां समधिकाम् अन्यां न मन्यामहे । यस्यासौ भजते कदाचिद् अजहद् भूमा स्वयं भूमिकां मग्नानां भविनां भवार्णव-समुत्ताराय नारायणः&rsquo; इत्य्-अत्र-अन्ते नारायण-शब्द-प्रयोगेण सूचित इति दिक् ॥</p>
<div class="footnotes" role="doc-endnotes">
<hr>
<ol>
<li id="fn:1">
<p>(वि. स. ३६७. पु) शं. भाष्याद्य्-अनुसारात्&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>विष्णु-धर्मोक्तिम् अनुसृत्य.&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>तत्पूर्वे &lsquo;गुरुः प्रसिद्धम्&rsquo; इत्य्-उक्तत्वात् &lsquo;&lsquo;यो वेदान् प्रहिणोति तस्मै ।&rsquo; इदं गुरुत्वं हय-शिर-उपाख्याने&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-vyAsaH_goraxapura-pAThaH_hindy-anuvAdaH_12_shAntiparva_03_moxadharmaparva_335-351_nArAyaNIyam_347_hayashira-upAkhyAnam_abhinava-ranganAtha-TIkA_02_dIdhiti-sheShaH_04_tattvaM_jijnAsamAnAnAm_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/02_dIdhiti-sheShaH/04_tattvaM_jijnAsamAnAnAm/">०४ तत्त्वं जिज्ञासमानानाम् </a>
            <a data-toggle="collapse" href="#section-tree-item-body-vyAsaH_goraxapura-pAThaH_hindy-anuvAdaH_12_shAntiparva_03_moxadharmaparva_335-351_nArAyaNIyam_347_hayashira-upAkhyAnam_abhinava-ranganAtha-TIkA_02_dIdhiti-sheShaH_04_tattvaM_jijnAsamAnAnAm_md" role="button" aria-expanded="false" aria-controls="section-tree-item-body-vyAsaH_goraxapura-pAThaH_hindy-anuvAdaH_12_shAntiparva_03_moxadharmaparva_335-351_nArAyaNIyam_347_hayashira-upAkhyAnam_abhinava-ranganAtha-TIkA_02_dIdhiti-sheShaH_04_tattvaM_jijnAsamAnAnAm_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-vyAsaH_goraxapura-pAThaH_hindy-anuvAdaH_12_shAntiparva_03_moxadharmaparva_335-351_nArAyaNIyam_347_hayashira-upAkhyAnam_abhinava-ranganAtha-TIkA_02_dIdhiti-sheShaH_04_tattvaM_jijnAsamAnAnAm_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०४ तत्त्वं जिज्ञासमानानाम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/mahAbhAratam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/mahAbhAratam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/mahAbhAratam/actions/workflows/build.yml"><img src="https://github.com/vishvAsa/mahAbhAratam/actions/workflows/build.yml/badge.svg"> Built </a> on 2025 Aug 24 01:23:45 UTC. (<a href="http://google.com/search?q=01%3a23%3a45%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
