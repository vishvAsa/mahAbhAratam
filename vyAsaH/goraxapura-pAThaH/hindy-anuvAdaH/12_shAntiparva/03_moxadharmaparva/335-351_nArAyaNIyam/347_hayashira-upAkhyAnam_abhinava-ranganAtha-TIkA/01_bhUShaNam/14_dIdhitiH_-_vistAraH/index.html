<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>महाभारते विश्वासटिप्पन्यः  | १४ दीधितिः - विस्तारः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/" rel="alternate" type="application/rss+xml" title="महाभारते विश्वासटिप्पन्यः" />
    <link href="/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/" rel="feed" type="application/rss+xml" title="महाभारते विश्वासटिप्पन्यः" />

    <meta property="og:url" content="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/">
  <meta property="og:site_name" content="महाभारते विश्वासटिप्पन्यः">
  <meta property="og:title" content="१४ दीधितिः - विस्तारः">
  <meta property="og:description" content="Source: TW
1 अत्रेदमवधेयम् । बृहदारण्यकं शुक्लयजुर्वेदान्तर्गतं शुक्लयजुर्वेदश्च हयशिरोरूपधारिणाऽऽदित्येन याज्ञवल्क्यायोपदिष्ट इति घर्मसूक्तानन्तरसूक्ते ‘स इदग्निः कण्वतमः कण्वसखा, ‘वाजिन्तमाय’ इत्यादिमन्त्रद्वयोपज्ञेषु -
‘मत्स्यकूर्मवराहाश्वसिंहरूपादिभिस्स्थितिम्’ ‘विवस्वतेऽश्वशिरसे’ ‘अत्रादित्यो हयशिराः’ इति वचनसहकृतेषु ‘सु[[सू??]]र्योश्वस्सोऽभवद्यतः’ (३-५ २९) ‘वाजिरूपधरो रविः’ (१२ - ६) इत्यादिविष्णुपुराणभागवतवचनेषु स्पष्टम् । एवमेवाचार्यपादानामभिमतमिति ‘व्यक्ताव्यक्ते वाजिनां संहितान्तेव्याख्यामित्थं वाजिवक्त्रप्रसादात्’ इति सूक्तिपर्यालोचनेन निर्णीतमीशावास्यभाष्यविवरणे ॥ मोक्षधर्मे जनकयाज्ञवल्क्यसंवादे तु ‘सरस्वतीह वाग्भूत्वा शरीरं ते प्रवेक्ष्यति’
प्रतिभास्यति ते वीरसखिलस्सोतरो द्विज ।
कृत्स्नं शतपथं चैव
इति याज्ञवल्क्यतपःप्रसन्नादित्यवचनेन -
ततो विचिन्तयमहं भूयो देवीं सरस्वतीम् ।
तत्रोपनिषदञ्चैव परिशेषञ्च पार्थिव ।
मथ्नामि मनसा तात दृष्ट्वा चान्वीषिकीं शुभाम् ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="vyasah">

  <meta itemprop="name" content="१४ दीधितिः - विस्तारः">
  <meta itemprop="description" content="Source: TW
1 अत्रेदमवधेयम् । बृहदारण्यकं शुक्लयजुर्वेदान्तर्गतं शुक्लयजुर्वेदश्च हयशिरोरूपधारिणाऽऽदित्येन याज्ञवल्क्यायोपदिष्ट इति घर्मसूक्तानन्तरसूक्ते ‘स इदग्निः कण्वतमः कण्वसखा, ‘वाजिन्तमाय’ इत्यादिमन्त्रद्वयोपज्ञेषु -
‘मत्स्यकूर्मवराहाश्वसिंहरूपादिभिस्स्थितिम्’ ‘विवस्वतेऽश्वशिरसे’ ‘अत्रादित्यो हयशिराः’ इति वचनसहकृतेषु ‘सु[[सू??]]र्योश्वस्सोऽभवद्यतः’ (३-५ २९) ‘वाजिरूपधरो रविः’ (१२ - ६) इत्यादिविष्णुपुराणभागवतवचनेषु स्पष्टम् । एवमेवाचार्यपादानामभिमतमिति ‘व्यक्ताव्यक्ते वाजिनां संहितान्तेव्याख्यामित्थं वाजिवक्त्रप्रसादात्’ इति सूक्तिपर्यालोचनेन निर्णीतमीशावास्यभाष्यविवरणे ॥ मोक्षधर्मे जनकयाज्ञवल्क्यसंवादे तु ‘सरस्वतीह वाग्भूत्वा शरीरं ते प्रवेक्ष्यति’
प्रतिभास्यति ते वीरसखिलस्सोतरो द्विज ।
कृत्स्नं शतपथं चैव
इति याज्ञवल्क्यतपःप्रसन्नादित्यवचनेन -
ततो विचिन्तयमहं भूयो देवीं सरस्वतीम् ।
तत्रोपनिषदञ्चैव परिशेषञ्च पार्थिव ।
मथ्नामि मनसा तात दृष्ट्वा चान्वीषिकीं शुभाम् ॥">
  <meta itemprop="wordCount" content="7716">
  <meta name="twitter:card" content="summary">
  <meta name="twitter:title" content="१४ दीधितिः - विस्तारः">
  <meta name="twitter:description" content="Source: TW
1 अत्रेदमवधेयम् । बृहदारण्यकं शुक्लयजुर्वेदान्तर्गतं शुक्लयजुर्वेदश्च हयशिरोरूपधारिणाऽऽदित्येन याज्ञवल्क्यायोपदिष्ट इति घर्मसूक्तानन्तरसूक्ते ‘स इदग्निः कण्वतमः कण्वसखा, ‘वाजिन्तमाय’ इत्यादिमन्त्रद्वयोपज्ञेषु -
‘मत्स्यकूर्मवराहाश्वसिंहरूपादिभिस्स्थितिम्’ ‘विवस्वतेऽश्वशिरसे’ ‘अत्रादित्यो हयशिराः’ इति वचनसहकृतेषु ‘सु[[सू??]]र्योश्वस्सोऽभवद्यतः’ (३-५ २९) ‘वाजिरूपधरो रविः’ (१२ - ६) इत्यादिविष्णुपुराणभागवतवचनेषु स्पष्टम् । एवमेवाचार्यपादानामभिमतमिति ‘व्यक्ताव्यक्ते वाजिनां संहितान्तेव्याख्यामित्थं वाजिवक्त्रप्रसादात्’ इति सूक्तिपर्यालोचनेन निर्णीतमीशावास्यभाष्यविवरणे ॥ मोक्षधर्मे जनकयाज्ञवल्क्यसंवादे तु ‘सरस्वतीह वाग्भूत्वा शरीरं ते प्रवेक्ष्यति’
प्रतिभास्यति ते वीरसखिलस्सोतरो द्विज ।
कृत्स्नं शतपथं चैव
इति याज्ञवल्क्यतपःप्रसन्नादित्यवचनेन -
ततो विचिन्तयमहं भूयो देवीं सरस्वतीम् ।
तत्रोपनिषदञ्चैव परिशेषञ्च पार्थिव ।
मथ्नामि मनसा तात दृष्ट्वा चान्वीषिकीं शुभाम् ॥">
<script type="text/javascript">
    
    let baseURL = "https:\/\/vishvAsa.github.io\/mahAbhAratam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/mahAbhAratam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/mahAbhAratam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/mahAbhAratam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/mahAbhAratam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}},{\u0022scope\u0022:{\u0022pathPrefix\u0022:\u0022kAvyam\/bhAShAntaram\/kn\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022kannada\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/mahAbhAratam\/vyAsaH\/goraxapura-pAThaH\/hindy-anuvAdaH\/12_shAntiparva\/03_moxadharmaparva\/335-351_nArAyaNIyam\/347_hayashira-upAkhyAnam_abhinava-ranganAtha-TIkA\/01_bhUShaNam\/14_dIdhitiH_-_vistAraH\/".replace(basePath, "/");
  pageVars.pageParams = {};
  pageVars.pageSource = "vyAsaH\/goraxapura-pAThaH\/hindy-anuvAdaH\/12_shAntiparva\/03_moxadharmaparva\/335-351_nArAyaNIyam\/347_hayashira-upAkhyAnam_abhinava-ranganAtha-TIkA\/01_bhUShaNam\/14_dIdhitiH_-_vistAraH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/mahAbhAratam/webpack_dist/uiLib-bundle.js"></script>







    <link rel="stylesheet" href="/mahAbhAratam/webpack_dist/uiLib.css">
<link rel="stylesheet" href="/mahAbhAratam/css/uiLibPrint.css" media="print" >
<link rel="stylesheet" href="/mahAbhAratam/css/fonts.css" >
<link rel="stylesheet" href="/mahAbhAratam/css/@fortawesome/fontawesome-free/css/solid.min.css">

<link rel="stylesheet" href="/mahAbhAratam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/" />
<link rel="alternate" hreflang="sa-Deva" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">महाभारते विश्वासटिप्पन्यः <br/> १४ दीधितिः - विस्तारः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/mahAbhAratam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१४ दीधितिः - विस्तारः">१४ दीधितिः - विस्तारः</h1>
    
    <a id="editLink" class="btn btn-primary noPrint"  href="https://github.com/vishvAsa/mahAbhAratam/edit/content/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>Source: <a href="https://archive.org/details/Zzlg_hayashira-upakhyana-with-haya-shira-ratna-bhushana-commentary-by-srimad-bhinava-/page/%E0%A5%A8%E0%A5%AA%E0%A5%A6/mode/2up?q=%E0%A4%AF%E0%A4%BE%E0%A4%9C%E0%A5%8D%E0%A4%9E%E0%A4%B5%E0%A4%B2%E0%A5%8D%E0%A4%95%E0%A5%8D%E0%A4%AF%E0%A4%BE%E0%A4%AF">TW</a></p>
<p>1 अत्रेदमवधेयम् । बृहदारण्यकं शुक्लयजुर्वेदान्तर्गतं शुक्लयजुर्वेदश्च हयशिरोरूपधारिणाऽऽदित्येन याज्ञवल्क्यायोपदिष्ट इति घर्मसूक्तानन्तरसूक्ते &lsquo;स इदग्निः कण्वतमः कण्वसखा, &lsquo;वाजिन्तमाय&rsquo; इत्यादिमन्त्रद्वयोपज्ञेषु -</p>
<p>&lsquo;मत्स्यकूर्मवराहाश्वसिंहरूपादिभिस्स्थितिम्&rsquo; &lsquo;विवस्वतेऽश्वशिरसे&rsquo; &lsquo;अत्रादित्यो हयशिराः&rsquo; इति वचनसहकृतेषु &lsquo;सु[[सू??]]र्योश्वस्सोऽभवद्यतः&rsquo; (३-५ २९) &lsquo;वाजिरूपधरो रविः&rsquo; (१२ - ६) इत्यादिविष्णुपुराणभागवतवचनेषु स्पष्टम् । एवमेवाचार्यपादानामभिमतमिति &lsquo;व्यक्ताव्यक्ते वाजिनां संहितान्तेव्याख्यामित्थं वाजिवक्त्रप्रसादात्&rsquo; इति सूक्तिपर्यालोचनेन निर्णीतमीशावास्यभाष्यविवरणे ॥
मोक्षधर्मे जनकयाज्ञवल्क्यसंवादे तु &lsquo;सरस्वतीह वाग्भूत्वा शरीरं ते प्रवेक्ष्यति&rsquo;</p>
<blockquote>
<p>प्रतिभास्यति ते वीरसखिलस्सोतरो द्विज ।<br>
कृत्स्नं शतपथं चैव</p></blockquote>
<p>इति याज्ञवल्क्यतपःप्रसन्नादित्यवचनेन -</p>
<blockquote>
<p>ततो विचिन्तयमहं भूयो देवीं सरस्वतीम् ।<br>
तत्रोपनिषदञ्चैव परिशेषञ्च पार्थिव ।<br>
मथ्नामि मनसा तात दृष्ट्वा चान्वीषिकीं शुभाम् ॥</p></blockquote>
<p>इति याज्ञवल्क्यवचनेन च सरस्वतीप्रसादेन याज्ञवल्क्यश्शुक्लयजुर्वेदमजानादित्युक्तम् ।</p>
<p><strong>विष्णुस्मृति-ब्रह्मवैवर्तवचनैः वाग्देव्या नारायणपत्नीत्वसाधनम्</strong></p>
<p>इयञ्च सरस्वती नारायणस्य पत्नी वागधिष्ठातृतया वाग्देवी न तु चतुर्मुखस्य पत्नी लक्ष्मीतन्त्राहिर्बुध्न्यसंहितादौ वाक्सरस्वतीशब्दयोर्विष्णुपत्नीवाचित्वनिर्णयमनुसृत्य विष्णुस्मृतौ -</p>
<blockquote>
<p>त्वमेव निद्रा जगतः प्रधाना लक्ष्मीर्धृतिश्श्रीर्विरतिर्जया च ।<br>
कान्तिः प्रभाकीर्तिरथो विभूतिस्सरस्वती वागथ पावनी च ॥ ९९-४.</p></blockquote>
<p>इति लक्ष्मीं प्रति भूमिवचनात् । एवं तत्रैव प्रक्रमे &lsquo;ध्रुवं वाचस्पतिं प्रभुम्&rsquo; &lsquo;वासुदेवं महात्मानम्&rsquo; इत्यत्र लक्ष्मीपतित्वाभिप्रायेण वाचस्पतिशब्दस्य वासुदेवे प्रयोगाच्च । अत एव &lsquo;कीर्तिश्श्रीर्वाक्च नारीणामि&rsquo;ति गीतावचनमपि स्वरसतस्सङ्गच्छते । पुराणवचनेष्वपि वाक्शब्दस्य नारायणपत्नीपरत्वं व्यक्तम् । यथा प्राचीनगोपालतापनीयोपबृंहणे ब्रह्मवैवर्ते -</p>
<blockquote>
<p>आविर्बभूव तत्पश्चान्मुखतः परमात्मनः ।<br>
एका देवी शुक्लवर्णा वीणापुस्तकधारिणी ॥ १-२-५४<br>
कोटिपूर्णेन्दुशोभाढ्या शरत्पङ्कजलोचना ।<br>
श्रेष्ठा श्रुतीनां शास्त्राणां विदुषां जननी परा ॥<br>
वागधिष्ठातृदेवी सा कवीनामिष्टदेवता ।<br>
शुद्धसत्त्वस्वरूपा च शान्तरूपा सरस्वती ॥</p></blockquote>
<p>इति ।</p>
<blockquote>
<p>अथ कृष्णो महालक्ष्मीं सादरञ्च सरस्वतीम् ।<br>
नारायणाय प्रददौ रत्नेन्द्रं मालया सह ॥</p></blockquote>
<p>इति ।</p>
<blockquote>
<p>नारायणप्रिया लक्ष्मीस्सर्वसम्पत्स्वरूपिणी ।<br>
वागधिष्ठातृदेवी या सा च पूज्या सरस्वती ॥ १-३०-२०</p></blockquote>
<p>इति ।</p>
<blockquote>
<p>शक्तिर्द्वितीया कथिता वेदोक्ता सर्वसम्मता ।<br>
सर्वपूज्या सर्ववन्द्या चान्यां मत्तो निशामय ॥ २-१-३०.<br>
वाग्बुद्धिविद्याज्ञानाधिदेवता परमात्मनः ।<br>
सर्वविद्यास्वरूपा या सा च देवी सरस्वती ॥<br>
सुबुद्धिकविता मेधा प्रतिभा स्मृतिदा सताम् ।</p></blockquote>
<p><strong>ब्रह्माण्डाद्बहिर्नित्यवैकुण्ठसत्ता-लक्ष्मीतन्त्रवचनैरपि वाचो विष्णुपत्नीत्वम्</strong></p>
<blockquote>
<p>नानाप्रकारसिद्धान्तभेदार्थकल्पनाप्रदा ॥<br>
व्याख्या बोधस्वरूपा च सर्वसन्देहभञ्जनी ।<br>
विचारकारिणी ग्रन्थकारिणी शक्तिरूपिणी ।<br>
सर्वसङ्गीतसन्धानकालकारणरूपिणी ।<br>
विषयज्ञानवाग्रूपा प्रतिविश्वञ्च जीविनाम् ॥<br>
यया विना च विश्वौघो मूको मृतसमस्सदा ।<br>
व्याख्यामुद्राकरा शान्ता वीणापुस्तकधारिणी ॥<br>
शुद्धसत्त्वस्वरूपा या सुशीला श्रीहरिप्रिया ।<br>
हिमचन्दनकुन्देन्दुकुमुदाम्भोजसन्निभा ॥</p></blockquote>
<p>इति च ॥</p>
<blockquote>
<p>तत ऊर्ध्वे च वैकुण्ठो ब्रह्माण्डाद्बहिरेव सः ।<br>
स च सत्यस्वरूपश्च शश्वन्नारायणो यथा ॥ २-३-१० ॥<br>
तदूर्ध्वे चैव गोलोकः पञ्चाशत्कोटियोजनात् ।<br>
नित्यस्सत्यस्वरूपश्च यथाकृष्णस्तथाप्ययम् ॥ ११.<br>
नित्यौ गोलोकवैकुण्ठौ सत्यौ शश्वदकृत्रिमौ ॥</p></blockquote>
<p>इति ।</p>
<blockquote>
<p>द्विभुजो राधिकाकान्तो लक्ष्मीकान्तश्चतुर्भुजः ।<br>
गोलोके द्विभुजस्तस्थौ गोपैर्गोपीभिरावृतः ॥ २-३५-१४ ॥<br>
चतुर्भुजश्च वैकुण्ठं प्रययौ पद्मया सह ।<br>
सर्वांशेन समौ तौ द्वौ कृष्णनारायणौ परौ ॥ १५ ।</p></blockquote>
<p>इति वाग्देवीपतेस्स्थानमप्युक्तम् – लक्ष्मीतन्त्रे —</p>
<blockquote>
<p>महाविद्या महावाणी भारती वाक्सरस्वती ।</p></blockquote>
<p>इत्यादिलक्ष्मीनामपाठेन -</p>
<blockquote>
<p>अक्षमालाङ्कुशधरा वीणापुस्तकधारिणी ।</p></blockquote>
<p>इत्यादितद्रूपप्रतिपादनेन भगवच्छास्त्रे बहुषु स्थलेषु वाक्शब्देन वासुदेवानिरुद्धहयग्रीवशक्तीनां निर्देशेन च ब्रह्मवैवर्तवचनार्थोप्यादरणीयः ॥</p>
<p><strong>माघशुक्लपञ्चम्यां वाग्देव्या आराधनम्</strong></p>
<p>एवम् -</p>
<blockquote>
<p>आदौ सरस्वतीपूजा श्रीकृष्णेन विनिर्मिता ।<br>
यत्प्रसादान्मुनिश्रेष्ठ मूर्खो भवति पण्डितः ॥ २-४-११.</p></blockquote>
<p>इत्युपक्रम्य -</p>
<blockquote>
<p>माघस्य शुक्लपञ्चम्यां विद्यारम्भेषु सुन्दरि ।<br>
मानवा मनवो देवा मुनीन्द्राश्च मुमुक्षवः ।<br>
सन्तश्च योगिनस्सिद्धा नागगन्धर्वकिन्नराः ॥<br>
मद्वरेण करिष्यन्ति कल्पे कल्पे यथाविधि ।<br>
भक्तियुक्ताश्च दत्वा वै चोपचारांश्च षोडश ॥<br>
काण्वशाखोक्तविधिना ध्यानेन स्तवनेन च ।<br>
ततस्तत्पूजनं चक्रुर्ब्रह्मविष्णुमहेश्वराः ।<br>
इदन्ते काण्वशाखोक्तं कथितं कवचं मुने ।<br>
स्तोत्रं पूजाविधानं च ध्यानं वै वन्दनं तथा ॥</p></blockquote>
<p>इति ।</p>
<p>पूजाक्रममभिधाय —</p>
<blockquote>
<p>वाग्देवतायास्तवनं श्रूयतां सर्वकामदम् ।<br>
महामुनिर्याज्ञ्यवल्क्यो येन तुष्टाव तां पुरा ॥<br>
गुरुशापाच्च स मुनिर्हतविद्यो बभूव ह ।<br>
तदा जगाम दुःखार्तो रविस्थानं च पुण्यदम् ॥<br>
सम्प्राप्य तपसा सूर्यं कोणार्के दृष्टिगोचरे ।<br>
तुष्टाव सूर्यं शोकेन रुरोद च पुनः पुनः ॥<br>
सूर्यस्तं पाठयामास वेदवेदाङ्गमीश्वरः ।<br>
उवाच स्तुहि वाग्देवीं भक्त्या च स्मृतिहेतवे ॥<br>
तमित्युक्त्वा दीननाथो ह्यन्तर्धानं जगाम सः ॥</p></blockquote>
<p>इति ब्रह्मवैवर्तवचनैः उदाहृतमोक्षधर्मोक्तार्थ उक्तः ।</p>
<h2 id="वयसनप-तदरधनजनपरहण-वदवभगद-करणम">व्यासेनापि तदाराधनजानुप्रहेण वेदविभागादेः करणम्</h2>
<p>अत्र पूर्वोक्तप्रकारेण सूर्यस्याश्वशिरोरूपेणोपदेशाद्वाग्देवी तच्छक्तिरिति बोध्यम् । ब्रह्मवैवर्ते याज्ञवल्क्यकृतवाग्देवीस्तोत्रे —</p>
<blockquote>
<p>ब्रह्मस्वरूपा परमा ज्योतीरूपा सनातनी ।<br>
सर्वविद्याऽधिदेवी या तस्यै वाण्यै नमो नमः ॥ १० ॥</p></blockquote>
<p>इत्युक्तार्थ एव &lsquo;विद्यासहायवान् देवः&rsquo; इत्यादौ विवक्षितः एतेन वाचस्पतिवाक्शब्दघटिताश्श्रुतयः हयशिरस्तच्छक्तिपरा इति व्यासेन व्यञ्जितम् । एवं ब्र. वै. वाग्देवीस्तोत्रे -</p>
<blockquote>
<p>व्यासः पुराणसूत्रं च समपृच्छत वाल्मिकिम् ।<br>
मौनीभूतस्स सस्मार त्वामेव जगदम्बिकाम् ॥<br>
तदा चकार सिद्धान्तं त्वद्वरेण मुनीश्वरः ।<br>
पुराणसूत्रं श्रुत्वा स व्यासः कृष्णकलोद्भवः ।<br>
त्वां सिषेवे च दध्यौ च शतवर्षं च पुष्करे ॥<br>
तदा त्वत्तो वरं प्राप्य स कवीन्द्रो बभूव ह ।<br>
तदा वेदविभागं च पुराणानि चकार ह ॥</p></blockquote>
<p>इति कृष्णकलोद्भवेन व्यासेन वेदविभागपुराणसूत्रादि सर्वं वाग्देवताऽनुग्रहेणैव रचितमिति स्फुटमुक्तम् ॥</p>
<p>माघशुक्लपञ्चमी श्रीपञ्चमी तदुक्तं हेमाद्रौ वाराहे -</p>
<blockquote>
<p>माघशुक्लचतुर्थ्यां तु वरामाराध्य च श्रियम् ।<br>
पञ्चम्यां कुन्दकुसुमैः पूजां कुर्यात्समृद्धये ॥</p></blockquote>
<p>इति निर्णयसिन्धूक्तश्रीपञ्चमीव्रतमपि
माघस्य शुक्लपञ्चम्याम्&rsquo; इत्यादिब्रह्मवैवर्तवचनानुसारेण वाग्देवीविषयकमिति बोध्यम् ॥</p>
<p>एतेन -</p>
<blockquote>
<p>नारायणं नमस्कृत्य नरं चैव नरोत्तमम् ।<br>
देवीं सरस्वतीं व्यासं ततो जयमुदीरयेत् ॥</p></blockquote>
<h2 id="भरतद-आशवलयनदशशलकय-च-असय-एव-ववकष-द-भ-शकतव-पर">भारतादौ आश्वलायनदशाश्लोक्यां च अस्या एव विवक्षा (दे-भा) शक्तिवि-पर</h2>
<p>इति ब्रह्मवैवर्ते महाभारते हरिवंशे चोपक्रमे -</p>
<blockquote>
<p>अतः प्रातस्समुत्थाय चिन्तयेदात्मनो हितम् ।<br>
निर्गुणं निरहङ्कारं नारायणमनामयम् ॥<br>
सगुणं च श्रिया युक्तं देवं देवीं सरस्वतीम् ॥</p></blockquote>
<p>इत्याश्वलायनस्मृतौ च सरस्वती नारायणपत्न्यैवेति सिद्धम् ।</p>
<blockquote>
<p>भारती या तु कलया सरिद्रूपा च भारतम् ।<br>
अर्धांसा(शा) ब्रह्म सदनं स्वयं तिष्ठतु मद्गृहे ॥ २-६-८५ ॥</p></blockquote>
<p>इति ब्रह्मवैवर्ते नारायणेनोक्तम् । अत्र उदाहृतब्रह्मवैवर्तवचनानि सर्वाण्यपि देवीभागवते नवमस्कन्धे उपलभ्यन्ते तेन देवीभागवतस्यापि शक्तिविशिष्टस्य नारायणाभिन्नस्य कृष्णस्य परत्व एव परमतात्पर्यमुक्तदिशा विद्वद्भिरवसेयम् । एतेन ऋग्वेदमन्त्रसमुदायरूपा आश्वलायनदशश्लोकी नारायणपत्नीपरैवेति निर्णीयते । तत्र &lsquo;अम्बितमे नदीतमे देवितमे सरस्वति!&rsquo; (२-४१ – १६) इति श्रुत्युक्तातिशयिताम्बात्वातिशयितदेवीत्वयोः नारायणपत्न्यामेव सम्भवात् । &lsquo;त्वेविश्वा सरस्वति&rsquo; &lsquo;इमा ब्रह्म सरस्वति&rsquo; इत्यत्तरश्रुतिद्वयं &lsquo;पावका नस्सरस्वति &rsquo; (१–३–१०) इत्यादिश्रुति (द. श्लो.) त्रयमपि एतद्विषयकमेव । सरस्वातीशब्दघटितचतुर्दशर्चसुक्ते (६-६१-५) &lsquo;प्रणो देवी सरस्वती&rsquo; इति श्रुतिरप्येवमव ॥
सायणीये -</p>
<blockquote>
<p>इयमित्येतदाद्यन्तु सूक्तं सारस्वतं जपेत् ।<br>
द्विजः प्रातश्शुचिर्भूत्वा वाग्मी भवति बुद्धिमान् ॥</p></blockquote>
<p>इति, एतत्सूक्तस्य शौनकोक्तविनियोगः प्रदर्शितः । आश्वलायनेन स्मृतौ नारायणपत्न्यास्सरस्वत्याः प्रातश्चिन्तनीयत्वोक्त्या एतत्सूक्तस्य नारायणपत्नीपरत्वं तस्याभिमतमिति स्फुटम् । वृत्रहननलिङ्गादपि यथोक्त एवार्थ इति व्यक्ती भविष्यति ।</p>
<h2 id="अ-व-वकसकतसय-ततपरतव-परतरगनमतयसय-ततपतपरतव-च-कशकसममत">(अ-वे) वाक्सूक्तस्य तत्परत्वे प्रातरग्निमित्यस्य तत्पतिपरत्वे च कौशिकसम्मतिः</h2>
<p>एवम् &lsquo;आनो दिवः&rsquo; (५-४३-११) &lsquo;चत्वारि वाक्&rsquo;
। (१-१६४-४५) &lsquo;यद्वाग्वदन्ति&rsquo; &lsquo;देवीं वाचम्&rsquo; (८-१००-१०-११) &lsquo;उतत्वः पश्यन्&rsquo; (१०-७१-४) इति (द. श्लो.) मन्त्रपञ्चकमपि चतुर्मुखपत्नीपरत्वसाधकाभावान्नारायणपत्नीपरमेवेति सिद्धम् । एवं -</p>
<blockquote>
<p>वाचं प्रपद्येद्वाक्कामो हुनेदाशुजपन्निमाः ।<br>
अहं रुद्रेभिरित्येता वाग्मी भवति पूजितः ॥ (ऋ. चि)<br>
अहं रुद्रेभिरित्येतद्वाग्मी भवति मानवः ॥ (वि. धर्मोत्तरे)<br>
(२-१२४-१३३)</p></blockquote>
<p>इति विनियुक्तं (ऋ. १०-१२५) वागाम्भृणीसूक्तम् -</p>
<blockquote>
<p>वागिन्द्रियप्रमूढो यो न विद्यां प्रतिपद्यते ।<br>
इन्द्रियार्थान्यथार्थान्वा यो न वेत्ति कथं च न ॥<br>
विद्यावाऽधिगता यस्य प्रणश्येत पुनः पुनः ।<br>
ससर्परी ऋचो जप्त्वा द्वौ मासौ प्रतिपद्यते ।  (ऋ- वि.)<br>
नास्ति विद्यागमो यस्य सुयुक्तस्यापि भार्गव ।<br>
ससर्परीरिति[[??]] जपन्मासात्तं प्रतिपद्यते ॥ (वि. ध.) १२४-५२.</p></blockquote>
<p>इति विनियुक्तम् ऋग्द्वयमपि (३-५३-१५-१६) नारायणपत्नीविषयकमेव । अत्र ‘ससर्परीः&rsquo; इति ऋचि &lsquo;आसूर्यस्य दुहिता&rsquo; इत्यत्र अश्वरूपसूर्यस्य सम्बन्धिनी याज्ञवल्क्यकामपूरयित्री इत्यर्थः ॥</p>
<p>पराशरसंहितायां हयग्रीवमनुत्वेनोक्तं &lsquo;प्रातरग्निम्&rsquo; २-४-१ इति सूक्तम् अथर्वणवेदपठितं प्रस्तुत्य संहिताविधिनामकसूत्रेषु &lsquo;पूर्वस्य मेधाजननानीति तस्य सूक्तस्य मेधाजननार्थत्वं वदता कौशिकेन &lsquo;अहं रुद्रेभिः&rsquo; (अश्र . ४-६) इतिवागाम्भृणीसूक्तस्यापि उपनयनं प्रस्तुत्य &lsquo;मेधाजननायुष्यैर्जुहुयात्&rsquo; इति मेधाजननार्थत्वप्रतिपादनेन क्रमाद्धहयशिरस्तच्छक्तिपरत्वं स्फुटीकृतम् ॥</p>
<h2 id="तरषपतय-घरमसकतदरकतरथपरत---आननदतरथशरहरषदसममतशच">त्रिषप्तीय-घर्मसूक्तादेरुक्तार्थपरता - आनन्दतीर्थश्रीहर्षादिसम्मतिश्च</h2>
<p>एवम् एतदुपाख्यानफलश्रुतिमूलतया स्थापयिष्यमाणं &lsquo;ये त्रिषप्ताः परियन्ति&rsquo; इत्यादिवाचस्पतिशब्दघटितम् अथर्वणवेदोपक्रमचतूऋचसूक्तमपि कौशिकेन &lsquo;पूर्वं त्रिषप्तीयम्&rsquo; इति परिभाषापूर्वकं &lsquo;पूर्वस्य मेधा जननानि&rsquo; इति मेधाजननार्थत्वप्रतिपादनेन वाग्देवीपतिहयशिरःपरमिति स्थापितम् ॥
एवं च वाचस्पतिशब्दघटितं विश्वकर्मसूक्तं (ऋग्वे. (१०-८१)) सपत्ननाशनसूक्तं १०-११६ च एतद्विषयकमेवेति सिद्धम् ॥
एवं घर्मसूक्ते (१०-११६) &lsquo;यावद्ब्रह्मविष्ठितं तावती वाक्&rsquo; इति मन्त्रे तैत्तिरीयारण्यके स्वाध्यायब्राह्मणशान्तिमन्त्रे &lsquo;नमो वाचे नमो वाचस्पतये नमो विष्णवे बृहते करोमि&rsquo; इत्यत्राप्यर्थोऽवसेयः ॥
(तै. आ.) प्रवर्ग्यमन्त्रप्रपाठकोपक्रमे &lsquo;नमो वाचे या चोदिताय चानुदिता तस्यैवाचे नमो नमो वाचे नमो वाचस्पतये&rsquo; इत्यादिशान्तिमन्त्रेऽपि अनुदिता वाक् वागभिमानिनीश्रीः वाचस्पतिश्च हयशिरोरूपधारी वासुदेव एवेति बोध्यम् ॥
आनन्दतीर्था अपि बहुषु प्रदेशेषु वाक्शब्दं विष्णुपत्नीपरतया व्याचक्रुः ॥
श्रीहर्षोपि नैषधे -</p>
<blockquote>
<p>पद्माङ्कसद्मानमवेक्ष्य लक्ष्मीमेकस्य विष्णोः श्श्रयणात्सपत्नीम् ।<br>
आस्येन्दुमस्या भजते जिताब्जं सरस्वती तद्विजिगीषया किम् ॥ ॥ ७ - ४९ ॥<br>
कण्ठे वसन्ती चतुरा यदस्यास्सरस्वती वादयते विपञ्चीम् ।<br>
तदेव वाग्भूय मुखे मृगाक्ष्याः श्रोतुश्श्रुतौ याति सुधा रसत्वम् ॥ ७ - ५० ॥</p></blockquote>
<p>इत्यादौ सरस्वती विष्णुपत्नीति स्फुटमभ्यधात् ।</p>
<h2 id="उकतरथसय-नगमनतदशकदयचरयभमततवम">उक्तार्थस्य निगमान्तदेशिकाद्याचार्याभिमतत्वम्</h2>
<p>अत्र मल्लिनाथः सरस्वत्या विष्णुपत्नीत्वं पुराणप्रसिद्धम् । तथाऽर्चास्वपि दृश्यते यथा पुरुषोत्तमस्य जगन्नाथस्य पार्श्वे लक्ष्मीसरस्वत्यौ इति व्याचख्यौ । अत्र ब्रह्मवैवर्तपुराणं विवक्षितम् ॥
चतुःश्लोकीभाष्ये &lsquo;श्रद्धासूक्तमेधासूक्तादितिसूक्तवाक्सूक्तादिष्वेतद्विभूतिविशेषप्रतिपादकेषु विशेषतश्श्रीसूक्ते च विचित्रा एतन्महिमानस्ततद्भाष्यकारैः प्रपञ्चिताः प्रतिपत्तव्या&rsquo; इत्यत्र वाक्सूक्तस्य लक्ष्मीपरत्वं &lsquo;कीर्तिः श्रीर्वाक्चनारीणाम्&rsquo; इति गीताभाष्यतात्पर्यचन्द्रिकायां ब्रह्मवैवर्ताद्यनुसारेण -</p>
<blockquote>
<p>वाचं निजाङ्करसिकां प्रसमीक्षमाणो वक्त्रारविन्दविनिवेशितपाञ्चजन्यः ।<br>
वर्णत्रिकोणऋचिरे वरपुण्डरीके बद्धासनो जयति वल्लवचक्रवर्ती ॥</p></blockquote>
<p>इति स्वस्तुत्युक्तवाचो भगवदसाधारणशक्तित्वञ्च प्रतिपादयतामाचार्यपादानामप्ययमेवाभिप्रायः ॥
अतश्च यदनुग्रहायत्तं शुक्लयजुर्वेदसर्वस्वं सैव वाग्देवी तदुपनिषद्भूतबृहदारण्यकगतपरमात्मप्रकरणस्थवाक्छब्दार्थ इति सिद्धम् । एतच्च सर्वव्याख्यानाधिकरणे व्यासायैर्व्यञ्जितम् । तत्र हि बृहदारण्यकाण्डे &lsquo;देवा हवै सत्रं निषेदुरग्निरिन्द्रस्सोमोमखोविष्णुर्विश्वे च देवा अन्यत्रैवाश्विभ्याम्&rsquo; इत्यादि प्रवर्ग्याध्यायसमनन्तरमुपनिषद्रूपत्वेनाङ्गीकृते &lsquo;उषा वा अश्वस्य&rsquo; इत्यादि तृतीयाध्याये &lsquo;नैवेह किञ्चनाग्र आसीत्&rsquo; इत्यादिद्वितीयब्राह्मणघटकार्कशब्दस्य परमात्मपरत्वम् &lsquo;अर्कशब्दश्च परस्मिन् प्रीणनगुणयोगाद्वर्तते&rsquo; अत एव हि भगवन्नामसहस्रे पठ्यते &lsquo;अर्को वाजसनिश्शृङ्गी&rsquo; इति ग्रन्थेन बोधितम् ॥</p>
<blockquote>
<p>अर्को वाजसनिश्शृङ्गी जयन्तस्सर्वविज्जयी ।<br>
सुवर्णबिन्दुरक्षोभ्यस्सर्ववागीश्वरेश्वरः ॥</p></blockquote>
<p>इति पूर्णश्लोकः ।</p>
<h2 id="वदयपरददवतस-हयननशरषटय-पणडतजगननथसममत">विद्याप्रददेवतासु हयाननश्रैष्टये पण्डितजगन्नाथसम्मतिः</h2>
<p>अत्र वाजसनिशब्दो हयग्रीवपर इति (ई-भा-वि) उपपादितम् । सर्ववागीश्वरेश्वरशब्दश्च तत्र सुप्रसिद्ध एव ॥</p>
<p>पाण्डित्यवीरो यथा -</p>
<blockquote>
<p>अपि वक्ति गिरां पतिस्स्वयं यदितासामधिदेवताऽपि वा ।<br>
अयमस्मि पुरा हयाननस्मरणोल्लङ्घितवाङ्मयाम्बुधिः ॥</p></blockquote>
<p>(र-ग-घ) इति पण्डितजगन्नाथेनाप्युक्तेः । अत्र वाचस्पतिशब्दघटितं (१०-१६६) सपत्ननाशनसूक्तमाभिप्रेतमिति प्रतिभाति । एवञ्च बृहदारण्यकप्रकरणगतवाक्शब्दस्यापि तच्छक्तिपरतेति व्यासार्याणामाशयः प्रतीयते । अयमत्र श्रुतिक्रमः</p>
<blockquote>
<p>नैवेह किञ्चनाग्र आसीन्मृत्युनैवेदमावृतमासीदशनायया अशनाया हि मृत्युस्तन्मनोऽकुरुतात्मन्वीस्यामिति ।<br>
सोऽर्चन्नचरत्तस्यार्चत आपो जायन्तार्चते वैमेकमभूदिति तदेवार्कस्यार्कत्वम् ।  <br>
कग्ँ ह वा अस्मै भवति य एवमेतदर्कस्यार्कत्वं वेद ॥ १ ॥<br>
आपो वा अर्कस्तद्यदपाग्ँ शर आसीत्तत्समहन्यत ।<br>
सा पृथिव्यभवत्तस्यामश्राम्यत्तस्य श्रान्तस्य तप्तस्य तेजो रसो निरवर्तताग्निः ॥ २ ॥<br>
स त्रेधाऽऽत्मानं व्यकुरुतादित्यं तृतीयं वायूं तृतीयग् स एष प्राणस्त्रेधा विहितः ।<br>
तस्य प्राचीदिक्छिरोऽसौ चासौ चेर्मौ अथाऽस्य प्रतीची दिक्पुच्छमसौ चासौ च सक्थ्यौ दक्षिणा चोदीची च पार्श्वे द्यौः पृष्ठमन्तरिक्षमुदरमियमुरस्स एषोऽप्सु प्रतिष्ठितो यत्र क्वचैति तत्तदेव प्रतितिष्ठत्येवं विद्वान् ॥ ३ ॥<br>
सोऽकामयत द्वितीयो म आत्मा जायेतेति स मनसा वाचं मिथुनग् समभवदशनाया मृत्युस्तद्यद्रेत आसीत्स संवत्सरोऽभवत् ।<br>
न ह पुरा ततस्संवत्सर आसतमेतावन्तं कालमबिभः ।<br>
यावान् संवत्सरस्तमेनावतः कालस्य परस्तादसृजत ।<br>
तं जातमभिव्याददात्सभाणकरोत्सैव वागभवत् ॥ ४ ॥<br>
स ऐक्षत यदि वा इममभिमग्ँ स्येकनीयोऽन्नं करिष्ये इति स तया वाचा तेसात्मनेदग्ँ सर्वमसृजत यदिदं किञ्चर्चो यजूग्ँषि सामानि च्छन्दागँसि यज्ञान् प्रजाः पशून् ।<br>
स यद्यदेवासृजत तत्तदत्तुमध्रियत सर्वं वा अत्तीति तददितेरदितित्वग्ँ सर्वस्यैतस्यात्ताभवति सर्वमस्यान्नं भवति य एवमेतददितेरदितित्वग्ँ वेद ॥ ५ ॥<br>
सोऽकामयत भूयसा यज्ञेन भूयो यजेय</p></blockquote>
<p>इत्यादि</p>
<h2 id="वकशबदघटतबहदरणयक-३-अ-शरतयरथ">वाक्शब्दघटितबृहदारण्यक (३. अ) श्रुत्यर्थः</h2>
<p>अत्र प्रथममन्त्रे मृत्युशब्दो मृत्युशरीरकपरमात्मपरः, आशनाया सञ्जिहीर्षा, इति व्यासार्योक्त्या सञ्जिहीर्षाश्रयस्सङ्कर्षणोऽत्र विवक्षित इति सिद्धम्, तन्मनोऽकुरुतात्मन्वी स्यामित्यस्य अनिरुद्धस्स्यामिति प्रद्युम्नमकुरुतेत्यर्थः, अवशिष्टः प्रथममन्त्रः द्वितीयमन्त्रोपि व्यासायैरेव विवृतः, तृतीयमन्त्रे च अग्न्यादित्यवायूनां क्वचिदुपनिषदि अकारोकारमकारार्थत्वोक्तेः, सङ्कर्षणप्रद्युम्नानिरुद्धा अग्न्यादित्यवायव इति त्रिधा व्यूहकरणमेव विवक्षितं, यद्वा “अग्ने ऋग्वेदः वायोर्यजुर्वेदः आदित्यात्सामवेद” इति वेदत्रयप्रवर्तकत्वेनोक्तानामग्निवाय्वादित्यानां भगवदात्मकत्वकथने वाक्यतात्पर्यम् । एतेन &ldquo;स मनसा वाचम्मिथुनग्ँ समभवत्&rdquo; इत्यत्र वाक्छब्देन वागभिमानिदेवताया लक्ष्म्या निर्देशावश्यकत्वं बोधितम् । अनन्तरं &lsquo;तस्य प्राची दिक्&rsquo; इत्यादिना विग्रहसम्बन्धमभिधाय &lsquo;स एषोऽप्सु प्रतिष्ठित&rsquo;, इति तस्य नारायणत्वं दृढीकृतम् । तदुक्तं वाराहे -</p>
<blockquote>
<p>सृष्ट्वा नारं तोयमन्तस्थितोऽहं येन स्यान्मेनामनारायणेति ।<br>
कल्पे कल्पे तत्र शयामि भूयस्सुप्तस्य मेनाभिजं स्याद्यथाऽब्जम् ॥</p></blockquote>
<p>इति द्वितीयब्राह्मणघटकचतुर्थमन्त्रे</p>
<blockquote>
<p>सोऽकामयत द्वितीयो म आत्मा जायेतेति स मनसा वाचम्मिथुनग्ँ समभवदशनाया मृत्युः</p></blockquote>
<p>इत्यत्र वाक्छब्दो वागभिमानिभगवच्छक्तिपरः । चतुर्थब्राह्मणे</p>
<blockquote>
<p>आत्मैवेदमग्र आसीत्पुरुषविधस्सोऽनुवीक्ष्य नान्यदात्मनोऽपश्यत्सोऽहमास्मीत्यग्रे व्याहरत्ततोऽहन्नामाभवत्</p></blockquote>
<blockquote>
<p>स वै नैव रेमे तस्मादेकाकी न रमते स द्वितीयमैच्छत् ।<br>
सहैतावानास यथा स्त्रीपुमाग्ँ सौसंपरिष्वक्तौ स इममेवात्मानं द्वेधा पातयत्ततः पतिश्च पत्नी चाभवताम्</p></blockquote>
<blockquote>
<p>सोहेयमीक्षाञ्चक्रे कथन्नुमात्मन एव जनयित्वा सम्भवति हन्त तिरोऽसानीति सा गौरभवद्वृषम इतरः</p></blockquote>
<p>इत्युपक्रमस्य</p>
<blockquote>
<p>आत्मैवेदमग्र आसीदेक एव सोऽकामयत जाया मे स्यादथ प्रजायेय</p></blockquote>
<h2 id="ब-आ-चतरमखकतयजञसय-हयगरवदवतकतवम">(बृ. आ) चतुर्मुखकृतयज्ञस्य हयग्रीवदेवताकत्वम्</h2>
<p>मन एवास्यात्मा वाग्जाया प्राणः प्रजा</p>
<p>इत्युपसंहारस्य चानुगुण्यात् । मनःपदं प्रद्युम्नपरं, समभवत् समभावयत्, &lsquo;तद्यद्रेत आसीत्ससंवत्सरोभवत्&rsquo; इत्यादिना चतुर्मुखसृष्टिरुच्यते । पञ्चममन्त्रे</p>
<blockquote>
<p>स तया वाचा तेनात्मना इदग्ँ सर्वमसृजत यदिदं किञ्चर्चो यजूग्ँषि सामानि छन्दाग्ँसि</p></blockquote>
<p>इत्यत्र आत्मन्शब्दः अनिरुद्धपरः, वाक्छब्दश्च वागभिमानितच्छक्तिपरः, &ldquo;सभाणकरोत्सैव वागभवदि&quot;ति मध्ये वाक्छब्देन बोधितस्य वेदस्याभिमानिनी देवतैव &ldquo;स मनसा वाचं मिथुनग्ँ समभवत्&rdquo; इति पूर्वत्र “स तया वाचा तेनात्मनेदग्ँ सर्वमसृजत&rdquo; इति परत्र च वाक्छब्दस्यार्थः, अत्र च शब्दान्तरमनुपादाय वाक्छब्दोपादानम् अनिरुद्धकर्तृकव्यष्टिसृष्टौ, अनिरुद्धशक्तेरिव द्वारभूतचतुर्मुखशक्त्यास्सरस्वत्या अपि द्वारतयाऽन्वयसत्त्वेन तदुभयसङ्ग्रहार्थम् । एवं वासुदेवानिरुद्धहयग्रीवशक्तीनां भगवच्छास्त्रप्रसिद्धं वागित्येकमेव नामेति त्रयाणां यथासम्भवं विवक्षाबोधनार्थञ्च । तत्र आद्यं प्रयोजनं, अत्रैव चतुर्थब्राह्मणे &ldquo;स वै नैव रेमे&rdquo; इत्यत्र द्वितीयञ्च चतुर्थाध्याये मधुब्राह्मणे विवक्षितमिति व्यक्तीभविष्यति । अत्रैव षष्ठमन्त्रे &ldquo;सोऽकामयत भूयसा यज्ञेन भूयो यजेय&rdquo; इत्यत्र चतुर्मुखकृतो हयग्रीवदेवताको यज्ञो विवक्षितः</p>
<blockquote>
<p>अहं हयशिरा भूत्वा समुद्रे पश्चिमोत्तरे ।<br>
पिबामि सुहुतं हव्यं कव्यञ्च श्रद्धयाऽन्वितम् ।<br>
मया सृष्टः पुरा ब्रह्मा मद्यज्ञमयजत्स्वयम् ।</p></blockquote>
<p>इति नारायणाख्याने,</p>
<blockquote>
<p>सत्रेममास भगवान् हयशीर्ष एव साक्षात्स यज्ञपुरुषस्तपनीयवर्णः</p></blockquote>
<p>इति श्रीभागवते (२-७-११) च हयशिरसश्चतुर्मुखयज्ञाराध्यत्वं स्पष्टमुक्तम् । &ldquo;आत्मैवेदमग्र आसीत्&rdquo; इत्यादितृतीयचतुर्थब्राह्मणं प्रस्तुत्य सर्वव्याख्यानाधिकरणे &ldquo;अहमिति हिरण्यगर्भनाम, अहमभिमानाश्रयव्यष्टिपुरुषाणां प्रथमत्वाद्धिरण्यगर्भस्य, तथा मोक्षधर्मे चतुर्मुखस्याहङ्कारसंज्ञत्वमवगम्यते ।</p>
<h2 id="उपखयनरथसय-बहदरणयकपरतपदयत">उपाख्यानार्थस्य बृहदारण्यकप्रतिपाद्यता</h2>
<blockquote>
<p>मया सृष्टः पुरा ब्रह्मा मद्यज्ञमयजत्स्वयम् ।<br>
ततस्तस्मै वरान्प्रीतो ददावहमनुत्तमान् ।<br>
मत्पुत्रत्वञ्च कल्पादौ लोकाध्यक्षत्वमेव च ।<br>
अहङ्कारकृतञ्चैव तथा पर्यायवाचकम् ॥</p></blockquote>
<p>इति ।
इति व्यासार्यैरुक्तम् । तदनन्तरं</p>
<blockquote>
<p>सोऽबिभेत्तस्मादेकाकी बिभेति सहायमीक्षाञ्चक्रे यन्मदन्यन्नास्ति कस्मान्नु बिभेमीति तत एवास्य भयं वीयाय कस्माद्ध्यभेष्यद्वितीयाद्वै भयं भवति</p></blockquote>
<p>इत्यन्तिवाक्यस्य &lsquo;अहङ्कारस्ततो जातो ब्रह्मा शुभचतुर्मुखः&rsquo; इत्याद्येतदुपाख्यानवचनैर्व्यासेन निर्णीतोऽर्थः तथाहि सः अहंनामा चतुर्मुखः अबिभेत् मधुकैटभाभ्यां वेदेष्वपहृतेषु तदाहरणसहायाभावादिति भावः तदाह &lsquo;तस्मादेकाकी&rsquo; इत्यादि एकाकी &lsquo;एकादाकिनिच्चासहाये&rsquo; ॥ ५ ॥ ३ ५५ ॥ इत्यनुशासनादसहायः, &lsquo;सहायमीक्षाञ्चक्रे&rsquo; इत्यस्य वेदाहरणे सहायभूतं हयशिरसं साक्षात्कृतवानित्यर्थः अत्र सहायपदप्रयोगेण अर्जुनस्य सारथित्वेनावस्थाय शरणागतिधर्मोपदेष्टुस्सुलभस्य सुशीलस्य शरणागतपरित्राणेऽप्यनुचरवदेव वृत्तिरिति व्यञ्जितम् एतदर्थमेव रक्षकादिपदाप्रयोगः यद्वा &lsquo;निजात्मीयात्मसुहृदस्सहायस्सद्रुचिस्सखा&rsquo; इति वैजयन्त्यां मित्रपर्यायेषु पाठात्सहायशब्दो मित्रवचनः &lsquo;मित्रमौपयिकं कर्तुम्&rsquo; &lsquo;तेन मैत्रीभवतु ते&rsquo; इत्यादाविवात्रापि शरणागतिविवक्षा बोध्या, मदन्यत् मत्प्रतिद्वन्द्वि, द्वितीयात् प्रतिद्वन्द्विनः, भयं वीयायेति । हयग्रीवसाक्षात्कारसमनन्तरमेव वेदलाभस्य प्रतिद्वन्द्विमधुकैटभसंहारस्य च निष्पत्तेरिति भावः ।</p>
<blockquote>
<p>न रमेऽथ ततो ब्रह्मा प्रभुरेकस्तपश्चरन् ।<br>
शरीरार्धमथो भार्यां समुत्पादितवान् शुभाम् ।<br>
तपसा तेजसा चैव वर्चसा नियेमन च ।<br>
सदृशीमात्मनो भार्यां समर्थां लोकसर्जने ॥ १७० ॥ २२ ॥</p></blockquote>
<p>इति, मात्स्यवचनोपबृंहितायां &ldquo;स वै नैव रेमे&rdquo; “पतिश्च पत्नी चाभवताम्” इति श्रुतौ चतुर्मुखतत्पत्न्योर्द्वारभूतयोर्नारायणतत्पत्न्योश्च द्वारिभूतयोर्विवक्षितत्वेन वाक्छब्देन पूर्वं लक्ष्म्या निर्देशस्य प्राथमिकं प्रयोजनमुपपादितम् ।</p>
<h2 id="ऐतरयरणयकपनषदनतयखणडसय-हयशरपरतव-सयणयवयङगयत">ऐतरेयारण्यकोपनिषदन्त्यखण्डस्य हयशिरःपरत्वे सायणीयव्यङ्ग्यता</h2>
<p>एवमैतरेयारण्यकोपनिषद्धटकसंहितोपनिषद्रूपतृतीयारण्यके द्वितीयाध्यायान्तिमखण्डे</p>
<blockquote>
<p>अथ हास्मा एतत् कृष्णहारीतो वाग्ब्राह्मणमिवोपोदाहरतीति प्रजापतिः प्रजास्सृष्ट्वा व्यस्रंसत संवत्सरस्सच्छन्दोभिरात्मानं समदधाद्यच्छन्दोभिरात्मानं समदधात्तस्मात्संहिता इति तस्यैवा एतस्यै संहितायै णकारो बलं षकारः प्राण आत्मा इति स यो हैतौ णकारषकारावनुसंहितमृचो वेद सबलां सप्राणां संहितां वेदायुष्यमिति विद्यादिति स यदि विचिकित्सेत्सणकारं ब्रवाणीँ ३ अणकाराँ ३ इति सणकारमेव ब्रूयात्सषकारं ब्रवाणीँ ३ अषकाराँ ३ इति सषकारमेव ब्रूयादिति । तेयद्वयमनुसंहितमृचोऽधीमहे यच्च माण्डूकेयीयमध्यायं प्रब्रूमस्तेन नो णकारषकारावुपाप्राप्ताविति हस्माह ह्रस्वो माण्डूकेयः इति - अथ यद्वयमनुसंहितमृचोऽधीमहे यच्च माण्डूकेयीयमध्यायं प्रब्रूमस्तेन नोणकारषकारावुपाप्ताविति हस्माहस्थविरश्शाकल्य इति एतद्धस्म वै तद्विद्वांस आहु ऋषयकावषेयाः किमर्था वयमध्येष्यामहे किमर्था वयं यक्ष्यामहे वाचि हि प्राणं जुहुमः प्राणे वा वाचं यो ह्येव प्रभवस्स एवाप्ययस्ता एतास्संहिता नानन्तेवासिने प्रब्रूयान्नासंवत्सरवासिने नाप्रववन्क्त्र इत्याचार्या आचार्या इति</p></blockquote>
<p>एतच्छ्रुतिविवरणानन्तरं सायणीये चतुर्थारण्यकभाष्यारम्भे यस्य निश्वसितमिति श्लोकात्प्राक् (ज पुस्तके)</p>
<blockquote>
<p>तुरगाननमाश्रयाम्यहं सुरगन्धर्वशिवेन्द्रकीर्त्यमानम् ।<br>
उरगाधिपवाग्विलासलक्ष्मीं तरसैकेन मुखेन लज्जयन्तम् ॥</p></blockquote>
<p>इति दृश्यते इति मुद्रितकोशे दृश्यते । अत्र तुरगाननमित्यादिकं पूर्वखण्डाभिप्रायकमिति बोध्यम् । एततत्प्रकरणं हयशिरःपरम् एतत्पूर्वखण्डश्च हयशिरश्शक्तिरूपवागीश्वरीपरः । तत्र अथ खल्वियं सर्वस्यैवाच उपनिषत् । सर्वां ह्येवेमास्सर्वस्यै वाच उपनिषद इमां त्वेवाचक्षते&rsquo; इत्युपक्रम्य</p>
<blockquote>
<p>स्पर्शादिषु पृथिव्यादिदर्शनम् । अथ खल्वियं दैवी वीणा भवति तदनुकृतिरसौ मानुषी वीणा</p></blockquote>
<p>इत्यादिना वाग्देवीवीणाया उपासनञ्चाभिधाय</p>
<blockquote>
<p>अथातो वाग्रसः यस्यां संसद्यधीयमानो वा भाषमाणो वा न विरुरुचुषेत तत्रैतामृचं जपेत्</p></blockquote>
<p>इति ।</p>
<h2 id="उपनतयखणडनतम-ओषठपधन-इत-वगदवमनतरवचर">उपान्त्यखण्डान्तिम &lsquo;ओष्ठपिधाना&rsquo; इति वाग्देवीमन्त्रविचारः</h2>
<blockquote>
<p>ओष्ठपिधाना नकुलीदन्तैः परिवृता पविः ।<br>
सर्वस्यै वाच ईशाना चारु मामिह वादयेदिति वाग्रस</p></blockquote>
<p>इति इत्युक्तम् ।
&ldquo;ओष्ठपिधाना&rdquo; इत्यादिऋगेव वाक्सूक्तमिति कश्चित्, वस्तुतस्तु वसिष्ठस्मृतौ &ldquo;सर्ववेदपवित्राणि वक्ष्याम्यहमतः परम् ।&rdquo; इत्युपक्रम्य &ldquo;वाक्सूक्तं मध्वृचं तथा ।&rdquo; इत्युक्तौ वाक्सूक्तम् &ldquo;अहं रुद्रेभिर्वसुभिः&rdquo; इत्यष्टर्चमिति स्मृतिचन्द्रिकारत्नाकरादिनिबन्धनकारैरुक्तम् । अस्यैव &ldquo;वागाम्भृणीसूक्तं वाक्सूक्तम्&rdquo; इत्यपि बह्वृचानां समाख्या, इदमेवानन्दतीर्थीया लक्ष्मीसूक्तमित्यपि व्यवहरन्ति, अस्मदाचार्याश्श्रीनिवासपरकालमहादेशिकालक्ष्म्युपायत्वनिर्णये लक्ष्मीपरत्वे प्रमाणतयैतत्सूक्तवाक्यान्युदाहार्षुः, यजुर्वेदिनान्तु वाक्सूक्तं &ldquo;देवीं वाचमजनयन्त&rdquo; इत्यादीति सारविवरणीकृतः । तत्र &ldquo;यद्वाग्वदन्ति” इत्यादिमन्त्रः हयग्रीवोपनिषदि हयग्रीवमन्त्रानुमन्त्रतया पठितः, अयं &ldquo;देवीं वाचमजनयन्त&rdquo; &ldquo;चत्वारि वाक्&rdquo; इत्यादि मन्त्रौ चेति त्रयः बह्वृचसमाख्यया प्रसिद्धाश्वलायनदशश्लोकीपठिताः तत्र चतुर्मुखपत्नीत्वग्राहकप्रमाणाभावेन नारायणपत्न्यामेव तत्प्रतिपाद्यलिङ्गान्वयेन च नारायणपत्न्येव तदुपनिषद्घटकयावन्मन्त्रप्रतिपाद्या वाक्सूक्तप्रतिपाद्याऽपीति सारविवरणीकृतामाशयः &hellip;&hellip;. एवञ्च ऋग्वेदिनाम् &ldquo;अहं रुद्रेभिः&rdquo; इत्यष्टर्चस्य, यजुर्वेदिनाम् “देवीं वाचमजनयन्त&rdquo; इत्यादेश्च वाक्सूक्तत्वे सम्प्रतिपत्तावपि &ldquo;ओष्ठपिधाना&rdquo; इत्यस्य वाक्सूक्तत्वे सर्वेषां न सम्प्रतिपत्तिरित्यन्यदेतत् ॥ &hellip;&hellip;&hellip;&hellip;&hellip;&ldquo;ओष्ठपिधाना&rdquo; इत्यादिमन्त्रस्य -</p>
<blockquote>
<p>ओष्ठापिधाना मन्त्रञ्च जपेद्दशदिनं प्रति ।<br>
एकबुद्धिस्सदा तस्य महाविष्णौ प्रवर्तते ॥ ३५१ ॥</p></blockquote>
<p>इति शौनकऋग्विधाने विनियोग उक्तः ।</p>
<h2 id="उपखयनरथसय-ऐ-आ-ऊ-अनतयखणडववकषततवम">उपाख्यानार्थस्य (ऐ-आं-ऊ) अन्त्यखण्डविवक्षितत्वम्</h2>
<p>अत्र महाविष्णुशब्दघटकमहच्छब्दस्य -</p>
<blockquote>
<p>मेतिलक्ष्मीर्मता देवी तां जिहीतेऽभिगच्छति ।<br>
दिव्यं नित्यपरिष्वक्तं मिथुनं तन्महानतः ॥ ५४ ॥ २४ ॥</p></blockquote>
<p>इत्यहिर्बुद्ध्न्यनिर्वचनानुसारेणार्थोऽवसेयः -
एवमयं मन्त्रः हयग्रीवमन्त्रानुमन्त्रतया हयग्रीवोपनिषदि श्रुतः । ततो वाग्रूपहयग्रीवशक्तिपरः, वाग्देव्याश्च हयग्रीवशक्तित्वं भगवच्छास्त्रे प्रसिद्धम्, यथाहंसापरनामहयग्रीवसहस्रनामपाठे —</p>
<blockquote>
<p>अङ्केनूदूह्य वाग्देवीमाचार्यकमुपाश्रितः ।</p></blockquote>
<p>इति, एवं विष्णुतिलकसंहितादिष्वपीति पूर्वमेव निरूपितम् — एवञ्च &ldquo;अथ खल्वियं सर्वस्यै वाच उपनिषत्&rdquo; इत्यादिपूर्वखण्डस्य वाग्देवीरूपहयग्रीवशक्तिपरतया &ldquo;अथ हास्मा एतत्कृष्णहारीतो वाग्ब्राह्मणमिवोपोदाहरति&rdquo; इत्यादौ वाक्छब्दो हयग्रीवशक्तिवचनः,</p>
<blockquote>
<p>प्रजापतिः प्रजास्सृष्ट्वा व्यस्रंसत संवत्सरः, सच्छन्दोभिरात्मानं समदधाद्यच्छन्दोभिरात्मानं समदधात्तस्मात्संहिता</p></blockquote>
<p>इत्यादेरयमर्थः प्रजापतिश्चतुर्मुखः, विस्रंसननिमित्तञ्च वेदापहार एव । सः चतुर्मुखः, छन्दोभिः, वेदैः, &ldquo;छन्दः पद्ये च वेदे च स्वैराचाराभिलाषयोः” इति मेदिनी, वागीश्वरानुगृहीतैरिति शेषः, आत्मानम्; स्वम्, &ldquo;आत्मा यत्नो धृतिर्बुद्धिः&rdquo; इति कोशात् । धृतिं बुद्धिं वा, समदधात् सम्यग्धारितवान् । वेदापहारदशायाश्च ब्रह्मा सन्नपि -</p>
<blockquote>
<p>अन्धकारा हि मे लोका जाता वेदैर्विना कृताः ।<br>
वेदानृते हि किङ्कुर्यां लोकानां सृष्टिमुत्तमाम् ॥<br>
अहो बत महद्दुःखं वेदनाशनजं मम ।</p></blockquote>
<p>इत्युक्तप्रकारेणासत्कल्प एव -</p>
<h2 id="ततर-वषणजषणसहतय-वदधहरतसमतयपबरहणम">तत्र विष्णुजिष्णुसंहितायां वृद्धहारीतस्मृत्युपबर्हणम्</h2>
<p>वेदलाभानन्तरञ्च -</p>
<blockquote>
<p>ततस्तयोर्वधेनाशु वेदानां हरणेन च ।<br>
शोकापनयनञ्चक्रे ब्रह्मणः पुरुषोत्तमः ॥</p></blockquote>
<p>इति वक्ष्यमाणप्रकारेण आत्मानमलभतेति भावः । तस्मात् चतुर्मुखात्मधारणसाधनत्वादित्यर्थः, संहिता, विष्णुसंहिता जिष्णुसंहिता वाक्प्राणसंहिता चेत्यर्थः, तत्र प्रथमं विष्णुसंहितां जिष्णुसंहिताञ्चाह &ldquo;तस्यै वा एतस्यै संहितायै णकारो बलं षकारः प्राण आत्मा” इत्यादिना, वृद्धहारीतश्च स्मृतौ कृष्णहारीतोपज्ञश्रुतेरिममेवार्थं व्यनक्ति, यथा —</p>
<blockquote>
<p>णकारो बलमित्युक्तं षकारः प्राण उच्यते ।<br>
तयोस्तु सङ्गतिर्यत्र तदात्मेत्युच्यते श्रुतौ ॥<br>
तस्माण्णकारषकारानुसंहितमनुत्तमम् ।<br>
सप्राणां सबलाञ्चैव संहितामुत्तमां विदुः ॥<br>
तस्यैवायुषमित्युक्तं नेतरस्येति तच्छ्रुतेः ।<br>
एतदेव हि विद्वांसो वक्ष्यन्ते ये महर्षयः ॥<br>
यक्ष्यामहे वयं किं वा किमध्येष्या(मुव्याख्या)महे वयम् ।<br>
इमौ णकारषकारावनुसंहितमेव यत् ॥<br>
तदेव विष्णुः कृष्णेति जिष्णुरित्यभिधीयते ॥ ६ ॥ २१९ ॥</p></blockquote>
<p>इति, अत्र विष्णुकृष्णसंहितायामस्य वामसूक्तं मूलम् । व्यक्तीभविष्यति चेदमुपरिष्टात् । एतेन हयग्रीवरूपधारिणाऽनिरुद्धेन वेदाहरणानन्तरं विष्णुजिष्णुरूपद्वयधारणपूर्वकं मधुकैटभवधः कृत इति यदुक्तं विष्णुधर्मोत्तरप्रथमखण्डषोडशाध्याये -</p>
<blockquote>
<p>तेनाश्वशिरसा गत्वा वेदानादाय शाश्वतान् ।<br>
पितामहाय प्रददौ भूय एव जगद्गुरुः ॥<br>
ततो हयशिरोधारी गतोऽन्तर्धानमीश्वरः ।<br>
आजग्मतुस्ततो देशं दानवौ मधुकैटभौ ॥</p></blockquote>
<h2 id="ऐतरयअनतयखणडकषतकबरहमणगतवकपरणहमवचर">ऐतरेय(अन्त्यखण्ड)कौषीतकिब्राह्मणगतवाक्प्राणहोमविचारः</h2>
<blockquote>
<p>विष्णुश्चकार देहौ द्वौ विष्णुर्जिष्णुरिति स्मृतौ ।<br>
मधुना युयुधे जिष्णुर्विष्णुर्वै कैटभेन च ॥</p></blockquote>
<p>इत्यादिना, तत्रेयमेव श्रुतिर्मूलभूतेति ज्ञापितम् ॥
&ldquo;एतदेव हि विद्वांसः&rdquo; इत्यादिना</p>
<blockquote>
<p>एतद्धस्म वै तद्विद्वांस आहुर्ऋषयः कावषेयाः किमर्था वयमध्येष्यामहे किमर्था वयं यक्ष्यामहे वाचि हि प्राणं जुहुमः प्राणे वा वाचं यो ह्येव प्रभवस्स एवाप्ययः</p></blockquote>
<p>इति तदुत्तरश्रुत्यभिप्राय उक्तः, अत्र सनत्सुजातीयशङ्करभाष्ये —</p>
<blockquote>
<p>किमद्य नश्चाध्ययनेन कार्यं किमर्थवन्तश्च मखैर्यजामः ।<br>
प्राणं हि वाच्यनले जोहवीमि प्राणानले जुहवीमीति वाचम् ॥</p></blockquote>
<p>इति ब्रह्माण्डपुराणे कावषेयगीतोक्तिरप्यनुसन्धेया, कौषीतकिनोऽपि समामनन्ति</p>
<blockquote>
<p>अथातस्सांयमनं प्रातर्दनमान्तरमग्निहोत्रमिति चाचक्षते । यावद्वै पुरुषो भाषते न तावत्प्राणितुं शक्नोति प्राणं तदा वाचि जुहोति, यावद्वै पुरुषः प्राणिति न तावद्भाषितुं शक्नोति, वाचं तदा प्राणे जुहोति एते अनन्ते अमृताहुती जाग्रच्च स्वपंश्च सन्ततमव्यवच्छिन्नं जुहोति । अथ या अन्या आहुतयोऽन्तवत्यस्ताः कर्ममय्यो हि भवन्त्येतद्ध वै पूर्वे विद्वांसो न जुहवाञ्चक्रुः ।</p></blockquote>
<p>इति, अत्रैतरेयकौषीतकिब्राह्मणवाक्ययोरैककण्ठ्यं सुगमं विदुषाम् ॥
&ldquo;अथातस्सांयमनम्&rdquo; इत्यादेरयमर्थः, अथ &ldquo;प्राणो ब्रह्म&rdquo; इत्यादिप्रतीकोपासनानन्तरम्, “वाङ्नामदेवताविरोधिनी&rdquo; इत्याद्युक्तहोमानन्तरञ्च, अतः - &ldquo;एते अनन्ते&rdquo; इत्यादिना वक्ष्यमाणमोक्षफलकत्वात्, सांयमनम् - सम्यक् अन्तः प्रविश्य यमनं - नियमनं तत्सम्बन्धिवाक्प्राणशब्दबोध्यवाक्प्राणान्तर्यामिभूततत्तदभिमानिलक्ष्मीनारायणसम्बन्धीति यावत्, प्रातर्दनं प्रतर्दनानुष्ठिततया प्रातर्दनमिति ख्यातम् — अयञ्च प्रतर्दन इन्द्रप्राणविद्यामध्यगमदिति “प्रतर्दनो ह वै दैवो दासिरिन्द्रस्य प्रियं धामोपजगाम&rdquo; इत्यादिनाऽत्रैव तृतीयाध्याये वक्ष्यते, आन्तरं - मानसमुपासनात्मकमिति यावत्, भाषितुं - वाग्व्यापारं कर्तुं, प्राणिति - वागनधीनसत्ताश्रय इत्यर्थः, अन्यत्सुगमम् ।</p>
<h2 id="ऐतरयरणयक-३-२-६-वकपरणसहतनतरवचर">ऐतरेयारण्यके (३-२-६) वाक्प्राणसंहितान्तरविचारः</h2>
<p>अनधात्वर्थस्सत्ता प्रकर्षश्च वागनधीनत्वम् । तच्च वाग्व्यापाराव्यङ्ग्यत्वमिति, एवञ्च &ldquo;जाग्रत्स्वपंश्च&rdquo; इत्युत्तरवाक्यमपि सङ्गतम्, जागरणकाले वागधीना सत्ता सुषुप्तिकाले तु तदनधीनेति, भाषणकाले वागभिमानिन्या अभाषणकाले च प्राणाभिमानिनः प्राधान्यात्परस्परसंश्लेषानुचिन्तनरूपौ होमावत्र विवक्षितौ, जीवस्तु नात्र विवक्षितः स्वरूपतो जीवस्य होमकर्मत्वासम्भवात्, ऐतरेयके तत्स्थाने &ldquo;यो ह्येव प्रभवस्स एवाप्यय&rdquo; इत्युक्तेश्च, जाग्रत्स्वपन्निति पदद्वयेन जुहोतिकर्मभूतः सृष्टिकर्ता प्रलयकर्ता च प्राण एव परमात्मा विवक्षितः सृष्टिप्रलयकालयोर्भगवतोऽहोरात्ररूपता पुराणेषु प्रसिद्धा, अत्र &ldquo;सांयमनं प्रातर्दनम्&rdquo; इत्यस्य स्थाने &ldquo;सायन्तनं प्रातस्तनम्” इति क्वचित्पाठो दृश्यते &ldquo;सांयमनं प्रातर्दनम्&rdquo; इति पाठ एव साधीयान्, अत एव “सन्ततमव्यवच्छिन्नं जुहोति&rdquo; इत्यस्य साङ्गत्यमौचित्यञ्च, अन्यच्चैतत्सजातीयमैतरेयवाक्यमन्यत्र विवृतं तत्रैव द्रष्टव्यम् &hellip;&hellip;&hellip; अनयोरेव वाक्प्राणयो रूपान्तरेण संहिता ऐतरेयारण्यक एव ३-२-६ पूर्वमुक्ता,</p>
<blockquote>
<p>बृहद्रथन्तरयो रूपेण संहिता सन्धीयते इति तार्क्ष्य इति
वाग्वैरथन्तरस्य रूपं प्राणो बृहत उभाभ्यामुखलु संहिता सन्धीयते वाचा च प्राणेन च</p></blockquote>
<p>इति उपक्रम्य</p>
<blockquote>
<p>तदप्येतदृषिणोक्तं रथन्तरमाजभारा वसिष्ठः भरद्वाजो बृहदाचक्रे अग्नेरिति</p></blockquote>
<p>इति, एतेन -</p>
<blockquote>
<p>कीर्तिश्श्रीर्वाक्च नारीणां स्मृतिर्मेधा धृतिः क्षमा ।<br>
बृहत्साम तथा साम्नां गायत्री छन्दसामहम् ॥</p></blockquote>
<p>इति गीताभाष्यतात्पर्यचन्द्रिकायामुदाहृते</p>
<blockquote>
<p>बृहच्च वा इदमग्रे रथन्तरञ्चास्तां वाक्च वै तन्मनश्चास्तां वाग्वै रथन्तरं मनो बृहत् बृहत्पूर्वं ससृजानं रथन्तरमत्यमन्यत तद्रथन्तरं गर्भमधत्त</p></blockquote>
<p>इति वाङ्मनसो रथन्तरबृहत्त्वप्रतिपादकश्रुतिवाक्ये मनःपदं तदभिमानिप्रद्युम्नपरमिति सिद्धम् ।</p>
<h2 id="परथशच-यसय-बभतसन-सयज-हसम---इतयदशरतयरथ">प्रथश्च यस्य बीभत्सूनां सयुजं हंसम् - इत्यादिश्रुत्यर्थः</h2>
<p>ऐतरेयारण्यके &ldquo;तदप्येतदृषिणोक्तम्&rdquo; इत्युक्तमन्त्रद्वयञ्च</p>
<blockquote>
<p>सप्रथश्च नामानुष्टुभस्य हविषो हविर्यत् । धातुर्द्युतानात्सवितुश्च विष्णोरथन्तरमाजभारा वसिष्ठः । अविन्दन्ते अतिहितं यदासीद्यज्ञस्य धाम परमं गुहा यत् । धातुर्द्युतानात्सवितुश्च विष्णोर्भरद्वाजो बृहदाचक्रे अग्नेः</p></blockquote>
<p>इति संहितायामाम्नातम्, इदं मन्त्रद्वयं &ldquo;तेऽविन्दन्&rdquo; इत्यादिमन्त्रश्चेति त्यृचं सूक्तं (१०-१८१) प्रवर्ग्ये अभिष्टवे विनियुक्तम् । तत्र प्रथममन्त्रे यस्य प्रथश्च यस्य सप्रथश्च नाम ते आनुष्टुभस्य हविषो हविर्यत् तदविन्दन्निति पूर्वार्धे योजना, प्रथसप्रथनामानौ राजानाविति आनन्दतीर्थाः । ऋषी इति सायणाचार्यः, चकारद्वयमनुक्तसमुच्चये, अत एव &ldquo;अविन्दन्ते&rdquo; इत्युत्तरमन्त्रे ते इति बहुवचननिर्देश उपपद्यते, हविषः - “ब्रह्मार्पणं ब्रह्महविः&rdquo; इत्यादौ हविष्ट्वेन प्रसिद्धस्य, आनुष्टुभस्य - हयग्रीवानुष्टुप्प्रतिपाद्यस्य लक्ष्मीहयग्रीवस्य यथोक्तं द्वितीयारण्के &ldquo;तदुक्तमृषिणा अनुष्टुभमनुचञ्चूर्यमाणमिन्द्रन्निचिक्युः कवयो मनीषा&rdquo; इति &ldquo;वाचि वैतदैन्द्रं प्राणं न्यचाय्यन्नित्येतदुक्तं भवतीति&rdquo; तत्र हयशिरा एव प्रतिपाद्यः, तथा हि स च मन्त्रस्संहितायां (१०-१२५) वाक्सूक्ताव्यवहितपूर्वपठिते “इमन्नो अग्ने&quot; इत्यादिनवर्चसूक्ते (१०-१२४)</p>
<blockquote>
<p>बीभत्सूनां सयुजं हंसमाहुरपां दिव्यानां सख्ये चरन्तम् ।<br>
अनुष्टुभमनुचञ्चूर्यमाणमिन्द्रं निचिक्युः कवयो मनीषा</p></blockquote>
<p>इति समग्रः पठितः, तत्र</p>
<blockquote>
<p>इमन्नो अग्ने उपयज्ञमेहि पञ्चयामं त्रिवृतं सप्ततन्तुम् ।<br>
असो हव्यवाळुत नः पुरोगा ज्योगेव दीर्घं तम आशयिष्ठाः</p></blockquote>
<p>इति प्रथममन्त्रेण प्राकृतप्रलये तमोऽवस्थापन्नप्रकृतिसंश्लिष्टस्य &ldquo;साक्षादप्यविरोधं जैमिनिः” इति सूत्रोक्तन्यायेनाग्निशब्दवाच्यस्य भगवतो वासुदेवस्यैव यज्ञाराध्यत्वम् &ldquo;अयज्ञियाद्यज्ञियं भागमेमि&rdquo; (२) इत्यनेन वासुदेवोद्देश्यकहविश्शून्यक्रतावेवाग्न्यादेर्हविर्भागार्हत्वम् &ldquo;अग्निस्सोमो वरुणस्ते च्यवन्ते&rdquo; इत्यनेन वासुदेवस्याच्युततत्वव्यञ्जनपूर्वकमग्न्यादिदेवानामनित्यत्वमप्सृष्टिं तत्रानिरुद्धस्य शयनञ्चाभिधाय &ldquo;बीभत्सवो अपवृत्रादतिष्ठन्&rdquo; इत्यनेन हयग्रीवसम्बन्धेच्छावतां हयग्रीवानुग्रहेण वृत्रहनने सति भयाभावञ्चोक्त्वा अनन्तरमयं पठितः,</p>
<h2 id="पतङगमकतम-इतयदशरतयरथ">&ldquo;पतङ्गमक्तम्&rdquo; इत्यादिश्रुत्यर्थः</h2>
<p>अत्र पूर्वोदाहृतमात्स्यहरिवंशतृतीयपर्ववचनाद्यनुरोधेन वाक्पतिर्हयग्रीव एव हंसेन्द्रशब्दवाच्यो हयग्रीवानुष्टुप्प्रतिपाद्यो विवक्षितः, अत एव तदनन्तरवाक्सूक्ते &ldquo;मम योनिरप्स्वन्तस्समुद्रे&rdquo; इत्यत्र वाग्देव्या आत्मनस्समुद्रस्थानमिति वक्ष्यते, योनिशब्दश्च &ldquo;एष ते योनिः प्राणाय त्वा&rdquo; इत्युपांशुग्रहसादनमन्त्रे स्थानरूपार्थे प्रयुक्तः</p>
<blockquote>
<p>यस्स देवो हृषीकेशः पद्मनाभस्त्रिविक्रमः ।<br>
कृष्णवर्त्मा युगान्ताभो विश्वस्य जगतः प्रभुः ॥ ३ ॥ ४४ ॥ ३५ ॥<br>
समुद्रयोनिर्महाहव्यभुक्क्रतुसत्कृतः ।</p></blockquote>
<p>इति तदुपबृह्मणे हरिवंशवचने योनिशब्दस्थानवाची &ldquo;योनिष्ट इन्द्रनिषदे अकारि&rdquo; इति मन्त्रवर्णात् — इति नीलकण्ठोऽपि व्याचख्यौ &ldquo;इमन्नो अग्न&rdquo; इत्यादिसूक्तमभिप्रेत्योक्तमाचार्यपादैः -</p>
<blockquote>
<p>अग्नौ समिद्धार्चिषि सप्ततन्तोरातस्थिवान्मन्त्रमयं शरीरम् ।<br>
अखण्डसारैर्हविषां प्रदानैराप्यायनं व्योमसदां विधत्से ॥ (ह- स्तो)</p></blockquote>
<p>इति । एवं व्यासेनापि &ldquo;अयं हयशिरा भूत्वा&rdquo; इत्यारभ्य &ldquo;मत्स्यः कूर्मो वराहश्च&rdquo; इत्यादिना दशावतारान् प्रक्रम्य अन्ते &ldquo;हंसः कूर्मश्च मत्स्यश्च&rdquo; इत्यादिना मोक्षधर्मे नारायणाख्याने उपसंहृतमिति पूर्वमेवोक्तम् । अतश्च &ldquo;आनुष्टुभस्य&rdquo; इत्यादेर्यथोक्त एवार्थः - &hellip;. एतेन</p>
<blockquote>
<p>पतङ्गमक्तमसुरस्य मायया हृदा पश्यन्ति मनसा मनीषिणः ।<br>
समुद्रे अन्तः कवयो विचक्षते मरीचीनां पदमिच्छन्ति वेधसः ।<br>
पतङ्गो वाचं मनसा बिभर्ति । तां गन्धर्वोऽवदद्गर्भे अन्तः ।<br>
तां द्योतमानाग्ँ स्वर्यं मनीषा । ऋतस्य पदे कवयो निपान्ति</p></blockquote>
<p>इति प्रवर्ग्याभिष्टवविनियुक्त(१०-१७७)त्यृचसूक्तघटकमन्त्रद्वयैकरस्यमपि सङ्गच्छते । इमौ च मन्त्रौ तैत्तिरीयारण्यके सप्तहोतृहृदयपठितौ । तत्तात्पर्यञ्च (२३८) पूर्वमेवोक्तम् । विश्वकर्मसूक्तैककण्ठ्येनानयोर्मन्त्रयोरर्थो निर्णेयः । अतश्च &ldquo;प्रथश्च यस्य सप्रथश्च नामानुष्टुभस्य हविषो हविर्यत्” इति ऋक्पूर्वार्धस्य यथोक्त एवार्थः ।</p>
<h2 id="परथशच-यसय-इत-मनतरततररधरथ-सरसवतसतरकत-वगदवय-वतरहनततवम">&lsquo;प्रथश्च यस्य&rsquo; इति मन्त्रोत्तरार्धार्थः सारस्वतसूत्रोक्तं वाग्देव्या वृत्रहन्तृत्वम्</h2>
<p>ऐतरेयारण्यके “वाग्वै रथन्तरम्&rdquo; इति पूर्वोक्तार्थो वसिष्ठोपक्रमम् इत्याह &ldquo;धातुः&rdquo; इत्यादिना उत्तरार्धेन, धातुः सर्वाधारत्वेन सर्वधारकाद्वासुदेवात्, द्युतानात् &ldquo;द्युरग्नौ दिवसेऽपि स्यात्&rdquo; इति विश्वकोशात् द्युम् अग्निम् विश्वसंहारार्थं तनोति विस्तारयतीति द्युतानात्सङ्कर्षणात्, सवितुः ऐश्वर्यशालिनः प्रद्युम्नात् &ldquo;षुप्रसवैश्वर्ययोः&rdquo; इति वैयाकरणाः । विष्णोः – अनिरुद्धात् ।</p>
<blockquote>
<p>प्रद्युम्नादनिरुद्धं त्वं यं विदुर्विष्णुमव्ययम् ।<br>
अनिरुद्धोऽसृजन्मां वै ब्रह्माणं लोकधारिणम् ॥ ६५ ॥ ७१ ॥</p></blockquote>
<p>इति भीष्मपर्ववचने अनिरुद्धस्य विष्णुत्वं स्पष्टम्, वसिष्ठः - रथन्तरं, स्वेनैव स्मृतौ वाक्सूक्तवत्सर्ववेदपवित्रेषु परिगणितमिति भावः, आजभार — आजहार आहृतवान्? यत एवं वसिष्ठश्चतुर्मूर्तिधरादनिरुद्धाद्रथन्तरवैभवमजानादत एव वृत्रयुद्धे इन्द्रमेतत्प्रत्यबोधयत् । एतच्च</p>
<blockquote>
<p>तस्य वृत्रगृहीतस्य मोहस्समभवन्महान् ।<br>
रथन्तरेण तं साम्ना वसिष्ठः प्रत्यबोधयत् ११-१८</p></blockquote>
<p>इत्याश्वमेधिके</p>
<blockquote>
<p>तस्य वृत्रार्दितस्याथ मोह आसीच्छतक्रतोः ।<br>
रथन्तरेण तं तत्र वसिष्ठस्समबोधयत् (२८७ - २१)</p></blockquote>
<p>इति मोक्षधर्मे च व्यास एव स्पष्टमाह ॥</p>
<p>(ऋ) सारस्वतसूक्ते -</p>
<blockquote>
<p>सरस्वति देवनिदो निबर्हय प्रजां विश्वस्य बृसयस्यमायिनः ॥ ३ ॥ वृत्रघ्नीवष्टिसुष्टुतिम् ॥ ७ ॥</p></blockquote>
<p>इत्यत्र बृसयस्य - त्वष्टुः प्रजारूपवृत्रस्य वधो वाग्देव्यनुग्रहणेति व्यक्तम् - यद्यपि —</p>
<blockquote>
<p>सखे विष्णो वितरं विक्रमस्वद्यौर्देहि लोकं वज्राय विष्कभे ।<br>
हनाव वृत्रं रिणाचावसिन्धूनिन्द्रस्य यन्तु प्रसवेविसृष्टाः ॥(८ मं-१०० सू-१२)<br>
अथाब्रवीद्वृत्रमिन्द्रो हनिष्यन् सखे विष्णो वितरं विक्रमस्व । (४-१८-११) (तै—सं)<br>
त्रीन्लोकानभिवृत्यैतान् वृत्रस्तस्थौ स्वया त्विषा ।<br>
तं नाशकद्धन्तुमिन्द्रो विष्णुमभ्येत्य सोऽब्रवीत् ॥</p></blockquote>
<h2 id="वगदववषणभयनगरहण-वतरवध-इत-नषकरष">वाग्देवीविष्णूभयानुग्रहेण वृत्रवध इति निष्कर्षः</h2>
<blockquote>
<p>वृत्रं हनिष्ये तिष्ठस्व विक्रम्याद्य ममान्तिकम् ।<br>
उद्यतस्य तु वज्रस्य द्यौर्ददातु ममान्तरम् ।<br>
तथेति विष्णुस्तच्चक्रे द्यौश्वास्य विवरं ददौ ।<br>
तदेतदखिलं प्रोक्तं सखे विष्णो इति त्वृचा । (८-१००-११ सायणीये) (बृहत्-६-१११-१२४ शौ)<br>
वृत्रे विवर्धमाने तु कश्मलं महदाविशत् ।<br>
कालेयभयसन्त्रस्तो देवस्साक्षात्पुरन्दरः ।<br>
जगाम शरणं शीघ्रं तं तु नारायणं प्रभुम् ॥ ९ ॥<br>
तं शक्रं कश्मलाविष्टं दृष्ट्वा विष्णुस्सनातनः ।<br>
स्वतेजो व्यदधच्छक्रे बलमस्य विवर्धयन् ॥ १० ॥ (भा-व-प-१०९-८)</p></blockquote>
<p>इत्यत्र विष्णोरनुग्रहेण वृत्रवध उक्तः, तथापि प्रमाणद्वयाविरोधाय उभयानुग्रहमूलकत्वं वृत्रवधस्याङ्गीकरणीयम् । ऋग्वेदे वाग्देव्या विष्णुपत्नीत्वबोधनाय &lsquo;यद्वाग्वदन्ति&rsquo; &lsquo;देवीं वाचम्&rsquo; इति (आ. दश्लो) मन्त्रद्वयानन्तरं &lsquo;सखे विष्णो&rsquo; इति मन्त्रपाठेनाप्ययमर्थस्सूच्यते । अत एव (शां-मो) उदाहृतवचनोत्तरम् ।</p>
<blockquote>
<p>विष्णुश्च भगवान् देवस्सर्वलोकाभिपूजितः ।<br>
ऐन्द्रं समाविशद्वज्रं लोकसंरक्षणे रतः ॥ २८७ ॥ ३१ ॥</p></blockquote>
<p>इत्युक्तिस्सङ्गच्छते, तैत्तिरीयके ऋग्वेदे च वृत्रवधजातब्रह्महत्यापनोदनार्थविश्वकर्मसूक्ते वाचस्पतिशब्देनाप्युक्तार्थस्स्थिरीकृतः -
ऋक्संहितायां वाक्सूक्ताव्यवहितपूर्वसूक्ते &ldquo;बीभत्सवो अपवृत्रादतिष्ठन्&rdquo; इत्यनन्तरं पठितं &ldquo;बीभत्सूनां सयुज हंसमाहुः&rdquo; इत्यादिमन्त्रं प्रस्तुत्य ऐतरेयारण्यके &ldquo;वाचि वैतदैन्द्रं प्राणं न्यचाय्यन्&rdquo; इति विवरणमप्यत्र मूलं बोध्यम् । अतो - रथन्तरमाजभारा वसिष्ठ — इत्यत्र यथोक्त एवाशयः ।</p>
<h2 id="सशवरममसगत-चतवर-शङग-इत-मनतररथ---रदरशबदरथशच">सेश्वरमीमांसागत &lsquo;चत्वारि शृङ्गा&rsquo; इति मन्त्रार्थः - रुद्रशब्दार्थश्च</h2>
<p>अविन्दन्नित्यादि — यज्ञस्य परमन्धाम अतिहितं गुहायत्तते अविन्दन्निति योजना यज्ञस्य &ldquo;यज्ञो वै विष्णुः&rdquo; इति प्रसिद्धस्य, परमम् उत्कृष्टम्, धाम तेजः वपुर्वा अतिहितं देवानामप्यतिशयेनोपकारकम्, अग्नेरित्यस्य धातुरित्यादिना सामानाधिकरण्येनान्वयः, धातुरित्यादेः पूर्ववदेवार्थः । आचक्रे आकारयामास, चतुर्मूर्तिधरस्य वासुदेवस्याग्नित्वं -</p>
<blockquote>
<p>यो यज्ञैरिज्यते देवो वासुदेवस्सनातनः ।<br>
स सर्वदैवततनुः पूज्यते परमेश्वरः ॥</p></blockquote>
<p>अ ॥ २० ॥ इति कूर्मपुराणे भरद्वाजेनैवोक्तम् । एवं</p>
<blockquote>
<p>चत्वारि शृङ्गा त्रयो अस्य पादा द्वे शीर्षे सप्त हस्तासो अस्य ।<br>
त्रिधा बद्धो ऋषभो रोरवीति महो देवो मर्त्याग्ँ आविवेश</p></blockquote>
<p>(तै. ना. उ.) इत्यग्निप्रार्थनालङ्करणमन्त्रे प्रसिद्धेऽप्ययमर्थस्स्फुटः, मन्त्रञ्चेममधिकृत्येत्थमुक्तं सेश्वरमीमांसायामाचार्यपादैः &ldquo;अस्य मन्त्रस्यायमर्थः “यज्वभिर्यज्ञपुरुषो वासुदेवश्च सात्त्वत्तैः&rdquo; इत्यादिप्रसिद्धः&rdquo; इत्युपक्रम्य “रोरवीति - श्रुतिमुखरमुखत्वात्, तथा च श्रूयते &ldquo;तस्य ह वा एतस्य महतो भूतस्य निश्वसितमेतद्यदृग्वेद” इत्यादिमहाभारते यज्ञानुबन्धिरूपान्तरप्रादुर्भावे पठ्यते &ldquo;ओङ्कारमुद्गिरन्वक्त्रात्सावित्रीञ्च तदन्वयात्&rdquo; इति नन्वपांसूक्ते पठितोऽयं मन्त्रोऽब्दैवत्यः प्राप्तः &ldquo;समुद्रादूर्मिः&rdquo; इत्यपांसूक्तमेकादशर्चकमिति स्नाने शौनकेन विनियुक्तश्चेति नैतादृशार्थपर इति चेन्न पुरुषस्यैवापाम्पतित्वात् । यथोक्तं स्नानयाज्ञवल्क्ये -</p>
<blockquote>
<p>प्रणवं वा त्रिरभ्यस्येत्स्मरेद्वा विष्णुमव्ययम् ।<br>
विष्णोरायतनं ह्यापस्सह्यपांपतिरुच्यते ॥</p></blockquote>
<p>इति अतस्स्नानेऽस्य विनियोगोऽप्युपपन्नः, अपाञ्च विष्णुना सनाथतया पावनतमत्वादिलक्षणाप्रशस्तिर्दर्शिता भवति । न चान्यस्य कस्यचिदप्स्वरूपानुबन्धिन एवंरूपमस्ति । अतोऽत्र रूपविशेषवत्परमात्मप्रतिपादकत्वं नानुपपन्नाम्&rdquo; इति अत्र &ldquo;रोरवीति श्रतिमुखरमुखत्वात्&rdquo; इति व्याकुर्वतामाचार्यपादानां</p>
<blockquote>
<p>यो देवानां प्रथमं पुरस्ताद्विश्वाधिको रुद्रो महर्षिः ।<br>
हिरण्यगर्भं पश्यत जायमानग्ँ स नो देवश्शुभया स्मृत्या संयुनक्तु</p></blockquote>
<p>इति मन्त्रे रुद्रशब्दस्य रुत्—</p>
<h2 id="स-इदगन-कणवतम-ऋ-स-एकहग-स-य-बरहमणम-शव-उ">&lsquo;स इदग्निः कण्वतमः&rsquo; (ऋ. सं) &lsquo;एकोहगँ सः&rsquo; &lsquo;यो ब्रह्माणम्&rsquo; (श्वे. उ.)</h2>
<p>वेदः, तं द्रवति अभिगच्छतीति व्युत्पत्या हयग्रीव एवार्थ इति विवक्षितमिति प्रतीयते योगरूढशब्दानां योगार्थस्य पूर्वमुपस्थितिर्यत्र तत्र योगस्यैव रूढ्यपेक्षया प्रबलतया यौगिकत्वमेवेत्यपशूद्राधिकरणन्यायरक्षामणौ दीक्षितैरेव सिद्धान्तितत्वात् तैत्तिरीयोपनिषद्विद्यारण्यव्याख्याने पूर्ववदेव रुद्रशब्दयोगमात्रप्रदर्शनाच्च । एवम् ऋग्वेदे घर्मसूक्तानन्तरसूक्ते</p>
<blockquote>
<p>स इदग्निः कण्कतमः कण्वसखार्यः परस्यान्तरस्य तरुषः ।<br>
अग्निः पातु गृणतोऽग्निस्सूरीनग्निर्ददातु तेषामवो नः</p></blockquote>
<p>इति मन्त्रे अग्निशब्देन निर्दिष्टस्य शब्दायमानस्य कण्वप्राचार्यस्य अनन्तरमन्त्रे &ldquo;वाजिन्तमाय&rdquo; इत्यनेन प्रतिपादितमतिशयितवाजित्वं हयशिरोरूपमेव, किञ्च श्वेताश्वतरषष्ठाध्याये &ldquo;एको हग्ँसो भुवनस्य मध्ये स एवाग्निस्सलिले सन्निविष्टः इत्यारभ्य &ldquo;यो ब्रह्माणं विदधाति पूर्वं यो वै वेदांश्च प्रहिणोति तस्मै&rdquo; इत्यन्तसन्दर्भेऽप्ययमर्थोऽवसेयः । ऋग्वेदे वाक्सूक्ताव्यवहितपूर्वसूक्ते “इमन्नो अग्न उपयज्ञमेहि &ldquo;बीभत्सूनां सयुजं हंसमाहुरपां दिव्यानां सख्ये चरन्तम्&rdquo; इत्युपक्रमोपसंहाराभ्यामयमर्थो दृढीकृत इति पूर्वमेवोपपादितम् । एवञ्च &ldquo;अग्नौ समिद्धार्चिषि&rdquo;, इति सूक्तेस्तैत्तिरीयश्वेताश्वतरश्रुतयोऽपि मूलभूता इति बोध्यम् अतश्च द्वितीयमन्त्रोत्तरार्धे चतुर्मूर्तिधरो वासुदेव एवाग्निरिति सिद्धम् । &ldquo;अविन्दन्ते अतिहितं यदासीद्यज्ञस्य धाम परमं गुहायत् इति पूर्वार्धे &ldquo;यज्ञस्य धाम परमं गुहायत् — इत्यनेन अवरं कर्मपरतन्त्रमन्यदेवप्रवृत्तिधर्मभागीति प्रतीयते । एतच्च श्रुतितात्पर्यं मोक्षधर्मयज्ञाग्रहाराध्यायवचनैर्व्यञ्जितम् —</p>
<blockquote>
<p>नमो भगवते तुभ्यं वासुदेवाय धीमहि ।<br>
प्रद्युम्नायाऽनिरुद्धाय नमस्सङ्कर्षणाय च ॥ १-५-३७ ॥<br>
इति मूर्त्यभिधानेन मन्त्रमूर्तिममूर्तिकम् ।<br>
यजते यज्ञपुरुषं ससम्यग्दर्शनः पुमान् ॥ ३८ ॥</p></blockquote>
<p>इति श्रीभागवतवचनैरपि तद्दृढीकृतम् ।</p>
<h2 id="वशवकरमसकतशरतयरथ">विश्वकर्मसूक्तश्रुत्यर्थः</h2>
<p>ब्रह्मवैवर्तेऽपि प्रकृतिखण्डे -</p>
<p>विष्णुयज्ञः प्रधानं हि सर्वयज्ञेषु सुन्दरि ।<br>
ब्रह्मणा च कृतः पूर्वं महासम्भारसम्भृतः ॥ १७ ॥ १२५ ॥<br>
देवानाञ्च यथा विष्णुर्वैष्णवानां यथा शिवः ।</p>
<p>इत्यारभ्य-</p>
<blockquote>
<p>विष्णुयज्ञस्तथा वत्से यज्ञेषु च महानिति ॥ १३२ ॥</p></blockquote>
<p>इत्युक्तम् - यथा हि श्रूयते ऋग्वेदेऽपि &ldquo;य इमा विश्वा भुवनानि जुह्वत्&rdquo; इत्यादिप्रथमविश्वकर्मसूक्ते</p>
<blockquote>
<p>या ते धामानि परमाणि यावमायामध्यमा विश्वकर्मन्नुतेमा ।<br>
शिक्षा सखिभ्यो हविषि स्वधावस्स्वयं यजस्व तन्वं वृधानः ॥ ५ ॥<br>
विश्वकर्मन् हविषा वावृथानस्स्वयं यजस्व पृथिवीमुत द्याम् ।<br>
मुह्यन्त्यन्ये अभितो जनास इहास्माकं मघवासूरिरस्तु ॥ ६ ॥<br>
वाचस्पतिं विश्वकर्माणमूतये मनोजवं वाजे अद्याहुवेम ।<br>
स नो विश्वानि हवनानि जोषद्विश्वशम्भूरवसे साधुकर्मा ॥ ७ ॥</p></blockquote>
<p>इति अत्र प्रथममन्त्रस्यायमर्थः स्वधावः - हे स्वधावन् “वाचस्पतिं विश्वकर्माण&quot;मिति मन्त्रानुसारेण श्रीमन्नित्यर्थः, व्यासार्थसूक्त्या स्वधाशब्दस्य, विष्णुस्मृतौ लक्ष्मीं प्रति भूम्याः &ldquo;सरस्वती वागथ पावनी च&rdquo; इति वचनेन वाक्छब्दस्यापि लक्ष्मीपरतायाः पूर्वमेवोपपादनात् वाचस्पतिशब्दस्य विष्णुस्मृतौ ॥</p>
<blockquote>
<p>तथा विदितवेद्यानां गतिस्त्वं पुरुषोत्तम ।<br>
प्रपन्नाऽस्मि जगन्नाथ ध्रुवं वाचस्पतिं प्रभुम् ॥ १५८ ॥<br>
वासुदेवं महात्मानं पुण्डरीकाक्षमच्युतम् ।<br>
सुरासुरगुरुं देवं विभुं भूतमहेश्वरम् ॥ ६० ॥<br>
एकव्यूहं चतुर्बाहुं जगत्कारणकारणम् ।</p></blockquote>
<p>इत्यत्र वासुदेवे प्रयोगाच्च विश्वकर्मन् — सृष्टिस्थितिलयकारक, या यानि, ते परमाणि धामानि – शरीराणि, अप्राकृतलोकवर्तीन्यप्राकृतानि परव्यूहरूपाणि प्राकृतलोकवर्तीन्यप्राकृतानि विभवरूपाणि जीवासंसृष्टानि पद्मनाभहयग्रीवमत्स्यकूर्मादिरूपाणि च,</p>
<h2 id="वशवकरमसकतनसरण-यजञसय-धमपरमम-इतयसयरथपसहर">विश्वकर्मसूक्तानुसारेण &lsquo;यज्ञस्य धामपरमम्&rsquo; इत्यस्यार्थोपसंहारः</h2>
<p>या मध्यमा यानि मध्यमानि कर्मपरवशजीवसंसृष्टानि प्राकृतानि भगवतश्शक्त्यावेशावतारगौणप्रादुर्भावपदवाच्यानि ब्रह्मरुद्रादिरूपाणि, अवमा अवराणि पूर्वकोटिद्वयव्यतिरिक्तानि, शरीराणि सन्ति, उत अपि च, इमानि तानि सर्वाणि, हविषि तत्तदधिकारिणां हविर्भागार्थं, देहि उपदिश वा, एकान्तियज्ञे तु वृधानः वर्धमानः, स्वयं तन्वं यजस्व जीवा संसृष्टमेव वासुदेवहयग्रीवादिरूपं याजय यजस्वेत्यन्तर्भावितणिच्, यद्वा सर्वत्रान्तर्यामिण एवाराध्यतया स्वशरीरमेव पूजयेत्यर्थः, अत्र &ldquo;यो देवानां नामधा एक एव&rdquo; इति विश्वकर्मसूक्तस्थप्राक्तनश्रुत्यैव ब्रह्मरुद्रादिशब्दैरपि भगवानेव बोध्यते, इति सिद्धयति तत्र च, प्रकारद्वयम्, &ldquo;साक्षादप्यविरोधं जैमिनिः&rdquo; इति सूत्रोक्तेन निगमनिरुक्तव्याकरणादिमूलयोगेन बोधप्रकारः एकः, “शास्त्रदृष्ट्यातूपदेशो वामदेववत्&rdquo; इति सूत्रोक्तया श्रुतिस्मृतिपुराणयुक्त्यादिसिद्धयाऽपर्यवसानवृत्त्या बोधप्रकारोऽपरः जीवलिङ्गानन्यथासिद्धिस्थल एव द्वितीयसरणिः, पक्षद्वयेऽपि न पारमैकान्त्यविरोध इत्यादिकमाचार्यसूक्तिनिष्णातानां सुगमम्, &hellip;&hellip;&hellip;द्वितीयमन्त्रे &ldquo;पृथिवीमुत द्याम्&rdquo; इत्यस्य द्यावापृथिव्योरित्यर्थः, दिवि पृथिव्याञ्च विद्यमानानि शरीराणीति वार्थः, ये च लौकिका भगवन्तमन्तर्यामिणं विहाय देवतान्तराण्यनुसन्दधते तेऽभितो मुह्यन्तु अस्माकन्तु मघवा आधर्वणाद्दधीचर्षेः बृहदारण्यकादिश्रुत्युक्तप्रकारेण हयशिरस्तत्त्वं सम्यग्जानान इन्द्रः, सूरिः ज्ञानी, अस्तु इति, तृतीयस्यायमर्थः मनोजवं मनोवेगगामिनं, विश्वकर्माणं वाचस्पतिं वाग्देवीपतिं हयग्रीवं, वाजे यज्ञे हुवेम, सः वाचस्पतिः, विश्वानि सर्वाणि, हवनानि हवींषि, जोषत् सेवताम्, विश्वशम्भुः विश्वस्य सुखोत्पादकः, साधुकर्मा अस्मदनुकूलव्यापारवान्, अवसे रक्षसि, इति । अतः &lsquo;प्रथश्च&rsquo; इत्यादिसूक्ते &lsquo;यज्ञस्य धाम परमम्&rsquo; इत्यत्राप्युक्त एवार्थः, यद्यपि ऋक्संहितायां &ldquo;प्रथश्च&rdquo; इत्यादिपूर्वमन्त्रद्वयानन्तरं</p>
<blockquote>
<p>तेऽविन्दन्मनसा दीध्यानायजुष्कन्नं प्रथमा देवयानम् ।<br>
धातुर्द्युतानात्सवितुश्च विष्णोरासूर्यादभरन् धर्ममेतम्</p></blockquote>
<p>इति मन्त्रः सूक्ते पठितः, तथाऽप्यारण्यके संहितोपासनानुपयोगात्तदेकदेशेनोदाहृतः ।</p>
<h2 id="परथशच-यसय-इतयद-अगनरव-दवन-इतयदशच-ऐ-बरहमणसय-अरथ">&lsquo;प्रथश्च यस्य&rsquo; इत्यादेः &lsquo;अग्निर्वै देवानां इत्यादेश्च (ऐ) ब्राह्मणस्य अर्थः</h2>
<p>अत्र ऐतरेयब्राह्मणं</p>
<blockquote>
<p>प्रथश्च यस्य सप्रथश्च नामेति धर्मतन्वः स तनुमेवैनं तत्सरूपं करोति ।<br>
रथन्तरमाजभारा वसिष्ठः भरद्वाजो बृहदाचक्रे अग्नेः इति बृहद्रथन्तरमेवैनं तत्करोति</p></blockquote>
<p>इति अत्र वासुदेवादिशरीराणां धर्मशरीरत्वमभिधाय तेन प्रवर्ग्यस्य सशरीरत्वप्रतिपादनेन &lsquo;या ते धामानि परमाणि&rsquo; &lsquo;यज्ञस्य धाम परमम्&rsquo; इत्युक्तां विष्णोस्तनुमप्राकृतां ये न जानन्ति तेषामेव मन्दमतीनां &ldquo;विष्णोश्शिरः प्रचिच्छिदतुः&rdquo; इत्यस्यापातप्रतीत्या धनुष्कोट्या त्रिमूर्तिमध्यगतस्य विष्णोर्यज्ञपुरुषस्य शिरच्छेदेनाशिरस्कताप्रतीतिरिति सिद्धम् ॥
विष्णोः परमतनुस्थापकं परत्वं कण्ठत एव प्रतिपादयति ऐतरेयब्राह्मणोपक्रम एव दक्षिणीयेष्टिब्राह्मणम्</p>
<blockquote>
<p>अग्निर्वै देवानामवमो विष्णुः परमस्तदन्तरेण सर्वा अन्या देवताः ।<br>
आग्नावैष्णवं पुरोडाशं निर्वपन्ति । दक्षिणीयमेकादशकपालं, सर्वाभ्य एवैनं देवताभ्योऽनन्तरायं निर्वपन्ति, अग्निर्वै सर्वा देवता विष्णुस्सर्वा देवताः एते वै यज्ञस्यान्त्यै तन्वौ यदग्निश्च विष्णुश्च तद्यदाग्नावैष्णवं पुरोडाशं निर्वपन्ति अत एव तद्देवानुध्नुवन्ति ।<br>
तदाहुर्यदेकादशकपालः पुरोडाशो द्वावग्नाविष्णूकैनयोस्तत्र ऌप्तिः का वा विभक्तिः, इति अष्टाकपाल आग्नेयोऽष्टाक्षरा वै गायत्री गायत्रमग्नेश्छन्दः ।<br>
त्रिकपालो वैष्णवस्त्रिर्हीदं विष्णुर्व्यक्रमतसैनयोस्तत्र कॢप्तिस्सा विभक्तिः</p></blockquote>
<p>इति । अत्र शब्दान्तरं विहाय परमशब्दप्रयोगादुक्तपरमशरीरं विष्णोरिति विवक्षितिमिति प्रतीयते अवमः निकृष्टः परमः उत्कृष्टः, अग्नेरवमत्वं सकलदेवतार्थहविर्भागवाहित्वात् । तत्तद्भागरहितत्वाच्च, वैशब्दः &ldquo;अग्निर्मुखं प्रथमो देवतानाम्&rdquo; &ldquo;अग्निरेतु प्रथमो देवतानाम्&rdquo; &ldquo;अग्निमुखा वै देवाः&rdquo; इत्यादिश्रुतिप्रसिद्धिं सूचयति, सर्वदेवतार्थहविःप्रक्षेपाधिकरणत्वमेवाग्नेर्मुखत्वं, प्राथम्यमपि हविर्निबन्धनमेव, विष्णोः परमत्वं सर्वव्यापकत्वेन सकलदेवतान्तर्यामितया तत्तदर्थहविर्भागित्वात् ।</p>
<h2 id="अगनरव-दवनम-इतयदवकयन-वषण-परमतवसधनम">&lsquo;अग्निर्वै देवानाम्&rsquo; इत्यादिवाक्येन विष्णोः परमत्वसाधनम्</h2>
<p>विष्णुशब्देनैवायमर्थस्सुप्रसिद्धो ज्ञायत इति वैशब्दाप्रयोगः, एवमेव शतपथब्राह्मणम्</p>
<blockquote>
<p>स वा एतमाग्नावैष्णवमेकादशकपालं पुरोडाशं निर्वपति दक्षिणीयं तद्यदेतदाग्नावैष्णवं दक्षिणीयग्ँ हविर्भवत्यग्निर्वै सर्वा देवता अग्नौ हि सर्वाभ्यो देवताभ्यो जुह्वत्यग्निरुवा अवराद्ध्र्यो यज्ञस्य विष्णुः परार्ध(र्द्ध्य)स्तत्सर्वाश्च देवता इति सर्वञ्च यज्ञं परिगृह्य दीक्ष इति तस्मादाग्नावैष्णवा भवति</p></blockquote>
<p>इति ॥ ४ ॥ का. अ. ३, ब्रा. इति काण्वपाठे</p>
<blockquote>
<p>आग्नावैष्णवमेकादशकपालं पुरोडाशं निर्वपत्यग्निर्वै सर्वा देवता अग्नौ हि सर्वाभ्यो देवताभ्यो जुह्वत्यग्निर्वै यज्ञस्यावराद्ध्यो विष्णुः पराद्ध्यस्तत्सर्वाश्चैतद्देवताः परिगृह्य सर्वञ्च यज्ञं परिगृह्य दीक्षा इति तस्मादाग्नावैष्णवा एकादशकपालः पुरोडाशो भवति</p></blockquote>
<p>॥ ३ । १ । ३ ॥ इति माध्यन्दिनपाठे, अत्र अवरार्द्ध्यः, परार्द्ध्यः, इत्यत्र &ldquo;परावराधमोत्तमपूर्वाच्च&rdquo; (४-३-५) इति यत्, “परार्द्ध्याग्रप्राग्रहार&rdquo; इत्याद्युत्तमपर्यायेष्वमरः “आग्नौ हि सर्वाभ्यो देवताभ्यो जुहोति&rdquo; इति सर्वदेवतार्थहविर्भागवाहित्वेनाग्नेर्विष्ण्वपेक्षया निकर्ष उक्तः, विष्णोरुत्कर्षस्य प्रसिद्ध्या अनुक्तिः, अयमेवार्थः &ldquo;एते वै यज्ञस्यान्त्ये तन्वौ” इत्यैतरेयवाक्यात्सङ्गृहीतः एवं तैत्तिरीयेऽपि यथा सौमिके काण्डे &ldquo;देवासुरास्संयत्ता आसन् ते देवा बिभ्यतोऽग्निं प्राविशन् तस्मादाहुरग्निस्सर्वा देवता इति” पौरोडाशिकेऽपि काण्डे &ldquo;ते देवा अग्नौ तनूस्सन्यधत्त तस्मादाहुरग्निस्सर्वा देवता इति&rdquo; अतश्चैतरेयब्राह्मणे अग्नेरवमत्वं यथोक्तमेव ॥ ननु ऐतरेयब्राह्मणोपक्रमे &ldquo;अग्निर्वै सर्वा देवताः विष्णुस्सर्वा देवताः&rdquo; इति, अग्निविष्ण्वोरविशेष एव वक्ष्यते इति आदावपि, अवमपरमशब्दौ न निकृष्टोत्कृष्टवाचिनौ, किन्तु यष्टव्यदेवतासु प्रथमान्तिमपरावेव तौ, अत एव &ldquo;अग्निरग्रे प्रथमो देवतानां संयातानामुत्तमो विष्णुरासीत्, यजमानाय परिगृह्य देवान्&rdquo; इति दी[[दक्षि??]]क्षणीयानुवाक्यामन्त्रैकार्थ्यमिति (शि-त-वि) शङ्कामपाकर्तुं चोदयति, ऐतरेयब्राह्मणे &ldquo;तदाहुः&rdquo; इत्यादिना &ldquo;का वा विभक्तिः&rdquo; इत्यन्तेन ॥ परिहरति &ldquo;अष्टाकपालः&rdquo; इत्यादिना, अत्र सायणीयम् ।</p>
<h2 id="वषणरनकम-इतयद-सकततरयण-ततसधनम">&lsquo;विष्णोर्नुकम्&rsquo; इत्यादि सूक्तत्रयेण तत्साधनम्</h2>
<p>&lsquo;गायत्र्याख्यं छन्दोऽग्नेस्सम्बन्धि, तयोरग्निगायत्र्योः प्रजापतिमुखजन्यत्वसाम्यात्, एतच्च मुखजन्यत्वं तैत्तिरीयास्सप्तमे काण्डे पठन्ति,</p>
<blockquote>
<p>प्रजापतिरकामयत प्रजायेयेति ।<br>
समुखतस्त्रिवृतं निरमिमीत तमग्निर्देवता अन्वसृजत गायत्रीच्छन्द इति ॥</p></blockquote>
<p>इति, अतश्चाग्नेँ प्रजापतिमुखजन्यत्वेन निकर्ष उक्तो भवति, विष्णोस्सर्वोत्कर्षमाह &ldquo;त्रिर्हीदं विष्णुर्व्यक्रमत&rdquo; इत्यनेन, &quot; त्रिर्हीदं विष्णुर्व्यक्रमत&rdquo; इत्यस्यार्थः ऋक्संहितायां द्वितीयाष्टके &ldquo;विष्णोर्नुकं वीर्याणि प्रवोचम्” इति &ldquo;प्रवः पान्तमन्धसः&rdquo; इत्यादिवैष्णवषडृच (१-१५५-१५६) सूक्तद्वये विशदीकृतः ॥</p>
<blockquote>
<p>विष्णोर्नुकं जपेत्सूक्तं विष्णुभक्तिर्भविष्यति ।<br>
ज्ञानोदयं तपः पश्चाद्विष्णुसायुज्यमाप्नुयात् ॥ ४० ॥<br>
प्रवः पान्तं जपेत्सूक्तं सहस्रं विष्णुमन्दिरे ।<br>
कृतघ्नान्नं यदा भुङ्क्ते तदा पापात्प्रमुच्यते ॥ ३७९ ॥</p></blockquote>
<p>इति (ऋग्विधाने)</p>
<blockquote>
<p>शौनकोऽहं प्रवक्ष्यामि नित्यं विष्ण्वर्चनं परम् ।<br>
प्रवः पान्तमन्धस इत्यर्धर्चविधानतः ।</p></blockquote>
<p>इति च शौनकेन विनियोग उक्तः । तदनन्तरं पञ्चर्चवैष्णवसूक्ते -</p>
<blockquote>
<p>भवामित्रोजपेन्मन्त्रं शतवारं दिने दिने ।<br>
आधिर्न संस्पृशेत्सत्यं विद्यया सह तिष्ठति ॥ ३६४ ॥</p></blockquote>
<p>इति शौनकेन विनियुक्ते</p>
<blockquote>
<p>भवामित्रोनशेव्योघृतासुतिर्विभूतिद्युम्न एवया उसप्रथाः ।<br>
अधा ते विष्णो विदुषाचिदर्घ्यस्तोमो यज्ञश्च राध्यो हविष्मता ।</p></blockquote>
<p>इति प्रथममन्त्रे स्तोमयज्ञयोर्विष्णुसम्बन्धादेवातिशय उक्तः । एतच्छ्रुत्यर्थ एव &ldquo;विष्णुयज्ञ-प्रधानं हि सर्वयज्ञेषु सुन्दरि ।&rdquo; इति ब्रह्मवैवर्तवचनेनोक्तः अनन्तरं &ldquo;यः पूर्व्याय वेधसे&rdquo; &ldquo;तमुस्तोतारः पूर्वम्&rdquo; इत्यादिमन्त्रद्वयं पठितम् ॥</p>
<h2 id="सऽधवनपरम-क-इतयदभसततसधनम">&lsquo;सोऽध्वनपारम्&rsquo; (क) इत्यादिभिस्तत्साधनम्</h2>
<blockquote>
<p>यः पूर्व्याय जपेन्मन्त्रं शतवारं दिनेदिने ।<br>
जीवबुद्धिस्सदा नास्ति स्वात्मन्येव स्थिता ततः ॥ ३६५ ॥<br>
तमुस्तोतारो मन्त्रं दिनं प्रति जपेद्दश ।<br>
मूलाऽविद्या न संस्पृष्टा जीवन्मुक्तो न संशयः ॥ ३५५ ॥</p></blockquote>
<p>इति शौनकीये ऋग्विधाने विनियोगः कथितः ॥ एवं &ldquo;तव श्रिये मरुतो मर्जयन्ति&rdquo; इत्यादिषु च विष्णुप्रसादेन रुद्रस्योत्कर्षादिकमिति स्पष्टम्, इति स्मृतिरत्नाकरकृतः । &ldquo;तव श्रिये&rdquo; इति मन्त्रस्य यथा त्रिविक्रमावतारमहिमपरत्वं तथा पाराशर्यविजये जिज्ञासाधिकरणे स्पष्टमुक्तम् । एवं &ldquo;अस्य देवस्य मीढुषो वया विष्णोः&rdquo; इत्यादिऋचस्तोत्रभाष्योदाहृता विष्णूत्कर्षपराः । &lsquo;अस्य देवस्य&rsquo; इति श्रुत्यर्थः गीतार्थसङ्ग्रहरक्षायामुक्तः - श्रुत्यन्तराण्यपि &ldquo;अग्निर्वै&rdquo; इत्यादेर्यथोक्तमर्थं द्रढयन्ति, यथा कठवल्ल्याम्, प्राप्य निरूपणावसरे &ldquo;सोध्वनः पारमाप्नोति तद्विष्णोः परमं पदम्&rdquo; &ldquo;पुरुषान्न परं किञ्चित्सा काष्ठा सा परा गतिः&rdquo; इति अत्र - तद्विष्णोः व्यापनशीलस्य ब्रह्मणः परमात्मनो वासुदेवाख्यस्य परमं प्रकृष्टं स्थानम् - इत्यादि (शं) उपनिषद्भाष्यम् – अस्य विष्णूत्कर्षपरत्वमेव न तु विष्णुप्राप्यपरमशिवोत्कर्षपरत्वमिति शङ्कराचार्यैस्सहस्रनामा[[म??]]भाष्यादौ स्थापितमिति पूर्वमेव (१५४) निरूपितम् । एवं सुबालोपनिषदि षष्ठखण्डे सर्ववेदेषु च पठिते</p>
<blockquote>
<p>तद्विष्णोः परमं पदं सदा पश्यन्ति सूरयः । दिवॉव चक्षुराततम् ।</p></blockquote>
<p>इति मन्त्रे</p>
<blockquote>
<p>तद्विप्रासो विपन्यवो जागृवाग्ँ सस्समिन्धते । विष्णोर्यत्परमं पदम् ।</p></blockquote>
<p>इति मन्त्रेऽपि विष्णोरुत्कर्षस्सिद्धः । तदुक्तं व्यासेनैव स्मृतौ ॥</p>
<blockquote>
<p>न विष्ण्वाराधनात्पुण्यं विद्यते कर्म वैदिकम् ।<br>
तस्मादनादिमध्यान्तं नित्यमेवार्चयेद्धरिम् ।<br>
तद्विष्णोरिति मन्त्रेण सूक्तेन पुरुषेण वा ।<br>
नैवाभ्यां सदृशो मन्त्रो वेदेषूक्तश्चतुर्ष्वपि ॥</p></blockquote>
<p>इति ।</p>
<blockquote>
<p>अतो देवेति वर्गं वै जपं कुर्यादतन्द्रितः ।<br>
ब्रह्माद्यैर्वन्दितः पश्चाद्विष्णोस्सायुज्यमाप्नुयात् ॥</p></blockquote>
<p>इति शौनकीये ऋग्विधाने विनियुक्ते ऋग्वेदे ॥१॥२॥७॥</p>
<h2 id="अत-दव-इत-वरगण-असय-वमसय-इत-सकतन-च-ततसधनम">&lsquo;अतो देवा&rsquo; इति वर्गेण &lsquo;अस्य वामस्य&rsquo; इति सूक्तेन च तत्साधनम्</h2>
<p>अतो देवेतिवर्गे &ldquo;अतो देवा अवन्तु नः&rdquo; &ldquo;इदं विष्णुर्विचक्रमे&rdquo; &ldquo;त्रीणि पदा विचक्रमे&rdquo; &ldquo;विष्णोः कर्माणि पश्यत&rdquo; &ldquo;तद्विष्णोः परमं पदम्&rdquo; &ldquo;तद्विप्रासो विपन्यवः&rdquo; इति मन्त्रषट्कं पठितं, तत्र ऋग्वेदे &ldquo;तद्विष्णो&quot;रिति मन्त्रसहपठितानाम्मन्त्राणां शौनकीये ऋग्विधाने पृथगपि विनियोग उक्तः ॥</p>
<blockquote>
<p>तद्विप्रासो जपेन्मन्त्रं शतवारं दिने दिने ।<br>
अन्तकाले महाविष्णुं स्मरेत्किञ्चिन्न सर्वधा[[??]] ॥ २३७ ॥<br>
अतो देवा इति मन्त्रं दिनं प्रति जपेच्छतम् ।<br>
वासं याति महाविष्णोर्विष्वक्सेनादिभिस्सह ॥ २३८ ॥<br>
इदं विष्णुर्जपेन्मन्त्रं शतवारं दिनेदिने ।<br>
जयादिभिश्च(दीनाञ्ज)संयुक्तस्ततस्सारूप्यमेति सः ॥ २३९ ॥<br>
त्रीणिपदा जपेन्मन्त्रं शतवारं दिनेदिने ।<br>
सान्निध्यमेति विष्णोश्च वैनतेयादिभिस्सह ॥ २४० ॥<br>
विष्णोः कर्माणि मन्त्रञ्च दिनं प्रति जपेच्छतम् ।<br>
सायुज्यादिमहाविष्णोर्विष्वक्सेनादिभिस्सह ॥ २४१ ॥</p></blockquote>
<p>इति एवम् ऋग्वेदे द्वितीयाष्टके &lsquo;अस्य वामस्य&rsquo; इत्यादिसूक्तेऽपि विष्णोः परत्वमवसेयम् -</p>
<blockquote>
<p>अस्य वामस्य सूक्तं तु जपेच्चान्यत्र वा जले ।<br>
ब्रह्महत्यादिकं दग्ध्वा विष्णुलोकं च गच्छति ॥</p></blockquote>
<p>इति ऋग्विधाने शौनकेनास्य सूक्तस्य विनियोग उक्तः - वृद्धहारीतेन स्मृतौ कृष्णार्चने च । सूक्ते कृष्णविष्णुशब्दद्वयमुभयत्र मूलम् ॥</p>
<blockquote>
<p>इन्द्रं मित्रं वरुणमग्निमाहुरथोदिव्यस्स सुपर्णो गरुत्मान् ।<br>
एकं सद्विप्रा बहुधा वदन्त्यग्निं यमं मातरिश्वानमाहुः ॥४६॥</p></blockquote>
<p>इति मन्त्रे एकः - &lsquo;कृष्णं नियानम्&rsquo; ४७ &lsquo;विष्णोस्तिष्ठन्ति&rsquo; ३६ इति मन्त्रोक्तः विष्णुः कृष्ण इति सिद्धम् ।</p>
<h2 id="मतरयणयशरतयप-ततसधनम">मैत्रायणीयश्रुत्यापि तत्साधनम्</h2>
<p>एतेन &ldquo;तद्विष्णो&quot;रिति मन्त्रे अप्पयदीक्षितानां विष्णुकर्तृकप्राप्तिकर्मशिवपरतया विवरणप्रयासो दुराग्रहमूलक इति निर्णीयते । एवञ्च &ldquo;सोऽध्वनः पारमाप्नोति तद्विष्णोः परमम्पदम् ।&rdquo; &ldquo;पुरुषान्न परं किञ्चित्सकाष्ठा सा परा गतिः&rdquo; इत्यत्र कठवल्ल्यां विष्णुपुरुषशब्दयोरैकार्थ्यं विष्णोः परत्वञ्च सिद्धम् ।
अथर्वशिखायां &ldquo;चतुष्पादिदमक्षरम्&rdquo; इति प्रणवं प्रस्तुत्य &ldquo;द्वितीया विद्युमती कृष्णा विष्णुदैवत्या&rdquo; याऽवसानेऽस्य चतुर्थ्यर्धमात्रा विद्युमती सर्ववर्णा पुरुषदैवत्या” इति पादद्वय एव विद्युमतीति पदप्रयोगेणोपक्रम एव विष्णुपुरुषयोरैक्यबोधनेन &ldquo;सर्वमिदं ब्रह्मविष्णुरुद्रेन्द्रास्ते सर्वे सम्प्रसूयन्ते&rdquo; इत्युत्तरत्र वक्ष्यमाणा विष्णोरुत्पत्तिरकर्मकृतशरीरसम्बन्धरूपैवेति सिद्ध्यतीति पूर्वमेवोपवा[[पा??]]दितम् ॥
एवम् &ldquo;अग्निर्वायुरादित्यः कालो यः प्राणोन्नं ब्रह्मा रुद्रो विष्णुः&rdquo; इत्यारभ्य “कृत्स्नक्षय एकत्वमेति पुरुषस्य&rdquo; इत्युदाहृतमैत्रायणीयचतुर्थप्रपाठकश्रुतिवाक्येऽपि पुरुषविष्ण्वोरेकत्वेन विष्णोरुत्कर्षसिद्धिः ।
अतएव &ldquo;तस्मात्सर्गस्वर्गापवर्गहेतुर्भगवानसावादित्यः&rdquo;</p>
<blockquote>
<p>हिरण्मयेन पात्रेण सत्यस्यापिहितं मुखम् ।<br>
तत्त्वं पूषन्नपावृणु सत्यधर्माय विष्णवे ।<br>
योऽसावादित्ये पुरुषस्सोऽसावहमिति (मैत्रा)</p></blockquote>
<p>इत्याद्युक्तिश्च सङ्गच्छते ॥
इत्थञ्च मनुस्मृत्यन्ते —</p>
<blockquote>
<p>एनमेके वदन्त्यग्निं मनुमन्ये प्रजापतिम् ।<br>
इन्द्रमेके परे प्राणमपरे ब्रह्म शाश्वतम् ॥</p></blockquote>
<p>इत्यत्र शाश्वतं ब्रह्म तत्रैव पूर्वं &lsquo;विद्यात्तु पुरुषं परम्&rsquo; &ldquo;क्रान्ते विष्णुम्&rdquo; इत्यत्रोक्तो विष्णुरेव पुरुषो विवक्षितः । &ldquo;आसीदिदं तमोभूतम्&rdquo; इत्यादि &ldquo;तेन नारायणस्स्मृतः&rdquo; इत्यन्ततत्स्मृत्युपक्रमानुरोधात् -</p>
<blockquote>
<p>विष्णुरेव परं ब्रह्म त्रिभेदमिह पठ्यते ।<br>
वेदसिद्धान्तमार्गेषु</p></blockquote>
<p>इत्यादि वराहपुराणाद्यैकरस्याच्च ॥</p>
<h2 id="वसदवरजनभय-वन-इत-पसतरभषयतततसधनम">&lsquo;वासुदेवार्जुनाभ्यां वुन्&rsquo; इति पा.सूत्रभाष्यात्तत्साधनम्</h2>
<p>एवञ्च मनुस्मृतौ &lsquo;तेन नारायणस्स्मृतः&rsquo; इत्युपक्रमवचनस्य -</p>
<blockquote>
<p>प्रशासितारं सर्वेषामणीयांसमणीयसाम् ।<br>
रुक्माभं स्वप्नधीगम्यं विद्यात्तु पुरुषं परम् ॥</p></blockquote>
<p>इत्यन्तवचनैकरस्यञ्च । मनुस्मृतौ तदनन्तरम् ।</p>
<blockquote>
<p>एष सर्वाणि भूतानि पञ्चभिर्व्याप्य मूर्तिभिः ।<br>
जन्मवृद्धिक्षयैर्नित्यं संसारयति चक्रवत् ॥</p></blockquote>
<p>इत्यत्रोक्तं मूर्तिपञ्चकञ्च -</p>
<blockquote>
<p>अनिरुद्धं पृथिव्यंशे यजेत भवमुक्तये ।<br>
अबंशे पूजयेद्योगी नारायणमुदग्रधीः ॥<br>
प्रद्युम्नमग्नौ वाय्वंशे सङ्कर्षणमतः परम् ।<br>
व्योमांशे परमात्मानं वासुदेवं समर्चयेत् ॥ ४ ॥ ११५ ॥</p></blockquote>
<p>इति विष्णुतिलकसंहितायां स्पष्टम् । इत्थञ्च विष्णोस्सर्वोत्कृष्टत्वेन &ldquo;अग्निरग्रे प्रथमो देवतानाम्&rdquo; इति दीक्षणीयापुरोऽनुवाक्यामन्त्रेप्यग्नेः प्राथम्यं पूर्वोपपादितरीत्यैव । विष्णोरुत्तमत्वञ्च हविरुद्देश्यदेवतात्वसङ्गमनार्हा या या देवतास्तत्तदवधिकं विवक्षितमिति “अग्निर्वै देवानामवमो विष्णुः परमः&rdquo; इत्यैतरेयब्राह्मणोपक्रमवाक्यस्य यथोक्त एवार्थः । तदिदं सकलमभिसन्धायैवाचार्यपादास्स्तोत्रभाष्ये नारायणस्य परत्वे &ldquo;अग्निर्वै देवानामवमो विष्णुः परमः&rdquo; इति श्रुतिं प्रमाणतयोदाहार्षुः “वासुदेवार्जुनाभ्यां वुन्&rdquo; (पा. सू. ४-३-९८) इति सूत्रे &ldquo;संज्ञैषा तत्र भगवतः&rdquo; इति महाभाष्यम् । &ldquo;सर्वव्यापी स भगवान्” (श्वे. उ. ३-११) इत्यत्र &ldquo;सर्वव्यापी&rdquo; इति वासुशब्दार्थोक्त्या, एवं स देवो भगवान्&rdquo; (श्वे. उ. ५-४) इत्यत्र देवशब्दप्रयोगेण च वासुदेवशब्दार्थो भगवानिति श्रुतितात्पर्यनिर्णयेन वासुदेवशब्दः भगवत्संज्ञेत्युक्तम् ।</p>
<blockquote>
<p>सर्वत्रासौ समस्तं च वसत्यत्रेति वै यतः ।<br>
ततस्स वासुदेवेति विद्वद्भिः परिपठ्यते ॥</p></blockquote>
<h2 id="परशरवयससममतशवशरतयरथसय-महभषयकदभपरतत">पराशरव्याससम्मत(श्वे)श्रुत्यर्थस्य महाभाष्यकृदभिप्रेतता</h2>
<p>तद्ब्रह्म परमं नित्यम् । (वि १-२-१४) इत्युपक्रमे,</p>
<blockquote>
<p>शुद्धे महाविभूत्याख्ये परे ब्रह्मणि शब्द्यते ।<br>
मैत्रेयभगवच्छब्दस्सर्वकारणकारणे ॥ (६-५-७२)<br>
एवमेष महान् शब्दो मैत्रेय भगवानिति ।<br>
परमब्रह्मभूतस्य वासुदेवस्य नान्यगः ॥ (७६)<br>
ज्ञानशक्तिबलैश्वर्यवीर्यतेजांस्यशेषतः ।<br>
भगवच्छब्दवाच्यानि विनाहेयैर्गुणादिभिः ॥ (७९)</p></blockquote>
<p>इत्युपसंहारे चोदाहृतश्रुत्युपबृह्मणभूतपराशरवचनान्यपि महाभाष्यकृतामभिप्रेतानि । वासुदेवभगवच्छब्दयोः प्रवृत्तिनिमित्तभेदेऽपि एकव्यक्तिबोधकत्वेन वासुदेवशब्दस्य भगवत्संज्ञात्वकथनमुपपन्नम् । एवं -</p>
<blockquote>
<p>भगवान्वासुदेवश्च कीर्त्यतेऽत्र सनातनः ।<br>
स हि सत्यमृतं चैव पवित्रं पुण्यमेव च ॥ (महा. आ. प. १-२८२)<br>
शाश्वतं ब्रह्म परमं ध्रुवं ज्योतिस्सनातनम् ॥</p></blockquote>
<p>इति व्यासोक्तिरपि भाष्यकृदभिप्रेता । उदाहृतश्वेताश्वतरश्रुत्योः पूर्वं &lsquo;गिरिशन्त&rsquo; (श्वे. उ. ३-५) इति यद्वनड्वान्&rsquo; (श्वे. उ. ५-४) इति च गोवर्धनगिरिणा गोपानां क्षेमं विस्तारयतो यदुवृषभस्य (श्रेष्ठस्य) कृष्णस्य प्रतिपादनेन तस्य परवासुदेवाभिन्नतायाः स्फुटतया कृष्णार्जुनयोः नरनारायणावतारताया महाभारते बहुत्रोक्तावपि कृष्णस्यैव मुख्यप्रादुर्भावत्वम्, अर्जुनस्य गौणप्रादुर्भावत्वम् । तेन -</p>
<blockquote>
<p>एवमुक्ता महात्मानमात्मा कृष्णस्य पाण्डवः ।<br>
तूष्णीमासीत्ततः पार्थमित्युवाच जनार्दनः ॥ (महा. अ. प. १२-४५)<br>
ममैव त्वं तवैवाहं ये मदीयास्तवैव ते ।<br>
यस्त्वां द्वेष्टि स मां द्वेष्टि यस्त्वामनु स मामनु ॥ (अ.प. १२-४६)<br>
नरस्त्वमसि दुर्धर्षो हरिर्नारायणो ह्यहम् ।<br>
काले लोकमिमं प्राप्तौ नरनारायणावृषी । (अ. प. १२-४७)</p></blockquote>
<h2 id="अरजनसय-गणत-वसदवसय-परतव-पणनयननदवरधनशङकरसममत">अर्जुनस्य गौणता वासुदेवस्य परत्वे पाणिन्यानन्दवर्धनशङ्करसम्मतिः</h2>
<blockquote>
<p>अनन्यः पार्थमत्तस्त्वं त्वत्तश्चाहं तथैव च ।<br>
नावयोरन्तरं शक्यं वेदितुं भरतर्षभ ॥ (अ. प. १२-४८)</p></blockquote>
<p>इत्यत्र अर्जुनस्य कृष्णाभेदोक्तिरपि गौणप्रादुर्भावाभिप्रायिकैव, न तु तात्विकाभेदपरा, इति महाभाष्यकृता निर्धारितं भवति ।
एतेन कैलासयात्राप्रकरणे बाणयुद्धप्रकरणादौ च रुद्रस्य नारायणाभेदोक्तिरपि गौणप्रादुर्भावाभिप्रायेणैवेति व्यञ्जितम् ।
पाणिनेरपि वासुदेवस्य परत्वमभिप्रेतमिति महाभाष्यकृता व्ववस्थापितम् । एतेन पाणिनिना मध्ये मङ्गळमप्यनुष्ठितं भवति । &ldquo;अइउण्&rdquo; इत्यादिसूत्रेषु अकारं विष्णुवाचकं मङ्गळपरमभिप्रयन् पाणिनिः &lsquo;वृद्धिरादैच्&rsquo; इत्युपक्रमे आत् विष्णोः, वृद्धिरित्यर्थसूचनेन मङ्गळम्, &lsquo;अ अ&rsquo; इत्युपसंहारे विष्णुवाचकशब्दोच्चारणेन च मङ्गळमभिसन्दधानः &lsquo;मङ्गळादीनि मङ्गळमध्यानि मङ्गळान्तानि च शास्त्राणि प्रथन्ते इत्यपि शिक्षयति ।
इममर्थमभिप्रेत्यानन्दवर्धनो ध्वन्यालोके - &lsquo;भगवान्वासुदेवश्च कीर्त्यतेऽत्र सनातनः&rsquo; इत्युपक्रम्य निर्णीतश्चायमंशश्शब्दतत्त्वविद्भिरेवेत्याचख्यौ ।
शङ्कराचार्या अपि &ldquo;स्मृत्यधिकरणे (शा. सू. २-१-१) &lsquo;यत्तत्सूक्ष्ममविज्ञेयम्&rsquo; इति परंब्रह्म प्रकृत्य ।
&lsquo;स ह्यन्तरात्मा भूतानां क्षेत्रज्ञश्चेति कथ्यते&rsquo; । इति चोक्त्वा &lsquo;तस्मादव्यक्तमुत्पन्नं त्रिगुणं द्विजसत्तम&rsquo; इत्याह । तथान्यत्रापि &lsquo;अव्यक्तं पुरुषे ब्रह्मन्निर्गुणे (न्निष्क्रिये) सम्प्रलीयते&rsquo; इत्याह ।</p>
<blockquote>
<p>अतश्च संक्षेपमिमं शृणुध्वं नारायणस्सर्वमिदं पुराणः ।<br>
संसर्गकाले च करोति सर्वं संहारकाले च तदत्ति भूयः</p></blockquote>
<p>इति पुराणे । भगवद्गीतासु च &lsquo;अहं कृत्स्नस्य जगतः प्रभवः प्रलयस्तथा, (भ.गी. ७-६) इति । परमात्मानमेव प्रकृत्यापस्तम्बः पठति &lsquo;तस्मात्कायाः प्रभवन्ति सर्वे समूलं शाश्वतिकस्स नित्यः, (ध. सू. १-८-२३-२) इति&rsquo; इति निरूपयन्ति ।</p>
<h2 id="पञचवशतपरसय-वसदवसय-सरयसदधनतकदभमततवम">पञ्चविंशात्परस्य वासुदेवस्य सूर्यसिद्धान्तकृदभिमतत्वम्</h2>
<p>“उत्पत्त्यसम्भवात्&rdquo; (शा. सू. २-२-४२) इति सूत्रे भगवानेवैको वासुदेवो निरञ्जनज्ञानस्वरूपः परमार्थतत्वं स चतुर्धात्मानं प्रविभज्य प्रतिष्ठितः इति -</p>
<blockquote>
<p>योसौ नारायणः परोऽव्यक्तात्प्रसिद्धः परमात्मा सर्वात्मा स आत्मनात्मानमनेकधा व्यूह्यावस्थित इति तन्न निराक्रियते</p></blockquote>
<p>इति च कथयन्ति । अत्र नारायणाख्याने प्रथमाध्यायगतवचनेषु &lsquo;स ह्यन्तरात्मा&rsquo; इत्यत्र (पृ. ३७) क्षेत्रज्ञः परवासुदेव इति, एकोनविंशेऽपि एवमेवेति (पृ. ९७) &lsquo;अव्यक्तं पुरुषे ब्रह्मन्निष्क्रिये सम्प्रलीयते । (ना. ६) इत्यत्र, पुरुषशब्दार्थे नित्यो वासुदेव इति च (पृ. ५१) पूर्वमेव निरूपितम् ॥</p>
<p>सूर्यसिद्धान्ते -</p>
<blockquote>
<p>वासुदेवः परं ब्रह्म तन्मूर्तिः पुरुषः परः ।<br>
अव्यक्तो निर्गुणश्शान्तः पञ्चविंशात्परोऽव्ययः ॥ १२ ॥<br>
प्रकृत्यन्तर्गतो देवो बहिरन्तश्च सर्वगः ।<br>
सङ्कर्षणोऽयं सृष्ट्वादौ तासु वीर्यमपासृजत् ॥ १३ ॥<br>
तदण्डमभवद्धैमं सर्वत्र तमसावृतम् ।<br>
तत्रानिरुद्धः प्रथमं व्यक्तीभूतस्सनातनः ॥ १४ ॥<br>
हिरण्यगर्भो भगवानेष छन्दसि पठ्यते ।<br>
आदित्यो ह्यादिभूतत्वात्प्रसूत्या सूर्य उच्यते ॥ १५ ॥<br>
परंज्योतिस्तमःपारे सूर्योऽयं सवितेति च ।<br>
पर्येति भुवनान्येष भावयन्भूतभावनः ॥ १६ ॥<br>
प्रकाशात्मा तमोहन्ता महानित्येष विश्रुतः ।<br>
ऋचोऽस्य मण्डलं सामान्युस्रामूर्तिर्यजूंषि च ॥ १७ ॥<br>
त्रयीमयोऽयं भगवान्कालात्मा कालकृद्विभुः ।<br>
सर्वात्मा सर्वगस्सूक्ष्मः सर्वमस्मिन्प्रतिष्ठितम् ॥ १८ ॥<br>
रथे विश्वमये चक्रं कृत्वा संवत्सरात्मकम् ।<br>
छन्दांस्यश्वास्सप्तयुक्ताः पर्यटत्येष सर्वदा ॥ १९ ॥</p></blockquote>
<h2 id="उकतरथ-बरहमसदधनतकतऽप-सममत-यजञपरषसय-वसदवनयतऽप">उक्तार्थे ब्रह्मसिद्धान्तकृतोऽपि सम्मतिः यज्ञपुरुषस्य वासुदेवान्यताऽपि</h2>
<blockquote>
<p>त्रिपादममृतं गुह्यं पादोऽयं प्रकटोऽभवत् ।<br>
सोऽहङ्कारं जगत्सृष्ट्यै ब्रह्माणमसृजत्प्रभुः ॥ २० ॥<br>
तस्मै वेदान् वरान् दत्वा सर्वलोकपितामहम् ।<br>
प्रतिष्ठाप्याण्डमध्येऽथ स्वयं पर्येति भावयन् ॥ २१ ॥</p></blockquote>
<p>इति ।</p>
<p>ब्रह्मसिद्धान्ते —</p>
<blockquote>
<p>नारायणस्सुरश्रेष्ठो वेदाकारेण वर्तते ।<br>
छन्दश्शास्त्रं तस्य पादौ कल्पः पाणीमुखं तथा ।<br>
शब्दशास्त्रं श्रोत्रयुग्मं निरुक्तं घ्राणमेव च ।<br>
शिक्षाशास्त्रं ज्योतिषं तु नयनं पृष्ठमेव च ॥ ७ ॥<br>
एतैरङ्गैरसावङ्गी राजते वेदविग्रहः ।<br>
प्रधानमङ्गमेवेदमङ्गेष्वेष्वेव षट्सु च ॥ ८ ॥</p></blockquote>
<p>इति चोक्तम् ॥
&ldquo;ऋग्वेदपाठपठितं व्रतमेतत्सुदुश्चरम्&rdquo; &lsquo;कथितो हरिगीतासु - सात्वतैर्धार्यते सदा-&rsquo; &lsquo;एकव्यूहविभागो वा - चतुर्व्यूहश्च दृश्यते&rsquo; इति</p>
<blockquote>
<p>ये यजन्ति पितॄन् देवान् विष्णुमेव यजन्ति ते ।<br>
अन्तर्गतस्स भगवान् नारायण इति श्रुतिः ॥</p></blockquote>
<p>इति &ldquo;मज्जन्ति पितरस्तस्य - ज्ञेयो विष्णुरिति श्रुतिः । इति च पूर्वोदाहृतनारायणाख्यानवचनैः ॥</p>
<blockquote>
<p>ये केचित्सर्वलोकेषु दैवं पित्र्यं च कुर्वते ।<br>
दानानि च प्रयच्छन्ति तप्यन्ते च तपोमहत् ॥<br>
सर्वेषामाश्रयो विष्णुरैश्वरं विधिमास्थितः ।<br>
सर्वभूतकृतावासो वासुदेवेति चोच्यते ॥</p></blockquote>
<p>इति व्याख्यास्यमानैतदुपाख्यानवचनैश्च</p>
<blockquote>
<p>यज्वभिर्यज्ञपुरुषो वासुदेवश्च सात्वतैः ।<br>
वेदान्तवेदिभिर्विष्णुः प्रोच्यते यो नतोऽस्म्यहम् । (५-१७-१५ वि. पु.)</p></blockquote>
<p>इति वचने सात्त्वतवेदान्तवेदिसम्मत एवार्थो युक्त इति निर्णीतं भवति एवम् ऐश्वरेण सयोगेन &lsquo;विष्णुरैश्वरं विधिमास्थितः&rsquo; इत्युक्त्या परमशरीरव्यतिरिक्तदेहवान् यज्ञपुरुषः विष्णुरन्य इति सूचितम्</p>
<h2 id="दकषणयदवकय-वषणरयजमन-इत-सथपनम">दीक्षणीयादिवाक्यैः विष्णुर्यजमान इति स्थापनम्</h2>
<p>&lsquo;या ते धामानि परमाणि&rsquo; इत्यादिश्रुत्या &lsquo;इन्द्रो मायाभिः पुरुरूपः&rsquo; इत्यादा(बृ)वपि मुख्यगौणरूपाणि विवक्षितानीति प्रतीयते श्रुतीनां चासामेतत्प्रघट्टकमूलता प्रागेव निरूपिता - एतेन &ldquo;विष्णोश्शिरः प्रचिच्छिदतुः&rdquo; इति शतपथब्राह्मणप्रवर्ग्यार्थवादवाक्यस्याप्यर्थः निर्धारितः &ldquo;देवाह वै सत्रं निषेदुरग्निरिन्द्रस्सोमो मखो विष्णुर्विश्वेदेवा अन्यत्रैवाश्विभ्याम्&rdquo; इति तत्रैवोपक्रमे &ldquo;मखो विष्णुः&rdquo; इत्यत्र मखपदेन यज्ञाभिमानी विष्णुरेव प्रक्रान्तः न तु त्रिमूर्तिमध्यग इति तस्यैव गौणप्रादुर्भावस्य यज्ञाभिमानिनश्शिरच्छेदस्ततः प्रतीयते इति । तत्र विष्णुशब्दः कथमिति चेत् &lsquo;यज्ञो वै विष्णुः&rsquo; इत्यत्र तस्यापि ग्रहणात् किं च माध्यन्दिनशतपथब्राह्मणे</p>
<blockquote>
<p>स प्रोर्णुते विष्णोश्शर्मासि शर्मयजमानस्येत्युभयं वा एषोऽत्र भवति यो दीक्षते विष्णुश्च यजमानश्च यदुह दीक्षते तद्विष्णुर्भवति यद्यजते तद्यजमानः</p></blockquote>
<p>इत्यनेन विष्णुशब्दप्रयोगस्य दीक्षानिबन्धनत्वकथनात् &lsquo;विष्णोश्शिरः&rsquo; इत्यत्र न त्रिमूर्तिमध्यगतनिर्णयसम्भवः अत्र सायणीयं &ldquo;विष्णुशब्दः पुरुषोत्तमे प्रसिद्धः अत्राभिमतमर्थमाह &ldquo;उभयं वा एष&rdquo; इति, दीक्षणीयेष्टौ आग्नावैष्णवे हविषि विष्णुर्देवतेति, तत्संस्कारसंस्कृतो यजमानोऽपि विष्णुरित्यभिप्रायः&rdquo; इति । अत्र पुरुषोत्तमशब्देन श्रुतार्थापत्त्या यजमान एव विवक्षित इति बोधितम् ।
ऐतरेयब्राह्मणेऽपि “अग्निर्मुखम्&rdquo; इत्यादियाज्यानुवाक्यामन्त्रौ प्रस्तुत्य</p>
<blockquote>
<p>अग्निश्च ह वै विष्णुश्च देवानां दीक्षापालौ तौ दीक्षाया ईशाते तद्यदाग्नावैष्णवं हविर्भवति यौ दीक्षाया ईशाते तौ प्रीतौ दीक्षां प्रयच्छतां यौ दीक्षयितारौ तौ दीक्षयेतामिति</p></blockquote>
<p>इति विष्णोर्दीक्षापालत्वोक्त्या तदनुग्रहलब्धदीक्षावति यजमानेऽपि विष्णुशब्दो भाक्तः । एतदेवाभिप्रेत्य &ldquo;देवा वै सत्रमासत&rdquo; इत्यादितैत्तिरीयारण्यकप्रवर्ग्यार्थवादव्याख्याने सायणीये, &ldquo;तस्मिन् सत्रे विष्णुशब्दवाच्यो यज्ञाभिमानी देवो गृहपतित्वेन दीक्षितः अतो विष्णुस्सत्रं कृतवानित्येवं विष्णुनाम्ना यश आसीत्&rdquo; इत्युक्तम् ।</p>
<h2 id="यजञभमनन-वषण-हरवशवचनशशकतयवशवतरत">यज्ञाभिमानिनो विष्णोः हरिवंशवचनैश्शक्त्यावेशावतारता</h2>
<p>&ldquo;विष्णोः क्रमोऽस्याभिमातिहा&rdquo; इत्यादिव्याख्यानेऽपि सायणीये “यज्ञप्रयोगं कृत्स्नं व्याप्नोतीति विष्णुर्यजमानः, यद्वा विष्णुना परमेश्वरेणाभेदोपचारं कृत्वा विष्णुरित्युच्यते&rdquo; इति च । अनेन &ldquo;यद्विष्णुक्रमान् कुरुते विष्णुरेव भूत्वा यजमानः” इति श्रुतिरपि व्याख्याता । एतेनेयं श्रुतिस्त्रिमूर्तिमध्यगतस्य विष्णोर्विष्णुत्वं कर्ममूलमिति भावेन प्रवृतेत्युत्प्रेक्षयन्तश्शिक्षिताः ।
वस्तुतस्तु यज्ञाभिमानिदेवस्त्रिमूर्तिमध्यगतस्य विष्णोश्शक्त्यावेशावताररूपगौणप्रादुर्भाव इत्यभिप्रेत्य “देवा वै सत्रं निषेदुरग्निरिन्द्रस्सोमो मखो विष्णुः&rdquo; इत्यत्र मखविष्णुपदप्रयोगः । तथा च &ldquo;यज्ञो वै विष्णुः&rdquo; इति स्वरसतस्सङ्गच्छते “विष्णोश्शिरः प्रचिच्छिदतुः&quot; इत्यादिकमपि तस्यैव शिरश्छेदानुसन्धानपरम् । एवम् &ldquo;अथेमं विष्णुं यज्ञं त्रेधा व्यभजन्त वसवः प्रातस्सवनम्&rdquo; इत्यादिकमपि तत्परम् ।</p>
<blockquote>
<p>दर्शे च पौर्णमासे च यस्येह हविरुच्यते ।<br>
विष्णुर्नामे हयोग्निस्तु धृतिमान्नाम नामतः ॥</p></blockquote>
<p>इत्यरण्यपर्वाणि विष्णुशब्दोऽग्नावपि प्रयुक्तः यज्ञाभिमानी विष्णोः प्रादुर्भाव इति हरिवंशे स्पष्टम् । यथा प्रथमपर्वणि ।</p>
<blockquote>
<p>स गत्वा ब्रह्मणो लोकं दृष्ट्वा पैतामहं पदम् ।<br>
ववन्दे तानृषीन्त्सर्वान्विष्णुरार्षेण कर्मणा ॥ ४९ ॥ १२ ॥<br>
सोऽग्निं प्राक्सवने दृष्ट्वा हूयमानं महर्षिभिः ।<br>
अवन्दत महातेजाः कृत्वा पौर्वाह्णिकीं क्रियाम् ॥ १३ ॥<br>
स ददर्श मखेष्वाज्यैरीज्यमानं महर्षिभिः ।<br>
भागं यज्ञियमश्नानं स्वदेहमपरं स्थितम् ॥ १४ ॥ इति ।</p></blockquote>
<p>तृतीयपर्वण्यपि -</p>
<blockquote>
<p>विष्णुर्विष्णुत्वमापन्नो देहान्तरविसृष्टवान् ।<br>
संरक्षति महायोगी सर्वांस्तान्त्सहचारिणः ॥ २८ ॥ ७१ ॥</p></blockquote>
<h2 id="परजतपहरणपरसङग-वषण-करमवशतवशङकपरहर">पारिजातापहरणप्रसङ्गे विष्णोः कर्मवशत्वशङ्कापरिहारः</h2>
<blockquote>
<p>पुष्करे रमते विष्णुर्विष्णुरेव द्विधा कृतः ।<br>
दीप्यमानस्स्वतेजोभिर्विधूम इव पावकः ॥ ७२ ॥<br>
सोऽभिर्मनस्समुद्भूतः पृथिवीं तापयन्निव ।<br>
अथ दीक्षां समास्थाय सर्वे विष्णुमया गणाः ।<br>
पुष्करादग्निमुद्धृत्य प्रणीय च यथाविधि ।<br>
जुहुवुर्मन्त्रविधिना</p></blockquote>
<p>इत्यादि ।</p>
<blockquote>
<p>ब्रह्माऽपि वैष्णवन्तेजो वेदोक्तैर्वचनैर्नृप ।<br>
व्यतिरिक्तेन्द्रियो विष्णुर्योगात्मा ब्रह्मसम्भवः ।<br>
दक्षः प्रजापतिर्भूत्वा सृजते विपुलाः प्रजाः ॥ २१ ॥ ८ ॥<br>
विष्णुरेव महायोगी कर्मणामन्तरङ्गतः ।</p></blockquote>
<p>इत्यादिना गौणप्रादुर्भावोऽप्युक्तः ॥
&lsquo;अग्निरवमो देवतानाम्&rsquo; इत्यादिश्रुतौ विष्णोः गौणप्रादुर्भावताग्नेरिति अवमत्वाभिधानेन सिध्यति &lsquo;अग्निमीडे पुरोहितम्&rsquo; इत्युपक्रम्य तत्र तत्र संहितायां विष्णोः परत्वं ब्राह्मणेऽग्नेरवमत्वं चोक्त्वा उपनिषदन्ते विष्णोः परत्वोपसंहारात् – एतेन पारिजातापहरणप्रसङ्गे -</p>
<blockquote>
<p>धनुर्ज्यायाम्मुनिश्रेष्ठ भिन्नायां हि पुराऽनघ ।<br>
धन्वीभिरमराणाञ्च वरदानान्महामुने ॥ २ ॥ ७० ॥ ३० ॥<br>
उत्कृत्तशिरसो विष्णोः पुरा देहो धृतो मया ।<br>
सन्धिते च शिरो यत्नाच्छिन्नं रौद्रेण तेजसा ॥ ३१ ॥<br>
अहं विशिष्टो देवानामित्युक्त्वा पुनरच्युतः ।<br>
धनुष्यारोप्य दर्पेण स्थितो नारद केशवः ॥ ३२ ॥</p></blockquote>
<p>इति नारदम्प्रतीन्द्रवचनान्यपि व्याख्यातानि ।</p>
<p>अत एव तदनन्तरम् -</p>
<blockquote>
<p>महेन्द्रवचनं श्रुत्वा नारदो वदतां वरः ।<br>
विविक्ते देवराजानमिदं वचनमब्रवीत् ॥ २ ॥ ७१ ॥ १ ॥</p></blockquote>
<h2 id="ततरव-वषण-परतवमधनन-शङकतवषणरनयत">तत्रैव विष्णोः परत्वामिधानेन शङ्कितविष्णोरन्यता</h2>
<blockquote>
<p>कामं प्रियाणि राजानो वक्तव्या नात्र संशयः ॥<br>
प्राप्तकालं तु वक्तव्यं हितमप्रियमप्युत ॥ २ ॥</p></blockquote>
<p>इत्युपक्रम्य -</p>
<blockquote>
<p>य एको विश्वमध्यास्ते प्रधानं जगतो हरिः ।<br>
प्रकृत्याय परं सर्वे क्षेत्रज्ञं वै विदुर्बुधाः ॥ १३ ॥<br>
तस्याव्यक्तस्य यो व्यक्तो भागस्सर्वभवोद्भवः ।<br>
तस्यात्मा परमो देवो विष्णुस्सर्वस्य धीमतः ॥ १४ ॥<br>
नारायणो महातेजास्सर्वकृल्लोकभावनः ।<br>
भोक्ता महेश्वरो देवः कर्ता विष्णुरधोक्षजः ॥ १८ ॥<br>
एवं पुराणपुरुषो विष्णुर्वेदेषु पठ्यते ।<br>
अचिन्त्यश्चाप्रमेयश्च गुणेभ्यश्च परस्तथा ॥ २० ॥<br>
तेनोक्तं भुवने नास्ति मत्समः पुरुषोऽपरः ।<br>
अंशेन तु भविष्यामि पुत्रँ खल्वहमेव ते ॥ २३ ॥</p></blockquote>
<p>इत्यादिना सकलश्रुतितात्पर्यमाविष्कृत्य -</p>
<blockquote>
<p>यथा पललपिण्डस्स्याद्व्याप्तस्स्नेहेन मानद ।<br>
तथा जगदिदं व्याप्तं विष्णुना प्रभविष्णुना ॥ २७ ॥</p></blockquote>
<p>इत्यनेन</p>
<blockquote>
<p>अथ कस्मादुच्यते महाविष्णुमिति, यस्सर्वान् लोकान्व्याप्नोति व्यापयति स्नेहो यथा पललपिण्डमोतप्रोतमनुप्राप्तं व्यतिषक्तो व्याप्यते व्यापयते यस्यान्नजातः परोऽन्योऽस्ति य आविवेश भुवनानि विश्वा प्रजापतिः प्रजया संविदानस्त्रीणि ज्योतीग्ँषि स च ते स षोडशीति तस्मादुच्यते महाविष्णुमिति</p></blockquote>
<p>इति नृसिह्मपूर्वतापनीयश्रुत्यर्थमभिधाय - श्रुतार्थापत्त्या &lsquo;उत्कृत्तशिरसो विष्णोः&rsquo; इति (२-७०-३१) पूर्वत्र महाविष्णुर्न विवक्षित इति व्यञ्जयित्वा -</p>
<blockquote>
<p>यज्ञ इत्यपि सद्भिश्च कथ्यते वेदवादिभिः ।</p></blockquote>
<p>इत्यनेन - &ldquo;यज्ञो वै विष्णुः&rdquo; इति श्रुत्यर्थकथनमपि सङ्गच्छते ॥</p>
<h2 id="परथमपरवकत-वषणरननतपरदरभववततवम">प्रथमपर्वोक्तं विष्णोरनन्तप्रादुर्भाववत्त्वम्</h2>
<p>अत्र &ldquo;अंशेन तु भविष्यामि पुत्रः खल्वहमेव ते&rdquo; इतिवत् अंशादिपदाप्रयोगेण उपेन्द्रावतारवत् यज्ञाभिमानीनांशावतारः, अपि तु कर्मपरवशश्शक्त्यावेशावताररूपगौणप्रादुर्भावोऽपि इति सूचितम् ॥
एवं प्रथमपर्वण्यपि —</p>
<blockquote>
<p>आश्चर्यमपरं विष्णुर्देवैर्दैत्यैश्च कथ्यते ।<br>
विष्णोरुत्पत्तिमाश्चर्यं ममाचक्ष्व महामुने ॥ ४० ॥<br>
कर्म चाश्चर्यभूतस्य विष्णोस्तत्वमिहोच्यताम् ।</p></blockquote>
<p>इति प्रश्नप्रतिवचने -</p>
<blockquote>
<p>सहस्राक्षं सहस्रास्यं सहस्रभुजमव्ययम् ।<br>
सहस्रशिरसं देवं सहस्रकरमव्ययम् ॥ ४१ ॥<br>
आहुर्वेदविदो विप्रा यं यज्ञे शाश्वतं विभुम् ।<br>
तस्य विष्णोस्सुरेशस्य श्रीवत्साङ्कस्य धीमतः ॥ १० ॥<br>
प्रादुर्भावसहस्राणि अतीतानि न संशयः ।<br>
भूयश्चैव भविष्यन्तीत्येवमाह प्रजापतिः ॥ ११ ॥<br>
प्रादुर्भावांश्च वक्ष्यामि पुण्यान्दिव्यगुणैर्युतान् ।<br>
छान्दसीभिरुदाराभिश्श्रुतिभिस्समलङ्कृतान् ॥ १५ ॥<br>
तस्य ह्येका महाराज मूर्तिर्भवति सत्तमा ।<br>
नित्यं दिविष्ठा या राजन् तपश्चरति दुश्चरम् ॥ १८ ॥<br>
द्वितीया चास्य शयने निद्रायोगमुपाययौ ।<br>
प्रजासंहारसर्गार्थं तमध्यात्मविचिन्तकम् ॥ १९ ॥<br>
सुप्त्वा युगसहस्रं तत्प्रादुर्भवति कार्यतः ।<br>
पूर्णे युगसहस्रं तु देवदेवो जगत्पतिः ॥ २० ॥<br>
पितामहो लोकपालाः</p></blockquote>
<p>इत्यादिना प्रलये सर्वेषां विष्णोर्देहप्रवेशम्,</p>
<blockquote>
<p>पुराणदेवोऽथ पुराणि चक्रे प्रदीप्तवैश्वानरतुल्यतेजाः ।<br>
येन चार्णवमध्यस्थौ</p></blockquote>
<p>इत्यादिना ब्रह्मादिसृष्टिं मधुकैटभवधञ्चाभिधाय -</p>
<h2 id="ततयपरवकत-नरयणसयकरमवशयवतरतव-वयहसषटशच">तृतीयपर्वोक्तं नारायणस्याकर्मवश्यावतारत्वं व्यूहसृष्टिश्च</h2>
<blockquote>
<p>एष पौष्करको नाम प्रादुर्भावो महात्मनः ।<br>
पुराणे कथ्यते यत्र वेदश्रुतिसमाहितः ॥ २७ ॥<br>
एते चान्ये च बहवो दिव्या देवगणैर्युताः ।<br>
प्रादुर्भावाः पुराणेषु गीयन्ते ब्रह्मवादिभिः ॥ १७० ॥<br>
यत्र देवापि मुह्यन्ति प्रादुर्भावानुकीर्तने ।<br>
पुराणं वर्तते यत्र वेदश्रुतिसमाहितम् ॥ १७१ ॥</p></blockquote>
<p>इत्युक्तम् । अत्र विष्णोः परत्वस्य स्फुटमुक्त्या प्रादूर्भावेष्वेव गौणानामपि विवक्षाऽवसेया । तृतीयपर्वण्यपि -</p>
<blockquote>
<p>ब्रह्मसम्बन्धसम्बद्धमबद्धं कर्मभिर्नृप ॥ १६ ॥ २ ॥<br>
अव्यक्तं कारणं यत्तन्नित्यं सदसदात्मकम् ।<br>
निष्कलः पुरुषस्तस्मात्सम्बभूवात्मयोनिजः ॥ १६ ॥ ३ ॥<br>
दिव्यो दिव्येन वपुषा सर्वभूतपतिर्विभुः ।</p></blockquote>
<p>इत्युपक्रम्य -</p>
<blockquote>
<p>अपदात्सपदो जातस्तस्मान्नारायणोऽभवत् ॥ १६ ॥ १० ॥<br>
अहन्त्विति सहोवाच प्रजास्स्रक्ष्यामि भारत ।<br>
प्रभवस्सर्वभूतानां यस्य तन्तुरिमाः प्रजाः ॥ १२ ॥<br>
अथ मूर्तिं समाधाय स्वभावाद्ब्रह्मचोदितः ।<br>
ससर्ज सलिलं ब्रह्मा येन सर्वमिदं ततम् ॥ १६ ॥<br>
यत्र विष्णुमयं तेजस्सर्वत्र समताङ्गतम् ॥ १७ ॥ १४ ॥<br>
यत्तद्ब्रह्मेति वै प्रोक्तं ब्राह्मणैर्वेदपारगैः ॥ १७ ॥ १५ ॥<br>
एतद्धितमिति प्रोक्तं ब्राह्मणैर्वेदपारगैः ।<br>
यदेकं ब्रह्मणः पादं दिष्टत्वं गमितं पदम् । १७ ॥ २८ ॥<br>
बहुत्वाद्विश्वभावानां विश्वशब्दः प्रयुज्यते ॥<br>
ब्राह्मणैर्ब्रह्मभूतात्मा सत्यव्रतपरायणैः ॥ १७ ॥ १९ ॥<br>
विश्वरूपं मनोरूपं बुद्धिरूपञ्च मानयन् ।<br>
एवं द्वन्द्वं स भगवान् प्रथमं मिथुनं सृजन् ॥ १७ ॥ २० ॥</p></blockquote>
<h2 id="चतरमखसङकलपमतरण-वषणरवतर-वददसषटशच">चतुर्मुखसङ्कल्पमात्रेण विष्णोरवतारः वेदादिसृष्टिश्च</h2>
<blockquote>
<p>स एव भगवान्विश्वो देव्या सह सनातनः ।<br>
विधाय विपुलान् भोगान् ब्रह्मा चरति सानुगः ॥ १७ ॥ २१॥<br>
स एष भगवान् ब्रह्मानित्यं ब्रह्मविदां वरः ॥ १७ ॥ २२ ॥<br>
मूर्ध्नि ब्रह्मा समुत्क्षिप्य मनसाऽपि पितामहः ॥<br>
असृजन्मनसा विष्णुं योगाद्योगेश्वरस्य च ॥ १७ ॥ ३६ ॥<br>
व्यतिरिकेन्द्रियो विष्णुर्बिम्बाद्बिम्बमिवोद्धृतः ।<br>
तेजोमूर्तिधरो देवो नभसीन्दुरिवोदितः ॥ ३७ ॥<br>
ब्राह्मणा वेदविद्वांसस्सत्यत्रतपरायणाः ।<br>
नेतरे जातु पश्यन्ति अध्यात्मं नावबुध्यते ॥ १७ ॥ ४२ ॥<br>
चन्द्रमण्डलसंस्थानाज्योतिश्चान्द्रं महत्तदा ॥ १७ ॥ ४४ ॥<br>
प्रविश्य हृदयं क्षिप्रं गायत्र्या नयनान्तरे ॥<br>
गर्भस्य सम्भवो यस्य चतुर्धा पुरुषात्मकः ।<br>
ब्रह्मतेजोमयो युक्तश्शाश्वतोऽथ ध्रुवोऽव्ययः ॥<br>
चन्द्रांशुविमलप्रख्यो भ्राजिष्णुर्वर्णसंस्थितः ।<br>
नेत्राभ्यां जनयद्देवो ऋग्वेदं यजुषा सह ॥<br>
सामवेदञ्च जिह्वाग्रादथर्वाणञ्च मूर्धतः ।<br>
जातमात्रास्तु ते वेदाः क्षेत्रं विन्दन्ति तत्त्वतः ॥ ४८ ॥<br>
तेन वेदत्वमापन्ना यस्माद्विन्दन्ति तत्पदम् ।<br>
ते सृजन्ति तदा वेदा ब्रह्मपूर्वं सनातनम् ॥<br>
पुरुषं दिव्यरूपाभं स्वैस्वैर्भावैर्मनोभवैः ।<br>
अथर्वणस्तु यो योगश्शीर्षं यज्ञस्य तत्स्मृतम् ॥<br>
ग्रीवाबाह्वन्तरञ्चैव ऋग्भागस्स भवेत्ततः ।<br>
हृदयञ्चैव पार्श्वञ्च सामभागस्तु निर्मितः ।<br>
बस्तिशीर्षं कटीदेशं जङ्घोरुचरैणस्सह ।<br>
एवमेष यजुर्भागस्सङ्घातो यज्ञकल्पितः ॥</p></blockquote>
<h2 id="अनरदधसय-हयशररपम">अनिरुद्धस्य हयशिरोरूपम्</h2>
<blockquote>
<p>पुरुषो दिव्यरूपाभस्सम्भूतो ह्यमरात्पदात् ।<br>
स हि वेदमयो यज्ञस्सर्वभूतसुखावहः ।<br>
उभयोर्लोकयोस्तात हिंसावर्ज्यस्सनातनः ॥ ५२ ॥<br>
योगारम्भं कर्मसाध्यं ब्रह्मचर्ये सनातनम् ।<br>
प्रभवं सर्वभूतानां यो विन्दति स वेदवित् ॥<br>
स सिद्धः प्रोच्यते लोके सिद्धिरेव न संशयः ।<br>
निर्मुक्तैस्सर्वकर्मभ्यो मुनिभिर्वेदपारगैः ॥<br>
वैष्णवं यज्ञमित्येवं ब्रुवन्ते वेदपारगाः ।<br>
ब्राह्मणा नियमश्रान्ता वेदोपनिषदे पदे ॥ ५६ ॥<br>
तद्ब्रह्म चक्षुषोर्मध्ये सुसूक्ष्मः पुरुषो विराट् ।<br>
तयोरन्यान् बहून् सूक्ष्मान् सृजते पुरुषोत्तमः ॥ १८ ॥ १८ ॥<br>
स एव भगवान्विष्णुर्व्यक्ताव्यक्तस्सनातनः ।<br>
आधारस्सर्वविद्यानां प्रलये प्रलयान्तकृत् ॥ १९ ॥<br>
तं मूर्ध्नि धातुभिर्नद्धं विशन्ति ब्रह्मचोदिताः ।<br>
तेऽन्तरा पुरुषास्सर्वे ज्ञातारस्सुखदुःखयोः ॥ २० ॥<br>
अव्यक्ताद्व्यक्तिमापत्नं स्वेन भावेन भारत ।<br>
अन्तस्थं सर्वभूतेषु चरन्तं विद्यया सह ॥ २८ ॥<br>
स्तूयमानश्च विबुधैस्सिद्धैर्मुनिवरैस्तथा ।<br>
सस्मार विपुलं देहं हरिर्हयशिरो महान् ॥ २६ ॥ ४९ ॥<br>
कृत्वा वेदमयं रूपं सर्ववेदमयं वपुः ।<br>
शिरोमध्ये महादेवो ब्रह्मानु हृदये स्थितः ॥ ५० ॥<br>
आदित्या रश्मयो लालाचक्षुषी शशिभास्करौ ।<br>
जङ्घे तु वसवस्साध्यास्सर्वसन्धिषु देवताः ॥ ५१ ॥<br>
जिह्वा वैश्वानरो देवस्सत्या देवी सरस्वती ।<br>
मरुतो वरुणश्चैव जानुदेशे व्यवस्थिताः ॥ ५२ ॥</p></blockquote>
<h2 id="ब-ततयचतरथधययरथ">(बृ) तृतीयचतुर्थाध्यायार्थः</h2>
<blockquote>
<p>एवं कृत्वा तथा रूपं सुराणामद्भुतं महत् ।<br>
असुरं पीडयामास क्रोधाद्रक्तान्तलोचनः ॥ ५२ ॥<br>
ये तु विष्णुमधीयन्ते बहुधा कामविग्रहैः</p></blockquote>
<p>इत्यादि च । अत्र वचनेषु यथार्हं बृहदारण्यकश्रुत्यर्थोऽनुसन्धेयः । अतश्च &ldquo;देवा ह वै सत्रं निषेदुः&rdquo; इत्यादिकाण्वशाखीयबृहदारण्यकप्रथमाध्यायप्रघट्टकस्य &ldquo;नैवेह किञ्चनाग्रे&rdquo; इत्यादेः &ldquo;आत्मैवेदमग्रे&rdquo; इत्यादेश्च पूर्वोक्त एवार्थः । अनन्तरञ्च जगतो ब्रह्मभिन्नत्वेन श्रुत्या प्रमितस्य &ldquo;आत्मैवेदमग्र आसीत्&rdquo; इति ब्रह्माभेदनिर्देशोपपादनाय प्रवृत्ते &ldquo;तद्धेदं तर्ह्यव्याकृतमासीत्, तन्नामरूपाभ्यां व्याक्रियत&rdquo; इत्यादिसन्दर्भे, आत्मनस्सर्वान्तः प्रवेशेन सर्वनामरूपभाक्त्वं चिदचिद्विशिष्टस्यैवात्मत्वं तद्वेदिनः पूर्णत्वं विशेषणविशेष्यमात्रवेदिनोऽपूर्णत्वं सर्वान्तर्यामिण एव निरतिशयप्रीतिविषयत्वमित्यादिकमुक्त्वा “त्रयं वा इदं नामरूपं कर्म&quot; इत्यादितृतीयाध्यायान्तिमब्राह्मणे प्रागुक्तान्येव नामरूपकर्माण्यनुक्रम्य</p>
<blockquote>
<p>एतत्त्रयं सदेकमयमात्माऽऽत्मो एकस्सन्नेतत्त्रयं तदेतदमृतग्ँ सत्येन च्छन्नं प्राणो वा अमृतं नामरूपे सत्यं ताभ्यामयं प्राणश्छन्नः</p></blockquote>
<p>इति नामरूपसत्यत्वकथनपूर्वकमात्मनो नामरूपभाक्त्वमुपसंहृतम् ॥</p>
<p>चतुर्थाध्याये च प्रथमब्राह्मणे</p>
<blockquote>
<p>य एष विज्ञानमयः पुरुषस्तदैषां प्राणानां विज्ञानेन विज्ञानमादाय य एषोन्तर्हृदय आकाशस्तस्मिञ्छेते तानि यदा गृह्णात्यथहैतत्पुरुषस्स्वपिति नाम तद्गृहीत एव प्राणो भवति गृहीता वाक् गृहीतं चक्षुः गृहीतग्ँ श्रोत्रं गृहीतं मनः</p></blockquote>
<blockquote>
<p>स यथा महाराजो जानपदानि गृहीत्वा स्वे जनपदे यथाकामं परिवर्तते एवमेवैष एतत्प्राणान् गृहीत्वा स्वे शरीरे यथाकामं परिवर्तते</p></blockquote>
<blockquote>
<p>हितानामनाड्योद्वासप्ततिसहस्राणि हृदयात्पुरीततमभिप्रतिष्ठन्ते ताभिः प्रत्यवसृप्य पुरीतति शेते स यथा कुमारो वा महाराजो वा महाब्राह्मणोत्राऽतिघ्नीमानन्दस्य गत्वा शयीतैवमेवैष एतच्छेते</p></blockquote>
<p>इति प्रत्यगात्मनो बाह्यविषयसङ्गनिबन्धनदुःखविगमपूर्वकस्वात्मसुखानुभवहेतुभूतं प्रासादभूतासु नाडीषु खठ्वावदवस्थिते पुरीतति पर्यङ्कवत्सौषुप्तिकविश्रमस्थानं परमात्मानं प्रस्तुत्य</p>
<h2 id="व-४-तसयपनषतसतयसय-सतयम-इत-शरतयरथ">(वृ) ४ &lsquo;तस्योपनिषत्सत्यस्य सत्यम्&rsquo; इति श्रुत्यर्थः</h2>
<blockquote>
<p>स यथोर्णनाभिस्तन्तुनोच्चरेद्यथाऽग्नेः क्षुद्राविष्फुलिङ्गा व्युच्चरन्ति एवमेतस्मादात्मनस्सर्वे प्राणास्सर्वे लोकास्सर्वे देवास्सर्वाणि च भूतानि सर्व एत आत्मानो व्युच्चरन्ति (माशा)</p></blockquote>
<p>इति तस्यैव सकलचेतनाचेतनोपादानकारणत्वम् &ldquo;तस्योपनिषत्सत्यस्य सत्यं प्राणा वै सत्यं तेषामेष सत्यम्&rdquo; इत्यनेन चेतनानां कर्मवशाद्धर्मभूतज्ञानद्वारा परिणामित्वेन स्वरूपेणावस्थावत्वेन कार्यत्वेऽपि स्वरूपतो निर्विकारत्वं, परमात्मनस्तु प्रकृतिद्वारा परिणामित्वेन स्वरूपतोऽवस्थावत्त्वेन चोपादानकारणत्वेऽपि जीववत्कर्मकृतज्ञानसङ्कोचविकासात्मकपरिणामविरहेण ततोऽपि निर्विकारत्वमित्युक्तं सर्वलोकादिस्रष्टृत्वं व्यष्टिसृष्टिकर्तुरुत्तरब्राह्मणे वक्ष्यमाणस्य शिशोरनिरुद्धस्य विवक्षितम् -
अत्र - विज्ञानमयशब्देन जीवं प्रस्तुत्य सुषुप्ताविन्द्रियजन्यज्ञानविरहस्योक्त्या सुषुप्तौ ज्ञानसङ्कोचविकासात्मकविकारोऽपि नास्तीति जागरवैलक्षण्यं आत्मानो वै सत्यमित्यनभिधाय &lsquo;प्राणा वै सत्यम्&rsquo; इत्युक्त्या प्राणशब्दस्य योगादिना इन्द्रियजन्यप्रसरयोग्यज्ञानवत्परतया विज्ञानविशिष्टस्य नित्यत्वविवक्षया इन्द्रियव्यापाराभावेऽपि विज्ञाननित्यत्वं — प्राणशब्दस्य सवृत्तिकप्राणसहचरितपरत्वे प्रबोधे तेषां व्युच्चरणोक्तेरयोगेण विष्फुलिङ्गदृष्टान्तेन च प्राणवृत्तेस्सद्भावनसुषुप्तावपि व्युच्चरणं न प्राणवृत्तिविशिष्टस्य किं तु विज्ञानप्रसरविशिष्टस्यैवेति च विवक्षितमिति बोध्यम् -</p>
<blockquote>
<p>कथं स्वयं शिशुश्शेते लोके नाशमुपागते ।<br>
तपसा चिन्तयंश्चापि तं शिशुं नोपलक्षये ॥ अ.-प.-१९१-९४ ॥</p>
<p>अहं नारायणो नाम शङ्खचक्रगदाधरः ।<br>
अशिशुश्शिशुरूपेण यावद्ब्रह्मा न बुध्यते ॥१९२-४१६॥</p></blockquote>
<p>इत्युक्तानिरुद्धरूपशिशुपरे शिशुब्राह्मणे</p>
<blockquote>
<p>यो ह वै शिशुग्ँ साधानग्ँ स प्रत्याधानग्ँ सस्थूणग्ँ सदामं वेदसप्तहद्विषतो भ्रातृव्यानवरुणद्धि अयं वाव शिशुर्योऽयं मध्यमः प्राणस्तस्येदमेवाधानमिदं प्रत्याधानं प्राणस्स्थूणान्नं दाम</p></blockquote>
<h2 id="ब-४-अ-शशबरहमणपरतपदय-वकपतयशर">(बृ-४ अ) शिशुब्राह्मणप्रतिपाद्यो वाक्पतियशिराः</h2>
<p>इत्यत्र “प्राणस्स्थूणा&quot; इति व्यूहस्य स्थूणात्वम् अनिरुद्धस्य वटपत्रशायिनो हयशिरसश्शिशुत्वं हृदयशरीरयोराधानप्रत्याधानरूपत्वम्, एतद्वेदितुः ज्ञानेन्द्रियमनोबुद्धिजयः फलमिति चाभिधाय &ldquo;तमेतास्सप्ताक्षितयः&rdquo; इत्यादिना हयशिरसि पूर्वोक्तेन्द्रियदेवतानामवस्थानमुक्त्वा &ldquo;इदं तच्छिर एष ह्यर्वाग्बिलश्चमस ऊर्ध्वबुध्नः&rdquo; इत्यश्वशिरस इतरशिरोवैलक्षण्यं &ldquo;वाग्घ्यष्टमी ब्रह्मणा संवित्ता&rdquo; इति वागिन्द्रियाधिदेवताया हयास्यशक्तिरूपायाश्श्रियो हयशिरोरूपेण ब्रह्मणा संश्लेषविशेषश्चोक्तः । तदुक्तं &ldquo;शरीरभूतभृत्&rdquo; इति नामविवरणावसरे भट्टपराशरपादैः &ldquo;शरीरभूतं तत्त्वजातं बिभर्तीति शरीरभूतभृत् &ldquo;तच्छिरः&rdquo; &ldquo;तस्य मूर्धासमभवद्द्यौस्स नक्षत्रदेवता&rdquo; इत्यारभ्य &ldquo;एतद्धयशिरः कृत्वा नानामूर्तिभिरावृतम्&rdquo; इत्यन्तम् इत्यादि । अत्र &ldquo;तच्छिरः&rdquo; इति बृहदारण्यकश्रुतिरेव विवक्षिता । हयशिरोनिरूपणेषु सर्वत्र शिरश्शब्दघटितानेव हयशिरोऽश्वशिर आदिशब्दान् प्रयुञ्जानो व्यासोऽपीमामेव श्रुतिमभिप्रैतीति भट्टपराशरपादानामाशयः ।
&ldquo;वाग्ध्यष्टमी ब्रह्मणा संवित्ता&rdquo; इति पूर्वब्राह्मणोक्तस्य ब्रह्मणः तृतीये &ldquo;द्वे वाव ब्रह्मणो रूपे&rdquo; &ldquo;तस्य हैतस्य पुरुषस्य रूपम्&rdquo; इत्यादिना चिदचिच्छरीरकत्वं वासुदेवस्य पुरुषस्य सर्ववर्णदिव्यमङ्गलविग्रहवत्त्वं चतुर्थे श्रवणमननविषयस्यात्मनस्स्वाभाविकनिरतिशयानन्दत्वादिकं दर्शनसमानाकारध्यानविषयत्वं वेदादि सर्वस्रष्टृत्वादिकञ्चोक्तम् । अध्यायद्वयोक्तार्थेषु संशयपरिहारार्थं पञ्चमं मधुब्राह्मणमारब्धम् । तथा हि प्रथमाध्याये &ldquo;स तया वाचा तेनात्मना इदग्ँ सर्वमसृजत किञ्चर्चो यजूँँषि सामानि&rdquo; इत्यत्रात्मनो व्यष्टिसृष्टिकर्तृत्वम् &ldquo;आत्मैवेदमग्र आसीत्पुरुषविधः&rdquo; इत्यादौ तस्यैव प्रलये सत्त्वं नामरूपभाक्त्वं सर्वान्तरत्वेन निरतिशयप्रियत्वम्, “ब्रह्म वा इदमग्र आसीत्&rdquo; इत्यत्र ब्रह्मणः प्रलये सत्त्वादिकञ्चोक्तम् ।</p>
<h2 id="वसदवनरदधहयशरसमकसय-मधबरहमणरथत">वासुदेवानिरुद्धहयशिरसामैकस्य मधुब्राह्मणार्थता</h2>
<p>एवञ्च &ldquo;स तया वाचा तेनात्मना&rdquo; &ldquo;आत्मैवेदमग्र आसीत्पुरुषविधः&rdquo; &ldquo;ब्रह्म वा इदमग्र आसीत्&rdquo; &ldquo;वाग्घ्यष्टमी ब्रह्मणा संवित्ता&rdquo; &ldquo;द्वे वा व ब्रह्मणोरूपे&rdquo; &ldquo;तस्य हैतस्य पुरुषस्य रूपम्&rdquo; &ldquo;आत्मा वा अरे द्रष्टव्यः&rdquo; इत्यादौ पुरुषात्मब्रह्मशब्दाः किमेकां व्यक्तिं बोधयन्ति, उत नानाव्यक्तीरिति संशये तन्निवृत्तये मधुब्राह्मणे त्रयाणामैक्यं निर्धार्य</p>
<blockquote>
<p>स वा अयमात्मा सर्वेषां भूतानामधिपतिस्सर्वेषां भूतानां राजा तद्यथा रथनाभौ च रथनेमौ चारास्सर्वे समर्पिता एवमेवास्मिन्नात्मनि सर्वाणि भूतानि सर्वे देवास्सर्वे लोकास्सर्वे प्राणास्सर्व एत आत्मानस्समर्पिताः,</p></blockquote>
<p>इति वासुदेवस्य सर्वराजत्वमुपसंहृतम् एतेन वागीशस्य वासुदेवादनिरुद्धाच्चाभेदस्सिद्धः । कीर्तिश्श्रीर्वाक्च नारीणाम्&rsquo; (भ-गी) &lsquo;लक्ष्यावास विद्यावास कीर्त्यावास श्रीवास&rsquo; (ना-आ) इत्यत्र विद्यावाक्छब्दबोधितानां भगवच्छास्त्रे वासुदेवानिरुद्धहयशिरश्शक्तितया प्रसिद्धानां तिसृणां सङ्ग्रहार्थमेव बृहदारण्यके पूर्वं लक्ष्म्यादिशब्दाननादृत्य लक्ष्मीतन्त्राद्युक्तदिशा विद्याशब्दसमानार्थकवाक्छब्दप्रयोगस्तत्र तत्रेति ॥ एवं तत्रैव &ldquo;इदं वै तन्मधुदध्यङाधर्वणोऽश्विभ्यामुवाच&rdquo; इत्यादिना, &ldquo;देवा वै तत्सत्रं निषेदुः&rdquo; इत्यादिना प्रवर्ग्यविचारे प्रवर्ग्यतत्वोपदेष्टृत्वेनोक्तस्याथर्वणस्य दधीचः नारायणकवचात्मकत्वाष्ट्रकक्ष्योपदेष्टृत्वकथनपूर्वकं वासुदेवस्य &ldquo;याते धामानि परमाणि&rdquo;, इत्याद्युक्तसर्वविधरूपवत्त्वस्य तेन सर्वानुभाव्यत्वस्य च &ldquo;इन्द्रो मायाभिः पुरुरूप ईयते&rdquo; युक्ता ह्यस्य हरयश्शतादश, &ldquo;इत्यादिना &lsquo;अयमात्मा ब्रह्मसर्वानुभूरित्यनुशासनम्&rsquo; इत्यन्तेनोक्तेः, “विष्णोश्शिरः प्रचिच्छिदतुः&rdquo; इत्यापातप्रतीतिनिबन्धनमूर्खभ्रमोऽप्यपास्त इति । इदमेव मधुब्राह्मणमभिप्रेत्य, नारायणाख्यानादौ तत्र तत्र वासुदेवानिरुद्धहयशिरसामैक्याभिधानं हरिशब्दप्रयोगश्च एवं &ldquo;वागीशमक्षरं ध्यायन्वासुदेवाख्यम्&rdquo; इति विष्णुधर्मवचनमपि ॥ तदेतत्सर्वमभिप्रेत्योक्तमाचार्यपादैः, &ldquo;वागीशाख्या वासुदेवस्य मूर्तिः&rdquo; इति अत्र हयग्रीवमन्त्रानुमन्त्राद्यभिप्रायकम् &lsquo;अङ्केनोदूह्य वाग्देवीमाचार्यकमुपाश्रितः&rsquo; इति वचनमनुसृत्य वाग्देव्या ईशः विवक्षितः इत्यलम् ॥</p>

  </div>
</article>


        

        



    <aside class="card border noPrint" id="section-tree-item-vyAsaH_goraxapura-pAThaH_hindy-anuvAdaH_12_shAntiparva_03_moxadharmaparva_335-351_nArAyaNIyam_347_hayashira-upAkhyAnam_abhinava-ranganAtha-TIkA_01_bhUShaNam_14_dIdhitiH_-_vistAraH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/mahAbhAratam/vyAsaH/goraxapura-pAThaH/hindy-anuvAdaH/12_shAntiparva/03_moxadharmaparva/335-351_nArAyaNIyam/347_hayashira-upAkhyAnam_abhinava-ranganAtha-TIkA/01_bhUShaNam/14_dIdhitiH_-_vistAraH/">१४ दीधितिः - विस्तारः </a>
            <a data-toggle="collapse" href="#section-tree-item-body-vyAsaH_goraxapura-pAThaH_hindy-anuvAdaH_12_shAntiparva_03_moxadharmaparva_335-351_nArAyaNIyam_347_hayashira-upAkhyAnam_abhinava-ranganAtha-TIkA_01_bhUShaNam_14_dIdhitiH_-_vistAraH_md" role="button" aria-expanded="false" aria-controls="section-tree-item-body-vyAsaH_goraxapura-pAThaH_hindy-anuvAdaH_12_shAntiparva_03_moxadharmaparva_335-351_nArAyaNIyam_347_hayashira-upAkhyAnam_abhinava-ranganAtha-TIkA_01_bhUShaNam_14_dIdhitiH_-_vistAraH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-vyAsaH_goraxapura-pAThaH_hindy-anuvAdaH_12_shAntiparva_03_moxadharmaparva_335-351_nArAyaNIyam_347_hayashira-upAkhyAnam_abhinava-ranganAtha-TIkA_01_bhUShaNam_14_dIdhitiH_-_vistAraH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १४ दीधितिः - विस्तारः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/mahAbhAratam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/mahAbhAratam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/mahAbhAratam/actions/workflows/build.yml"><img src="https://github.com/vishvAsa/mahAbhAratam/actions/workflows/build.yml/badge.svg"> Built </a> on 2025 Aug 24 01:23:45 UTC. (<a href="http://google.com/search?q=01%3a23%3a45%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
