<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;१० on महाभारते विश्वासटिप्पन्यः</title>
    <link>https://vishvAsa.github.io/mahAbhAratam/vyAsaH/kumbhakoNam/10/</link>
    <description>Recent content in &#43;१० on महाभारते विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/mahAbhAratam/vyAsaH/kumbhakoNam/10/index.xml" rel="self" type="application/rss+xml" />
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/10/001/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/10/001/</guid>
      <description>&lt;p&gt;सौप्तिकपर्व&#xA;श्रीः&#xA;अध्यायः 001&#xA;सञ्जयधृतराष्ट्रयोः संलापः ॥ 1 ॥ द्रौणिकृपकृतवर्मभिर्वनमध्यमेत्य न्यग्रोधस्याधस्तादुपवेशनम् ॥ 2 ॥ तत्र रात्रौ घूकेन बहुकाकवधदर्शिना द्रौणिना तद्वत्स्वेनापि पाण्डववधनिर्धारणम् ॥ 3 ॥ ततः कृपकृतवर्माणौ समुद्बोध्य स्वकर्तव्यकथनप्रार्थना ॥ 4 ॥&#xA;श्रीवेदव्यासाय नमः&#xA;नारायणं नमस्कृत्य नरं चैव नरोत्तमम् ।&#x9;001&lt;br&gt;&#xA;देवीं सरस्वतीं व्यासं ततो जयमुदीरयेत् ॥&#x9;001&lt;br&gt;&#xA;सञ्जय उवाच &#x9;001&lt;br&gt;&#xA;ततस्ते सहिताः सर्वे प्रयाता दक्षिणामुखाः ।&#x9;001a&lt;br&gt;&#xA;उपास्तमयवेलायां शिबिराभ्याशमागताः ॥&#x9;001c&lt;br&gt;&#xA;विमुच्य वाहांस्त्वरिता भीताः समनुबोधनात् ।&#x9;002a&lt;br&gt;&#xA;गहनं देशमासाद्य प्रच्छन्ना न्यविशन्त ते ॥&#x9;002c&lt;br&gt;&#xA;सेनानिवेशमभितो नातिदूरमवस्थिताः ।&#x9;003a&lt;br&gt;&#xA;[निकृत्ता निशितैः शस्त्रैः समन्तात्क्षतविक्षताः ।]&#x9;003c&lt;br&gt;&#xA;दीर्घमुष्णं च निःश्वस्य पाण्डवानन्वचिन्तयन् ॥&#x9;003e&lt;br&gt;&#xA;श्रुत्वा च निनदं घोरं पाण्डवानां जयैषिणाम् ।&#x9;004a&lt;br&gt;&#xA;अनुसारभयाद्भीताः प्राङ्मुखाः प्राद्रवन्पुनः ॥&#x9;004c&lt;br&gt;&#xA;ते मुहूर्तात्ततो गत्वा श्रान्तवाहा पिपासिताः ।&#x9;005a&lt;br&gt;&#xA;नामृष्यन्त महेष्वासाः क्रोधामर्षवशङ्गताः ॥&#x9;005c&lt;br&gt;&#xA;राज्ञो वधेन सन्तप्ता मुहूर्तं समवस्थिताः ॥&#x9;006ac&lt;br&gt;&#xA;धृतराष्ट्र उवाच &#x9;007&lt;br&gt;&#xA;अश्रद्धेयमिदं कर्म कृतं भीमेन सञ्जय ।&#x9;007a&lt;br&gt;&#xA;यत्स नागायुतप्राणः पुत्रो मम निपातितः ॥&#x9;007c&lt;br&gt;&#xA;अवध्यः सर्वभूतानां वज्रसंहननो युवा ।&#x9;008a&lt;br&gt;&#xA;पाण्डवैः समरे पुत्रो निहतो मम सञ्जय ॥&#x9;008c&lt;br&gt;&#xA;न दिष्टमभ्यतिक्रान्तुं शक्यं गावल्गणे नरैः ।&#x9;009a&lt;br&gt;&#xA;यत्समेत्य रणे पार्थैः पुत्रो मम निपातितः ॥&#x9;009c&lt;br&gt;&#xA;अद्रिसारमयं नूनं हृदयं मम सञ्जय ।&#x9;010a&lt;br&gt;&#xA;हतं पुत्रशतं श्रुत्वा यन्न दीर्णं सहस्रधा ॥&#x9;010c&lt;br&gt;&#xA;कथं हि वृद्धमिथुनं हतपुत्रं भविष्यति ।&#x9;011a&lt;br&gt;&#xA;न ह्यहं पाण्डुपुत्रस्य विषये वस्तुमुत्सहे ॥&#x9;011c&lt;br&gt;&#xA;कथं राज्ञः पिता भूत्वा स्वयं राजा च सञ्जय ।&#x9;012a&lt;br&gt;&#xA;प्रेष्यभूतः प्रवर्तेयं पाण्डवेयस्य शासनात् ॥&#x9;012c&lt;br&gt;&#xA;प्रभुज्य पृथिवीं सर्वां स्थिता मूर्धनि सञ्जय ।&#x9;013a&lt;br&gt;&#xA;कथमद्य भविष्यामि प्रेष्यभूतो दुरन्तकृत् ||&#x9;013c&lt;br&gt;&#xA;कथं भीमस्य वाक्यानि श्रोतुं शक्ष्यामि सञ्जय |&#x9;014a&lt;br&gt;&#xA;येन पुत्रशतं पूर्णमेकेन निहतं मम ॥&#x9;014c&lt;br&gt;&#xA;कृतं सत्यं वचस्तस्य विदुरस्य महात्मनः ।&#x9;015a&lt;br&gt;&#xA;अकुर्वता वचस्तस्य मम पुत्रेण सञ्जय ॥&#x9;015c&lt;br&gt;&#xA;अधर्मेण हते तात पुत्रे दुर्योधने मम ।&#x9;016a&lt;br&gt;&#xA;कृतवर्मा कृपो द्रौणिः किमकुर्वत सञ्जय ॥&#x9;016c&lt;br&gt;&#xA;सञ्जय उवाच &#x9;017&lt;br&gt;&#xA;गत्वा तु तावका राजन्नातिदूरं मनस्विनः ।&#x9;017a&lt;br&gt;&#xA;अपश्यन्त वनं घोरं नानाद्रुमलतावृतम् ॥&#x9;017c&lt;br&gt;&#xA;ते मुहूर्तं तु विश्रम्य लब्धतोयैर्हयोत्तमैः ।&#x9;018a&lt;br&gt;&#xA;सूर्यास्तमयवेलायां कौरवेयस्य शासनात् ॥&#x9;018c&lt;br&gt;&#xA;नानामृगगणैर्जुष्टं नानापक्षिभिराकुलम् ।&#x9;019a&lt;br&gt;&#xA;नानाद्रुमलताच्छन्नं नानाव्यालनिषेवितम् ॥&#x9;019c&lt;br&gt;&#xA;नानातोयसमाकीर्णैस्तटाकैरुपशोभितम् ।&#x9;020a&lt;br&gt;&#xA;पद्मिनीशतसञ्छन्नं नीलोत्पलसमायुतम् ॥&#x9;020c&lt;br&gt;&#xA;प्रविश्य तद्वनं घोरं वीक्षमाणाः समन्ततः ।&#x9;021a&lt;br&gt;&#xA;शाखासहस्रसञ्छन्नं न्यग्रोधं ददृशुस्ततः ॥&#x9;021c&lt;br&gt;&#xA;उपेत्य तु तदा राजन्न्यग्रोधं ते महारथाः ।&#x9;022a&lt;br&gt;&#xA;ददृशुर्द्विपदां श्रेष्ठाः श्रेष्ठं तं वै वनस्पतिम् ॥&#x9;022c&lt;br&gt;&#xA;तेऽवतीर्य रथेभ्यश्च विप्रमुच्य च वाजिनः ।&#x9;023a&lt;br&gt;&#xA;उपस्पृश्य यथान्यायं सन्ध्यामन्वासत प्रभो ॥&#x9;023c&lt;br&gt;&#xA;ततोऽस्तं पर्वतश्रेष्ठमनुप्राप्ते दिवाकरे ।&#x9;024a&lt;br&gt;&#xA;सर्वस्य जगतो धात्री शर्वरी प्रत्यपद्यत ॥&#x9;024c&lt;br&gt;&#xA;ग्रहनक्षत्रताराभिः प्रकीर्णाभिरलङ्कृतम् ।&#x9;025a&lt;br&gt;&#xA;नभोंऽशुकमिवाभाति प्रेक्षणीयं समन्ततः ॥&#x9;025c&lt;br&gt;&#xA;इच्छया ते प्रवल्गन्ति ये सत्वा रात्रिचारिणः ।&#x9;026a&lt;br&gt;&#xA;दिवाचराश्च ये सत्वास्ते निद्रावशमागताः ॥&#x9;026c&lt;br&gt;&#xA;रात्रिञ्चराणां सत्वानां निनादोऽभूत्सुदारुणः ।&#x9;027a&lt;br&gt;&#xA;क्रव्यादाश्च प्रमुदिता घोरा प्राप्ता च शर्वरी ॥&#x9;027c&lt;br&gt;&#xA;तस्मिन्रात्रिमुखे घोरे दुःखशोकसमन्विताः ।&#x9;028a&lt;br&gt;&#xA;कृतवर्मा कृपो द्रौणिरुपोपविविशुः समम् ॥&#x9;028c&lt;br&gt;&#xA;उपोपविष्टाः शोचन्तो न्यग्रोधस्य समीपतः ।&#x9;029a&lt;br&gt;&#xA;तमेवार्थमतिक्रान्तं कुरुपाण्डवयोः क्षयम् ॥&#x9;029c&lt;br&gt;&#xA;निद्रया च परीताङ्गा निषेदुर्धरणीतले ।&#x9;030a&lt;br&gt;&#xA;श्रमेण सुदृढं युक्ता विक्षता विविधैः शरैः ॥&#x9;030c&lt;br&gt;&#xA;ततो निद्रावशं प्राप्तौ कृपभोजौ महाबालौ ।&#x9;031a&lt;br&gt;&#xA;सुखोचितावदुःखार्हौ निषण्णौ धरणीतले ॥&#x9;031c&lt;br&gt;&#xA;तौ तु सुप्तौ महाराज तस्मिन्देशे महारथौ ।&#x9;032a&lt;br&gt;&#xA;[महार्हशयनोपेतौ भूमावेव ह्यनाथवत् ॥]&#x9;032c&lt;br&gt;&#xA;क्रोधामर्षवशं प्राप्तो द्रोणपुत्रस्तु भारत ।&#x9;033a&lt;br&gt;&#xA;न वै स्म स जगामाथ निद्रां सर्प इव श्वसन् ॥&#x9;033c&lt;br&gt;&#xA;न लेभे स तु निद्रां वै दह्यमानोऽतिमन्युना ।&#x9;034a&lt;br&gt;&#xA;वीक्षाञ्चक्रे महाबाहुस्तद्वनं घोरदर्शनम् ॥&#x9;034c&lt;br&gt;&#xA;वीक्षमाणो वनोद्देशं नानासत्वैर्निषेवितम् ।&#x9;035a&lt;br&gt;&#xA;अपश्यत महाबाहुर्न्यग्रोधं वायसावृतम् ॥&#x9;035c&lt;br&gt;&#xA;तत्र काकसहस्राणि तां निशां पर्यणामयन् ।&#x9;036a&lt;br&gt;&#xA;सुखं स्वपन्तः कौरव्य पृथक्पृथगुपाश्रयाः ॥&#x9;036c&lt;br&gt;&#xA;सुप्तेषु तेषु काकेषु विस्रब्धेषु समन्ततः ।&#x9;037a&lt;br&gt;&#xA;सोऽपश्यत्सहसा यान्तमुलूकं घोरदर्शनम् ॥&#x9;037c&lt;br&gt;&#xA;महास्वनं महाकायं हर्यक्षं बभ्रुपिङ्गलम् ।&#x9;038a&lt;br&gt;&#xA;सुतीक्ष्णघोणानखरं सुपर्णमिव वेगितम् ॥&#x9;038c&lt;br&gt;&#xA;सोऽथ शब्दं मृदुं कृत्वा लीयमान इवाण्डजः ।&#x9;039a&lt;br&gt;&#xA;न्यग्रोधस्य ततः शाखां पातयामास भारत ॥&#x9;039c&lt;br&gt;&#xA;सन्निपत्य तु शाखायां न्यग्रोधस्य विहङ्गमः ।&#x9;040a&lt;br&gt;&#xA;सुप्ताञ्जघान विस्रब्धान्वायसान्वायसान्तकः ॥&#x9;040c&lt;br&gt;&#xA;केषाञ्चिदच्छिनत्पक्षाञ्शिरांसि च चकर्त ह ।&#x9;041a&lt;br&gt;&#xA;चरणांश्चैव केषाञ्चिद्बभञ्ज चरणायुधः ॥&#x9;041c&lt;br&gt;&#xA;क्षणेनाघ्नत्स बलवान्येऽस्य दृष्टिपथे स्थिताः ||&#x9;042ac&lt;br&gt;&#xA;तेषां शरीरावयवैः शरीरैश्च विशाम्पते ।&#x9;043a&lt;br&gt;&#xA;न्यग्रोधमण्डलं सर्वं सञ्छन्नं पर्वतोपमम् ॥&#x9;043c&lt;br&gt;&#xA;तांस्तु हत्वा ततः काकान्कौशिको मुदितोऽभवत् ।&#x9;044a&lt;br&gt;&#xA;प्रतिकृत्य यथाकामं शत्रूणां शत्रुसूदनः ॥&#x9;044c&lt;br&gt;&#xA;तद्दृष्ट्वा तादृशं कर्म कौशिकेन कृतं निशि ।&#x9;045a&lt;br&gt;&#xA;तद्भावे कृतसङ्कल्पो द्रौणिरेकोऽन्वचिन्तयत् ॥&#x9;045c&lt;br&gt;&#xA;उपदेशः कृतोऽनेन पक्षिणा मम संयुगे ।&#x9;046a&lt;br&gt;&#xA;शत्रूणां क्षपणं युक्तं प्राप्तः कालश्च मे मतः ॥&#x9;046c&lt;br&gt;&#xA;नाद्य शक्यं मया हन्तुं पाण्डवा जितकाशिनः ।&#x9;047a&lt;br&gt;&#xA;बलवन्तः कृतोत्साहा लब्धलक्षाः प्रहारिणः ॥&#x9;047c&lt;br&gt;&#xA;राज्ञः सकाशे तेषां च प्रतिज्ञातो वधो मया ।&#x9;048a&lt;br&gt;&#xA;पतङ्गाग्निसमां वृत्तिमास्थायात्मविनाशिनीम् ॥&#x9;048c&lt;br&gt;&#xA;न्यायतो युध्यमानस्य प्राणत्यागो न संशयः ।&#x9;049a&lt;br&gt;&#xA;छद्मना तु भवेत्सिद्धिः शत्रूणां च क्षयो महान् ॥&#x9;049c&lt;br&gt;&#xA;तत्र संशयितादर्थाद्योऽर्थो निःसंशयो भवेत् ।&#x9;050a&lt;br&gt;&#xA;तं जना बहुमन्यन्ते येऽर्थशास्त्रविशारदाः ॥&#x9;050c&lt;br&gt;&#xA;यच्चाप्यत्र भवेत्कार्यं गर्हितं लोकनिन्दितम् ।&#x9;051a&lt;br&gt;&#xA;कर्तव्यं तन्मनुष्येण क्षत्रधर्मेण वर्तता ॥&#x9;051c&lt;br&gt;&#xA;निन्दितानि च कर्माणि कुत्सितानि पदेपदे ।&#x9;052a&lt;br&gt;&#xA;सोपधानि कृतान्येव पाण्डवैरकृतात्मभिः ॥&#x9;052c&lt;br&gt;&#xA;अस्मिन्नर्थे पुरा गीताः श्रूयन्ते धर्मवित्तमैः ।&#x9;053a&lt;br&gt;&#xA;श्लोका न्यायमवेक्षद्भिस्तत्त्वार्थास्तत्त्वदर्शिभिः ॥&#x9;053c&lt;br&gt;&#xA;परिश्रान्ते विदीर्णे वा भुञ्जाने वाऽपि शत्रुभिः ।&#x9;054a&lt;br&gt;&#xA;प्रस्थाने वा प्रवेशे वा प्रहर्तव्यं रिपोर्बलम् ॥&#x9;054c&lt;br&gt;&#xA;निद्रार्तमर्धरात्रे च तथा नष्टप्रणायकम् ।&#x9;055a&lt;br&gt;&#xA;भिन्नयोधं बलं यच्च द्विधा युक्तं च यद्भवेत् ॥&#x9;055c&lt;br&gt;&#xA;इत्येवं निश्चयं चक्रे सुप्तानां निशि मारणे ।&#x9;056a&lt;br&gt;&#xA;पाण्डूनां सह पाञ्चालैर्द्रोणपुत्रः प्रतापवान् ॥&#x9;056c&lt;br&gt;&#xA;स क्रूरां मतिमास्थाय विनिश्चित्य मुहुर्मुहुः ।&#x9;057a&lt;br&gt;&#xA;सुप्तौ प्राबोधयत्तौ तु मातुलं भोजमेव च ॥&#x9;057c&lt;br&gt;&#xA;तौ प्रबुद्धौ महात्मानौ कृपभोजौ महाबालौ ।&#x9;058a&lt;br&gt;&#xA;058c&#x9;नोत्तरं प्रतिपद्येतां तत्र युक्तं ह्रिया वृतौ ॥&lt;br&gt;&#xA;स मुहूर्तमिव ध्यात्वा तावुभौ वाक्यमब्रवीत् ॥&#x9;059ac&lt;br&gt;&#xA;हतो दुर्योधनो राजा एकवीरो मबाहलः ।&#x9;060a&lt;br&gt;&#xA;यस्यार्थे वैरमस्माभिरासक्तं पाण्डवैः सह ॥&#x9;060c&lt;br&gt;&#xA;एकाकी बहुभिः क्षुद्रैराहवे शुद्धविक्रमः ।&#x9;061a&lt;br&gt;&#xA;पातितो भीमसेनेन एकादशचमूपतिः ॥&#x9;061c&lt;br&gt;&#xA;वृकोदरेण क्षुद्रेण सुनृशंसमिदं कृतम् ।&#x9;062a&lt;br&gt;&#xA;मूर्धाभिषिक्तस्य शिरः पादेन परिमृद्नता ॥&#x9;062c&lt;br&gt;&#xA;विनर्दन्ति च पाञ्चालाः क्ष्वेलन्ति च हसन्ति च ।&#x9;063a&lt;br&gt;&#xA;धमन्ति शङ्खाञ्शतशो हृष्टा घ्नन्ति च दुन्दुभीन् ॥&#x9;063c&lt;br&gt;&#xA;वादित्रघोषस्तुमुलो विमिश्रः शङ्खनिःस्वनैः ।&#x9;064a&lt;br&gt;&#xA;अनिलेनेरितो घोरो दिशः पूरयतीव ह ॥&#x9;064c&lt;br&gt;&#xA;अश्वानां हेषमाणानां गजानां चैव बृंहताम् ।&#x9;065a&lt;br&gt;&#xA;सिंहनादश्च शूराणां श्रूयते सुमहानयम् ॥&#x9;065c&lt;br&gt;&#xA;दिशं प्राचीं समाश्रित्य हृष्टानां गच्छतां भृशम् ।&#x9;066a&lt;br&gt;&#xA;रथनेमिस्वनाश्चैव श्रूयन्ते रोमहर्षणाः ॥&#x9;066c&lt;br&gt;&#xA;पाण्डवैर्धार्तराष्ट्राणां यदिदं कदनं कृतम् ।&#x9;067a&lt;br&gt;&#xA;वयमेव त्रयः शिष्टा अस्मिन्महति वैशसे ॥&#x9;067c&lt;br&gt;&#xA;केचिन्नागशतप्राणाः केचित्सर्वास्त्रकोविदाः ।&#x9;068a&lt;br&gt;&#xA;निहताः पाण्डवैर्यस्मिन्मन्ये कालस्य पर्ययम् ॥&#x9;068c&lt;br&gt;&#xA;एवमेतेन भाव्यं हि नूनं कार्येण तत्त्वतः ।&#x9;069a&lt;br&gt;&#xA;यथा ह्यस्येदृशी निष्ठा कृते यत्नेऽपि दुष्करे ॥&#x9;069c&lt;br&gt;&#xA;भवतोस्तु यदि प्रज्ञा न मोहादपचीयते ।&#x9;070a&lt;br&gt;&#xA;व्यसनेऽस्मिन्महत्यर्थे यन्नः श्रेयस्तदुच्यताम् ॥॥&#x9;070c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/10/002/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/10/002/</guid>
      <description>&lt;p&gt;श्रीः&#xA;अध्यायः 002&#xA;कृपेण द्रौणिम् प्रति कर्तव्योपदेशः ॥ 1 ॥&#xA;कृप उवाच &#x9;001&lt;br&gt;&#xA;श्रुतं ते वचनं सर्वं हेतुयुक्तं मया विभो ।&#x9;001a&lt;br&gt;&#xA;ममापि तु वचः किञ्चिच्छृणुष्वाद्य महाभुज ॥&#x9;001c&lt;br&gt;&#xA;आबद्धा मानुषाः सर्वे निबद्धाः कर्मणोर्द्वयोः ।&#x9;002a&lt;br&gt;&#xA;दैवे पुरुषकारे च परं ताभ्यां न विद्यते ॥&#x9;002c&lt;br&gt;&#xA;न हि दैवेन सिध्यन्ति कार्याण्येकेन सत्तम ।&#x9;003a&lt;br&gt;&#xA;न चापि कर्मणैकेन द्वाभ्यां सिद्धिस्तु योगतः ॥&#x9;003c&lt;br&gt;&#xA;ताभ्यामुभाभ्यां सर्वार्था निबद्धा अधमोत्तमाः ।&#x9;004a&lt;br&gt;&#xA;प्रवृत्ताश्चैव दृश्यन्ते निवृत्ताश्चैव सर्वशः ॥&#x9;004c&lt;br&gt;&#xA;पर्जन्यः पर्वते वर्षन्किन्नु साधयते फलम् ।&#x9;005a&lt;br&gt;&#xA;कृष्टे क्षेत्रे तथा वर्षन्किं न साधयते फलम् ॥&#x9;005c&lt;br&gt;&#xA;उत्थानं चापि दैवस्य ह्यनुत्थानं च दैवतम् ।&#x9;006a&lt;br&gt;&#xA;व्यर्थं भवति सर्वत्र पूर्वस्तत्र विनिश्चयः ॥&#x9;006c&lt;br&gt;&#xA;सुवृष्टे च यथा देवे सम्यक् क्षेत्रे च कर्षिते ।&#x9;007a&lt;br&gt;&#xA;बीजं महागुणं भूयात्तथा सिद्धिर्हि मानुषी ॥&#x9;007c&lt;br&gt;&#xA;तयोर्दैवं तु दुश्चिन्त्यं स्ववशेनैव वर्तते ।&#x9;008a&lt;br&gt;&#xA;प्राज्ञाः पुरुषकारे तु वर्तन्ते दैवमास्थिताः ॥&#x9;008c&lt;br&gt;&#xA;ताभ्यां सर्वे हि कार्यार्था मनुष्याणां नरर्षभ ।&#x9;009a&lt;br&gt;&#xA;विचेष्टन्तः स्म दृश्यन्ते निवृत्तास्तु तथैव च ॥&#x9;009c&lt;br&gt;&#xA;कृतः पुरुषकारश्च सोऽपि दैवेन सिध्यति ।&#x9;010a&lt;br&gt;&#xA;तथास्य कर्मणः कर्तुरभिनिर्वर्तते फलम् ॥&#x9;010c&lt;br&gt;&#xA;उत्थानं च मनुष्याणां दक्षाणां दैववर्जितम् ।&#x9;011a&lt;br&gt;&#xA;अभलं दृश्यते लोके सम्यगप्युपपादितम् ॥&#x9;011c&lt;br&gt;&#xA;तत्रालसा मनुष्याणां ये भवन्त्यमनस्विनः ।&#x9;012a&lt;br&gt;&#xA;उत्थानं ते विगर्हन्ति प्राज्ञानां तन्न रोचते ॥&#x9;012c&lt;br&gt;&#xA;प्रायशो हि कृतं कर्म नाफलं दृश्यते भुवि ।&#x9;013a&lt;br&gt;&#xA;अकृत्वा च पुनर्दुःखं कर्म पश्येन्महाफलम् ॥&#x9;013c&lt;br&gt;&#xA;चेष्टामकुर्वंल्लभते यदि किञ्चिद्यदृच्छया ।&#x9;014a&lt;br&gt;&#xA;यो वा न लभते कृत्वा दुर्दर्शौ तावुभावपि ॥&#x9;014c&lt;br&gt;&#xA;शक्नोति जीवितुं दक्षो नालसः सुखमेधते ।&#x9;015a&lt;br&gt;&#xA;दृश्यन्ते जीवलोकेऽस्मिन्दक्षाः प्रायो हितैषिणः ॥&#x9;015c&lt;br&gt;&#xA;यदि दक्षः समारम्भात्कर्मणो नाश्नुते फलम् ।&#x9;016a&lt;br&gt;&#xA;नास्य वाच्यं भवेत्किञ्चिल्लब्धव्यं वाऽधिगच्छति ॥&#x9;016c&lt;br&gt;&#xA;नाकृत्वा कर्म लोके हि फलं विन्दति कर्हिचित् ।&#x9;017a&lt;br&gt;&#xA;स तु वक्तव्यतां याति द्वेष्यो भवति भूयशः ॥&#x9;017c&lt;br&gt;&#xA;एवमेतदनादृत्य वर्तते यस्त्वतोऽन्यथा ।&#x9;018a&lt;br&gt;&#xA;स करोत्यात्मनोऽनर्थानेष बुद्धिमतां नयः ॥&#x9;018c&lt;br&gt;&#xA;हीनं पुरुषकारेण यदि दैवेन वा पुनः ।&#x9;019a&lt;br&gt;&#xA;कारणाभ्यामथैताभ्यामुत्थानमफलं भवेत् ॥&#x9;019c&lt;br&gt;&#xA;हीनं पुरुषकारेण कर्म त्विह न सिध्यति ॥&#x9;020ac&lt;br&gt;&#xA;दैवतेभ्यो नमस्कृत्य यस्त्वर्थान्सम्यगीहते ।&#x9;021a&lt;br&gt;&#xA;दक्षो दाक्षिण्यसम्पन्नो न स मोघैर्विहन्यते ॥&#x9;021c&lt;br&gt;&#xA;सम्यगीहा पुनरियं या वृद्धानुपसेवते ।&#x9;022a&lt;br&gt;&#xA;आपृच्छति च यच्छ्रेयः करोति च हितं वचः ॥&#x9;022c&lt;br&gt;&#xA;उत्थायोत्थाय हि सदा प्रष्टव्या वृद्धसम्मताः ।&#x9;023a&lt;br&gt;&#xA;ते स्म योगे परं मूलं तन्मूला सिद्धिरुच्यते ॥&#x9;023c&lt;br&gt;&#xA;वृद्धानां वचनं श्रुत्वा योऽभ्युत्थानं प्रयोजयेत् ।&#x9;024a&lt;br&gt;&#xA;उत्थानस्य फलं सम्यक्तदा स लभतेऽचिरात् ॥&#x9;024c&lt;br&gt;&#xA;रागात्क्रोधाद्भयाल्लोभाद्योऽर्थानीहेत मानवः ।&#x9;025a&lt;br&gt;&#xA;अनीशश्चावमानी च स शीघ्रं भ्रश्यते श्रियः ॥&#x9;025c&lt;br&gt;&#xA;सोयं दुर्योधनेनार्थो लुब्धेनादीर्घदर्शिना ।&#x9;026a&lt;br&gt;&#xA;असमर्थः समारब्धो मूढत्वादविचिन्तितः ॥&#x9;026c&lt;br&gt;&#xA;हितबुद्धीननादृत्य सम्मन्त्र्यासाधुभिः सह ।&#x9;027a&lt;br&gt;&#xA;वार्यमाणोऽकरोद्वैरं पाण्डवैर्गुणवत्तरैः ॥&#x9;027c&lt;br&gt;&#xA;पूर्वमप्यतिदुःशीलो न धैर्यं कर्तुमर्हति ।&#x9;028a&lt;br&gt;&#xA;तपत्यर्थे विपन्ने हि मित्राणां न कृतं वचः ॥&#x9;028c&lt;br&gt;&#xA;अनुवर्तामहे यत्तु तं वयं पापपूरुषम् ।&#x9;029a&lt;br&gt;&#xA;अस्मानप्यनयस्तस्मात्प्राप्तोऽयं दारुणो महान् ॥&#x9;029c&lt;br&gt;&#xA;अनेन तु ममाद्यापि व्यसनेनोपतापिता ।&#x9;030a&lt;br&gt;&#xA;बुद्धिश्चिन्तयते किञ्चित्स्वं श्रेयो नावबुध्यते ॥&#x9;030c&lt;br&gt;&#xA;मुह्यता तु मनुष्येण प्रष्टव्याः सुहृदो जनाः ।&#x9;031a&lt;br&gt;&#xA;तत्रास्य बुद्धिर्विनयस्तत्र श्रेयश्च पश्यति ॥&#x9;031c&lt;br&gt;&#xA;ततोऽस्य मूलं कार्याणां बुद्ध्या निश्चित्य वै बुधाः ।&#x9;032a&lt;br&gt;&#xA;तेऽत्र पृष्टा यथा ब्रूयुस्तत्कर्तव्यं तथा भवेत् ॥&#x9;032c&lt;br&gt;&#xA;ते वयं धृतराष्ट्रं च गान्धारीं च यशस्विनीम् ।&#x9;033a&lt;br&gt;&#xA;उपपृच्छामहे गत्वा विदुरं च महामतिम् ॥&#x9;033c&lt;br&gt;&#xA;ते पृष्टास्तु वदेयुर्यच्छ्रेयो नः समनन्तरम् ।&#x9;034a&lt;br&gt;&#xA;तदस्माभिः पुनः कार्यमिति मे नैष्ठिकी मतिः ॥&#x9;034c&lt;br&gt;&#xA;अनारम्भात्तु कार्याणां नार्थः सम्पद्यते क्वचित् ॥&#x9;035ac&lt;br&gt;&#xA;कृते पुरुषकारे तु येषां कार्यं न सिध्यति ।&#x9;036a&lt;br&gt;&#xA;दैवेनोपहतास्ते तु नात्र कार्या विचारणा ॥॥&#x9;036c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/10/003/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/10/003/</guid>
      <description>&lt;p&gt;श्रीः&#xA;अध्यायः 003&#xA;द्रौणिना कृपवचनमनादृत्य कृपकृतवर्मणोः पुरतः निशि प्रसुप्तपाण्डुपाञ्चालहननप्रतिज्ञानम् ॥ 1 ॥&#xA;सञ्जय उवाच &#x9;001&lt;br&gt;&#xA;कृपस्य वचनं श्रुत्वा धर्मार्थसहितं शुभम् ।&#x9;001a&lt;br&gt;&#xA;अश्वत्थामा महाराज दुःखशोकसमन्वितः ॥&#x9;001c&lt;br&gt;&#xA;दह्यमानस्तु शोकेन प्रदीप्तेनाग्निना यथा ।&#x9;002a&lt;br&gt;&#xA;क्रूरं मनस्ततः कृत्वा तावुभौ प्रत्यभाषत ॥&#x9;002c&lt;br&gt;&#xA;पुरुषेपुरुषे बुद्धिर्याया भवति शोभना ।&#x9;003a&lt;br&gt;&#xA;तुष्यन्ति च पृथक्सर्वे प्रज्ञया ते स्वयास्वया ॥&#x9;003c&lt;br&gt;&#xA;सर्वो हि मन्यते लोक आत्मानं बुद्धिमत्तरम् ।&#x9;004a&lt;br&gt;&#xA;सर्वस्यात्मा बहुमतः सर्वोत्मानं प्रशंसति ॥&#x9;004c&lt;br&gt;&#xA;सर्वस्य हि स्वका प्रज्ञा साधुवादे प्रतिष्ठिता ।&#x9;005a&lt;br&gt;&#xA;परबुद्धिं च निन्दन्ति स्वां प्रशंसन्ति चासकृत् ॥&#x9;005c&lt;br&gt;&#xA;कारणान्तरयोगेन येषां संवदते मतिः ।&#x9;006a&lt;br&gt;&#xA;तेऽन्योन्येन च तुष्यन्ति बहुमन्यन्ति चासकृत् ॥&#x9;006c&lt;br&gt;&#xA;तस्यैव तु मनुष्यस्य सासा बुद्धिस्तदातदा ।&#x9;007a&lt;br&gt;&#xA;कालयोगे विपर्यासं प्राप्यान्योन्यं विपद्यते ॥&#x9;007c&lt;br&gt;&#xA;अनित्यत्वात्तु चित्तानां मनुष्याणां विशेषतः ।&#x9;008a&lt;br&gt;&#xA;चित्तवैक्लव्यमासाद्य सासा बुद्धिः प्रजायते ॥&#x9;008c&lt;br&gt;&#xA;यथा हि वैद्यः कुशलो ज्ञात्वा व्याधिं यथाविधि ।&#x9;009a&lt;br&gt;&#xA;भैषज्यं कुरुते योगात्प्रशमार्थमिति प्रभो ॥&#x9;009c&lt;br&gt;&#xA;एवं कार्यस्य योगार्थं बुद्धिं कुर्वन्ति मानवाः |&#x9;010a&lt;br&gt;&#xA;प्रज्ञया च स्वया युक्त्या तां च गृह्णन्ति वै बुधाः ॥&#x9;010c&lt;br&gt;&#xA;अन्यया यौवने बाल्ये बुद्ध्या भवति मोहितः ।&#x9;011a&lt;br&gt;&#xA;मध्येऽन्यया जरायां तु सोन्यां रोचयते मतिम् ॥&#x9;011c&lt;br&gt;&#xA;व्यसन वा महाघोरं समृद्धिं चापि तादृशीम् ।&#x9;012a&lt;br&gt;&#xA;अवाप्य पुरुषो भोज कुरुते बुद्धिवैकृतम् ॥&#x9;012c&lt;br&gt;&#xA;एकस्मिन्नेव पुरुषे सासा बुद्धिस्तदातदा ।&#x9;013a&lt;br&gt;&#xA;भवत्यनित्या प्रज्ञा हि सा तस्यैव न रोचते ॥&#x9;013c&lt;br&gt;&#xA;निश्चित्य तु यथाप्रज्ञं यां मतिं साधु पश्यति ।&#x9;014a&lt;br&gt;&#xA;तया प्रकुरुते भावं सा तस्योद्योगकारिका ॥&#x9;014c&lt;br&gt;&#xA;सर्वो हि पुरुषो भोज साध्वेतदिति निश्चितः ।&#x9;015a&lt;br&gt;&#xA;कर्तुमारभते प्रीतिं मरणादिषु कर्मसु ॥&#x9;015c&lt;br&gt;&#xA;सर्वे हि युक्तां विज्ञाय प्रज्ञां वापि स्वकां नराः ।&#x9;016a&lt;br&gt;&#xA;चेष्टन्ते विविधां चेष्टां हितमित्येव जानते ॥&#x9;016c&lt;br&gt;&#xA;उपजाता व्यसनजा येयमद्य मतिर्मम ।&#x9;017a&lt;br&gt;&#xA;युवयोस्तां प्रवक्ष्यामि सर्वेषां शोकनाशिनीम् ॥&#x9;017c&lt;br&gt;&#xA;प्रजापतिः प्रजाः सृष्ट्वा कर्म तासु विधाय च ।&#x9;018a&lt;br&gt;&#xA;वर्णेवर्णे समाधत्त ह्येकैकं गुणवत्तरम् ॥&#x9;018c&lt;br&gt;&#xA;ब्राह्मणे वेदमग्र्यं तु क्षत्रिये तेज उत्तमम् ।&#x9;019a&lt;br&gt;&#xA;दाक्ष्यं वैश्ये च शूद्रे च सर्ववर्णानुकूलताम् ॥&#x9;019c&lt;br&gt;&#xA;अदान्तो ब्राह्मणोऽसाधुर्निस्तेजाः क्षत्रियो मृतः ।&#x9;020a&lt;br&gt;&#xA;अदक्षो निन्द्यते वैश्यः शूद्रश्च प्रतिकूलवान् ॥&#x9;020c&lt;br&gt;&#xA;सोऽस्मि जातः कुले श्रेष्ठे ब्राह्मणैरभिपूजिते ।&#x9;021a&lt;br&gt;&#xA;मन्दभाग्यतयाऽस्म्येतं क्षत्रधर्ममनुष्ठितः ॥&#x9;021c&lt;br&gt;&#xA;क्षत्रधर्मं विदित्वाऽहं यदि ब्राह्मण्यमाश्रितः ।&#x9;022a&lt;br&gt;&#xA;प्रकरिष्ये महत्कर्म न मे तत्साधुसम्मतम् ॥&#x9;022c&lt;br&gt;&#xA;धारयित्वा धनुर्दिव्यं दिव्यान्यस्त्राणि चाहवे ।&#x9;023a&lt;br&gt;&#xA;पितरं निहतं दृष्ट्वा किन्नु वक्ष्यामि संसदि ॥&#x9;023c&lt;br&gt;&#xA;सोऽहमद्य यथाकामं क्षत्रधर्ममवाप्य च ।&#x9;024a&lt;br&gt;&#xA;गन्ताऽस्मि पदवीं राज्ञः पितुश्चापि महात्मनः ॥&#x9;024c&lt;br&gt;&#xA;अद्य स्वप्स्यन्ति पाञ्चाला विश्वस्ता जितकाशिनः ।&#x9;025a&lt;br&gt;&#xA;विमुक्तयुग्यकवचा हर्षेण च समन्विताः ।&#x9;025c&lt;br&gt;&#xA;वयं जिता मताश्चैषां श्रान्ता व्यायामकर्शिताः ॥&#x9;025e&lt;br&gt;&#xA;तेषां निशि प्रसुप्तानां सुस्थानां शिबिरे स्वके ।&#x9;026a&lt;br&gt;&#xA;अवस्कन्दं करिष्यामि शिबिरस्याद्य दुष्करम् ॥&#x9;026c&lt;br&gt;&#xA;तानवस्कन्द्य शिबिरे प्रेतभूतानचेतसः ।&#x9;027a&lt;br&gt;&#xA;सूदयिष्यामि विक्रम्य मघवानिव दानवान् ॥&#x9;027c&lt;br&gt;&#xA;अद्य तान्सहितान्सर्वान्धृष्टद्युम्नपुरोगमान् ।&#x9;028a&lt;br&gt;&#xA;सूदयिष्यामि विक्रम्य कक्षं दीप्त इवानलः ॥&#x9;028c&lt;br&gt;&#xA;निहत्य चैव पाञ्चालाञ्शान्तिं लब्धाऽस्मि सत्तम ॥&#x9;029ac&lt;br&gt;&#xA;पाञ्चालेषु चरिष्यामि सूदयन्नद्य संयुगे ।&#x9;030a&lt;br&gt;&#xA;पिनाकपाणिः सङ्क्रुद्धः स्वयं रुद्रः पशुष्विव ॥&#x9;030c&lt;br&gt;&#xA;अद्याहं सर्वपाञ्चालान्निकृत्या च निकृष्य च ।&#x9;031a&lt;br&gt;&#xA;अर्दयिष्यामि संहृष्टो रणे पाण्डुसुतांस्तथा ।&#x9;031c&lt;br&gt;&#xA;&#39;सूदयिष्यामि सङ्क्रुद्धः पशूनिव पिनाकधृत् ॥&#39;&#x9;031e&lt;br&gt;&#xA;अद्याहं सर्वपाञ्चालैः कृत्वा भूमिं शरीरिणीम् ।&#x9;032a&lt;br&gt;&#xA;प्रहृत्यैकेन शस्त्रेण भविष्याम्यनृणः पितुः ॥&#x9;032c&lt;br&gt;&#xA;दुर्योधनस्य कर्णस्य भीष्मसैन्धवयोरपि ।&#x9;033a&lt;br&gt;&#xA;गमिष्यामि निशावेलां पदवीमद्य दुर्गमाम् ॥&#x9;033c&lt;br&gt;&#xA;अद्य पाञ्चालराजस्य धृष्टद्युम्नस्य वै निशि ।&#x9;034a&lt;br&gt;&#xA;विरात्रे प्रमथिष्यामि पशोरिव शिरो बलात् ॥&#x9;034c&lt;br&gt;&#xA;अद्य पाञ्चालपाण्डूनां शयितानां शिरो निशि ।&#x9;035a&lt;br&gt;&#xA;खड्गेन निशितेनाजौ प्रमथिष्यामि गौतम ॥&#x9;035c&lt;br&gt;&#xA;अद्य पाञ्चालसेनां तां निहत्य निशि सौप्तिके ।&#x9;036a&lt;br&gt;&#xA;कृतकृत्यः सुखी चैव भविष्यामि महामते ॥॥&#x9;036c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/10/004/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/10/004/</guid>
      <description>&lt;p&gt;श्रीः&#xA;अध्यायः 004&#xA;द्रौणिकृपयोः संवादः ॥ 1 ॥&#xA;कृप उवाच &#x9;001&lt;br&gt;&#xA;दिष्ट्या ते प्रतिकर्तव्ये मतिर्जातेयमच्युत ।&#x9;001a&lt;br&gt;&#xA;न त्वां वारयितुं शक्तो वज्रपाणिरपि स्वयम् ॥&#x9;001c&lt;br&gt;&#xA;अनुयास्यावहे त्वां तु प्रभाते सहितावुभौ ।&#x9;002a&lt;br&gt;&#xA;अद्य रात्रौ विश्रमस्व विमुक्तकवचध्वजः ॥&#x9;002c&lt;br&gt;&#xA;अहं त्वामनुयास्यामि कृतवर्मा च सात्वतः ।&#x9;003a&lt;br&gt;&#xA;परानभिमुखं यान्तं रथावास्थाय दंशितौ ॥&#x9;003c&lt;br&gt;&#xA;आवाभ्यां सहितः शत्रूञ्श्वो निहन्ता समागमे ।&#x9;004a&lt;br&gt;&#xA;विक्रम्य रथिनां श्रेष्ठ पाञ्चालान्सपदानुगान् ॥&#x9;004c&lt;br&gt;&#xA;शक्तस्त्वमसि विक्रम्य विश्रमस्व निशामिमाम् ।&#x9;005a&lt;br&gt;&#xA;चिरं ते जाग्रतस्तात स्वप तावन्निशामिमाम् ॥&#x9;005c&lt;br&gt;&#xA;विश्रान्तश्च विनिद्रश्च स्वस्थचित्तश्च मानद ।&#x9;006a&lt;br&gt;&#xA;समेत्य समरे शत्रून्वधिष्यसि न संशयः ॥&#x9;006c&lt;br&gt;&#xA;न हि त्वां रथिनां श्रेष्ठं प्रगृहीतवरायुधम् ।&#x9;007a&lt;br&gt;&#xA;जेतुमुत्सहते कश्चिदपि देवेषु पावकिः ॥&#x9;007c&lt;br&gt;&#xA;कृपेण सहितं यान्तं गुप्तं च कृतवर्मणा ।&#x9;008a&lt;br&gt;&#xA;को द्रौणिं युधि संरब्धं योधयेदपि देवराट् ॥&#x9;008c&lt;br&gt;&#xA;ते वयं निशि विश्रान्ता विनिद्रा विगतज्वराः ।&#x9;009a&lt;br&gt;&#xA;प्रभातायां रजन्यां वै निहनिष्याम शात्रवान् ॥&#x9;009c&lt;br&gt;&#xA;तव ह्यस्त्राणि दिव्यानि मम चैव न संशयः ।&#x9;010a&lt;br&gt;&#xA;सात्वतोपि महेष्वासो नित्यं युद्धेषु कोविदः ॥&#x9;010c&lt;br&gt;&#xA;ते वयं सहितास्तात सर्वाञ्शत्रून्समागतान् ।&#x9;011a&lt;br&gt;&#xA;प्रसह्य समरे हत्वा प्रीतिं प्राप्स्याम पुष्कलाम् ॥&#x9;011c&lt;br&gt;&#xA;विश्रमस्व त्वमव्यग्रः स्वप चेमां निशां सुखम् ।&#x9;012a&lt;br&gt;&#xA;अहं च कृतवर्मा च प्रभाते त्वां नरोत्तमम् ॥&#x9;012c&lt;br&gt;&#xA;अनुयास्याव सहितौ धन्विनौ परतापनौ ।&#x9;013a&lt;br&gt;&#xA;रथिनं त्वरया यान्तं रथमास्थाय दंशितौ ॥&#x9;013c&lt;br&gt;&#xA;स गत्वा शिबिरं तेषां नाम विश्राव्य चाहवे ।&#x9;014a&lt;br&gt;&#xA;ततः कर्ताऽसि शत्रूणां युध्यतां कदनं महत् ॥&#x9;014c&lt;br&gt;&#xA;कृत्वा च कदनं तेषां प्रभाते विमलेऽहनि ।&#x9;015a&lt;br&gt;&#xA;विहरस्व यथा शक्रः सूदयित्वा महासुरान् ॥&#x9;015c&lt;br&gt;&#xA;त्वं हि शक्तो रणे जेतुं पाञ्चालानां वरूथिनीम् ।&#x9;016a&lt;br&gt;&#xA;दैत्यसेनामिव क्रुद्धः सर्वदानवसूदनः ॥&#x9;016c&lt;br&gt;&#xA;मया त्वां सहितं सङ्ख्ये गुप्तं च कृतवर्मणा ।&#x9;017a&lt;br&gt;&#xA;न सहेत विभुः साक्षाद्वज्रपाणिरपि स्वयम् ॥&#x9;017c&lt;br&gt;&#xA;न चाहं समरे तात कृतवर्मा न चैव हि ।&#x9;018a&lt;br&gt;&#xA;अनिर्जित्य रणे पाण्डूनपयास्यामि कर्हिचित् ॥&#x9;018c&lt;br&gt;&#xA;हत्वा च समरे क्षुद्रान्पाञ्चालान्पाण्डुभिः सह ।&#x9;019a&lt;br&gt;&#xA;निवर्तिष्यामहे सर्वे हता वा स्वर्गगा वयम् ॥&#x9;019c&lt;br&gt;&#xA;सर्वोपायैः सहायास्ते प्रभाते वयमाहवे ।&#x9;020a&lt;br&gt;&#xA;सत्यमेतन्महाबाहो प्रब्रवीमि तवानघ ॥&#x9;020c&lt;br&gt;&#xA;एवमुक्तस्ततो द्रौणिक्रमातुलेन हितं वचः ।&#x9;021a&lt;br&gt;&#xA;अब्रवीन्मातुलं राजन्क्रोधादुद्धृत्य लोचने ॥&#x9;021c&lt;br&gt;&#xA;आतुरस्य कुतो निद्रा नरस्यामर्षितस्य च ।&#x9;022a&lt;br&gt;&#xA;अर्थांश्चिन्तयतश्चापि कामयानस्य वा पुनः ॥&#x9;022c&lt;br&gt;&#xA;तदिदं समनुप्राप्तं पश्य मेऽद्य चतुष्टयम् ।&#x9;023a&lt;br&gt;&#xA;यस्य भागश्चतुर्थो मे स्वप्नमह्नाय नाशयेत् ॥&#x9;023c&lt;br&gt;&#xA;किं नाम दुःखं लोकेऽस्मिन्पितुर्वधमनुस्मरन् ।&#x9;024a&lt;br&gt;&#xA;हृदयं निर्दहन्मेऽद्य रात्र्यहानि न शाम्यति ॥&#x9;024c&lt;br&gt;&#xA;यथा च निहतः पापैः पिता मम विशेषतः ।&#x9;025a&lt;br&gt;&#xA;प्रत्यक्षमपि ते सर्वं तन्मे मर्माणि कृन्तति ॥&#x9;025c&lt;br&gt;&#xA;कथं हि मादृशो लोके मुहूर्तमपि जीवति ।&#x9;026a&lt;br&gt;&#xA;द्रोणहन्तेति यद्वाचः पाञ्चालानां शृणोम्यहम् ॥&#x9;026c&lt;br&gt;&#xA;धृष्टद्युम्नमहत्वा तु नाहं जीवितुमुत्सहे ।&#x9;027a&lt;br&gt;&#xA;स मे पितुर्वधाद्वध्यः पाञ्चाला ये च सङ्गताः ॥&#x9;027c&lt;br&gt;&#xA;विलापो भग्नसक्थस्य यस्तु राज्ञो मया श्रुतः ।&#x9;028a&lt;br&gt;&#xA;स पुनर्हृदयं कस्य क्रूरस्यापि न निर्दहेत् ॥&#x9;028c&lt;br&gt;&#xA;कस्य ह्यकरुणस्यापि नेत्राभ्यामश्रु नाव्रजेत् ।&#x9;029a&lt;br&gt;&#xA;नृपतेर्भग्नसक्थस्य श्रुत्वा तादृग्वचः पुनः ॥&#x9;029c&lt;br&gt;&#xA;यश्चायं मित्रपक्षो मे मयि जीवति निर्जितः ।&#x9;030a&lt;br&gt;&#xA;शोकं मे वर्धयत्येष वारिवेग इवार्णवम् ॥&#x9;030c&lt;br&gt;&#xA;एकाग्रमनसो मेऽद्य कुतो निद्रा कुतः सुखम् ॥&#x9;031ac&lt;br&gt;&#xA;वासुदेवार्जुनाभ्यां च तानहं परिरक्षितान् ।&#x9;032a&lt;br&gt;&#xA;अविषह्यतमान्मन्ये महेन्द्रेणापि सत्तम ॥&#x9;032c&lt;br&gt;&#xA;न चापि शक्तः संयन्तुमस्मात्कार्यात्कथञ्चन ।&#x9;033a&lt;br&gt;&#xA;तं न पश्यामि लोकेऽस्मिन्यो मां कोपान्निवर्तयेत् ॥&#x9;033c&lt;br&gt;&#xA;इति मे निश्चिता बुद्धिरेषा साधुमता मम ॥&#x9;034ac&lt;br&gt;&#xA;वादिकैः कथ्यमानस्तु मित्राणां मे पराभवः ।&#x9;035a&lt;br&gt;&#xA;पाण्डवानां च विजयो हृदयं दहतीव मे ॥&#x9;035c&lt;br&gt;&#xA;अहं तु कदनं कृत्वा शत्रूणामद्य सौप्तिके ।&#x9;036a&lt;br&gt;&#xA;ततो विश्रमिता चैव स्वप्ता च विगतज्वरः ॥॥&#x9;036c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/10/005/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/10/005/</guid>
      <description>&lt;p&gt;श्रीः&#xA;अध्यायः 005&#xA;कृपेण प्रसुप्तमारणस्याधार्मिकत्वकथनेन प्रतिषेधनेऽपि पितृवधामर्षिणा द्रौणिना जिघांसया रिपुशिबिरद्वारगमनम् ॥ 1 ॥ कृपकृतवर्मभ्यामपि सौहार्दात्तदनुगमनम् ॥ 2 ॥&#xA;कृप उवाच &#x9;001&lt;br&gt;&#xA;शुश्रूषुरपि दुर्मेधाः पुरुषोऽनियतेन्द्रियः ।&#x9;001a&lt;br&gt;&#xA;नालं वेदयितुं कृत्स्नौ धर्मार्थाविति मे मतिः ॥&#x9;001c&lt;br&gt;&#xA;तथैव तावन्मेधावी विनयं यो न शिक्षते ।&#x9;002a&lt;br&gt;&#xA;न च किञ्चन जानाति सोऽपि धर्मार्थनिश्चयम् ॥&#x9;002c&lt;br&gt;&#xA;[चिरं ह्यपि जडः शूरः पण्डितं पर्युपास्य ह ।&#x9;003a&lt;br&gt;&#xA;न स धर्मान्विजानाति दर्वी सूपरसानिव ॥&#x9;003c&lt;br&gt;&#xA;मुहूर्तमपि तं प्राज्ञः पण्डितं पर्युपास्य हि ।&#x9;004a&lt;br&gt;&#xA;क्षिप्रं धर्मान्विजानाति जिह्वा सूपरसानिव ॥&#x9;004c&lt;br&gt;&#xA;शुश्रूषुस्त्वेव मेधावी पुरुषो नियतेन्द्रियः ।&#x9;005a&lt;br&gt;&#xA;जानीयादागमान्सर्वान्ग्राह्यं च न विरोधयेत् ॥&#x9;005c&lt;br&gt;&#xA;अनयस्त्ववमानी यो दुरात्मा पापपूरुषः ।&#x9;006a&lt;br&gt;&#xA;दिष्टमुत्सृज्य कल्याणं करोति बहुपातकम् ॥&#x9;006c&lt;br&gt;&#xA;नाथवन्तं तु सुहृदः प्रतिषेधन्ति पातकात् ।&#x9;007a&lt;br&gt;&#xA;निवर्तते तु लक्ष्मीवान्नालक्ष्मीवान्निवर्तते ॥&#x9;007c&lt;br&gt;&#xA;यथा ह्युच्चावचैर्वाक्यैः क्षिप्तचित्तो नियम्यते ।&#x9;008a&lt;br&gt;&#xA;तथैव सुहृदा शक्यो नशक्यस्त्ववसीदति ॥&#x9;008c&lt;br&gt;&#xA;तथैव सुहृदोऽप्राज्ञान्कुर्वाणान्कर्म पापकम् ।&#x9;009a&lt;br&gt;&#xA;प्राज्ञाः सम्प्रतिषेधन्ति यथाशक्ति पुनःपुनः ॥&#x9;009c&lt;br&gt;&#xA;स कल्याणे मनः कृत्वा नियम्यात्मानमात्मना ।&#x9;010a&lt;br&gt;&#xA;कुरु मे वचनं तात येन पश्चान्न तप्स्यसे ॥&#x9;010c&lt;br&gt;&#xA;न वधः पूज्यते लोके सुप्तानामिह धर्मतः ।&#x9;011a&lt;br&gt;&#xA;तथैव न्यस्तशस्त्राणां विमुक्तरथवाजिनाम् ॥&#x9;011c&lt;br&gt;&#xA;ये च ब्रूयुस्तवास्मीति ये च स्युः शरणागताः ।&#x9;012a&lt;br&gt;&#xA;विमुक्तमूर्धजा ये च ये चापि हतवाहनाः ॥&#x9;012c&lt;br&gt;&#xA;अद्य स्वप्स्यन्ति पाञ्चाला विमुक्तकवचा विभो ।&#x9;013a&lt;br&gt;&#xA;विश्वस्ता रजनीं सर्वे प्रेता इव विचेतसः ॥&#x9;013c&lt;br&gt;&#xA;यस्तेषां तदवस्थानां द्रुह्येत पुरुषोऽनृजुः ।&#x9;014a&lt;br&gt;&#xA;व्यक्तं स नरके मज्जेदगाधे विपुलेऽप्लवे ॥&#x9;014c&lt;br&gt;&#xA;सर्वास्त्रविदुषां लोके श्रेष्ठस्त्वमसि विश्रुतः ।&#x9;015a&lt;br&gt;&#xA;न च ते जातु लोकेऽस्मिन्सुसूक्ष्ममपि किल्बिषम् ॥&#x9;015c&lt;br&gt;&#xA;त्वं पुनः सूर्यसङ्काशः श्वोभूत उदिते रवौ ।&#x9;016a&lt;br&gt;&#xA;प्रकाशे सर्वभूतानां विजेता युधि शात्रवान् ॥&#x9;016c&lt;br&gt;&#xA;असम्भावितरूपं हि त्वयि कर्म विगर्हितम् ।&#x9;017a&lt;br&gt;&#xA;शुक्ले रक्तमिव न्यस्तं भवेदिति मतिर्मम ॥&#x9;017c&lt;br&gt;&#xA;अश्वत्थामोवाच &#x9;018&lt;br&gt;&#xA;एवमेव यथाऽऽत्थ त्वमनुशाससि मातुल ।&#x9;018a&lt;br&gt;&#xA;तैस्तु पूर्वमयं सेतुः समन्ताद्विह्वलीकृतः ॥&#x9;018c&lt;br&gt;&#xA;प्रत्यक्षं भूमिपालानां भवतां चापि सन्निधौ ।&#x9;019a&lt;br&gt;&#xA;न्यस्तशस्त्रो मम पिता धृष्टद्युम्नेन पातितः ॥&#x9;019c&lt;br&gt;&#xA;कर्णश्च पतिते चक्रे उत्थास्यन्रथिनां वरः ।&#x9;020a&lt;br&gt;&#xA;उत्तमे व्यसने मग्नो हतो गाण्डीवधन्वना ॥&#x9;020c&lt;br&gt;&#xA;तथा शान्तनवो भीष्मो न्यस्तशस्त्रो निरायुधः ।&#x9;021a&lt;br&gt;&#xA;शिखण्डिनं पुरस्कृत्य हतो गाण्डीवधन्वना ॥&#x9;021c&lt;br&gt;&#xA;भूरिश्रवा महेष्वासस्तथा प्रायगतो रणे ।&#x9;022a&lt;br&gt;&#xA;क्रोशतां भूमिपालानां युयुधानेन पातितः ॥&#x9;022c&lt;br&gt;&#xA;दुर्योधनश्च भीमेन समेत्य गदया मृधे ।&#x9;023a&lt;br&gt;&#xA;पश्यतां भूमिपालानामधर्मेण निपातितः ॥&#x9;023c&lt;br&gt;&#xA;एकाकी बहुभिस्तत्र परिवार्य महारथैः ।&#x9;024a&lt;br&gt;&#xA;अधर्मेण नरव्याघ्रो भीमसेनेन पातितः ॥&#x9;024c&lt;br&gt;&#xA;विलापो भग्नसक्थस्य यो मे राज्ञः परिश्रुतः ।&#x9;025a&lt;br&gt;&#xA;वादिकानां कथयतां स मे मर्माणि कृन्तति ॥&#x9;025c&lt;br&gt;&#xA;एवं चाधार्मिकाः पापाः पाञ्चाला भिन्नसेतवः ।&#x9;026a&lt;br&gt;&#xA;तानेवं भिन्नमर्यादान्किं भवान्न विगर्हति ॥&#x9;026c&lt;br&gt;&#xA;पितृहन्तॄनहं हत्वा पाञ्चालान्निशि सौप्तिके ।&#x9;027a&lt;br&gt;&#xA;कामं कीटः पतङ्गो वा जन्म प्राप्य भवामि वै ॥&#x9;027c&lt;br&gt;&#xA;त्वरे चाहमनेनाद्य यदिदं मे चिकीर्षितम् ।&#x9;028a&lt;br&gt;&#xA;तस्य मे त्वरमाणस्य कुतो निद्रा कुतः सुखम् ॥&#x9;028c&lt;br&gt;&#xA;न स जातः पुमाल्ँलोके कश्चिन्न स भविष्यति ।&#x9;029a&lt;br&gt;&#xA;यो मे व्यावर्तयेदेतां वधे तेषां कृतां मतिम् ॥&#x9;029c&lt;br&gt;&#xA;सञ्जय उवाच &#x9;030&lt;br&gt;&#xA;एवमुक्त्वा महाराज द्रोणपुत्रः प्रतापवान् ।&#x9;030a&lt;br&gt;&#xA;एकान्ते योजयित्वाऽश्वान्प्रायादभिमुखः परान् ॥&#x9;030c&lt;br&gt;&#xA;तमब्रूतां महात्मानौ भोजशारद्वतावुभौ ।&#x9;031a&lt;br&gt;&#xA;किमयं स्यन्दनो युक्तः किं च कार्यं चिकीर्षितम् ॥&#x9;031c&lt;br&gt;&#xA;एकसार्थप्रयातौ स्वस्त्वया सह नरर्षभ ।&#x9;032a&lt;br&gt;&#xA;समदुःखसुखौ चापि तस्माच्छंसितुमर्हसि ॥&#x9;032c&lt;br&gt;&#xA;अश्वत्थामा तुं सङ्क्रुद्धः पितुर्वधमनुस्मरन् ।&#x9;033a&lt;br&gt;&#xA;ताभ्यां तथ्यं तथाऽऽचख्यौ यदस्यात्मचिकीर्षितम् ॥&#x9;033c&lt;br&gt;&#xA;हत्वा शतसहस्राणि योधानां निशितैः शरैः ।&#x9;034a&lt;br&gt;&#xA;न्यस्तशस्त्रो मम पिता धृष्टद्युम्नेन पातितः ॥&#x9;034c&lt;br&gt;&#xA;तं तथैव वधिष्यामि न्यस्तवर्माणमद्य वै ।&#x9;035a&lt;br&gt;&#xA;पुत्रं पाञ्चालराजस्य पापं पापेन कर्मणा ॥&#x9;035c&lt;br&gt;&#xA;तथा विनिहतः पापः पाञ्चाल्यः पशुवन्मया ।&#x9;036a&lt;br&gt;&#xA;शस्त्रेण विजिताल्ँलोकान्नाप्नुयादिति मे मतिः ॥&#x9;036c&lt;br&gt;&#xA;क्षिप्रं सन्नद्धकवचौ सखड्गावात्तकार्मुकौ ।&#x9;037a&lt;br&gt;&#xA;मामेवाद्य प्रतीक्षेतां रथवर्यौ परन्तपौ ॥&#x9;037c&lt;br&gt;&#xA;इत्युक्त्वा रथमास्थाय प्रायादभिमुखः परान् ।&#x9;038a&lt;br&gt;&#xA;तमन्वगात्कृपो राजन्कृतवर्मा च सात्वतः ॥&#x9;038c&lt;br&gt;&#xA;ते प्रयाता व्यरोचन्त परानभिमुखास्त्रयः ।&#x9;039a&lt;br&gt;&#xA;हूयमाना यथा यज्ञे समिद्धा हव्यवाहनाः ॥&#x9;039c&lt;br&gt;&#xA;ययुश्च शिबिरं तेषां सम्प्रसुप्तजनं विभो ।&#x9;040a&lt;br&gt;&#xA;द्वारदेशमनुप्राप्य द्रौणिस्तस्थौ महारथः ॥॥&#x9;040c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/10/006/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/10/006/</guid>
      <description>&lt;p&gt;श्रीः&#xA;अध्यायः 006&#xA;अश्वत्थाम्नः शिबिरद्वारस्थमहाभूतदर्शनम् ॥ 1 ॥ भूतजिगीषया द्रौणिविसृष्टानामस्त्रशस्त्राणां भूतेन ग्रसनम् ॥ 2 ॥ ततश्चिन्तातान्तस्य द्रौणेर्महादेवोपासनाध्यवसायः ॥ 3 ॥&#xA;धृतराष्ट्र उवाच &#x9;001&lt;br&gt;&#xA;द्वारदेशे ततो द्रौणिमवस्थितमवेक्ष्य तौ ।&#x9;001a&lt;br&gt;&#xA;अकुर्वतां भोजकृपौ किं सञ्जय वदस्व मे ॥&#x9;001c&lt;br&gt;&#xA;सञ्जय उवाच &#x9;002&lt;br&gt;&#xA;कृतवर्माणमामन्त्र्य कृपं च स महारथः ।&#x9;002a&lt;br&gt;&#xA;द्रौणिर्मन्युपरीतात्मा शिबिरद्वारमासदत् ॥&#x9;002c&lt;br&gt;&#xA;तत्र भूतं महाकायं चन्द्रार्कसदृशद्युतिम् ।&#x9;003a&lt;br&gt;&#xA;सोऽपश्यद्द्वारमावृत्य तिष्ठन्तं रोमहर्षणम् ॥&#x9;003c&lt;br&gt;&#xA;वसानं चर्म वैयाघ्रं वसारुधिरविस्रवम् ।&#x9;004a&lt;br&gt;&#xA;कृष्णाजिनोत्तरासङ्गं नागयज्ञोपवीतिनम् ॥&#x9;004c&lt;br&gt;&#xA;बाहुभिः स्वायतैर्भीमैर्नानाप्रहरणोद्यतैः ।&#x9;005a&lt;br&gt;&#xA;बद्धाङ्गदमहासर्पं ज्वालामालाकुलाननम् ॥&#x9;005c&lt;br&gt;&#xA;दंष्ट्राकरालवदनं व्यादितास्यं भयानकम् ।&#x9;006a&lt;br&gt;&#xA;नयनानां सहस्रैश्च विचित्रैरभिभूषितम् ॥&#x9;006c&lt;br&gt;&#xA;नैव तस्य वपुः शक्यं प्रवक्तुं वेष एव च ।&#x9;007a&lt;br&gt;&#xA;सर्वथा तु तदालक्ष्य स्फुटेयुरपि पर्वताः ॥&#x9;007c&lt;br&gt;&#xA;तस्यास्यनासिकाभ्यां च श्रवणाभ्यां च सर्वशः ।&#x9;008a&lt;br&gt;&#xA;तेभ्यश्चाक्षिसहस्रेभ्यः प्रादुरासन्महार्चिषः ॥&#x9;008c&lt;br&gt;&#xA;तथा तेजोमरीचिभ्यः शङ्खचक्रगदाधराः ।&#x9;009a&lt;br&gt;&#xA;प्रादुरासन्हृषीकेशाः शतशोऽथ सहस्रशः ॥&#x9;009c&lt;br&gt;&#xA;तदत्यद्भुतमालोक्य भूतं लोकभयङ्करम् ।&#x9;010a&lt;br&gt;&#xA;द्रौणिरव्यथितो दिव्यैरस्त्रवर्षैरवाकिरत् ॥&#x9;010c&lt;br&gt;&#xA;द्रौणिमुक्ताञ्छरांस्तांस्तु तद्भूतं महदग्रसत् ।&#x9;011a&lt;br&gt;&#xA;उदधेरिव वार्योघान्पावको बडबामुखः ॥&#x9;011c&lt;br&gt;&#xA;अश्वत्थामा तु सम्प्रेक्ष्य शरौघांस्तान्निरर्थकान् ।&#x9;012a&lt;br&gt;&#xA;रथशक्तिं मुमोचास्मै दीप्तामग्निशिखामिव ॥&#x9;012c&lt;br&gt;&#xA;सा तमाहत्य दीप्ताग्रा रथशक्तिरदीर्यत ।&#x9;013a&lt;br&gt;&#xA;युगान्ते सूर्यमाहत्य महोल्केव दिवश्च्युता ॥&#x9;013c&lt;br&gt;&#xA;अथ हेमत्सरुं दिव्यं खड्गमाकाशवर्चसम् |&#x9;014a&lt;br&gt;&#xA;कोशात्समुद्बबर्हाशु बिलाद्दीप्तमिवोरगम् ॥&#x9;014c&lt;br&gt;&#xA;ततः खड्गवरं धीमान्भूताय प्राहिणोत्तदा ।&#x9;015a&lt;br&gt;&#xA;स तदासाद्य भूतं वै विलयं तूलवद्ययौ ॥&#x9;015c&lt;br&gt;&#xA;ततः स कुपितो द्रौणिरिन्द्रकेतुनिभां गदाम् ।&#x9;016a&lt;br&gt;&#xA;ज्वलन्तीं प्राहिणोत्तस्मै भूतं तामपि चाग्रसत् ॥&#x9;016c&lt;br&gt;&#xA;ततः सर्वायुधाभावे वीक्षमाणस्ततस्ततः ।&#x9;017a&lt;br&gt;&#xA;अपश्यत्कृतमाकाशमनाकाशं जनार्दनैः ॥&#x9;017c&lt;br&gt;&#xA;तदद्भुततमं दृष्ट्वा द्रोणपुत्रो निरायुधः ।&#x9;018a&lt;br&gt;&#xA;अचिन्तयत्सुसन्त्रस्तः कृपभोजवचः स्मरन् ॥&#x9;018c&lt;br&gt;&#xA;ब्रुवतामप्रियं पथ्यं सुहृदां न शृणोति यः ।&#x9;019a&lt;br&gt;&#xA;स शोचत्यापदं प्राप्य यथाऽहमवमत्य तौ ॥&#x9;019c&lt;br&gt;&#xA;शास्त्रदृष्टानविद्वान्यः समतीत्य जिघांसति ।&#x9;020a&lt;br&gt;&#xA;स पथः प्रच्युतो धर्म्यात्कुपथे प्रतिहन्यते ॥&#x9;020c&lt;br&gt;&#xA;गोब्राह्मणनृपस्त्रीषु सख्युर्मातुर्गुरोस्तथा ।&#x9;021a&lt;br&gt;&#xA;वृद्धबालजडान्धेषु सुप्तभीतोत्थितेषु च ॥&#x9;021c&lt;br&gt;&#xA;मत्तोन्मत्तप्रमत्तेषु न शस्त्राणि च पातयेत् ।&#x9;022a&lt;br&gt;&#xA;इत्येवं गुरुभिः पूर्वमुपदिष्टं नृणां सदा ॥&#x9;022c&lt;br&gt;&#xA;सोऽहमुत्क्रम्य पन्थानं शास्त्रदृष्टं सनातनम् ।&#x9;023a&lt;br&gt;&#xA;अमार्गेणैवमारभ्य घोरामापदमागतः ॥&#x9;023c&lt;br&gt;&#xA;तां चापदं घोरतरां प्रवदन्ति मनीषिणः ।&#x9;024a&lt;br&gt;&#xA;यदुद्यम्य महत्कृत्यं भयादपि निवर्तते ॥&#x9;024c&lt;br&gt;&#xA;अशक्यं चैव कः कर्तुं शक्तः शक्तिबलादिह ।&#x9;025a&lt;br&gt;&#xA;न हि दैवाद्गरीयो वै मानुष्यं किञ्चिदिष्यते ॥&#x9;025c&lt;br&gt;&#xA;मानुष्यं कुर्वतः कर्म यदि दैवान्न सिध्यति ।&#x9;026a&lt;br&gt;&#xA;स पथः प्रच्युतो धर्म्याद्विपदं प्रतिपद्यते ॥&#x9;026c&lt;br&gt;&#xA;प्रतिज्ञानं ह्यविज्ञानं प्रवदन्ति मनीषिणः ।&#x9;027a&lt;br&gt;&#xA;यदारभ्य क्रियां काञ्चिद्भयादिह निवर्तते ॥&#x9;027c&lt;br&gt;&#xA;तदिदं दुष्प्रणीतेन भयं मा समुपस्थितम् ।&#x9;028a&lt;br&gt;&#xA;न हि द्रोणसुतः सङ्ख्ये निवर्तेत कथञ्चन ॥&#x9;028c&lt;br&gt;&#xA;इदं च सुमहद्भूतं दैवदण्डमिवोद्यतम् ।&#x9;029a&lt;br&gt;&#xA;न चैतदभिजानामि चिन्तयन्नपि सर्वथा ॥&#x9;029c&lt;br&gt;&#xA;ध्रुवं येयमधर्मेण प्रहिता कलुषा मतिः ।&#x9;030a&lt;br&gt;&#xA;तस्याः फलमिदं घोरं प्रतिघाताय कल्पते ॥&#x9;030c&lt;br&gt;&#xA;तदिदं दैवविहितं मम सङ्ख्ये निवर्तनम् ।&#x9;031a&lt;br&gt;&#xA;नान्यत्र दैवादुद्यन्तुमिह शक्यं कथञ्चन ॥&#x9;031c&lt;br&gt;&#xA;सोऽहमद्य महादेवं प्रपद्ये शरणं विभुम् ।&#x9;032a&lt;br&gt;&#xA;दैवदण्डमिमं घोरं स हि मे नाशयिष्यति ॥&#x9;032c&lt;br&gt;&#xA;कपर्दिनं प्रपद्येऽहं देवदेवमुमापतिम् ।&#x9;033a&lt;br&gt;&#xA;कपालमालिनं रुद्रं भगनेत्रहरं हरम् ॥&#x9;033c&lt;br&gt;&#xA;स हि देवोऽत्यगाद्देवांस्तपसा विक्रमेण च ।&#x9;034a&lt;br&gt;&#xA;तस्माच्छरणमभ्येष्ये गिरिशं शूलपाणिनम् ॥॥&#x9;034c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/10/007/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/10/007/</guid>
      <description>&lt;p&gt;श्रीः&#xA;अध्यायः 007&#xA;द्रौणिना शिवस्तुतिः ॥ 1 ॥ द्रौणेः पुरतः काञ्चनवेद्यामग्न्युद्भवः ॥ 2 ॥ द्रौणेः समीपे नानाविधभीषणभूतगणानामागमनम् ॥ 3 ॥ शिवेन आत्मनो हविष्ट्वकल्पनपूर्वकमग्नौ प्रविष्टाय द्रौणये खड्गदानपूर्वकं तच्छरीरप्रवेशः ॥ 4 ॥ पुनरश्वत्थाम्नः शिबिरगमनम् ॥ 5 ॥&#xA;सञ्जय उवाच &#x9;001&lt;br&gt;&#xA;एवं सञ्चिन्तयित्वा तु द्रोणपुत्रो विशाम्पते ।&#x9;001a&lt;br&gt;&#xA;अवतीर्य रथोपस्थाद्दध्यौ स प्रयतः स्थितः ॥&#x9;001c&lt;br&gt;&#xA;द्रौणिरुवाच &#x9;002&lt;br&gt;&#xA;उग्रं स्थाणुं शिवं रुद्रं शर्वमीशानमीश्वरम् ।&#x9;002a&lt;br&gt;&#xA;गिरिशं वरदं देवं भवभावनमव्ययम् ॥&#x9;002c&lt;br&gt;&#xA;शितिकण्ठमजं रुद्रं दक्षक्रतुहरं हरम् ।&#x9;003a&lt;br&gt;&#xA;विश्वरूपं विरूपाक्षं बहुरूपमुमापतिम् ॥&#x9;003c&lt;br&gt;&#xA;श्मशानवासिनं दृप्तं महागणपतिं विभुम् ।&#x9;004a&lt;br&gt;&#xA;खट्वाङ्गधारिणं मुण्डं जटिलं ब्रह्मचारिणम् ॥&#x9;004c&lt;br&gt;&#xA;मनसा ह्यनुचिन्त्यैनं दुष्करेणाल्पचेतसा ।&#x9;005a&lt;br&gt;&#xA;अद्य भूतोपहारेण यक्ष्ये त्रिपुरघातिनम् ॥&#x9;005c&lt;br&gt;&#xA;स्तुतं स्तुत्यं स्तूयमानममोघं कृत्तिवाससम् ।&#x9;006a&lt;br&gt;&#xA;विलोहितं नीलकण्ठमसह्यं दुर्निवारणम् ॥&#x9;006c&lt;br&gt;&#xA;शुक्रं विश्वसृजं ब्रह्म ब्रह्मचारिणमेव च ।&#x9;007a&lt;br&gt;&#xA;व्रतवन्तं तपोनिष्ठमनन्तं तपतां गतिम् ॥&#x9;007c&lt;br&gt;&#xA;बहुरूपं गणाध्यक्षं त्र्यक्षं पारिषदप्रियम् ।&#x9;008a&lt;br&gt;&#xA;धनाध्यक्षप्रियसखं गौरीहृदयवल्लभम् ॥&#x9;008c&lt;br&gt;&#xA;कुमारपितरं पिङ्गं गोवृषोत्तमवाहनम् ।&#x9;009a&lt;br&gt;&#xA;कुत्तिवाससमत्युग्रमातोषणतत्परम् ॥&#x9;009c&lt;br&gt;&#xA;परं परेभ्यः परमं परं यस्मान्न विद्यते ।&#x9;010a&lt;br&gt;&#xA;इष्वस्त्रोत्तमभर्तारं दिगन्तं देशरक्षिणम् ॥&#x9;010c&lt;br&gt;&#xA;हिरण्यकवचं देवं चन्द्रमौलिविभूषणम् ।&#x9;011a&lt;br&gt;&#xA;प्रपद्ये शरणं देवं परमेण समाधिना ॥&#x9;011c&lt;br&gt;&#xA;इमां चेदापदं घोरां तराम्यद्य सुदुस्तराम् ।&#x9;012a&lt;br&gt;&#xA;सर्वभूतोपहारेण यक्ष्येऽहं शुचिना शुचिम् ॥&#x9;012c&lt;br&gt;&#xA;इति तस्य व्यवसितं ज्ञात्वा योगात्सुकर्मणः ।&#x9;013a&lt;br&gt;&#xA;पुरस्तात्काञ्चनी वेदी प्रादुरासीन्महात्मनः ॥&#x9;013c&lt;br&gt;&#xA;तस्यां वेद्यां तदा राजंश्चित्रभानुरजायत ।&#x9;014a&lt;br&gt;&#xA;स दिशो विदिशः खं च ज्वालाभिरिव पूरयन् ॥&#x9;014c&lt;br&gt;&#xA;दीप्तास्यनयनाश्चात्र नैकपादशिरोधराः ।&#x9;015a&lt;br&gt;&#xA;[रत्नचित्राङ्गदधराः समुद्यतकरास्तथाः ॥]&#x9;015c&lt;br&gt;&#xA;द्विपाः शैलप्रतीकाशाः प्रादुरासन्महागणाः ।&#x9;016a&lt;br&gt;&#xA;श्ववराहोष्ट्ररूपाश्च हयगोमायुगोमुखाः ॥&#x9;016c&lt;br&gt;&#xA;ऋक्षमार्जारवदना व्याघ्रद्वीपिमुखास्तथा ।&#x9;017a&lt;br&gt;&#xA;काकवक्त्राः प्लुवमुखाः शुकवक्त्रास्तथैव च ॥&#x9;017c&lt;br&gt;&#xA;महाजगरवक्त्राश्च हंसवक्त्राः शितप्रभाः ।&#x9;018a&lt;br&gt;&#xA;दार्वाघाटमुखाश्चापि चाषवक्त्राश्च भारत ॥&#x9;018c&lt;br&gt;&#xA;कूर्मनक्रमुखाश्चैव शिंशुमारमुखास्तथा ।&#x9;019a&lt;br&gt;&#xA;महामकरवक्त्राश्च तिमिवक्त्रास्तथैव च ॥&#x9;019c&lt;br&gt;&#xA;हरिवक्त्राः क्रौञ्चमुखाः कपोताभमुखास्तथा ।&#x9;020a&lt;br&gt;&#xA;पारावतमुखाश्चैव मद्गुवक्त्रास्तथैव च ॥&#x9;020c&lt;br&gt;&#xA;पाणिकर्णाः सहस्राक्षास्तथैव च महोदराः ।&#x9;021a&lt;br&gt;&#xA;निर्मांसाः काकवक्त्राश्च श्येनवक्त्राश्च भारत ॥&#x9;021c&lt;br&gt;&#xA;तथैवाशिरसो राजन्नृक्षवक्त्राश्च भीषणाः ।&#x9;022a&lt;br&gt;&#xA;प्रदीप्तनेत्रजिह्वाश्च ज्वालावर्णास्तथैव च ॥&#x9;022c&lt;br&gt;&#xA;ज्वालाकेशाश्च राजेन्द्र ज्वलद्रोमचतुर्भुजाः ।&#x9;023a&lt;br&gt;&#xA;मेषवक्त्रास्तथैवान्ये तथा छागमुखा नृप ॥&#x9;023c&lt;br&gt;&#xA;शङ्खाभाः शङ्खवक्त्राश्च शङ्खवर्णास्तथैव च ।&#x9;024a&lt;br&gt;&#xA;शङ्खमालापरिकराः शङ्खध्वनिसमस्वनाः ॥&#x9;024c&lt;br&gt;&#xA;जटाधराः पञ्चशिखास्तथा मुण्डाः कृशोदराः ।&#x9;025a&lt;br&gt;&#xA;चतुर्दंष्ट्राश्चतुर्जिह्वाः शङ्कुकर्णाः किरीटिनः ॥&#x9;025c&lt;br&gt;&#xA;मौञ्जीधराश्च राजेन्द्र तथा कुञ्चितमूर्धजाः ।&#x9;026a&lt;br&gt;&#xA;उष्णीषिणः कुण्डलिनश्चारुवक्त्राः स्वलङ्कृताः ॥&#x9;026c&lt;br&gt;&#xA;पद्मोत्पलापीडधरास्तथा मुकुटधारिणः ।&#x9;027a&lt;br&gt;&#xA;माहात्म्येन च संयुक्ताः शतशोऽथ सहस्रशः ॥&#x9;027c&lt;br&gt;&#xA;शतघ्नीचक्रहस्ताश्च तथा मुसलपाणयः ।&#x9;028a&lt;br&gt;&#xA;भुशुण्डीपाशहस्ताश्च दण्डहस्ताश्च भारत ॥&#x9;028c&lt;br&gt;&#xA;पृष्ठेषु बद्धेषुधयश्चित्रबाणोत्कटास्तथा ।&#x9;029a&lt;br&gt;&#xA;सध्वजाः सपताकाश्च सघण्टाः सपरश्वथाः ॥&#x9;029c&lt;br&gt;&#xA;महापाशोद्यतकरास्तथा लगुडपाणयः ।&#x9;030a&lt;br&gt;&#xA;स्थूणाहस्ताः खड्गहस्ताः सर्पोच्छ्रितकिरीटिनः ॥&#x9;030c&lt;br&gt;&#xA;महासर्पाङ्गदधराश्चित्राभरणधारिणः ।&#x9;031a&lt;br&gt;&#xA;रजोध्वजाः पङ्कदिग्धाः सर्वे चित्राम्बरस्रजः ।&#x9;031c&lt;br&gt;&#xA;नीलाङ्गाः पिङ्गलाङ्गाश्च मुण्डवक्त्रास्तथैव च ॥&#x9;031e&lt;br&gt;&#xA;भेरीशङ्खमृदङ्गांश्च झर्झरानकगोमुखान् ।&#x9;032a&lt;br&gt;&#xA;अवादयन्पारिषदाः प्रहृष्टाः कनकप्रभाः ॥&#x9;032c&lt;br&gt;&#xA;गायमानास्तथैवान्ये संहृष्टाः पुरुषर्षभाः ।&#x9;033a&lt;br&gt;&#xA;लङ्घयन्तः प्लवन्तश्च वल्गन्तश्च महारथाः ॥&#x9;033c&lt;br&gt;&#xA;धावन्तो जवनाश्चण्डाः पावकोद्धूतमूर्धजाः ।&#x9;034a&lt;br&gt;&#xA;मत्ता इव महानागा विनदन्तो मुहुर्मुहुः ॥&#x9;034c&lt;br&gt;&#xA;सुभीमा घोररूपाश्च शूलपट्टसपाणयः ।&#x9;035a&lt;br&gt;&#xA;नानाविरागवसनाश्चित्रमाल्यानुलेपनाः ॥&#x9;035c&lt;br&gt;&#xA;रत्नचित्राङ्गदधराः समुद्यतकरास्तथा ।&#x9;036a&lt;br&gt;&#xA;हन्तारो द्विषतां शूराः प्रसह्यासह्यविक्रमाः ॥&#x9;036c&lt;br&gt;&#xA;पातारोऽसृग्वसाज्यानां मांसान्त्रकृतभोजनाः ।&#x9;037a&lt;br&gt;&#xA;चूडालाः कर्णिकाराश्च प्रहृष्टाः पिठरोदराः ॥&#x9;037c&lt;br&gt;&#xA;अतिह्रास्वातिदीर्घाश्च प्रलम्बाश्चातिभैरवाः ।&#x9;038a&lt;br&gt;&#xA;विकटाः काललम्बोष्ठा बृहच्छेफाण्डपिण्डिकाः ॥&#x9;038c&lt;br&gt;&#xA;महार्हनानाविकटा मुण्डाश्च जटिलाः परे ।&#x9;039a&lt;br&gt;&#xA;सार्केन्दुग्रहनक्षत्रां द्यां कुर्युस्ते महीतले ॥&#x9;039c&lt;br&gt;&#xA;उत्सहेरंश्च ये हन्तुं भूतग्रामं चतुर्विधम् ।&#x9;040a&lt;br&gt;&#xA;ये च वीतभया नित्यं हरस्य भ्रुकुटीसहाः ॥&#x9;040c&lt;br&gt;&#xA;कामकारकरा नित्यं त्रैलोक्यस्येश्वरेश्वराः ।&#x9;041a&lt;br&gt;&#xA;नित्यानन्दप्रमुदिता वागीशा वीतमत्सराः ॥&#x9;041c&lt;br&gt;&#xA;प्राप्याष्टगुणमैश्वर्यं ये न यास्यन्ति वै स्मयम् ।&#x9;042a&lt;br&gt;&#xA;येषां विस्मयते नित्यं भगवान्कर्मभिर्हरः ॥&#x9;042c&lt;br&gt;&#xA;मनोवाक्कर्मभिर्युक्तैर्नित्यमाराधितश्च यैः ।&#x9;043a&lt;br&gt;&#xA;मनोवाक्कर्मभिर्भक्तान्पाति पुत्रानिवौरसान् ॥&#x9;043c&lt;br&gt;&#xA;पिबन्तोऽसृग्वसाश्चान्ये क्रुद्धा ब्रह्मद्विषां सदा ।&#x9;044a&lt;br&gt;&#xA;चतुर्विधात्मकं सोमं ये पिबन्ति च सर्वदा ॥&#x9;044c&lt;br&gt;&#xA;श्रुतेन ब्रह्मचर्येण तपसा च दमेन च ।&#x9;045a&lt;br&gt;&#xA;ये समाराध्य शूलाङ्कं भवसायुज्यमागताः ॥&#x9;045c&lt;br&gt;&#xA;यैरात्मभूतैर्भगवान्पार्वत्या च महेश्वरः ।&#x9;046a&lt;br&gt;&#xA;महाभूतगणैर्भुङ्क्ते भूतभव्यभवत्प्रभुः ॥&#x9;046c&lt;br&gt;&#xA;नानावादित्रहसितक्ष्वेडितोत्कृष्टगर्जितैः ।&#x9;047a&lt;br&gt;&#xA;सन्त्रासयन्तस्ते विश्वमश्वत्थामानमभ्ययुः ॥&#x9;047c&lt;br&gt;&#xA;संस्तुवन्तो महादेवं भाः कुर्वाणाः सुवर्चसः ।&#x9;048a&lt;br&gt;&#xA;विवर्धयिषवो द्रौणेर्महिमानं महात्मनः ॥&#x9;048c&lt;br&gt;&#xA;जिज्ञासमानास्तत्तेजः सौप्तिकं च दिदृक्षवः ।&#x9;049a&lt;br&gt;&#xA;भीमोग्रपरिघालातशूलपट्टसपाणयः ।&#x9;049c&lt;br&gt;&#xA;घोररूपाः समाजग्मुर्भूतसङ्घाः सहस्रशः ॥&#x9;049e&lt;br&gt;&#xA;जनयेयुर्भयं ये स्म त्रैलोक्यस्यापि दर्शनात् ।&#x9;050a&lt;br&gt;&#xA;न च तान्प्रेक्षमाणोऽपि व्यथामुपजगाम ह ॥&#x9;050c&lt;br&gt;&#xA;अथ द्रौणिर्धनुष्पाणिर्बद्धगोधाङ्गुलित्रवान् ।&#x9;051a&lt;br&gt;&#xA;स्वयमेवात्मनात्मानमुपहारमुपाहरत् ॥&#x9;051c&lt;br&gt;&#xA;धनूंषि समिधस्तत्र पवित्राणि सिताः शराः ।&#x9;052a&lt;br&gt;&#xA;हविरात्मवतश्चात्मा तस्मिन्भारत कर्मणि ॥&#x9;052c&lt;br&gt;&#xA;ततः सौम्येन मन्त्रेण द्रोणपुत्रः प्रतापवान् ।&#x9;053a&lt;br&gt;&#xA;उपहारं महामन्युरथात्मानमुपाहरत् ॥&#x9;053c&lt;br&gt;&#xA;तं रुद्रं रौद्रकर्माणं रौद्रैः कर्मभिरच्युतम् ।&#x9;054a&lt;br&gt;&#xA;अभिष्टुत्य महात्मानमित्युवाच कृताञ्जलिः ॥&#x9;054c&lt;br&gt;&#xA;द्रौणिरुवाच &#x9;055&lt;br&gt;&#xA;इममात्मानमद्याहं जातमाङ्गिरसे कुले ।&#x9;055a&lt;br&gt;&#xA;स्वग्नौ जुहोमि भगवन्प्रतिगृह्णीष्व मां बलिम् ॥&#x9;055c&lt;br&gt;&#xA;भवद्भक्त्या महादेव परमेण समाधिना ।&#x9;056a&lt;br&gt;&#xA;अस्यामापदि विश्वात्मन्नुपाकुर्मि तवाग्रतः ॥&#x9;056c&lt;br&gt;&#xA;त्वयि सर्वाणि भूतानि सर्वभूतेषु चासि वै ।&#x9;057a&lt;br&gt;&#xA;गुणानां हि प्रधानानां कैवल्यं त्वयि तिष्ठति ॥&#x9;057c&lt;br&gt;&#xA;सर्वभूताश्रय विभो हविर्भूतमवस्थितम् ।&#x9;058a&lt;br&gt;&#xA;प्रतिगृहाण मां देव यद्यशक्याः परे मया ॥&#x9;058c&lt;br&gt;&#xA;इत्युक्त्वा द्रौणिरास्थाय तां वेदीं दीप्तपावकाम् ।&#x9;059a&lt;br&gt;&#xA;सन्त्यज्यात्मानमारुह्य कृष्णवर्त्मन्युपाविशत् ॥&#x9;059c&lt;br&gt;&#xA;तमूर्ध्वबाहुं निश्चेष्टं दृष्ट्वा हविरुपस्थितम् ।&#x9;060a&lt;br&gt;&#xA;अब्रवीद्भगवान्साक्षान्महादेवो हसन्निव ॥&#x9;060c&lt;br&gt;&#xA;सत्यशौचार्जवत्यागैस्तपसा नियमेन च ।&#x9;061a&lt;br&gt;&#xA;क्षान्त्या भक्त्या च धृत्या च कर्मणा मनसा गिरा ॥&#x9;061c&lt;br&gt;&#xA;यथावदहमाराद्धः कृष्णेनाक्लिष्टकर्मणा ।&#x9;062a&lt;br&gt;&#xA;तस्मादिष्टतमः कृष्णादन्यो मम न विद्यते ॥&#x9;062c&lt;br&gt;&#xA;कुर्वता तात सम्मानं त्वां च जिज्ञासता मया ।&#x9;063a&lt;br&gt;&#xA;पाञ्चालाः सर्वदा गुप्ता मायाश्च बहुशः कृताः ॥&#x9;063c&lt;br&gt;&#xA;कृतस्तस्यैव सम्मानं पाञ्चालान्रक्षता मया ।&#x9;064a&lt;br&gt;&#xA;अभिभूतास्तु कालेन नैषामद्यास्ति जीवितम् ॥&#x9;064c&lt;br&gt;&#xA;एवमुक्त्वा महात्मानं भगवानात्मनस्तनुम् ।&#x9;065a&lt;br&gt;&#xA;आविवेश ददौ चास्मै विमलं खड्गमुत्तमम् ॥&#x9;065c&lt;br&gt;&#xA;अथाविष्टो भगवता भूयो जज्वाल तेजसा ।&#x9;066a&lt;br&gt;&#xA;वेगवांश्चाभवद्युद्धे देवसृष्टेन तेजसा ॥&#x9;066c&lt;br&gt;&#xA;तं दृष्ट्वा तानि भूतानि रक्षांसि च समाद्रवन् ।&#x9;067a&lt;br&gt;&#xA;अभितः शिबिरं यान्तं द्रोणपुत्रं महारथम् ।&#x9;067c&lt;br&gt;&#xA;देवदेवं हरं स्थाणुं यान्तं साक्षादिवेश्वरम् ॥ &#x9;067e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/10/008/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/10/008/</guid>
      <description>&lt;p&gt;श्रीः&#xA;अध्यायः 008&#xA;शिबिरद्वारे कृपकृतवर्माणौ संस्थाप्यान्तः प्रविष्टेन द्रौणिना धृष्टद्युम्नादिपाञ्चालानां द्रौपदेयादीनां च वधः ॥ 1 ॥ भयाद्बहिर्निष्क्रान्तानां कृपकृतवर्मभ्यां वधः ॥ 2 ॥&#xA;धृतराष्ट्र उवाच &#x9;001&lt;br&gt;&#xA;तथा प्रयाते शिबिरं द्रोणपुत्रे महारथे ।&#x9;001a&lt;br&gt;&#xA;कच्चित्कृपश्च भोजश्च भयार्तौ न व्यवर्तताम् ॥&#x9;001c&lt;br&gt;&#xA;कच्चिन्न वारितौ क्षुद्रौ रक्षिभिर्नोपलक्षितौ ।&#x9;002a&lt;br&gt;&#xA;असह्यमिति मन्वानौ न निवृत्तौ महारथौ ॥&#x9;002c&lt;br&gt;&#xA;कच्चिदुन्मथ्य शिबिरं हत्वा सोमकपाण्डवान् ।&#x9;003a&lt;br&gt;&#xA;&#39;कृता प्रतिज्ञा सफला कच्चित्सञ्जय सा निशि ॥&#39;&#x9;003c&lt;br&gt;&#xA;दुर्योधनस्य पदवीं कच्चित्परमिकां रणे ।&#x9;004a&lt;br&gt;&#xA;&#39;गत्वातिष्ठदसौ द्रौणिः कृत्वा कर्म सुदुष्करम् ॥&#x9;004c&lt;br&gt;&#xA;धृष्टद्युम्नशिखण्डिभ्यां द्रौपद्याश्च सुतैः किल ।&#x9;005a&lt;br&gt;&#xA;सञ्छन्ना मेदिनी सुप्तैर्निहतैः पाण्डुसैनिकैः ॥&#x9;005c&lt;br&gt;&#xA;पाञ्चालैर्वा विनिहतैः शयानै रुधिरोक्षितैः ।&#x9;006a&lt;br&gt;&#xA;कच्चिन्महीतलं छन्नं तन्ममाचक्ष्व सञ्जय ॥&#39;&#x9;006c&lt;br&gt;&#xA;[पाञ्चालैर्निहतौ वीरौ कच्चित्तु स्वपतां क्षितौ ।&#x9;007a&lt;br&gt;&#xA;कच्चित्ताभ्यां कृतं कर्म तन्ममाचक्ष्व सञ्जय ॥]&#x9;007c&lt;br&gt;&#xA;सञ्जय उवाच &#x9;008&lt;br&gt;&#xA;तस्मिन्प्रयाते शिबिरं द्रोणपुत्रे महात्मनि ।&#x9;008a&lt;br&gt;&#xA;कृपश्च कृतवर्मा च द्रौणिमेवाभ्यवर्तताम् ॥&#x9;008c&lt;br&gt;&#xA;अश्वत्थामा तु तौ दृष्ट्वा यत्नवन्तौ महारथौ ।&#x9;009a&lt;br&gt;&#xA;प्रहृष्टः शनकै राजन्निदं वचनमब्रवीत् ॥&#x9;009c&lt;br&gt;&#xA;यत्तौ भवन्तौ पर्याप्तौ सर्वक्षत्रस्य नाशने ।&#x9;010a&lt;br&gt;&#xA;किम्पुनर्योधशेषस्य प्रसुप्तस्य विशेषतः ॥&#x9;010c&lt;br&gt;&#xA;अहं प्रवेक्ष्ये शिबिरं चरिष्यामि च कालवत् ।&#x9;011a&lt;br&gt;&#xA;यथा न कश्चिदपि वां जीवन्मुच्येत मानवः ।&#x9;011c&lt;br&gt;&#xA;तथा भवद्भ्यां कार्यं स्यादिति मे निश्चिता मतिः ॥&#x9;011e&lt;br&gt;&#xA;इत्युक्त्वा प्राविशद्द्रौणिः पार्थानां शिबिरं महत् ।&#x9;012a&lt;br&gt;&#xA;अद्वारेणाभ्यवस्कन्द्य विहाय भयमात्मनः ॥&#x9;012c&lt;br&gt;&#xA;स प्रविश्य महाबाहुरुद्देशज्ञश्च तस्य ह ।&#x9;013a&lt;br&gt;&#xA;&#39;द्रौणिः परमसङ्क्रुद्धस्तेजसा प्रज्वलन्निव ।&#x9;013c&lt;br&gt;&#xA;ततः पर्यचरत्सर्वं सम्प्रसुप्तं जनं निशि ॥&#39;&#x9;013e&lt;br&gt;&#xA;धृष्टद्युम्नस्य निलयं शनकैरभ्युपागमत् ॥&#x9;014ac&lt;br&gt;&#xA;ते तु कृत्वा महत्कर्म श्रान्ताश्च बलवद्रणे ।&#x9;015a&lt;br&gt;&#xA;प्रसुप्ता वै सुविश्वस्ताः स्वसैन्यपरिवारिताः ॥&#x9;015c&lt;br&gt;&#xA;अथ प्रविश्य तद्वेश्म धृष्टद्युम्नस्य भारत ।&#x9;016a&lt;br&gt;&#xA;पाञ्चाल्यं शयने द्रौणिरपश्यत्सुप्तमन्तिकात् ॥&#x9;016c&lt;br&gt;&#xA;क्षौमावदाते महति स्पर्द्ध्यास्तरणसंवृते ।&#x9;017a&lt;br&gt;&#xA;माल्यप्रवरसंयुक्ते धूपैश्चूर्णैश्च वासिते ॥&#x9;017c&lt;br&gt;&#xA;तं शयानं महात्मानं विस्रब्धमकुतोभयम् ।&#x9;018a&lt;br&gt;&#xA;अपोथयत पादेन शयनस्थं महीपते ॥&#x9;018c&lt;br&gt;&#xA;सम्बुध्य चरणस्पर्शादुत्थाय रणदुर्मदः ।&#x9;019a&lt;br&gt;&#xA;अभ्यजानादमेयात्मा द्रोणपुत्रं महारथम् ॥&#x9;019c&lt;br&gt;&#xA;तमुत्पतन्तं शयनादश्वत्थामा महाबलः ।&#x9;020a&lt;br&gt;&#xA;केशेष्वालभ्य पाणिभ्यां निष्पिपेष महीतले ॥&#x9;020c&lt;br&gt;&#xA;स बलात्तेन निष्पिष्टः साध्वसेन च भारत ।&#x9;021a&lt;br&gt;&#xA;अभ्याक्रान्तश्च निद्रान्धो नाशकच्चेष्टितुं तदा ॥&#x9;021c&lt;br&gt;&#xA;&#39;निष्पिष्य तु ततो भूमौ पाञ्चाल्यं द्रौणिरञ्जसा ।&#x9;022a&lt;br&gt;&#xA;धनुषो ज्यां विमुच्याशु क्रूरबुद्धिरमर्षणः ॥&#x9;022c&lt;br&gt;&#xA;तस्य कण्ठेऽथ बद्ध्वा तां त्वरितः क्रोधमूर्च्छितः ।&#39;&#x9;023a&lt;br&gt;&#xA;द्रौणिः क्रूरं मनः कृत्वा पाञ्चाल्यमवधीत्तदा ॥&#x9;023c&lt;br&gt;&#xA;तमाक्रम्य पदा राजन्कण्ठे चोरसि पादयोः ।&#x9;024a&lt;br&gt;&#xA;नदन्तं विस्फुरन्तं च पशुमारममारयत् ॥&#x9;024c&lt;br&gt;&#xA;&#39;स वार्यमाणस्तरसा बलाद्बलवता बली ।&#39;&#x9;025a&lt;br&gt;&#xA;तुदन्नखैस्तु स द्रौणिं नातिव्यक्तमुदाहरत् ॥&#x9;025c&lt;br&gt;&#xA;आचार्यपुत्र शस्त्रेण जहि मां मा चिरं कृथाः ।&#x9;026a&lt;br&gt;&#xA;त्वत्कृते सुकृतां लोकान्गच्छेयं द्विपदांवर ॥&#x9;026c&lt;br&gt;&#xA;एवमुक्त्वा तु वचनं विरराम परन्तपः ।&#x9;027a&lt;br&gt;&#xA;सुतः पाञ्चालराजस्य आक्रान्तो बलिना भृशम् ॥&#x9;027c&lt;br&gt;&#xA;तस्याव्यक्तां तु तां वाचं संश्रुत्य द्रौणिरब्रवीत् ।&#x9;028a&lt;br&gt;&#xA;आचार्यघातिनां लोका न सन्ति कुलपांसन ।&#x9;028c&lt;br&gt;&#xA;तस्माच्छस्त्रेण निधनं न त्वमर्हसि दुर्मते ॥&#x9;028e&lt;br&gt;&#xA;&#39;नृशंसेनातिवृत्तेन त्वया मे निहतः पिता ।&#x9;029a&lt;br&gt;&#xA;तस्मात्त्वमपि वध्यश्च नृशंसेन नृशंसकृत् ॥&#39;&#x9;029c&lt;br&gt;&#xA;एवं ब्रुवाणस्तं वीरं सिंहो मत्तमिव द्विपम् ।&#x9;030a&lt;br&gt;&#xA;मर्मस्वभ्यवधीत्क्रुद्धः पादघातैः सुदारुणैः ॥&#x9;030c&lt;br&gt;&#xA;तस्य वीरस्य शब्देन मार्यमाणस्य वेश्मनि ।&#x9;031a&lt;br&gt;&#xA;अबुध्यन्त महाराज स्त्रियो ये चास्य रक्षिणः ॥&#x9;031c&lt;br&gt;&#xA;ते दृष्ट्वा धर्षयन्तं तमतिमानुषविक्रमम् ।&#x9;032a&lt;br&gt;&#xA;भूतमित्यध्यवस्यन्तो न स्म प्रव्याहरन्भयात् ॥&#x9;032c&lt;br&gt;&#xA;तं तु तेनाभ्युपायेन गमयित्वा यमक्षयम् ।&#x9;033a&lt;br&gt;&#xA;अध्यतिष्ठत तेजस्वी रथं प्राप्य सुदर्शनम् ॥&#x9;033c&lt;br&gt;&#xA;स तस्य भवनाद्राजन्निष्क्रम्यानादयन्दिशः ।&#x9;034a&lt;br&gt;&#xA;रथेन शिबिरं प्रायाज्जिघांसुर्द्विषतो बली ॥&#x9;034c&lt;br&gt;&#xA;अपक्रान्ते ततस्तस्मिन्द्रोणपुत्रे महारथे ।&#x9;035a&lt;br&gt;&#xA;सहितैः रक्षिभिः सर्वैः प्राणेदुर्योषितस्तदा ॥&#x9;035c&lt;br&gt;&#xA;राजानं निहतं दृष्ट्वा भृशं शोकपरायणाः ।&#x9;036a&lt;br&gt;&#xA;व्याक्रोशन्क्षत्रियाः सर्वे धृष्टद्युम्नस्य भारत ॥&#x9;036c&lt;br&gt;&#xA;तासां तु तेन शब्देन समीपे क्षत्रियर्षभाः ।&#x9;037a&lt;br&gt;&#xA;सम्भ्रान्ताः समनह्यन्त किमेतदिति चाब्रुवन् ॥&#x9;037c&lt;br&gt;&#xA;स्त्रियस्तु राजन्वित्रस्ता भारद्वाजं निरीक्ष्य ताः ।&#x9;038a&lt;br&gt;&#xA;अब्रुवन्दीनकण्ठेन क्षिप्रमाद्रवतेति वै ॥&#x9;038c&lt;br&gt;&#xA;राक्षसो वा मनुष्यो वा नैनं जानीम कोन्वयम् ।&#x9;039a&lt;br&gt;&#xA;हत्वा पाञ्चालराजानं रथमारुह्य तिष्ठति ॥&#x9;039c&lt;br&gt;&#xA;ततस्ते योधमुख्यास्तं सहसा पर्यवारयन् ।&#x9;040a&lt;br&gt;&#xA;स तानापततः सर्वान्रुद्रास्त्रेण व्यपोथयत् ॥&#x9;040c&lt;br&gt;&#xA;धृष्टद्युम्नं च हत्वा स तांश्चैवास्य पदानुगान् ।&#x9;041a&lt;br&gt;&#xA;अपश्यच्छयने सुप्तमुत्तमौजसमन्तिके ॥&#x9;041c&lt;br&gt;&#xA;तमप्याक्रम्य पादेन कण्ठे चोरसि तेजसा ।&#x9;042a&lt;br&gt;&#xA;तथैव मारयामास विनर्दन्तमरिन्दमम् ॥&#x9;042c&lt;br&gt;&#xA;युधामन्युश्च विक्रान्तो मत्वा तं राक्षसं स्म सः ।&#x9;043a&lt;br&gt;&#xA;गदामुद्यम्य वेगेन हृदि द्रौणिमताडयत् ॥&#x9;043c&lt;br&gt;&#xA;&#39;गदाप्रहाराभिहतो नाचलद्द्रौणिराहवे ।&#39;&#x9;044a&lt;br&gt;&#xA;तमभिद्रुत्य वेगेन क्षितौ चैनमपातयत् ॥&#x9;044c&lt;br&gt;&#xA;विस्फुरन्तं च पशुवत्तथैवैनममारयत् ।&#x9;045a&lt;br&gt;&#xA;तथा स वीरो हत्वा तं ततोऽन्यान्समुपाद्रवत् ॥&#x9;045c&lt;br&gt;&#xA;संसुप्तानेव राजेन्द्र तत्र तत्र महारथान् ।&#x9;046a&lt;br&gt;&#xA;पाञ्चालवीरानाक्रम्य क्रुद्धो न्यहनदन्तिके ।&#x9;046c&lt;br&gt;&#xA;स्फुरतो वेपमानांश्च शमितेव पशून्मखे ॥&#x9;046e&lt;br&gt;&#xA;ततो निस्त्रिंशमादाय जघानान्यान्पृथक्पृथक् ।&#x9;047a&lt;br&gt;&#xA;भागशो विचरन्मार्गानसियुद्धविशारदः ॥&#x9;047c&lt;br&gt;&#xA;तथैव गुल्मे सम्प्रेक्ष्य शयानान्मध्यगौल्मिकान् ।&#x9;048a&lt;br&gt;&#xA;श्रान्तान्व्यस्तायुधान्सर्वानसिनैव व्यपोथयत् ॥&#x9;048c&lt;br&gt;&#xA;योधानश्वान्द्विपांश्चैव प्राच्छिनत्स वरासिना ।&#x9;049a&lt;br&gt;&#xA;रुधिरोक्षितसर्वाङ्गः कालसृष्ट इवान्तकः ॥&#x9;049c&lt;br&gt;&#xA;विस्फुरद्भिश्च तैर्द्रौणिर्निस्त्रिंशस्योद्यमेन च ।&#x9;050a&lt;br&gt;&#xA;अवक्षेपेण चैवासेस्त्रिधा रक्तोक्षितोऽभवत् ॥&#x9;050c&lt;br&gt;&#xA;तस्य लोहितरक्तस्य दीप्तखड्गस्य युध्यतः ।&#x9;051a&lt;br&gt;&#xA;अमानुष इवाकारो बभौ परमभीषणः ॥&#x9;051c&lt;br&gt;&#xA;ये त्वजाग्रन्त कौरव्य तेऽपि शब्देन मोहिताः ।&#x9;052a&lt;br&gt;&#xA;वीक्षमाणास्तु ते तत्र द्रौणिं दृष्ट्वा प्रविव्यथुः ॥&#x9;052c&lt;br&gt;&#xA;तद्रूपं तस्य ते दृष्ट्वा क्षत्रियाः शत्रुकर्शनम् ।&#x9;053a&lt;br&gt;&#xA;राक्षसं मन्यमानास्तं नयनानि न्यमीलयन् ॥&#x9;053c&lt;br&gt;&#xA;स घोररूपो व्यचरत्कालवच्छिबिरे तदा ।&#x9;054a&lt;br&gt;&#xA;अपश्यद्द्रौपदीपुत्रानवशिष्टांश्च सोमकान् ॥&#x9;054c&lt;br&gt;&#xA;तेन शब्देन वित्रस्ता धनुर्हस्ता महारथाः ।&#x9;055a&lt;br&gt;&#xA;धृष्टद्युम्नं हतं श्रुत्वा द्रौपदेया विशाम्पते ।&#x9;055c&lt;br&gt;&#xA;अवाकिरञ्शरव्रातैर्भारद्वाजमभीतवत् ॥&#x9;055e&lt;br&gt;&#xA;ततस्तेन निनादेन सम्प्रबुद्धाः प्रभद्रकाः ।&#x9;056a&lt;br&gt;&#xA;शिलीमुखैः शिखण्डी च द्रोणपुत्रं समार्दयन् ॥&#x9;056c&lt;br&gt;&#xA;भारद्वाजः स तान्दृष्ट्वा शरवर्षाणि वर्षतः ।&#x9;057a&lt;br&gt;&#xA;ननाद बलवन्नादं जिघांसुस्तान्महारथान् ॥&#x9;057c&lt;br&gt;&#xA;ततः परमसङ्क्रुद्धः पितुर्वधमनुस्मरन् ।&#x9;058a&lt;br&gt;&#xA;अवरुह्य रथोपस्थात्त्वरमाणोऽभिदुद्रुवे ॥&#x9;058c&lt;br&gt;&#xA;सहस्रचन्द्रविमलं गृहीत्वा चर्म संयुगे ।&#x9;059a&lt;br&gt;&#xA;खड्गं च विमलं दिव्यं जातरूपपरिष्कृतम् ।&#x9;059c&lt;br&gt;&#xA;द्रौपदेयानभिद्रुत्य खड्गेन व्यधमद्बली ॥&#x9;059e&lt;br&gt;&#xA;ततः स नरशार्दूलः प्रतिविन्ध्यं महाहवे ।&#x9;060a&lt;br&gt;&#xA;कुक्षिदेशेऽवधीद्राजन्स हतो न्यपतद्भुवि ॥&#x9;060c&lt;br&gt;&#xA;प्रासेन विद्ध्वा द्रौणिं तु सुतसोमः प्रतापवान् ।&#x9;061a&lt;br&gt;&#xA;पुनश्चासिं समुद्यम्य द्रोणपुत्रमुपाद्रवत् ॥&#x9;061c&lt;br&gt;&#xA;सुतसोमस्य सासिं तं बाहुं छित्त्वा नरर्षभ ।&#x9;062a&lt;br&gt;&#xA;पुनरप्याहनत्पार्श्वे स भिन्नहृदयोऽपतत् ॥&#x9;062c&lt;br&gt;&#xA;नाकुलिस्तु शतानीको रथचक्रेण वीर्यवान् ।&#x9;063a&lt;br&gt;&#xA;दोर्भ्यामुत्क्षिप्य वेगेन वक्षस्येनमताडयत् ॥&#x9;063c&lt;br&gt;&#xA;अताडयच्छतानीकं मुक्तचक्रं द्विजस्तु सः ।&#x9;064a&lt;br&gt;&#xA;स विह्वलो ययौ भूमिं ततोऽस्यापाहरच्छिरः ॥&#x9;064c&lt;br&gt;&#xA;श्रुतकर्मा तु परिघं घोरं गृह्य दुरासदम् ।&#x9;065a&lt;br&gt;&#xA;अताडयत्समुद्यम्य वेगेन द्रौणिमुत्स्मयन् ॥&#x9;065c&lt;br&gt;&#xA;स तु तं श्रुतकर्माणमास्ये जघ्ने वरासिना ।&#x9;066a&lt;br&gt;&#xA;स हतो न्यपतद्भूमौ विमूर्धा विकृताननः ॥&#x9;066c&lt;br&gt;&#xA;तेन शब्देन वीरस्तु श्रुतकीर्तिरबुध्यत ।&#x9;067a&lt;br&gt;&#xA;अश्वत्थामानमासाद्य शरवर्षैरवाकिरत् ॥&#x9;067c&lt;br&gt;&#xA;&#39;शरैराच्छादितस्तेन द्रोणपुत्रो महारथः ।&#x9;068a&lt;br&gt;&#xA;अदृश्यत महाराज श्वाविच्छललतो यथा ॥&#39;&#x9;068c&lt;br&gt;&#xA;तस्यापि शरवर्षाणि चर्मणा प्रतिवार्य सः ।&#x9;069a&lt;br&gt;&#xA;सकुण्डलं शिरः कायाद्भ्राजमानमपाहरत् ॥&#x9;069c&lt;br&gt;&#xA;ततो भीष्मनिहन्तारं सह सर्वैः प्रभद्रकैः ।&#x9;070a&lt;br&gt;&#xA;आहनत्सर्वतो वीरं नानाप्रहरणैर्बलात् ॥&#x9;070c&lt;br&gt;&#xA;शिलीमुखेन चाप्येनं भ्रुवोर्मध्ये समार्पयत् ॥&#x9;071a&lt;br&gt;&#xA;स तु क्रोधसमाविष्टो द्रोणपुत्रो महाबलः ।&#x9;072c&lt;br&gt;&#xA;शिखण्डिनं समासाद्य द्विधा चिच्छेद सोसिना ॥&#x9;072ac&lt;br&gt;&#xA;शिखण्डिनं ततो हत्वा क्रोधाविष्टः परन्तपः ।&#x9;073a&lt;br&gt;&#xA;प्रभद्रकगणान्सर्वानभिदुद्राव वेगवान् ॥&#x9;073c&lt;br&gt;&#xA;यच्च शिष्टं विराटस्य बलं तु भृशमाद्रवत् ।&#x9;074a&lt;br&gt;&#xA;द्रुपदस्य च पुत्राणां पौत्राणां सुहृदामपि ।&#x9;074c&lt;br&gt;&#xA;चकार कदनं घोरं दृष्ट्वा तत्र महाबलः ॥&#x9;074e&lt;br&gt;&#xA;अन्यानन्यांश्च पुरुषानभिसृत्याभिसृत्य च ।&#x9;075a&lt;br&gt;&#xA;न्यकृन्तदसिना द्रौणिरसिमार्गविशारदः ॥&#x9;075c&lt;br&gt;&#xA;कालीं रक्तास्यनयनां रक्तमाल्यानुलेपनाम् ।&#x9;076a&lt;br&gt;&#xA;रक्ताम्बरधरां घोरां पाशहस्तां कुटुम्बिनीम् ॥&#x9;076c&lt;br&gt;&#xA;ददृशुः कालरात्रिं ते स्मयमानामिव स्थिताम् ।&#x9;077a&lt;br&gt;&#xA;नराश्वकुञ्जरान्पाशैर्बद्ध्वा घोरैः प्रतस्थुषीम् ॥&#x9;077c&lt;br&gt;&#xA;वहन्तीं विविधान्प्रेतान्पाशबद्धान्विमूर्धजान् ।&#x9;078a&lt;br&gt;&#xA;तथैव च सदा राजन्न्यस्तशस्त्रान्महारथान् ॥&#x9;078c&lt;br&gt;&#xA;स्वप्ने सुप्तान्नयन्तीं तां रात्रिष्वन्यासु मारिष ।&#x9;079a&lt;br&gt;&#xA;ददृशुर्योधमुख्यास्ते घ्नन्तं द्रौणिं च नित्यदा ॥&#x9;079c&lt;br&gt;&#xA;यतः प्रभृति सङ्ग्रामः कुरुपाण्डवसेनयोः ।&#x9;080a&lt;br&gt;&#xA;ततः प्रभृति तां कन्यामपश्यन्द्रौणिमेव च ॥&#x9;080c&lt;br&gt;&#xA;तांस्तु दैवहतान्पूर्वं पश्चाद्द्रौणिर्व्यपातयत् ।&#x9;081a&lt;br&gt;&#xA;त्रासयन्सर्वभूतानि विनदन्भैरवान्रवान् ॥&#x9;081c&lt;br&gt;&#xA;तदनुस्मृत्य ते वीरा दर्शनं पूर्वकालिकम् ।&#x9;082a&lt;br&gt;&#xA;इदं तदित्यमन्यन्त दैवेनोपनिपीडिताः ॥&#x9;082c&lt;br&gt;&#xA;ततस्तेन निनादेन प्रत्यबुध्यन्त धन्विनः ।&#x9;083a&lt;br&gt;&#xA;शिबिरे पाण्डवेयानां शतशोऽथ सहस्रशः ॥&#x9;083c&lt;br&gt;&#xA;सोऽच्छिनत्कस्यचित्पदौ जघनं चैव कस्यचित् ।&#x9;084a&lt;br&gt;&#xA;कांश्चिद्बिभेदपार्श्वेषु कालसृष्ट इवान्तकः ॥&#x9;084c&lt;br&gt;&#xA;अत्युग्रप्रतिपिष्टैश्च नदद्भिश्च भृशोत्कटैः ।&#x9;085a&lt;br&gt;&#xA;गजाश्वमथितैश्चान्यैर्मही कीर्णाऽभवत्प्रभो ॥&#x9;085c&lt;br&gt;&#xA;क्रोशतां किमिदं कोऽयं कः शब्दः किन्नु किं कृतम् ।&#x9;086a&lt;br&gt;&#xA;पाञ्चालानां तथा द्रौणिरन्तकः समपद्यत ॥&#x9;086c&lt;br&gt;&#xA;अपेतशस्त्रसन्नाहान्सन्नद्धान्पाण्डुसृञ्जयान् ।&#x9;087a&lt;br&gt;&#xA;प्राहिणोन्मृत्युलोकाय द्रौणिः प्रहरतां वरः ॥&#x9;087c&lt;br&gt;&#xA;ततस्तच्छस्त्रवित्रस्ता भयादभ्यपतन्नराः ।&#x9;088a&lt;br&gt;&#xA;निद्रान्धा नष्टसञ्ज्ञाश्च तत्रतत्र निपेतिरे ॥&#x9;088c&lt;br&gt;&#xA;ऊरुस्तम्भगृहीताश्च कश्मलाभिहतौजसः ।&#x9;089a&lt;br&gt;&#xA;विनदन्तो भृशं त्रस्ता निरैक्षन्त परस्परम् ॥&#x9;089c&lt;br&gt;&#xA;ततो रथं पुनर्द्रौणिरास्थितो भीमदर्शनः ।&#x9;090a&lt;br&gt;&#xA;धनुष्पाणिः शरैरन्यान्प्रैषयद्वै यमक्षयम् ॥&#x9;090c&lt;br&gt;&#xA;पुनरुत्पततश्चापि दूरादपि नरोत्तमान् ।&#x9;091a&lt;br&gt;&#xA;शूरान्सम्पततश्चान्यान्कालरात्र्यै न्यवेदयत् ॥&#x9;091c&lt;br&gt;&#xA;तथैव स्यन्दनाग्रेण प्रमथन्स व्यरोचत ।&#x9;092a&lt;br&gt;&#xA;शरवर्षैश्च विविधैरवर्षच्छात्रवांस्ततः ॥&#x9;092c&lt;br&gt;&#xA;पुनश्च सुविचित्रेण शतचन्द्रेण चर्मणा ।&#x9;093a&lt;br&gt;&#xA;तेन चाकाशवर्णेन तथाचरत सोऽसिना ॥&#x9;093c&lt;br&gt;&#xA;तथा स शिबिरं तेषां द्रौणिराहवदुर्मदः ।&#x9;094a&lt;br&gt;&#xA;व्यक्षोभयत राजेन्द्र महाह्रदमिव द्विपः ॥&#x9;094c&lt;br&gt;&#xA;उत्पेतुस्तेन शब्देन योधा राजन्विचेतसः ।&#x9;095a&lt;br&gt;&#xA;निद्रार्ताश्च भयार्ताश्च व्यधावन्त ततस्ततः ॥&#x9;095c&lt;br&gt;&#xA;विस्वरं चुक्रुशुश्चान्ये बह्वबद्वं तथाऽवदन् ।&#x9;096a&lt;br&gt;&#xA;न च स्म प्रत्यपद्यन्त शस्त्राणि वसनानि च ॥&#x9;096c&lt;br&gt;&#xA;विमुक्तकेशाश्चाप्यन्ये नाभ्यजानन्परस्परम् ।&#x9;097a&lt;br&gt;&#xA;उत्पतन्तोऽपतञ्श्रान्ताः केचित्तत्राभ्रमंस्तदा ।&#x9;097c&lt;br&gt;&#xA;पुरीषमसृजन्केचित्केचिन्मूत्रं प्रसुस्रुवुः ॥&#x9;097e&lt;br&gt;&#xA;बन्धनानि च राजेन्द्र सञ्छिद्य तुरगा द्विपाः ।&#x9;098a&lt;br&gt;&#xA;समं पर्यपतंश्चान्ये कुर्वन्तो महदाकुलम् ॥&#x9;098c&lt;br&gt;&#xA;तत्र केचिन्नरा भीता व्यलीयन्त महीतले ।&#x9;099a&lt;br&gt;&#xA;तथैव तान्निपतितानपिंषन्गजवाजिनः ॥&#x9;099c&lt;br&gt;&#xA;तस्मिंस्तथा वर्तमाने रक्षांसि पुरुषर्षभ ।&#x9;100a&lt;br&gt;&#xA;हृष्टानि व्यनदन्नुच्चैर्मुदा युक्तानि सत्तम ॥&#x9;100c&lt;br&gt;&#xA;स शब्दः प्रेरितो राजन्भूतसङ्घैर्मुदा युतैः ।&#x9;101a&lt;br&gt;&#xA;अपूरयद्दिशः सर्वा दिवं चातिमहान्स्वनः ॥&#x9;101c&lt;br&gt;&#xA;तेषामार्तरवं श्रुत्वा वित्रस्ता गजवाजिनः ।&#x9;102a&lt;br&gt;&#xA;मुक्ताः पर्यपतन्राजन्मृद्नन्तः शिबिरे जनम् ॥&#x9;102c&lt;br&gt;&#xA;तैस्तत्र परिधावद्भिश्चरणोदीरितं रजः ।&#x9;103a&lt;br&gt;&#xA;अकरोच्छिबिरे तेषां रजन्यां द्विगुणं तमः ॥&#x9;103c&lt;br&gt;&#xA;तस्मिंस्तमसि सञ्जाते प्रमूढाः सर्वतो जनाः ।&#x9;104a&lt;br&gt;&#xA;नाजानन्पितरः पुत्रान्भ्रातॄन्भ्रातर एव च ॥&#x9;104c&lt;br&gt;&#xA;गजो गजानतिक्रम्य निर्मनुष्या हया हयान् ।&#x9;105a&lt;br&gt;&#xA;अताडयंस्तथाऽभञ्जंस्तथाऽमृद्नंश्च भारत ॥&#x9;105c&lt;br&gt;&#xA;ते भग्नाः प्रपतन्ति स्म मृद्नन्तश्च परस्परम् ।&#x9;106a&lt;br&gt;&#xA;न्यपातयंस्तथा चान्यान्पातयित्वा तदाऽपिषन् ॥&#x9;106c&lt;br&gt;&#xA;विचेतसः सनिद्राश्च तमसा चावृता नराः ।&#x9;107a&lt;br&gt;&#xA;जघ्नुः स्वानेव तत्राथ कालेनैव प्रचोदिताः ॥&#x9;107c&lt;br&gt;&#xA;त्यक्त्वा द्वाराणि च द्वास्थास्तथागुल्मानिगौल्मिकाः ।&#x9;108a&lt;br&gt;&#xA;प्राद्रवन्त यथाशक्ति कान्दिशीका विचेतसः ॥&#x9;108c&lt;br&gt;&#xA;विप्रनष्टाश्च तेऽन्योन्यं नाजानन्तस्तथा विभो ।&#x9;109a&lt;br&gt;&#xA;क्रोशन्तस्तात पुत्रेति दैवोपहतचेतसः ॥&#x9;109c&lt;br&gt;&#xA;पलायतां दिशस्तेषां स्वानप्युत्सृज्य बान्धवान् ।&#x9;110a&lt;br&gt;&#xA;गोत्रनामभिरन्योन्यमाक्रन्दन्त ततो जनाः ॥&#x9;110c&lt;br&gt;&#xA;हाहाकारं च कुर्वाणाः पृथिव्यां शेरते परे ।&#x9;111a&lt;br&gt;&#xA;तान्बुद्ध्वा रणमध्येऽसौ द्रोणपुत्रो व्यपोथयत् ॥&#x9;111c&lt;br&gt;&#xA;तत्रापरे वध्यमाना मुहुर्मुहुरचेतसः ।&#x9;112a&lt;br&gt;&#xA;शिबिरान्निष्पतन्ति स्म क्षत्रिया भयपीडिताः ॥&#x9;112c&lt;br&gt;&#xA;तांस्तु निष्पतितांस्त्रस्ताञ्शिबिराज्जीवितैषिणः ।&#x9;113a&lt;br&gt;&#xA;कृतवर्मा कृपश्चैव द्वारदेशे निजघ्नतुः ॥&#x9;113c&lt;br&gt;&#xA;विस्रस्तयन्त्रकवचान्मुक्तकेशान्कृताञ्जलीन् ।&#x9;114a&lt;br&gt;&#xA;वेपमानान्क्षितौ भीतान्नैव कांश्चिदमुच्यताम् ॥&#x9;114c&lt;br&gt;&#xA;नामुच्यत तयोः कश्चिन्निष्क्रान्तः शिबिराद्बहिः ॥&#x9;115ac&lt;br&gt;&#xA;कृपश्चैव महाराज हार्दिक्यश्चैव दुर्मतिः ।&#x9;116a&lt;br&gt;&#xA;भूयश्चैव चिकीर्षन्तौ द्रोणपुत्रस्य तौ प्रियम् ।&#x9;116c&lt;br&gt;&#xA;त्रिषु देशेषु ददतुः शिबिरस्य हुताशनम् ॥&#x9;116e&lt;br&gt;&#xA;ततः प्रकाशे शिबिरे खड्गेन पितृनन्दनः ।&#x9;117a&lt;br&gt;&#xA;अश्वत्थामा महाराज व्यचरत्कृतहस्तवत् ॥&#x9;117c&lt;br&gt;&#xA;कांश्चिदापततो वीरानपरांश्चैव धावतः ।&#x9;118a&lt;br&gt;&#xA;व्ययोजयत खड्गेन प्राणैर्द्विजवरोत्तमः ॥&#x9;118c&lt;br&gt;&#xA;कांश्चिद्योधान्स खड्गेन मध्ये सञ्छिद्य वीर्यवान् ।&#x9;119a&lt;br&gt;&#xA;अशातयद्द्रोणपुत्रः संरब्धस्तिलकाण्डवत् ॥&#x9;119c&lt;br&gt;&#xA;निनदद्भिर्भृशायस्तैर्नराश्वद्विरदोत्तमैः ।&#x9;120a&lt;br&gt;&#xA;पतितैरभवत्कीर्णा मेदिनी भरतर्षभ ॥&#x9;120c&lt;br&gt;&#xA;मानुषाणां सहस्रेषु हतेषु पतितेषु च ।&#x9;121a&lt;br&gt;&#xA;उदतिष्ठन्कबन्धानि बहून्युत्थाय चापतन् ॥&#x9;121c&lt;br&gt;&#xA;सायुधान्साङ्गदान्बाहून्विचकर्त शिरांसि च ।&#x9;122a&lt;br&gt;&#xA;हस्तिहस्तोपमानूरून्हस्तान्पादांश्च भारत ॥&#x9;122c&lt;br&gt;&#xA;पृष्ठच्छिन्नान्पार्श्वच्छिन्नाञ्शिरश्छिन्नांस्तथापरान् ।&#x9;123a&lt;br&gt;&#xA;स महात्माकरोद्द्रौणिः कांश्चिच्चापि पराङ्मुखान् ॥&#x9;123c&lt;br&gt;&#xA;मध्यदेशे नरानन्यांश्चिच्छेदान्यांश्च कर्णतः ।&#x9;124a&lt;br&gt;&#xA;अंसदेशे निहत्यान्यान्काये प्रावेशयच्छिरः ॥&#x9;124c&lt;br&gt;&#xA;एवं हि बहुभिः शस्त्रैर्घ्नतोऽपि बलवत्तरान् ।&#x9;125a&lt;br&gt;&#xA;तमसा रजनी घोरा बभौ दारुणदर्शना ॥&#x9;125c&lt;br&gt;&#xA;किञ्चित्प्राणैश्च पुरुषैर्हतैश्चान्यैः सहस्रशः ।&#x9;126a&lt;br&gt;&#xA;बहुना च गजाश्वेन भूरभूद्भीमदर्शना ॥&#x9;126c&lt;br&gt;&#xA;यक्षरक्षःसमाकीर्णे रथाश्वद्विपदारुणे ।&#x9;127a&lt;br&gt;&#xA;क्रुद्धेन द्रोणपुत्रेण सञ्छिन्नाः प्रापतन्भुवि ।&#x9;127c&lt;br&gt;&#xA;भ्रातॄनन्ये पितॄनन्ये पुत्रानन्ये विचुक्रुशुः ॥&#x9;127e&lt;br&gt;&#xA;केचिदूचुर्न तत्क्रुद्धैर्धार्तराष्ट्रैः कृतं रणे ।&#x9;128a&lt;br&gt;&#xA;यत्कृतं नः प्रसुप्तानां रक्षोभिः क्रूरकर्मभिः ।&#x9;128c&lt;br&gt;&#xA;असान्निध्याद्धि पार्थानामिदं वः कदनं कृतम् ॥&#x9;128e&lt;br&gt;&#xA;न चासुरैर्न गन्धर्वैर्न यक्षैर्न च राक्षसैः ।&#x9;129a&lt;br&gt;&#xA;शक्यो विजेतुं कौन्तेयो नेता यस्य जनार्दनः ।&#x9;129c&lt;br&gt;&#xA;ब्रह्मण्यः सत्यवाग्दान्तः सर्वभूतानुकम्पकः ॥&#x9;129e&lt;br&gt;&#xA;न च सुप्तं प्रमत्तं वा न्यस्तशस्त्रं कृताञ्जलिम् ।&#x9;130a&lt;br&gt;&#xA;धावन्तं मुक्तकेशं वा हन्ति पार्थो धनञ्जयः ॥&#x9;130c&lt;br&gt;&#xA;तदिदं नः कृतं घोरं रक्षोभिः क्रूरकर्मभिः ।&#x9;131a&lt;br&gt;&#xA;इति लालप्यमानाः स्म शेरते बहवो जनाः ॥&#x9;131c&lt;br&gt;&#xA;स्तनतां च मनुष्याणामपरेषां च कूजताम् ।&#x9;132a&lt;br&gt;&#xA;ततो मुहूर्तात्प्राशाम्यत्स शब्दस्तुमुलो महान् ॥&#x9;132c&lt;br&gt;&#xA;शोणितव्यतिषिक्तायां वसुधायां च भूमिप ।&#x9;133a&lt;br&gt;&#xA;तद्रजस्तुमुलं घोरं क्षणेनान्तरधीयत ॥&#x9;133c&lt;br&gt;&#xA;स चेष्टमानानुद्विग्नान्निरुत्साहान्सहस्रशः ।&#x9;134a&lt;br&gt;&#xA;न्यपातयन्नरान्क्रुद्धः पशून्पशुपतिर्यथा ॥&#x9;134c&lt;br&gt;&#xA;अन्योन्यं सम्परिष्वज्य शयानाञ्जीवतोऽपरान् ।&#x9;135a&lt;br&gt;&#xA;संलीनान्युध्यमानांश्च सर्वान्द्रौणिरपोथयत् ॥&#x9;135c&lt;br&gt;&#xA;दह्यमाना हुताशेन वध्यमानाश्च तेन ते ।&#x9;136a&lt;br&gt;&#xA;परस्परं तदा योधाननयद्यमसादनम् ॥&#x9;136c&lt;br&gt;&#xA;तस्या रजन्यास्त्वर्धेन पाण्डवानां महद्बलम् ।&#x9;137a&lt;br&gt;&#xA;गमयामास राजेन्द्र द्रौणिर्यमनिवेशनम् ॥&#x9;137c&lt;br&gt;&#xA;निशाचराणां सत्वानां रात्रिः सा हर्षवर्धिनी ।&#x9;138a&lt;br&gt;&#xA;आसीन्नरगजाश्वानां रौद्री क्षयकरी भृशम् ॥&#x9;138c&lt;br&gt;&#xA;तत्रादृश्यन्त रक्षांसि पिशाचाश्च पृथग्विधाः ।&#x9;139a&lt;br&gt;&#xA;खादन्तो नरमांसानि पिबन्तः शोणितानि च ॥&#x9;139c&lt;br&gt;&#xA;करालाः पिङ्गला रौद्राः शैलदन्ता रजस्वलाः ।&#x9;140a&lt;br&gt;&#xA;जटिला भीमवक्त्राश्च पञ्चपादा महोदराः ॥&#x9;140c&lt;br&gt;&#xA;पश्चादङ्गुलयो रूक्षा विरूपा भैरवस्वनाः ।&#x9;141a&lt;br&gt;&#xA;गजाननाश्च ह्रस्वाश्च नीलवर्णा विभीषणाः ॥&#x9;141c&lt;br&gt;&#xA;सपुत्रदाराः सुक्रूराः सुदुर्दर्शाः सुनिर्घृणाः ।&#x9;142a&lt;br&gt;&#xA;विविधानि च रूपाणि तत्रादृश्यन्त रक्षसाम् ॥&#x9;142c&lt;br&gt;&#xA;पीत्वा च शोणितं हृष्टाः प्रानृत्यन्गणशोऽपरे ।&#x9;143a&lt;br&gt;&#xA;इदं परमिदं मेध्यमिदं स्वाद्विति चाब्रुवन् ॥&#x9;143c&lt;br&gt;&#xA;मेदोमज्जास्थिरक्तानां मांसानां च भृशाशिताः ।&#x9;144a&lt;br&gt;&#xA;परे मांसानि खादन्तः क्रव्यादा मांसजीविनः ॥&#x9;144c&lt;br&gt;&#xA;वसाश्चैवापरे पीत्वा पर्यधावन्विकुक्षिकाः ।&#x9;145a&lt;br&gt;&#xA;नानावक्त्रास्तथा रौद्राः क्रव्यादाः पिशिताशनाः ॥&#x9;145c&lt;br&gt;&#xA;अयुतानि च तत्रासन्प्रयुतान्यर्बुदानि च ।&#x9;146a&lt;br&gt;&#xA;रक्षसां घोररूपाणां महतां क्रूरकर्मणाम् ॥&#x9;146c&lt;br&gt;&#xA;मुदितानां वितृप्तानां तस्मिन्महति वैशसे ।&#x9;147a&lt;br&gt;&#xA;समेतानि बहून्यासन्भूतानि च जनाधिप ||&#x9;147c&lt;br&gt;&#xA;एवंविधा हि सा रात्रिः सोमकानां जनक्षये ।&#x9;148a&lt;br&gt;&#xA;प्रसुप्तानां प्रमत्तानामासीत्सुभृशदारुणा ॥&#x9;148c&lt;br&gt;&#xA;असंशयं हि कालस्य पर्यायो दुरतिक्रमः ।&#x9;149a&lt;br&gt;&#xA;तादृशा निहता यत्र कृत्वाऽस्माकं जनक्षयम् ॥&#x9;149c&lt;br&gt;&#xA;धृतराष्ट्र उवाच &#x9;150&lt;br&gt;&#xA;प्रागेव सुमहत्कर्म द्रौणिरेतन्महारथः ।&#x9;150a&lt;br&gt;&#xA;नाकरोदीदृशं कस्मान्मत्पुत्रविजये धृतः ॥&#x9;150c&lt;br&gt;&#xA;अथ कस्माद्धते क्षत्रे कर्मेदं कृतवानसौ ।&#x9;151a&lt;br&gt;&#xA;द्रोणपुत्रो महात्मा स तन्मे शंसितुमर्हसि ॥&#x9;151c&lt;br&gt;&#xA;सञ्जय उवाच &#x9;152&lt;br&gt;&#xA;तेषां नूनं भयान्नासौ कृतवान्कुरुनन्दन ।&#x9;152a&lt;br&gt;&#xA;असान्निध्याद्धि पार्थानां केशवस्य च धीमतः ।&#x9;152c&lt;br&gt;&#xA;सात्यकेश्चापि कर्मेदं द्रोणपुत्रेण साधितम् ॥&#x9;152e&lt;br&gt;&#xA;को हि तेषां समक्षं तान्हन्यादपि मरुत्पतिः ।&#x9;153a&lt;br&gt;&#xA;एतदीदृशकं वृत्तं राजन्सुप्तजने विभो ॥&#x9;153c&lt;br&gt;&#xA;ततो जनक्षयं कृत्वा पाण्डवानां महात्ययम् ।&#x9;154a&lt;br&gt;&#xA;प्रत्यूषकाले शिबिरात्प्रतिगन्तुमियेष सः ॥&#x9;154c&lt;br&gt;&#xA;नृशोणितावसिक्तस्य द्रौणेरासीदसित्सरुः ।&#x9;155a&lt;br&gt;&#xA;पाणिना सह संश्लिष्ट एकीभूत इव प्रभो ॥&#x9;155c&lt;br&gt;&#xA;स निःशेषानरीन्कृत्वा विरराम निशाक्षये ।&#x9;156a&lt;br&gt;&#xA;युगान्ते सर्वभूतानि भस्म कृत्वेव पावकः ॥&#x9;156c&lt;br&gt;&#xA;यथाप्रतिज्ञं तत्कर्म कृत्वा द्रौणायनिः प्रभो ।&#x9;157a&lt;br&gt;&#xA;दुर्गमां पदवीं गच्छन्पितुरासीद्गतज्वरः ॥&#x9;157c&lt;br&gt;&#xA;यथैव संसुप्तजने शिबिरे प्राविशन्निशि ।&#x9;158a&lt;br&gt;&#xA;तथैव हत्वा निःशब्दो निश्चक्राम नरर्षभः ॥&#x9;158c&lt;br&gt;&#xA;निष्क्रम्य शिबिरात्तस्मात्ताभ्यां सङ्गम्य वीर्यवान् ।&#x9;159a&lt;br&gt;&#xA;आचख्यौ कर्म तत्सर्वं हृष्टः संहर्षयन्विभो ॥&#x9;159c&lt;br&gt;&#xA;तावथाचख्यतुस्तस्मै प्रियं प्रियकरौ तदा ।&#x9;160a&lt;br&gt;&#xA;पाञ्चालान्सृञ्जयांश्चैव विनिकृत्तान्सहस्रशः ॥&#x9;160c&lt;br&gt;&#xA;प्रीत्या चोच्चैरुद्रक्रोशंस्तथैवास्फोटयंस्तलान् ।&#x9;161a&lt;br&gt;&#xA;दिष्ट्यादिष्ट्येति चान्योन्यं समेत्योचुर्महारथाः ॥&#x9;161c&lt;br&gt;&#xA;पर्यष्वजत्ततो द्रौणिस्ताभ्यां सम्प्रतिनन्दितः ।&#x9;162a&lt;br&gt;&#xA;इदं हर्षात्तु सुमहदाददे वाक्यमुत्तमम् ॥&#x9;162c&lt;br&gt;&#xA;पाञ्चाला निहताः सर्वे द्रौपदेयाश्च सर्वशः ।&#x9;163a&lt;br&gt;&#xA;सोमका मत्स्यशेषाश्च सर्वे विनिहता मया ॥&#x9;163c&lt;br&gt;&#xA;इदानीं कृतकृत्याः स्म याम तत्रैव मा चिरम् ।&#x9;164a&lt;br&gt;&#xA;यदि जीवति नो राजा तस्मै शंसामहे प्रियम् ॥ &#x9;164c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/10/009/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/10/009/</guid>
      <description>&lt;p&gt;श्रीः&#xA;अध्यायः 009&#xA;द्रौणिकृपकृतवर्मभिर्दुर्योधनमेत्य शोचनम् ॥ 1 ॥ दुर्योधनम् प्रति द्रौणिना सुप्तजनवधकथनम् ॥ 2 ॥ दुर्योधनेन प्राणत्यागः ॥ 3 ॥ द्रौण्यादीनां नगरगमनम् ॥ 4 ॥ सञ्जयस्य व्यासानुग्रहप्राप्तदिव्यज्ञाननाशः ॥ 5 ॥&#xA;सञ्जय उवाच &#x9;001&lt;br&gt;&#xA;ते हत्वा सर्वपाञ्चालान्द्रौपदेयांश्च सर्वशः ।&#x9;001a&lt;br&gt;&#xA;आगच्छन्सहितास्तत्र यत्र दुर्योधनो हतः ॥&#x9;001c&lt;br&gt;&#xA;गत्वा चैनमपश्यन्त किञ्चित्प्राणं जनाधिपम् ।&#x9;002a&lt;br&gt;&#xA;ततो रथेभ्यः प्रस्कन्द्य परिवव्रुस्तवात्मजम् ॥&#x9;002c&lt;br&gt;&#xA;तं भग्रसक्थं राजेन्द्र कृच्छ्रप्राणमचेतसम् ।&#x9;003a&lt;br&gt;&#xA;वमन्तं रुधिरं वक्त्रादपश्यन्वसुधातले ॥&#x9;003c&lt;br&gt;&#xA;वृतं समन्ताद्बहुभिः श्वापदैर्घोरदर्शनैः ।&#x9;004a&lt;br&gt;&#xA;सालावृकगणैश्चैव भक्षयिष्यद्भिरन्तिकात् ॥&#x9;004c&lt;br&gt;&#xA;निरायन्तं कृच्छ्रात्ताञ्श्वापदांश्च चिखादिषून् ।&#x9;005a&lt;br&gt;&#xA;विवेष्टमानमूरुभ्यां सुभृशं गाढवेदनम् ॥&#x9;005c&lt;br&gt;&#xA;तं शयानं तथा दृष्ट्वा भूमौ सुरुधिरोक्षितम् ।&#x9;006a&lt;br&gt;&#xA;हतशिष्टास्त्रयो वीराः शोकार्ताः पर्यदेवयन् ।&#x9;006c&lt;br&gt;&#xA;अश्वत्थामा कृपश्चैव कृतवर्मा च सात्वतः ॥&#x9;006e&lt;br&gt;&#xA;तैस्त्रिभिः शोणितादिग्धैर्निःश्वसद्भिर्महारथैः ।&#x9;007a&lt;br&gt;&#xA;शुशुभे स वृतो राजा वेदी त्रिभिरिवाग्निभिः ॥&#x9;007c&lt;br&gt;&#xA;ते तं शयानं सम्प्रेक्ष्य राजानमतथोचितम् ।&#x9;008a&lt;br&gt;&#xA;अविषह्येन दुःखेन ततस्ते रुरुदुस्त्रयः ॥&#x9;008c&lt;br&gt;&#xA;ततस्तु रुधिरं हस्तैर्मुखान्निर्मृज्य तस्य हि ।&#x9;009a&lt;br&gt;&#xA;रणे राज्ञः शयानस्य कृपः सम्पर्यदेवयत् ॥&#x9;009c&lt;br&gt;&#xA;कृप उवाच &#x9;010&lt;br&gt;&#xA;न दैवस्यातिभारोऽस्ति यदयं रुधिरोक्षितः ।&#x9;010a&lt;br&gt;&#xA;एकादशचमूभर्ता शेते दुर्योधनो हतः ॥&#x9;010c&lt;br&gt;&#xA;पश्य चामीकराभस्य चामीकरविभूषिताम् ।&#x9;011a&lt;br&gt;&#xA;गदां गदाप्रियस्येमां समीपे पतितां भुवि ॥&#x9;011c&lt;br&gt;&#xA;इयमेनं गदा शूरं न जहाति रणेरणे ।&#x9;012a&lt;br&gt;&#xA;स्वर्गायापि व्रजन्तं हि न जहाति यशस्विनम् ॥&#x9;012c&lt;br&gt;&#xA;पश्येमां सह वीरेण जाम्बूनदविभूषिताम् ।&#x9;013a&lt;br&gt;&#xA;शयानां शयने हर्म्ये भार्यां प्रीतिमतीमिव ॥&#x9;013c&lt;br&gt;&#xA;योऽयं मूर्धाभिषिक्तानामग्रे याति परन्तपः ।&#x9;014a&lt;br&gt;&#xA;स हतो ग्रसते पांसून्पश्य कालस्य पर्ययम् ॥&#x9;014c&lt;br&gt;&#xA;येनाजौ निहता भूमौ शेरते क्षत्रियर्षभाः ।&#x9;015a&lt;br&gt;&#xA;स भूमौ निहतः शेते कुरुराजः परैरयम् ॥&#x9;015c&lt;br&gt;&#xA;भयान्नमन्ति राजानो यस्य स्म शतसङ्घशः ।&#x9;016a&lt;br&gt;&#xA;स वीरशयने शेते क्रव्याद्भिः परिवारितः ॥&#x9;016c&lt;br&gt;&#xA;यमुपासन्नृपाः पूर्वमर्थहेतोर्महीपतिम् ।&#x9;017a&lt;br&gt;&#xA;उपासते च तं ह्यद्य क्रव्यादा मांसगृद्धिनः ॥&#x9;017c&lt;br&gt;&#xA;सञ्जय उवाच &#x9;018&lt;br&gt;&#xA;तं शयानं कुरुश्रेष्ठं ततो भरतसत्तमम् ।&#x9;018a&lt;br&gt;&#xA;अश्वत्थामा समालिङ्ग्य करुणं पर्यदेवयत् ॥&#x9;018c&lt;br&gt;&#xA;आहुस्त्वां राजशार्दूल मुख्यं सर्वधनुष्मताम् ।&#x9;019a&lt;br&gt;&#xA;धनाध्यक्षोपमं युद्धे शिष्यं सङ्कर्षणस्य च ॥&#x9;019c&lt;br&gt;&#xA;कथं विवरमद्राक्षीद्भीमसेनस्तवानघ ।&#x9;020a&lt;br&gt;&#xA;बलिनं कृतिनो नित्यं सूदः पापात्मवान्नृप ॥&#x9;020c&lt;br&gt;&#xA;कालो नूनं महाराज लोकेऽस्मिन्बलवत्तरः ।&#x9;021a&lt;br&gt;&#xA;पश्यामो निहतं त्वां च भीमसेनेन संयुगे ॥&#x9;021c&lt;br&gt;&#xA;कथं त्वां सर्वधर्मज्ञं क्षुद्रः पापो वृकोदरः ।&#x9;022a&lt;br&gt;&#xA;निकृत्या हतवान्मन्दो नूनं कालो दुरत्ययः ॥&#x9;022c&lt;br&gt;&#xA;द्वन्द्वयुद्धे ह्यधर्मेण समाहूयौजसा मृधे ।&#x9;023a&lt;br&gt;&#xA;गदया भीमसेनेन निर्भग्ने सक्थिनी तव ॥&#x9;023c&lt;br&gt;&#xA;अधर्मेण हतस्याजौ मृद्यमानं पदा शिरः ।&#x9;024a&lt;br&gt;&#xA;य उपेक्षितवान्क्षुद्रं धिक्तमस्तु युधिष्ठिरम् ॥&#x9;024c&lt;br&gt;&#xA;युद्धेष्वपवदिष्यन्ति योधा नूनं वृकोदरम् ।&#x9;025a&lt;br&gt;&#xA;यावत्स्थास्यन्ति भूतानि निकृत्या ह्यसि पातितः ॥&#x9;025c&lt;br&gt;&#xA;ननु रामोऽब्रवीद्राजंस्त्वां सदा यदुनन्दनः ।&#x9;026a&lt;br&gt;&#xA;दुर्योधनसमो नास्ति गदायामिति वीर्यवान् ॥&#x9;026c&lt;br&gt;&#xA;श्लाघते त्वां हि वार्ष्णेयो राजन्संसत्सु भारत ।&#x9;027a&lt;br&gt;&#xA;स शिष्यो मम कौरव्यो गदायुद्ध इति प्रभो ॥&#x9;027c&lt;br&gt;&#xA;यां गतिं क्षत्रियस्याहुः प्रशस्तां परमर्षयः ।&#x9;028a&lt;br&gt;&#xA;हतस्याभिमुखस्याजौ प्राप्तस्त्वमसि तां गतिम् ॥&#x9;028c&lt;br&gt;&#xA;दुर्योधन न शोचामि त्वामहं पुरुषर्षभ ।&#x9;029a&lt;br&gt;&#xA;हतपुत्रौ तु शोचामि गान्धारीं पितरं च ते ॥&#x9;029c&lt;br&gt;&#xA;द्वावनाथौ कृतौ वीर त्वया नाथेन वर्धितौ ।&#x9;030a&lt;br&gt;&#xA;भिक्षुकौ विचरिष्येते शोचन्तौ पृथिवीमिमाम् ॥&#x9;030c&lt;br&gt;&#xA;घिगस्तु कृष्णं वार्ष्णेयमर्जुनं चापि दुर्मतिम् ।&#x9;031a&lt;br&gt;&#xA;धर्मज्ञमानिमौ यौ त्वां वध्यमानमुपेक्षताम् ॥&#x9;031c&lt;br&gt;&#xA;पाण्डवाश्चापि ते सर्वे किं वक्ष्यन्ति नराधिप ।&#x9;032a&lt;br&gt;&#xA;कथं दुर्योधनोऽस्माभिर्हत इत्यनपत्रपाः ॥&#x9;032c&lt;br&gt;&#xA;धन्यस्त्वमसि गान्धारे यस्त्वमायोधने हतः ।&#x9;033a&lt;br&gt;&#xA;प्रयातोऽभिमुखः शत्रून्धर्मेण पुरुषर्षभ ॥&#x9;033c&lt;br&gt;&#xA;हतपुत्रा हि गान्धारी निहतज्ञातिबान्धवा ।&#x9;034a&lt;br&gt;&#xA;प्रज्ञाचक्षुश्च दुर्धर्षः कां दशां प्रतिपत्स्यते ॥&#x9;034c&lt;br&gt;&#xA;धिगस्तु कृतवर्माणं मां कृपं च महारथम् ।&#x9;035a&lt;br&gt;&#xA;ये वयं न गताः स्वर्गं त्वां पुरस्कृत्य पार्थिवम् ॥&#x9;035c&lt;br&gt;&#xA;दातारं सर्वकामानां रक्षितारं प्रजाहितम् ।&#x9;036a&lt;br&gt;&#xA;यद्वयं नानुगच्छाम त्वां धिगस्मान्नराधमान् ॥&#x9;036c&lt;br&gt;&#xA;कृपस्य तव वीर्येण मम चैव पितुश्च मे ।&#x9;037a&lt;br&gt;&#xA;सभृत्यानां नरव्याघ्र रत्नवन्ति गृहाणि च ॥&#x9;037c&lt;br&gt;&#xA;तव प्रसादादस्माभिः समित्रैः सह बान्धवैः ।&#x9;038a&lt;br&gt;&#xA;अवाप्ताः क्रतवो मुख्या बहवो भूरिदक्षिणाः ॥&#x9;038c&lt;br&gt;&#xA;कुतश्चापीदृशं पापाः प्रवर्तिष्यामहे वयम् ।&#x9;039a&lt;br&gt;&#xA;यादृशेन पुरस्कृत्य त्वं गतः सर्वपार्थिवान् ॥&#x9;039c&lt;br&gt;&#xA;वयमेव त्रयो राजन्गच्छन्तं परमां गतिम् ।&#x9;040a&lt;br&gt;&#xA;यद्वै त्वां नानुगच्छामस्तेन तप्स्यामहे वयम् ||&#x9;040c&lt;br&gt;&#xA;तत्स्वर्गहीना हीनार्थाः स्मरन्तः सुकृतस्य ते ।&#x9;041a&lt;br&gt;&#xA;किं नाम तद्भवेत्कर्म येन त्वां न व्रजाम वै ॥&#x9;041c&lt;br&gt;&#xA;दुःखं नूनं कुरुश्रेष्ठ चरिष्याम महीमिमाम् ।&#x9;042a&lt;br&gt;&#xA;हीनानां नस्त्वया राजन्कुतः शान्तिः कुतः सुखम् ॥&#x9;042c&lt;br&gt;&#xA;गत्वैव तु महाराज समेत्य च महारथान् ।&#x9;043a&lt;br&gt;&#xA;यथाज्येष्ठं यथाश्रेष्ठं पूजयेर्वचनान्मम ॥&#x9;043c&lt;br&gt;&#xA;आचार्यं पूजयित्वा च केतुं सर्वधनुष्मताम् ।&#x9;044a&lt;br&gt;&#xA;हतं मयाऽद्य शंशेथा दृष्टद्युम्नं नराधिप ॥&#x9;044c&lt;br&gt;&#xA;परिष्वजेथा राजानं बाह्लिकं सुमहारथम् ।&#x9;045a&lt;br&gt;&#xA;सैन्धवं सोमदत्तं च भूरिश्रवसमेव च ॥&#x9;045c&lt;br&gt;&#xA;तथा पूर्वगतानन्यान्स्वर्गे पार्थिवसत्तमान् ।&#x9;046a&lt;br&gt;&#xA;अस्मद्वाक्यात्परिष्वज्य सम्पृच्छेस्त्वमनामयम् ॥&#x9;046c&lt;br&gt;&#xA;सञ्जय उवाच &#x9;047&lt;br&gt;&#xA;इत्येवमुक्त्वा राजानं भग्नसक्थमचेतसम् ।&#x9;047a&lt;br&gt;&#xA;अश्वत्थामा लघुप्राणं पुनर्वचनमब्रवीत् ॥&#x9;047c&lt;br&gt;&#xA;दुर्योधन जीवसि चेद्वाक्यं श्रोत्रसुखं शृणु ।&#x9;048a&lt;br&gt;&#xA;सप्त पाण्डवतः शिष्टा धार्तराष्ट्रास्त्रयो वयम् ॥&#x9;048c&lt;br&gt;&#xA;ते चैव भ्रातरः पञ्च वासुदेवोऽथ सात्यकिः ।&#x9;049a&lt;br&gt;&#xA;अहं च कृतवर्मा च कृपः शारद्वतस्तथा ॥&#x9;049c&lt;br&gt;&#xA;द्रौपदेया हताः सर्वे धृष्टद्युम्नस्य चात्मजाः ।&#x9;050a&lt;br&gt;&#xA;पाञ्चाला निहताः सर्वे मत्स्यशेषं च भारत ॥&#x9;050c&lt;br&gt;&#xA;कृते प्रतिकृतं पश्य हतपुत्रा हि पाण्डवाः ।&#x9;051a&lt;br&gt;&#xA;सौप्तिके शिबिरं तेषां हतं सनरवाहनम् ॥&#x9;051c&lt;br&gt;&#xA;मया च पापकर्माऽसौ धृष्टद्युम्नो महीपते ।&#x9;052a&lt;br&gt;&#xA;प्रविश्य शिबिरं रात्रौ पशुमारेण मारितः ॥&#x9;052c&lt;br&gt;&#xA;दुर्योधनस्तु तां वाचं निशम्य मनसः प्रियाम् ।&#x9;053a&lt;br&gt;&#xA;प्रतिलभ्य पुनश्चेत इदं वचनमब्रवीत् ॥&#x9;053c&lt;br&gt;&#xA;न मेऽकरोत्तद्गाङ्गेयो न कर्णो न च ते पिता ।&#x9;054a&lt;br&gt;&#xA;यत्त्वया कृपभोजाभ्यां सहितेनाद्य मे कृतम् ॥&#x9;054c&lt;br&gt;&#xA;स च सेनापतिः क्षुद्रो हतः सार्धं शिखण्डिना ।&#x9;055a&lt;br&gt;&#xA;तेन मन्ये मघवता सममात्मानमद्य वै ॥&#x9;055c&lt;br&gt;&#xA;स्वस्ति प्राप्नुत भद्रं वः स्वर्गे नः सङ्गमः पुनः ।&#x9;056a&lt;br&gt;&#xA;इत्येवमुक्त्वा पुत्रस्ते कुरुराजो महामनाः ॥&#x9;056c&lt;br&gt;&#xA;प्राणानुपासृजद्वीरः सुहृदां दुःखमादधत् ।&#x9;057a&lt;br&gt;&#xA;अपाक्रामद्दिवं पुण्यां शरीरं क्षितिमाविशत् ॥&#x9;057c&lt;br&gt;&#xA;एवं ते निधनं यातः पुत्रो दुर्योधनो नृप ।&#x9;058a&lt;br&gt;&#xA;अग्रे यात्वा रणे शूरः पश्राद्विनिहतः परैः ॥&#x9;058c&lt;br&gt;&#xA;तथैव ते परिष्वक्ताः परिष्वज्य च ते नृपम् ।&#x9;059a&lt;br&gt;&#xA;पुनः पुनः प्रेक्षमाणाः स्वकानारुरुहू रथान् ॥&#x9;059c&lt;br&gt;&#xA;इत्येवं द्रोणपुत्रस्य निशम्य करुणां गिरम् ।&#x9;060a&lt;br&gt;&#xA;प्रत्यूषकाले शोकार्ताः प्राद्रवन्नगरं प्रति ॥&#x9;060c&lt;br&gt;&#xA;एवमेष क्षयो वृत्तः कुरुपाण्डवसेनयोः ।&#x9;061a&lt;br&gt;&#xA;घोरो विशसनो रौद्रो राजन्दुर्मन्त्रिते तव ॥&#x9;061c&lt;br&gt;&#xA;तव पुत्रे गते स्वर्गं शोकार्तस्य ममानघ ।&#x9;062a&lt;br&gt;&#xA;ऋषिदत्तं प्रनष्टं तद्दिव्यदर्शित्वमद्य वै ॥&#x9;062c&lt;br&gt;&#xA;वैशम्पायन उवाच &#x9;063&lt;br&gt;&#xA;इति श्रुत्वा स नृपतिर्ज्ञातिपुत्रवधं तदा ।&#x9;063a&lt;br&gt;&#xA;निःश्वस्य दीर्घमुष्णं च ततश्चिन्तापरोऽभवत् ॥&#x9;063c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/10/010/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/10/010/</guid>
      <description>&lt;p&gt;श्रीः&#xA;अध्यायः 010&#xA;दैवादुर्वरितेन दृष्टद्युम्नसारथिना युधिष्ठिराय रात्रौ वृत्तशिबिरवृत्तान्तविनेदनम् ॥ 1 ॥ तच्छ्रवणेन द्रौपद्यानयनाय नकुलमादिश्य शिबिरभुवमुपागतवता युधिष्ठिरेण मृतनिजजनावलोकनेन परिदेवनम् ॥ 2 ॥&#xA;वैशम्पायन उवाच &#x9;001&lt;br&gt;&#xA;तस्यां रात्र्यां व्यतीतायां धृष्टद्युम्नस्य सारथिः ।&#x9;001a&lt;br&gt;&#xA;गत्वा शशंस पाण्डुभ्यः सौप्तिके कदनं कृतम् ॥&#x9;001c&lt;br&gt;&#xA;सूत उवाच &#x9;002&lt;br&gt;&#xA;द्रौपदेया हता राजन्द्रुपदस्यात्मजैः सह ।&#x9;002a&lt;br&gt;&#xA;प्रमत्ता निशि विश्वस्ताः स्वपन्तः शिबिरे स्वके ॥&#x9;002c&lt;br&gt;&#xA;गौतमेन नृशंसेन भोजेन कृतवर्मणा ।&#x9;003a&lt;br&gt;&#xA;अश्वत्थाम्ना च पापेन हतं वः शिबिरं निशि ॥&#x9;003c&lt;br&gt;&#xA;एतैर्नरगजाश्वानां प्रासशक्तिपरश्वथैः ।&#x9;004a&lt;br&gt;&#xA;सहस्राणि निकृन्तद्भिर्निःशेषं शिबिरं कृतम् ॥&#x9;004c&lt;br&gt;&#xA;&#39;विक्रुष्टनानाविहगफलभारनतस्य ह ।&#39;&#x9;005a&lt;br&gt;&#xA;छिद्यमानस्य महतो वनस्येव परश्वथैः ।&#x9;005c&lt;br&gt;&#xA;शुश्रुवे सुमहाञ्शब्दो बलस्य तव भारत ॥&#x9;005e&lt;br&gt;&#xA;अहमेकोऽवशिष्टस्तु तस्मात्सैन्यान्महीपते ।&#x9;006a&lt;br&gt;&#xA;मुक्तः कथञ्चिद्धर्मात्मन्व्यग्राच्च कृतवर्मणः ॥&#x9;006c&lt;br&gt;&#xA;तच्छ्रुत्वा वाक्यमशिवं कुन्तीपुत्रो युधिष्ठिरः ।&#x9;007a&lt;br&gt;&#xA;पपात मह्यां धर्मात्मा पुत्रशोकसमन्वितः ॥&#x9;007c&lt;br&gt;&#xA;पतन्तं तमतिक्रम्य परिजग्राह सात्यकिः ।&#x9;008a&lt;br&gt;&#xA;भीमसेनोऽर्जुनश्चैव माद्रीपुत्रौ च पाण्डवौ ॥&#x9;008c&lt;br&gt;&#xA;लब्धचेतास्तु कौन्तेयः शोकविह्वलया गिरा ।&#x9;009a&lt;br&gt;&#xA;जित्वा शत्रूञ्जितः पश्चात्पर्यदेवयदार्तवत् ॥&#x9;009c&lt;br&gt;&#xA;&#39;अगम्या गतिरर्थानां कर्मणामीश्वरस्य च ।&#39;&#x9;010a&lt;br&gt;&#xA;दुर्विदा गतिरर्थानामपि ये दिव्यचक्षुषः ।&#x9;010c&lt;br&gt;&#xA;जीयमाना जयन्त्यन्ये जयमाना वयं जिताः ॥&#x9;010e&lt;br&gt;&#xA;हत्वा भ्रातॄन्वयस्यांश्च पितॄन्पुत्रान्सुहृद्गणान् ।&#x9;011a&lt;br&gt;&#xA;बन्धूनमात्यान्पौत्रांश्च जित्वा सर्वाञ्जिता वयम् ॥&#x9;011c&lt;br&gt;&#xA;अनर्थो ह्यर्थसङ्काशस्तथाऽनर्थोऽर्थदर्शनः ।&#x9;012a&lt;br&gt;&#xA;जयोऽयमजयाकारो जयस्तस्मात्पराजयः ॥&#x9;012c&lt;br&gt;&#xA;यज्जित्वा तप्यते पश्चादापन्न इव दुर्मतिः ।&#x9;013a&lt;br&gt;&#xA;कथं मन्येत विजयं ततो जिततरः परैः ॥&#x9;013c&lt;br&gt;&#xA;येषामर्थाय पापं स्याद्विजयस्य सुहृद्वधैः ।&#x9;014a&lt;br&gt;&#xA;निर्जितैरप्रमत्तैर्हि विजिता जितकाशिनः ॥&#x9;014c&lt;br&gt;&#xA;कर्णिनालीकदंष्ट्रस्य खड्गजिह्वस्य संयुगे ।&#x9;015a&lt;br&gt;&#xA;चापव्यात्तास्यरौद्रस्य ज्यातलस्वननादिनः ॥&#x9;015c&lt;br&gt;&#xA;क्रुद्धस्य नरसिंहस्य सङ्ग्रामेष्वपलायिनः ।&#x9;016a&lt;br&gt;&#xA;ये व्यमुञ्चन्त कर्णस्य प्रमादात्त इमे हताः ॥&#x9;016c&lt;br&gt;&#xA;रथह्रदं शरवर्षोर्मिमन्तं रत्नाचितं वाहनयोधवृन्दम् ।&#x9;017a&lt;br&gt;&#xA;शक्त्यृष्टिमीनध्वजनागनक्रं शरासनावर्तमहेषुफेनम् ॥&#x9;017c&lt;br&gt;&#xA;सङ्ग्रामचन्द्रोदयवेगवेलं द्रोणार्णवं ज्यातलनेमिघोषम् ।&#x9;018a&lt;br&gt;&#xA;ये तेरुरुच्चावचशस्त्रनौभिस्ते राजपुत्रा निहताः प्रमादात् ॥&#x9;018c&lt;br&gt;&#xA;न हि प्रमादात्परमस्ति कश्चद्वधो नराणामिह जीवलोके ।&#x9;019a&lt;br&gt;&#xA;प्रमत्तमर्था हि नरं समन्तात्त्यजन्त्यनर्थाश्च समाविशन्ति ॥&#x9;019c&lt;br&gt;&#xA;ध्वजोत्तमाग्रोच्छ्रितधूमकेतुं शरार्चिषं दीप्तमहापताकम् ।&#x9;020a&lt;br&gt;&#xA;महाधनुर्ज्यातलनेमिघोषं तनुत्रनानाविधशस्त्रहोमम् ॥&#x9;020c&lt;br&gt;&#xA;महाचमूकक्षदवाभिपन्नं महाहवे भीष्ममहादवाग्निम् ।&#x9;021a&lt;br&gt;&#xA;ये तेरुरुच्चावचशस्त्रवेगैस्ते राजपुत्रा निहताः प्रमादात् ॥&#x9;021c&lt;br&gt;&#xA;न हि प्रमत्तेन नरेण शक्यमाप्तुं वसु श्रीर्विपुलं यशो वा ।&#x9;022a&lt;br&gt;&#xA;पश्याप्रमादेन निहत्य शत्रून्सर्वान्महेन्द्रं सुखमेधमानम् ॥&#x9;022c&lt;br&gt;&#xA;इन्द्रोपमान्पार्थिवपुत्रपौत्रान्पश्याविशेषेण हतान्प्रमादात् ।&#x9;023a&lt;br&gt;&#xA;तीर्त्वा समुद्रं वणिजः समृद्धा मग्नाः कुनद्यामिव सीदमानाः ॥&#x9;023c&lt;br&gt;&#xA;अमर्षितैर्ये निहता नरेन्द्रा निःसंशयं ते त्रिदिवं प्रपन्नाः ।&#x9;024a&lt;br&gt;&#xA;कृष्णां तु शोचामि कथं नु साध्वी शोकार्णवं सा विषहिष्यतीति ॥&#x9;024c&lt;br&gt;&#xA;भातॄंश्च पुत्रांश्च हतान्निशम्य पाञ्चालराजं पितरं च वृद्धम् ।&#x9;025a&lt;br&gt;&#xA;ध्रुवं विसञ्ज्ञा पतिता पृथिव्यां सा शोष्यते शोककृशाङ्गयष्टिः ॥&#x9;025c&lt;br&gt;&#xA;तच्छोकजं दुःखमपारयन्ती कथं भविष्यत्युचिता सुखानाम् ।&#x9;026a&lt;br&gt;&#xA;रोरूयते ज्ञातिवधाभितप्ता प्रदह्यमानेव हुताशनेन ॥&#x9;026c&lt;br&gt;&#xA;इत्येवमार्तः परिदेवयन्स राजा कुरूणां नकुलं बभाषे ।&#x9;027a&lt;br&gt;&#xA;गच्छानयैनामिह मन्दभाग्यां समातृपक्षामिति राजपुत्रीम् ॥&#x9;027c&lt;br&gt;&#xA;माद्रीसुतस्तत्परिगृह्य वाक्यं धर्मेण धर्मप्रथमस्य राज्ञः ।&#x9;028a&lt;br&gt;&#xA;ययौ रथेनालयमाशु देव्याः पाञ्चालराजस्य च यत्र दाराः ॥&#x9;028c&lt;br&gt;&#xA;प्रस्थाप्य माद्रीसुतमाजमीढः शोकार्दितस्तैः सहितः सुहृद्भिः ।&#x9;029a&lt;br&gt;&#xA;रोरूयमाणः प्रययौ सुतानामायोधनं भूतगणानुकीर्णम् ॥&#x9;029c&lt;br&gt;&#xA;स तत्प्रविश्याशिवमुग्ररूपं ददर्श पुत्रान्सुहृदः सखींश्च ।&#x9;030a&lt;br&gt;&#xA;भूमौ शयानान्रुधिरार्द्रगात्रान्विभिन्नदेहान्प्रहृतोत्तमाङ्गान् ॥&#x9;030c&lt;br&gt;&#xA;स तांस्तु दृष्ट्वा भृशमार्तरूपो युधिष्ठिरो धर्मभृतां वरिष्ठः ।&#x9;031a&lt;br&gt;&#xA;उच्चैः प्रचुक्रोश च कौरवाग्र्यः पपात चोर्व्यां सगणो विसञ्ज्ञः ॥&#x9;031c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/10/011/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/10/011/</guid>
      <description>&lt;p&gt;श्रीः&#xA;अध्यायः 011&#xA;नकुलेन युधिष्ठिरसमीपं प्रति द्रौपद्यानयनम् ॥ 1 ॥ द्रौपद्या द्रौणिमस्तकमणिहरणचोदितेन भीमेन नकुलसारथिना रथेन द्रौणिवधाय प्रस्थानम् ॥ 2 ॥&#xA;वैशम्पायन उवाच &#x9;001&lt;br&gt;&#xA;स दृष्ट्वा निहतान्सङ्ख्ये पुत्रान्पौत्रान्सखींस्तथा ।&#x9;001a&lt;br&gt;&#xA;महादुःखपरीतात्मा बभूव जनमेजय ॥&#x9;001c&lt;br&gt;&#xA;ततस्तस्य महाञ्शोकः प्रादुरासीन्महात्मनः ।&#x9;002a&lt;br&gt;&#xA;स्मरतः पुत्रपौत्रांस्तान्भ्रातॄन्सुहृद एव च ॥&#x9;002c&lt;br&gt;&#xA;तमश्रुपरिपूर्णाक्षं वेपमानमचेतसम् ।&#x9;003a&lt;br&gt;&#xA;सुहृदो भृशसंविग्नाः सान्त्वयाञ्चक्रिरे तदा ॥&#x9;003c&lt;br&gt;&#xA;&#39;कृत्वा तु विधिवत्तेषां पुत्राणाममितौजसाम् ।&#x9;004a&lt;br&gt;&#xA;प्रेतकार्याणि सर्वेषां बभूव भृशदुःखितः ॥&#39;&#x9;004c&lt;br&gt;&#xA;तस्मिन्मुहूर्ते जवनैर्वाजिभिर्हेममालिभिः ।&#x9;005a&lt;br&gt;&#xA;नकुलः कृष्णया सार्धमुपायात्परमार्तया ॥&#x9;005c&lt;br&gt;&#xA;उपप्लाव्यं गता सा तु श्रुत्वा सुमहदप्रियम् ।&#x9;006a&lt;br&gt;&#xA;तदा विनाशं सर्वेषां पुत्राणां व्यथितेन्द्रिया ॥&#x9;006c&lt;br&gt;&#xA;कम्पमानेव कदली वातेनाभिसमीरिता ।&#x9;007a&lt;br&gt;&#xA;कृष्णा राजानमासाद्य शोकार्ता न्यपतद्भुवि ॥&#x9;007c&lt;br&gt;&#xA;न बभौ वदनं तस्या रुदन्त्याः शोककर्शितम् ।&#x9;008a&lt;br&gt;&#xA;फुल्लपद्मपलाशाक्ष्या मेघावृत इवोडुराट् ॥&#x9;008c&lt;br&gt;&#xA;ततस्तां पतितां दृष्ट्वा संरम्भी सत्यविक्रमः ।&#x9;009a&lt;br&gt;&#xA;बाहुभ्यां परिजग्राह समुत्पत्य वृकोदरः ॥&#x9;009c&lt;br&gt;&#xA;सा समाश्वासिता तेन भीमसेनेन भामिनी ।&#x9;010a&lt;br&gt;&#xA;रुदती पाण्डवज्येष्ठमिदं वचनमब्रवीत् ॥&#x9;010c&lt;br&gt;&#xA;दिष्ट्या राजन्नवाप्येमामखिलां भोक्ष्यसे महीम् ।&#x9;011a&lt;br&gt;&#xA;आत्मजान्क्षत्रधर्मेण सम्प्रदाय यमाय वै ॥&#x9;011c&lt;br&gt;&#xA;दिष्ट्या सर्वास्त्रकुशलं मत्तमातङ्गगामिनम् ।&#x9;012a&lt;br&gt;&#xA;अवाप्य पृथिवीं कृत्स्नां सौभद्रं न स्मरिष्यसि ॥&#x9;012c&lt;br&gt;&#xA;आत्मजान्क्षत्रधर्मेण श्रुत्वा शूरान्निपातितान् ।&#x9;013a&lt;br&gt;&#xA;स्थितो राज्ये मया सार्धं विहरन्न स्मरिष्यसि ॥&#x9;013c&lt;br&gt;&#xA;प्रसुप्तानां वधं श्रुत्वा द्रौणिना पापकर्मणा ।&#x9;014a&lt;br&gt;&#xA;शोको मां दहते गाढो हुताशन इवाश्रयम् ॥&#x9;014c&lt;br&gt;&#xA;तस्य पापकृतो द्रौणेर्न चेदद्य दुरात्मनः ।&#x9;015a&lt;br&gt;&#xA;हियते सानुबन्धस्य युधि विक्रम्य जीवितम् ॥&#x9;015c&lt;br&gt;&#xA;इहैव प्रायमासिष्ये तन्निबोधत पाण्डवाः ।&#x9;016a&lt;br&gt;&#xA;न चेत्फलमवाप्नोति द्रौणिः पापस्य कर्मणः ॥&#x9;016c&lt;br&gt;&#xA;एवमुक्त्वा ततः कृष्णा पाण्डवं प्रत्युपाविशत् ।&#x9;017a&lt;br&gt;&#xA;युधिष्ठिरं याज्ञसेनी धर्मराजं यशस्विनी ॥&#x9;017c&lt;br&gt;&#xA;दृष्ट्वोपविष्टां राजा तु पाण्डवो महिषीं प्रियाम् ।&#x9;018a&lt;br&gt;&#xA;प्रत्युवाच स धर्मात्मा द्रौपदीं चारुदर्शनाम् ॥&#x9;018c&lt;br&gt;&#xA;क्षत्रधर्मेण धर्मज्ञे प्राप्तास्ते निधनं शुभे ।&#x9;019a&lt;br&gt;&#xA;पुत्रास्ते भ्रातरश्चैव तान्न शोचितुमर्हसि ॥&#x9;019c&lt;br&gt;&#xA;स कल्याणि वनं दुर्गं दूरं द्रौणिरितो गतः ।&#x9;020a&lt;br&gt;&#xA;तस्य त्वं पातनं सङ्ख्ये कथं ज्ञास्यसि शोभने ॥&#x9;020c&lt;br&gt;&#xA;द्रौपद्युवाच &#x9;021&lt;br&gt;&#xA;द्रोणपुत्रस्य सहजो मणिः शिरसि मे श्रुतः ।&#x9;021a&lt;br&gt;&#xA;निहत्य सङ्ख्ये तं पापं पश्येयं मणिमाहृतम् ।&#x9;021c&lt;br&gt;&#xA;द्रौणेः शिरस उत्कृत्य जीवेयमिति मे मतिः ॥&#x9;021e&lt;br&gt;&#xA;इत्युक्त्वा पाण्डवं कृष्णा राजानं चारुदर्शना ।&#x9;022a&lt;br&gt;&#xA;भीमसेनकरे स्पृष्ट्वा कुपिता वाक्यमब्रवीत् ॥&#x9;022c&lt;br&gt;&#xA;त्रातुमर्हसि मां भीम क्षत्रधर्ममनुस्मरन् ।&#x9;023a&lt;br&gt;&#xA;जहि तं पापकर्माणं शम्बरं मघवानिव ॥&#x9;023c&lt;br&gt;&#xA;न हि ते विक्रमे तुल्यः पुमानस्तीह कश्चन ।&#x9;024a&lt;br&gt;&#xA;श्रुतं तत्सर्वलोकेषु परमव्यसने तथा ॥&#x9;024c&lt;br&gt;&#xA;द्वीपोऽभूस्त्वं हि पार्थानां नगरे वारणावते ।&#x9;025a&lt;br&gt;&#xA;हिडिम्बदर्शने चैव तथा त्वमभवो गतिः ॥&#x9;025c&lt;br&gt;&#xA;तथा विराटनगरे कीचकेन भृशार्दिताम् ।&#x9;026a&lt;br&gt;&#xA;मामप्युद्धृतवान्कृच्छ्रात्पौलोमीं मघवानिव ॥&#x9;026c&lt;br&gt;&#xA;यथैतान्यकृथाः पार्थ महाकर्माणि वै पुरा ।&#x9;027a&lt;br&gt;&#xA;तथा द्रौणिममित्रघ्न विनिहत्य सुखी भव ॥&#x9;027c&lt;br&gt;&#xA;वैशम्पायन उवाच &#x9;028&lt;br&gt;&#xA;तस्या बहुविधं दुःखं निशम्य परिदेवितम् ।&#x9;028a&lt;br&gt;&#xA;न चामर्षत कौन्तेयो भीमसेनो महाबलः ॥&#x9;028c&lt;br&gt;&#xA;स काञ्चनविचित्राङ्गमारुरोह महारथम् ।&#x9;029a&lt;br&gt;&#xA;आदाय रुचिरं चित्रं समार्गणगुणं धनुः ॥&#x9;029c&lt;br&gt;&#xA;नकुलं सारथिं कृत्वा द्रोणपुत्रवधे धृतः ।&#x9;030a&lt;br&gt;&#xA;विस्फार्य सशरं चापं तूर्णमश्वानचोदयत् ॥&#x9;030c&lt;br&gt;&#xA;ते हयाः पुरुषव्याघ्र दीप्यमानाः स्वतेजसा ।&#x9;031a&lt;br&gt;&#xA;वहन्तः सहसा जग्मुर्हरयः शीघ्रगामिनः ॥&#x9;031c&lt;br&gt;&#xA;शिबिरात्स्वाद्गृहीत्वा स रथस्य पदमच्युतः ।&#x9;032a&lt;br&gt;&#xA;&#39;द्रोणपुत्रगतेनाशु ययौ मार्गेण भारत ॥&#39;&#x9;032c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/10/012/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/10/012/</guid>
      <description>&lt;p&gt;श्रीः&#xA;अध्यायः 012&#xA;द्रौणिजिघांसया भीमे प्रतिगते कृष्णेन युधिष्ठिरम् प्रति द्रौणिदौश्शील्यादिकथनपूर्वकं भीमस्य ततो रक्षणीयत्वकथनम् ॥ 1 ॥&#xA;वैशम्पायन उवाच &#x9;001&lt;br&gt;&#xA;तस्मिन्प्रयाते दुर्धर्षे यदूनामृषभस्ततः ।&#x9;001a&lt;br&gt;&#xA;अब्रवीत्पुण्डरीकाक्षः कुन्तीपुत्रं युधिष्ठिरम् ॥&#x9;001c&lt;br&gt;&#xA;एष पाण्डव ते भ्राता पुत्रशोकपरायणः ।&#x9;002a&lt;br&gt;&#xA;जिघांसुर्द्रौणिमाक्रन्दे एक एवाभिधावति ॥&#x9;002c&lt;br&gt;&#xA;भीमः प्रियस्ते सर्वेभ्यो भ्रातृभ्यो भरतर्षभ ।&#x9;003a&lt;br&gt;&#xA;तं कृच्छ्रगतमद्य त्वं कस्मान्नाभ्युपपद्यसे ॥&#x9;003c&lt;br&gt;&#xA;यत्तदाचष्ट पुत्राय द्रोणः परपुरञ्जयः ।&#x9;004a&lt;br&gt;&#xA;अस्त्रं ब्रह्मशिरो नाम दहेत पृथिवीमपि ॥&#x9;004c&lt;br&gt;&#xA;तन्महात्मा महाभागः केतुः सर्वधनुष्मताम् ।&#x9;005a&lt;br&gt;&#xA;प्रत्यपायदाचार्यः प्रीयमाणो धनञ्जयम् ॥&#x9;005c&lt;br&gt;&#xA;तं पुत्रोऽप्येक एवैनमन्वयाचदमर्षणः ।&#x9;006a&lt;br&gt;&#xA;ततः प्रोवाच पुत्राय नातिहृष्टमना इव ॥&#x9;006c&lt;br&gt;&#xA;विदितं चापलं ह्यासीदात्मजस्य दुरात्मनः ।&#x9;007a&lt;br&gt;&#xA;सर्वधर्मविदाचार्यः सोऽन्वशासत्सुतं ततः ॥&#x9;007c&lt;br&gt;&#xA;परमापद्गतेनापि न स्म तात त्वया रणे ।&#x9;008a&lt;br&gt;&#xA;इदमस्त्रं प्रयोक्तव्यं मानुषेषु विशेषतः ॥&#x9;008c&lt;br&gt;&#xA;इत्युक्तवान्गुरुः पुत्रं द्रोणः पश्चादथोक्तवान् ।&#x9;009a&lt;br&gt;&#xA;न त्वं जातु सतां मार्गे स्थातेति पुरुषर्षभ ॥&#x9;009c&lt;br&gt;&#xA;स तदाज्ञाय दुष्टात्मा पितुर्वचनमप्रियम् ।&#x9;010a&lt;br&gt;&#xA;निराशः सर्वकल्याणैः शोकात्पर्यचरन्महीम् ॥&#x9;010c&lt;br&gt;&#xA;ततस्तदा कुरुश्रेष्ठ वनस्थे त्वयि भारत ।&#x9;011a&lt;br&gt;&#xA;अवसद्द्वारकामेत्य वृष्णिभिः परमार्चितः ॥&#x9;011c&lt;br&gt;&#xA;स कदाचित्समुद्रान्ते वसन्द्वारवतीमनु ।&#x9;012a&lt;br&gt;&#xA;एक एकं समागम्य मामुवाच हसन्निव ॥&#x9;012c&lt;br&gt;&#xA;यत्तदुग्रं तपः कृष्ण चरन्नमितविक्रमः ।&#x9;013a&lt;br&gt;&#xA;अगस्त्याद्भारताचार्यः प्रत्यपद्यत मे पिता ॥&#x9;013c&lt;br&gt;&#xA;अस्त्रं ब्रह्मशिरो नाम देवगन्धर्वपूजितम् ।&#x9;014a&lt;br&gt;&#xA;तदद्य मयि दाशार्ह यथा पितरि मे तथा ॥&#x9;014c&lt;br&gt;&#xA;अस्मत्तस्तदुपादाय दिव्यमस्त्रं यदूत्तम ।&#x9;015a&lt;br&gt;&#xA;ममाप्यस्त्रं प्रयच्छ त्वं चक्रं रिपुहणं रणे ॥&#x9;015c&lt;br&gt;&#xA;स राजन्प्रीयमाणेन मयाप्युक्तः कृताञ्जलिः ।&#x9;016a&lt;br&gt;&#xA;याचमानः प्रयत्नेन मत्तोऽस्त्रं भरतर्षभ ॥&#x9;016c&lt;br&gt;&#xA;देवदानवगन्धर्वमनुष्यपतगोरगाः ।&#x9;017a&lt;br&gt;&#xA;न समा मम वीर्यस्य शतांशेनापि पिण्डिताः ॥&#x9;017c&lt;br&gt;&#xA;इदं धनुरियं शक्तिरिदं चक्रमियं गदा ।&#x9;018a&lt;br&gt;&#xA;यद्यदिच्छसि चेदस्त्रं मत्तस्तत्तद्ददामि ते ॥&#x9;018c&lt;br&gt;&#xA;यच्छक्नोषि समुद्यन्तुं प्रयोक्तुमपि वा रणे ।&#x9;019a&lt;br&gt;&#xA;तद्गृहाण विनाऽस्त्रेण यन्मे दातुमभीप्ससि ॥&#x9;019c&lt;br&gt;&#xA;स सुनाभं सहस्रारं वज्रनाभमयस्मयम् ।&#x9;020a&lt;br&gt;&#xA;वव्रे चक्रं महाभागो मत्तः स्पर्धन्मया सह ॥&#x9;020c&lt;br&gt;&#xA;गृहाण चक्रमित्युक्तो मया तु तदनन्तरम् ।&#x9;021a&lt;br&gt;&#xA;जग्राहोत्पत्य सहसा चक्रं सव्येन पाणिना ॥&#x9;021c&lt;br&gt;&#xA;न चैनमशकत्स्थानात्सञ्चालयितुमप्युत ।&#x9;022a&lt;br&gt;&#xA;अथैनं दक्षिणेनापि ग्रहीतुमुपचक्रमे ॥&#x9;022c&lt;br&gt;&#xA;सर्वयत्नेन तेनापि गृह्य नैनमकम्पयत् ॥&#x9;023ac&lt;br&gt;&#xA;ततः सर्वबलेनापि यदैनं न शशाक ह ।&#x9;024a&lt;br&gt;&#xA;उद्यन्तुं वा चालयितुं द्रौणिः परमदुर्मनाः ।&#x9;024c&lt;br&gt;&#xA;कृत्वा यत्नं परिश्रान्तः स न्यवर्तत भारत ॥&#x9;024e&lt;br&gt;&#xA;निवृत्तमनसं तस्मादभिप्रायाद्विचेतसम् ।&#x9;025a&lt;br&gt;&#xA;अहमामन्त्र्य संविग्नमश्वत्थामानमब्रुवम् ॥&#x9;025c&lt;br&gt;&#xA;यः स दैवमनुष्येषु प्रमाणं परमं गतः ।&#x9;026a&lt;br&gt;&#xA;गाण्डीवधन्वा श्वेताश्वः कपिप्रवरकेतनः ॥&#x9;026c&lt;br&gt;&#xA;यः साक्षाद्देवदेवेशं शितिकण्ठमुमापतिम् ।&#x9;027a&lt;br&gt;&#xA;द्वन्द्वयुद्धे पुरा जिष्णुस्तोषयामास शङ्करम् ॥&#x9;027c&lt;br&gt;&#xA;यस्मात्प्रियतरो नास्ति ममान्यः पुरुषो भुवि ।&#x9;028a&lt;br&gt;&#xA;नादेयं यस्य मे किञ्चिदपि प्राणान्महात्मनः ॥&#x9;028c&lt;br&gt;&#xA;तेनापि सुहृदा ब्रह्मन्पार्थेनाक्लिष्टकर्मणा ।&#x9;029a&lt;br&gt;&#xA;नोक्तपूर्वमिदं वाक्यं यस्त्वं मामभिभाषसे ॥&#x9;029c&lt;br&gt;&#xA;ब्रह्मचर्यं महद्घोरं तीर्त्वा द्वादशवार्षिकम् ।&#x9;030a&lt;br&gt;&#xA;हिमवत्पार्श्वमास्थाय यो मया तपसाऽऽर्जितः ॥&#x9;030c&lt;br&gt;&#xA;समानव्रतचारिण्यां रुक्मिण्यां योऽन्वजायत ।&#x9;031a&lt;br&gt;&#xA;सनत्कुमारस्तेजस्वी प्रद्युम्नो नाम मे सुतः ॥&#x9;031c&lt;br&gt;&#xA;तेनाप्येतन्महद्दिव्यं चक्रमप्रतिमं रणे ।&#x9;032a&lt;br&gt;&#xA;न प्रार्थितमभून्मूढ तदितं प्रार्थितं त्वया ॥&#x9;032c&lt;br&gt;&#xA;रामेणातिबलेनैतन्नोक्तपूर्वं कदाचन ।&#x9;033a&lt;br&gt;&#xA;न गदेन न साम्बेन यदिदं प्रार्थितं त्वया ॥&#x9;033c&lt;br&gt;&#xA;द्वारकावासिभिश्चान्यैर्वृष्ण्यन्धकमहारथैः ।&#x9;034a&lt;br&gt;&#xA;नोक्तपूर्वमिदं क्षुद्रं तदिदं प्रार्थितं त्वया ॥&#x9;034c&lt;br&gt;&#xA;भारताचार्यपुत्रस्त्वं मानितः सर्वयादवैः ।&#x9;035a&lt;br&gt;&#xA;चक्रेण रथिनां श्रेष्ठ कं नु तात युयुत्ससे ॥&#x9;035c&lt;br&gt;&#xA;एवमुक्तो मया द्रौणिर्मामिदं प्रत्युवाच ह ।&#x9;036a&lt;br&gt;&#xA;प्रयुज्य भवते पूजां योत्स्ये कृष्ण त्वया सह ॥&#x9;036c&lt;br&gt;&#xA;प्रार्थितं ते मया चक्रं देवदानवपूजितम् ।&#x9;037a&lt;br&gt;&#xA;अजेयः स्यामिति विभो सत्यमेद्ब्रवीमि ते ॥&#x9;037c&lt;br&gt;&#xA;सोऽहं तद्दुर्लभं चक्रमनवाप्यैव केशव ।&#x9;038a&lt;br&gt;&#xA;प्रतियास्यामि गोविन्द शिवेनाभिवदस्व माम् ॥&#x9;038c&lt;br&gt;&#xA;एतत्सुनाभं भोजानामृषभेण त्वया धृतम् ।&#x9;039a&lt;br&gt;&#xA;चक्रमप्रतिचक्रेण भुवि नान्योऽभिपद्यते ॥&#x9;039c&lt;br&gt;&#xA;एतावदुक्त्वा द्रौणिर्मां युग्यानश्वान्धनानि च ।&#x9;040a&lt;br&gt;&#xA;आदायोपययौ काले रत्नानि विविधानि च ॥&#x9;040c&lt;br&gt;&#xA;स संरम्भी दुरात्मा च चपलः क्रूर एव च ।&#x9;041a&lt;br&gt;&#xA;वेद चास्त्रं ब्रह्मशिरस्तस्माद्रक्ष्यो वृकोदरः ॥&#x9;041c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/10/013/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/10/013/</guid>
      <description>&lt;p&gt;श्रीः&#xA;अध्यायः 013&#xA;कृष्णादिभिर्भागीरथीतीरे व्याससमीपसमासीनद्रौणिदर्शनम् ॥ 1 ॥ तद्दर्शिना द्रौणिना अपाण्डवहेतोर्ब्रह्मशिरोस्त्रप्रयोगः ॥ 2 ॥&#xA;वैशम्पायन उवाच &#x9;001&lt;br&gt;&#xA;एवमुक्त्वा कुरुश्रेष्ठं सर्वयादवनन्दनः ।&#x9;001a&lt;br&gt;&#xA;सर्वायुधवरोपेतमारुरोह रथोत्तमम् ॥&#x9;001c&lt;br&gt;&#xA;युक्तं परमकाम्भोजैस्तुरगैर्हेममालिभिः ।&#x9;002a&lt;br&gt;&#xA;उदितादित्यसङ्काशं सर्वरत्नविभूषितम् ॥&#x9;002c&lt;br&gt;&#xA;दक्षिणे ह्यावहच्छैब्यः सुग्रीवः सव्यतो धुरम् ।&#x9;003a&lt;br&gt;&#xA;णर्ष्णिवाहौ तु तस्यास्तां मेघपुष्पबलाहकौ ॥&#x9;003c&lt;br&gt;&#xA;विश्वकर्मकृता दिव्या रत्नधातुविभूषिता ।&#x9;004a&lt;br&gt;&#xA;उच्छ्रिता च रथे तस्मिन्ध्वजयष्टिरदृश्यत ॥&#x9;004c&lt;br&gt;&#xA;वैनतेयः स्थितस्तस्यां प्रभामण्डलरश्मिवान् |&#x9;005a&lt;br&gt;&#xA;तस्य सत्यवतः केतुर्भुजगारिरदृश्यत ॥&#x9;005c&lt;br&gt;&#xA;अथारोहद्धृषीकेशः केतुः सर्वधनुष्मताम् ।&#x9;006a&lt;br&gt;&#xA;अर्जुनः स च धर्मात्मा कुरुराजो युधिष्ठिरः ॥&#x9;006c&lt;br&gt;&#xA;अशोभेतां महात्मानौ दाशार्हमभितः स्थितौ ।&#x9;007a&lt;br&gt;&#xA;रथस्थं शार्ङ्गधन्वानमश्विनाविव वासवम् ॥&#x9;007c&lt;br&gt;&#xA;उभावारोप्य दाशार्हः स्यन्दनं लोकपूजितम् ।&#x9;008a&lt;br&gt;&#xA;प्रतोदेन जवोपेतान्परमाश्वानचोदयत् ॥&#x9;008c&lt;br&gt;&#xA;ते हयाः सहसोत्पेतुर्गृहीत्वा स्यन्दनोत्तमम् ।&#x9;009a&lt;br&gt;&#xA;आस्थितं पाण्डवेयाभ्यां यदूनामृषभेण च ॥&#x9;009c&lt;br&gt;&#xA;वहतां शार्ङ्गधन्वानमश्वानां शीघ्रगामिनाम् ।&#x9;010a&lt;br&gt;&#xA;प्रादुरासीन्महाञ्शब्दः पक्षिणां पततामिव ॥&#x9;010c&lt;br&gt;&#xA;ते समर्था महाबाहुं क्षणेन भरतर्षभ ।&#x9;011a&lt;br&gt;&#xA;भीमसेनं महेष्वासमनुसस्रुः सुवेगिताः ॥&#x9;011c&lt;br&gt;&#xA;क्रोधदीप्तं तु कौन्तेयं द्विषदर्थे समुद्यतम् ।&#x9;012a&lt;br&gt;&#xA;नाशक्नुवन्वारयितुं समेत्यापि महारथाः ॥&#x9;012c&lt;br&gt;&#xA;स तेषामग्रतः शूरः श्रीमतां दृढधन्विनाम् ।&#x9;013a&lt;br&gt;&#xA;ययौ भागीरथीतीरं हरिभिर्भृशवेगितैः ।&#x9;013c&lt;br&gt;&#xA;यत्र स श्रूयते द्रौणिः पुत्रहन्ता दुरात्मवान् ॥&#x9;013e&lt;br&gt;&#xA;स ददर्श महात्मानमुदकान्ते यशस्विनम् ।&#x9;014a&lt;br&gt;&#xA;कृष्णद्वैपायनं व्यासमासीनमृषिभिः सह ॥&#x9;014c&lt;br&gt;&#xA;तं चैव क्रूरकर्माणं घृताक्तं कुशचीरिणम् ।&#x9;015a&lt;br&gt;&#xA;रजसा ध्वस्तमासीनं ददर्श द्रौणिमन्तिके ॥&#x9;015c&lt;br&gt;&#xA;तमभ्यधावत्कौन्तेयः प्रगृह्य सशरं धनुः ।&#x9;016a&lt;br&gt;&#xA;भीमसेनो महाबाहुस्तिष्ठतिष्ठेति चाब्रवीत् ॥&#x9;016c&lt;br&gt;&#xA;तं दृष्ट्वा भीमकर्माणं प्रगृहीतशरासनम् ।&#x9;017a&lt;br&gt;&#xA;भ्रातरौ पृष्ठतश्चास्य जनार्दनरथे स्थितौ ।&#x9;017c&lt;br&gt;&#xA;व्यथितात्माऽभवद्द्रौणिः प्राप्तं चेदममन्यत ॥&#x9;017e&lt;br&gt;&#xA;स तद्दिव्यमदीनात्मा परमास्त्रमचिन्तयत् ।&#x9;018a&lt;br&gt;&#xA;जग्राह च शरैषीकां द्रौणिः सव्येन पाणिना ॥&#x9;018c&lt;br&gt;&#xA;स तामापदमासाद्य दिव्यमस्त्रमुदैरयत् ।&#x9;019a&lt;br&gt;&#xA;अमृष्यमाणस्ताञ्छूरान्दिव्यायुधधरान्स्थितान् ।&#x9;019c&lt;br&gt;&#xA;अपाण्डवायेति रुषा वाचमुत्सृज्य दारुणम् ॥&#x9;019e&lt;br&gt;&#xA;इत्युक्त्वा राजशार्दूल द्रोणपुत्रः प्रतापवान् ।&#x9;020a&lt;br&gt;&#xA;सर्वलोकप्रमोहार्थं तदस्त्रं प्रमुमोच ह ॥&#x9;020c&lt;br&gt;&#xA;ततस्तस्यामिषीकायां पावकः समजायत ।&#x9;021a&lt;br&gt;&#xA;प्रधक्ष्यन्निव लोकांस्त्रीन्कालान्तकयमोपमः ॥ &#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/10/014/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/10/014/</guid>
      <description>&lt;p&gt;श्रीः&#xA;अध्यायः 014&#xA;अर्जुनेन कृष्णाज्ञया द्रौण्यस्त्रप्रत्यस्त्रप्रयोगः ॥ 1 ॥&#xA;वैशम्पायन उवाच &#x9;001&lt;br&gt;&#xA;इङ्गितेनैव दाशार्हस्तस्याभिप्रायमादितः ।&#x9;001a&lt;br&gt;&#xA;द्रौणेर्बुद्ध्वा महाबाहुरर्जुनं प्रत्यभाषत ॥&#x9;001c&lt;br&gt;&#xA;अर्जुनार्जुन यद्दिव्यमस्त्रं ते हृदि वर्तते ।&#x9;002a&lt;br&gt;&#xA;द्रोणोपदिष्टं तस्यायं कालः सम्प्रति पाण्डव ॥&#x9;002c&lt;br&gt;&#xA;भ्रातॄणामात्मनश्चैव परित्राणाय भारत ।&#x9;003a&lt;br&gt;&#xA;विसृजैतत्त्वमप्याजावस्त्रमस्त्रनिवारणम् ॥&#x9;003c&lt;br&gt;&#xA;केशवेनैवमुक्तोऽथ पाण्डवः परवीरहा ।&#x9;004a&lt;br&gt;&#xA;अवातरद्रथात्तूर्णं प्रगृह्य सशरं धनुः ॥&#x9;004c&lt;br&gt;&#xA;पूर्वमाचार्यपुत्राय ततोऽनन्तरमात्मने ।&#x9;005a&lt;br&gt;&#xA;भ्रातृभ्यश्चैव सर्वेभ्यः स्वस्तीत्युक्त्वा परन्तपः ॥&#x9;005c&lt;br&gt;&#xA;देवताभ्यो नमस्कृत्य गुरुभ्यश्चैव सर्वशः ।&#x9;006a&lt;br&gt;&#xA;उत्ससर्ज शिवं ध्यायन्नस्त्रमस्त्रेण शाम्यताम् ॥&#x9;006c&lt;br&gt;&#xA;ततस्तदस्त्रं सहसा सृष्टं गाण्डीवधन्वना ।&#x9;007a&lt;br&gt;&#xA;प्रजज्वाल महार्चिष्मद्युगान्तानलसन्निभम् ॥&#x9;007c&lt;br&gt;&#xA;तथैव द्रोणपुत्रस्य तदस्त्रं तिग्मतेजसः ।&#x9;008a&lt;br&gt;&#xA;प्रजज्वाल महाज्वालं तेजोमण्डलसंवृतम् ॥&#x9;008c&lt;br&gt;&#xA;निर्घाता बहवश्चासन्पेतुरुल्काः सहस्रशः ।&#x9;009a&lt;br&gt;&#xA;महद्भयं च भूतानां सर्वेषां समजायत ॥&#x9;009c&lt;br&gt;&#xA;सशब्दमभवद्व्योम ज्वालामालाकुलं भृशम् ।&#x9;010a&lt;br&gt;&#xA;चचाल च मही कृत्स्ना सपर्वतवनद्रुमा ॥&#x9;010c&lt;br&gt;&#xA;तावस्त्रतेजसा लोकांस्त्रासयन्तौ ततः स्थितौ ।&#x9;011a&lt;br&gt;&#xA;महर्षी सहितौ तत्र दर्शयामासतुस्तदा ॥&#x9;011c&lt;br&gt;&#xA;नारदः सर्वधर्मात्मा भरतानां पितामहः ।&#x9;012a&lt;br&gt;&#xA;उभौ शमयितुं वीरौ भारद्वाजधनञ्जयौ ॥&#x9;012c&lt;br&gt;&#xA;तौ मुनी सर्वधर्मज्ञौ सर्वभूतहितैषिणौ ।&#x9;013a&lt;br&gt;&#xA;दीप्तयोरस्त्रयोर्मध्ये स्थितौ परमतेजसौ ॥&#x9;013c&lt;br&gt;&#xA;तदन्तरमनाधृष्यावुपगम्य यशस्विनौ ।&#x9;014a&lt;br&gt;&#xA;आस्तामृषिवरौ तत्र ज्वलिताविव पावकौ ॥&#x9;014c&lt;br&gt;&#xA;प्राणभृद्भिरनाधृष्यौ देवदानवसम्मतौ ।&#x9;015a&lt;br&gt;&#xA;अस्त्रतेजः शमयितुं लोकानां हितकाम्यया ॥&#x9;015c&lt;br&gt;&#xA;ऋषी ऊचतुः &#x9;016&lt;br&gt;&#xA;महास्त्रविदुषः पूर्वे येऽप्यतीता महारथाः ।&#x9;016a&lt;br&gt;&#xA;नैतदस्त्रं मनुष्येषु तैः प्रयुक्तं कथञ्चन ।&#x9;016c&lt;br&gt;&#xA;किमिदं साहसं वीरौ कृतवन्तौ महात्ययम् ॥ ॥&#x9;016e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/10/015/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/10/015/</guid>
      <description>&lt;p&gt;श्रीः&#xA;अध्यायः 015&#xA;अर्जुनेन व्यासनारदभावानुरोधेन स्वप्रयुक्तब्रह्मशिरोस्त्रप्रतिसंहारः ॥ 1 ॥ कृष्णेनाश्वत्थामानं प्रति उत्तरागर्भे ऐषीकास्त्रपातेऽपि मृतशिशोः स्वेन समुज्जीवनप्रतिज्ञा ॥ 2 ॥ ब्रह्मचर्याभावादस्त्रप्रतिसंहारासमर्थेन द्रौणिना व्यासकृष्णावनादृस्य पाण्वगर्भेष्वैषीकास्त्रोत्सर्जनम् ॥ 3 ॥&#xA;वैशम्पायन उवाच &#x9;001&lt;br&gt;&#xA;दृष्टैव मुनिशार्दूलौ तावग्निसमतेजसौ ।&#x9;001a&lt;br&gt;&#xA;&#39;गाण्डीवधन्वा सञ्चिन्त्य प्राप्तकालं महारथः ।&#39;&#x9;001c&lt;br&gt;&#xA;सञ्जहार शरं दिव्यं त्वरमाणो धनञ्जयः ॥&#x9;001e&lt;br&gt;&#xA;उवाच वचनं श्रेष्ठस्तावृषी प्राञ्जलिस्तदा ।&#x9;002a&lt;br&gt;&#xA;प्रमुक्तमस्त्रमस्त्रेण शाम्यतामिति वै मया ॥&#x9;002c&lt;br&gt;&#xA;संहृते परमास्त्रेऽस्मिन्सर्वानस्मानशेषतः ।&#x9;003a&lt;br&gt;&#xA;पापकर्मा ध्रुवं द्रौणिः प्रधक्ष्यत्यस्त्रतेजसा ॥&#x9;003c&lt;br&gt;&#xA;यदत्र हितमस्माकं लोकानां चैव सर्वथा ।&#x9;004a&lt;br&gt;&#xA;भवन्तौ देवसङ्काशौ तथा सम्मन्तुमर्हतः ॥&#x9;004c&lt;br&gt;&#xA;इत्युक्त्वा सञ्जहारास्त्रं पुनरेव धनञ्जयः ।&#x9;005a&lt;br&gt;&#xA;संहारो दुष्करस्तस्य देवैरपि हि संयुगे ॥&#x9;005c&lt;br&gt;&#xA;विसृष्टस्य रणे तस्य परमास्त्रस्य सङ्ग्रहे ।&#x9;006a&lt;br&gt;&#xA;अशक्तः पाण्डवादन्यः साक्षादपि शतक्रतुः ॥&#x9;006c&lt;br&gt;&#xA;ब्रह्मतेजोद्भवं तद्धि विसृष्टमकृतात्मना ।&#x9;007a&lt;br&gt;&#xA;न शक्यमावर्तयितुं ब्रह्मचर्यव्रतादृते ॥&#x9;007c&lt;br&gt;&#xA;अचीर्णब्रह्मचर्यो यः सृष्ट्वाऽऽवर्तयते पुनः ।&#x9;008a&lt;br&gt;&#xA;तदस्त्रं सानुबन्धस्य मूर्धानं तस्य कृन्तति ॥&#x9;008c&lt;br&gt;&#xA;ब्रह्मचारी व्रती चापि दुरवापमवाप्य तत् ।&#x9;009a&lt;br&gt;&#xA;परमव्यसनार्तोऽपि नार्जुनोऽस्त्रं व्यमुञ्चत ॥&#x9;009c&lt;br&gt;&#xA;सत्यव्रतधरः शूरो ब्रह्मचारी च पाण्डवः ।&#x9;010a&lt;br&gt;&#xA;गुरुवर्ती च तेनास्त्रं सञ्जहारार्जुनः पुनः ॥&#x9;010c&lt;br&gt;&#xA;द्रौणिरप्यथ सम्प्रेक्ष्य सोऽन्तरा तावृषी स्थितौ ।&#x9;011a&lt;br&gt;&#xA;न शशाक पुनर्घोरमस्त्रं संहर्तुमोजसा ॥&#x9;011c&lt;br&gt;&#xA;अशक्तः प्रतिसंहारे परमास्त्रस्य संयुगे ।&#x9;012a&lt;br&gt;&#xA;द्रौणिर्दीनमना राजन्द्वैपायनमभाषत ॥&#x9;012c&lt;br&gt;&#xA;उत्तमव्यसनार्तेन प्राणत्राणमभीप्सुना ।&#x9;013a&lt;br&gt;&#xA;मयैतदस्त्रमुत्सृष्टं भीमसेनभयान्मुने ॥&#x9;013c&lt;br&gt;&#xA;अधर्मश्च कृतोऽनेन धार्तराष्ट्रं जिघांसता ।&#x9;014a&lt;br&gt;&#xA;मिथ्याचारेण भगवन्भीमसेनेन संयुगे ॥&#x9;014c&lt;br&gt;&#xA;अतः सृष्टमिदं ब्रह्मन्मयाऽस्त्रमकृतात्मना ।&#x9;015a&lt;br&gt;&#xA;तस्य भूयोऽपि संहारं कर्तुं नाहमिहोत्सहे ॥&#x9;015c&lt;br&gt;&#xA;निसृष्टं हि मया दिव्यमेतदस्त्रं दुरासदम् ।&#x9;016a&lt;br&gt;&#xA;अपाण्डवायेति मुने वह्नितेजोऽनुमन्त्र्य वै ॥&#x9;016c&lt;br&gt;&#xA;तदिदं पाण्डवेयानामन्तायैवाभिसंहितम् ।&#x9;017a&lt;br&gt;&#xA;अद्य पाण्डुसुतान्सर्वाञ्जीविताद्भ्रंशयिष्यति ॥&#x9;017c&lt;br&gt;&#xA;कृतं पापमिदं ब्रह्मन्रोषाविष्टेन चेतसा ।&#x9;018a&lt;br&gt;&#xA;वधमाशास्य पार्थानां मयास्त्रं सृजता रणे ॥&#x9;018c&lt;br&gt;&#xA;व्यास उवाच &#x9;019&lt;br&gt;&#xA;अस्त्रं ब्रह्मशिरस्तात विद्वान्पार्थो धनञ्जयः ।&#x9;019a&lt;br&gt;&#xA;उत्सृष्टवानहिंसार्थं न रोषेण तवाहवे ॥&#x9;019c&lt;br&gt;&#xA;अस्त्रमस्त्रेण तु रणे तव संशमयिष्यता ।&#x9;020a&lt;br&gt;&#xA;विसृष्टमर्जुनेनेदं पुनश्च प्रतिसंहृतम् ॥&#x9;020c&lt;br&gt;&#xA;ब्रह्मास्त्रमप्यवाप्यैतदुपदेशात्पितुस्तव ।&#x9;021a&lt;br&gt;&#xA;क्षत्रधर्मान्महाबाहुर्नाकम्पत धनञ्जयः ॥&#x9;021c&lt;br&gt;&#xA;एवं धृतिमतः साधोः सर्वास्त्रविदुषः सतः ।&#x9;022a&lt;br&gt;&#xA;सभ्रातृबन्धोः कस्मात्त्वं वधमस्य चिकीर्षसि ॥&#x9;022c&lt;br&gt;&#xA;अस्त्रं ब्रह्मशिरो यत्र परमास्त्रेण वध्यते ।&#x9;023a&lt;br&gt;&#xA;समा द्वादश पर्जन्यस्तद्राष्ट्रं नाभिवर्षति ॥&#x9;023c&lt;br&gt;&#xA;एतदर्थं महाबाहुः शक्तिमानपि पाण्डवः ।&#x9;024a&lt;br&gt;&#xA;न विहन्यात्तदस्त्रं तु प्रजाहितचिकीर्षया ॥&#x9;024c&lt;br&gt;&#xA;पाण्डवास्त्वं च राष्ट्रं च सदा संरक्ष्यमेव नः ।&#x9;025a&lt;br&gt;&#xA;तस्मात्संहर दिव्यं त्वमस्त्रमेतन्महाभुज ॥&#x9;025c&lt;br&gt;&#xA;अरोषस्तव चैवास्तु पार्थाः सन्तु निरामयाः ।&#x9;026a&lt;br&gt;&#xA;न ह्यधर्मेण राजर्षिः पाण्डवो जेतुमिच्छति ||&#x9;026c&lt;br&gt;&#xA;मणिं चैव प्रयच्छाद्य यस्ते शिरसि तिष्ठति ।&#x9;027a&lt;br&gt;&#xA;एतदादाय ते प्राणान्प्रतिदास्यन्ति पाण्डवाः ॥&#x9;027c&lt;br&gt;&#xA;द्रौणिरुवाच &#x9;028&lt;br&gt;&#xA;पाण्डवैर्यानि रत्नानि यच्चान्यत्कौरवैर्धनम् ।&#x9;028a&lt;br&gt;&#xA;अवाप्तमिह तेभ्योऽयं मणिर्मम विशिष्यते ॥&#x9;028c&lt;br&gt;&#xA;यमाबध्य भयं नास्ति शस्त्रव्याधिक्षुधाश्रयम् ।&#x9;029a&lt;br&gt;&#xA;देवेभ्यो दानवेभ्यो वा नागेभ्यो वा कथञ्चन ॥&#x9;029c&lt;br&gt;&#xA;न च रक्षोगणभयं न तस्करभयं तथा ।&#x9;030a&lt;br&gt;&#xA;एवंवीर्यो मणिरयं न मे त्याज्यः कथञ्चन ॥&#x9;030c&lt;br&gt;&#xA;यत्तु मे भगवानाह तन्मे कार्यमनन्तरम् ।&#x9;031a&lt;br&gt;&#xA;अयं मणिरयं चाहमिषीका तु पतिष्यति ।&#x9;031c&lt;br&gt;&#xA;गर्भेषु पाण्डुपुत्राणामुत्रायास्तथोदरे ॥&#x9;031e&lt;br&gt;&#xA;वैशम्पायन उवाच &#x9;032&lt;br&gt;&#xA;प्राह द्रोणसुतं तत्र व्यासः परमदुर्मनाः ॥&#x9;032ac&lt;br&gt;&#xA;एवं कुरु न चान्यत्र बुद्धिः कार्या कथञ्चन ।&#x9;033a&lt;br&gt;&#xA;गर्भेषु पाण्डवेयानां विसृज्यैतदुपारम ॥&#x9;033c&lt;br&gt;&#xA;&#39;तमुवाच हृषीकेशः पाण्डवानां हिते मतः ।&#x9;034a&lt;br&gt;&#xA;भविष्यमेकमुत्सृज्य गर्भेष्वस्त्रं निपात्यताम् ॥&#x9;034c&lt;br&gt;&#xA;अहमेनं ददाम्येषां पिण्डदं कीर्तिवर्धनम् ।&#x9;035a&lt;br&gt;&#xA;राजर्षिं पुण्यकर्माणमनेकक्रतुयाजिनम् ॥&#x9;035c&lt;br&gt;&#xA;एवं कुरु न चान्या ते बुद्धिः कार्या कथञ्चन ।&#x9;036a&lt;br&gt;&#xA;आगर्भात्पाण्डवेयानां कृत्वा पातं विनङ्क्ष्यति ॥&#39;&#x9;036c&lt;br&gt;&#xA;एवं ब्रुवाणं गोविन्दं वृषभं सर्वसात्वताम् ।&#x9;037a&lt;br&gt;&#xA;द्रौणिः परमसङ्क्रुद्धः प्रत्युवाचेदमुत्तरम् ॥&#x9;037c&lt;br&gt;&#xA;नैतदेवं यदात्थ त्वं पक्षपातेन केशव ।&#x9;038a&lt;br&gt;&#xA;वचनात्पुण्डरीकाक्ष तव मद्वाक्यमन्यथा ॥&#x9;038c&lt;br&gt;&#xA;पतिष्यत्येतदस्त्रं वै गर्भे तस्या मयोद्यतम् ।&#x9;039a&lt;br&gt;&#xA;विराटदुहितुः कृष्ण यं त्वं रक्षितुमर्हसि ॥&#x9;039c&lt;br&gt;&#xA;वासुदेव उवाच &#x9;040&lt;br&gt;&#xA;अमोघः परमास्त्रस्य पातस्त्वद्य भविष्यति ।&#x9;040a&lt;br&gt;&#xA;&#39;अभिमन्योः सृजैषीकां गर्भस्थः शाम्यतां शिशुः ॥&#x9;040c&lt;br&gt;&#xA;अहमेनं मृतं जातं जीवयिष्यामि बालकम् ।&#39;&#x9;041a&lt;br&gt;&#xA;स तु गर्भो मृतो जातो दीर्घमायुरवाप्स्यति ॥&#x9;041c&lt;br&gt;&#xA;&#39;इत्युक्तः प्रत्युवाचैनं द्रोणपुत्रः स्मयन्निव ।&#x9;042a&lt;br&gt;&#xA;यद्यस्त्रदग्धं गोविन्द जीवयस्येवमस्त्विति ॥&#39;&#x9;042c&lt;br&gt;&#xA;ततः परममस्त्रं तु द्रौणिरुद्यतमाहवे ।&#x9;043a&lt;br&gt;&#xA;द्वैपायनमनादृत्य गर्भेषु प्रमुमोच ह ॥&#x9;043c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/10/016/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/10/016/</guid>
      <description>&lt;p&gt;श्रीः&#xA;अध्यायः 016&#xA;कृष्णेन स्ववचनोल्लङ्घनेनास्त्रप्रयोक्तुरश्वत्थाम्नः शापदानं व्यासेन तदनुमोदनं च ॥ 1 ॥ भीमेन द्रौणिमस्तकमणिदानेन द्रौपदीसमाश्वासनम् ॥ 2 ॥ युधिष्ठिरेण द्रौपदीवचनात्स्वमस्तके तन्मणिधारणम् ॥ 3 ॥&#xA;वैशम्पायन उवाच &#x9;001&lt;br&gt;&#xA;तदाज्ञाय हृषीकेशो विकृष्टं पापकर्मणा ।&#x9;001a&lt;br&gt;&#xA;हृष्यमाण इदं वाक्यं द्रौणिं प्रत्यब्रवीत्तदा ॥&#x9;001c&lt;br&gt;&#xA;विराटस्य सुतां पूर्वं स्नुषां गाण्डीवधन्वनः ।&#x9;002a&lt;br&gt;&#xA;उपप्लाव्यगतां दृष्ट्वा ऋतवाग्ब्राह्मणोऽब्रवीत् ॥&#x9;002c&lt;br&gt;&#xA;परिक्षीणेषु कुरुषु पुत्रस्तव भविष्यति ।&#x9;003a&lt;br&gt;&#xA;एतदस्य परिक्षित्त्वं गर्भस्थस्य भविष्यति ॥&#x9;003c&lt;br&gt;&#xA;तस्य तद्वचनं साधोः सत्यमेद्भविष्यति ।&#x9;004a&lt;br&gt;&#xA;परिक्षिद्भविता ह्येषां पुनर्वंशकरः सुतः ॥&#x9;004c&lt;br&gt;&#xA;त्वां तु कापुरुषं पापं विदुः सर्वे मनीषिणः ।&#x9;005a&lt;br&gt;&#xA;असकृत्पापकर्माणं बालजीवितघातकम् ॥&#x9;005c&lt;br&gt;&#xA;तस्मात्त्वमस्य पापस्य कर्मणः फलमाप्नुहि ।&#x9;006a&lt;br&gt;&#xA;त्रीणि वर्षसहस्राणि चरिष्यसि महीमिमाम् ॥&#x9;006c&lt;br&gt;&#xA;अप्राप्नुवन्क्वचित्काञ्चित्संविदं जातु केनचित् ।&#x9;007a&lt;br&gt;&#xA;निर्जनानसहायस्त्वं देशान्प्रविचरिष्यसि ॥&#x9;007c&lt;br&gt;&#xA;भवित्री न हि ते क्षुद्र जनमध्येषु संस्थितिः ।&#x9;008a&lt;br&gt;&#xA;पूयशोणिगन्धी च दुर्गकान्तारसंश्रयः ।&#x9;008c&lt;br&gt;&#xA;विचरिष्यसि पापात्मंश्चिरमेको वसुन्धराम् ॥&#x9;008e&lt;br&gt;&#xA;वयः प्राप्य परिक्षित्तु देवव्रतमवाप्य च ।&#x9;009a&lt;br&gt;&#xA;कृपाच्छारद्वताच्छूरः सर्वास्त्राण्युपपत्स्यते ॥&#x9;009c&lt;br&gt;&#xA;विदित्वा परमास्त्राणि क्षत्रधर्मव्रते स्थितः ।&#x9;010a&lt;br&gt;&#xA;षष्टिं वर्षाणि धर्मात्मा वसुधां पालयिष्यति ॥&#x9;010c&lt;br&gt;&#xA;इतश्चोर्ध्वं महाबाहुः कुरुराजो भविष्यति ।&#x9;011a&lt;br&gt;&#xA;परिक्षिन्नाम नृपतिर्मिषतस्ते सुदुर्मते ॥&#x9;011c&lt;br&gt;&#xA;[अहं तं जीवयिष्यामि दग्धं शस्त्राग्नितेजसा] ।&#x9;012a&lt;br&gt;&#xA;पश्य मे तपसो वीर्यं सत्यस्य च नराधम ॥&#x9;012c&lt;br&gt;&#xA;व्यास उवाच &#x9;013&lt;br&gt;&#xA;यस्मादनादृत्य कृतं त्वयाऽस्मान्कर्म दारुणम् ।&#x9;013a&lt;br&gt;&#xA;ब्राह्मणस्य सतश्चेदं वृत्तमन्यायवर्तिनः ॥&#x9;013c&lt;br&gt;&#xA;तस्माद्यद्देवकीपुत्र उक्तवानुत्तमं वचः ।&#x9;014a&lt;br&gt;&#xA;आलोकात्तव तद्भावि क्षुद्रकर्मन्व्रजेति ह ॥&#x9;014c&lt;br&gt;&#xA;अश्वत्थामोवाच &#x9;015&lt;br&gt;&#xA;सहैव भवता ब्रह्मन्स्थास्यामि पुरुषेष्विह ।&#x9;015a&lt;br&gt;&#xA;सत्यवागस्तु भगवानयं च पुरुषोत्तमः ॥&#x9;015c&lt;br&gt;&#xA;वैशम्पायन उवाच &#x9;016&lt;br&gt;&#xA;प्रदायाथ मणिं द्रौणिः पाण्डवानां महात्मनाम् ।&#x9;016a&lt;br&gt;&#xA;जगाम विमनास्तेषां सर्वेषां पश्यतां वनम् ॥&#x9;016c&lt;br&gt;&#xA;पाण्डवाश्च सदाशार्हास्तानृषीनभिवाद्य च ।&#x9;017a&lt;br&gt;&#xA;कृष्णद्वैपायनं चैव नारदं चैव पर्वतम् ॥&#x9;017c&lt;br&gt;&#xA;द्रोणपुत्रस्य सहजं मणिमादाय सत्वराः ।&#x9;018a&lt;br&gt;&#xA;द्रौपदीमभ्यधावन्त प्रायोपेतां मनस्विनीम् ॥&#x9;018c&lt;br&gt;&#xA;वैशम्पायन उवाच &#x9;019&lt;br&gt;&#xA;ततस्ते पुरुषव्याघ्राः सदश्वैरनिलोपमैः ।&#x9;019a&lt;br&gt;&#xA;अभ्ययुः सहदाशार्हाः शिबिरं पुनरेव हि ॥&#x9;019c&lt;br&gt;&#xA;अवतीर्य रथेभ्यस्तु त्वरमाणा महारथाः ।&#x9;020a&lt;br&gt;&#xA;ददृशुर्द्रौपदीं हृष्टामार्तामार्ततराः स्वयम् ॥&#x9;020c&lt;br&gt;&#xA;तामुपेत्य निरानन्दां दुःखशोकसमन्विताम् ।&#x9;021a&lt;br&gt;&#xA;परिवार्य व्यतिष्ठन्त पाण्डवाः सहकेशवाः ॥&#x9;021c&lt;br&gt;&#xA;ततो राज्ञाऽभ्यनुज्ञातो भीमसेनो महाबलः ।&#x9;022a&lt;br&gt;&#xA;प्रददौ तं मणिं दिव्यं वचनं चेदमब्रवीत् ॥&#x9;022c&lt;br&gt;&#xA;अयं भद्रे तव मणिः पुत्रहन्ता जितश्च ते ।&#x9;023a&lt;br&gt;&#xA;उत्तिष्ठ शोकमुत्सृज्य क्षात्रधर्ममनुस्मर ॥&#x9;023c&lt;br&gt;&#xA;प्रयाणे वासुदेवस्य शमार्थमसितेक्षणे ।&#x9;024a&lt;br&gt;&#xA;यान्युक्तानि त्वया भीरु वाक्यानि मधुघातिनि ॥&#x9;024c&lt;br&gt;&#xA;नैव मे पतयः सन्ति न पुत्रा भ्रातरो न च ।&#x9;025a&lt;br&gt;&#xA;न वै त्वमिति गोविन्द शममिच्छति राजनि ॥&#x9;025c&lt;br&gt;&#xA;उक्तवत्यसि तीव्राणि वाक्यानि पुरुषोत्तमम् ।&#x9;026a&lt;br&gt;&#xA;क्षत्रधर्मानुरूपाणि तानि संस्मर्तुमर्हसि ॥&#x9;026c&lt;br&gt;&#xA;हतो दुर्योधनः पापो राज्यस्य परिपन्थिकः ।&#x9;027a&lt;br&gt;&#xA;दुःशासनस्य रुधिरं पीतं विस्फुरतो मया ॥&#x9;027c&lt;br&gt;&#xA;वैरस्य गतमानृण्यं न स्म वाच्या विवक्षताम् ।&#x9;028a&lt;br&gt;&#xA;जित्वा मुक्तो द्रोणपुत्रो ब्राह्मण्याद्गौरवेण च ॥&#x9;028c&lt;br&gt;&#xA;यशोऽस्य पतितं देवि शरीरं त्ववशेषितम् ।&#x9;029a&lt;br&gt;&#xA;वियोजितश्च मणिना भ्रंशितश्चायुधं भुवि ॥&#x9;029c&lt;br&gt;&#xA;द्रौपद्युवाच &#x9;030&lt;br&gt;&#xA;केवलानृण्यमाप्ताऽस्मि गुरुपुत्रो गुरुर्मम ।&#x9;030a&lt;br&gt;&#xA;शिरस्येतं मणिं राजा ग्रहीतुमनघोऽर्हति ॥&#x9;030c&lt;br&gt;&#xA;तं गृहीत्वा ततो राजा शिरस्येवाकरोत्तदा ।&#x9;031a&lt;br&gt;&#xA;गुरोरुच्छेषमित्येव द्रौपद्या वचनादपि ॥&#x9;031c&lt;br&gt;&#xA;ततो दिव्यं मणिवरं शिरसा धारयन्प्रभुः ।&#x9;032a&lt;br&gt;&#xA;शुशुभे स तदा राजा सचन्द्र इव पर्वतः ॥&#x9;032c&lt;br&gt;&#xA;उत्तस्थौ पुत्रशोकार्ता ततः कृष्णा मनस्विनी ।&#x9;033a&lt;br&gt;&#xA;कृष्णं चापि महाबाहुः परिपप्रच्छ धर्मराट् ॥ ॥&#x9;033c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/10/017/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/10/017/</guid>
      <description>&lt;p&gt;श्रीः&#xA;अध्यायः 017&#xA;युधिष्ठिरेण द्रौणेरेकस्य बहुमारणशक्तिप्रश्ने कृष्णेन रुद्रप्रसादादित्युक्त्वा रुद्रमहिमकथनम् ॥ 1 ॥&#xA;वैशम्पायन उवाच &#x9;001&lt;br&gt;&#xA;हतेषु सर्वसैन्येषु सौप्तिके तै रथैस्त्रिभिः ।&#x9;001a&lt;br&gt;&#xA;शोचन्युधिष्ठिरो राजा दाशार्हमिदमब्रवीत् ॥&#x9;001c&lt;br&gt;&#xA;कथं नु कृष्ण पापेन क्षुद्रेण शठबुद्धिना ।&#x9;002a&lt;br&gt;&#xA;द्रौणिना निहताः सर्वे मम पुत्रा महारथाः ॥&#x9;002c&lt;br&gt;&#xA;तथा कृतास्त्रविक्रान्ताः सङ्ग्रामेष्वपलायिनः ।&#x9;003a&lt;br&gt;&#xA;द्रुपदस्यात्मजाश्चैव द्रोणपुत्रेण पातिताः ॥&#x9;003c&lt;br&gt;&#xA;यस्य द्रोणो महेष्वासो न प्रादादाहवे मुखम् ।&#x9;004a&lt;br&gt;&#xA;निजघ्ने रथिनां श्रेष्ठं धृष्टद्युम्नं कथं नु सः ॥&#x9;004c&lt;br&gt;&#xA;किन्नु तेन कृतं कर्म तथायुक्तं नरर्षभ ।&#x9;005a&lt;br&gt;&#xA;यदेकः समरे सर्वानवधीन्नो गुरोः सुतः ॥&#x9;005c&lt;br&gt;&#xA;श्रीभगवानुवाच &#x9;006&lt;br&gt;&#xA;नूनं स देवदेवानामीश्वरेश्वरमव्ययम् ।&#x9;006a&lt;br&gt;&#xA;जगाम शरणं द्रौणिरेकस्तेनावधीद्बहून् ॥&#x9;006c&lt;br&gt;&#xA;प्रसन्नो हि महादेवो दद्यादमरतामपि ।&#x9;007a&lt;br&gt;&#xA;वीर्यं च गिरिशो दद्याद्येनेन्द्रमपि शातयेत् ॥&#x9;007c&lt;br&gt;&#xA;वेदाहं हि महादेवं तत्त्वेन भरतर्षभ ।&#x9;008a&lt;br&gt;&#xA;यानि चास्य पुराणानि कर्माणि विविधानि च ॥&#x9;008c&lt;br&gt;&#xA;आदिरेष हि भूतानां मध्यमन्तश्च भारत ।&#x9;009a&lt;br&gt;&#xA;विचेष्टते जगच्चेदं सर्वमस्यैव कर्मणा ॥&#x9;009c&lt;br&gt;&#xA;एवं सिसृक्षुर्भूतानि ददर्श प्रथमं विभुः ।&#x9;010a&lt;br&gt;&#xA;पितामहोऽब्रवीच्चैनं भूतानि सृज माचिरम् ॥&#x9;010c&lt;br&gt;&#xA;हरिकेशस्तथेत्युक्त्वा दीर्घदर्शी तदा प्रभुः ।&#x9;011a&lt;br&gt;&#xA;दीर्घकालं तपस्तेपे मग्नोऽम्भसि महातपाः ॥&#x9;011c&lt;br&gt;&#xA;सुमहान्तं ततः कालं प्रतीक्ष्यैनं पितामहः ।&#x9;012a&lt;br&gt;&#xA;स्रष्टारं सर्वभूतानां ससर्ज मनसाऽपरम् ॥&#x9;012c&lt;br&gt;&#xA;सोऽब्रवीद्भ्रातरं दृष्ट्वा गिरिशं सुप्तमम्भसि ।&#x9;013a&lt;br&gt;&#xA;यदि मे नाग्रजोऽस्त्यन्यस्ततः स्रक्ष्याम्यहं प्रजाः ॥&#x9;013c&lt;br&gt;&#xA;तमब्रवीत्पिता नास्ति त्वदन्यः पुरुषोऽग्रजः ।&#x9;014a&lt;br&gt;&#xA;स्थाणुरेष जले मग्नो विस्रब्धः कुरु वै प्रजाः ॥&#x9;014c&lt;br&gt;&#xA;भूतान्यन्वसृजत्सप्त दक्षः क्षिप्रं प्रजापतिः ।&#x9;015a&lt;br&gt;&#xA;यैरिमं व्यकरोत्सर्वं भूतग्रामं चतुर्विधम् ॥&#x9;015c&lt;br&gt;&#xA;ताः सृष्टमात्राः क्षुधिताः प्रजाः सर्वाः प्रजापतिम् ।&#x9;016a&lt;br&gt;&#xA;बिभक्षयिषवो राजन्सहसा प्राद्रवंस्तदा ॥&#x9;016c&lt;br&gt;&#xA;स भक्ष्यमाणस्त्राणार्थी पितामहमुपाद्रवत् ।&#x9;017a&lt;br&gt;&#xA;आभ्यो मां भगवांस्त्रातु वृत्तिरासां विधीयताम् ॥&#x9;017c&lt;br&gt;&#xA;ततस्ताभ्यो ददावन्नमोषधीः स्थावराणि च ।&#x9;018a&lt;br&gt;&#xA;जङ्गमानि च भूतानि दुर्बलानि बलीयसाम् ॥&#x9;018c&lt;br&gt;&#xA;विहितान्नाः प्रजास्तास्तु जग्मुस्तुष्टा यथागतम् ।&#x9;019a&lt;br&gt;&#xA;ततो ववृधिरे राजन्प्रीतिमत्यः स्वयोनिषु ॥&#x9;019c&lt;br&gt;&#xA;भूतग्रामे विवृद्धे तु सृष्टे देवासुरे तदा ।&#x9;020a&lt;br&gt;&#xA;उदतिष्ठज्जलाज्ज्येष्ठः प्रजाश्चेमा ददर्श सः ॥&#x9;020c&lt;br&gt;&#xA;बहुरूपाः प्रजाः सृष्टा विवृद्धाश्च स्वतेजसा ।&#x9;021a&lt;br&gt;&#xA;चुक्रोध बलवद्दृष्ट्वा लिङ्गं स्वं चाप्यविध्यत ॥&#x9;021c&lt;br&gt;&#xA;तत्प्रविद्धं तथा भूमौ तथैव प्रत्यतिष्ठत ।&#x9;022a&lt;br&gt;&#xA;तमुवाचाव्ययो ब्रह्मा वचोभिः शमयन्निव ॥&#x9;022c&lt;br&gt;&#xA;किं कृतं सलिले शर्व चिरकालस्थितेन ते ।&#x9;023a&lt;br&gt;&#xA;किमर्थं चेदमुत्पाद्य लिङ्गं भूमौ प्रवेशितम् ॥&#x9;023c&lt;br&gt;&#xA;सोऽब्रवीज्जातसंरम्भस्तथा लोकगुरुर्गुरुम् ।&#x9;024a&lt;br&gt;&#xA;प्रजाः सृष्टाः परेणेमाः किं करिष्याम्यनेन वै ॥&#x9;024c&lt;br&gt;&#xA;तपसाऽधिगतं चान्नं प्रजार्थं मे पितामह ।&#x9;025a&lt;br&gt;&#xA;ओषध्यः परिवर्तेरन्यथैवं सततं प्रजाः ॥&#x9;025c&lt;br&gt;&#xA;एवमुक्त्वा स सक्रोधो जगाम विमना भवः ।&#x9;026a&lt;br&gt;&#xA;गिरेर्मुञ्जवतः पादं तपस्तप्तुं महातपाः ॥ &#x9;026c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/10/018/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/10/018/</guid>
      <description>&lt;p&gt;श्रीः&#xA;अध्यायः 018&#xA;कृष्णेन युधिष्ठिरं प्रति रुद्रस्य कोपप्रसादाभ्यां देवानां यज्ञनाशतत्प्रवृत्तिकथनपूर्वकं तत एवाश्वत्थामद्वारा पुत्रादिवधसम्भवकथनम् ॥ 1 ॥&#xA;श्रीभगवानुवाच &#x9;001&lt;br&gt;&#xA;ततो देवयुगेऽतीते देवा वै समकल्पयन् ।&#x9;001a&lt;br&gt;&#xA;यज्ञवेदप्रमाणेन विधिवद्यष्टुमीप्सवः ॥&#x9;001c&lt;br&gt;&#xA;कल्पयामासुरथ ते साधनानि हवींषि च ।&#x9;002a&lt;br&gt;&#xA;भागार्हा देवताश्चैव यज्ञियं द्रव्यमेव च ॥&#x9;002c&lt;br&gt;&#xA;ता वै रुद्रमजानन्त्यो याथातथ्येन देवताः ।&#x9;003a&lt;br&gt;&#xA;नाकल्पयन्त देवस्य स्थाणोर्भागं नराधिप ॥&#x9;003c&lt;br&gt;&#xA;सोऽकल्प्यमाने भागे तु कृत्तिवासा मखेऽमरैः ।&#x9;004a&lt;br&gt;&#xA;तपसा यज्ञमन्विच्छन्धनुरादौ ससर्ज ह ॥&#x9;004c&lt;br&gt;&#xA;लोकयज्ञः क्रियायज्ञो गृहयज्ञः सनातनः ।&#x9;005a&lt;br&gt;&#xA;पञ्चभूतनृयज्ञश्च जज्ञे सर्वमिदं जगत् ॥&#x9;005c&lt;br&gt;&#xA;लोकयज्ञैर्नृयज्ञैश्च कपर्दी विदधे धनुः ।&#x9;006a&lt;br&gt;&#xA;धनुः सृष्टमभूत्तस्य षष्टिकिष्कुप्रमाणतः ॥&#x9;006c&lt;br&gt;&#xA;वषट्कारोऽभवज्ज्या तु धनुषस्तस्य भारत ।&#x9;007a&lt;br&gt;&#xA;यज्ञाङ्गानि च चत्वारि तस्य सन्नहनेऽभवन् ॥&#x9;007c&lt;br&gt;&#xA;ततः क्रुद्धो महादेवस्तदुपादाय कार्मुकम् ।&#x9;008a&lt;br&gt;&#xA;आजगामाथ तत्रैव यत्र देवाः समीजिरे ॥&#x9;008c&lt;br&gt;&#xA;तमात्तकार्मुकं दृष्ट्वा ब्रह्मचारिणमव्ययम् ।&#x9;009a&lt;br&gt;&#xA;विव्यथे पृथिवी देवी पर्वताश्च चकम्पिरे ॥&#x9;009c&lt;br&gt;&#xA;न ववौ पवनश्चैव नाग्निर्जज्वाल वैधितः ।&#x9;010a&lt;br&gt;&#xA;व्यभ्रमच्चापि संविग्नं दिवि नक्षत्रमण्डलम् ॥&#x9;010c&lt;br&gt;&#xA;न बभौ भास्करश्चापि सोमः श्रीमुक्तमण्डलः ।&#x9;011a&lt;br&gt;&#xA;तिमिरेणाकुलं सर्वमाकाशं चाभवद्वृतम् ॥&#x9;011c&lt;br&gt;&#xA;अभिभूतास्ततो देवा विषयान्न प्रजज्ञिरे ।&#x9;012a&lt;br&gt;&#xA;न प्रत्यभाच्च यज्ञः स देवतास्त्रेसिरे तथा ॥&#x9;012c&lt;br&gt;&#xA;ततः स यज्ञं विव्याध रौद्रेण हृदि पत्रिणा ।&#x9;013a&lt;br&gt;&#xA;अपक्रान्स्ततो यज्ञो मृगो भूत्वा सपावकः ॥&#x9;013c&lt;br&gt;&#xA;स तु तेनैव रूपेण दिविस्थो वै व्यराजत ।&#x9;014a&lt;br&gt;&#xA;अन्वीयमानो रुद्रेण युधिष्ठिर नभस्तले ॥&#x9;014c&lt;br&gt;&#xA;अपक्रान्ते ततो यज्ञे सञ्ज्ञा न प्रत्यभात्सुरान् ।&#x9;015a&lt;br&gt;&#xA;नष्टसञ्ज्ञेषु देवेषु न प्राज्ञायत किञ्चन ॥&#x9;015c&lt;br&gt;&#xA;त्र्यम्बकः सवितुर्बाहू भगस्य नयने तथा ।&#x9;016a&lt;br&gt;&#xA;पूष्णश्च दशनान्क्रुद्धो धनुष्कोट्या व्यशातयत् ॥&#x9;016c&lt;br&gt;&#xA;प्राद्रवन्त ततो देवा यज्ञाङ्गानि च सर्वशः ।&#x9;017a&lt;br&gt;&#xA;केचित्तत्रैव घूर्णन्तो गतासव इवाभवन् ॥&#x9;017c&lt;br&gt;&#xA;स तु विद्राव्य तत्सर्वं शितिकम्ठोऽवहस्य च ।&#x9;018a&lt;br&gt;&#xA;अवष्टभ्य धनुष्कोटिं रुरोध विबुधांस्ततः ॥&#x9;018c&lt;br&gt;&#xA;ततो वागमरैरुक्ता ज्यां तस्य धनुषोऽच्छिनत् ।&#x9;019a&lt;br&gt;&#xA;अथ तत्सहसा राजंश्छिन्नज्यं विस्फुरद्धनुः ॥&#x9;019c&lt;br&gt;&#xA;ततो विधनुषं देवा देवश्रेष्ठमुपागमन् ।&#x9;020a&lt;br&gt;&#xA;शरणं सह यज्ञेन प्रसादं चाकरोत्प्रभुः ॥&#x9;020c&lt;br&gt;&#xA;ततः प्रसन्नो भगवान्प्रास्यत्कोपं जलाशये ।&#x9;021a&lt;br&gt;&#xA;स जलं पावको भूत्वा शोषयत्यनिशं प्रभो ॥&#x9;021c&lt;br&gt;&#xA;भगस्य नयने चैव बाहू च सवितुस्तथा ।&#x9;022a&lt;br&gt;&#xA;प्रादात्पूष्णश्च दशनान्पुनर्यज्ञांश्च पाण्डव ॥&#x9;022c&lt;br&gt;&#xA;ततः सुस्थमिदं सर्वं बभूव पुनरेव हि ।&#x9;023a&lt;br&gt;&#xA;सर्वाणि च हवींष्यस्य देवा भागमकल्पयन् ॥&#x9;023c&lt;br&gt;&#xA;तस्मिन्क्रुद्धेऽभवत्सर्वमसुस्थं भुवनं प्रभो ।&#x9;024a&lt;br&gt;&#xA;प्रसन्ने च पुनः सुस्थं जगद्भवति भारत ॥&#x9;024c&lt;br&gt;&#xA;ततस्ते निहताः सर्वे तव पुत्रा महारथाः ।&#x9;025a&lt;br&gt;&#xA;अन्ये च बहवः शूराः पाञ्चालस्य पदानुगाः ॥&#x9;025c&lt;br&gt;&#xA;न तन्मनसि कर्तव्यं न च तद्द्रौणिना कृतम् ।&#x9;026a&lt;br&gt;&#xA;महादेवप्रसादः स कुरु कार्यमनन्तरम् ॥&#x9;026c&lt;/p&gt;</description>
    </item>
  </channel>
</rss>
