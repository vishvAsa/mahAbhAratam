<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;११ on महाभारते विश्वासटिप्पन्यः</title>
    <link>https://vishvAsa.github.io/mahAbhAratam/vyAsaH/kumbhakoNam/11/</link>
    <description>Recent content in &#43;११ on महाभारते विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/mahAbhAratam/vyAsaH/kumbhakoNam/11/index.xml" rel="self" type="application/rss+xml" />
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/11/001/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/11/001/</guid>
      <description>&lt;p&gt;श्रीः&#xA;अध्यायः 001&#xA;सञ्जयेन पुत्रादीन्प्रति शोचतो धृतराष्ट्रस्य समाश्वासनम् ॥ 1 ॥&#xA;श्रीवेदव्यासाय नमः ।&#xA;नारायणं नमस्कृत्य नरं चैव नरोत्तमम् ।&#x9;001&lt;br&gt;&#xA;देवीं सरस्वतीं व्यासं ततो जयमुदीरयेत् ॥&#x9;001&lt;br&gt;&#xA;जनमेजय उवाच &#x9;001&lt;br&gt;&#xA;हते दुर्योधने चैव हते सैन्ये च सर्वशः ।&#x9;001a&lt;br&gt;&#xA;धृतराष्ट्रो महाराज श्रुत्वा किमकरोन्मुने ॥&#x9;001c&lt;br&gt;&#xA;तथैव कौरवो राजा धर्मपुत्रो महामनाः ।&#x9;002a&lt;br&gt;&#xA;कृपप्रभृतयश्चैव किमकुर्वत ते त्रयः ॥&#x9;002c&lt;br&gt;&#xA;अश्वत्थाम्नः कृतं कर्म शापश्चान्योन्यकारितः ।&#x9;003a&lt;br&gt;&#xA;वृत्तान्तमुत्तरं ब्रूहि यदभाषत सञ्जयः ॥&#x9;003c&lt;br&gt;&#xA;वैशम्पायन उवाच &#x9;004&lt;br&gt;&#xA;हते पुत्रशते दीनं छिन्नशाखमिव द्रुमम् ।&#x9;004a&lt;br&gt;&#xA;पुत्रशोकाभिसन्तप्तं धृतराष्ट्रं महीपतिम् ॥&#x9;004c&lt;br&gt;&#xA;ध्यानमूकत्वमापन्नं चिन्तया समभिप्लुतम् ।&#x9;005a&lt;br&gt;&#xA;सञ्जयो जयतां श्रेष्ठ राजानं वाक्यमब्रवीत् ॥&#x9;005c&lt;br&gt;&#xA;किं शोचसि महाराज नास्ति शोके सहायता ।&#x9;006a&lt;br&gt;&#xA;अक्षौहिण्यो हताश्चाष्टौ दश चैव विशाम्पते ।&#x9;006c&lt;br&gt;&#xA;निर्जितेयं वसुमती शून्या स्थास्यति केवलम् ॥&#x9;006e&lt;br&gt;&#xA;नानादिग्भ्यः समागम्य नानाजात्या नराधिपाः ।&#x9;007a&lt;br&gt;&#xA;सहितास्व पुत्रेण सर्वे वै निधनं गताः ॥&#x9;007c&lt;br&gt;&#xA;पितॄणां पुत्रपौत्राणां ज्ञातीनां सुहृदां तथा ।&#x9;008a&lt;br&gt;&#xA;गुरूणां चानुपूर्व्येण ये चान्येऽनुचरा हताः ।&#x9;008c&lt;br&gt;&#xA;प्रेतकार्याणि सर्वाणि कारयस्व नराधिप ॥&#x9;008e&lt;br&gt;&#xA;वैशम्पायन उवाच &#x9;009&lt;br&gt;&#xA;तच्छ्रुत्वा करुणं वाक्यं पुत्रपौत्रवधार्दितः ।&#x9;009a&lt;br&gt;&#xA;पपात भुवि दुर्धर्षो वाताहत इव द्रुमः ॥&#x9;009c&lt;br&gt;&#xA;धृतराष्ट्र उवाच &#x9;010&lt;br&gt;&#xA;हतपुत्रो हतामात्यो हतसर्वसुहृज्जनः ।&#x9;010a&lt;br&gt;&#xA;दुःखं नूनं गमिष्यामि विचरन्पृथिवीमिमाम् ॥&#x9;010c&lt;br&gt;&#xA;किन्नु बन्धुविहीनस्य जीवितेन ममाद्य वै ।&#x9;011a&lt;br&gt;&#xA;लूनपक्षस्य इव मे वैनतेयस्य सञ्जय ॥&#x9;011c&lt;br&gt;&#xA;हृतराज्यो हतसुहृद्धतपुत्रश्च वै तथा ।&#x9;012a&lt;br&gt;&#xA;न भ्राजिष्ये महाप्राज्ञ क्षीणरश्मिरिवांशुमान् ॥&#x9;012c&lt;br&gt;&#xA;न कृतं सुहृदां वाक्यं जामदग्न्यस्य च ॥&#x9;013ac&lt;br&gt;&#xA;सभामध्ये तु कृष्णेन यच्छ्रेयोऽभिहितं मम ।&#x9;014a&lt;br&gt;&#xA;अलं वैरेण ते राजन्पुत्रः सङ्गृह्यतामिति ।&#x9;014c&lt;br&gt;&#xA;तच्च वाक्यमकृत्वाऽहं भृशं तप्यामि दुर्मतिः ॥&#x9;014e&lt;br&gt;&#xA;न हि श्रोताऽस्मि भीष्मस्य शर्मयुक्तं प्रभाषितम् ॥&#x9;015ac&lt;br&gt;&#xA;दुर्योधनस्य च तथा वृषभस्येव नर्दतः ।&#x9;016a&lt;br&gt;&#xA;दुःशासनवधं श्रुत्वा कर्णस्य च विपर्ययम् ।&#x9;016c&lt;br&gt;&#xA;द्रोणसूर्योपरागं च हृदयं मे विदीर्यते ॥&#x9;016e&lt;br&gt;&#xA;न स्मराम्यात्मनः किञ्चित्पुरा सञ्जय दुष्कृतम् ।&#x9;017a&lt;br&gt;&#xA;यस्येदं फलमद्येह मया मूढेन भुज्यते ॥&#x9;017c&lt;br&gt;&#xA;नूनं व्यपकृतं किञ्चिन्मया पूर्वेषु जन्मसु ।&#x9;018a&lt;br&gt;&#xA;येन मां दुःखभागेषु धाता कर्मसु युक्तवान् ॥&#x9;018c&lt;br&gt;&#xA;परिणामश्च वयसः सर्वबन्धुक्षयश्च मे ।&#x9;019a&lt;br&gt;&#xA;सुहृन्मित्रविनाशश्च दैवयोगादुपागतः ॥&#x9;019c&lt;br&gt;&#xA;कोन्वस्ति दुःखिततरो मत्तोऽन्यो हि पुमान्भुवि ॥&#x9;020ac&lt;br&gt;&#xA;तन्मामद्यैव पश्यन्तु पाण्डवाः संशितव्रताः ।&#x9;021a&lt;br&gt;&#xA;विवृतं ब्रह्मलोकस्य दीर्घमध्वानमास्थितम् ॥&#x9;021c&lt;br&gt;&#xA;वैशम्पायन उवाच &#x9;022&lt;br&gt;&#xA;तस्य लालप्यमानस्य बहु शोकं विचिन्वतः ।&#x9;022a&lt;br&gt;&#xA;शोकापहं नरेन्द्रस्य सञ्जयो वाक्यमब्रवीत् ॥&#x9;022c&lt;br&gt;&#xA;शोकं राजन्व्यपनुद श्रुतास्ते वेदनिश्चयाः ।&#x9;023a&lt;br&gt;&#xA;शास्त्रागमाश्च विविधा वृद्धेभ्यो नृपसत्तम ॥&#x9;023c&lt;br&gt;&#xA;सृञ्जये पुत्रशोकार्ते यदूर्चुर्मुनयः पुरा ।&#x9;024a&lt;br&gt;&#xA;यथा यौवनजं दर्पमास्थिते ते सुते नृप ॥&#x9;024c&lt;br&gt;&#xA;न त्वया सुहृदां वाक्यं ब्रुवतामवधारितम् ।&#x9;025a&lt;br&gt;&#xA;स्वार्थश्च न कृतः कश्चिल्लुब्धेन फलगृद्धिना ॥&#x9;025c&lt;br&gt;&#xA;असिनैवैकधारेण स्वबुद्ध्या तु विचेष्टितम् ।&#x9;026a&lt;br&gt;&#xA;प्रायशोऽवृत्तसम्पन्नाः सततं पर्युपासिताः ॥&#x9;026c&lt;br&gt;&#xA;यस्य दुःशासनो मन्त्री राधेयश्च दुरात्मवान् ।&#x9;027a&lt;br&gt;&#xA;शकुनिश्चैव दुष्टात्मा चित्रसेनश्च दुर्मतिः ॥&#x9;027c&lt;br&gt;&#xA;अनल्पं येन वै सर्वं शल्यभूतं कृतं जगत् ।&#x9;028a&lt;br&gt;&#xA;कुरुवृद्धस्य भीष्मस्य गान्धार्या विदुरस्य च ॥&#x9;028c&lt;br&gt;&#xA;द्रोणस्य च महाराज कृपस्य च शरद्वतः ।&#x9;029a&lt;br&gt;&#xA;कृष्णस्य च महाबाहो नारदस्य च धीमतः ॥&#x9;029c&lt;br&gt;&#xA;ऋषीणां च तथाऽन्येषां व्यासस्यामिततेजसः ।&#x9;030a&lt;br&gt;&#xA;न कृतं तेन वचनं तव पुत्रेण भारत ।&#x9;030c&lt;br&gt;&#xA;क्षपिताः क्षत्रियाः सर्वे शत्रूणां वर्धितं यशः ॥&#x9;030e&lt;br&gt;&#xA;अधर्मसंयुतं किञ्चिन्नित्यं युद्धमिति ब्रुवन् ।&#x9;031a&lt;br&gt;&#xA;मध्यस्थो हि त्वमप्यासीर्न क्षमं किञ्चिदुक्तवान् ॥&#x9;031c&lt;br&gt;&#xA;धूर्धरेण त्वया भारस्तुलया न समं धृतः ॥&#x9;032ac&lt;br&gt;&#xA;आदावेव मनुष्येण वर्तितव्यं यथाक्रमम् ।&#x9;033a&lt;br&gt;&#xA;यथा नातीतमर्थं वै पश्चात्तापेन युज्यते ॥&#x9;033c&lt;br&gt;&#xA;पुत्रगृद्ध्या त्वया राजन्प्रियं तस्य चिकीर्षितम् ।&#x9;034a&lt;br&gt;&#xA;पश्चात्तापमिमं प्राप्तो न त्वं शोचितुमर्हसि ॥&#x9;034c&lt;br&gt;&#xA;मधु यः केवलं दृष्ट्वा प्रपातं नानुपश्यति ।&#x9;035a&lt;br&gt;&#xA;स भ्रष्टो मधुलोभेन शोचत्येव यथा भवान् ॥&#x9;035c&lt;br&gt;&#xA;अर्थान्न शोचन्प्राप्नोति न शोचन्विन्दते सुखम् ।&#x9;036a&lt;br&gt;&#xA;न शोचञ्श्रियमाप्नोति न शोचन्विन्दते जयम् ॥&#x9;036c&lt;br&gt;&#xA;स्वयमुत्पादयित्वाऽग्निं परीतस्तेन योऽग्निना ।&#x9;037a&lt;br&gt;&#xA;दह्यमानः पुनस्तापं भजते न स पण्डितः ॥&#x9;037c&lt;br&gt;&#xA;त्वयैव ससुतेनायं वाक्यवायुसमीरितः ।&#x9;038a&lt;br&gt;&#xA;लोभाज्येन च संसिक्तो ज्वलितः पार्थपावकः ॥&#x9;038c&lt;br&gt;&#xA;तस्मिन्समिद्धे पतिताः शलभा इव ते सुताः ।&#x9;039a&lt;br&gt;&#xA;तान्केशवाग्निनिर्दग्धान्न त्वं शोचितुमर्हसि ॥&#x9;039c&lt;br&gt;&#xA;यच्चाश्रुपातकलिलं वदनं वहसे नृप ।&#x9;040a&lt;br&gt;&#xA;अशास्त्रदृष्टमेतद्धि न प्रशंसन्ति पण्डिताः ॥&#x9;040c&lt;br&gt;&#xA;विस्फुलिङ्गा इव ह्येतान्दहन्ति किल मानवान् ।&#x9;041a&lt;br&gt;&#xA;जहीहि मन्युं बुद्ध्या वै धास्यात्मानमात्मना ॥ &#x9;041c&lt;br&gt;&#xA;वैशम्पायन उवाच &#x9;042&lt;br&gt;&#xA;एवमाश्वासितं तेन सञ्जयेन महात्मना ।&#x9;042a&lt;br&gt;&#xA;विदुरो भूय एवाह बुद्धिपूर्वं परन्तप ॥ &#x9;042c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/11/002/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/11/002/</guid>
      <description>&lt;p&gt;श्रीः&#xA;अध्यायः 002&#xA;विदुरेण शास्त्रार्थकथनेन धृतराष्ट्रस्य शोकापनोदनम् ॥ 1 ॥&#xA;वैशम्पायन उवाच &#x9;001&lt;br&gt;&#xA;ततोऽमृतरसैर्वाक्यैर्ह्लादयन्पुरुषर्षभम् ।&#x9;001a&lt;br&gt;&#xA;वैचित्रवीर्यं विदुरो यदुवाच निबोध तत् ॥&#x9;001c&lt;br&gt;&#xA;विदुर उवाच &#x9;002&lt;br&gt;&#xA;उत्तिष्ठ राजन्किं शेषे धारयात्मानमात्मना ।&#x9;002a&lt;br&gt;&#xA;एषा वै सर्वसत्वानां लोकेश्वर परा गतिः ॥&#x9;002c&lt;br&gt;&#xA;सर्वे क्षयान्ता निचयाः पतनान्ताः समुच्छ्रयाः ।&#x9;003a&lt;br&gt;&#xA;संयोगा विप्रयोगान्ता मरणान्तं च जीवितम् ॥&#x9;003c&lt;br&gt;&#xA;यदा शूरं च भीरुं च यमः कर्षति भारत ।&#x9;004a&lt;br&gt;&#xA;तत्किं न योत्स्यन्ति हि ते क्षत्रियाः क्षत्रियर्षभ ॥&#x9;004c&lt;br&gt;&#xA;अयुध्यमानो म्रियते युध्यमानश्च जीवति ।&#x9;005a&lt;br&gt;&#xA;कालं प्राप्य महाराज न कश्चिदतिवर्तते ॥&#x9;005c&lt;br&gt;&#xA;अभावादीनि भूतानि भावमध्यानि भारत ।&#x9;006a&lt;br&gt;&#xA;अभावनिधनान्येव तत्र का परिदेवना ॥&#x9;006c&lt;br&gt;&#xA;न शोचन्मृतमन्वेति न शोचन्म्रियते नरः ।&#x9;007a&lt;br&gt;&#xA;एवं सांसिद्धिके लोके किमर्थमनुशोचसि ॥&#x9;007c&lt;br&gt;&#xA;कालः कर्षति भूतानि सर्वाणि विविधान्युत ।&#x9;008a&lt;br&gt;&#xA;न कालस्य प्रियः कश्चिन्न द्वेष्यः कुरुसत्तम ॥&#x9;008c&lt;br&gt;&#xA;यथा वायुस्तृणाग्राणि संवर्तयति सर्वशः ।&#x9;009a&lt;br&gt;&#xA;तथा कालवशं यान्ति भूतानि भरतर्षभ ॥&#x9;009c&lt;br&gt;&#xA;एकसार्थप्रयातानां सर्वेषां तत्र गामिनाम् ।&#x9;010a&lt;br&gt;&#xA;यस्य कालः स यात्यग्रे तत्र का परिदेवना ॥&#x9;010c&lt;br&gt;&#xA;न चाप्येतान्हतान्युद्धे राजञ्शोचितुमर्हसि ।&#x9;011a&lt;br&gt;&#xA;प्रमाणं यदि शास्त्राणि गतास्ते परमां गतिम् ॥&#x9;011c&lt;br&gt;&#xA;सर्वे स्वाध्यायवन्तो हि सर्वे च चरितव्रताः ।&#x9;012a&lt;br&gt;&#xA;सर्वे चाभिमुखाः क्षीणास्तत्र का परिदेवना ॥&#x9;012c&lt;br&gt;&#xA;अदर्शनादापतिताः पुनश्चादर्शनं गताः ।&#x9;013a&lt;br&gt;&#xA;नैते तव न तेषां त्वं तत्र का परिदेवना ॥&#x9;013c&lt;br&gt;&#xA;हतो हि लभते स्वर्गं जित्वा च लभते यशः ।&#x9;014a&lt;br&gt;&#xA;उभयं नो बहुगुणं नास्ति निष्फलता रणे ॥&#x9;014c&lt;br&gt;&#xA;तेषां कामदुघाल्ँलोकानिन्द्रः सङ्कल्पयिष्यति ।&#x9;015a&lt;br&gt;&#xA;इन्द्रस्यातिथयो ह्येते भवन्ति भरतर्षभ ॥&#x9;015c&lt;br&gt;&#xA;न यज्ञैर्दक्षिणावद्भिर्न तपोभिर्न विद्यया ।&#x9;016a&lt;br&gt;&#xA;स्वर्गं यान्ति तथा मर्त्या यथा शूरा रणे हताः ॥&#x9;016c&lt;br&gt;&#xA;शरीराग्निषु शूराणां जुहुवुस्ते शराहुतीः ।&#x9;017a&lt;br&gt;&#xA;हूयमानाञ्शरांश्चैव सेहुस्तेजस्विनो मिथः ॥&#x9;017c&lt;br&gt;&#xA;एवं राजंस्तवाचक्षे स्वर्ग्यं पन्थानमुत्तमम् ।&#x9;018a&lt;br&gt;&#xA;न युद्धादधिकं किञ्चित्क्षत्रियस्येह विद्यते ॥&#x9;018c&lt;br&gt;&#xA;क्षत्रियास्ते महात्मानः शूराः समितिशोभनाः ।&#x9;019a&lt;br&gt;&#xA;आशिषः परमाः प्राप्ता न शोच्याः सर्व एव हि ॥&#x9;019c&lt;br&gt;&#xA;आत्मानमात्मनाऽऽश्वास्य मा शुचः पुरुषर्षभ ।&#x9;020a&lt;br&gt;&#xA;नाद्य शोकाभिभूतस्त्वं कायमुत्स्रष्टुमर्हसि ॥&#x9;020c&lt;br&gt;&#xA;मातापितृसहस्राणि पुत्रदारशतानि च ।&#x9;021a&lt;br&gt;&#xA;संसारेष्वनुभूतानि कस्य ते कस्य वा वयम् ॥&#x9;021c&lt;br&gt;&#xA;शोकस्थानसहसाणि भयस्थानशतानि च ।&#x9;022a&lt;br&gt;&#xA;दिवसेदिवसे मूढमाविशन्ति न पण्डितम् ॥&#x9;022c&lt;br&gt;&#xA;न कालस्य प्रियः कश्चिन्न द्वेष्यः कुरुसत्तम ।&#x9;023a&lt;br&gt;&#xA;न मध्यस्थः क्वचित्कालः सर्वं कालः प्रकर्षति ॥&#x9;023c&lt;br&gt;&#xA;कालः पचति भूतानि कालः संहरते प्रजाः ।&#x9;024a&lt;br&gt;&#xA;कालः सुप्तेषु जागर्ति कालो हि दुरतिक्रमः ॥&#x9;024c&lt;br&gt;&#xA;अनित्यं यौवनं रूपं जीवितं द्रव्यसञ्चयः ।&#x9;025a&lt;br&gt;&#xA;आरोग्यं प्रियसंवासो गृद्ध्येदेषु न पण्डितः ॥&#x9;025c&lt;br&gt;&#xA;न जानपदिकं दुःखमेकः शोचितुमर्हसि ।&#x9;026a&lt;br&gt;&#xA;अप्यभावेन युज्येत तच्चास्य न निवर्तते ॥&#x9;026c&lt;br&gt;&#xA;अशोचन्प्रतिकुर्वीत यदि पश्येत्पराक्रमम् ।&#x9;027a&lt;br&gt;&#xA;भैषज्यमेतद्दुःखस्य यदेतन्नानुचिन्तयेत् ॥&#x9;027c&lt;br&gt;&#xA;चिन्त्यमानं हि न व्येति भूयश्चापि प्रवर्धते ॥&#x9;028ac&lt;br&gt;&#xA;अनिष्टसम्प्रयोगाच्च विप्रयोगात्प्रियस्य च ।&#x9;029a&lt;br&gt;&#xA;मानुषा मानसैर्दुःखैर्युज्यन्ते येऽल्पबुद्धयः ॥&#x9;029c&lt;br&gt;&#xA;नार्थो न धर्मो न सुखं यदेतदनुशोचति ।&#x9;030a&lt;br&gt;&#xA;तच्च नाप्नोति कार्यार्थं त्रिवर्गाच्चैव भ्रश्यते ॥&#x9;030c&lt;br&gt;&#xA;अन्योन्यबाधनावस्थां प्राप्य वैषयिकीं नराः ।&#x9;031a&lt;br&gt;&#xA;असन्तुष्टाः प्रमुह्यन्ति सन्तोषं यान्ति पण्डिताः ॥&#x9;031c&lt;br&gt;&#xA;प्रज्ञया मानसं दुःखं हन्याच्छारीरमौषधैः ।&#x9;032a&lt;br&gt;&#xA;एतद्विज्ञानसामर्थ्यं न बालैः समतामियात् ॥&#x9;032c&lt;br&gt;&#xA;शयानं चानुशेते हि तिष्ठन्तं चानुतिष्ठति ।&#x9;033a&lt;br&gt;&#xA;अनुधावति धावन्तं कर्म पूर्वकृतं नरम् ॥&#x9;033c&lt;br&gt;&#xA;यस्यांयस्यामवस्थायां यत्करोति शुभाशुभम् ।&#x9;034a&lt;br&gt;&#xA;तस्यान्तस्यामवस्थायां तत्तत्फलमवाप्नुते ॥&#x9;034c&lt;br&gt;&#xA;[येनयेन शरीरेण यद्यत्कर्म करोति यः ।&#x9;035a&lt;br&gt;&#xA;तेनतेन शरीरेण तत्फलं समुपाश्नुते ॥&#x9;035c&lt;br&gt;&#xA;आत्मैव ह्यात्मनः साक्षी कृतस्यापकृतस्य च ॥&#x9;036ac&lt;br&gt;&#xA;शुभेन कर्मणा सौख्यं दुःखं पापेन कर्मणा ।&#x9;037a&lt;br&gt;&#xA;कृतं भवति सर्वत्र नाकृतं विद्यते क्वचित् ॥&#x9;037c&lt;br&gt;&#xA;न हि ज्ञानविरुद्धेषु बह्वपायेषु कर्मसु ।&#x9;038a&lt;br&gt;&#xA;मूलघातिषु सज्जन्ते बुद्धिमन्तो भवद्विधाः ॥] &#x9;038c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/11/003/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/11/003/</guid>
      <description>&lt;p&gt;श्रीः&#xA;अध्यायः 003&#xA;विदुरेण धृतराष्ट्रशोकापनोदनाय शास्त्रार्थकथनम् ॥ 1 ॥&#xA;धृतराष्ट्र उवाच &#x9;001&lt;br&gt;&#xA;सुभाषितं महाप्राज्ञ शोकोऽयं विगतो मम ।&#x9;001a&lt;br&gt;&#xA;भूय एव तु वाक्यानि श्रोतुमिच्छामि तत्त्वतः ॥&#x9;001c&lt;br&gt;&#xA;अनिष्टानां च संसर्गादिष्टानां च निवर्तनात् ।&#x9;002a&lt;br&gt;&#xA;कथं हि मानसं दुःखं विप्रयुज्यन्ति पण्डिताः ॥&#x9;002c&lt;br&gt;&#xA;विदुर उवाच &#x9;003&lt;br&gt;&#xA;यतोयतो मनो दुःखात्सुखाद्वा विप्रमुच्यते ।&#x9;003a&lt;br&gt;&#xA;ततस्ततः शमं लब्ध्वा सुगतिं विन्दते बुधः ॥&#x9;003c&lt;br&gt;&#xA;अशाश्वतमिदं सर्वं चिन्त्यमानं नरर्षभ ।&#x9;004a&lt;br&gt;&#xA;कदलीसन्निभो लोकः सारो ह्यस्य न विद्यते ॥&#x9;004c&lt;br&gt;&#xA;[यदा प्राज्ञाश्च मूढाश्च धनवन्तोऽथ निर्धनाः ।&#x9;005a&lt;br&gt;&#xA;सर्वे पितृवनं प्राप्य स्वपन्ति विगतज्वराः ॥&#x9;005c&lt;br&gt;&#xA;निर्मांसैरस्थिभूयिष्ठैर्गात्रैः स्नायुनिबन्धिभिः ।&#x9;006a&lt;br&gt;&#xA;किं विशेषं प्रपश्यन्ति तत्र तेषां परे जनाः ॥&#x9;006c&lt;br&gt;&#xA;येन प्रत्यवगच्छेयुः कुलरूपविशेषणम् ।&#x9;007a&lt;br&gt;&#xA;कस्मादन्योन्यमिच्छन्ति विप्रलब्धधियो नराः ॥]&#x9;007c&lt;br&gt;&#xA;गृहाण्येव हि मर्त्यानामाहुर्देहानि पण्डिताः ।&#x9;008a&lt;br&gt;&#xA;कालेन विनियुज्यन्ते सत्वमेकं तु शोभनम् ॥&#x9;008c&lt;br&gt;&#xA;यथा जीर्णमजीर्णं वा वस्त्रं त्यक्त्वा तु पूरुषः ।&#x9;009a&lt;br&gt;&#xA;अन्यद्रोचयते वस्त्रमेवं देहाः शरीरिणाम् ॥&#x9;009c&lt;br&gt;&#xA;वैचित्रवीर्य सत्यं हि दुःखं वा यदि वा सुखम् ।&#x9;010a&lt;br&gt;&#xA;प्राप्नुवन्तीह भूतानि स्वकृतेनैव कर्मणा ॥&#x9;010c&lt;br&gt;&#xA;कर्मणा प्राप्यते स्वर्गः सुखं दुःखं च भारत ।&#x9;011a&lt;br&gt;&#xA;ततो वहति तं भारमवशः स्ववशोऽपि वा ॥&#x9;011c&lt;br&gt;&#xA;यथा च मृन्मयं भाण्डं चक्रारूढं विपद्यते ।&#x9;012a&lt;br&gt;&#xA;किञ्चित्प्रक्रियमाणं वा कृतमात्रमथापि वा ॥&#x9;012c&lt;br&gt;&#xA;हीनं वाऽप्यवरोप्यं वा अवतीर्णमथापि वा ।&#x9;013a&lt;br&gt;&#xA;आर्द्रं वाऽप्यथवा शुष्कं पच्यमानमथापि वा ॥&#x9;013c&lt;br&gt;&#xA;अवतार्यन्तमापाकादुद्धृतं चापि भारत ।&#x9;014a&lt;br&gt;&#xA;अथवा परिभुज्जन्तमेवं देहाः शरीरिणाम् ॥&#x9;014c&lt;br&gt;&#xA;गर्भस्थो वा प्रसूतो वाऽप्यथवा दशरात्रिकः ।&#x9;015a&lt;br&gt;&#xA;अर्धमासगतो वाऽपि मासमात्रगतोऽपि वा ॥&#x9;015c&lt;br&gt;&#xA;संवत्सरगतो वापि द्विसंवत्सर एव वा ।&#x9;016a&lt;br&gt;&#xA;यौवनस्थोऽथ मध्यस्थो वृद्धो वापि विपद्यते ॥&#x9;016c&lt;br&gt;&#xA;प्राक्कर्मभिस्तु भूतानि भवन्ति नभवन्ति च ।&#x9;017a&lt;br&gt;&#xA;एवं संवर्धिते लोके किमर्थमनुतप्यसे ॥&#x9;017c&lt;br&gt;&#xA;यथा तु सलिलं राजन्क्रीडार्थमनुसञ्चरन् ।&#x9;018a&lt;br&gt;&#xA;उन्मज्जेच्च निमज्जेच्च चेष्टते च नराधिप ॥&#x9;018c&lt;br&gt;&#xA;एवं संसारगहने उन्मज्जननिमज्जने ।&#x9;019a&lt;br&gt;&#xA;कर्मयोगेन बध्यन्ते क्लिश्यन्ते चाल्पबुद्धयः ॥&#x9;019c&lt;br&gt;&#xA;ये तु प्राज्ञाः स्थिता मध्ये संसारान्तगतैषिणः ।&#x9;020a&lt;br&gt;&#xA;समागमज्ञा भूतानां ते यान्ति परमां गतिम् ॥ &#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/11/004/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/11/004/</guid>
      <description>&lt;p&gt;श्रीः&#xA;अध्यायः 004&#xA;विदुरेण धृतराष्ट्रं प्रति जीवस्य गर्भवासप्रकारकथनम् ॥ 1 ॥&#xA;धृतराष्ट्र उवाच &#x9;001&lt;br&gt;&#xA;कथं संसारगहनं विज्ञेयं वदतां वर ।&#x9;001a&lt;br&gt;&#xA;एतदिच्छाम्यहं श्रोतुं तत्त्वमाख्याहि पृच्छतः ॥&#x9;001c&lt;br&gt;&#xA;विदुर उवाच &#x9;002&lt;br&gt;&#xA;जन्मप्रभृति भूतानां क्रियाः सर्वास्तु लक्षयन् ।&#x9;002a&lt;br&gt;&#xA;पूर्वमेवेह कलिले वसते किञ्चिदन्तरम् ॥&#x9;002c&lt;br&gt;&#xA;ततः स पञ्चमेऽतीते मासे मांसमकल्पयत् ।&#x9;003a&lt;br&gt;&#xA;ततः सर्वाङ्गसम्पूर्णो गर्भो मासे तु जायते ॥&#x9;003c&lt;br&gt;&#xA;अमेध्यमध्ये वसति मांसशोणितलेपने ।&#x9;004a&lt;br&gt;&#xA;ततस्तु वायुवेगेन ऊर्ध्वपादो ह्यधोमुखः ॥&#x9;004c&lt;br&gt;&#xA;योनिद्वारमुपागम्य बहून्क्लेशान्समृच्छति ।&#x9;005a&lt;br&gt;&#xA;योनिसम्पीडनाच्चैव पूर्वकर्मभिरन्वितः ॥&#x9;005c&lt;br&gt;&#xA;तस्मान्मुक्तः स संसारादन्यान्पश्यत्युपद्रवान् ।&#x9;006a&lt;br&gt;&#xA;ग्रहास्तमनुगच्छन्ति सारमेया इवामिषम् ॥&#x9;006c&lt;br&gt;&#xA;ततः कालान्तरे प्राप्ते व्याधयश्चापि तं तथा ।&#x9;007a&lt;br&gt;&#xA;उपसर्पन्ति जीवन्तं बध्यमानं स्वकर्मभिः ॥&#x9;007c&lt;br&gt;&#xA;बद्धमिन्द्रियपाशैस्तं सङ्गकामुकमातुरम् ।&#x9;008a&lt;br&gt;&#xA;व्यसनान्यनुवर्तन्ते विविधानि नराधिप ॥&#x9;008c&lt;br&gt;&#xA;बाध्यमानश्च तैर्भूयो नैव तृप्तिमुपैति सः ।&#x9;009a&lt;br&gt;&#xA;[तदा नावैति चैवायं प्रकुर्वन्साध्वसाधु वा ॥]&#x9;009c&lt;br&gt;&#xA;तत्रैनं परिपश्यन्ति ये ध्यानपरिनिष्ठिताः ।&#x9;010a&lt;br&gt;&#xA;अयं न बुध्यते तावद्यमलोकादिहागमे ॥&#x9;010c&lt;br&gt;&#xA;यमदूतैर्विकृष्यंश्च मृत्युं कालेन गच्छति ।&#x9;011a&lt;br&gt;&#xA;वाग्घीनस्य च या मात्रा इष्टानिष्टकृताऽस्य वै ।&#x9;011c&lt;br&gt;&#xA;भूय एवात्मनाऽऽत्मानं बध्यमानमुपैति सः ॥&#x9;011e&lt;br&gt;&#xA;अहो विनिकृतो लोको लोभेन च वशीकृतः ।&#x9;012a&lt;br&gt;&#xA;लोभक्रोधमदोन्मत्तो नात्मानमवबुध्यते ॥&#x9;012c&lt;br&gt;&#xA;कुलीनत्वे च रमते दुष्कुलीनान्विकुत्सयन् ।&#x9;013a&lt;br&gt;&#xA;धनदर्पेण दृप्तश्च दरिद्रान्परिकुत्सयन् ॥&#x9;013c&lt;br&gt;&#xA;मूर्खानिति परानाह नात्मानं समवेक्षते ।&#x9;014a&lt;br&gt;&#xA;दोषान्क्षिपति चान्येषां नात्मानं शास्तुमिच्छति ॥&#x9;014c&lt;br&gt;&#xA;यदा प्राज्ञाश्च मूर्खाश्च धनवन्तश्च निर्धनाः ।&#x9;015a&lt;br&gt;&#xA;कुलीनाश्चाकुलीनाश्च मानिनोऽथाप्यमानिनः ॥&#x9;015c&lt;br&gt;&#xA;सर्वे पितृवनं प्राप्ताः स्वपन्ति विगतत्वचः ।&#x9;016a&lt;br&gt;&#xA;निर्मांसैरस्थिभूयिष्ठैर्गात्रैः स्नायुनिबन्धनैः ॥&#x9;016c&lt;br&gt;&#xA;किं विशेषं प्रपश्यन्ति तत्र तेषां परे जनाः ।&#x9;017a&lt;br&gt;&#xA;येन प्रत्यवगच्छेयुः कुलरूपविशेषणम् ॥&#x9;017c&lt;br&gt;&#xA;यदा सर्वे समं न्यस्ताः स्वपन्ति धरणीतले ।&#x9;018a&lt;br&gt;&#xA;कस्मादन्योन्यमिच्छन्ति विप्रलब्धुमिहाबुधाः ॥&#x9;018c&lt;br&gt;&#xA;प्रत्यक्षं च परोक्षं च यो निशम्य श्रुतिं त्विमाम् ।&#x9;019a&lt;br&gt;&#xA;[अध्रुवे जीवलोकेऽस्मिन्यो धर्ममनुपालयन् ।]&#x9;019c&lt;br&gt;&#xA;जन्मप्रभृति वर्तेत प्राप्नुयात्परमां गतिम् ॥&#x9;019e&lt;br&gt;&#xA;एवं सर्वं विदित्वा वै यस्तत्त्वमनुवर्तते ।&#x9;020a&lt;br&gt;&#xA;स प्रमोक्षयते चैव पन्थानं मनुजेश्वर ॥ &#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/11/005/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/11/005/</guid>
      <description>&lt;p&gt;श्रीः&#xA;अध्यायः 005&#xA;विदुरेण धृतराष्ट्रं प्रति उत्तराध्याये वक्ष्यमाणसंसारादीनां कान्तारादित्वेन रूपणम् ॥ 1 ॥&#xA;धृतराष्ट्र उवाच &#x9;001&lt;br&gt;&#xA;यदिदं धर्मगहनं बुद्ध्या समनुबुध्यते ।&#x9;001a&lt;br&gt;&#xA;एतद्विस्तरतः सर्वं बुद्धिमार्गं प्रशंस मे ॥&#x9;001c&lt;br&gt;&#xA;विदुर उवाच &#x9;002&lt;br&gt;&#xA;अत्र ते वर्तयिष्यामि नमस्कृत्वा स्वयम्भुवे ।&#x9;002a&lt;br&gt;&#xA;यथा संसारगहनं वदन्ति परमर्षयः ॥&#x9;002c&lt;br&gt;&#xA;कश्चिन्महति कान्तारे वर्तमानो द्विजः किल ॥&#x9;003a&lt;br&gt;&#xA;महद्दुर्गमनुप्राप्तो वनं क्रव्यादसङ्कुलम् ॥&#x9;003c&lt;br&gt;&#xA;सिंहव्याघ्रगजर्क्षौघैरतिघोरमहास्वनैः ।&#x9;004a&lt;br&gt;&#xA;पिशितादैरतिभयैर्महोग्राकृतिभिस्तथा ॥&#x9;004c&lt;br&gt;&#xA;समन्तात्सम्परिक्षिप्तं यस्माद्द्रष्टुर्महद्भयम् ।&#x9;005a&lt;br&gt;&#xA;तदस्य दृष्ट्वा हृदयमुद्वेगमगमत्परम् ॥&#x9;005c&lt;br&gt;&#xA;अभ्युच्छ्रयन्ति रोमाणि विक्रियाश्च परन्तप ।&#x9;006a&lt;br&gt;&#xA;स तद्वनं व्यनुसरन्सम्प्रधावन्नितस्ततः ॥&#x9;006c&lt;br&gt;&#xA;वीक्षमाणो दिशः सर्वाः शरणं क्व भवेदिति ।&#x9;007a&lt;br&gt;&#xA;स तेषां नाशमन्विच्छन्प्रद्रुतो भयपीडितः ।&#x9;007c&lt;br&gt;&#xA;न च निर्याति वै दूरं न वा तैर्विप्रयुज्यते ॥&#x9;007e&lt;br&gt;&#xA;अथापश्यद्वनं गूढं समन्ताद्वागुरावृतम् ।&#x9;008a&lt;br&gt;&#xA;बाहुभ्यां सम्परिष्वक्तः स्त्रिया परमघोरया ॥&#x9;008c&lt;br&gt;&#xA;पञ्चशीर्षधरैर्नागैः शैलैरिव समुन्नतैः ।&#x9;009a&lt;br&gt;&#xA;नभःस्पृशैर्महावृक्षैः परिक्षिप्तं महावनम् ॥&#x9;009c&lt;br&gt;&#xA;वनमध्ये च तत्राभूदुदपानः समावृतः ।&#x9;010a&lt;br&gt;&#xA;वल्लीभिस्तृणनद्धाभिर्गूढाभिरभिसंवृतः ॥&#x9;010c&lt;br&gt;&#xA;पपात स द्विजस्तत्र निगूढे सलिलाशये ।&#x9;011a&lt;br&gt;&#xA;विलग्नश्चाभवत्तस्मिल्ँलतासन्तानसङ्कुले ॥&#x9;011c&lt;br&gt;&#xA;पनसस्य यथा जातं वृन्तबद्धं महाफलम् ।&#x9;012a&lt;br&gt;&#xA;स तथा लम्बते तत्र ह्यूर्ध्वपादो ह्यधःशिराः ॥&#x9;012c&lt;br&gt;&#xA;अथ तत्रापि चान्योऽस्य भूयो जात उपद्रवः ।&#x9;013a&lt;br&gt;&#xA;कूपमध्ये महानागमपश्यत महाबलम् ॥&#x9;013c&lt;br&gt;&#xA;कूपपीनाहवेलायामपश्यत महागजम् ॥&#x9;014ac&lt;br&gt;&#xA;षड्वक्त्रं कृष्णशबलं द्विषट्कपदचारिणम् ।&#x9;015a&lt;br&gt;&#xA;क्रमेण परिसर्पन्तं वल्लीवृक्षसमावृतम् ॥&#x9;015c&lt;br&gt;&#xA;तस्य शाखाप्रशाखासु वृक्षशाखावलम्बिनः ।&#x9;016a&lt;br&gt;&#xA;नानारूपा मधुकरा घोररूपा भयावहाः ॥&#x9;016c&lt;br&gt;&#xA;आसते मधु संवृत्य पूर्वमेव निकेतजाः ।&#x9;017a&lt;br&gt;&#xA;भूयोभूयः समीहन्ते मधूनि भरतर्षभ ॥&#x9;017c&lt;br&gt;&#xA;स्वादनीयानि भूतानां यैर्बालो न वितृप्यते ।&#x9;018a&lt;br&gt;&#xA;तेषां मधूनां बहुधा धारा प्रस्रवते तदा ॥&#x9;018c&lt;br&gt;&#xA;आलम्बमानः स पुमान्धारां पिबति सर्वदा ।&#x9;019a&lt;br&gt;&#xA;न चास्य तृष्णा विरता पिबमानस्य सङ्कटे ॥&#x9;019c&lt;br&gt;&#xA;अभीप्सति च तां नित्यमतृप्तः स पुनः पुनः ।&#x9;020a&lt;br&gt;&#xA;न चास्य जीविते राजन्निर्वेदः समजायत ॥&#x9;020c&lt;br&gt;&#xA;तत्रैव च मनुष्यस्य जीविताशा प्रतिष्ठिता ।&#x9;021a&lt;br&gt;&#xA;कृष्णाः श्वेताश्च तं वृक्षं निकृन्तन्ति स्म मूषिकाः ॥&#x9;021c&lt;br&gt;&#xA;व्यालैश्च तद्वनं दुर्गं स्त्रिया च परमोग्रया ।&#x9;022a&lt;br&gt;&#xA;कूपाधस्ताच्च नागेन पीनाहे कुञ्जरेण च ॥&#x9;022c&lt;br&gt;&#xA;वृक्षप्रपाताच्च भयं मूषिकेभ्यश्च पञ्चमम् ।&#x9;023a&lt;br&gt;&#xA;मधुलोभान्मधुकरैः षष्ठमाहुर्महद्भयम् ॥&#x9;023c&lt;br&gt;&#xA;एवं स वसते तत्र क्षिप्तः संसारसागरे ।&#x9;024a&lt;br&gt;&#xA;न चैव जीविताशायां निर्वेदमुपगच्छति ॥ &#x9;024c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/11/006/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/11/006/</guid>
      <description>&lt;p&gt;श्रीः&#xA;अध्यायः 006&#xA;पूर्वाध्याये कान्तारादित्वेन रूपितानां संसारादीनां स्वस्वशब्दैः प्रतिपादनम् ॥ 1 ॥&#xA;धृतराष्ट्र उवाच &#x9;001&lt;br&gt;&#xA;अहो खलु महद्दुःखं कृच्छ्रवासं वसत्यसौ ।&#x9;001a&lt;br&gt;&#xA;कथं तस्य रतिस्तत्र तुष्टिर्वा वदतां वर ॥&#x9;001c&lt;br&gt;&#xA;स देशः क्वनु यत्रासौ वसते धर्मसङ्कटे ।&#x9;002a&lt;br&gt;&#xA;कथं वा स विमुच्येत नरस्तस्मान्महाभयात् ॥&#x9;002c&lt;br&gt;&#xA;एतन्मे सर्वमाचक्ष्व साधु चेष्टामहे तदा ।&#x9;003a&lt;br&gt;&#xA;कृपा मे महती जाता तस्याभ्युद्धरणेन हि ॥&#x9;003c&lt;br&gt;&#xA;विदुर उवाच &#x9;004&lt;br&gt;&#xA;उपाख्यानमिदं राजन्मोक्षविद्भिरुदाहृतम् ।&#x9;004a&lt;br&gt;&#xA;सुगतिं विन्दते येन परलोकेषु मानवः ॥&#x9;004c&lt;br&gt;&#xA;उच्यते यत्तु कान्तारं महासंसार एव सः ।&#x9;005a&lt;br&gt;&#xA;वनं दुर्गं हि यच्चैतत्संसारगहनं हि तत् ॥&#x9;005c&lt;br&gt;&#xA;ये च ते कथिता व्याला व्याधयस्ते प्रकीर्तिताः ॥&#x9;006ac&lt;br&gt;&#xA;या सा नारी बृहत्काया अध्यतिष्ठत तत्र वै ।&#x9;007a&lt;br&gt;&#xA;तामाहुस्तु जरां प्राज्ञा रूपवर्णविनाशिनीम् ॥&#x9;007c&lt;br&gt;&#xA;स यस्तु कूपो नृपते स तु देहः शरीरिणाम् ।&#x9;008a&lt;br&gt;&#xA;यस्तत्र वसतेऽधस्तान्महाहिः काल एव सः ।&#x9;008c&lt;br&gt;&#xA;अन्तकः सर्वभूतानां देहिनां प्राणाहार्यसौ ॥&#x9;008e&lt;br&gt;&#xA;कूपमध्ये च या जाता वल्ली यत्र स मानवः ।&#x9;009a&lt;br&gt;&#xA;प्रोतो ययाऽभवल्लग्नो जीविताशा शरीरिणाम् ॥&#x9;009c&lt;br&gt;&#xA;स यस्तु कूपपीनाहे तं वृक्षं परिसर्पति ।&#x9;010a&lt;br&gt;&#xA;षड्वक्त्रः कुञ्जरो राजन्स तु संवत्सरः स्मृतः ॥&#x9;010c&lt;br&gt;&#xA;मुखानि ऋतवो मासाः पादा द्वादशा कीर्तिताः ।&#x9;011a&lt;br&gt;&#xA;ये तु वृक्षं निकृन्तन्ति मूषिकाः पन्नगास्तथा ॥&#x9;011c&lt;br&gt;&#xA;रात्र्यहानि तु तान्याहुर्भूतानां परिचिन्तकाः ।&#x9;012a&lt;br&gt;&#xA;ये ते मधुकरास्तत्र कामास्ते परिकीर्तिताः ॥&#x9;012c&lt;br&gt;&#xA;यास्तु ता बहुशो धाराः स्रवन्ति मधुनिस्रवम् ।&#x9;013a&lt;br&gt;&#xA;तांस्तु कामरसान्विन्द्याद्यत्र सज्जन्ति मानवाः ॥&#x9;013c&lt;br&gt;&#xA;एवं संसारचक्रस्य परिवृत्तिं विदुर्बुधाः ।&#x9;014a&lt;br&gt;&#xA;येन संसारचक्रस्य पाशांश्छिन्दन्ति सर्वथा ॥ &#x9;014c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/11/007/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/11/007/</guid>
      <description>&lt;p&gt;श्रीः&#xA;अध्यायः 007&#xA;विदुरेण धृतराष्ट्रम् प्रति तत्त्वकथनम् ॥ 1 ॥&#xA;धृतराष्ट्र उवाच &#x9;001&lt;br&gt;&#xA;अहोऽभिहितमाख्यानं भवता तत्त्वदर्शिना ।&#x9;001a&lt;br&gt;&#xA;भूय एव तु मे हर्षः श्रोतुं वागमृतं तव ॥&#x9;001c&lt;br&gt;&#xA;विदुर उवाच &#x9;002&lt;br&gt;&#xA;शृणु भूयः प्रवक्ष्यामि मार्गस्यैतस्य विस्तरम् ।&#x9;002a&lt;br&gt;&#xA;यच्छ्रुत्वा विप्रमुच्यन्ते संसाराद्धि विचक्षणाः ॥&#x9;002c&lt;br&gt;&#xA;यथा तु पुरुषो राजन्दीर्घमध्वानमास्थितः ।&#x9;003a&lt;br&gt;&#xA;क्वचित्क्वचिच्छ्रमस्थानं कुरुते वासमेव वा ॥&#x9;003c&lt;br&gt;&#xA;एवं संसारपर्याये गर्भवासेषु भारत ।&#x9;004a&lt;br&gt;&#xA;कुर्वन्ति दुर्बुधा वासं मुच्यन्ते तत्र पण्डिताः ॥&#x9;004c&lt;br&gt;&#xA;तस्मादध्वानमेवैतमाहुः शास्त्रविदो जनाः ।&#x9;005a&lt;br&gt;&#xA;यत्तत्संसारगहनं वनमाहुर्मनीषिणः ॥&#x9;005c&lt;br&gt;&#xA;सोयं लोकसमावर्तो मर्त्यानां भरतर्षभ ।&#x9;006a&lt;br&gt;&#xA;चराणां स्थावराणां च न गृध्येत्तत्र पण्डितः ॥&#x9;006c&lt;br&gt;&#xA;शारीरा मानसाश्चैव मर्त्यानां व्याधयश्च ये ।&#x9;007a&lt;br&gt;&#xA;प्रत्यक्षाश्च परोक्षाश्च ते व्यालाः कथिता बुधैः ॥&#x9;007c&lt;br&gt;&#xA;क्लिश्यमानाश्च तैर्नित्यं मार्यमाणाश्च भारत ।&#x9;008a&lt;br&gt;&#xA;स्वकर्मभिर्महाव्यालैर्नोद्विजन्त्यल्पबुद्धयः ॥&#x9;008c&lt;br&gt;&#xA;अथापि तैर्विमुच्येत व्याधिभिः पुरुषो नृप ।&#x9;009a&lt;br&gt;&#xA;आवृणोत्येव तं पश्चाज्जरा रूपविनाशिनी ॥&#x9;009c&lt;br&gt;&#xA;शब्दरूपरसस्पर्शगन्धैश्च विविधैरपि ।&#x9;010a&lt;br&gt;&#xA;मज्जमानं महापङ्के निरालम्बे समन्ततः ॥&#x9;010c&lt;br&gt;&#xA;संवत्सरर्तवो मासाः पक्षाहोरात्रसन्धयः ।&#x9;011a&lt;br&gt;&#xA;क्रमेणास्य प्रवृज्जन्ति रूपमायुस्तथैव च ॥&#x9;011c&lt;br&gt;&#xA;एते कालस्य विधयो नैताञ्जानन्ति दुर्बुधाः ।&#x9;012a&lt;br&gt;&#xA;धात्राऽभिलिखितान्याहुः सर्वभूतानि कर्मणा ॥&#x9;012c&lt;br&gt;&#xA;रथः शरीरं भूतानां सत्वमाहुस्तु सारथिम् ।&#x9;013a&lt;br&gt;&#xA;इन्द्रियाणि हयानाहुः कर्मबुद्धिस्तु रश्मयः ॥&#x9;013c&lt;br&gt;&#xA;तेषां हयानां यो वेगं धावतामनु धावति ।&#x9;014a&lt;br&gt;&#xA;सतु संसारचक्रेऽस्मिंश्चक्रवत्परिवर्तते ॥&#x9;014c&lt;br&gt;&#xA;यस्तान्संयमते बुद्ध्या संयतो न निवर्तते ।&#x9;015a&lt;br&gt;&#xA;यस्तु संसारचक्रेऽस्मिंश्चक्रवत्परिवर्तते ॥&#x9;015c&lt;br&gt;&#xA;[भ्रममाणा न मुह्यन्ति संसारे न भ्रमन्ति ते ।&#x9;016a&lt;br&gt;&#xA;संसारे भ्रमतां राजन्दुःखमेतद्धि जायते ॥&#x9;016c&lt;br&gt;&#xA;तस्मादस्य निवृत्त्यर्थं यत्नमेवाचरेद्बुधः ।&#x9;017a&lt;br&gt;&#xA;उपेक्षा नात्र कर्तव्या शतशाखः प्रवर्धते ॥&#x9;017c&lt;br&gt;&#xA;यतेन्द्रियो नरो राजन्क्रोधलोभनिराकृतः ।&#x9;018a&lt;br&gt;&#xA;सन्तुष्टः सत्यवादी यः स शान्तिमधिगच्छति ॥]&#x9;018c&lt;br&gt;&#xA;याम्यमाहू रथं ह्येनं मुह्यन्ते येन दुर्बुधाः ।&#x9;019a&lt;br&gt;&#xA;स चैतत्प्राप्नुयाद्राजन्यत्त्वं प्राप्तो नराधिप ॥&#x9;019c&lt;br&gt;&#xA;अनुतर्षुलमेवैतद्दुःखं भवति मारिष ।&#x9;020a&lt;br&gt;&#xA;राज्यनाशः सुहृन्नाशः सुतनाशश्च भारत ।&#x9;020c&lt;br&gt;&#xA;साधुः परमदुःखानां दुःखभैषज्यमारभेत् ॥&#x9;020e&lt;br&gt;&#xA;ज्ञानौषधमवाप्येह दूरपारं महौषधम् ।&#x9;021a&lt;br&gt;&#xA;छिन्द्याद्दुःखमहाव्याधिं नरः संयतमानसः ॥&#x9;021c&lt;br&gt;&#xA;न विक्रमो न चाप्यर्थो न मित्रं न सुहृज्जनः ।&#x9;022a&lt;br&gt;&#xA;तस्मान्मोचयते दुःखाद्यथात्मा स्थिरनिश्चयः ॥&#x9;022c&lt;br&gt;&#xA;तस्मान्मैत्रं समास्थाय शीलमापदि भारत ।&#x9;023a&lt;br&gt;&#xA;दमस्त्यागोऽप्रमादश्च ते त्रयो ब्रह्मणो हयाः ॥&#x9;023c&lt;br&gt;&#xA;शीलरश्मिसमायुक्ते स्थितो यो मानसे रथे ।&#x9;024a&lt;br&gt;&#xA;त्यक्त्वा मृत्युभयं राजन्ब्रह्मलोकं स गच्छति ॥&#x9;024c&lt;br&gt;&#xA;अभयं सर्वभूतेभ्यो यो ददाति महीपते ।&#x9;025a&lt;br&gt;&#xA;स गच्छति परं स्थानं विष्णोः पदमनामयम् ॥&#x9;025c&lt;br&gt;&#xA;न तत्क्रतुसहस्रेण नोपवासैश्च नित्यशः ।&#x9;026a&lt;br&gt;&#xA;अभयस्य च दानेन यत्फलं प्राप्नुयान्नरः ॥&#x9;026c&lt;br&gt;&#xA;न ह्यात्मनः प्रियतरं किञ्चिद्भूतेषु निश्चितम् ।&#x9;027a&lt;br&gt;&#xA;अनिष्टं सर्वभूतानां मरणं नाम भारत ॥&#x9;027c&lt;br&gt;&#xA;तस्मात्सर्वेषु भूतेषु दया कार्या विपश्चिता ॥&#x9;028ac&lt;br&gt;&#xA;नानायोगसमायुक्ता बुद्धिजालेन संवृताः ।&#x9;029a&lt;br&gt;&#xA;असूक्ष्मदृष्टयो मन्दा भ्राम्यन्ते तत्रतत्र ह ।&#x9;029c&lt;br&gt;&#xA;सुसूक्ष्मदृष्टयो राजन्व्रजन्ति ब्रह्मसाम्यताम् ॥&#x9;029e&lt;br&gt;&#xA;एवं ज्ञात्वा महाप्राज्ञ स तेषामौर्ध्वदैहिकम् ।&#x9;030a&lt;br&gt;&#xA;कर्तुमर्हति तेनैव फलं प्राप्स्यति वै भवान् ॥ &#x9;030c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/11/008/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/11/008/</guid>
      <description>&lt;p&gt;श्रीः&#xA;अध्यायः 008&#xA;व्यासेन धृतराष्ट्रस्य शोकापनोदनम् ॥ 1 ॥&#xA;वैशम्पायन उवाच &#x9;001&lt;br&gt;&#xA;विदुरस्य तु तद्वाक्यं निशम्य कुरुसत्तमः ।&#x9;001a&lt;br&gt;&#xA;पुत्रशोकाभिसन्तप्तः पपात भुवि मूर्छितः ॥&#x9;001c&lt;br&gt;&#xA;तं तथा पतितं भूमौ निःसञ्ज्ञं प्रेक्ष्य बान्धवाः ।&#x9;002a&lt;br&gt;&#xA;कृष्णद्वैपायनश्चैव क्षत्ता च विदुरस्तथा ॥&#x9;002c&lt;br&gt;&#xA;सञ्जयः सुहृदश्चान्ये द्वास्था ये चास्य सम्मताः ।&#x9;003a&lt;br&gt;&#xA;जलेन सुखशीतेन तालवृन्तैश्च भारत ॥&#x9;003c&lt;br&gt;&#xA;पस्पर्शुश्च करैर्गात्रं वीजमानाश्च यत्नतः ।&#x9;004a&lt;br&gt;&#xA;अन्वासत चिरं कालं धृतराष्ट्रं तथाविधम् ॥&#x9;004c&lt;br&gt;&#xA;अथ दीर्घस्य कालस्य लब्धसञ्ज्ञो महीपतिः ।&#x9;005a&lt;br&gt;&#xA;विललाप चिरं कालं पुत्राधिभिरभिप्लुतः ॥&#x9;005c&lt;br&gt;&#xA;धिगस्तु खलु मानुष्यं मानुष्ये च परिग्रहम् ।&#x9;006a&lt;br&gt;&#xA;यतोमूलानि दुःखानि सम्भवन्ति पुनःपुनः ॥&#x9;006c&lt;br&gt;&#xA;मित्रनाशेऽर्थनाशे च ज्ञातिसम्बन्धिनामपि ।&#x9;007a&lt;br&gt;&#xA;प्राप्यते सुमहद्दुःखं विषाग्निप्रतिमं विभो ॥&#x9;007c&lt;br&gt;&#xA;येन दह्यन्ति गात्राणि येन प्रज्ञा विनश्यति ।&#x9;008a&lt;br&gt;&#xA;येनाभिभूतः पुरुषो मरणं प्रतिपद्यते ॥&#x9;008c&lt;br&gt;&#xA;तदिदं मरणं प्राप्तं मया भाग्यविपर्ययात् ।&#x9;009a&lt;br&gt;&#xA;[तस्यान्तं नाधिगच्छामि ऋते प्राणविमोक्षणात् ||]&#x9;009c&lt;br&gt;&#xA;तच्चैवाहं करिष्यामि अद्यैव द्विजसत्तम ।&#x9;010a&lt;br&gt;&#xA;इत्युक्त्वा तु महात्मानं पितरं ब्रह्मवित्तमम् ॥&#x9;010c&lt;br&gt;&#xA;धृतराष्ट्रोऽभवन्मूढः स शोकं परमं गतः ।&#x9;011a&lt;br&gt;&#xA;अभूच्च तूष्णीं राजाऽसौ ध्यायमानो महीपतिः ॥&#x9;011c&lt;br&gt;&#xA;तस्य तद्वचनं श्रुत्वा कृष्णद्वैपायनः प्रभुः ।&#x9;012a&lt;br&gt;&#xA;पुत्रशोकाभिसन्तप्तं पुत्रं वचनमब्रवीत् ॥&#x9;012c&lt;br&gt;&#xA;व्यास उवाच &#x9;013&lt;br&gt;&#xA;धृतराष्ट्र महाबाहो शृणु वक्ष्यामि पुत्रक ।&#x9;013a&lt;br&gt;&#xA;श्रुतवानसि मेधावी धर्मार्थकुशलः प्रभो ॥&#x9;013c&lt;br&gt;&#xA;न तेऽस्त्यविदितं किञ्चिद्वेदितव्यं परन्तप ।&#x9;014a&lt;br&gt;&#xA;अनित्यतां हि भूतानां विजानासि न संशयः ॥&#x9;014c&lt;br&gt;&#xA;अध्रुवे जीवलोके च स्थाने वा शाश्वते सति ।&#x9;015a&lt;br&gt;&#xA;जीविते मरणान्ते च कस्माच्छोचसि पुत्रक ॥&#x9;015c&lt;br&gt;&#xA;प्रत्यक्षं तव राजेन्द्र वैरस्यास्य समुद्भवः ।&#x9;016a&lt;br&gt;&#xA;पुत्रं ते कारणं कृत्वा कालयोगेन निर्मितः ॥&#x9;016c&lt;br&gt;&#xA;अवश्यं भवितव्ये च कुरूणां सङ्क्षये नृप ।&#x9;017a&lt;br&gt;&#xA;कस्माच्छोचसि ताञ्शूरान्गतान्परमिकां गतिम् ॥&#x9;017c&lt;br&gt;&#xA;जानता च महाबाहो विदुरेण महात्मना ।&#x9;018a&lt;br&gt;&#xA;यतितं सर्वयत्नेन शमं प्रति जनेश्वर ॥&#x9;018c&lt;br&gt;&#xA;न च दैवकृतो मार्गः शक्यो भूतेन केनचित् ।&#x9;019a&lt;br&gt;&#xA;घटताऽपि चिरं कालं नियन्तुमिति मे मतिः ॥&#x9;019c&lt;br&gt;&#xA;देवतानां हि यत्कार्यं मया प्रत्यक्षतः श्रुतम् ।&#x9;020a&lt;br&gt;&#xA;तत्तेऽहं सम्प्रवक्ष्यामि यथा स्थैर्यं भवेत्तव ॥&#x9;020c&lt;br&gt;&#xA;पुराऽहं परितो यातः सभामैन्द्रीं जितक्लमः ।&#x9;021a&lt;br&gt;&#xA;अपश्यं तत्र च सदा समवेतान्दिवौकसः ॥&#x9;021c&lt;br&gt;&#xA;नारदप्रमुखांश्चापि सर्वान्देवर्षिसत्तमान् ।&#x9;022a&lt;br&gt;&#xA;तत्र चापि मया दृष्टा पृथिवी पृथिवीपते ॥&#x9;022c&lt;br&gt;&#xA;कार्यार्थमुपसम्पन्ना देवतानां समीपतः ।&#x9;023a&lt;br&gt;&#xA;उपगम्य तदा धात्री देवानाह समागतान् ॥&#x9;023c&lt;br&gt;&#xA;यत्कार्यं मम युष्माभिर्ब्रह्मणः सदने तदा ।&#x9;024a&lt;br&gt;&#xA;प्रतिज्ञातं महाभागास्तच्छीघ्रं संविधीयताम् ॥&#x9;024c&lt;br&gt;&#xA;तस्यास्तद्वचनं श्रुत्वा विष्णुर्लोकनमस्कृतः ।&#x9;025a&lt;br&gt;&#xA;उवाच वाक्यं प्रहसन्प्रभुस्तां देवसंसदि ॥&#x9;025c&lt;br&gt;&#xA;धृतराष्ट्रस्य पुत्राणां यस्तु ज्येष्ठः शतस्य वै ।&#x9;026a&lt;br&gt;&#xA;दुर्योधन इति ख्यातः स ते कार्यं करिष्यति ॥&#x9;026c&lt;br&gt;&#xA;तं च प्राप्य महीपालं कृतकृत्या भविष्यसि ।&#x9;027a&lt;br&gt;&#xA;तस्यार्थे पृथिवीपालाः कुरुक्षेत्रं समागताः ॥&#x9;027c&lt;br&gt;&#xA;अन्योन्यं घातयिष्यन्ति दृढैः शस्त्रैः प्रहारिणः ।&#x9;028a&lt;br&gt;&#xA;ततस्ते भविता देवि भारस्य युधि नाशनम् ॥&#x9;028c&lt;br&gt;&#xA;गच्छ शीघ्रं स्वकं स्थानं लोकान्धारय शोभने ।&#x9;029a&lt;br&gt;&#xA;स एष ते सुतो राजल्ँलोकसंहारकारणात् ॥&#x9;029c&lt;br&gt;&#xA;कलेरंशः समुत्पन्नो गान्धार्या जठरे नृप ।&#x9;030a&lt;br&gt;&#xA;अमर्षी बलवाञ्शूरः क्रोधनो दुष्प्रसाधनः ॥&#x9;030c&lt;br&gt;&#xA;दैवयोगात्समुत्पन्ना भ्रातरस्तस्य तादृशाः ।&#x9;031a&lt;br&gt;&#xA;शकुनिर्मातुलश्चैव कर्णश्च परमः सखा ॥&#x9;031c&lt;br&gt;&#xA;समुत्पन्ना विनाशार्थं पृथिव्यां सहिता नृपाः ।&#x9;032a&lt;br&gt;&#xA;[यादृशो जायते राजा तादृशोऽस्य जनो भवेत् ॥&#x9;032c&lt;br&gt;&#xA;अधर्मो धर्मतां याति स्वामी चेद्धार्मिको भवेत् ।&#x9;033a&lt;br&gt;&#xA;स्वामिनो गुणदोषाभ्यां भृत्याः स्युर्नात्र संशयः ॥&#x9;033c&lt;br&gt;&#xA;दुष्टं राजानमासाद्य गतास्ते तनया नृप ।]&#x9;034a&lt;br&gt;&#xA;एतमर्थं महाबाहो नारदो वेद तत्त्ववित् ॥&#x9;034c&lt;br&gt;&#xA;आत्मापराधात्पुत्रास्ते विनष्टाः पृथिवीपते ।&#x9;035a&lt;br&gt;&#xA;मा ताञ्शोचस्व राजेन्द्र न हि शोकेऽस्ति कारणम् ॥&#x9;035c&lt;br&gt;&#xA;न हि ते पाण्डवाः स्वल्पमपराध्यन्ति भारत ।&#x9;036a&lt;br&gt;&#xA;पुत्रास्तव दुरात्मानो यैरियं घातिता मही ॥&#x9;036c&lt;br&gt;&#xA;नारदेन च भद्रं ते पूर्वमेव न संशयः ।&#x9;037a&lt;br&gt;&#xA;युधिष्ठिरस्य समितौ राजसूये निवेदितम् ॥&#x9;037c&lt;br&gt;&#xA;पाण्डवाः कौरवाः सर्वे समासाद्य परस्परम् ।&#x9;038a&lt;br&gt;&#xA;नभविष्यन्ति कौन्तेय यत्ते कृत्यं तदाचर ॥&#x9;038c&lt;br&gt;&#xA;नारदस्य वचः श्रुत्वा तथाऽकुर्वत पाण्डवाः ।&#x9;039a&lt;br&gt;&#xA;एतत्ते सर्वमाख्यातं देवगुह्यं सनातनम् ॥&#x9;039c&lt;br&gt;&#xA;कथं ते शोकनाशः स्यात्प्राणेषु च दया प्रभो ।&#x9;040a&lt;br&gt;&#xA;स्नेहश्च पाण्डुपुत्रेषु ज्ञात्वा दैवकृतं विधिम् ॥&#x9;040c&lt;br&gt;&#xA;एष चार्थो महाबाहो पूर्वमेव मया श्रुतः ।&#x9;041a&lt;br&gt;&#xA;कथितो धर्मराजस्य राजसूये कुरूत्तम ॥&#x9;041c&lt;br&gt;&#xA;यतितं धर्मपुत्रेण मया गुह्ये निवेदिते ।&#x9;042a&lt;br&gt;&#xA;अविग्रहे कौरवाणां दैवं तु बलवत्तरम् ॥&#x9;042c&lt;br&gt;&#xA;अनतिक्रमणीयो हि विधी राजन्कथञ्चन ।&#x9;043a&lt;br&gt;&#xA;कृतान्तस्य तु भूतेन स्थावरेण चरेण च ॥&#x9;043c&lt;br&gt;&#xA;भवान्धर्मपरो यत्र बुद्धिश्रेष्ठश्च भारत ।&#x9;044a&lt;br&gt;&#xA;मुह्यते प्राणिनां ज्ञात्वा गतिं चागतिमेव च ॥&#x9;044c&lt;br&gt;&#xA;त्वां तु शोकेन सन्तप्तं मुह्यमानं मुहुर्मुहुः ।&#x9;045a&lt;br&gt;&#xA;ज्ञात्वा युधिष्ठिरो राजा प्राणानपि परित्यजेत् ॥&#x9;045c&lt;br&gt;&#xA;कृपालुर्नित्यशो वीरस्तिर्यग्योनिगतेष्वपि ।&#x9;046a&lt;br&gt;&#xA;स कथं त्वयि राजेन्द्र कृपां नैव करिष्यति ॥&#x9;046c&lt;br&gt;&#xA;मम चैव नियोगेन विधेश्चाप्यनिवर्तनात् ।&#x9;047a&lt;br&gt;&#xA;पाण्डवानां च कारुण्यात्प्राणान्धारय भारत ॥&#x9;047c&lt;br&gt;&#xA;एवं ते वर्तमानस्य लोके कीर्तिर्भविष्यति ।&#x9;048a&lt;br&gt;&#xA;धर्मार्थः सुमहांस्तात तप्तं स्याच्च तपश्चिरात् ॥&#x9;048c&lt;br&gt;&#xA;पुत्रशोकं समुत्पन्नं हुताशं ज्वलितं यथा ।&#x9;049a&lt;br&gt;&#xA;प्रज्ञाम्भसा महाराज निर्वापय सदा सता ॥&#x9;049c&lt;br&gt;&#xA;वैशम्पायन उवाच &#x9;050&lt;br&gt;&#xA;तच्छ्रुत्वा तस्य वचनं व्यासस्यामिततेजसः ।&#x9;050a&lt;br&gt;&#xA;मुहूर्तं समनुध्यायन्धृतराष्ट्रोऽभ्यभाषत ॥&#x9;050c&lt;br&gt;&#xA;महता शोकजालेन प्रणुन्नोऽस्मि द्विजोत्तम ।&#x9;051a&lt;br&gt;&#xA;नात्मानमवबुध्यामि मुह्यमानो मुहुर्मुहुः ॥&#x9;051c&lt;br&gt;&#xA;इदं तु वचनं श्रुत्वा तव देवनियोगजम् ।&#x9;052a&lt;br&gt;&#xA;धारयिष्याम्यहं प्राणान्यतिष्ये च न शोचितुम् ॥&#x9;052c&lt;br&gt;&#xA;एतच्छ्रुत्वा तु वचनं व्यासः सत्यवतीसुतः ।&#x9;053a&lt;br&gt;&#xA;धृतराष्ट्रस्य राजेन्द्र तत्रैवान्तरधीयत ॥ &#x9;053c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/11/009/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/11/009/</guid>
      <description>&lt;p&gt;श्रीः&#xA;अध्यायः 009&#xA;धृतराष्ट्रेण गान्धरीप्रभृतिभिः स्त्रीभिः सह मृतजनावलोकनाय रणाङ्कणम् प्रति प्रयाणम् ॥ 1 ॥&#xA;&#39;जनमेजय उवाच &#x9;001&lt;br&gt;&#xA;गते व्यासे तु धर्मात्मा धृतराष्ट्रो महीपतिः ।&#x9;001a&lt;br&gt;&#xA;किमचेष्टत विप्रर्षे तन्मे व्याख्यातुमर्हसि ॥&#x9;001c&lt;br&gt;&#xA;वैशम्पायन उवाच &#x9;002&lt;br&gt;&#xA;एतच्छ्रुत्वा नरश्रेष्ठश्चिरं ध्यात्वा त्वचेतनः ।&#x9;002a&lt;br&gt;&#xA;सञ्जयं योजयेत्युक्त्वा विदुरं प्रत्यभाषत ॥&#x9;002c&lt;br&gt;&#xA;क्षिप्रमानय गान्धारीं सर्वाश्च भरतस्त्रियः ।&#x9;003a&lt;br&gt;&#xA;कुन्तीं चैव तथा क्षत्तः समानय ममाऽन्तिकम् ॥&#39;&#x9;003c&lt;br&gt;&#xA;एवमुक्त्वा स धर्मात्मा विदुरं धर्मवित्तमम् ।&#x9;004a&lt;br&gt;&#xA;शोकविप्रहतज्ञानो यानमेवान्वरोहत ॥&#x9;004c&lt;br&gt;&#xA;गान्धारी पुत्रशोकार्ता भर्तुर्वचननोदिता ।&#x9;005a&lt;br&gt;&#xA;सह कुन्त्या यतो राजा सह स्त्रीभिरुपाद्रवत् ॥&#x9;005c&lt;br&gt;&#xA;ताः समासाद्य राजानं भृशं शोकसमन्विताः ।&#x9;006a&lt;br&gt;&#xA;आमन्त्र्यान्योन्यमायस्ता भृशमुच्चुक्रुशुस्ततः ॥&#x9;006c&lt;br&gt;&#xA;ताः समाश्वासयत्क्षत्ता ताभ्यश्चार्ततरः स्वयम् ।&#x9;007a&lt;br&gt;&#xA;अश्रुकण्ठीः समारोप्य ततोऽसौ निर्ययौ पुरात् ॥&#x9;007c&lt;br&gt;&#xA;ततः प्रणादः सञ्जज्ञे सर्वेषु कुरुवेश्मसु ।&#x9;008a&lt;br&gt;&#xA;आकुमारं पुरं सर्वमभवच्छोककर्शितम् ॥&#x9;008c&lt;br&gt;&#xA;अदृष्टपूर्वा या नार्यः पुरा देवगणैरपि ।&#x9;009a&lt;br&gt;&#xA;पृथग्जनेन दृश्यन्ते तास्तदा निहतेश्वराः ॥&#x9;009c&lt;br&gt;&#xA;प्रकीर्य केशान्सुशुभान्भूषणान्यवमुच्य च ।&#x9;010a&lt;br&gt;&#xA;एकवस्त्रधरा नार्यः परिपेतुरनाथवत् ॥&#x9;010c&lt;br&gt;&#xA;श्वतेपर्वतरूपेभ्यो गृहेभ्यस्ता निराक्रमन् ।&#x9;011a&lt;br&gt;&#xA;गुहाभ्य इव शैलानां पृषत्यो हतयूथपाः ॥&#x9;011c&lt;br&gt;&#xA;तान्युदीर्णानि नारीणां तदा वृन्दान्यनेकशः ।&#x9;012a&lt;br&gt;&#xA;शोकार्तान्यद्रवन्राजन्किशोरीणामिवाङ्गणे ॥&#x9;012c&lt;br&gt;&#xA;प्रगृह्य बाहून्क्रोशन्त्यः पुत्रान्भ्रातॄन्पितॄनपि ।&#x9;013a&lt;br&gt;&#xA;दर्शयन्ति हता हि स्म युगान्ते लोकसङ्क्षयम् ॥&#x9;013c&lt;br&gt;&#xA;विलपन्त्यो रुदन्त्यश्च धावमानास्ततस्ततः ।&#x9;014a&lt;br&gt;&#xA;शोकेनोपहतज्ञानाः कर्तव्यं न प्रजज्ञिरे ॥&#x9;014c&lt;br&gt;&#xA;व्रीडां जग्मुः पुरा याः स्म सखीनामपि योषितः ।&#x9;015a&lt;br&gt;&#xA;ता एकवस्त्रा निर्लज्जाः श्वश्रूणां पुरतोऽभवन् ॥&#x9;015c&lt;br&gt;&#xA;परस्परं सुसूक्ष्मेषु शोकेष्वाश्वासयन्ति याः ।&#x9;016a&lt;br&gt;&#xA;ताः शोकविह्वला राजन्नवैक्षन्त परस्परम् ॥&#x9;016c&lt;br&gt;&#xA;ताभिः परिवृतो राजा रुदतीभिः सहस्रशः ।&#x9;017a&lt;br&gt;&#xA;निर्ययौ नगराद्दीनस्तूर्णमायोधनं प्रति ॥&#x9;017c&lt;br&gt;&#xA;शिल्पिनो वणिजो वैश्याः सर्वे कर्मोपजीविनः ।&#x9;018a&lt;br&gt;&#xA;ते पार्थिवं पुरस्कृत्य निर्ययुर्नगराद्बहिः ॥&#x9;018c&lt;br&gt;&#xA;तेषां विक्रोशमानानामार्तानां कुरुसङ्क्षये ।&#x9;019a&lt;br&gt;&#xA;प्रादुरासीन्महाञ्शब्दो व्यथयन्भुवनान्युत ॥&#x9;019c&lt;br&gt;&#xA;युगान्तकाले सम्प्राप्ते भूतानां दह्यतामिव ।&#x9;020a&lt;br&gt;&#xA;अभावस्योदयः प्राप्त इति भूतानि मेनिरे ॥&#x9;020c&lt;br&gt;&#xA;भृशमुद्विग्नमनसस्ते पौराः कुरुसङ्क्षये ।&#x9;021a&lt;br&gt;&#xA;प्राक्रोशन्त महाराज स्वनुरक्तास्तदा भृशम् ॥ &#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/11/010/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/11/010/</guid>
      <description>&lt;p&gt;श्रीः&#xA;अध्यायः 010&#xA;मृतबन्धुदिदृक्षया समरभूमिं गच्छतो धृतराष्ट्रस्य मध्येमार्गं कृपकृतवर्मद्रौणिभिः समागमः ॥ 1 ॥ तेषां त्रयाणां धृतराष्ट्राश्वासनपूर्वकं स्वाभिमतदेशगमनम् ॥ 2 ॥&#xA;वैशम्पायन उवाच &#x9;001&lt;br&gt;&#xA;क्रोशमात्रं ततो गत्वा ददृशुस्तान्महारथान् ।&#x9;001a&lt;br&gt;&#xA;शारद्वतं कृपं द्रौणिं कृतवर्माणमेव च ॥&#x9;001c&lt;br&gt;&#xA;ते तु दृष्ट्वैव राजानं प्रज्ञाचक्षुषमीश्वरम् ।&#x9;002a&lt;br&gt;&#xA;अश्रुकण्ठा विनिःश्वस्य रुदन्तमिदमब्रुवन् ॥&#x9;002c&lt;br&gt;&#xA;पुत्रस्तव महाराज कृत्वा कर्म सुदुष्करम् ।&#x9;003a&lt;br&gt;&#xA;गतः सानुचरो राजञ्शक्रलोकं महीपते ॥&#x9;003c&lt;br&gt;&#xA;दुर्योधनबलान्मुक्ता वयमेव त्रयो रथाः ।&#x9;004a&lt;br&gt;&#xA;सर्वमन्यत्परिक्षीणं सैन्यं ते भरतर्षभ ॥&#x9;004c&lt;br&gt;&#xA;इत्येवमुक्त्वा राजानं कृपः शारद्वतस्ततः ।&#x9;005a&lt;br&gt;&#xA;गान्धारीं पुत्रशोकार्तामिदं वचनमब्रवीत् ॥&#x9;005c&lt;br&gt;&#xA;अभीता युध्यमानास्ते घ्नन्तः शत्रुगणान्बहून् ।&#x9;006a&lt;br&gt;&#xA;वीरकर्माणि कुर्वाणाः पुत्रास्ते निधनं गताः ॥&#x9;006c&lt;br&gt;&#xA;ध्रवं सम्प्राप्य लोकांस्ते निर्मलाञ्शस्त्रनिर्जितान् ।&#x9;007a&lt;br&gt;&#xA;भास्वरं देहमास्थाय विहरन्त्यमरा इव ॥&#x9;007c&lt;br&gt;&#xA;सर्वे ह्यभिमुखा राज्ञि युध्यमाना हता युधि ।&#x9;008a&lt;br&gt;&#xA;न हि कश्चिद्धि शूराणां युध्यमानः पराङ्मुखः ।&#x9;008c&lt;br&gt;&#xA;शस्त्रेण निधनं प्राप्तो न च कश्चित्कृताञ्जलिः ॥&#x9;008e&lt;br&gt;&#xA;एतां तां क्षत्रियस्याहुः पुराणाः परमां गतिम् ।&#x9;009a&lt;br&gt;&#xA;शस्त्रेण निधनं सङ्ख्ये तान्न शोचितुमर्हसि ॥&#x9;009c&lt;br&gt;&#xA;न चापि शत्रवस्तेषां मुच्यन्ते राज्ञि पाण्डवाः ।&#x9;010a&lt;br&gt;&#xA;शृणु यत्कृतमस्माभिरश्वत्थामपुरोगमैः ॥&#x9;010c&lt;br&gt;&#xA;अधर्मेण हतं श्रुत्वा भीमसेनेन ते सुतम् ।&#x9;011a&lt;br&gt;&#xA;सुप्तं शिबिरमासाद्य पाण्डूनां कदनं कृतम् ॥&#x9;011c&lt;br&gt;&#xA;पाञ्चाला निहताः सर्वे धृष्टद्युम्नपुरोगमाः ।&#x9;012a&lt;br&gt;&#xA;द्रुपदस्यात्मजाश्चैव द्रौपदेयाश्च पातिताः ॥&#x9;012c&lt;br&gt;&#xA;तथा विशसनं कृत्वा पुत्रशत्रुगणस्य ते ।&#x9;013a&lt;br&gt;&#xA;प्राद्रवाम रणे स्थातुं न हि शक्ष्यामहे त्रयः ॥&#x9;013c&lt;br&gt;&#xA;ते हि शूरा महेष्वासाः क्षिप्रमेष्यन्ति पाण्डवाः ।&#x9;014a&lt;br&gt;&#xA;अमर्षवशमापन्ना वैरं प्रतिजिहीर्षवः ॥&#x9;014c&lt;br&gt;&#xA;ते हतानात्मजाञ्श्रुत्वा प्रमत्ताः पुरुषर्षभाः ।&#x9;015a&lt;br&gt;&#xA;अन्विष्यन्तः पदं शूराः क्षिप्रमेष्यन्ति पाण्डवाः ॥&#x9;015c&lt;br&gt;&#xA;तेषां तु किल्बिषं कृत्वा संस्थातुं नोत्सहामहे ।&#x9;016a&lt;br&gt;&#xA;अनुजानीहि नो राज्ञि मा च शोके मनः कृथाः ॥&#x9;016c&lt;br&gt;&#xA;राजंस्त्वमनुजानीहि धैर्यमातिष्ठ चोत्तमम् ।&#x9;017a&lt;br&gt;&#xA;दिष्टान्तं पश्य चापि त्वं क्षात्रं धर्मं च केवलम् ॥&#x9;017c&lt;br&gt;&#xA;इत्येवमुक्त्वा राजानं कृत्वा चाभिप्रदक्षिणम् ।&#x9;018a&lt;br&gt;&#xA;कृपश्च कृतवर्मा च द्रोणपुत्रश्च भारत ॥&#x9;018c&lt;br&gt;&#xA;अवेक्षमाणा राजानं धृतराष्ट्रं मनीषिणम् ।&#x9;019a&lt;br&gt;&#xA;गङ्गामनु महाराज तूर्णमश्वानचोदयन् ॥&#x9;019c&lt;br&gt;&#xA;अपक्रम्य तु ते राजन्सर्व एव महारथाः ।&#x9;020a&lt;br&gt;&#xA;आमन्त्र्यान्योन्यमुद्विग्नास्त्रिधा ते प्रययुस्तदा ॥&#x9;020c&lt;br&gt;&#xA;जगाम हास्तिनपुरं कृपः शारद्वतस्तदा ।&#x9;021a&lt;br&gt;&#xA;स्वमेव राष्ट्रं हार्दिक्यो द्रौणिर्व्यासाश्रमं ययौ ॥&#x9;021c&lt;br&gt;&#xA;एवं ते प्रययुर्वीरा वीक्षमाणाः परस्परम् ।&#x9;022a&lt;br&gt;&#xA;भयार्ताः पाण्डुपुत्राणामागस्कृत्वा महात्मनाम् ॥&#x9;022c&lt;br&gt;&#xA;समेत्य वीरा राजानं तदा त्वनुदिते रवौ ।&#x9;023a&lt;br&gt;&#xA;विप्रजग्मुर्महात्मानो यथेष्टकमरिन्दमाः ॥&#x9;023c&lt;br&gt;&#xA;[समासाद्याथ वै द्रौणिं पाण्डुपुत्रा महारथाः ।&#x9;024a&lt;br&gt;&#xA;व्यजयंस्ते रणे राजन्विक्रम्य तदनन्तरम् ॥] &#x9;024c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/11/011/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/11/011/</guid>
      <description>&lt;p&gt;श्रीः&#xA;अध्यायः 011&#xA;युधिष्ठिरेण कृष्णादिभिः सह धृतराष्ट्रसमीपमेत्याभिवादनम् ॥ 1 ॥ धृतराष्ट्रेण युधिष्ठिरं मृदुलमालिङ्घ्य पश्चाद्भावज्ञेन कृष्णेन पुरतः स्थापितलोहभीमस्य दृढालिङ्गनेन भञ्जनम् ॥ 2 ॥&#xA;वैशम्पायन उवाच &#x9;001&lt;br&gt;&#xA;हतेषु सर्वसैन्येषु धर्मराजो युधिष्ठिरः ।&#x9;001a&lt;br&gt;&#xA;शुश्रुवे पितरं वृद्धं निर्यान्तं गजसाह्वयात् ॥&#x9;001c&lt;br&gt;&#xA;सोऽभ्ययात्पुत्रशोकार्तं पुत्रशोकपरिप्लुतः ।&#x9;002a&lt;br&gt;&#xA;शोचमानो महाराज भ्रातृभिः सहितस्तदा ॥&#x9;002c&lt;br&gt;&#xA;अन्वीयमानो वीरेण दाशार्हेण महात्मना ।&#x9;003a&lt;br&gt;&#xA;युयुधानेन च तथा तथैव च युयुत्सुना ॥&#x9;003c&lt;br&gt;&#xA;तमन्वगात्सुदुःखार्ता द्रौपदीशोककर्शिता ।&#x9;004a&lt;br&gt;&#xA;सह पाञ्चालयोषिद्भिर्यास्तत्रासन्समागताः ॥&#x9;004c&lt;br&gt;&#xA;सङ्ग्राममनु वृन्दानि स्त्रीणां भरतसत्तम ।&#x9;005a&lt;br&gt;&#xA;कुररीणामिवार्तानां क्रोशन्तीनां ददर्श ह ॥&#x9;005c&lt;br&gt;&#xA;ताभिः परिवृतो राजा क्रोशन्तीभिः सहस्रशः ।&#x9;006a&lt;br&gt;&#xA;ऊर्ध्वबाहुभिरार्ताभी रुदतीभिः प्रियाप्रियैः ॥&#x9;006c&lt;br&gt;&#xA;क नु धर्मज्ञता राज्ञः क्व नु साद्यानृशंसता ।&#x9;007a&lt;br&gt;&#xA;यच्चावधीत्पितॄन्भ्रातॄन्गुरुपुत्रान्सखीनपि ॥&#x9;007c&lt;br&gt;&#xA;घातयित्वा कथं द्रोणं भीष्मं चापि पितामहम् ।&#x9;008a&lt;br&gt;&#xA;मनस्तेऽभून्महाबाहो हत्वा चापि जयद्रथम् ॥&#x9;008c&lt;br&gt;&#xA;किं नु राज्येन ते कार्यं पितॄन्भ्रातॄनपश्यतः ।&#x9;009a&lt;br&gt;&#xA;अभिमन्युं च दुर्धर्षं द्रौपदेयांश्च भारत ॥&#x9;009c&lt;br&gt;&#xA;वैशम्पायन उवाच &#x9;010&lt;br&gt;&#xA;अतीत्य ता महाबाहुः क्रोशन्तीः कुररीरिव ।&#x9;010a&lt;br&gt;&#xA;ववन्दे पितरं ज्येष्ठं धर्मराजो युधिष्ठिरः ॥&#x9;010c&lt;br&gt;&#xA;ततोऽभिवाद्य पितरं क्रमेणामित्रकर्शनाः ।&#x9;011a&lt;br&gt;&#xA;न्यवेदयन्त नामानि पाण्डवास्तेऽपि सर्वशः ॥&#x9;011c&lt;br&gt;&#xA;तमात्मजान्तकरणं पिता पुत्रवधार्दितः ।&#x9;012a&lt;br&gt;&#xA;अप्रीयमाणः शोकार्तः पाण्डवं परिषस्वजे ॥&#x9;012c&lt;br&gt;&#xA;धर्मराजं परिष्वज्य सान्त्वयित्वा च भारत ।&#x9;013a&lt;br&gt;&#xA;दुष्टात्मा भीममन्वैच्छद्दिधक्षुरिव पावकः ॥&#x9;013c&lt;br&gt;&#xA;स कोपपावकस्तस्य शोकवायुसमीरितः ।&#x9;014a&lt;br&gt;&#xA;भीमसेनमयं दावं दिधक्षुरिव दृश्यते ॥&#x9;014c&lt;br&gt;&#xA;तस्य सङ्कल्पमाज्ञाय भीमं प्रत्यशुभं हरिः ।&#x9;015a&lt;br&gt;&#xA;भीममाक्षिप्य पाणिभ्यां प्रददौ भीममायसम् ॥&#x9;015c&lt;br&gt;&#xA;प्रागेव तु महाबुद्धिर्बुद्ध्वा तस्येङ्गितं हरिः ।&#x9;016a&lt;br&gt;&#xA;संविधानं महाप्राज्ञस्तत्र चक्रे जनार्दनः ॥&#x9;016c&lt;br&gt;&#xA;उपगुह्यैव पाणिभ्यां भीमसेनमयस्मयम् ।&#x9;017a&lt;br&gt;&#xA;बभञ्ज बलवान्राजा मन्यमानो वृकोदरम् ॥&#x9;017c&lt;br&gt;&#xA;नागायुतसमप्राणः स राजा भीममायसम् ।&#x9;018a&lt;br&gt;&#xA;भङ्क्त्वा विमथितोरस्कः सुस्राव रुधिरं मुखात् ॥&#x9;018c&lt;br&gt;&#xA;ततः पपात मेदिन्यां तथैव रुधिरोक्षितः ।&#x9;019a&lt;br&gt;&#xA;प्रपुष्पिताग्रशिखरः पारिजात इव द्रुमः ॥&#x9;019c&lt;br&gt;&#xA;प्रत्यगृह्णाच्च तं विद्वान्सूतो गावल्गणिस्तदा ।&#x9;020a&lt;br&gt;&#xA;मैवमित्यब्रवीच्चैनं शमयन्सान्त्वयन्निव ॥&#x9;020c&lt;br&gt;&#xA;हतो भीम इति ज्ञात्वा गतमन्युर्महामनाः ।&#x9;021a&lt;br&gt;&#xA;हाहाभीमेति चुक्रोश नृपः शोकसमन्वितः ॥&#x9;021c&lt;br&gt;&#xA;तं विदित्वा गतक्रोधं भीमसेनवधार्दितम् ।&#x9;022a&lt;br&gt;&#xA;वासुदेवो वरः पुंसामिदं वचनमब्रवीत् ॥&#x9;022c&lt;br&gt;&#xA;मा शुचो धृतराष्ट्र त्वं नैव भीमस्त्वया हतः ।&#x9;023a&lt;br&gt;&#xA;आयसी प्रतिमा ह्येषा त्वया निष्पातिता विभो ॥&#x9;023c&lt;br&gt;&#xA;त्वां क्रोधवशमापन्नं विदित्वा भरतर्षभ ।&#x9;024a&lt;br&gt;&#xA;मयाऽपकृष्टः कौन्तेयो मृत्योर्दंष्ट्रान्तरं गतः ॥&#x9;024c&lt;br&gt;&#xA;न हि ते राजशार्दूल बले तुल्योऽस्ति कश्चन ।&#x9;025a&lt;br&gt;&#xA;कः सहेत महाबाहो बाह्वोर्विग्रहणं नरः ॥&#x9;025c&lt;br&gt;&#xA;यथान्तकमनुप्राप्य जीवन्कश्चिन्न मुच्यते ।&#x9;026a&lt;br&gt;&#xA;एवं बाह्वन्तरं प्राप्य तव जीवेन्न कश्चन ॥&#x9;026c&lt;br&gt;&#xA;तस्मात्पुत्रेण या तेऽसौ प्रतिमा कारिताऽऽयसी ।&#x9;027a&lt;br&gt;&#xA;भीमस्य सेयं कौरव्य तवैवोपहृता मया ॥&#x9;027c&lt;br&gt;&#xA;पुत्रशोकाभिसन्तप्तं धर्मादपकृतं मनः ।&#x9;028a&lt;br&gt;&#xA;तव राजेन्द्र तेन त्वं भीमसेनं जिघांससि ॥&#x9;028c&lt;br&gt;&#xA;न त्वेतत्ते क्षमं राजन्हन्यास्त्वं यद्वृकोदरम् ।&#x9;029a&lt;br&gt;&#xA;न हि पुत्रा महाराज जीवेयुस्ते कथञ्चन ॥&#x9;029c&lt;br&gt;&#xA;तस्माद्यत्कृतमस्माभिर्मन्यमानैः शमं प्रति ।&#x9;030a&lt;br&gt;&#xA;अनुमन्यस्व तत्सर्वं मा च शोके मनः कृथाः ॥ &#x9;030c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/11/012/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/11/012/</guid>
      <description>&lt;p&gt;श्रीः&#xA;अध्यायः 012&#xA;कृष्णवाक्याद्गतमन्युना धृतराष्ट्रेण भीमादीनामालिङ्गनम् ॥ 1 ॥&#xA;वैशम्पायन उवाच &#x9;001&lt;br&gt;&#xA;तत एनमुपातिष्ठञ्शौचार्थं परिचारकाः ।&#x9;001a&lt;br&gt;&#xA;कृतशौचं पुनश्चैनं ओवाच मधुसूदनः ॥&#x9;001c&lt;br&gt;&#xA;राजन्नधीता वेदास्ते शास्त्राणि विविधानि च ।&#x9;002a&lt;br&gt;&#xA;श्रुतानि च पुराणानि राजधर्माश्च केवलाः ॥&#x9;002c&lt;br&gt;&#xA;एवं विद्वान्महाप्राज्ञः समर्थः सन्बलाबले ।&#x9;003a&lt;br&gt;&#xA;आत्मापराधात्कस्मात्त्वं कुरुषे कोपमीदृशम् ॥&#x9;003c&lt;br&gt;&#xA;उक्तवांस्त्वां तदैवाहं भीष्मद्रोणौ च भारत ।&#x9;004a&lt;br&gt;&#xA;विदुरः सञ्जयश्चैव वाक्यं राजन्न तत्कृथाः ॥&#x9;004c&lt;br&gt;&#xA;स वार्यमाणो नास्माकमकार्षीर्वचनं तदा ।&#x9;005a&lt;br&gt;&#xA;पाण्डवानधिकाञ्जानन्बले शौर्ये च कौरव ॥&#x9;005c&lt;br&gt;&#xA;राजा हि यः स्थिरप्रज्ञः स्वयं दोषानवेक्षते ।&#x9;006a&lt;br&gt;&#xA;देशकालविभागं च परं श्रेयो स विन्दति ॥&#x9;006c&lt;br&gt;&#xA;उच्यमानस्तु यः श्रेयो गृह्णीते नो हिताहिते ।&#x9;007a&lt;br&gt;&#xA;आपदः समनुप्राप्य सोऽभ्येति विलयं किल ॥&#x9;007c&lt;br&gt;&#xA;ततोऽन्यवृत्तमात्मानं समवेक्षस्व भारत ।&#x9;008a&lt;br&gt;&#xA;राजंस्त्वं ह्यविधेयात्मा दुर्योधनवशे स्थितः ॥&#x9;008c&lt;br&gt;&#xA;आत्मापराधादापन्नस्तत्किं भीमं जिघांससि ।&#x9;009a&lt;br&gt;&#xA;तस्मात्संयच्छ कोपं त्वं स्वमनुस्मृत्य दुष्कृतम् ॥&#x9;009c&lt;br&gt;&#xA;यस्तु तां स्पर्धया क्षुद्रः पाञ्चालीमानयत्सभाम् ।&#x9;010a&lt;br&gt;&#xA;स हतो भीमसेनेन वैरं प्रतिजिहीर्षता ॥&#x9;010c&lt;br&gt;&#xA;आत्मनोऽतिक्रमं पश्य पुत्रस्य च दुरात्मनः ।&#x9;011a&lt;br&gt;&#xA;यदनागसि पाण्डूनां परित्यागस्त्वया कृतः ॥&#x9;011c&lt;br&gt;&#xA;वैशम्पायन उवाच &#x9;012&lt;br&gt;&#xA;एवमुक्तः स कृष्णेन सर्वं सत्यं जनाधिप ।&#x9;012a&lt;br&gt;&#xA;उवाच देवकीपुत्रं धृतराष्ट्रो महीपतिः ॥&#x9;012c&lt;br&gt;&#xA;एवमेतन्महाबाहो यथा वदसि माधव ।&#x9;013a&lt;br&gt;&#xA;पुत्रस्नेहस्तु बलवान्धर्मान्मां समचालयत् ॥&#x9;013c&lt;br&gt;&#xA;दिष्ट्या तु पुरुषव्याघ्रो बलवान्सत्यविक्रमः ।&#x9;014a&lt;br&gt;&#xA;त्वद्गुप्तो नागमत्कृष्ण भीमो बाह्वन्तरं मम ॥&#x9;014c&lt;br&gt;&#xA;इदानीं त्वहमव्यग्रो गतमन्युर्गतज्वरः ।&#x9;015a&lt;br&gt;&#xA;मध्यमं पाण्डवं वीरं स्प्रष्टुमिच्छामि माधव ॥&#x9;015c&lt;br&gt;&#xA;हतेषु पार्थिवेन्द्रेषु पुत्रेषु निहतेषु च ।&#x9;016a&lt;br&gt;&#xA;पाण्डुपुत्रेषु मे धर्मः प्रीतिश्चाप्यवतिष्ठते ॥&#x9;016c&lt;br&gt;&#xA;ततः स भीमं च धनञ्जयं च माद्र्याश्च पुत्रौ पुरुषप्रवीरौ ।&#x9;017a&lt;br&gt;&#xA;पस्पर्श गात्रैः प्ररुदन्सुगात्रानाश्वास्य कल्याणमुवाच चैनान् ॥ &#x9;017c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/11/013/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/11/013/</guid>
      <description>&lt;p&gt;श्रीः&#xA;अध्यायः 013&#xA;कृष्णयुधिष्ठिरादिभिर्गान्धारीसमीपगमनम् ॥ 1 ॥ गान्धारीं युधिष्ठिरं शप्तुकामां विज्ञाय पूर्वमेवागतेन व्यासेन गान्धार्याः कोपापनोदनम् ॥ 2 ॥&#xA;वैशम्पायन उवाच &#x9;001&lt;br&gt;&#xA;धृतराष्ट्राभ्यनुज्ञातास्ततस्ते कुरुपुङ्गवाः ।&#x9;001a&lt;br&gt;&#xA;अभ्ययुर्भ्रातरः सर्वे गान्धारीं सहकेशवाः ॥&#x9;001c&lt;br&gt;&#xA;ततो ज्ञात्वा हतामित्रं धर्मराजं युधिष्ठिरम् ।&#x9;002a&lt;br&gt;&#xA;गान्धारी पुत्रशोकार्ता शप्तुमैच्छदनिन्दिता ॥&#x9;002c&lt;br&gt;&#xA;तस्याः पापमभिप्रायं विदित्वा पाण्डवान्प्रति ।&#x9;003a&lt;br&gt;&#xA;ऋषिर्गन्धवतीपुत्रः प्रागेव समबुध्यत ॥&#x9;003c&lt;br&gt;&#xA;स गङ्गायामुपस्पृश्य ब्रह्मर्षिः प्रयतः शुचिः ।&#x9;004a&lt;br&gt;&#xA;तं देशमुपसम्पेदे पाराशर्यो मनोजवः ॥&#x9;004c&lt;br&gt;&#xA;दिव्येन चक्षुषा ज्ञात्वा मनसाऽनुद्धतेन च ।&#x9;005a&lt;br&gt;&#xA;सर्वप्राणभृतां भावं सततं स तु बुध्यति ॥&#x9;005c&lt;br&gt;&#xA;स स्नुषामब्रवीत्काले कल्याणानि महातपाः ।&#x9;006a&lt;br&gt;&#xA;शापकालमवाक्षिप्य शमकालमुदीरयन् ॥&#x9;006c&lt;br&gt;&#xA;न कोपः पाण्डवे कार्यो गान्धारि शममाप्नुहि ।&#x9;007a&lt;br&gt;&#xA;रजो निगृह्यतां चैव शृणु चेदं वचो मम ॥&#x9;007c&lt;br&gt;&#xA;पुरोक्ता युद्धकाले त्वं पुत्रेण जयमिच्छता ।&#x9;008a&lt;br&gt;&#xA;जयमाशास्व मे मातर्युध्यमानस्य शत्रुभिः ॥&#x9;008c&lt;br&gt;&#xA;सा तथा याच्यमाना त्वं युद्धकाले जयैषिणा ।&#x9;009a&lt;br&gt;&#xA;उक्तवत्यसि कल्याणि यतो धर्मस्ततो जयः ॥&#x9;009c&lt;br&gt;&#xA;वाचाऽप्यतीते मा क्रोधे मनः कुरु यशस्विनि ।&#x9;010a&lt;br&gt;&#xA;स्मरामि भाषमाणां हि त्वामहं सत्यवादिनीम् ॥&#x9;010c&lt;br&gt;&#xA;विग्रहे तुमुले राज्ञां गत्वा परमसंशयम् ।&#x9;011a&lt;br&gt;&#xA;जितं पाण्डुसुतैर्युद्धे नूनं धर्मस्ततोऽधिकः ॥&#x9;011c&lt;br&gt;&#xA;क्षमाशीला पुरा भूत्वा साऽद्य न क्षमसे कथम् ।&#x9;012a&lt;br&gt;&#xA;अधर्मं जहि धर्मज्ञे यतो धर्मस्ततो जयः ॥&#x9;012c&lt;br&gt;&#xA;सा त्वं धर्मं परिस्मृत्य वाचं चोक्तां मनस्विनि ।&#x9;013a&lt;br&gt;&#xA;कोपं संयच्छ गान्धारि पाण्डवेषु सुतेषु ते ॥&#x9;013c&lt;br&gt;&#xA;गान्धार्युवाच &#x9;014&lt;br&gt;&#xA;भगवन्नाभ्यसूयामि नैतानिच्छामि नश्यतः ।&#x9;014a&lt;br&gt;&#xA;पुत्रशोकेन तु बलान्मनो विह्वलतीव मे ॥&#x9;014c&lt;br&gt;&#xA;यथैव कुन्त्या कौन्तेया रक्षितव्यास्तथा मया ।&#x9;015a&lt;br&gt;&#xA;तथैव धृतराष्ट्रेण रक्षितव्या यथा त्वया ॥&#x9;015c&lt;br&gt;&#xA;दुःशासनापराधेन शकुनेः सौबलस्य च ।&#x9;016a&lt;br&gt;&#xA;कर्णदुर्योधनाभ्यां च कृतोऽयं कुरुसङ्क्षयः ॥&#x9;016c&lt;br&gt;&#xA;नापराध्यति बीभत्सुर्न च पार्थो वृकोदरः ।&#x9;017a&lt;br&gt;&#xA;नकुलः सहदेवश्च नैव राजा युधिष्ठिरः ॥&#x9;017c&lt;br&gt;&#xA;युध्यमाना हि कौरव्याः कृतमानाः परस्परम् ।&#x9;018a&lt;br&gt;&#xA;निहताः सहिताश्चान्यैस्तत्र नास्त्यप्रियं मम ॥&#x9;018c&lt;br&gt;&#xA;किं तु कर्माकरोद्भीमो वासुदेवस्य पश्यतः ।&#x9;019a&lt;br&gt;&#xA;दुर्योधनं समाहूय गदायुद्धे महामनाः ॥&#x9;019c&lt;br&gt;&#xA;शिक्षयाऽभ्यधिकं ज्ञात्वा चरन्तं बहुधा रणे ।&#x9;020a&lt;br&gt;&#xA;अधो नाभ्याः प्रहृतवांस्तन्मे कोपमवर्धयत् ॥&#x9;020c&lt;br&gt;&#xA;कथं नु धर्मं धर्मज्ञाः समुद्दिष्टं महात्मभिः ।&#x9;021a&lt;br&gt;&#xA;त्यजेयुराहवे शूराः प्राणहेतोः कथञ्चन ॥ &#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/11/014/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/11/014/</guid>
      <description>&lt;p&gt;श्रीः&#xA;अध्यायः 014&#xA;भीमगान्धारीसंवादः ॥ 1 ॥&#xA;वैशम्पायन उवाच &#x9;001&lt;br&gt;&#xA;तच्छ्रुत्वा वचनं तस्या भीमसेनोऽथ भीतवत् ।&#x9;001a&lt;br&gt;&#xA;गान्धारीं प्रत्युवाचेदं वचः सानुनयं तदा ॥&#x9;001c&lt;br&gt;&#xA;अधर्मो यदि वा धर्मस्त्रासात्तत्र मया कृतः ।&#x9;002a&lt;br&gt;&#xA;आत्मानं त्रातुकामेन तन्मे त्वं क्षन्तुमर्हसि ॥&#x9;002c&lt;br&gt;&#xA;न हि युद्धेन पुत्रस्ते धर्मेण स महाबलः ।&#x9;003a&lt;br&gt;&#xA;दुःशक्यः केनचिद्धर्तुमतो विषममाचरम् ॥&#x9;003c&lt;br&gt;&#xA;अधर्मेण जितः पूर्वं तेन चापि युधिष्ठिरः ।&#x9;004a&lt;br&gt;&#xA;निकृताश्च सदैव स्म तो विषममाचरम् ॥&#x9;004c&lt;br&gt;&#xA;सैन्यस्यैकोऽवशिष्टोऽयं गदायुद्धे च वीर्यवान् ।&#x9;005a&lt;br&gt;&#xA;न त्यक्ष्यति हृतं राज्यमिति वै तत्कृतं मया ॥&#x9;005c&lt;br&gt;&#xA;एकपत्नीं च पाञ्चालीमेकवस्त्रां रजस्वलाम् ।&#x9;006a&lt;br&gt;&#xA;भवत्या विदितं सर्वमुक्तवान्यत्सुतस्तव ॥&#x9;006c&lt;br&gt;&#xA;सुयोधनं त्वसंहृत्य न शक्या भूः ससागरा ।&#x9;007a&lt;br&gt;&#xA;केवला भोक्तुमस्माभिरतश्चैतत्कृतं मया ॥&#x9;007c&lt;br&gt;&#xA;तच्चाप्यप्रियमस्माकं पुत्रस्ते समुपाचरत् ।&#x9;008a&lt;br&gt;&#xA;द्रौपद्या यत्सभामध्ये सव्यमूरुमदर्शयत् ॥&#x9;008c&lt;br&gt;&#xA;तत्रैव वध्यः सोऽस्माकं दुराचारोऽम्ब ते सुतः ।&#x9;009a&lt;br&gt;&#xA;धर्मराजाज्ञया चैव स्थिताः स्म समये पुरा ॥&#x9;009c&lt;br&gt;&#xA;वैरमुद्दीपितं राज्ञि पुत्रेण तव यन्महत् ।&#x9;010a&lt;br&gt;&#xA;क्लेशिताश्च वने नित्यं तत एतत्कृतं मया ॥&#x9;010c&lt;br&gt;&#xA;वैरस्यास्य गताः पारं हत्वा दुर्योधनं रणे ।&#x9;011a&lt;br&gt;&#xA;राज्यं युधिष्ठिरे प्राप्ते वयं च गतमन्यवः ॥&#x9;011c&lt;br&gt;&#xA;गान्धार्युवाच &#x9;012&lt;br&gt;&#xA;न तस्यैवं वधस्तात यं प्रशंससि मे सुतम् ।&#x9;012a&lt;br&gt;&#xA;कृतवांश्चापि तत्सर्वं यदिदं भाषसे मयि ॥&#x9;012c&lt;br&gt;&#xA;हताश्वे नकुले यत्तु वृषसेनेन भारत ।&#x9;013a&lt;br&gt;&#xA;अपिबः शोणितं सङ्ख्ये दुःशासनशरीरजम् ॥&#x9;013c&lt;br&gt;&#xA;सद्भिर्विगर्हितं घोरमनार्यजनसेवितम् ।&#x9;014a&lt;br&gt;&#xA;क्रूरं कर्माकृथास्तस्मात्तदयुक्तं वृकोदर ॥&#x9;014c&lt;br&gt;&#xA;भीम उवाच &#x9;015&lt;br&gt;&#xA;हताश्वं नकुलं दृष्ट्वा वृषसेनेन संयुगे ।&#x9;015a&lt;br&gt;&#xA;शत्रूणां तु प्रहृष्टानां त्रासः सञ्जनितो मया ॥&#x9;015c&lt;br&gt;&#xA;&#39;स प्रतिज्ञामकरवं पिबाम्यसृगरेरिति ।&#39;&#x9;016a&lt;br&gt;&#xA;रुधिरं नातिचक्राम दन्तोष्ठादम्ब मा शुचः ॥&#x9;016c&lt;br&gt;&#xA;[अन्यस्यापि न पातव्यं रुधिरं किम्पुनः स्वकम् ।&#x9;017a&lt;br&gt;&#xA;यथैवात्मा तथा भ्राता विशेषो नास्ति कश्चन ॥&#x9;017c&lt;br&gt;&#xA;वैवस्वतो हि तद्वेद यथावत्कुलनन्दिनि ।&#x9;018a&lt;br&gt;&#xA;मा कृथा हृदि तन्मातर्न तत्पीतं मयाऽनघे ॥&#x9;018c&lt;br&gt;&#xA;केशपक्षपरामर्शे द्रौपद्या द्यूतकारिते ।&#x9;019a&lt;br&gt;&#xA;क्रोधाद्यदब्रवं चाहं तच्च मे हृदि वर्तते ॥&#x9;019c&lt;br&gt;&#xA;क्षत्रधर्माच्च्युतो राज्ञि भवेयं शाश्वतीः समाः ।&#x9;020a&lt;br&gt;&#xA;प्रतिज्ञां तामनिस्तीर्य ततस्तत्कृतवानहम् ॥&#x9;020c&lt;br&gt;&#xA;अनिगृह्य पुरा पुत्रानस्मास्वनपकारिषु ।&#x9;021a&lt;br&gt;&#xA;न ममार्हसि कल्याणि दोषेण परिशङ्कितुम् ॥&#x9;021c&lt;br&gt;&#xA;गान्धार्युवाच &#x9;022&lt;br&gt;&#xA;वृद्धस्यास्य शतं पुत्रान्निघ्नंस्त्वमपराजितः ।&#x9;022a&lt;br&gt;&#xA;कस्मान्नाशेषयः कञ्चिद्येनाल्पमपराधितम् ॥&#x9;022c&lt;br&gt;&#xA;सन्तानमावयोस्तात वृद्धयोर्हृतराज्ययोः ।&#x9;023a&lt;br&gt;&#xA;नाशेषयः कथं यष्टिमेकां वृद्धयुगस्य वै ॥&#x9;023c&lt;br&gt;&#xA;शेषे ह्यवस्थिते तात पुत्राणामल्पकेऽपि च ।&#x9;024a&lt;br&gt;&#xA;मन्ददुःखं भवेदद्य यदि त्वं धर्ममाचरेः ॥ &#x9;024c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/11/015/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/11/015/</guid>
      <description>&lt;p&gt;श्रीः&#xA;अध्यायः 015&#xA;युधिष्ठिरादिभिर्गान्धारीकुन्त्योरभिवादनम् ॥ 1 ॥ सकुन्त्या गान्धार्या द्रौपदीसमाश्वासनम् ॥ 2 ॥&#xA;वैशम्पायन उवाच &#x9;001&lt;br&gt;&#xA;तमेवमुक्त्वा गान्धारी युधिष्ठिरमपृच्छत ।&#x9;001a&lt;br&gt;&#xA;क्व स राजेति सक्रोधा पुत्रपौत्रवधार्दिता ॥&#x9;001c&lt;br&gt;&#xA;तामभ्यगच्छत्कौन्तेयो वेपमानः कृताञ्जलिः ।&#x9;002a&lt;br&gt;&#xA;युधिष्ठिरस्तु गान्धारीं मधुरं वाक्यमब्रवीत् ॥&#x9;002c&lt;br&gt;&#xA;पुत्रहन्ता नृशंसोऽहं तव देवि युधिष्ठिरः ।&#x9;003a&lt;br&gt;&#xA;शापार्हः पृथिवीनाशे हेतुभूतः शपस्व माम् ॥&#x9;003c&lt;br&gt;&#xA;नहि मे जीवितेनार्थो न राज्येन सुखेन वा ।&#x9;004a&lt;br&gt;&#xA;तादृशान्सुहृदो हत्वा प्रमूढस्य सुहृद्द्रुहः ॥&#x9;004c&lt;br&gt;&#xA;तमेवंवादिनं भीतं सन्निकर्षागतं तदा ।&#x9;005a&lt;br&gt;&#xA;नोवाच किञ्चिद्गान्धारी निःश्वासपरमा नृप ॥&#x9;005c&lt;br&gt;&#xA;तस्यावनतदेहस्य पादयोर्निपतिष्यतः ।&#x9;006a&lt;br&gt;&#xA;युधिष्ठिरस्य नृपतेर्धर्मज्ञा दीर्घदर्शिनी ॥&#x9;006c&lt;br&gt;&#xA;अङ्गुल्यग्राणि ददृशे देवी पट्टान्तरेण सा ।&#x9;007a&lt;br&gt;&#xA;ततः स कुनखीभूतो दर्शनीयनखो नृपः ॥&#x9;007c&lt;br&gt;&#xA;तं दृष्ट्वा चार्जुनोऽगच्छद्वासुदेवस्य पृष्ठतः ॥&#x9;008ac&lt;br&gt;&#xA;एवं सञ्चेष्टमानांस्तानितश्चेतश्च भारत ।&#x9;009a&lt;br&gt;&#xA;गान्धारी विगतक्रोधा सान्त्वयामास मातृवत् ॥&#x9;009c&lt;br&gt;&#xA;ते पाण्डवा अनुज्ञाता मातरं वीतमत्सराः ।&#x9;010a&lt;br&gt;&#xA;अभ्यगच्छन्त सहिताः पृथां पृथुवलक्षसः ॥&#x9;010c&lt;br&gt;&#xA;चिरस्य दृष्ट्वा पुत्रान्सा पुत्राधिभिरभिप्लुता ।&#x9;011a&lt;br&gt;&#xA;बाष्पमाहारयद्देवी वस्त्रेणावृत्य वै मुखम् ॥&#x9;011c&lt;br&gt;&#xA;ततो बाष्पं समुत्सृज्य सह पुत्रैस्तदा पृथा ।&#x9;012a&lt;br&gt;&#xA;अपश्यदेनाञ्शस्त्रौघैर्बहुधा परिविक्षतान् ॥&#x9;012c&lt;br&gt;&#xA;सा तानेकैकशः पुत्रान्संस्पृशन्ती पुनःपुनः ।&#x9;013a&lt;br&gt;&#xA;अन्वशोचत दुःखार्ता द्रौपदीं निहतात्मजाम् ।&#x9;013c&lt;br&gt;&#xA;रुदन्तीमथ पाञ्चालीं ददर्श पतितां भुवि ॥&#x9;013e&lt;br&gt;&#xA;द्रौपद्युवाच &#x9;014&lt;br&gt;&#xA;आर्ये पौत्रास्तु ते सर्वे सौभद्रसहिता गताः ।&#x9;014a&lt;br&gt;&#xA;न त्वां तेऽद्याभिगच्छन्ति चिरं दृष्ट्वा अनिन्दिते ।&#x9;014c&lt;br&gt;&#xA;किन्नु राज्येन मे कार्यं विहीनायाः सुतैर्वरैः ॥&#x9;014e&lt;br&gt;&#xA;तां समाश्वासयामास पृथा पृथुललोचना ।&#x9;015a&lt;br&gt;&#xA;उत्थाप्याङ्केन सुदतीं रुदतीं शोककर्शिताम् ॥&#x9;015c&lt;br&gt;&#xA;तयैव सहिता चापि पुत्रैरनुगता पृथा ।&#x9;016a&lt;br&gt;&#xA;अभ्यगच्छत गान्धारीमार्तामार्ततरा स्वयम् ॥&#x9;016c&lt;br&gt;&#xA;वैशम्पायन उवाच &#x9;017&lt;br&gt;&#xA;तामुवाचाथ गान्धारी सह कुन्त्या यशस्विनीम् ।&#x9;017a&lt;br&gt;&#xA;मैवं पुत्रीति शोकार्ता पश्य मामपि दुःखिताम् ॥&#x9;017c&lt;br&gt;&#xA;मन्ये लोकविनाशोऽयं कालपर्यायनोदितः ।&#x9;018a&lt;br&gt;&#xA;अवश्यभावी सम्प्राप्तः स्वभावाद्रोमहर्षणः ॥&#x9;018c&lt;br&gt;&#xA;इदं तत्समनुप्राप्तं विदुरस्य वचो महत् ।&#x9;019a&lt;br&gt;&#xA;असिद्धानुनये कृष्णे यदुवाच महामतिः ॥&#x9;019c&lt;br&gt;&#xA;तस्मिन्नपरिहार्येऽर्थे व्यतीते च विशेषतः ।&#x9;020a&lt;br&gt;&#xA;मा शुचो न हि शोच्यास्ते सङ्ग्रामे निधनं गताः ॥&#x9;020c&lt;br&gt;&#xA;यथैवाहं तथैव त्वं को वामाश्वासयिष्यति ।&#x9;021a&lt;br&gt;&#xA;ममैव ह्यपराधेन कुलमग्र्यं विनाशितम् ॥ &#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/11/016/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/11/016/</guid>
      <description>&lt;p&gt;श्रीः&#xA;अध्यायः 016&#xA;गान्धार्या व्यासप्रसादलब्धदिव्यचक्षुषा रणाङ्कणदर्शनम् ॥ 1 ॥ धृतराष्ट्रयुधिष्ठिरादीनां स्त्रीभिः सह रणभूमिप्रवेशः ॥ 2 ॥ स्त्रीणां विलापः ॥ 3 ॥ गान्धार्या कृष्णाय विलपत्स्नुषादिप्रदर्शनम् ॥ 4 ॥&#xA;वैशम्पायन उवाच &#x9;001&lt;br&gt;&#xA;एवमुक्त्वा तु गान्धारी कुरूणामवकर्तनम् ।&#x9;001a&lt;br&gt;&#xA;अपश्यत्तत्र तिष्ठन्ती सर्वं तत्र यथास्थितम् ॥&#x9;001c&lt;br&gt;&#xA;पतिव्रता महाभागा समानव्रतचारिणी ।&#x9;002a&lt;br&gt;&#xA;उग्रेण तपसा युक्ता सततं सत्यवादिनी ॥&#x9;002c&lt;br&gt;&#xA;वरदानेन कृष्णस्य महर्षेः पुण्यकर्मणः ।&#x9;003a&lt;br&gt;&#xA;दिव्यज्ञानबलोपेता विविधं पर्यदेवयत् ॥&#x9;003c&lt;br&gt;&#xA;ददर्श सा बुद्धिमती दूरादपि यथाऽन्तिके ।&#x9;004a&lt;br&gt;&#xA;रणाजिरं तद्वीराणामद्भुतं रोमहर्षणम् ॥&#x9;004c&lt;br&gt;&#xA;अस्थिकेशवसाकीर्णं शोणितौघपरिप्लुतम् ।&#x9;005a&lt;br&gt;&#xA;शरीरैर्बहुसाहस्रैर्विनिकीर्णं समन्ततः ॥&#x9;005c&lt;br&gt;&#xA;गजाश्वरथयोधानामावृतं रुधिराविलैः ।&#x9;006a&lt;br&gt;&#xA;शरीरैरशिरस्कैश्च विदेहैश्च शिरोगणैः ॥&#x9;006c&lt;br&gt;&#xA;गजाश्वनरवीराणां निःसत्वैरभिसंवृतम् ।&#x9;007a&lt;br&gt;&#xA;सृगालवलगोमायुकङ्ककाकनिषेवितम् ॥&#x9;007c&lt;br&gt;&#xA;रक्षसां पुरुषादानां मोदनं कुरराकुलम् ।&#x9;008a&lt;br&gt;&#xA;अशिवाभिः शिवाभिश्च नादितं गृध्रसेवितम् ॥&#x9;008c&lt;br&gt;&#xA;ततो व्यासाभ्यनुज्ञातो धृतराष्ट्रो महीपतिः ।&#x9;009a&lt;br&gt;&#xA;पाण्डुपुत्राश्च ते सर्वे युधिष्ठिरपुरोगमाः ॥&#x9;009c&lt;br&gt;&#xA;वासुदेवं पुरस्कृत्य हतबन्धुं च पार्थिवम् ।&#x9;010a&lt;br&gt;&#xA;कुरुस्त्रियः समादाय जग्मुरायोधनं प्रति ॥&#x9;010c&lt;br&gt;&#xA;समासाद्य कुरुक्षेत्रं ताः स्त्रियो निहतेश्वराः ।&#x9;011a&lt;br&gt;&#xA;अपश्यन्त हतांस्तत्र पुत्रान्भ्रातॄन्पितॄन्पतीन् ॥&#x9;011c&lt;br&gt;&#xA;क्रव्यादैर्भक्ष्यमाणांश्च गोमायुवलवायसैः ।&#x9;012a&lt;br&gt;&#xA;भूतैः पिशाचै रक्षोभिर्विविधैश्च निशाचरैः ॥&#x9;012c&lt;br&gt;&#xA;रुद्राक्रीडनिभं दृष्ट्वा तदा विशसनं स्त्रियः ।&#x9;013a&lt;br&gt;&#xA;कुरर्य इव शोकार्ता विक्रोशन्त्यो निपेतिरे ॥&#x9;013c&lt;br&gt;&#xA;अदृष्टपूर्वं पशन्त्यो दुःखार्ता भरतस्त्रियः ।&#x9;014a&lt;br&gt;&#xA;शरीरेषु स्खलन्त्यश्च न्यपतंश्च परासुवत् ॥&#x9;014c&lt;br&gt;&#xA;श्रान्तानां चाप्यनाथानां क्रन्दन्तीनां भृशं तदा ।&#x9;015a&lt;br&gt;&#xA;पाञ्चालकुरुयोषाणां कृपणं तदभून्महत् ॥&#x9;015c&lt;br&gt;&#xA;दुःखोपहतचित्ताभिः समन्तादनुनादितम् ।&#x9;016a&lt;br&gt;&#xA;दृष्ट्वाऽऽयोधनमत्युग्रं धर्मज्ञा सुबलात्मजा ॥&#x9;016c&lt;br&gt;&#xA;ततः सा पुण्डरीकाक्षमामन्त्र्य पुरुषोत्तमम् ।&#x9;017a&lt;br&gt;&#xA;कुरूणां वैशसं दृष्ट्वा इदं वचनमब्रवीत् ॥&#x9;017c&lt;br&gt;&#xA;पश्यैताः पुण्डरीकाक्ष स्नुषा मे निहतेश्वराः ।&#x9;018a&lt;br&gt;&#xA;प्रकीर्णकेशाः क्रोशन्तीः कुररीरिव माधव ॥&#x9;018c&lt;br&gt;&#xA;अमूस्त्वभिसमागम्य स्मरन्त्यो भरतर्षभान् ।&#x9;019a&lt;br&gt;&#xA;पृथगेवानुपद्यन्ते पुत्रान्भ्रातॄन्पितॄन्पतीन् ॥&#x9;019c&lt;br&gt;&#xA;वीरसूभिर्महाबाहो हतपुत्राभिरावृतम् ।&#x9;020a&lt;br&gt;&#xA;क्वचिच्च वीरपत्नीभिर्हतवीराभिरावृतम् ॥&#x9;020c&lt;br&gt;&#xA;शोभितं पुरुषव्याघ्रैः कर्णभीष्माभिमन्युभिः ।&#x9;021a&lt;br&gt;&#xA;द्रोणद्रुपदशल्यैश्च ज्वलद्भिरिव पावकैः ॥&#x9;021c&lt;br&gt;&#xA;काञ्चनैः कवचैर्निष्कैर्मणिभिश्च महाधनैः ।&#x9;022a&lt;br&gt;&#xA;अद्भुतैर्हस्तकेयूरैः स्रग्भिश्च समलङ्कृतम् ॥&#x9;022c&lt;br&gt;&#xA;वीरबाहुविसृष्टाभिः शक्तिभिः परिघैरपि ।&#x9;023a&lt;br&gt;&#xA;खड्गैश्च विविधैस्तीक्ष्णैः सशरैश्च शरासनैः ॥&#x9;023c&lt;br&gt;&#xA;क्रव्यादसङ्घैर्मुदितैस्तिष्ठद्भिः सहितैः क्वचित् ।&#x9;024a&lt;br&gt;&#xA;क्वचिदाक्रीडमानैश्च शयानैश्चापरैः क्वचित् ॥&#x9;024c&lt;br&gt;&#xA;एतदेवंविधं वीर सम्पश्यायोधनं विभो ।&#x9;025a&lt;br&gt;&#xA;&#39;त्वया तु श्रावितं कर्म पुष्कराक्ष महाद्युते ।&#39;&#x9;025c&lt;br&gt;&#xA;पश्यमाना हि दह्यामि शोकेनाहं जनार्दन ॥&#x9;025e&lt;br&gt;&#xA;पाञ्चालानां कुरूणां च विनाशं मधुसूदन ।&#x9;026a&lt;br&gt;&#xA;पञ्चानामपि भूतानामहं वधमचिन्तयम् ॥&#x9;026c&lt;br&gt;&#xA;तान्सुपर्णाश्च गृध्राश्च कर्षयन्त्यसृगुक्षितान् ।&#x9;027a&lt;br&gt;&#xA;विगृह्य चरणैर्गृध्रा भक्षयन्ति सहस्रशः ॥&#x9;027c&lt;br&gt;&#xA;जयद्रथस्य कर्णस्य तथैव द्रोणभीष्मयोः ।&#x9;028a&lt;br&gt;&#xA;अभिमन्योर्विनाशं च कश्चिन्तयितुमर्हति ॥&#x9;028c&lt;br&gt;&#xA;अवध्यकल्पान्निहतान्गतसत्वानचेतसः ।&#x9;029a&lt;br&gt;&#xA;गृध्रकङ्कवलश्येनश्वसृगालसमावृतान् ॥&#x9;029c&lt;br&gt;&#xA;अमर्षवशमापन्नान्दुर्योधनवशे स्थितान् ।&#x9;030a&lt;br&gt;&#xA;पश्येमान्पुरुषव्याघ्रान्संशान्तान्पावकानिव ॥&#x9;030c&lt;br&gt;&#xA;शयनान्युचिताः सर्वे मृदूनि विमलानि च ।&#x9;031a&lt;br&gt;&#xA;विपन्नास्तेऽद्य वसुधां विवृतामधिशेरते ॥&#x9;031c&lt;br&gt;&#xA;बन्दिभिः सततं काले स्तुवद्भिरभिनन्दिताः ।&#x9;032a&lt;br&gt;&#xA;शिवानामशिवा घोराः शृण्वन्ति विविधा गिरः ॥&#x9;032c&lt;br&gt;&#xA;ये पुरा शेरते वीराः शयनेषु यशस्विनः ।&#x9;033a&lt;br&gt;&#xA;चन्दनागुरुदिग्धाङ्गास्तेऽद्य पांसुषु शेरते ॥&#x9;033c&lt;br&gt;&#xA;तेषामाभरणान्येते गृध्रगोमायुवायसाः ।&#x9;034a&lt;br&gt;&#xA;आक्षिपन्ति शिवा घोरा विनदन्त्यः पुनः पुनः ॥&#x9;034c&lt;br&gt;&#xA;बाणान्विनिशितान्पीतान्निस्त्रिंशान्विमला गदाः ।&#x9;035a&lt;br&gt;&#xA;युद्धाभिमानिनः सर्वे जीवन्त इव बिभ्रति ॥&#x9;035c&lt;br&gt;&#xA;सुरूपवर्णा बहवः क्रव्यादैरवघट्टिताः ।&#x9;036a&lt;br&gt;&#xA;ऋषभप्रतिरूपाक्षाः शेरते च सहस्रशः ॥&#x9;036c&lt;br&gt;&#xA;अपरे पुनरालिङ्ग्य गदाः परिघबाहवः ।&#x9;037a&lt;br&gt;&#xA;शेरतेऽभिमुखाः शूरा दयिता इव योषितः ॥&#x9;037c&lt;br&gt;&#xA;बिभ्रतः कवचान्यन्ये विमलान्यायुधानि च ।&#x9;038a&lt;br&gt;&#xA;न धर्षयन्ति क्रव्यादा जीवन्तीति जनार्दन ॥&#x9;038c&lt;br&gt;&#xA;क्रव्यादैः कृष्यमाणानामपरेषां महात्मनाम् ।&#x9;039a&lt;br&gt;&#xA;शातकौम्भ्यः स्रजश्चित्रा विप्रकीर्णाः समन्ततः ॥&#x9;039c&lt;br&gt;&#xA;एते गोमायवो भीमा निहतानां यशस्विनाम् ।&#x9;040a&lt;br&gt;&#xA;कण्ठान्तरगतान्हारानाक्षिपन्ति सहस्रशः ॥&#x9;040c&lt;br&gt;&#xA;सर्वेष्वपररात्रेषु यानवन्दन्त वन्दिनः ।&#x9;041a&lt;br&gt;&#xA;स्तुतिभिश्च परार्ध्याभिरुपचारैश्च शिक्षिताः ॥&#x9;041c&lt;br&gt;&#xA;तानद्य परिदेवन्ति दुःखार्ताः परमाङ्गनाः ।&#x9;042a&lt;br&gt;&#xA;कृपणा वृष्णिशार्दूल दुःखशोकार्दिता भृशम् ॥&#x9;042c&lt;br&gt;&#xA;रक्तोत्पलवनानीव विभान्ति रुचिराणि च ।&#x9;043a&lt;br&gt;&#xA;मुखानि परमस्त्रीणां परिशुष्काणि केशव ॥&#x9;043c&lt;br&gt;&#xA;रुदित्वा विरता ह्येता ध्यायन्त्यः सपरिक्लमाः ।&#x9;044a&lt;br&gt;&#xA;कुरुस्त्रियोऽभिगच्छन्ति तेन तेनैव दुःखिताः ॥&#x9;044c&lt;br&gt;&#xA;एतान्यादित्यवर्णानि तपनीयनिभानि च ।&#x9;045a&lt;br&gt;&#xA;पश्य रोदनताम्राणि वक्त्राणि कुरुयोषिताम् ॥&#x9;045c&lt;br&gt;&#xA;श्यामानां वरवर्णानां गौरीणामेकवाससाम् ।&#x9;046a&lt;br&gt;&#xA;दुर्योधनवरस्त्रीणां पश्य वृन्दानि केशव ॥&#x9;046c&lt;br&gt;&#xA;आसामपरिपूर्णार्थं निशम्य परिदेवितम् ।&#x9;047a&lt;br&gt;&#xA;इतरेरसङ्क्रन्दान्न विजानन्ति योषितः ॥&#x9;047c&lt;br&gt;&#xA;एता दीर्घमिवोच्छ्वस्य विक्रुश्य च विलप्य च ।&#x9;048a&lt;br&gt;&#xA;विस्पन्दमाना दुःखेन वीरा जहति जीवितम् ॥&#x9;048c&lt;br&gt;&#xA;बह्व्यो दृष्ट्वा शरीराणि क्रोशन्ति विलपन्ति च ।&#x9;049a&lt;br&gt;&#xA;पाणिभिश्चापरा घ्नन्ति शिरांसि मृदुपाणयः ॥&#x9;049c&lt;br&gt;&#xA;शिरोभिः पतितैर्हस्तैः सर्वाङ्गैः खण्डशः कृतैः ।&#x9;050a&lt;br&gt;&#xA;इतरेतरसम्पृक्तैराकीर्णा भाति मेदिनी ॥&#x9;050c&lt;br&gt;&#xA;विशिरस्कानथो कायान्दृष्ट्वा ह्येताननिन्दितान् ।&#x9;051a&lt;br&gt;&#xA;मुह्यन्त्यनुचिता नार्यो विदेहानि शिरांसि च ॥&#x9;051c&lt;br&gt;&#xA;शिरः कायेन सन्धाय प्रेक्षमाणा विचेतसः ।&#x9;052a&lt;br&gt;&#xA;अपश्यन्त्योऽपरं तत्र नेदमस्येऽति दुःखिताः ॥&#x9;052c&lt;br&gt;&#xA;बाहूरुचरणानन्यान्विशिखोन्मथितान्पृथक् ।&#x9;053a&lt;br&gt;&#xA;सन्दधत्योऽसुखाविष्टा मूर्छन्त्येताः पुनःपुनः ॥&#x9;053c&lt;br&gt;&#xA;उत्कृत्तशिरसश्चान्यान्विजग्धान्मृगपक्षिभिः ।&#x9;054a&lt;br&gt;&#xA;दृष्ट्वा काश्चिन्न जानन्ति भर्तॄन्भरतयोषितः ॥&#x9;054c&lt;br&gt;&#xA;पाणिभिश्चापरा घ्नन्ति शिरांसि मधुसूदन ।&#x9;055a&lt;br&gt;&#xA;प्रेक्ष्य भ्रातॄन्पितॄन्पुत्रान्पतींश्च निहतान्परैः ॥&#x9;055c&lt;br&gt;&#xA;बाहुभिश्च सखड्गैश्च शिरोभिश्च सकुण्डलैः ।&#x9;056a&lt;br&gt;&#xA;अगम्यकल्पा पृथिवी मांसशोणितकर्दमा ।&#x9;056c&lt;br&gt;&#xA;बभूव भरतश्रेष्ठ प्राणिभिर्गतजीवितैः ॥&#x9;056e&lt;br&gt;&#xA;न दुःखेषूचिताः पूर्वं दुःखं गाहन्त्यनिन्दिताः ।&#x9;057a&lt;br&gt;&#xA;भ्रातृभिः पतिभिः पुत्रैरुपाकीर्णां वसुन्धराम् ॥&#x9;057c&lt;br&gt;&#xA;यूथानीव किशोरीणां सुकेशीनां जनार्दन ।&#x9;058a&lt;br&gt;&#xA;स्नुषाणां धृतराष्ट्रस्य पश्य वृन्दान्यनेकशः ॥&#x9;058c&lt;br&gt;&#xA;इतो दुःखतरं किन्नु केशव प्रतिभाति मे ।&#x9;059a&lt;br&gt;&#xA;यदिमाः कुर्वते सर्वा रवमुच्चावचं स्त्रियः ॥&#x9;059c&lt;br&gt;&#xA;नूनमाचरितं पापं मया पूर्वेषु जन्मसु ।&#x9;060a&lt;br&gt;&#xA;या पश्यामि हतान्पुत्रान्पौत्रान्भ्रातॄंश्च माधव ॥&#x9;060c&lt;br&gt;&#xA;एवमार्ता विलपती समाभाष्य जनार्दनम् ।&#x9;061a&lt;br&gt;&#xA;गान्धारी पुत्रशोकार्ता ददर्श निहतं सुतम् ॥ &#x9;061c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/11/017/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/11/017/</guid>
      <description>&lt;p&gt;श्रीः&#xA;अध्यायः 017&#xA;गान्धार्या दुर्योधनमालिङ्ग्य परिदेवनम् ॥ 1 ॥&#xA;वैशम्पायन उवाच &#x9;001&lt;br&gt;&#xA;दुर्योधनं हतं दृष्ट्वा गान्धारी शोककर्शिता ।&#x9;001a&lt;br&gt;&#xA;सहसा न्यपतद्भूमौ छिन्नेव कदली वने ॥&#x9;001c&lt;br&gt;&#xA;सा तु लब्ध्वा पुनः सञ्ज्ञां विक्रुश्य च विलप्य च ।&#x9;002a&lt;br&gt;&#xA;दुर्योधनमभिप्रेक्ष्य शयानं रुधिरोक्षितम् ॥&#x9;002c&lt;br&gt;&#xA;परिष्वज्याथ गान्धारी कृपणं पर्यदेवयत् ।&#x9;003a&lt;br&gt;&#xA;हाहापुत्रेति शोकार्ता विललापाकुलेन्द्रिया ॥&#x9;003c&lt;br&gt;&#xA;सुगूढजत्रु विपुलं हारनिष्कविभूषितम् ।&#x9;004a&lt;br&gt;&#xA;वारिणा नेत्रजेनोरः सिञ्चन्ती शोकतापिता ॥&#x9;004c&lt;br&gt;&#xA;समीपस्थं हृषीकेशमिदं वचनमब्रवीत् ।&#x9;005a&lt;br&gt;&#xA;उपस्थितेऽस्मिन्सङ्ग्रामे ज्ञातीनां सङ्क्षये विभो ॥&#x9;005c&lt;br&gt;&#xA;मामयं प्राह वार्ष्णेय प्राञ्जलिर्नृपसत्तमः ।&#x9;006a&lt;br&gt;&#xA;अस्मिञ्ज्ञातिसमुद्धर्षे जयमम्बा ब्रवीतु मे ॥&#x9;006c&lt;br&gt;&#xA;इत्युक्ते जानती सर्वमहं स्वव्यसनागमम् ।&#x9;007a&lt;br&gt;&#xA;अब्रुवं पुरुषव्याघ्र यतो धर्मस्ततो जयः ॥&#x9;007c&lt;br&gt;&#xA;तथा तु युध्यमानस्त्वं सम्प्रगृह्य सुपुत्रक ।&#x9;008a&lt;br&gt;&#xA;ध्रुवं शस्त्रजिताल्ँलोकान्प्राप्स्यस्यमरवत्प्रभो ॥&#x9;008c&lt;br&gt;&#xA;इत्येवमब्रुवं पूर्वं नैनं शोचामि वै प्रभो ।&#x9;009a&lt;br&gt;&#xA;धृतराष्ट्रं तु शोचामि कृपणं हतबान्धवम् ॥&#x9;009c&lt;br&gt;&#xA;अमर्षणं युधां श्रेष्ठं कृतास्त्रं युद्धदुर्मदम् ।&#x9;010a&lt;br&gt;&#xA;शयानं वीरशयने पश्य माधव मे सुतम् ॥&#x9;010c&lt;br&gt;&#xA;योऽयं मूर्धावसिक्तानामग्रे याति परन्तपः ।&#x9;011a&lt;br&gt;&#xA;सोऽयं पांसुषु शेतेऽद्य पञ्च कालस्य पर्ययम् ॥&#x9;011c&lt;br&gt;&#xA;ध्रुवं दुर्योधनो वीरो गतिं न सुलभां गतः ।&#x9;012a&lt;br&gt;&#xA;तथा ह्यभिमुखः शेते शयने वीरसेविते ॥&#x9;012c&lt;br&gt;&#xA;यं पुरा पर्युपासीना रमयन्ति वरस्त्रियः ।&#x9;013a&lt;br&gt;&#xA;तं वीरशयने सुप्तं रमयन्त्यशिवाः शिवाः ॥&#x9;013c&lt;br&gt;&#xA;यं पुरा पर्युपासीना रमयन्ति महीक्षितः ।&#x9;014a&lt;br&gt;&#xA;महीतलस्थं निहतं गृध्रास्तं पर्युपासते ॥&#x9;014c&lt;br&gt;&#xA;यं पुरा व्यजनैरम्यैरुपवीजन्ति योषितः ।&#x9;015a&lt;br&gt;&#xA;तमद्य पक्षव्यजनैरुपवीजन्ति पक्षिणः ॥&#x9;015c&lt;br&gt;&#xA;एष शेते महाबाहुर्बलवान्सत्यविक्रमः ।&#x9;016a&lt;br&gt;&#xA;सिंहेनेव द्विपः सङ्ख्ये भीमसेनेन पातितः ॥&#x9;016c&lt;br&gt;&#xA;पश्य दुर्योधनं कृष्ण शयानं रुधिरोक्षितम् ।&#x9;017a&lt;br&gt;&#xA;निहतं भीमसेनेन गदां सम्मृज्य भारत ॥&#x9;017c&lt;br&gt;&#xA;अक्षौहिणीर्महाबाहुर्दश चैकां च केशव ।&#x9;018a&lt;br&gt;&#xA;आनयद्यः पुरा सङ्ख्ये सोऽनयान्निधनं गतः ॥&#x9;018c&lt;br&gt;&#xA;एष दुर्योधनः शेते महेष्वासो महाबलः ।&#x9;019a&lt;br&gt;&#xA;शार्दूल इव सिंहेन भीमसेनेन पातितः ॥&#x9;019c&lt;br&gt;&#xA;विदुरं ह्यवमत्यैष पितरं चैव मन्दभाक् ।&#x9;020a&lt;br&gt;&#xA;बालो वृद्धावमानेन मन्दो मृत्युवशं गतः ॥&#x9;020c&lt;br&gt;&#xA;निःसपत्ना मही यस्य त्रयोदशसमाः स्थिता ।&#x9;021a&lt;br&gt;&#xA;स शेते निहतो भूमौ पुत्रो मे पृथिवीपतिः ॥&#x9;021c&lt;br&gt;&#xA;अपश्यं कृष्ण पृथिवीं धार्तराष्ट्रानुशासिताम् ।&#x9;022a&lt;br&gt;&#xA;पूर्णां हस्तिगवाश्वैश्च वार्ष्णेय न तु तच्चिरम् ॥&#x9;022c&lt;br&gt;&#xA;तामेवाद्य महाबाहो पश्याम्यन्यानुशासिताम् ।&#x9;023a&lt;br&gt;&#xA;हीनां हस्तिगवाश्वेन किन्नु जीवामि माधव ॥&#x9;023c&lt;br&gt;&#xA;इदं कष्टतरं पश्य पुत्रस्यापि वधान्मम ।&#x9;024a&lt;br&gt;&#xA;या इमाः पर्युपासन्ते हताञ्शूरान्रणे स्त्रियः ॥&#x9;024c&lt;br&gt;&#xA;प्रकीर्णकेशां सुश्रोणीं दुर्योधनभुजाङ्कगाम् ।&#x9;025a&lt;br&gt;&#xA;रुक्मवेदिनिभां पश्य कृष्ण लक्ष्मणमातरम् ॥&#x9;025c&lt;br&gt;&#xA;नूनमेषा पुरा बाला जीवमाने महाभुजे ।&#x9;026a&lt;br&gt;&#xA;भुजावाश्रित्य रमते सुभुजस्य मनस्विनी ॥&#x9;026c&lt;br&gt;&#xA;कथं तु शतधा नेदं हृदयं मम दीर्यते ।&#x9;027a&lt;br&gt;&#xA;पश्यन्त्या निहतं पुत्रं पौत्रेण सहितं रणे ॥&#x9;027c&lt;br&gt;&#xA;पुत्रं रुधिरसंसिक्तमुपजिघ्रत्यनिन्दिता ।&#x9;028a&lt;br&gt;&#xA;दुर्योधनं तु वामोरूः पाणिना परिमार्जती ॥&#x9;028c&lt;br&gt;&#xA;किन्नु शोचति भर्तारं हतपुत्रं मनस्विनी ।&#x9;029a&lt;br&gt;&#xA;तथा ह्यवस्थिता भाति पुत्रं चाप्यभिवीक्ष्य सा ॥&#x9;029c&lt;br&gt;&#xA;स्वशिरः पञ्चशाखाभ्यामभिहत्यायतेक्षणा ।&#x9;030a&lt;br&gt;&#xA;पतत्युरसि वीरस्य कुरुराजस्य माधव ॥&#x9;030c&lt;br&gt;&#xA;पुण्डरीकनिभा भाति पुण्डरीकान्तरप्रभा ।&#x9;031a&lt;br&gt;&#xA;मुखं प्रमृज्य पुत्रस्य भर्तुश्चैव तपस्विनी ॥&#x9;031c&lt;br&gt;&#xA;यदि सत्यागमाः सन्ति यदि वै श्रुतयस्तथा ।&#x9;032a&lt;br&gt;&#xA;ध्रुवं लोकानवाप्तोऽयं नृपो बाहुबलार्जितान् ॥ &#x9;032c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/11/018/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/11/018/</guid>
      <description>&lt;p&gt;श्रीः&#xA;अध्यायः 018&#xA;कृष्णम् प्रति गान्धारीवचनम् ॥ 1 ॥&#xA;गान्धार्युवाच &#x9;001&lt;br&gt;&#xA;पश्य माधव पुत्रान्मे शतसङ्ख्याञ्जितक्लमान् ।&#x9;001a&lt;br&gt;&#xA;गदया भीमसेनेन भूयिष्ठं निहतान्रणे ॥&#x9;001c&lt;br&gt;&#xA;इदं दुःखतरं मेऽद्य यदिमा मुक्तमूर्धजाः ।&#x9;002a&lt;br&gt;&#xA;हतपुत्रा रणे बालाः परिधावन्ति मे स्नुषाः ॥&#x9;002c&lt;br&gt;&#xA;प्रासादतलचारिण्यश्चरणैर्भूषणान्वितैः ।&#x9;003a&lt;br&gt;&#xA;कायेनाद्य स्पृशन्तीमां रुधिरार्द्रां वसुन्धराम् ॥&#x9;003c&lt;br&gt;&#xA;कृच्छ्रादुत्सारयन्ति स्म गृध्रगोमायुवायसान् ।&#x9;004a&lt;br&gt;&#xA;दुःखेनार्ता विघूर्णन्त्यो मत्ता इव चरन्त्युत ॥&#x9;004c&lt;br&gt;&#xA;एषाऽन्या त्वनवद्याङ्गी करसम्मितमध्यमा ।&#x9;005a&lt;br&gt;&#xA;घोरमायोधनं दृष्ट्वा निपतत्यतिदुःखिता ॥&#x9;005c&lt;br&gt;&#xA;दृष्ट्वा मे पार्थिवसुतामेतां लक्ष्मणमातरम् ।&#x9;006a&lt;br&gt;&#xA;राजपुत्रीं महाबाहो मनो न ह्युपशाम्यति ॥&#x9;006c&lt;br&gt;&#xA;भ्रातॄंश्चान्याः पितॄंश्चान्याः पुत्रांश्च निहतान्भुवि ।&#x9;007a&lt;br&gt;&#xA;दृष्ट्वा परिपतन्त्येषाः प्रगृह्य सुमहाभुजान् ॥&#x9;007c&lt;br&gt;&#xA;मध्यमानां तु नारीणां वृद्धानां चापराजित ।&#x9;008a&lt;br&gt;&#xA;आक्रन्दं हतबन्धूनां दारुणे वैशसे शृणु ॥&#x9;008c&lt;br&gt;&#xA;रथनीडानि देहांश्च हतानां गजवाजिनाम् ।&#x9;009a&lt;br&gt;&#xA;आश्रित्य श्रममोहार्ताः स्थिताः पश्य महाभुज ॥&#x9;009c&lt;br&gt;&#xA;अन्या चापहृतं कायाच्चारुकुण्डलमुन्नसम् ।&#x9;010a&lt;br&gt;&#xA;स्वस्य बन्धोः शिरः कृष्ण गृहीत्वा पश्य तिष्ठति ॥&#x9;010c&lt;br&gt;&#xA;पूर्वजातिकृतं पापं मन्ये नाल्पमिवानघ ।&#x9;011a&lt;br&gt;&#xA;एताभिर्निरवद्याभिर्मया चैवाल्पपुण्यया ।&#x9;011c&lt;br&gt;&#xA;यदिदं धर्मराजेन घातितं नो जनार्दन ॥&#x9;011e&lt;br&gt;&#xA;न हि नाशोऽस्ति वार्ष्णेय कर्मणोः शुभपापयोः ॥&#x9;012ac&lt;br&gt;&#xA;प्रत्यग्रवयसः पश्य दर्शनीयकुचाननाः ।&#x9;013a&lt;br&gt;&#xA;कुलेषु जाता ह्रीमत्यः कृष्णपक्ष्माक्षिमूर्धजाः ॥&#x9;013c&lt;br&gt;&#xA;हंसगद्गदभाषिण्यो दुःखशोकप्रमोहिताः ।&#x9;014a&lt;br&gt;&#xA;सारस्य इव वाशन्त्यः पतिताः पश्य माधव ॥&#x9;014c&lt;br&gt;&#xA;फुल्लपद्मप्रकाशानि पुण्डरीकाक्ष योषिताम् ।&#x9;015a&lt;br&gt;&#xA;अनवद्यानि वक्त्राणि तापयत्येष रश्मिवान् ॥&#x9;015c&lt;br&gt;&#xA;सेर्ष्याणां मम पुत्राणां वासुदेवावरोधनम् ।&#x9;016a&lt;br&gt;&#xA;मत्तमातङ्गदर्पाणां पश्यन्त्यद्य पृथग्जनाः ॥&#x9;016c&lt;br&gt;&#xA;शतचन्द्राणि चर्माणि ध्वजांश्चादित्यवर्चसः ।&#x9;017a&lt;br&gt;&#xA;रौक्माणि चैव वर्माणि निष्कानपि च काञ्चनान् ॥&#x9;017c&lt;br&gt;&#xA;शिरस्त्राणानि चैतानि पुत्राणां मे महीतले ।&#x9;018a&lt;br&gt;&#xA;पश्य दीप्तानि गोविन्द पावकान्सुहुतानिव ॥&#x9;018c&lt;br&gt;&#xA;एष दुःशासनः शेते शूरेणामित्रघातिना ।&#x9;019a&lt;br&gt;&#xA;पीतशोणितसर्वाङ्गो युधि भीमेन पातितः ॥&#x9;019c&lt;br&gt;&#xA;गदया भीमसेनेन पश्य माधव मे सुतम् ।&#x9;020a&lt;br&gt;&#xA;द्यूतक्लेशाननुस्मृत्य द्रौपदीचोदितेन च ॥&#x9;020c&lt;br&gt;&#xA;उक्ता ह्यनेन पाञ्चाली सभायां द्यूतनिर्जिता ।&#x9;021a&lt;br&gt;&#xA;प्रियं चिकीर्षता भ्रातुः कर्णस्य च जनार्दन ॥&#x9;021c&lt;br&gt;&#xA;सहैव सहदेवेन नकुलेनार्जुनेन च ।&#x9;022a&lt;br&gt;&#xA;दासीभूताऽसि पाञ्चालि क्षिप्रं प्रविश नो गृहान् ॥&#x9;022c&lt;br&gt;&#xA;ततोऽहमब्रुवं कृष्ण तदा दुर्योधनं नृपम् ।&#x9;023a&lt;br&gt;&#xA;मृत्युपाशपरिक्षिप्तां द्रौपदीं पुत्र वर्जय ॥&#x9;023c&lt;br&gt;&#xA;निबोधैनं सुदुर्बुद्धिं मातुलं कलहप्रियम् ।&#x9;024a&lt;br&gt;&#xA;क्षिप्रमेनं परित्यज्य पुत्र संशाम्य पाण्डवैः ॥&#x9;024c&lt;br&gt;&#xA;न बुद्ध्यसे त्वं दुर्बुद्धे भीमसेनममर्षणम् ।&#x9;025a&lt;br&gt;&#xA;वाङ्नाराचैस्तुदंस्तीक्ष्णैरुल्काभिरिव कुञ्जरम् ॥&#x9;025c&lt;br&gt;&#xA;तानेवं रहसि क्रुद्धो वाक्शल्यानवधारयन् ।&#x9;026a&lt;br&gt;&#xA;उत्ससर्ज विषं तेषु सर्पो गोवृषभेष्विव ॥&#x9;026c&lt;br&gt;&#xA;एष दुःशासनः शेते विक्षिप्य विपुलौ भुजौ ।&#x9;027a&lt;br&gt;&#xA;निहतो भीमसेनेन सिंहेनेव महागजः ॥&#x9;027c&lt;br&gt;&#xA;अत्यर्थमकरोद्रौद्रं भीमसेनोऽत्यमर्षणः ।&#x9;028a&lt;br&gt;&#xA;दुःशासनस्य यत्क्रुद्धोऽपिबच्छोणितमाहवे ॥&#x9;028c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/11/019/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/11/019/</guid>
      <description>&lt;p&gt;श्रीः&#xA;अध्यायः 019&#xA;कृष्णम् प्रति गान्धारीवचनम् ॥ 1 ॥&#xA;गान्धार्युवाच &#x9;001&lt;br&gt;&#xA;एष माधव पुत्रो मे विकर्णः पाज्ञसम्मतः ।&#x9;001a&lt;br&gt;&#xA;भूमौ विनिहतः शेते भीमेन शतधा कृतः ॥&#x9;001c&lt;br&gt;&#xA;गजमध्ये हतः शेते विकर्णो मधुसूदन ।&#x9;002a&lt;br&gt;&#xA;नीलमेघपरिक्षिप्तः शरदीव निशाकरः ॥&#x9;002c&lt;br&gt;&#xA;अस्य चापग्रहेणैव पाणिः कृतकिणो महान् ।&#x9;003a&lt;br&gt;&#xA;कथञ्चिच्छिद्यते गृध्रैरत्तुकामैस्तलत्रवान् ॥&#x9;003c&lt;br&gt;&#xA;अस्य भार्याऽऽमिषप्रेप्सून्गृध्रकाकांस्तपस्विनी ।&#x9;004a&lt;br&gt;&#xA;वारयत्यनिशं बाला न च शक्नोति माधव ॥&#x9;004c&lt;br&gt;&#xA;युवा वृन्दारकसमो विकर्णः पुरुषर्षभ ।&#x9;005a&lt;br&gt;&#xA;सुखोषितः सुखार्हश्च शेते पांसुषु माधव ॥&#x9;005c&lt;br&gt;&#xA;कर्णिनालीकनाराचैर्भिन्नमर्माणमाहवे ।&#x9;006a&lt;br&gt;&#xA;अद्यापि न जहात्येनं लक्ष्मीर्भरतसत्तमम् ॥&#x9;006c&lt;br&gt;&#xA;एष सङ्ग्रामशूरेण प्रतिज्ञां पालयिष्यता ।&#x9;007a&lt;br&gt;&#xA;दुर्मुखोऽभिमुखः शेते हतोऽरिगणहा रणे ॥&#x9;007c&lt;br&gt;&#xA;तस्यैतद्वदनं कृष्ण श्वापदैरर्धभक्षितम् ।&#x9;008a&lt;br&gt;&#xA;विभात्यभ्यधिकं तात सप्तम्यामिव चन्द्रमाः ॥&#x9;008c&lt;br&gt;&#xA;शूरस्य हि रणे कृष्ण पश्याननमथेदृशम् ।&#x9;009a&lt;br&gt;&#xA;स कथं निहतोऽमित्रैः पांसून्ग्रसति मे सुतः ॥&#x9;009c&lt;br&gt;&#xA;यस्याहवमुखे सौम्य स्थाता नैवोपपद्यते ।&#x9;010a&lt;br&gt;&#xA;स कथं दुर्मुखोऽमित्रैर्हतो विबुधलोकजित् ॥&#x9;010c&lt;br&gt;&#xA;चित्रसेनं हतं भूमौ शयानं मधुसूदन ।&#x9;011a&lt;br&gt;&#xA;धार्तराष्ट्रमिमं पश्य प्रतिमानं धनुष्मताम् ॥&#x9;011c&lt;br&gt;&#xA;तं चित्रमाल्याभरणं युवत्यः शोककर्शिताः ।&#x9;012a&lt;br&gt;&#xA;क्रव्यादसङ्घैः सहिता रुदन्त्यः पर्युपासते ॥&#x9;012c&lt;br&gt;&#xA;स्त्रीणां रुदितनिर्घोषः श्वापदानां च गर्जितम् ।&#x9;013a&lt;br&gt;&#xA;चित्ररूपमिदं कृष्ण विमृश्य प्रतिभाति मे ॥&#x9;013c&lt;br&gt;&#xA;युवा वृन्दारको नित्यं प्रवरस्त्रीनिषेवितः ।&#x9;014a&lt;br&gt;&#xA;विविंशतिरसौ शेते ध्वस्तः पांसुषु माधव ॥&#x9;014c&lt;br&gt;&#xA;शरसङ्कृत्तवर्माणं वीरं विशसने हतम् ।&#x9;015a&lt;br&gt;&#xA;परिवार्यासते गृध्राः परिविंशं विविंशतिम् ॥&#x9;015c&lt;br&gt;&#xA;प्रविश्य समरे शूरः पाण्डवानामनीकिनीम् ।&#x9;016a&lt;br&gt;&#xA;स वीरशयने शेते परः सत्पुरुषोचिते ॥&#x9;016c&lt;br&gt;&#xA;स्मितोपपन्नं सुनसं सुभ्रु ताराधिपोपमम् ।&#x9;017a&lt;br&gt;&#xA;अतीव सौम्यवदनं कृष्ण पश्य विविंशतेः ॥&#x9;017c&lt;br&gt;&#xA;यं स्म तं पर्युपासन्ते बहुधा वरयोषितः ।&#x9;018a&lt;br&gt;&#xA;क्रीडन्तमिव गन्धर्वं देवकन्याः सहस्रशः ॥&#x9;018c&lt;br&gt;&#xA;हन्तारं परसैन्यानां शूरं समितिशोभनम् ।&#x9;019a&lt;br&gt;&#xA;निबर्हणममित्राणां दुःसहं विषहेत कः ॥&#x9;019c&lt;br&gt;&#xA;दुःसहस्यैतदाभाति शरीरं संवृतं शरैः ।&#x9;020a&lt;br&gt;&#xA;गिरिरात्मरुहैः फुल्लैः कर्णिकारैरिवाचितः ॥&#x9;020c&lt;br&gt;&#xA;शातकौम्भ्या स्रजा भाति कवचेन च भास्वता ।&#x9;021a&lt;br&gt;&#xA;अग्निनेव गिरिः श्वेतो गतासुरपि दुःसहः ॥&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/11/020/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/11/020/</guid>
      <description>&lt;p&gt;श्रीः&#xA;अध्यायः 020&#xA;कृष्णं प्रति गान्धार्या रुदन्तीनां स्त्रीणां प्रदर्शनम् ॥ 1 ॥&#xA;गान्धार्युवाच &#x9;001&lt;br&gt;&#xA;अध्यर्धगुणमाहुर्यं बले शौर्ये च केशव ।&#x9;001a&lt;br&gt;&#xA;पित्रा त्वया च दाशार्ह दृप्तं सिंहमिवोत्कटम् ॥&#x9;001c&lt;br&gt;&#xA;यो बिभेद चमूमेको मम पुत्रस्य दुर्भिदाम् ।&#x9;002a&lt;br&gt;&#xA;स भूत्वा मृत्युरन्येषां स्वयं मृत्युवशं गतः ॥&#x9;002c&lt;br&gt;&#xA;तस्योपलक्षये कृष्ण कार्ष्णेरमिततेजसः ।&#x9;003a&lt;br&gt;&#xA;अभिमन्योर्हतस्यापि प्रभा नैवोपशाम्यति ॥&#x9;003c&lt;br&gt;&#xA;एषा विराटदुहिता स्नुषा गाण्डीवधन्वनः ।&#x9;004a&lt;br&gt;&#xA;हतं बाला पतिं वीरं दृष्ट्वा शोचत्यनिन्दिता ॥&#x9;004c&lt;br&gt;&#xA;तमेषा हि समागम्य भार्या भर्तारमन्तिके ।&#x9;005a&lt;br&gt;&#xA;विराटदुहिता कृष्ण पाणिना परिमार्जति ॥&#x9;005c&lt;br&gt;&#xA;तस्य वक्त्रमुपाघ्राय सौभद्रस्य मनस्विनी ।&#x9;006a&lt;br&gt;&#xA;विबुद्धकमलाकारं कम्बुवृत्तशिरोधरम् ॥&#x9;006c&lt;br&gt;&#xA;कामरूपवती चैषा परिष्वजति भामिनी ।&#x9;007a&lt;br&gt;&#xA;लज्जमाना पुरा चैनं माध्वीकमदमूर्च्छिता ॥&#x9;007c&lt;br&gt;&#xA;तस्य क्षतजसन्दिग्धं जातरूपपरिष्कृतम् ।&#x9;008a&lt;br&gt;&#xA;विमुच्य कवचं कृष्ण शीरमभिवीक्षते ॥&#x9;008c&lt;br&gt;&#xA;अवेक्षमाणा तं बाला कृष्ण त्वामभिभाषते ।&#x9;009a&lt;br&gt;&#xA;अयं ते पुण्डरीकाक्ष सदृशाक्षो निपातितः ॥&#x9;009c&lt;br&gt;&#xA;बले वीर्ये च सदृशस्तेजसा चैव तेऽनघ ।&#x9;010a&lt;br&gt;&#xA;रूपेण च तथाऽत्यर्थं शेते भुवि निपातितः ॥&#x9;010c&lt;br&gt;&#xA;अत्यन्तं सुकुमारस्य राङ्कवाजिनशायिनः ।&#x9;011a&lt;br&gt;&#xA;कच्चिदद्य शरीरं ते भूमौ न परितप्यते ॥&#x9;011c&lt;br&gt;&#xA;मातङ्गभुजवर्ष्माणौ ज्याक्षेपकठिनत्वचौ ।&#x9;012a&lt;br&gt;&#xA;काञ्चनाङ्गदिनौ शेते निक्षिप्य विपुलौ भुजौ ।&#x9;012c&lt;br&gt;&#xA;व्यायम्य बहुधा नूनं सुखसुप्तः श्रमादिव ॥&#x9;012e&lt;br&gt;&#xA;एवं विलपतीमार्तां किं मां न प्रतिभाषसे ।&#x9;013a&lt;br&gt;&#xA;न स्मराम्यपराधं ते किं मां न प्रतिभाषसे ॥&#x9;013c&lt;br&gt;&#xA;ननु मां त्वं पुरा दूरादभिवीक्ष्याभिभाषसे ।&#x9;014a&lt;br&gt;&#xA;न स्मराम्यपराधं मे किं मां न प्रतिभाषसे ॥&#x9;014c&lt;br&gt;&#xA;आर्यामार्य सुभद्रां त्वमिमांश्च त्रिदशोपमान् ।&#x9;015a&lt;br&gt;&#xA;पितॄन्मां चैव दुःखार्तां विहाय क्व गमिष्यसि ॥&#x9;015c&lt;br&gt;&#xA;तस्य शोणितदिग्धान्वै केशानुन्नम्य पाणिना ।&#x9;016a&lt;br&gt;&#xA;उत्सङ्गे वक्त्रमाधाय जीवन्तमिव पृच्छति ॥&#x9;016c&lt;br&gt;&#xA;स्वस्रीयं वासुदेवस्य पुत्रं गाण्डीवधन्वनः ।&#x9;017a&lt;br&gt;&#xA;कथं त्वां रणमध्यस्थं जघ्नुरेते महारथाः ॥&#x9;017c&lt;br&gt;&#xA;धिगस्तु क्रूरकर्तॄंस्तान्कृपकर्णजयद्रथान् ।&#x9;018a&lt;br&gt;&#xA;द्रोणद्रौणायनी चोभौ यैरहं विधवा कृता ॥&#x9;018c&lt;br&gt;&#xA;रथर्षभाणां सर्वेषां कथमासीत्तदा मनः ।&#x9;019a&lt;br&gt;&#xA;बालं त्वां परिवार्यैकमनेकेषां च जघ्नताम् ॥&#x9;019c&lt;br&gt;&#xA;कथं नु पाण्डवानां च पाञ्चालानां तु पश्यताम् ।&#x9;020a&lt;br&gt;&#xA;त्वं वीर निधनं प्राप्तो नाथवान्सन्ननाथवत् ॥&#x9;020c&lt;br&gt;&#xA;दृष्ट्वा बहुभिराक्रन्दे निहतं त्वां पिता तव ।&#x9;021a&lt;br&gt;&#xA;वीरः पुरुषशार्दूलः कथं जीवति पाण्डवः ॥&#x9;021c&lt;br&gt;&#xA;न राज्यलाभो विपुलः शत्रूणां च पराभवः ।&#x9;022a&lt;br&gt;&#xA;प्रीतिं धास्यति पार्थानां त्वामृते पुष्करेक्षण ॥&#x9;022c&lt;br&gt;&#xA;तव शस्त्रजिताल्ँलोकान्धर्मेण च दमेन च ।&#x9;023a&lt;br&gt;&#xA;क्षिप्रमन्वागमिष्यामि तत्र मां प्रतिपालय ॥&#x9;023c&lt;br&gt;&#xA;दुर्मरं पुनरप्राप्ते काले भवति केनचित् ।&#x9;024a&lt;br&gt;&#xA;यदहं त्वां रणे दृष्ट्वा हतं जीवामि दुर्भगा ॥&#x9;024c&lt;br&gt;&#xA;कामिदानीं नरव्याघ्र श्लक्ष्णया स्मितया गिरा ।&#x9;025a&lt;br&gt;&#xA;पितृलोके समेत्यान्यां मामिवामन्त्रयिष्यसि ॥&#x9;025c&lt;br&gt;&#xA;नूनमप्सरसां स्वर्गे मनांसि प्रमथिष्यसि ।&#x9;026a&lt;br&gt;&#xA;परमेण च रूपेण गिरा च स्मितपूर्वया ॥&#x9;026c&lt;br&gt;&#xA;प्राप्य पुण्यकृताल्ँलोकानप्सरोभिः समेयिवान् ।&#x9;027a&lt;br&gt;&#xA;सौभद्र विहरन्काले स्मरेथाः सुकृतानि मे ॥&#x9;027c&lt;br&gt;&#xA;एतावानिह संवासो विहितस्ते मया सह ।&#x9;028a&lt;br&gt;&#xA;षण्मासान्सप्तमे मासि त्वं वीर निधनं गतः ॥&#x9;028c&lt;br&gt;&#xA;इत्युक्तवचनामेनामपकर्षन्ति दुःखिताम् ।&#x9;029a&lt;br&gt;&#xA;उत्तरां मोघसङ्कल्पां मत्स्यराजकुलस्त्रियः ॥&#x9;029c&lt;br&gt;&#xA;उत्तरामपकृष्यैनामार्तामार्ततराः स्वयम् ।&#x9;030a&lt;br&gt;&#xA;विराटं निहतं दृष्ट्वा क्रोशन्ति विलपन्ति च ॥&#x9;030c&lt;br&gt;&#xA;द्रोणास्त्रशरसङ्कृत्तं शयानं रुधिरोक्षितम् ।&#x9;031a&lt;br&gt;&#xA;विराटं वितुदन्त्येते गृध्रगोमायुवायसाः ॥&#x9;031c&lt;br&gt;&#xA;वितुद्यमानं विहगैर्विराटमसितेक्षणाः ।&#x9;032a&lt;br&gt;&#xA;न शक्नुवन्ति विहगान्निवारयितुमातुराः ॥&#x9;032c&lt;br&gt;&#xA;आसामातपतप्तानामायासेन च योषिताम् ।&#x9;033a&lt;br&gt;&#xA;श्रमेण च विवर्णानां वक्त्राणां विप्लुतं वपुः ॥&#x9;033c&lt;br&gt;&#xA;उत्तरं चाभिमन्युं च काम्भोजं च सुदक्षिणम् ।&#x9;034a&lt;br&gt;&#xA;कार्ष्णिनाऽभिहतं पश्य लक्ष्मणं प्रियदर्शनम् ।&#x9;034c&lt;br&gt;&#xA;आयोधनशिरोमध्ये शयानं पश्य माधव ॥ &#x9;034e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/11/021/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/11/021/</guid>
      <description>&lt;p&gt;श्रीः&#xA;अध्यायः 021&#xA;कृष्णं प्रति गान्धार्या कर्णशरीरस्य विलपन्तीनां तत्स्त्रीणां च प्रदर्शनम् ॥ 1 ॥&#xA;गान्धार्युवाच &#x9;001&lt;br&gt;&#xA;एष वैकर्तनः शेते महेष्वासो महारथः ।&#x9;001a&lt;br&gt;&#xA;ज्वलितानलवत्सङ्ख्ये संशान्तः पार्थतेजसा ॥&#x9;001c&lt;br&gt;&#xA;पश्य वैकर्तनं कर्णं निहत्यातिरथान्बहून् ।&#x9;002a&lt;br&gt;&#xA;शोणितौघपरीताङ्गं शयानं पतितं भुवि ॥&#x9;002c&lt;br&gt;&#xA;अमर्षी दीर्घरोषश्च महेष्वासो महारथः ।&#x9;003a&lt;br&gt;&#xA;रणे विनिहतः शेते शूरो गाण्डीवधन्वना ॥&#x9;003c&lt;br&gt;&#xA;यं स्म पाण्डवसन्त्रासान्मम पुत्रा महारथाः ।&#x9;004a&lt;br&gt;&#xA;प्रायुध्यन्त पुरस्कृत्य मातङ्गा इव यूथपम् ॥&#x9;004c&lt;br&gt;&#xA;शार्दूलमिव सिंहेन समरे सव्यसाचिना ।&#x9;005a&lt;br&gt;&#xA;मातङ्गमिव मत्तेन मातङ्गेन निपातितम् ॥&#x9;005c&lt;br&gt;&#xA;तमेताः पुरुषव्याघ्र निहतं शूरमाहवे ।&#x9;006a&lt;br&gt;&#xA;प्रकीर्णमूर्धजास्तस्य स्त्रियस्तं पर्युपासते ॥&#x9;006c&lt;br&gt;&#xA;उद्विग्नः सततं यस्माद्धर्मराजो युधिष्ठिरः ।&#x9;007a&lt;br&gt;&#xA;त्रयोदशसमा निद्रां चिन्तयन्नाध्यगच्छत ॥&#x9;007c&lt;br&gt;&#xA;अनाधृष्यः परैर्युद्धे शत्रुभिर्मघवानिव ।&#x9;008a&lt;br&gt;&#xA;युगान्ताग्निरिवार्चिष्मान्हिमवानिव सुस्थिरः ॥&#x9;008c&lt;br&gt;&#xA;स भूत्वा शरणं पूर्वं धार्तराष्ट्रस्य माधव ।&#x9;009a&lt;br&gt;&#xA;भूमौ विनिहतः शेते वातभग्न इव द्रुमः ॥&#x9;009c&lt;br&gt;&#xA;पश्य कर्णस्य पत्नीं त्वं वृषसेनस्य मातरम् ।&#x9;010a&lt;br&gt;&#xA;लालप्यमानां करुणं रुदतीं पतितां भुवि ॥&#x9;010c&lt;br&gt;&#xA;आचार्यशापोऽनुगतो ध्रुवं त्वां यदग्रसच्चक्रमियं धरित्री ।&#x9;011a&lt;br&gt;&#xA;ततः शरेणापहृतं शिरस्ते धनञ्जयेनाहवचक्रमध्ये ॥&#x9;011c&lt;br&gt;&#xA;हाहा धिगेषा पतिता विसञ्ज्ञा समीक्ष्य जाम्बूनदबद्धकक्षम् ।&#x9;012a&lt;br&gt;&#xA;कर्णं महाबाहुमदीनसत्वं सुषेणमाता रुदती भृशार्ता ॥&#x9;012c&lt;br&gt;&#xA;अल्पावशेषोऽहि कृतो महात्मा शरीरभक्षैः परिभक्षयद्भिः ।&#x9;013a&lt;br&gt;&#xA;दृष्टुं न सम्प्रीतिकरः शशीव कृष्णस्य पक्षस्य चतुर्दशाहे ॥&#x9;013c&lt;br&gt;&#xA;सा वर्तमाना पतिता पृथिव्यामुत्थाय दीना पुनरेव चैषा ।&#x9;014a&lt;br&gt;&#xA;कर्णस्य वक्त्रं परिजिघ्रमाणा रोरूयते पुत्रवधाभितप्ता ॥&#x9;014c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/11/022/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/11/022/</guid>
      <description>&lt;p&gt;श्रीः&#xA;अध्यायः 022&#xA;गान्धार्या कृष्णम् प्रति बाह्लिकादीनां तथा तत्स्त्रीणां च प्रदर्शनम् ॥ 1 ॥&#xA;गान्धार्युवाच &#x9;001&lt;br&gt;&#xA;आवन्त्यं भीमसेनेन भक्षयन्ति निपातितम् ।&#x9;001a&lt;br&gt;&#xA;गृध्रगोमायवः शूरं दूरबन्धुमबन्धुवत् ॥&#x9;001c&lt;br&gt;&#xA;तं पश्य कदनं कृत्वा शूराणां मधुसूदन ।&#x9;002a&lt;br&gt;&#xA;शयानं वीरशयने रुधिरेण समुक्षितम् ॥&#x9;002c&lt;br&gt;&#xA;तं सृगालाश्च कङ्काश्च क्रव्यादाश्च पृथग्विधाः ।&#x9;003a&lt;br&gt;&#xA;तेनतेन विकर्षन्ति पश्य कालस्य पर्ययम् ॥&#x9;003c&lt;br&gt;&#xA;शयानं वीरशयने शूरमाक्रन्दकारिणम् ।&#x9;004a&lt;br&gt;&#xA;आवन्त्यमभितो नार्यो रुदत्यः पर्युपासते ॥&#x9;004c&lt;br&gt;&#xA;प्रातिपेयं महेष्वासं हतं भीमेन बाह्लिकम् ।&#x9;005a&lt;br&gt;&#xA;प्रसुप्तमिव शार्दूलं पश्य कृष्णमनस्विनम् ॥&#x9;005c&lt;br&gt;&#xA;अतीव मुखवर्णोऽस्य निहतस्यापि शोभते ।&#x9;006a&lt;br&gt;&#xA;सोमस्येवाभिपूर्णस्य पौर्णमास्यां समुद्यतः ॥&#x9;006c&lt;br&gt;&#xA;पुत्रशोकाभितप्तेन प्रतिज्ञां चाभिरक्षता ।&#x9;007a&lt;br&gt;&#xA;पाकशासनिना सङ्ख्ये वार्धक्षत्रिर्निपातितः ॥&#x9;007c&lt;br&gt;&#xA;एकादशचमूर्भित्त्वा रक्ष्यमाणं महात्मभिः ।&#x9;008a&lt;br&gt;&#xA;सत्यं चिकीर्षता पश्य हतमेनं जयद्रथम् ॥&#x9;008c&lt;br&gt;&#xA;सिन्धुसौवीरभर्तारं दर्पपूर्णं मनस्विनम् ।&#x9;009a&lt;br&gt;&#xA;भक्षयन्ति शिवा गृध्रा जनार्दन जयद्रथम् ॥&#x9;009c&lt;br&gt;&#xA;संरक्ष्यमाणं भार्याभिरनुरक्ताभिरच्युत ।&#x9;010a&lt;br&gt;&#xA;भीषयन्त्यो विकर्षन्ति गहनं निम्नमन्तिकात् ॥&#x9;010c&lt;br&gt;&#xA;तमेताः पर्युपासन्ते वीक्षमाणा महाभुजम् ।&#x9;011a&lt;br&gt;&#xA;सिन्धुसौवीरकाम्भोजगान्धारयवनस्त्रियः ॥&#x9;011c&lt;br&gt;&#xA;यदा कृष्णामुपादाय प्राद्रवत्केकयैः सह ।&#x9;012a&lt;br&gt;&#xA;तदैव वध्यः पाण्डूनां जनार्दन जयद्रथः ॥&#x9;012c&lt;br&gt;&#xA;दुःशलां मानयद्भिस्तु तदा मुक्तो जयद्रथः ।&#x9;013a&lt;br&gt;&#xA;कथमद्य न तां कृष्ण मानयन्ति स्म ते पुनः ॥&#x9;013c&lt;br&gt;&#xA;सैन्धवं मे सुता बाला प्रस्खलन्तीव दुःखिता ।&#x9;014a&lt;br&gt;&#xA;प्रमापयन्ती चात्मानमाक्रोशन्तीव पाण्डवान् ॥&#x9;014c&lt;br&gt;&#xA;किन्नु दुःखतरं कृष्ण परं मम भविष्यति ।&#x9;015a&lt;br&gt;&#xA;यत्सुता विधवा बाला स्नुषाश्च निहतेश्वराः ॥&#x9;015c&lt;br&gt;&#xA;हाहा धिग्दुःशलां पश्य वीतशोकभयामिव ।&#x9;016a&lt;br&gt;&#xA;भर्तुः शिर अपश्यन्तीं धावमानामितस्ततः ॥&#x9;016c&lt;br&gt;&#xA;वारयामास यः सर्वान्पाण्डवान्पुत्रगृद्धिनः ।&#x9;017a&lt;br&gt;&#xA;स हत्वा विपुलाः सेनाः स्वयं मृत्युवशं गतः ॥&#x9;017c&lt;br&gt;&#xA;तं मत्तमिव मातङ्गं वीरं परमदुर्जयम् ।&#x9;018a&lt;br&gt;&#xA;परिवार्य रुदन्त्येताः स्त्रियश्चन्द्रोपमाननाः ॥ &#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/11/023/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/11/023/</guid>
      <description>&lt;p&gt;श्रीः&#xA;अध्यायः 023&#xA;कृष्णं प्रति गान्धार्या भीष्मद्रोणादिगुणानुवर्णनपूर्वकं तत्तच्छरीराणां विलपन्तीनां तत्तत्स्त्रीणां च प्रदर्शनम् ॥ 1 ॥&#xA;गान्धार्युवाच &#x9;001&lt;br&gt;&#xA;एष शल्यो हतः शेते साक्षान्नकुलमातुलः ।&#x9;001a&lt;br&gt;&#xA;धर्मज्ञेन हतस्तात धर्मराजेन संयुगे ॥&#x9;001c&lt;br&gt;&#xA;यस्त्वया स्पर्धते नित्यं सर्वत्र पुरुषर्षभ ।&#x9;002a&lt;br&gt;&#xA;स एष निहतः शेते मद्रराजो महाबलः ॥&#x9;002c&lt;br&gt;&#xA;&#39;जयद्रथे यदि ब्रूयुरुपरोधं कथञ्चन ।&#x9;003a&lt;br&gt;&#xA;मद्रपुत्रे कथं ब्रूयुरपराधं विवक्षवः ॥&#39;&#x9;003c&lt;br&gt;&#xA;येन सङ्गृह्णता तात रथमाधिरथेर्युधि ।&#x9;004a&lt;br&gt;&#xA;जयार्थं पाण्डुपुत्राणां तदा तेजोवधः कृतः ॥&#x9;004c&lt;br&gt;&#xA;अहो धिक्पश्य शल्यस्य पूर्णचन्द्रसुदर्शनम् ।&#x9;005a&lt;br&gt;&#xA;मुखं पद्मपलाशाक्षं काकैरादष्टमव्रणम् ॥&#x9;005c&lt;br&gt;&#xA;एषा चामीकराभस्य तप्तकाञ्चनसप्रभा ।&#x9;006a&lt;br&gt;&#xA;आस्याद्विनिःसृता जिह्वा भक्ष्यते कृष्ण पक्षिभिः ॥&#x9;006c&lt;br&gt;&#xA;युधिष्ठिरेण निहतं शल्यं समितिशोभनम् ।&#x9;007a&lt;br&gt;&#xA;रुदन्त्यः पर्युपासन्ते मद्रराजं कुलाङ्गनाः ॥&#x9;007c&lt;br&gt;&#xA;एताः सुसूक्ष्मवसना मद्रराजं नरर्षभम् ।&#x9;008a&lt;br&gt;&#xA;क्रोशन्त्योऽथ समासाद्य क्षत्रियाः क्षत्रियर्षभम् ॥&#x9;008c&lt;br&gt;&#xA;शल्यं निपतितं नार्यः परिवार्याभितः स्थिताः ।&#x9;009a&lt;br&gt;&#xA;वासिता गृष्टयः पङ्के परिमग्नमिवर्षभम् ॥&#x9;009c&lt;br&gt;&#xA;शल्यं शरणदं शूरं पश्येमं वृष्णिनन्दन ।&#x9;010a&lt;br&gt;&#xA;शयानं वीरशयने शरैर्विशकलीकृतम् ॥&#x9;010c&lt;br&gt;&#xA;एष शैलालयो राजा भगदत्तः प्रतापवान् ।&#x9;011a&lt;br&gt;&#xA;गजाङ्कुशधरः श्रीमाञ्शेते भुवि निपातितः ॥&#x9;011c&lt;br&gt;&#xA;यस्य रुक्ममयी माला शिरस्येषा विराजते ।&#x9;012a&lt;br&gt;&#xA;श्वापदैर्भक्ष्यमाणस्य शोभयन्तीव मूर्धजान् ॥&#x9;012c&lt;br&gt;&#xA;एतेन किल पार्थस्य युद्धमासीत्सुदारुणम् ।&#x9;013a&lt;br&gt;&#xA;रोमहर्षणमत्युग्रं शक्रस्य त्वहिना यथा ॥&#x9;013c&lt;br&gt;&#xA;योधयित्वा माहाबाहुरेष पार्थं धनञ्जयम् ।&#x9;014a&lt;br&gt;&#xA;संशयं गमयित्वा च कुन्तीपुत्रेण पातितः ॥&#x9;014c&lt;br&gt;&#xA;यस्य नास्ति समो लोके शौर्ये वीर्ये च कश्चन ।&#x9;015a&lt;br&gt;&#xA;स एष निहतः शेते भीष्मो भीष्मकृदाहवे ॥&#x9;015c&lt;br&gt;&#xA;पश्य शान्तनवं कृष्ण शयानं सूर्यवर्चसम् ।&#x9;016a&lt;br&gt;&#xA;युगान्त इव कालेन पातितं सूर्यमम्बरात् ॥&#x9;016c&lt;br&gt;&#xA;एष तप्त्वा रणे शत्रूञ्शस्त्रतापेन वीर्यवान् ।&#x9;017a&lt;br&gt;&#xA;नरसूर्योऽस्तमभ्येति सूर्योऽस्तमिव केशव ॥&#x9;017c&lt;br&gt;&#xA;शरतल्पगतं भीष्ममूर्ध्वरेतसमच्युतम् ।&#x9;018a&lt;br&gt;&#xA;शयानं वीरशयने पश्य शूरनिषेविते ॥&#x9;018c&lt;br&gt;&#xA;कर्णिनालीकनाराचैरास्तीर्य शयनोत्तमम् ।&#x9;019a&lt;br&gt;&#xA;आविश्य शेते भगवान्स्कन्दः शरवणं यथा ॥&#x9;019c&lt;br&gt;&#xA;अतूलपूर्णं गाङ्गेयस्त्रिभिर्बाणैः समन्वितम् ।&#x9;020a&lt;br&gt;&#xA;उपधायोपधानाग्र्यं दत्तं गाण्डीवधन्वना ॥&#x9;020c&lt;br&gt;&#xA;पालयानः पितुः शास्त्रमूर्ध्वरेता महायशाः ।&#x9;021a&lt;br&gt;&#xA;एष शान्तनवः शेते माधवाप्रतिमो युधि ॥&#x9;021c&lt;br&gt;&#xA;धर्मात्मा तात सर्वज्ञः पारावर्येण निर्णये ।&#x9;022a&lt;br&gt;&#xA;अमर्त्य इव मर्त्यः सन्नेष प्राणानधारयत् ॥&#x9;022c&lt;br&gt;&#xA;नास्ति युद्धे कृती कश्चिन्न विद्वान्न पराक्रमी ।&#x9;023a&lt;br&gt;&#xA;यत्र शान्तनवो भीष्मः शेतेऽद्य निहतः परैः ॥&#x9;023c&lt;br&gt;&#xA;स्वयमेतेन शूरेण पृच्छ्यमानेन पाण्डवैः ।&#x9;024a&lt;br&gt;&#xA;धर्मज्ञेनाहवे मृत्युरादिष्टः सत्यवादिना ॥&#x9;024c&lt;br&gt;&#xA;प्रनष्टः कुरुवंशश्च पुनर्येन समुद्धृतः ।&#x9;025a&lt;br&gt;&#xA;स गतः कुरुभिः सार्धं महाबुद्धिः पराभवम् ॥&#x9;025c&lt;br&gt;&#xA;धर्मेण कुरवः केन परिद्रक्ष्यन्ति माधव ।&#x9;026a&lt;br&gt;&#xA;हते देवव्रते भीष्मे देवकल्पे नरर्षभे ॥&#x9;026c&lt;br&gt;&#xA;अर्जुनस्य विनेतारमाचार्यं सात्यकेस्तथा ।&#x9;027a&lt;br&gt;&#xA;तं पश्य पतितं द्रोणं कुरूणां गुरुमुत्तमम् ॥&#x9;027c&lt;br&gt;&#xA;अस्त्रं चतुर्विधं वेद यथैव त्रिदशेश्वरः ।&#x9;028a&lt;br&gt;&#xA;भार्गवो वा महावीर्यस्तथा द्रोणोऽपि माधव ॥&#x9;028c&lt;br&gt;&#xA;यस्य प्रसादाद्बीभत्सुः पाण्डवः कर्म दुष्करम् ।&#x9;029a&lt;br&gt;&#xA;चकार स हतः शेते नैनमस्त्राण्यपालयन् ॥&#x9;029c&lt;br&gt;&#xA;यं पुरोधाय कुरव आह्वयन्ति स्म पाण्डवान् ।&#x9;030a&lt;br&gt;&#xA;सोऽयं शस्त्रभृतां श्रेष्ठो द्रोणः शस्त्रपृथक्कृतः ॥&#x9;030c&lt;br&gt;&#xA;यस्य निर्दहतः सेनां गतिरग्नेरिवाभवत् ।&#x9;031a&lt;br&gt;&#xA;स भूमौ निहतः शेते शान्तार्चिरिव पावकः ॥&#x9;031c&lt;br&gt;&#xA;धनुर्मुष्टिरशीर्णश्च हस्तावापश्च माधव ।&#x9;032a&lt;br&gt;&#xA;द्रोणस्य निहतस्यापि दृश्यते जीवतो यथा ॥&#x9;032c&lt;br&gt;&#xA;वेदा यस्माच्च चत्वारः सर्वाण्यस्त्राणि केशव ।&#x9;033a&lt;br&gt;&#xA;अनपेतानि वै शूराद्यथैवादौ प्रजापतेः ॥&#x9;033c&lt;br&gt;&#xA;चन्दनार्हाविमौ तस्य वन्दिभिर्वन्दितौ शुभौ ।&#x9;034a&lt;br&gt;&#xA;गोमायवो विकर्षन्ति पादौ शिष्यशतार्चितौ ॥&#x9;034c&lt;br&gt;&#xA;द्रोणं द्रुपदपुत्रेण निहतं मधुसूदन ।&#x9;035a&lt;br&gt;&#xA;कृपी कृपणमन्वास्ते दुःखोपहतचेतना ॥&#x9;035c&lt;br&gt;&#xA;तां पश्य रुदतीमार्तां मुक्तकेशीमधोमुखीम् ।&#x9;036a&lt;br&gt;&#xA;हतं पतिमुपासन्तीं द्रोणं शस्त्रभृतां वरम् ॥&#x9;036c&lt;br&gt;&#xA;बाणैर्भिन्नतनुत्राणं धृष्टद्युम्नेन केशव ।&#x9;037a&lt;br&gt;&#xA;उपास्ते वै मृधे द्रोणं जटिला ब्रह्मचारिणी ॥&#x9;037c&lt;br&gt;&#xA;प्रेतकृत्ये च यतते कृपी कृपणमातुरा ।&#x9;038a&lt;br&gt;&#xA;हतस्य समरे भर्तुः सुकुमारी यशस्विनी ॥&#x9;038c&lt;br&gt;&#xA;अग्नीनाधाय विविधवच्चितां प्रज्वाल्य सर्वतः ।&#x9;039a&lt;br&gt;&#xA;द्रोणमाधाय गायन्ति त्रीणि सामानि सामगाः ॥&#x9;039c&lt;br&gt;&#xA;कुर्वन्ति च चितामेते जटिला ब्रह्मचारिणः ।&#x9;040a&lt;br&gt;&#xA;धनुर्भिः शक्तिभिश्चैव रथनीडैश्च माधव ॥&#x9;040c&lt;br&gt;&#xA;शरैश्च विविधैरन्यैर्धक्ष्यन्ते भूरितेजसम् ।&#x9;041a&lt;br&gt;&#xA;त एते द्रोणमादाय गायन्ति च रुदन्ति च ॥&#x9;041c&lt;br&gt;&#xA;सामभिस्त्रिभिरन्तस्थैरनुशंसन्ति चापरे ।&#x9;042a&lt;br&gt;&#xA;अग्नावग्निं समाधाय द्रोणं हुत्वा हुताशने ॥&#x9;042c&lt;br&gt;&#xA;गच्छन्त्यभिमुखा गङ्गां द्रोणशिष्या द्विजातयः ।&#x9;043a&lt;br&gt;&#xA;अपसव्यां चितिं कृत्वा पुरस्कृत्य कृपीं तथा ॥ &#x9;043c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/11/024/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/11/024/</guid>
      <description>&lt;p&gt;श्रीः&#xA;अध्यायः 024&#xA;कृष्णम् प्रति गान्धार्या भूरिश्रवःप्रभृतिशरीराणां तत्तत्स्त्रीणां च प्रदर्शनम् ॥ 1 ॥&#xA;गान्धार्युवाच &#x9;001&lt;br&gt;&#xA;सोमदत्तसुतं पश्य युयुधानेन पातितम् ।&#x9;001a&lt;br&gt;&#xA;वितुद्यमानं विहगैर्बहुभिर्माधवान्तिके ॥&#x9;001c&lt;br&gt;&#xA;पुत्रशोकाभिसन्तप्तः सोमदत्तो जनार्दन ।&#x9;002a&lt;br&gt;&#xA;युयुधानं महेष्वासं गर्हयन्निव दृश्यते ॥&#x9;002c&lt;br&gt;&#xA;असौ हि भूरिश्रवसो माता शोकपरिप्लुता ।&#x9;003a&lt;br&gt;&#xA;आश्वासयति भर्तारं सोमदत्तमनिन्दिता ॥&#x9;003c&lt;br&gt;&#xA;दिष्ट्या नैनं महाराज दारुणं भरतक्षयम् ।&#x9;004a&lt;br&gt;&#xA;कुरुसङ्क्रन्दनं घोरं युगान्तमनुपश्यसि ॥&#x9;004c&lt;br&gt;&#xA;दिष्ट्या यूपध्वजं पुत्रं वीरं भूरिसहस्रदम् ।&#x9;005a&lt;br&gt;&#xA;अनेकक्रतुयज्वानं निहतं नानुपश्यसि ॥&#x9;005c&lt;br&gt;&#xA;दिष्ट्या स्नुषाणामाक्रन्दे घोरं विलपितं बहु ।&#x9;006a&lt;br&gt;&#xA;न शृणोषि महाराज सारसीनामिवार्णवे ॥&#x9;006c&lt;br&gt;&#xA;एकवस्त्रास्तु पञ्चैताः प्रकीर्णासितमूर्धजाः ।&#x9;007a&lt;br&gt;&#xA;स्नुषास्ते परिधावन्ति हतापत्या हतेश्वराः ॥&#x9;007c&lt;br&gt;&#xA;श्वापदैर्भक्ष्यमाणं त्वमहो दिष्ट्या न पश्यसि ।&#x9;008a&lt;br&gt;&#xA;छिन्नबाहुं नरव्याघ्रमर्जुनेन निपातितम् ॥&#x9;008c&lt;br&gt;&#xA;शलं विनिहतं सङ्ख्ये भूरिश्रवसमेव च ।&#x9;009a&lt;br&gt;&#xA;स्नुषाश्च विविधाः सर्वा दिष्ट्या नाद्येह पश्यसि ॥&#x9;009c&lt;br&gt;&#xA;दिष्ट्या तत्काञ्चनं छत्रं यूपकेतोर्महात्मनः ।&#x9;010a&lt;br&gt;&#xA;विनिकीर्णं रथोपस्थे सौमदत्तेर्न पश्यसि ॥&#x9;010c&lt;br&gt;&#xA;अमूस्तु भूरिश्रवसो भार्याः सात्यकिना हतम् ।&#x9;011a&lt;br&gt;&#xA;परिवार्यानुशोचन्ति भर्तारमसितेक्षणाः ॥&#x9;011c&lt;br&gt;&#xA;एता विलप्य करुणं भर्तृशोकेन कर्शिताः ।&#x9;012a&lt;br&gt;&#xA;पतन्त्यभिमुखा भूमौ कृपणं बत केशव ॥&#x9;012c&lt;br&gt;&#xA;बीभत्सुरतिबीभत्सं कर्मेदमकरोत्कथम् ।&#x9;013a&lt;br&gt;&#xA;प्रमत्तस्य यदच्छैत्सीद्बाहुं शूरस्य यज्वनः ॥&#x9;013c&lt;br&gt;&#xA;ततः पापतरं कर्म कृतवानपि सात्यकिः ।&#x9;014a&lt;br&gt;&#xA;यस्मात्प्रायोपविष्टस्य प्राहार्षीत्संशितात्मनः ॥&#x9;014c&lt;br&gt;&#xA;एको द्वाभ्यां हतः शेते क्षत्रधर्मेण धार्मिकः ।&#x9;015a&lt;br&gt;&#xA;किन्नु वक्ष्यति वै सत्सु गोष्ठीषु च सभासु च ॥&#x9;015c&lt;br&gt;&#xA;अपुण्यमयशस्यं च कर्मेदं सात्यकिः स्वयम् ।&#x9;016a&lt;br&gt;&#xA;इति यूपध्वजस्यैताः स्त्रियः क्रोशन्ति माधव ॥&#x9;016c&lt;br&gt;&#xA;भार्या यूपध्वजस्यैषा करसम्मितमध्यमा ।&#x9;017a&lt;br&gt;&#xA;कृत्वोत्सङ्गे भुजं भर्तुः कृपणं परिदेवति ॥&#x9;017c&lt;br&gt;&#xA;अयं स हन्ता शूराणां मित्राणामभयप्रदः ।&#x9;018a&lt;br&gt;&#xA;प्रदाता गोसहस्राणां क्षत्रियान्तकरः करः ॥&#x9;018c&lt;br&gt;&#xA;अयं स रशनोत्कर्षी पीनस्तनविमर्दनः ।&#x9;019a&lt;br&gt;&#xA;नाभ्यूरुजघनस्पर्शी नीवीविस्रंसनः करः ॥&#x9;019c&lt;br&gt;&#xA;वासुदेवस्य सान्निध्ये पार्थेनाक्लिष्टकर्मणा ।&#x9;020a&lt;br&gt;&#xA;युध्यतः समरेऽन्येन प्रमत्तस्य निपातितः ॥&#x9;020c&lt;br&gt;&#xA;किन्नु वक्ष्यसि संसत्सु कथासु च जनार्दन ।&#x9;021a&lt;br&gt;&#xA;अर्जुनस्य महत्कर्म स्वयं वा स किरीटभृत् ॥&#x9;021c&lt;br&gt;&#xA;इत्येवं गर्हयित्वैषा तूष्णीमास्ते वराङ्गना ।&#x9;022a&lt;br&gt;&#xA;तामेतामनुशोचन्ति सपत्न्यः स्वामिव स्नुषाम् ॥&#x9;022c&lt;br&gt;&#xA;गान्धारराजः शकुनिर्बलवान्सत्यविक्रमः ।&#x9;023a&lt;br&gt;&#xA;निहतः सहदेवेन भागिनेयेन मातुलः ॥&#x9;023c&lt;br&gt;&#xA;यः पुरा हेमदण्डाभ्यां व्यजनाभ्यां स्म वीज्यते ।&#x9;024a&lt;br&gt;&#xA;स एष पक्षिभिः पक्षैः शयान उपवीज्यते ॥&#x9;024c&lt;br&gt;&#xA;यः स्वरूपाणि कुरुते शतशोऽथ सहस्रशः ।&#x9;025a&lt;br&gt;&#xA;तस्य मायाविनो माया दग्धाः पाण्डवतेजसा ॥&#x9;025c&lt;br&gt;&#xA;मायया निकृतिप्रज्ञो जितवान्यो युधिष्ठिरम् ।&#x9;026a&lt;br&gt;&#xA;सभायां विपुलं राज्यं स जहौ जीवितं कथम् ॥&#x9;026c&lt;br&gt;&#xA;शकुन्ताः शकुनिं कृष्ण समन्तात्पर्युपासते ।&#x9;027a&lt;br&gt;&#xA;कितवं मम पुत्राणां विनाशायोपशिक्षितम् ॥&#x9;027c&lt;br&gt;&#xA;एतेनैतन्महद्वैरं प्रसक्तं पाण्डवैः सह ।&#x9;028a&lt;br&gt;&#xA;वधाय मम पुत्राणामात्मनः सगणस्य च ॥&#x9;028c&lt;br&gt;&#xA;यथैव मम पुत्राणां लोकाः शस्त्रजिताः प्रभो ।&#x9;029a&lt;br&gt;&#xA;एवमस्यापि दुर्बुद्धेर्लोकाः शस्त्रेण वै जिताः ॥&#x9;029c&lt;br&gt;&#xA;कथं च नायं तत्रापि पुत्रान्मे भ्रातृभिः सह ।&#x9;030a&lt;br&gt;&#xA;विरोधयेदृजुप्रज्ञाननृजुर्मधुसूदन ॥ &#x9;030c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/11/025/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/11/025/</guid>
      <description>&lt;p&gt;श्रीः&#xA;अध्यायः 025&#xA;कृष्णम् प्रति गान्धार्या कुरुपाण्डवसङ्क्षयस्य कृष्णोपेक्षणहेतुकत्वकथनपूर्वकं सर्वबन्धुसङ्क्षयाय शापदानम् ॥ 1 ॥&#xA;गान्धार्युवाच &#x9;001&lt;br&gt;&#xA;काम्भोजं पश्य दुर्धर्षं काम्भोजास्तरणोचितम् ।&#x9;001a&lt;br&gt;&#xA;शयानमृषभस्कन्धं हतं पांसुषु माधव ॥&#x9;001c&lt;br&gt;&#xA;अस्य क्षतजसन्दिग्धौ बाहू चन्दनरूषितौ ।&#x9;002a&lt;br&gt;&#xA;अवेक्ष्य कृपणं भार्या विलपत्यतिदुःखिता ॥&#x9;002c&lt;br&gt;&#xA;इमौ तौ परिघप्रख्यौ बाहू चन्दनरूषितौ ।&#x9;003a&lt;br&gt;&#xA;ययोर्विवरमापन्नां न रतिर्मां पुराऽजहात् ॥&#x9;003c&lt;br&gt;&#xA;कां गतिं तु गमिष्यामि त्वया हीना जनेश्वर ।&#x9;004a&lt;br&gt;&#xA;दूरबन्धुरनाथा च वेपन्ती मधुरस्वरा ॥&#x9;004c&lt;br&gt;&#xA;आतपे क्लाम्यमानानां विविधानामिव स्रजाम् ।&#x9;005a&lt;br&gt;&#xA;क्लान्तानामपि नारीणां जहाति श्रीर्न वै तनूः ॥&#x9;005c&lt;br&gt;&#xA;शयानमभितः शूरं कालिङ्गं मधुसूदन ।&#x9;006a&lt;br&gt;&#xA;पश्य दीप्ताङ्गदयुतं प्रतिमानं धनुष्मताम् ॥&#x9;006c&lt;br&gt;&#xA;मागधानामधिपतिं जयत्सेनं जनार्दन ।&#x9;007a&lt;br&gt;&#xA;परिवार्य प्ररुदिता मागध्यः पश्य योषितः ॥&#x9;007c&lt;br&gt;&#xA;हरिणायतनेत्राणां सुस्वराणां जनार्दन ।&#x9;008a&lt;br&gt;&#xA;मनःश्रुतिहरो नादो मनो मोहयतीव मे ॥&#x9;008c&lt;br&gt;&#xA;प्रकीर्णवस्त्राभरणा रुदत्यः शोककर्शिताः ।&#x9;009a&lt;br&gt;&#xA;स्वास्तीर्णशयनोपेता मागध्यः शेरते भुवि ॥&#x9;009c&lt;br&gt;&#xA;कोसलानामधिपतिं राजपुत्रं बृहद्बलम् ।&#x9;010a&lt;br&gt;&#xA;भर्तारं परिवार्यैताः पृथक्प्ररुदिताः स्त्रियः ॥&#x9;010c&lt;br&gt;&#xA;अस्य गात्रगतान्बाणान्कार्ष्णिबाहुबलेरितान् ।&#x9;011a&lt;br&gt;&#xA;उद्धरन्त्यसुखाविष्टा मूर्च्छमानाः पुनः पुनः ॥&#x9;011c&lt;br&gt;&#xA;आसां सर्वानवद्यानामातपेन परिश्रमात् ।&#x9;012a&lt;br&gt;&#xA;प्रम्लाननलिनाभानि भान्ति वक्त्राणि माधव ॥&#x9;012c&lt;br&gt;&#xA;द्रोणेन निहताः शूरा शेरते रुचिराङ्गदाः ।&#x9;013a&lt;br&gt;&#xA;धृष्टद्युम्नसुताः सर्वे शिशवो हेममालिनः ॥&#x9;013c&lt;br&gt;&#xA;रथाग्न्यगारं चापार्चिं शरशक्तिगदेन्धनम् ।&#x9;014a&lt;br&gt;&#xA;द्रोणमासाद्य निर्दग्धाः शलभा इव पावकम् ॥&#x9;014c&lt;br&gt;&#xA;तथैव निहताः शूराः शेरते रुचिराङ्गदाः ।&#x9;015a&lt;br&gt;&#xA;द्रोणेनाभिमुखाः सङ्ख्ये भ्रातरः पञ्च केकयाः ॥&#x9;015c&lt;br&gt;&#xA;तप्तकाञ्चनवर्माणस्तालध्वजरथव्रजाः ।&#x9;016a&lt;br&gt;&#xA;भासयन्ति महीं भासा ज्वलिता इव पावकाः ॥&#x9;016c&lt;br&gt;&#xA;द्रोणेन द्रुपदं सङ्ख्ये पश्य माधव पातितम् ।&#x9;017a&lt;br&gt;&#xA;महाद्विपमिवारण्ये सिंहेन महता हतम् ॥&#x9;017c&lt;br&gt;&#xA;पाञ्चालराज्ञो विमलं पुण्डरीकाक्ष पाण्डुरम् ।&#x9;018a&lt;br&gt;&#xA;आतपत्रं समाभाति शरदीव निशाकरः ॥&#x9;018c&lt;br&gt;&#xA;एतास्तु द्रुपदं वृद्धं स्नुषा भार्याश्च दुःखिताः ।&#x9;019a&lt;br&gt;&#xA;दग्ध्वा गच्छन्ति पाञ्चालराजानमपसव्यतः ॥&#x9;019c&lt;br&gt;&#xA;धृष्टकेतुं महात्मानं चेदिपुङ्गवमङ्गनाः ।&#x9;020a&lt;br&gt;&#xA;द्रोणेन निहतं शूरं हरन्ति हृतचेतसः ॥&#x9;020c&lt;br&gt;&#xA;द्रोणास्त्रमभिहत्यैष विमर्दे मधुसूदन ।&#x9;021a&lt;br&gt;&#xA;महेष्वासो हतः शेते वज्राहत इव द्रुमः ॥&#x9;021c&lt;br&gt;&#xA;एष चेदिपतिः शूरो धृष्टकेतुर्महारथः ।&#x9;022a&lt;br&gt;&#xA;शेते विनिहतः सङ्ख्ये हत्वा शत्रून्सहस्रशः ॥&#x9;022c&lt;br&gt;&#xA;वितुद्यमानं विहगैस्तं भार्याः पर्युपाश्रिताः ।&#x9;023a&lt;br&gt;&#xA;चेदिराजं हृषीकेश हतं सबलबान्धवम् ॥&#x9;023c&lt;br&gt;&#xA;दाशार्हपुत्रजं वीरं शयानं सत्यविक्रमम् ।&#x9;024a&lt;br&gt;&#xA;आरोप्याङ्के रुदन्त्येताश्चेदिराज वराङ्गनाः ॥&#x9;024c&lt;br&gt;&#xA;अस्य पुत्रं हृषीकेश सुवक्त्रं चारुकुण्डलम् ।&#x9;025a&lt;br&gt;&#xA;द्रोणेन समरे पश्य निकृत्तं बहुधा शरैः ॥&#x9;025c&lt;br&gt;&#xA;पितरं नूनमाजिस्थं युध्यमानं परैः सह ।&#x9;026a&lt;br&gt;&#xA;नाजहात्पितरं वीरमद्यापि मधुसूदन ॥&#x9;026c&lt;br&gt;&#xA;एवं ममापि पुत्रस्य पुत्रः पितरमन्वगात् ।&#x9;027a&lt;br&gt;&#xA;दुर्योधनं महाबाहो लक्ष्मणः परवीरहा ॥&#x9;027c&lt;br&gt;&#xA;विन्दानुविन्दावावन्त्यौ पतितौ पश्य माधव ।&#x9;028a&lt;br&gt;&#xA;हिमान्ते पुष्पितौ शालौ मरुता गलिताविव ॥&#x9;028c&lt;br&gt;&#xA;काञ्चनाङ्गदवर्माणौ बाणखड्गधनुर्धरौ ।&#x9;029a&lt;br&gt;&#xA;ऋषभप्रतिरूपाक्षौ शयानौ विमलस्रजौ ॥&#x9;029c&lt;br&gt;&#xA;अवध्याः पाण्डवाः कृष्ण सर्व एव त्वया सह ।&#x9;030a&lt;br&gt;&#xA;ये मुक्ता द्रोणभीष्माभ्यां कर्णाद्वैकर्तनात्कृपात् ॥&#x9;030c&lt;br&gt;&#xA;दुर्योधनाद्द्रोणसुतात्सैन्धवाच्च जयद्रथात् ।&#x9;031a&lt;br&gt;&#xA;सोमदत्ताद्विकर्णाच्च शूराच्च कृतवर्मणः ॥&#x9;031c&lt;br&gt;&#xA;ये हन्युः शस्त्रवेगेन देवानपि नरर्षभाः ।&#x9;032a&lt;br&gt;&#xA;त इमे निहताः सङ्ख्ये पश्य कालस्य पर्ययम् ॥&#x9;032c&lt;br&gt;&#xA;नातिभारोऽस्ति दैवस्य ध्रुवं माधव कश्चन ।&#x9;033a&lt;br&gt;&#xA;यदिमे निहताः शूराः क्षत्रियैः क्षत्रियर्षभाः ।&#x9;033c&lt;br&gt;&#xA;&#39;शूराश्च कृतविद्याश्च मम पुत्रा मनस्विनः ॥&#39;&#x9;033e&lt;br&gt;&#xA;तदैव निहताः कृष्ण मम पुत्रास्तरस्विनः ।&#x9;034a&lt;br&gt;&#xA;यदैवाकृतकामस्त्वमुपप्लाव्यं गतः पुनः ॥&#x9;034c&lt;br&gt;&#xA;शन्तनोश्चैव पुत्रेण प्राज्ञेन विदुरेण च ।&#x9;035a&lt;br&gt;&#xA;तदैवोक्तास्मि मा स्नेहं कुरुष्वात्मसुतेष्विति ॥&#x9;035c&lt;br&gt;&#xA;तयोर्हि दर्शनं नैतन्मिथ्या भवितुमर्हति ।&#x9;036a&lt;br&gt;&#xA;अचिरेणैव मे पुत्रा भस्मीभूता जनार्दन ॥&#x9;036c&lt;br&gt;&#xA;वैशम्पायन उवाच &#x9;037&lt;br&gt;&#xA;इत्युक्त्वा न्यपतद्भूमौ गान्धारी शोकमूर्च्छिता ।&#x9;037a&lt;br&gt;&#xA;दुःखोपहतविज्ञाना धैर्यमुत्सृज्य भारत ॥&#x9;037c&lt;br&gt;&#xA;ततः कोपपरीताङ्गी पुत्रशोकपरिप्लुता ।&#x9;038a&lt;br&gt;&#xA;जगाद शौरिं दोषेण गान्धारी व्यथितेन्द्रिया ॥&#x9;038c&lt;br&gt;&#xA;गान्धार्युवाच &#x9;039&lt;br&gt;&#xA;पाण्डवा धार्तराष्ट्राश्च क्रुद्धाः कृष्ण परस्परम् ।&#x9;039a&lt;br&gt;&#xA;उपेक्षिता विनश्यन्तस्त्वया कस्माज्जनार्दन ॥&#x9;039c&lt;br&gt;&#xA;शक्तेन बहुभृत्येन विपुले तिष्ठता बले ।&#x9;040a&lt;br&gt;&#xA;उभयत्र समर्थेन श्रुतवाक्येन चैव ह ॥&#x9;040c&lt;br&gt;&#xA;इच्छतोपेक्षितो नाशः कुरूणां मधुसूदन ।&#x9;041a&lt;br&gt;&#xA;यस्मात्त्वया महाबाहो फलं तस्मादवाप्नुहि ॥&#x9;041c&lt;br&gt;&#xA;पतिशुश्रूषया यन्मे तपः किञ्चिदुपार्जितम् ।&#x9;042a&lt;br&gt;&#xA;तेन त्वां दुरवापेन शपे चक्रगदाधरम् ॥&#x9;042c&lt;br&gt;&#xA;यस्मात्परस्परं घ्नन्तो ज्ञातयः कुरुपाण्डवाः ।&#x9;043a&lt;br&gt;&#xA;उपेक्षितास्ते गोविन्द तस्माज्ज्ञातीन्वधिष्यसि ॥&#x9;043c&lt;br&gt;&#xA;त्वमप्युपस्थिते वर्षे षट्त्रिंशे मधुसूदन ।&#x9;044a&lt;br&gt;&#xA;हतज्ञातिर्हतामात्यो हतपुत्रो वनेचरः ॥&#x9;044c&lt;br&gt;&#xA;अनाथवदविज्ञातो लोकेष्वनभिलक्षितः ।&#x9;045a&lt;br&gt;&#xA;कुत्सितेनाभ्युपायेन निधनं समवाप्स्यसि ॥&#x9;045c&lt;br&gt;&#xA;तवाप्येवं हतसुता निहतज्ञातिबान्धवाः ।&#x9;046a&lt;br&gt;&#xA;स्त्रियः परिपतिष्यन्ति यथैता भरतस्त्रियः ॥&#x9;046c&lt;br&gt;&#xA;वैशम्पायन उवाच &#x9;047&lt;br&gt;&#xA;तच्छ्रुत्वा वचनं घोरं वासुदेवो महामनाः ।&#x9;047a&lt;br&gt;&#xA;उवाच देवीं गान्धारीमीषदभ्युत्स्मयन्निव ॥&#x9;047c&lt;br&gt;&#xA;जानेऽहमेतदप्येवं चीर्णं चरसि क्षत्रिये ।&#x9;048a&lt;br&gt;&#xA;दैवादेव विनश्यन्ति वृष्णयो नात्र संशयः ॥&#x9;048c&lt;br&gt;&#xA;संहर्ता वृष्णिचक्रस्य नान्यो मद्विद्यते शुभे ।&#x9;049a&lt;br&gt;&#xA;अवध्यास्ते नरैरन्यैरपि वा देवदानवैः ॥&#x9;049c&lt;br&gt;&#xA;परस्परकृतं नाशं यतः प्राप्स्यन्ति यादवाः ।&#x9;050a&lt;br&gt;&#xA;इत्युक्तवति दाशार्हे पाण्डवास्त्रस्तचेतसः ।&#x9;050c&lt;br&gt;&#xA;बभूवुर्भृशसंविग्ना निराशाश्चापि जीविते ॥ &#x9;050e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/11/026/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/11/026/</guid>
      <description>&lt;p&gt;श्रीः&#xA;अध्यायः 026&#xA;शोकाद्भुवि पतिताया गान्धार्याः कृष्णेनाश्वासनम् ॥ 1 ॥ युधिष्ठिराज्ञया विदुरसञ्जयादिभिर्मृतानां दाहक्रियाकरणम् ॥ 2 ॥&#xA;श्रीभगवानुवाच &#x9;001&lt;br&gt;&#xA;उत्तिष्ठोत्तिष्ठ गान्धारि मा च शोके मनः कृथाः ।&#x9;001a&lt;br&gt;&#xA;तवैव ह्यपराधेन कुरवो निधनं गताः ॥&#x9;001c&lt;br&gt;&#xA;यत्त्वं पुत्रं दुरात्मानमीर्षुमत्यन्तमानिनम् ।&#x9;002a&lt;br&gt;&#xA;दुर्योधनं पुरस्कृत्य दुष्कृतं साधु मन्यसे ॥&#x9;002c&lt;br&gt;&#xA;निष्ठुरं वैरपुरुषं वृद्धानां शासनातिगम् ।&#x9;003a&lt;br&gt;&#xA;कथमात्मकृतं दोषं मय्याधातुमिहेच्छसि ॥&#x9;003c&lt;br&gt;&#xA;मृतं वा यदि वा नष्टं योऽतीतमनुशोचति ।&#x9;004a&lt;br&gt;&#xA;दुःखेन लभते दुःखं द्वावनर्थौ प्रपद्यते ॥&#x9;004c&lt;br&gt;&#xA;तपोर्थीयं ब्राह्मणी धत्त गर्भं गौर्वोढारं धावितारं तुरङ्गी ।&#x9;005a&lt;br&gt;&#xA;शूद्रा दासं पशुपालं च वैश्या वधार्थीयं त्वद्विधा राजपुत्री ॥&#x9;005c&lt;br&gt;&#xA;वैशम्पायन उवाच &#x9;006&lt;br&gt;&#xA;तच्छ्रुत्वा वासुदेवस्य पुनरुक्तं वचोऽप्रियम् ।&#x9;006a&lt;br&gt;&#xA;तूष्णीं बभूव गान्धारी शोकव्याकुललोचना ॥&#x9;006c&lt;br&gt;&#xA;धृतराष्ट्रस्तु राजर्षिर्निगृह्याबुद्धिजं तमः ।&#x9;007a&lt;br&gt;&#xA;पर्यपृच्छत धर्मज्ञो धर्मराजं युधिष्ठिरम् ॥&#x9;007c&lt;br&gt;&#xA;जीवतां परिमाणज्ञः सैन्यानामसि पाण्डव ।&#x9;008a&lt;br&gt;&#xA;हतानां यदि जानीषे परिमाणं वदस्व मे ॥&#x9;008c&lt;br&gt;&#xA;युधिष्ठिर उवाच &#x9;009&lt;br&gt;&#xA;दशायुतसहस्राणि सहस्राणि च विंशतिः ।&#x9;009a&lt;br&gt;&#xA;कोट्यः षष्टिश्च षट् चैव ह्यस्मिन्राजन्मृधे हताः ॥&#x9;009c&lt;br&gt;&#xA;आलक्षाणां च वीराणां सहस्राणि चतुर्दश ।&#x9;010a&lt;br&gt;&#xA;दश चान्यानि राजेन्द्र शतं षष्टिश्च भारत ॥&#x9;010c&lt;br&gt;&#xA;धृतराष्ट्र उवाच &#x9;011&lt;br&gt;&#xA;युधिष्ठिरगतिं कां ते गताः पुरुषसत्तम ।&#x9;011a&lt;br&gt;&#xA;आचक्ष्व मे महाबाहो सर्वज्ञो ह्यसि मे मतः ॥&#x9;011c&lt;br&gt;&#xA;युधिष्ठिर उवाच &#x9;012&lt;br&gt;&#xA;यैर्हुतानि शरीराणि हृष्टैः परमसंयुगे ।&#x9;012a&lt;br&gt;&#xA;देवराजसमाल्ँलोकान्गतास्ते सत्यविक्रमाः ॥&#x9;012c&lt;br&gt;&#xA;ये त्वहृष्टेन मनसा मर्तव्यमिति भारत ।&#x9;013a&lt;br&gt;&#xA;युध्यमाना हताः सङ्ख्ये गन्धर्वैः सह सङ्गताः ॥&#x9;013c&lt;br&gt;&#xA;ये च सङ्ग्रामभूमिष्ठा याचमानाः पराङ्मुखाः ।&#x9;014a&lt;br&gt;&#xA;शस्त्रेण निधनं प्राप्ता गतास्ते गुह्यकान्प्रति ॥&#x9;014c&lt;br&gt;&#xA;पात्यमानाः परैर्ये तु हीयमाना निरायुधाः ।&#x9;015a&lt;br&gt;&#xA;ह्रीनिषेवा महात्मानः परानभिमुखा रणे ॥&#x9;015c&lt;br&gt;&#xA;छिद्यमानाः शितैः शस्त्रैः क्षत्रधर्मपरायणाः ।&#x9;016a&lt;br&gt;&#xA;हतास्ते ब्रह्मसदनं गता वीराः सुवर्चसः ॥&#x9;016c&lt;br&gt;&#xA;ये त्वत्र निहता राजन्नन्तरायोधनं प्रति ।&#x9;017a&lt;br&gt;&#xA;यथाकथञ्चित्पुरुषास्ते गता ह्युत्तरां गतिम् ॥&#x9;017c&lt;br&gt;&#xA;धृतराष्ट्र उवाच &#x9;018&lt;br&gt;&#xA;केन ज्ञानबलेनैव पुत्र पश्यसि सिद्धवत् ।&#x9;018a&lt;br&gt;&#xA;तन्मे वद महाबाहो श्रोतव्यं यदि वै मया ॥&#x9;018c&lt;br&gt;&#xA;युधिष्ठिर उवाच &#x9;019&lt;br&gt;&#xA;निदेशाद्भवतः पूर्वं वने विचरता मया ।&#x9;019a&lt;br&gt;&#xA;तीर्थयात्राप्रसङ्गेन सम्प्राप्तोऽयमनुग्रहः ॥&#x9;019c&lt;br&gt;&#xA;देवर्षिर्लोमशो दृष्टस्ततः प्राप्तोऽस्म्यनुस्मृतिम् ।&#x9;020a&lt;br&gt;&#xA;दिव्यं चक्षुरपि प्राप्तं ज्ञानयोगेन वै पुरा ॥&#x9;020c&lt;br&gt;&#xA;धृतराष्ट्र उवाच &#x9;021&lt;br&gt;&#xA;ये त्वनाथा जनास्तात नाथवन्तश्च पाण्डव ।&#x9;021a&lt;br&gt;&#xA;कच्चित्तेषां शरीराणि धक्ष्यन्ति विधिपूर्वकम् ॥&#x9;021c&lt;br&gt;&#xA;युधिष्ठिर उवाच &#x9;022&lt;br&gt;&#xA;न येषां शान्तिकर्तारो न च येऽत्राहिताग्नयः ।&#x9;022a&lt;br&gt;&#xA;वयं च तेषां कुर्यामो बहुत्वात्तात कर्मणाम् ॥&#x9;022c&lt;br&gt;&#xA;यान्सुपर्णाश्च गुध्राश्च विकर्षन्ति ततस्ततः ।&#x9;023a&lt;br&gt;&#xA;तेषां सङ्कर्षणा लोका भविष्यन्ति न संशयः ॥&#x9;023c&lt;br&gt;&#xA;वैशम्पायन उवाच &#x9;024&lt;br&gt;&#xA;एवमुक्त्वा महाराज कुन्तीपुत्रो युधिष्ठिरः ।&#x9;024a&lt;br&gt;&#xA;आदिदेश सुधर्माणं धौम्यं सूतं च सञ्जयम् ॥&#x9;024c&lt;br&gt;&#xA;विदुरं च महाबुद्धिं युयुत्सुं चैव कौरवम् ।&#x9;025a&lt;br&gt;&#xA;इन्द्रसेनमुखान्भृत्यान्सूतांश्चैव सहस्रशः ॥&#x9;025c&lt;br&gt;&#xA;भवन्तः कारयन्त्वेषां प्रेतकार्याण्यशेषतः ।&#x9;026a&lt;br&gt;&#xA;यथा नाथवतां किञ्चिच्छरीरं न विनश्यति ॥&#x9;026c&lt;br&gt;&#xA;शासनाद्धर्मराजस्य क्षत्ता सूतश्च सञ्जयः ।&#x9;027a&lt;br&gt;&#xA;सुधर्मा धौम्यसहित इन्द्रसेनादयस्तथा ॥&#x9;027c&lt;br&gt;&#xA;चन्दनागुरुकाष्ठानि तथा कालीयकान्युत ।&#x9;028a&lt;br&gt;&#xA;घृतं तैलं च गन्धांश्च क्षौमाणि वसनानि च ॥&#x9;028c&lt;br&gt;&#xA;समाहृत्य महार्हाणि दारुणां चैव सञ्चयान् ।&#x9;029a&lt;br&gt;&#xA;रथांश्च मृदितांस्तत्र नानाप्रहरणानि च ॥&#x9;029c&lt;br&gt;&#xA;चिताः कृत्वा प्रयत्नेन यथामुख्यान्नराधिपान् ।&#x9;030a&lt;br&gt;&#xA;दाहयामासुरव्यग्राः शास्त्रदृष्टेन कर्मणा ॥&#x9;030c&lt;br&gt;&#xA;दुर्योधनं च राजानं भ्रातॄंश्चास्य महारथान् |&#x9;031a&lt;br&gt;&#xA;शल्यं शलं च राजानं भूरिश्रवसमेव च ॥&#x9;031c&lt;br&gt;&#xA;जयद्रथं च राजानमभिमन्युं च भारत ।&#x9;032a&lt;br&gt;&#xA;दौःशासनिं लक्ष्मणं च धृष्टकेतुं च पार्थिवम् ॥&#x9;032c&lt;br&gt;&#xA;बृहद्बलं सोमदत्तं सृञ्जयं च महारथम् ।&#x9;033a&lt;br&gt;&#xA;राजानं क्षेमधन्वानं विराटद्रुपदौ तथा ॥&#x9;033c&lt;br&gt;&#xA;शिखण्डिनं च पाञ्चाल्यं धृष्टद्युम्नं च पार्षतम् ।&#x9;034a&lt;br&gt;&#xA;युधामन्युं च विक्रान्तमुत्तमौजसमेव च ॥&#x9;034c&lt;br&gt;&#xA;कौसल्यं द्रौपदेयांश्च शकुनिं चापि सौबलम् ।&#x9;035a&lt;br&gt;&#xA;अचलं वृषकं चैव भगदत्तं च पार्थिवम् ॥&#x9;035c&lt;br&gt;&#xA;कर्णं वैकर्तनं चैव सहपुत्रममर्षणम् ।&#x9;036a&lt;br&gt;&#xA;केकयांश्च महेष्वासांस्त्रिगर्तांश्च महारथान् ॥&#x9;036c&lt;br&gt;&#xA;घटोत्कचं राक्षसेन्द्रं बकभ्रातरमेव च ।&#x9;037a&lt;br&gt;&#xA;अलम्बुसं राक्षसेन्द्रं जलसन्धं च पार्थिवम् ॥&#x9;037c&lt;br&gt;&#xA;एतांश्चान्यांश्च सुबहून्पार्थिवांश्च सहस्रशः ।&#x9;038a&lt;br&gt;&#xA;घृतधाराहुतैर्दीप्तैः पावकैः समदाहयन् ||&#x9;038c&lt;br&gt;&#xA;पितृमेधाश्च केषाञ्चित्प्रावर्तन्त महात्मनाम् ।&#x9;039a&lt;br&gt;&#xA;सामभिश्चाप्यगायन्त तेऽन्वशासत चापरैः ॥&#x9;039c&lt;br&gt;&#xA;साम्नामृचां च नादेन स्त्रीणां च रुदितस्वनैः ।&#x9;040a&lt;br&gt;&#xA;कश्मलं सर्वभूतानां निशायां समपद्यत ॥&#x9;040c&lt;br&gt;&#xA;हुताश्च तत्प्रदीप्ताश्च दीप्यमानाश्च पावकाः ।&#x9;041a&lt;br&gt;&#xA;नभसीवान्वदृश्यन्त ग्रहास्तन्वभ्रसंवृताः ॥&#x9;041c&lt;br&gt;&#xA;ये चाप्यनाथास्तत्रासन्नानादेशसमागताः ।&#x9;042a&lt;br&gt;&#xA;तांश्च सर्वान्समानीय राशीकृत्वा सहस्रशः ॥&#x9;042c&lt;br&gt;&#xA;चित्वा दारुभिरव्यग्रैः प्रभूतैः स्नेहपाचितैः ।&#x9;043a&lt;br&gt;&#xA;दाहयामास तान्सर्वान्विदुरो राजशासनात् ॥&#x9;043c&lt;br&gt;&#xA;कारयित्वा क्रियास्तेषां कुरुराजो युधिष्ठिरः ।&#x9;044a&lt;br&gt;&#xA;धृतराष्ट्रं पुरस्कृत्य गङ्गामभिमुखोऽगमत् ॥ &#x9;044c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/11/027/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/11/027/</guid>
      <description>&lt;p&gt;श्रीः&#xA;अध्यायः 027&#xA;मृतानामुदकदानाय धृतराष्ट्रयुधिष्ठिरादिभिर्गङ्गातीरगमनम् ॥ 1 ॥ उदकदानारम्भे कुन्त्या युधिष्ठिरम् प्रति कर्णस्य स्वपुत्रत्वकथनपूर्वकं तस्या उदकदानचोदना ॥ 2 ॥ धृतराष्ट्रयुधिष्ठिरादिभिर्बन्धुभ्यो जलदानम् ॥ 3 ॥&#xA;वैशम्पायन उवाच &#x9;001&lt;br&gt;&#xA;ते समासाद्य गङ्गां तु शिवां पुण्यजलान्विताम् ।&#x9;001a&lt;br&gt;&#xA;ह्लादिनीं च प्रसन्नां च महारूपां महावनाम् ॥&#x9;001c&lt;br&gt;&#xA;भूषणान्युत्तरीयाणि वेष्टनान्यवमुच्य च ।&#x9;002a&lt;br&gt;&#xA;&#39;कवचानि विचित्राणि गङ्गामवजगाहिरे ॥&#39;&#x9;002c&lt;br&gt;&#xA;ततः पितॄणां भ्रातॄणां पौत्राणां स्वजनस्य च ।&#x9;003a&lt;br&gt;&#xA;पुत्राणामार्यकाणां च पतीनां च कुरुस्त्रियः ॥&#x9;003c&lt;br&gt;&#xA;उदकं चक्रिरे सर्वा रुदन्त्यो भृशदुःखिताः ।&#x9;004a&lt;br&gt;&#xA;सुहृदां चापि धर्मज्ञाः प्रचक्रुः सलिलक्रियाम् ॥&#x9;004c&lt;br&gt;&#xA;उदके क्रियमाणे तु वीराणां विरपत्निभिः ।&#x9;005a&lt;br&gt;&#xA;सूपतीर्थाऽभवद्गङ्गा भूयो विप्रससार च ॥&#x9;005c&lt;br&gt;&#xA;तन्महोदधिसङ्काशं निरानन्दमनुत्सवम् ।&#x9;006a&lt;br&gt;&#xA;वीरपत्नीभिराकीर्णं गङ्गातीरमशोभत ॥&#x9;006c&lt;br&gt;&#xA;ततः कुन्ती महाराज रुदन्ती शोककर्शिता ।&#x9;007a&lt;br&gt;&#xA;व्रीडया मन्दया वाचा पुत्रान्वचनमब्रवीत् ॥&#x9;007c&lt;br&gt;&#xA;यः स वीरो महेष्वासो रथयूथपयूथपः ।&#x9;008a&lt;br&gt;&#xA;अर्जुनेन हतः सङ्ख्ये वीरलक्षणलक्षितः ॥&#x9;008c&lt;br&gt;&#xA;यं सूतपुत्रं मन्यध्वं राधेयमिति पाण्डवाः ।&#x9;009a&lt;br&gt;&#xA;यो व्यराजच्चमूमध्ये दिवाकर इव प्रभुः ॥&#x9;009c&lt;br&gt;&#xA;प्रत्ययुध्यत वः सर्वान्पुरा यः सपदानुगान् ।&#x9;010a&lt;br&gt;&#xA;दुर्योधनबलं सर्वं यः प्रकर्षन्व्यरोचत ॥&#x9;010c&lt;br&gt;&#xA;यस्य नास्ति समो वीर्ये पृथिव्यामपि कश्चन ।&#x9;011a&lt;br&gt;&#xA;यो वृणीत यशः शूरः प्राणैरपि सदा भुवि ॥&#x9;011c&lt;br&gt;&#xA;कर्णस्य सत्यसन्धस्य सङ्ग्रामेष्वपलायिनः ।&#x9;012a&lt;br&gt;&#xA;कुरुध्वमुदकं तस्य भ्रातुरक्लिष्टकर्मणः ॥&#x9;012c&lt;br&gt;&#xA;स हि वः पूर्वजो भ्राता भास्करान्मय्यजायत ।&#x9;013a&lt;br&gt;&#xA;कुण्डली कवची शूरो दिवाकरसमप्रभः ॥&#x9;013c&lt;br&gt;&#xA;श्रुत्वा तु पाण्डवाः सर्वे मातुर्वचनमप्रियम् ।&#x9;014a&lt;br&gt;&#xA;कर्णमेवानुशोचन्तो भूयश्चात्यातुरा भवन् ॥&#x9;014c&lt;br&gt;&#xA;ततः स पुरुषव्याघ्रः कुन्तीपुत्रो युधिष्ठिरः ।&#x9;015a&lt;br&gt;&#xA;उवाच मातरं वीरो निःश्वसन्निव पन्नगः ॥&#x9;015c&lt;br&gt;&#xA;यः शरोर्मिर्ध्वजावर्तो महाभुजमहाग्रहः ।&#x9;016a&lt;br&gt;&#xA;तलशब्दप्रणुदितो महारथमहाह्रदः ॥&#x9;016c&lt;br&gt;&#xA;यस्येषुपातमासाद्य कोऽन्यस्तिष्ठेद्धनञ्जयात् ।&#x9;017a&lt;br&gt;&#xA;कथं पुत्रो भवत्याः स देवगर्भः पुराऽभवत् ।&#x9;017c&lt;br&gt;&#xA;&#39;कुण्डली कवची शूरो दिवाकरसमप्रभः ॥&#x9;017e&lt;br&gt;&#xA;यस्य बाहुप्रतापेन तापिताः सर्वतो वयम् ।&#x9;018a&lt;br&gt;&#xA;तमग्निमिव वस्त्रेण कथं छादितवत्यसि ॥&#x9;018c&lt;br&gt;&#xA;यस्य बाहुप्रभावेन वैरमस्मास्वरोचयत् ।&#x9;019a&lt;br&gt;&#xA;सुयोधनस्तु तं ज्येष्ठं कथं नोदितवत्यसि ॥&#x9;019c&lt;br&gt;&#xA;तथा कर्णं महेष्वासं धार्तराष्ट्रैरुपासितम् ।&#x9;020a&lt;br&gt;&#xA;उपासितं यथाऽस्माभिर्बलं गाण्डीवधन्वनः ॥&#x9;020c&lt;br&gt;&#xA;भूमिपानां च सर्वेषां बलं बलवतां वरः ।&#x9;021a&lt;br&gt;&#xA;नान्यः कुन्तीसुतात्कर्णादगृह्णाद्रथिनो रथी ॥&#x9;021c&lt;br&gt;&#xA;स नः प्रथमजो भ्राता सर्वशस्त्रभृतां वरः ।&#x9;022a&lt;br&gt;&#xA;असूत तं भवत्यग्रे कथमद्भुतविक्रमम् ॥&#x9;022c&lt;br&gt;&#xA;अहो भवत्या मन्त्रस्य गूहनेन वयं हताः ।&#x9;023a&lt;br&gt;&#xA;निधनेन हि कर्णस्य पीडितास्तु सबान्धवाः ॥&#x9;023c&lt;br&gt;&#xA;अभिमन्योर्विनाशेन द्रौपदेयवधेन च ।&#x9;024a&lt;br&gt;&#xA;पाञ्चालानां विनाशेन कुरूणां घातनादपि ॥&#x9;024c&lt;br&gt;&#xA;ततः शतगुणं दुःखमिदमापतितं महत् ।&#x9;025a&lt;br&gt;&#xA;कर्णमेवानुशोचामि दह्याम्यग्नाविवाहितः ॥&#x9;025c&lt;br&gt;&#xA;नेह स्म किञ्चिदप्राप्यं भवेदपि दिवि स्थितम् ।&#x9;026a&lt;br&gt;&#xA;न चेदं वैशसं घोरकं कौरवान्तकरं भवेत् ॥&#x9;026c&lt;br&gt;&#xA;एवं विलप्य बहुलं धर्मराजो युधिष्ठिरः ।&#x9;027a&lt;br&gt;&#xA;व्यरुदच्छनकै राजंश्चकारास्योदकं प्रभुः ॥&#x9;027c&lt;br&gt;&#xA;ततो विनेदुः सहसा स्त्रियस्ताः खलु सर्वशः ।&#x9;028a&lt;br&gt;&#xA;अभितो याः स्थितास्तत्र तस्मिन्नुदककर्मणि ॥&#x9;028c&lt;br&gt;&#xA;तत आनाययामास कर्णस्य सपरिच्छदाः ।&#x9;029a&lt;br&gt;&#xA;स्त्रियः कुरुपतिर्धीमान्भ्रातुः प्रेम्णा युधिष्ठिरः ॥&#x9;029c&lt;br&gt;&#xA;स ताभिः सह धर्मात्मा प्रेतकृत्यमनन्तरम् ।&#x9;030a&lt;br&gt;&#xA;&#39;सर्वं चकार कर्णस्य विधिवद्भूरिदक्षिणम् ॥&#x9;030c&lt;br&gt;&#xA;स राजा धृतराष्ट्रश्च कृत्वा जलमतन्द्रितः ।&#x9;031a&lt;br&gt;&#xA;समुत्ततार गङ्गाया भार्यया सह भारत ॥&#39;&#x9;031c&lt;br&gt;&#xA;[पापेनासौ मया श्रेष्ठो भ्राता ज्ञातिर्निपातितः ।&#x9;032a&lt;br&gt;&#xA;अतो मनसि यद्गुह्यं स्त्रीणां तन्न भविष्यति ॥&#x9;032c&lt;br&gt;&#xA;इत्युक्त्वा स तु गङ्गाया उत्तताराकुलेन्द्रियः ।&#x9;033a&lt;br&gt;&#xA;भ्रातृभिः सहितः सर्वैर्गङ्गातीरमुपेयिवान् ॥] &#x9;033c&lt;/p&gt;</description>
    </item>
  </channel>
</rss>
