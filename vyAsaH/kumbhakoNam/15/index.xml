<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;१५ on महाभारते विश्वासटिप्पन्यः</title>
    <link>https://vishvAsa.github.io/mahAbhAratam/vyAsaH/kumbhakoNam/15/</link>
    <description>Recent content in &#43;१५ on महाभारते विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/mahAbhAratam/vyAsaH/kumbhakoNam/15/index.xml" rel="self" type="application/rss+xml" />
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/15/001/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/15/001/</guid>
      <description>&lt;p&gt;अध्यायः 001&lt;/p&gt;&#xA;&lt;p&gt;युधिष्ठिरेण राज्यपरिपालनम् ॥ 1 ॥ कुन्तीद्रौपद्यादिभिर्गान्धार्यां श्वश्रूवद्वर्तनम् ॥ 2 ॥ भीमवर्जमर्जुनादिभिर्युधिष्ठिरशासनेन विशेषतो धृतराष्ट्रानुवर्तनम् ॥ 3 ॥&lt;/p&gt;&#xA;&lt;p&gt;श्रीवेदव्यासाय नमः ।&#x9;000&lt;br&gt;&#xA;नारायणं नमस्कृत्य नरं चैव नरोत्तमम् ।&#x9;001a&lt;br&gt;&#xA;देवीं सरस्वतीं व्यासं ततो जयमुदीरयेत् ॥&#x9;001c&lt;br&gt;&#xA;जनमेजय उवाच ।&#x9;001&lt;br&gt;&#xA;प्राप्य पैतामहं राज्यं मम पूर्वपितामहाः ।&#x9;001a&lt;br&gt;&#xA;कथमासन्महाराजे धृतराष्ट्रे महात्मनि ॥&#x9;001c&lt;br&gt;&#xA;स तु राजा हतामात्यो हतपुत्रो निराश्रयः ।&#x9;002a&lt;br&gt;&#xA;कथमासीद्धतैश्वर्यो गान्धारी च तपस्विनी ॥&#x9;002c&lt;br&gt;&#xA;कियन्तं चैव कालं ते मम पूर्वपितामहाः ।&#x9;003a&lt;br&gt;&#xA;स्थिता राज्ये महात्मानस्तन्मे व्याख्यातुमर्हसि ॥&#x9;003c&lt;br&gt;&#xA;वैशम्पायन उवाच ।&#x9;004&lt;br&gt;&#xA;प्राप्य राज्यं महात्मानः पाण्डवा हतशत्रवः ।&#x9;004a&lt;br&gt;&#xA;धृतराष्ट्रं पुरस्कृत्य पृथिवीं पर्यपालयन् ॥&#x9;004c&lt;br&gt;&#xA;धृतराष्ट्रमुपातिष्ठद्विदुरः सञ्जयस्तथा ।&#x9;005a&lt;br&gt;&#xA;वैश्यापुत्रश्च मेधावी युयुत्सुः कुरुसत्तम ॥&#x9;005c&lt;br&gt;&#xA;पाण्डवाः सर्वकार्येषु पर्यपृच्छन्त तं नृपम् ।&#x9;006a&lt;br&gt;&#xA;चक्रुस्तेनाभ्यनुज्ञाता वर्षाणि दश पञ्च च ॥&#x9;006c&lt;br&gt;&#xA;सदाऽभिगम्य ते वीराः पर्युपासन्त तं नृपम् ।&#x9;007a&lt;br&gt;&#xA;पादाभिवादनं कृत्वा धर्मराजमते स्थिताः ॥&#x9;007c&lt;br&gt;&#xA;ते मूर्ध्नि समुपाघ्राताः सर्वकार्याणि चक्रिरे ।&#x9;008a&lt;br&gt;&#xA;कुन्तिभोजसुता चैव गान्धारीमन्ववर्तत ॥&#x9;008c&lt;br&gt;&#xA;द्रौपदी च सुभद्रा च याश्चान्याः पाण्डवस्त्रियः ।&#x9;009a&lt;br&gt;&#xA;समां वृत्तिमवर्तन्त तयोः श्वश्र्वोर्यथाविधि ॥&#x9;009c&lt;br&gt;&#xA;शयनानि महार्हाणि वासांस्याभरणानि च ।&#x9;010a&lt;br&gt;&#xA;राजार्हाणि च सर्वाणि भक्ष्यभोज्यान्यनेकशः ॥&#x9;010c&lt;br&gt;&#xA;युधिष्ठिरो महाराज धृतराष्ट्रेऽभ्युपाहरत् ।&#x9;011a&lt;br&gt;&#xA;तथैव कुन्ती गान्धार्यां गुरुवृत्तिमवर्तत ॥&#x9;011c&lt;br&gt;&#xA;विदुरः सञ्जयश्चैव युयुत्सुश्चैव कौरव ।&#x9;012a&lt;br&gt;&#xA;उपासते स्म तं वृद्धं हतपुत्रं जनाधिपम् ॥&#x9;012c&lt;br&gt;&#xA;श्यालो द्रोणस्य यश्चासीद्दयितो ब्राह्मणो महान् ।&#x9;013a&lt;br&gt;&#xA;स च तस्मिन्महेष्वासः कृपः समभवत्तदा ॥&#x9;013c&lt;br&gt;&#xA;व्यासश्च भगवान्नित्यमासाञ्चक्रे नृपेण ह ।&#x9;014a&lt;br&gt;&#xA;कथाः कुर्वन्पुराणर्षिर्देवर्षिपितृरक्षसाम् ॥&#x9;014c&lt;br&gt;&#xA;धर्मयुक्तानि कार्याणि व्यवहारान्वितानि च ।&#x9;015a&lt;br&gt;&#xA;धृतराष्ट्राभ्यनुज्ञातो विदुरस्तान्यकारयत् ॥&#x9;015c&lt;br&gt;&#xA;सामन्तेभ्यः प्रियाण्यस्य कार्याणि सुबहून्यपि ।&#x9;016a&lt;br&gt;&#xA;प्राप्यन्तेऽर्थेः सुलघुभिः सुनयाद्विदुरस्य वै ॥&#x9;016c&lt;br&gt;&#xA;अकरोद्बन्धमोक्षं च वध्यानां मोक्षणं तथा ।&#x9;017a&lt;br&gt;&#xA;न च धर्मसुतो राजा कदाचित्किञ्चिदब्रवीत् ॥&#x9;017c&lt;br&gt;&#xA;विहारयात्रासु पुनः कुरुराजो युधिष्ठिरः ।&#x9;018a&lt;br&gt;&#xA;सर्वान्कामानुपस्थाप्य धृतराष्ट्रे न्यवेदयत् ॥&#x9;018c&lt;br&gt;&#xA;आरालिकाः सूपकारा रागषाडविकास्तथा ।&#x9;019a&lt;br&gt;&#xA;उपातिष्ठन्त राजानं धृतराष्ट्रं यथापुरम् ॥&#x9;019c&lt;br&gt;&#xA;वासांसि च महार्हाणि माल्यानि विविधानि च ।&#x9;020a&lt;br&gt;&#xA;उपाजह्रुर्यथाकालं धृतराष्ट्रस्य पाण्डवाः ॥&#x9;020c&lt;br&gt;&#xA;मैरेयमधुमांसानि पानकानि लघूनि च ।&#x9;021a&lt;br&gt;&#xA;चित्रान्भक्ष्यविकारांश्च चक्रुस्तस्य यथा पुरा ॥&#x9;021c&lt;br&gt;&#xA;ये चापि पृथिवीपालाः समाजग्मुस्ततस्ततः ।&#x9;022a&lt;br&gt;&#xA;उपातिष्ठन्त ते सर्वे कौरवेन्द्रं यथापुरा ॥&#x9;022c&lt;br&gt;&#xA;कुन्ती च द्रौपदी चैव सात्वती च यशस्विनी ।&#x9;023a&lt;br&gt;&#xA;उलूपी नागकन्या च देवी चित्राङ्गदा तथा ॥&#x9;023c&lt;br&gt;&#xA;धृष्टकेतोश्च भगिनी जरासन्धसुता तथा ।&#x9;024a&lt;br&gt;&#xA;एताश्चान्याश्च बह्व्यो वै योषितः पुरुषर्षभ ।&#x9;024c&lt;br&gt;&#xA;किङ्कराः पर्युपातिष्ठन्सर्वाः सुबलजां तथा ॥&#x9;024e&lt;br&gt;&#xA;यथा पुत्रवियुक्तोऽयं न किञ्चिद्दुःखमाप्नुयात् ।&#x9;025a&lt;br&gt;&#xA;इति तानन्वशाद्भातॄन्नित्यमेव युधिष्ठिरः ॥&#x9;025c&lt;br&gt;&#xA;एवं ते धर्मराजस्य श्रुत्वा वचनमर्थवत् ।&#x9;026a&lt;br&gt;&#xA;सविशेषमवर्तन्त भीममेकं तदा विना ॥&#x9;026c&lt;br&gt;&#xA;न हि तत्तस्य वीरस्य हृदयादपसर्पति ।&#x9;027a&lt;br&gt;&#xA;धृतराष्ट्रस्य दुर्बुद्ध्या यद्वृत्तं द्यूतमण्डले ॥ ॥&#x9;027c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/15/002/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/15/002/</guid>
      <description>&lt;p&gt;अध्यायः 002&lt;/p&gt;&#xA;&lt;p&gt;युधिष्ठिरेण नागराणां धृतराष्ट्रानुशासनपूर्वकं सहभ्रातृभिरप्रमादेन तत्परितोषणम् ॥ 1 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;br&gt;&#xA;एवं सम्पूजितो राजा पाण्डवैरम्बिकासुतः ।&#x9;001a&lt;br&gt;&#xA;विजहार यथापूर्वमृषिभिः पर्युपस्थितः ॥&#x9;001c&lt;br&gt;&#xA;ब्रह्मदेयाग्रहारांश्च प्रददौ स कुरूद्वहः ।&#x9;002a&lt;br&gt;&#xA;तच्च कुन्तीसुतो राजा सर्वमेवान्वमोदत ॥&#x9;002c&lt;br&gt;&#xA;आनृशंस्यपरो राजा प्रीयमाणो युधिष्ठिरः ।&#x9;003a&lt;br&gt;&#xA;उवाच स तदा भ्रातॄनमात्यांश्च महीपतिः ।&#x9;003c&lt;br&gt;&#xA;मया चैव भवद्भिश्च मान्य एष नराधिपः ॥&#x9;003e&lt;br&gt;&#xA;निदेशे धृतराष्ट्रस्य यस्तिष्ठति स मे सुहृत् ।&#x9;004a&lt;br&gt;&#xA;विपरीतश्च मे शत्रुर्नियम्यश्च भवेन्नरः ॥&#x9;004c&lt;br&gt;&#xA;परिवृत्तेषु चाहःसु पुत्राणां श्राद्धकर्मणि ।&#x9;005a&lt;br&gt;&#xA;ददौ च राजा वित्तानि यावदस्य चिकीर्षितम् ॥&#x9;005c&lt;br&gt;&#xA;ततः स राजा कौरव्यो धृतराष्ट्रो महामनाः ।&#x9;006a&lt;br&gt;&#xA;ब्राह्मणेभ्यो यथार्हेभ्यो ददौ वित्तान्यनेकशः ॥&#x9;006c&lt;br&gt;&#xA;धर्मराजश्च भीमश्च सव्यसाची यमावपि ।&#x9;007a&lt;br&gt;&#xA;तत्सर्वमन्ववर्तन्त धृतराष्ट्रव्यपेक्षया ॥&#x9;007c&lt;br&gt;&#xA;कथं नु राजा वृद्धः स पुत्रपौत्रवधार्दितः ।&#x9;008a&lt;br&gt;&#xA;शोकमस्मत्कृतं प्राप्य न म्रियेतेति चिन्त्य ते ॥&#x9;008c&lt;br&gt;&#xA;यावद्धि कुरुवीरस्य जीवत्पुत्रस्य वै सुखम् ।&#x9;009a&lt;br&gt;&#xA;तावत्सुखमवाप्नोति भोगांश्चैव व्यवस्थितान् ॥&#x9;009c&lt;br&gt;&#xA;ततस्ते सहिताः पञ्च भ्रातरः पाण्डुनन्दनाः ।&#x9;010a&lt;br&gt;&#xA;तथाशीलाः समातस्थुर्धृतराष्ट्रस्य शासने ॥&#x9;010c&lt;br&gt;&#xA;धृतराष्ट्रश्च तान्सर्वान्विनीतान्नियमे स्थितान् ।&#x9;011a&lt;br&gt;&#xA;शिष्यवृत्तिं समापन्नान्गुरुवत्प्रत्यपद्यत ॥&#x9;011c&lt;br&gt;&#xA;गान्धारी चैव पुत्राणां विविधैः श्राद्धकर्मभिः ।&#x9;012a&lt;br&gt;&#xA;आनृण्यमगमत्कामान्विप्रेभ्यः प्रतिपाद्य सा ॥&#x9;012c&lt;br&gt;&#xA;एवं धर्मभृतांश्रेष्ठो धर्मराजो युधिष्ठिरः ।&#x9;013a&lt;br&gt;&#xA;भ्रातृभिः सहितो धीमान्पूजयामास तं नृपम् ॥&#x9;013c&lt;br&gt;&#xA;स राजा सुमहातेजा वृद्धः कुरुकुलोद्वहः ।&#x9;014a&lt;br&gt;&#xA;न ददर्श तदा किञ्चिदप्रियं पाण्डुनन्दने ॥&#x9;014c&lt;br&gt;&#xA;वर्तमानेषु सद्वृत्तिं पाण्डवेषु महात्मसु ।&#x9;015a&lt;br&gt;&#xA;प्रीतिमानभवद्राजा धृतराष्ट्रोऽम्बिकासुतिः ॥&#x9;015c&lt;br&gt;&#xA;सौबलेयी च गान्धारी पुत्रशोकमपास्य तम् ।&#x9;016a&lt;br&gt;&#xA;सदैव प्रीतिमत्यासीत्तनयेषु निजेष्विव ॥&#x9;016c&lt;br&gt;&#xA;प्रियाण्येव तु कौरव्यो नाप्रियाणि कुरूद्वहः ।&#x9;017a&lt;br&gt;&#xA;वैचित्र्यवीर्ये नृपतौ समाचरत सर्वदा ॥&#x9;017c&lt;br&gt;&#xA;यद्यद्ब्रूते च किञ्चित्स धृतराष्ट्रो जनाधिपः ।&#x9;018a&lt;br&gt;&#xA;गुरु वा लघु वा कार्यं गान्धारी च तपस्विनी ॥&#x9;018c&lt;br&gt;&#xA;तं स राजा महाराज पाण्डवानां धुरन्धरः ।&#x9;019a&lt;br&gt;&#xA;पूजयित्वा वचस्तत्तदकार्षीत्परवीरहा ॥&#x9;019c&lt;br&gt;&#xA;तेन तस्याभवत्प्रीतो वृत्तेन स नराधिपः ।&#x9;020a&lt;br&gt;&#xA;अन्वतप्यत संस्मृत्य पुत्रं तं मन्दचेतसम् ॥&#x9;020c&lt;br&gt;&#xA;सदा च प्रातरुत्थाय कृतजप्यः शुचिर्नृपः ।&#x9;021a&lt;br&gt;&#xA;आशास्ते पाण्डुपुत्राणां समरेष्वपराजयम् ॥&#x9;021c&lt;br&gt;&#xA;ब्राह्मणान्स्वस्तिवाच्याथ हुत्वा चैव हुताशनम् ।&#x9;022a&lt;br&gt;&#xA;आयूंषि पाण्डुपुत्राणामाशंसत नराधिपः ॥&#x9;022c&lt;br&gt;&#xA;न तां प्रीतिं परामाप पुत्रेभ्यः स तदा पुरा ।&#x9;023a&lt;br&gt;&#xA;यां प्रीतिं पाण्डुपुत्रेभ्यः सदाऽवाप नराधिपः ।&#x9;023c&lt;br&gt;&#xA;ब्राह्मणानां यथा वृत्तः क्षत्रियाणां यथाविधः ।&#x9;024a&lt;br&gt;&#xA;तथा विट्शूद्रसङ्घानामभवत्स प्रियस्तदा ॥&#x9;024c&lt;br&gt;&#xA;यच्च किञ्चित्तदा पापं धृतराष्ट्रसुतैः कृतम् ।&#x9;025a&lt;br&gt;&#xA;अकृत्वा हृदि तत्पापं तं नृपं सोन्ववर्तत ॥&#x9;025c&lt;br&gt;&#xA;यः कश्चिदपि यत्किञ्चित्प्रमादादम्बिकासुते ।&#x9;026a&lt;br&gt;&#xA;कुरुते द्वेष्यतामेति स कौन्तेयस्य धीमतः ॥&#x9;026c&lt;br&gt;&#xA;न राज्ञो धृतराष्ट्रस्य न च दुर्योधनस्य वै ।&#x9;027a&lt;br&gt;&#xA;उवाच दुष्कृतं कश्चिद्युधिष्ठिरभयान्नरः ॥&#x9;027c&lt;br&gt;&#xA;धृत्या तुष्टो नरेन्द्रः स गान्धारी विदुरस्तथा ।&#x9;028a&lt;br&gt;&#xA;अजातशत्रोर्वृत्तेन न तु भीमस्य पार्थिवः ॥&#x9;028c&lt;br&gt;&#xA;अन्ववर्तत भीमोऽपि निश्चितो धर्मजं नृपम् ।&#x9;029a&lt;br&gt;&#xA;धृतराष्ट्रं च सम्प्रेक्ष्य सदा भवति दुर्मनाः ॥&#x9;029c&lt;br&gt;&#xA;राजानमनुवर्तन्त धर्मपुत्रममित्रहा ।&#x9;030a&lt;br&gt;&#xA;अन्ववर्तत सङ्क्रुद्धो हृदयेन पराङ्मुखः ॥ ॥&#x9;030c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/15/003/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/15/003/</guid>
      <description>&lt;p&gt;अध्यायः 003&lt;/p&gt;&#xA;&lt;p&gt;भीमसेनपरुषभाषणश्रवणान्निर्वेदमुपगतवता धृतराष्ट्रेण सहगान्धार्या वनगमनाध्यवसायः ॥ 1 ॥ तथा सकलपौरानयनेन तेषु स्वाध्यवसायनिवेदनम् ॥ 2 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;br&gt;&#xA;युधिष्ठिरस्य नृपतेर्दुर्योधनपितुस्तदा ।&#x9;001a&lt;br&gt;&#xA;नान्तरं ददृशू राज्ये पुरुषाः प्रणयं प्रति ॥&#x9;001c&lt;br&gt;&#xA;यदा तु कौरवो राजा पुत्रं सस्मार बालिशम् ।&#x9;002a&lt;br&gt;&#xA;तदा भीमं हृदा राजन्नपध्याति स पार्थिवः ॥&#x9;002c&lt;br&gt;&#xA;कौरवश्चैव भीमश्च हृदाऽन्योन्यमवर्तताम् ।&#x9;003a&lt;br&gt;&#xA;ध्यायन्तौ श्लक्ष्णया वाचा त्वन्योन्यमभितिष्ठताम् ||&#x9;003c&lt;br&gt;&#xA;अप्रकाशं व्यलीकानि चकारास्य वृकोदरः ।&#x9;004a&lt;br&gt;&#xA;आज्ञां प्रत्यहरच्चापि कृतकैः पुरुषैः सदा ॥&#x9;004c&lt;br&gt;&#xA;स्मरन्दुर्मन्त्रितं तस्य वृत्तान्यप्यस्य कानिचित् ।&#x9;005a&lt;br&gt;&#xA;&#39;असकृच्चाप्युवाचेदं हतास्ते मन्दचेतसः ॥&#39;&#x9;005c&lt;br&gt;&#xA;अथ भीमः सुहृन्मध्ये बाहुशब्दं तथाऽकरोत् ।&#x9;006a&lt;br&gt;&#xA;संश्रवे धृतराष्ट्रस्य गान्धार्याश्चाप्यमर्षणः ॥&#x9;006c&lt;br&gt;&#xA;स्मृत्वा दुर्योधनं शत्रुं कर्णदुःशासनावपि ।&#x9;007a&lt;br&gt;&#xA;प्रोवाचेदं सुसंरब्धो भीमः सपरुषं वचः ॥&#x9;007c&lt;br&gt;&#xA;अन्धस्य नृपतेः पुत्रा मया परिघबाहुना ।&#x9;008a&lt;br&gt;&#xA;नीता लोकममुं सर्वे नानाशस्त्रास्त्रयोधिनः ॥&#x9;008c&lt;br&gt;&#xA;इमौ तौ परिघप्रख्यौ भुजौ मम दुरासदौ ।&#x9;009a&lt;br&gt;&#xA;ययोरन्तरमासाद्य धार्तराष्ट्राः क्षयं गताः ॥&#x9;009c&lt;br&gt;&#xA;ताविमौ चन्दनेनाक्तौ वन्दनीयौ च मे भुजौ ।&#x9;010a&lt;br&gt;&#xA;याभ्यां दुर्योधनो नीतः क्षयं ससुतबान्धवः ॥&#x9;010c&lt;br&gt;&#xA;एताश्चान्याश्च विविधाः शल्यभूता नराधिपः ।&#x9;011a&lt;br&gt;&#xA;वृकोदरस्य ता वाचः श्रुत्वा निर्वेदमागमत् ॥&#x9;011c&lt;br&gt;&#xA;सा च बुद्धिमती देवी कालपर्यायवेदिनी ।&#x9;012a&lt;br&gt;&#xA;गान्धारी सर्वधर्मज्ञा तान्यलीकानि शुश्रुवे ।&#x9;012c&lt;br&gt;&#xA;&#39;कुन्तीं वर्यां तु संवीक्ष्य शापे नास्याकरोन्मतिम्&#39;॥&#x9;012e&lt;br&gt;&#xA;ततः पञ्चदशे वर्षे समतीते नराधिपः ।&#x9;013a&lt;br&gt;&#xA;राजा निर्वेदमापेदे भीमवाग्बाणपीडितः ॥&#x9;013c&lt;br&gt;&#xA;&#39;सुखासक्तं कृच्छ्रपरं ज्ञात्वा चैव युधिष्ठिरम् ।&#x9;014a&lt;br&gt;&#xA;तपोयोगात्तपस्तप्तुं मनश्चक्रे महामतिः ॥&#39;&#x9;014c&lt;br&gt;&#xA;नान्वबुध्यत तद्राजा कुन्तीपुत्रो युधिष्ठिरः ।&#x9;015a&lt;br&gt;&#xA;श्वेताश्वो वाऽथ कुन्ती वा द्रौपदी वा यशस्विनी ॥&#x9;015c&lt;br&gt;&#xA;माद्रीपुत्रौ च भीमस्य मतं तावन्ववर्तताम् ।&#x9;016a&lt;br&gt;&#xA;राज्ञस्तु चित्तं रक्षन्तौ नोचतुः स्वयमप्रियम् ॥&#x9;016c&lt;br&gt;&#xA;ततः समानयामास धृतराष्ट्रः सुहृज्जनम् ।&#x9;017a&lt;br&gt;&#xA;बाष्पसन्दिग्धमत्यर्थमिदमाह च तान्भृशम् ॥&#x9;017c&lt;br&gt;&#xA;विदितं भवतामेतद्यथा वृत्तः कुरुक्षयः ।&#x9;018a&lt;br&gt;&#xA;ममापराधात्तत्सर्वमिति ज्ञेयं तु कौरवाः ॥&#x9;018c&lt;br&gt;&#xA;योऽहं दुष्टमतिं मन्दो ज्ञातीनां भयवर्धनम् ।&#x9;019a&lt;br&gt;&#xA;दुर्योधनं कौरवाणामाधिपत्येऽभ्यषेचयम् ।&#x9;019c&lt;br&gt;&#xA;यच्चाहं वासुदेवस्य नाश्रौषं वाक्यमर्थवत् ॥&#x9;019e&lt;br&gt;&#xA;वध्यतां साध्वयं पापः सामात्य इति दुर्मतिः ।&#x9;020a&lt;br&gt;&#xA;पुत्रस्नेहाभिभूतस्तु हितमुक्तो मनीषिभिः ॥&#x9;020c&lt;br&gt;&#xA;विदुरेणाथ भीष्मेण द्रोणेन च कृपेण च ।&#x9;021a&lt;br&gt;&#xA;पदेपदे भगवता व्यासेन च महात्मना ।&#x9;021c&lt;br&gt;&#xA;सञ्जयेनाथ गान्धार्या तदिदं तप्यते मया ॥&#x9;021e&lt;br&gt;&#xA;यच्चाहं पाण्डुपुत्रेषु गुणवत्सु महात्मसु ।&#x9;022a&lt;br&gt;&#xA;न न्यस्तवाञ्श्रियं दीप्तां पितृपैतामहीमिमाम् ॥&#x9;022c&lt;br&gt;&#xA;विनाशं पश्यमानो हि सर्वराज्ञां गदाग्रजः ।&#x9;023a&lt;br&gt;&#xA;एतच्छ्रेयस्तु परमममन्यत जनार्दनः ॥&#x9;023c&lt;br&gt;&#xA;सोहमेतान्यलीकानि दुर्वृत्तान्यात्मनस्तदा ।&#x9;024a&lt;br&gt;&#xA;हृदये शल्यभूतानि धारयामि सहस्रशः ॥&#x9;024c&lt;br&gt;&#xA;विशेषतस्तु दह्यामि वर्षे पञ्चदशेऽद्य वै ।&#x9;025a&lt;br&gt;&#xA;अस्य पापस्य शुद्ध्यर्थं नियतोऽस्मि सुदुर्मतिः ॥&#x9;025c&lt;br&gt;&#xA;चतुर्थे नियते काले कदाचिदपि चाष्टमे ।&#x9;026a&lt;br&gt;&#xA;तृष्णाविनयनं भुञ्जे गान्धारी वेद तन्मम ॥&#x9;026c&lt;br&gt;&#xA;करोत्याहारमिति मां सर्वः परिजनः सदा ।&#x9;027a&lt;br&gt;&#xA;युधिष्ठिरभयादेति भृशं तप्यति पाण्डवः ॥&#x9;027c&lt;br&gt;&#xA;भूमौ शये जप्यपरो दर्भेष्वजिनसंवृतः।&#x9;028a&lt;br&gt;&#xA;नियमव्यपदेशेन गान्धारी च यशस्विनी ॥&#x9;028c&lt;br&gt;&#xA;अहं पुत्रशतं वीरं सङ्ग्रामेष्वपलायिनम् ।&#x9;029a&lt;br&gt;&#xA;नानुतप्ये हतं तत्र क्षत्रधर्मं हि तं विदुः ॥&#x9;029c&lt;br&gt;&#xA;इत्युक्त्वा धर्मराजानमभ्यभाषत कौरवः ।&#x9;030a&lt;br&gt;&#xA;भद्रं ते यादवीमातर्वचश्चेदं निबोध मे ॥&#x9;030c&lt;br&gt;&#xA;सुखमध्युषितः पुत्र त्वया सुपरिपालितः ।&#x9;031a&lt;br&gt;&#xA;मया दानानि दत्तानि श्राद्धानि च पुनःपुनः ॥&#x9;031c&lt;br&gt;&#xA;प्रकृष्टं च मया पुत्र पुण्यं चीर्णं यथाबलम् ।&#x9;032a&lt;br&gt;&#xA;गान्धारी हतपुत्रेयं धैर्येणोदीक्षते च माम् ॥&#x9;032c&lt;br&gt;&#xA;द्रौपद्या ह्यपकर्तारस्तव चैश्वर्यहारिणः ।&#x9;033a&lt;br&gt;&#xA;समतीता नृशंसास्ते स्वधर्मेण हता युधि ॥&#x9;033c&lt;br&gt;&#xA;न तेषु प्रतिकर्तव्यं पश्यामि कुरुनन्दन ।&#x9;034a&lt;br&gt;&#xA;सर्वे शस्त्रजिताल्ँलोकान्गतास्तेऽभिमुखं हताः ॥&#x9;034c&lt;br&gt;&#xA;आत्मनस्तु हितं पुण्यं प्रतिकर्तव्यमद्य ते ।&#x9;035a&lt;br&gt;&#xA;गान्धार्याश्चैव राजेन्द्र तदनुज्ञातुमर्हसि ॥&#x9;035c&lt;br&gt;&#xA;त्वं तु शस्त्रभृतां श्रेष्ठः सततं धर्मवत्सलः ।&#x9;036a&lt;br&gt;&#xA;राजा गुरुः प्राणभृतां तस्मादेतद्ब्रवीम्यहम् ॥&#x9;036c&lt;br&gt;&#xA;अनुज्ञातस्त्वया वीर संश्रयेयं वनान्यहम् ।&#x9;037a&lt;br&gt;&#xA;चीरवल्कलभृद्राजन्गान्धार्या सहितोऽनया ॥&#x9;037c&lt;br&gt;&#xA;तवाशिषः प्रयुञ्जानो भविष्यामि वनेचरः ।&#x9;038a&lt;br&gt;&#xA;उचितं नः कुले तात सर्वेषां भरतर्षभ ।&#x9;038c&lt;br&gt;&#xA;पुत्रेष्वैश्वर्यमाधाय वयसोऽन्ते वनं नृप ॥&#x9;038e&lt;br&gt;&#xA;तत्राहं वायुभक्षो वा निराहारोऽपि वा वसन् ।&#x9;039a&lt;br&gt;&#xA;पत्न्या सहानया वीर चरिष्यामि तपः परम् ॥&#x9;039c&lt;br&gt;&#xA;त्वं चापि फलभाक्तात तपसः पार्थिवो ह्यसि ।&#x9;040a&lt;br&gt;&#xA;फलभाजो हि राजानः कल्याणस्येतरस्य वा ॥ ॥&#x9;040c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/15/004/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/15/004/</guid>
      <description>&lt;p&gt;अध्यायः 004&lt;/p&gt;&#xA;&lt;p&gt;धुतराष्ट्रेण युधिष्ठिरं प्रति स्वस्य वनगमनाभ्यनुज्ञानप्रार्थना ॥ 1 ॥ युधिष्ठिरेण धृतराष्ट्रानुशोचनपूर्वकं तत्प्रतिषेधने व्यासेन युधिष्ठिरचोदनाय तत्रागमनम् ॥ 2 ॥&lt;/p&gt;&#xA;&lt;p&gt;युधिष्ठिर उवाच ।&#x9;001&lt;br&gt;&#xA;न मां प्रीणयते राज्यं त्वय्येवं दुःखिते नृप ।&#x9;001a&lt;br&gt;&#xA;धिङ्मामस्तु सुदुर्बुद्धिं राज्यसक्तं प्रमादिनम् ॥&#x9;001c&lt;br&gt;&#xA;गृहे वसन्तं दुःखार्तमुपवासकृशं भृशम् ।&#x9;002a&lt;br&gt;&#xA;यताहारं क्षितिशयं नाविदं भ्रातृभिः सह ॥&#x9;002c&lt;br&gt;&#xA;अहोऽस्मि वञ्चितो मूढो भवता गूढबुद्धिना ।&#x9;003a&lt;br&gt;&#xA;विश्वासयित्वा पूर्वं मां यदिदं दुःखमश्नुथाः ॥&#x9;003c&lt;br&gt;&#xA;किं मे राज्येन भोगैर्वा किं यज्ञैः किं सुखेन वा ।&#x9;004a&lt;br&gt;&#xA;यस्य मे त्वं महीपाल दुखान्येतान्यवाप्तवान् ॥&#x9;004c&lt;br&gt;&#xA;पीडितं चापि जानामि राज्यमात्मानमेव च ।&#x9;005a&lt;br&gt;&#xA;अनेन वचसा तेऽद्य दुःखितस्य जनेश्वर ॥&#x9;005c&lt;br&gt;&#xA;भवान्पिता भवान्माता भवान्नः परमो गुरुः ।&#x9;006a&lt;br&gt;&#xA;भवता विप्रहीणा वै क्वनु तिष्ठामहे वयम् ॥&#x9;006c&lt;br&gt;&#xA;औरसो भवतः पुत्रो युयुत्सुर्नृपसत्तम ।&#x9;007a&lt;br&gt;&#xA;अस्तु राजा महाराज यमन्यं मन्यते भवान् ॥&#x9;007c&lt;br&gt;&#xA;अहं वनं गमिष्यामि भवान्राजा प्रशास्त्विदम् ।&#x9;008a&lt;br&gt;&#xA;न मामयशसा दग्धं भूयस्त्वं दग्धुमर्हसि ॥&#x9;008c&lt;br&gt;&#xA;नाहं राजा भवान्राजा भवता परवानहम् ।&#x9;009a&lt;br&gt;&#xA;कथं गुरुं त्वां धर्मज्ञमनुज्ञातुमिहोत्सहे ॥&#x9;009c&lt;br&gt;&#xA;न मन्युर्हृदि नः कश्चित्सुयोधनकृतेऽनघ ।&#x9;010a&lt;br&gt;&#xA;भवितव्यं तथा तद्धि वयं चान्ये च मोहिताः ॥&#x9;010c&lt;br&gt;&#xA;वयं पुत्रा हि भवतो यथा दुर्योधनादयः ।&#x9;011a&lt;br&gt;&#xA;गान्धारी चैव कुन्ती च निर्विशेषे मते मम ॥&#x9;011c&lt;br&gt;&#xA;स मां त्वं यदि राजेन्द्र परित्यज्य गमिष्यसि ।&#x9;012a&lt;br&gt;&#xA;पृष्ठतस्त्वनुयास्यामि सत्यमात्मानमालभे ॥&#x9;012c&lt;br&gt;&#xA;इयं हि वसुसम्पूर्णा मही सागरमेखला ।&#x9;013a&lt;br&gt;&#xA;भवता विप्रहीणस्य न मे प्रीतिकरी भवेत् ॥&#x9;013c&lt;br&gt;&#xA;भवदीयमिदं सर्वं शिरसा त्वां प्रसादये ।&#x9;014a&lt;br&gt;&#xA;त्वदधीनाः स्म राजेन्द्र व्येतु ते मानसो ज्वरः ॥&#x9;014c&lt;br&gt;&#xA;भवितव्यमनुप्राप्तो मन्ये त्वं वसुधाधिप ।&#x9;015a&lt;br&gt;&#xA;दिष्ट्या शुश्रूषमाणस्त्वां मोक्षिष्ये मनसो ज्वरं ॥&#x9;015c&lt;br&gt;&#xA;धृतराष्ट्र उवाच ।&#x9;016&lt;br&gt;&#xA;तापस्ये मे मनस्तात वर्तते कुरुनन्दन ।&#x9;016a&lt;br&gt;&#xA;उचितं च कुलेऽस्माकमरण्यगमनं प्रभो ॥&#x9;016c&lt;br&gt;&#xA;चिरमध्युषितः पुत्र चिरं शुश्रूषितस्त्वया ।&#x9;017a&lt;br&gt;&#xA;वृद्धं मामप्यनुज्ञातुमर्हसि त्वं नराधिप ॥&#x9;017c&lt;br&gt;&#xA;वैशम्पायन उवाच ।&#x9;018&lt;br&gt;&#xA;इत्युक्त्वा धर्मराजानं वेपमानं कृताञ्जलिम् ।&#x9;018a&lt;br&gt;&#xA;उवाच विदुरं राजा धृतराष्ट्रोऽम्बिकासुतः ॥&#x9;018c&lt;br&gt;&#xA;सञ्जयं च महात्मानं कृपं चापि महारथम् ।&#x9;019a&lt;br&gt;&#xA;अनुनेतुमिहेच्छामि भवद्भिर्वसुधाधिपम् ॥&#x9;019c&lt;br&gt;&#xA;म्लायते मे मनो हीदं मुखं च परिशुष्यति ।&#x9;020a&lt;br&gt;&#xA;वयसा च प्रकृष्टेन वाग्व्यायामेन चैव ह ॥&#x9;020c&lt;br&gt;&#xA;इत्युक्त्वा स तु धर्मात्मा वृद्धो राजा कुरूद्वहः ।&#x9;021a&lt;br&gt;&#xA;गान्धारीं शिश्रिये धीमान्सहसैव गतासुवत् ॥&#x9;021c&lt;br&gt;&#xA;तं तु दृष्ट्वा समासीनं विसञ्ज्ञमिव कौरवम् ।&#x9;022a&lt;br&gt;&#xA;आर्तिं राजाऽगमत्तीव्रां कौन्तेयः परवीरहा ॥&#x9;022c&lt;br&gt;&#xA;युधिष्ठिर उवाच ।&#x9;023&lt;br&gt;&#xA;यस्य नागसहस्रेण शतसङ्ख्येन वै बलम् ।&#x9;023a&lt;br&gt;&#xA;सोऽयं नारीं व्यपाश्रित्य शेते राजा गतासुवत् ॥&#x9;023c&lt;br&gt;&#xA;आयसी प्रतिमा येन भीमसेनस्य सा पुरा ।&#x9;024a&lt;br&gt;&#xA;चूर्णीकृता बलवता सोबलामाश्रितः स्त्रियम् ॥&#x9;024c&lt;br&gt;&#xA;धिगस्तु मामधर्मज्ञं धिग्बुद्धिं धिक्च मे श्रुतम् ।&#x9;025a&lt;br&gt;&#xA;यत्कृते पृथिवीपालः शेतेऽयमतथोचितः ॥&#x9;025c&lt;br&gt;&#xA;अहमप्युपवत्स्यामि यथैवायं गुरुर्मम ।&#x9;026a&lt;br&gt;&#xA;यदि राजा न भुङ्क्तेऽयं गान्धारी च यशस्विनी ॥&#x9;026c&lt;br&gt;&#xA;वैशम्पायन उवाच ।&#x9;027&lt;br&gt;&#xA;ततोऽस्य पाणिना राजञ्जलशीतेन पाण्डवः ।&#x9;027a&lt;br&gt;&#xA;उरो मुखं च शनकैः पर्यमार्जत धर्मवित् ॥&#x9;027c&lt;br&gt;&#xA;तेन रत्नौषधिमता पुण्येन च सुगन्धिना ।&#x9;028a&lt;br&gt;&#xA;पाणिस्पर्शेन राज्ञः स राजा सञ्ज्ञामवाप ह ॥&#x9;028c&lt;br&gt;&#xA;स्पृशन्तं पाणिना भूयः परिष्यज्य च पाण्डवम् ।&#x9;029a&lt;br&gt;&#xA;&#39;उवाच राजा धर्मज्ञो धृतराष्ट्रः शुभं वचः ॥&#39;&#x9;029c&lt;br&gt;&#xA;जीवामीवातिसंस्पर्शात्तव राजीवलोचन ।&#x9;030a&lt;br&gt;&#xA;मूर्धानं च तवाघ्रातुमिच्छामि मनुजाधिप ।&#x9;030c&lt;br&gt;&#xA;पाणिभ्यां हि परिस्प्रष्टुं प्राणानां हितमात्मनि ॥&#x9;030e&lt;br&gt;&#xA;अष्टमो ह्यद्य कालोऽयमाहारस्य कृतस्य मे ।&#x9;031a&lt;br&gt;&#xA;येनाहं कुरुशार्दूल शक्नोमि न विचेष्टितुम् ॥&#x9;031c&lt;br&gt;&#xA;व्यायामश्चायमत्यर्थं कृतस्त्वामभियाचता ।&#x9;032a&lt;br&gt;&#xA;ततो ग्लानमनास्तात नष्टसञ्ज्ञ इवाभवम् ॥&#x9;032c&lt;br&gt;&#xA;तवामृतसुखस्पर्शं हस्तस्पर्शमिमं प्रभो ।&#x9;033a&lt;br&gt;&#xA;लब्ध्वा सञ्जीवितोऽस्मीति मन्ये कुरुकुलोद्वह ॥&#x9;033c&lt;br&gt;&#xA;वैशम्पायन उवाच ।&#x9;034&lt;br&gt;&#xA;एवमुक्तस्तु कौन्तेयः पित्रा ज्येष्ठेन भारत ।&#x9;034a&lt;br&gt;&#xA;पस्पर्श सर्वगात्रेषु स्नेहार्द्रस्तं शनैस्तदा ॥&#x9;034c&lt;br&gt;&#xA;उपलभ्य ततः प्राणान्धृतराष्ट्रो महीपतिः ।&#x9;035a&lt;br&gt;&#xA;बाहुभ्यां सम्परिष्वज्य मूर्ध्न्याजिघ्रत पाण्डवम् ॥&#x9;035c&lt;br&gt;&#xA;विदुरादयश्च ते सर्वे रुरुदुर्दुःखिता भृशम् ।&#x9;036a&lt;br&gt;&#xA;अतिदुःखात्तु राजानं नोचुः किञ्चन पाण्डवम् ॥&#x9;036c&lt;br&gt;&#xA;गान्धारी त्वेव धर्मज्ञा मनसोद्वहती भृशम् ।&#x9;037a&lt;br&gt;&#xA;दुःखान्यधारयद्राजन्मैवमित्येव चाब्रवीत् ॥&#x9;037c&lt;br&gt;&#xA;इतरास्तु स्त्रियः सर्वाः कुन्त्या सह सुदःखिताः ।&#x9;038a&lt;br&gt;&#xA;नेत्रैरागतविक्लेदैः परिवार्य स्थिताऽभवन् ॥&#x9;038c&lt;br&gt;&#xA;अथाब्रवीत्पुनर्वाक्यं धृतराष्ट्रो युधिष्ठिरम् ।&#x9;039a&lt;br&gt;&#xA;अनुजानीहि मां राजंस्तापस्ये भरतर्षभ ॥&#x9;039c&lt;br&gt;&#xA;ग्लायते मे मनस्तात भूयोभूयः प्रजल्पतः ।&#x9;040a&lt;br&gt;&#xA;न मामतः परं पुत्र परिक्लेष्टुमिहार्हसि ॥&#x9;040c&lt;br&gt;&#xA;तस्मिंस्तु कौरवेन्द्रे तं तथा ब्रुवति पाण्डवम् ।&#x9;041a&lt;br&gt;&#xA;सर्वेषामवरोधानामार्तनादो महानभूत् ॥&#x9;041c&lt;br&gt;&#xA;दृष्ट्वा कृशं विवर्णं च राजानमतथोचितम् ॥&#x9;042a&lt;br&gt;&#xA;उपवासपरिश्रान्तं त्वगस्थिपरिवारितम् ॥&#x9;042c&lt;br&gt;&#xA;धर्मपुत्रः स्वपितरं परिष्वज्य महाप्रभुम् ।&#x9;043a&lt;br&gt;&#xA;शोकजं बाष्पमुत्सृज्य पुनर्वचनमब्रवीत् ॥&#x9;043c&lt;br&gt;&#xA;न कामये नरश्रेष्ठ जीवितं पृथिवीं तथा ।&#x9;044a&lt;br&gt;&#xA;यथा तव प्रियं राजंश्चिकीर्षामि परन्तप ॥&#x9;044c&lt;br&gt;&#xA;यदि चाहमनुग्राह्यो भवतो दयितोऽपि वा ।&#x9;045a&lt;br&gt;&#xA;क्रियतां तावदाहारस्ततो वेत्स्याम्यहं परम् ॥&#x9;045c&lt;br&gt;&#xA;ततोऽब्रवीन्महातेजा धृतराष्ट्रो युधिष्ठिरम् ।&#x9;046a&lt;br&gt;&#xA;अनुज्ञातस्त्वया पुत्र भुञ्जीयामिति कामये ॥&#x9;046c&lt;br&gt;&#xA;इति ब्रुवति राजेन्द्रे धृतराष्ट्रे युधिष्ठिरम् ।&#x9;047a&lt;br&gt;&#xA;ऋषिः सत्यवतीपुत्रो व्यासोऽभ्येत्य वचोऽब्रवीत् ॥ ॥&#x9;047c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/15/005/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/15/005/</guid>
      <description>&lt;p&gt;अध्यायः 005&lt;/p&gt;&#xA;&lt;p&gt;व्यासेन युधिष्ठिरं प्रति सहेतूपन्यासं धृतराष्ट्रस्य वनगमनाभ्यनुज्ञानचोदनापूर्वकं स्वाश्रमगमनम् ॥ 1 ॥ युधिष्ठिरेण धृतराष्ट्रं प्रति कृच्छ्रेण तदभ्यनुज्ञानाङ्गीकरणम् ॥ 2 ॥&lt;/p&gt;&#xA;&lt;p&gt;व्यास उवाच ।&#x9;001&lt;br&gt;&#xA;युधिष्ठिर महाबाहो यथाऽऽह कुरुनन्दनः ।&#x9;001a&lt;br&gt;&#xA;धृतराष्ट्रो महातेजास्तत्कुरुष्वाविचारयन् ॥&#x9;001c&lt;br&gt;&#xA;अयं हि वृद्धो नृपतिर्हतपुत्रो विशेषतः ।&#x9;002a&lt;br&gt;&#xA;नेदं कृच्छ्रं चिरतरं सहेदिति मतिर्मम ॥&#x9;002c&lt;br&gt;&#xA;गान्धारी च महाभागा प्राज्ञा करुणवेदिनी ।&#x9;003a&lt;br&gt;&#xA;पुत्रशोकं महाराज धैर्येणोद्वहते भृशम् ॥&#x9;003c&lt;br&gt;&#xA;अहमप्येतदेव त्वां ब्रवीमि कुरु मे वचः ।&#x9;004a&lt;br&gt;&#xA;अनुज्ञां लभतां राजा मा वृथेह मरिष्यति ॥&#x9;004c&lt;br&gt;&#xA;&#39;स्वस्थो भवत्वयं धीमान्वनेषु मधुगन्धिषु ।&#39;&#x9;005a&lt;br&gt;&#xA;राजर्षीणां पुराणानामनुयातु गतिं नृपः । &#x9;005c&lt;br&gt;&#xA;राजर्षीणां हि सर्वेषामन्ते वनमुपाश्रयः ॥&#x9;005e&lt;br&gt;&#xA;वैशम्पायन उवाच ।&#x9;006&lt;br&gt;&#xA;इत्युक्तः स तदा राजा व्यासेनाद्भुतकर्मणा ।&#x9;006a&lt;br&gt;&#xA;प्रत्युवाच महातेजा धर्मराजो महामुनिम् ॥&#x9;006c&lt;br&gt;&#xA;भगवानेव नो मान्यो भगवानेव नो गुरुः ।&#x9;007a&lt;br&gt;&#xA;भगवानस्य राज्यस्य कुलस्य च परायणम् ॥&#x9;007c&lt;br&gt;&#xA;अहं तु पुत्रो भगवन्पिता राजा गुरुश्च मे ।&#x9;008a&lt;br&gt;&#xA;निदेशवर्ती च पितुः पुत्रो भवति धर्मतः ॥&#x9;008c&lt;br&gt;&#xA;वैशम्पायन उवाच ।&#x9;009&lt;br&gt;&#xA;इत्युक्तः स तु तं प्राह व्यासो वेदविदांवरः ।&#x9;009a&lt;br&gt;&#xA;युधिष्ठिरं महातेजाः पुनरेव महाकविः ॥&#x9;009c&lt;br&gt;&#xA;एवमेतन्महाभाग यथा वदसि भारत ।&#x9;010a&lt;br&gt;&#xA;राजाऽयं वृद्धतां प्राप्तः प्रमाणे परमे स्थितः ॥&#x9;010c&lt;br&gt;&#xA;सोऽयं मयाऽभ्यनुज्ञातस्त्वया च पृथिवीपतिः ।&#x9;011a&lt;br&gt;&#xA;करोतु स्वमभिप्रायं मा स्म विघ्नकरो भव ॥&#x9;011c&lt;br&gt;&#xA;एष एव परो धर्मो राजर्षीणां युधिष्ठिर ।&#x9;012a&lt;br&gt;&#xA;समरे वा भवेन्मृत्युर्वने वा विधिपूर्वकम् ॥&#x9;012c&lt;br&gt;&#xA;पित्रा तु तव राजेन्द्र पाण्डुना पृथिवीक्षिता ।&#x9;013a&lt;br&gt;&#xA;शिष्यभूतेन राजाऽयं गुरुवत्पर्युपासितः ॥&#x9;013c&lt;br&gt;&#xA;क्रतुभिर्दक्षिणावद्भी रत्नपर्वतशोभितैः ।&#x9;014a&lt;br&gt;&#xA;महद्भिरिष्टं गौर्भुक्ता प्रजाश्च परिपालिताः ॥&#x9;014c&lt;br&gt;&#xA;पुत्रसंस्थं च विपुलं राज्यं विप्रोषिते त्वयि ।&#x9;015a&lt;br&gt;&#xA;त्रयोदशसमा भुक्तं दत्तं च विविधं वसु ॥&#x9;015c&lt;br&gt;&#xA;त्वया चायं नरव्याघ्र गुरुशुश्रूषयाऽनघ ।&#x9;016a&lt;br&gt;&#xA;आराधितः स भृत्येन गान्धारी च यशस्विनी ॥&#x9;016c&lt;br&gt;&#xA;अनुजानीहि पितरं समयोऽस्य तपोविधौ ।&#x9;017a&lt;br&gt;&#xA;न मन्युर्विद्यते चास्य सुसूक्ष्मोऽपि युधिष्ठिर ॥&#x9;017c&lt;br&gt;&#xA;वैशम्पायन उवाच ।&#x9;018&lt;br&gt;&#xA;एतावदुक्त्वा वचनमनुमान्य च पार्थिवम् ।&#x9;018a&lt;br&gt;&#xA;तथाऽस्त्विति च तेनोक्तः कौन्तेयेन ययौ वनम् ॥&#x9;018c&lt;br&gt;&#xA;गते भगवति व्यासे राजा पाण्डुसुतस्तदा ।&#x9;019a&lt;br&gt;&#xA;प्रोवाच पितरं वृद्धं मन्दं मन्दमिवानतः ॥&#x9;019c&lt;br&gt;&#xA;यदाह भगवान्व्यासो यच्चापि भवतो मतम् ।&#x9;020a&lt;br&gt;&#xA;यथाऽऽह च महेष्वासः कृपो विदुर एव च ॥&#x9;020c&lt;br&gt;&#xA;युयुत्सुः सञ्जयश्चैव तत्कर्तास्म्यहमञ्जसा ।&#x9;021a&lt;br&gt;&#xA;सर्व एव हि मान्या मे कुलस्य हि हितैषिणः ॥&#x9;021c&lt;br&gt;&#xA;इदं तु याचे नृपते त्वामहं शिरसा नतः ।&#x9;022a&lt;br&gt;&#xA;क्रियतां तावदाहारस्ततो गच्छाश्रमं प्रति ॥ ॥&#x9;022c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/15/006/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/15/006/</guid>
      <description>&lt;p&gt;अध्यायः 006&lt;/p&gt;&#xA;&lt;p&gt;वनं यियासुना धृतराष्ट्रेण युधिष्ठिराय राजनीत्युपदेशः ॥ 1 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;br&gt;&#xA;ततो राज्ञाऽभ्यनुज्ञातो धृतराष्ट्रो महामनाः ।&#x9;001a&lt;br&gt;&#xA;ययौ स्वभवनं राजा गान्धार्याऽनुगतस्तदा ॥&#x9;001c&lt;br&gt;&#xA;मन्दप्राणगतिर्धीमान्कृच्छ्रादिव समुद्वहन् ।&#x9;002a&lt;br&gt;&#xA;पदानि स महीपालो जीर्णो गजपतिर्यथा ॥&#x9;002c&lt;br&gt;&#xA;तमन्वगच्छद्विदुरो विद्वान्सूतश्च सञ्जयः ।&#x9;003a&lt;br&gt;&#xA;स चापि परमेष्वासः कृपः शारद्वतस्तथा ॥&#x9;003c&lt;br&gt;&#xA;स प्रविश्य गृहं राजा कृतपूर्वाह्णिकक्रियः ।&#x9;004a&lt;br&gt;&#xA;तर्पयित्वा द्विजश्रेष्ठानाहारमकरोत्तदा ॥&#x9;004c&lt;br&gt;&#xA;गान्धारी चैव धर्मज्ञा कुन्त्या सह मनस्विनी ।&#x9;005a&lt;br&gt;&#xA;वधूभिरुपचारेण पूजिताऽभुङ्क्त भारत ॥&#x9;005c&lt;br&gt;&#xA;कृताहारं कृताहाराः सर्वे ते विदुरादयः ।&#x9;006a&lt;br&gt;&#xA;पाण्डवाश्च कुरुश्रेष्ठमुपातिष्ठन्त तं नृपम् ॥&#x9;006c&lt;br&gt;&#xA;ततोऽब्रवीन्महाराजः कुन्तीपुत्रमुपह्वरे ।&#x9;007a&lt;br&gt;&#xA;निषण्णं पाणिना पृष्ठे संस्पृशन्नम्बिकासुतः ॥&#x9;007c&lt;br&gt;&#xA;अप्रमादस्त्वया कार्यः सर्वथा कुरुनन्दन ।&#x9;008a&lt;br&gt;&#xA;अष्टाङ्गे राजशार्दूल राज्ये धर्मपुरस्कृते ॥&#x9;008c&lt;br&gt;&#xA;तत्तु शक्यं महाराज रक्षितुं पाण्डुनन्दन ।&#x9;009a&lt;br&gt;&#xA;राज्यं धर्मेण कौन्तेय विद्वानसि निबोध तत् ॥&#x9;009c&lt;br&gt;&#xA;विद्यावृद्धान्सदैव त्वमुपासीथा युधिष्ठिर ।&#x9;010a&lt;br&gt;&#xA;शृणुयास्ते च यद्ब्रूयुः कुर्याश्चैवाविचारयन् ॥&#x9;010c&lt;br&gt;&#xA;प्रातरुत्थाय तान्राजन्पूजयित्वा यथाविधि ।&#x9;011a&lt;br&gt;&#xA;कृत्यकाले समुत्पन्ने पृच्छेथाः कार्यमात्मनः ॥&#x9;011c&lt;br&gt;&#xA;ते तु सम्मानिता राजंस्त्वया लोकहितार्थिना ।&#x9;012a&lt;br&gt;&#xA;प्रवक्ष्यन्ति हितं तात सर्वथा तव भारत ॥&#x9;012c&lt;br&gt;&#xA;इन्द्रियाणि च सर्वाणि वाजिवत्परिपालय ।&#x9;013a&lt;br&gt;&#xA;हितायैव भविष्यन्ति रक्षितं द्रविणं यथा ॥&#x9;013c&lt;br&gt;&#xA;अमात्यानुपधातीतान्पितृपैतामहाञ्शुचीन् ।&#x9;014a&lt;br&gt;&#xA;दान्तान्कर्मसु सर्वेषु मुख्यान्मुख्येषु योजयेः ॥&#x9;014c&lt;br&gt;&#xA;चारयेथाश्च सततं चारैरविदितः परैः ।&#x9;015a&lt;br&gt;&#xA;परीक्षितैर्बहुविधैः स्वराष्ट्रेषु परेषु च ॥&#x9;015c&lt;br&gt;&#xA;पुरं च ते सुगुप्तं स्याद्दृढप्राकारतोरणम् ।&#x9;016a&lt;br&gt;&#xA;अट्टाट्टालकसम्बाधं षट्पदं सर्वतो दिशम् ॥&#x9;016c&lt;br&gt;&#xA;तस्य द्वाराणि सर्वाणि पर्याप्तानि बृहन्ति च ।&#x9;017a&lt;br&gt;&#xA;सर्वतः सुविभक्तानि यन्त्रैरारक्षितानि च ॥&#x9;017c&lt;br&gt;&#xA;पुरुषैरलमर्थस्ते विदितैः कुलशीलतः ।&#x9;018a&lt;br&gt;&#xA;आत्मा च रक्ष्यः सततं भोजनादिषु भारत ।&#x9;018c&lt;br&gt;&#xA;विहाराहारकालेषु माल्यशय्यासनेषु च ॥&#x9;018e&lt;br&gt;&#xA;स्त्रियश्च ते सुगुप्ताः स्युर्वृद्धैराप्तैरधिष्ठिताः ।&#x9;019a&lt;br&gt;&#xA;शीलवद्भिः कुलीनैश्च विद्वद्भिश्च युधिष्ठिर ॥&#x9;019c&lt;br&gt;&#xA;मन्त्रिणश्चैव कुर्वीथा द्विजान्विद्याविशारदान् ।&#x9;020a&lt;br&gt;&#xA;विनीतांश्च कुलीनांश्च धर्मार्थकुशलानृजून् ॥&#x9;020c&lt;br&gt;&#xA;तैः सार्धं मन्त्रयेथास्त्वं नात्यर्थं बहुभिः सह ।&#x9;021a&lt;br&gt;&#xA;समस्तैरपि च व्यस्तैर्व्यपदेशेन केनचित् ॥&#x9;021c&lt;br&gt;&#xA;सुसंवृतं मन्त्रगृहं स्थलं चारुह्य मन्त्रयेः ।&#x9;022a&lt;br&gt;&#xA;अरण्ये निःशलाके वा न च रात्रौ कथञ्चन ॥&#x9;022c&lt;br&gt;&#xA;वानराः पक्षिणश्चैव ये मनुष्यानुकारिणः ।&#x9;023a&lt;br&gt;&#xA;सर्वे मन्त्रगृहे वर्ज्या ये चापि जडपङ्गवः ॥&#x9;023c&lt;br&gt;&#xA;मन्त्रभेदे हि ये दोषा भवन्ति पृथिवीक्षिताम् ।&#x9;024a&lt;br&gt;&#xA;न ते शक्याः समाधातुं कथञ्चिदिति मे मतिः ॥&#x9;024c&lt;br&gt;&#xA;दोषांश्च मन्त्रभेदस्य ब्रूयास्त्वं मन्त्रिमण्डले ।&#x9;025a&lt;br&gt;&#xA;अभेदे च गुणा राजन्पुनःपुनररिन्दम ॥&#x9;025c&lt;br&gt;&#xA;पौरजानपदानां च शौचशौचे युधिष्ठिर ।&#x9;026a&lt;br&gt;&#xA;यथा स्याद्विदितं राजंस्तथा कार्यं कुरूद्वह ॥&#x9;026c&lt;br&gt;&#xA;व्यवहारश्च ते राजन्नित्यमाप्तैरधिष्ठितः ।&#x9;027a&lt;br&gt;&#xA;योज्यस्तुष्टैर्हितै राजन्नित्यं चारैरनुष्ठितः ॥&#x9;027c&lt;br&gt;&#xA;परिमाणं विदित्वा च दण्डं दण्ड्येषु भारत ।&#x9;028a&lt;br&gt;&#xA;प्रणयेयुर्यथान्यायं पुरुषास्ते युधिष्ठिर ॥&#x9;028c&lt;br&gt;&#xA;आदानरुचयश्चैव परदाराभिमर्शिनः ।&#x9;029a&lt;br&gt;&#xA;उग्रदण्डप्रधानाश्च मिथ्याव्याहारिणस्तथा ॥&#x9;029c&lt;br&gt;&#xA;आक्रोष्टारश्च लुब्धाश्च हर्तारः साहसप्रियाः ।&#x9;030a&lt;br&gt;&#xA;सभाविहारभेत्तारो वर्णानां च प्रदूषकाः ।&#x9;030c&lt;br&gt;&#xA;हिरण्यदण्ड्या वध्याश्च कर्तव्या देशकालतः ॥&#x9;030e&lt;br&gt;&#xA;&#39;अवरोधभूमौ भृत्यैश्च पानं सह विवर्जयेत् ।&#x9;031a&lt;br&gt;&#xA;आक्रोशन्त्यनुमत्तास्ते कलत्रं वाऽपि गृह्णते ॥&#x9;031c&lt;br&gt;&#xA;जिघांसन्त्यपि शस्त्रेण नष्टाः क्रीडन्ति चोत्कटाः ।&#x9;032a&lt;br&gt;&#xA;नानाक्षेपा व्याहरन्ति गम्यागम्यं न जानते ॥&#x9;032c&lt;br&gt;&#xA;अतिपानेन राजाऽपि सर्वं कोशं विनाशयेत् ।&#x9;033a&lt;br&gt;&#xA;वितरेद्गायकेभ्यश्च वृथा च द्रव्यसञ्चयम् ॥&#x9;033c&lt;br&gt;&#xA;शब्दमात्मनि दोषांश्च पिबेदेकश्च जायया ।&#x9;034a&lt;br&gt;&#xA;युक्त्या प्रकाशमयति सुवीर्यस्य विवृद्धये ॥&#39;&#x9;034c&lt;br&gt;&#xA;प्रातरेव हि पश्येथा ये कुर्युः प्रियकर्म ते ।&#x9;035a&lt;br&gt;&#xA;अलङ्कारमथो भोज्यमत ऊर्ध्वं समाचरेः ॥&#x9;035c&lt;br&gt;&#xA;पश्येथाश्च ततो योधान्सदा त्वं प्रतिहर्षयन् ।&#x9;036a&lt;br&gt;&#xA;दूतानां च चराणां च प्रदोषस्ते सदा भवेत् ॥&#x9;036c&lt;br&gt;&#xA;सदा चापररात्रान्ते भवेत्कार्यार्थनिर्णयः ।&#x9;037a&lt;br&gt;&#xA;मध्यरात्रे विहारस्ते मध्याह्ने च सदा भवेत् ॥&#x9;037c&lt;br&gt;&#xA;सर्वे त्वौपयिकाः कालाः कार्याणां भरतर्षभ ।&#x9;038a&lt;br&gt;&#xA;तथैवालङ्कृतः काले तिष्ठेथा भूरिदक्षिणः ॥&#x9;038c&lt;br&gt;&#xA;&#39;न विद्राव्य च तिष्ठेत परिहार्य विभूषणम् ।&#x9;039a&lt;br&gt;&#xA;प्रयोज्यं सर्वदैवेह मङ्गल्यं पापनाशनम् ॥&#39;&#x9;039c&lt;br&gt;&#xA;चक्रवत्तात कार्याणां पर्यायो दृश्यते सदा ।&#x9;040a&lt;br&gt;&#xA;कोशस्य निचये यत्नं कुर्वीथा न्यायतः सदा ।&#x9;040c&lt;br&gt;&#xA;विविधस्य महाराज विपरीतं विवर्जयेः ॥&#x9;040e&lt;br&gt;&#xA;चारैर्विदित्वा शत्रूंश्च ये राज्ञामन्तरैषिणः ।&#x9;041a&lt;br&gt;&#xA;तानाप्तैः पुरुषैर्दूराद्घातयेथा नराधिप ॥&#x9;041c&lt;br&gt;&#xA;कर्म दृष्ट्वाऽथ भृत्यांस्त्वं वरयेथाः कुरूद्वह ।&#x9;042a&lt;br&gt;&#xA;कारयेथाश्च कर्माणि युक्तायुक्तैरधिष्ठितैः ॥&#x9;042c&lt;br&gt;&#xA;सेनाप्रणेता च भवेत्तव तात दृढव्रतः ।&#x9;043a&lt;br&gt;&#xA;शूरः क्लेशसहश्चैव हितो भक्तश्च पूरुषः ॥&#x9;043c&lt;br&gt;&#xA;सर्वे जनपदाश्चैव तव कर्माणि पाण्डव ।&#x9;044a&lt;br&gt;&#xA;गोवद्रासभवच्चैव कुर्युर्ये व्यवहारिणः ॥&#x9;044c&lt;br&gt;&#xA;स्वरन्ध्रं पररन्ध्रं च स्वेषु चैव परेषु च ।&#x9;045a&lt;br&gt;&#xA;उपलक्षयितव्यं ते नित्यमेव युधिष्ठिर ॥&#x9;045c&lt;br&gt;&#xA;देशजाश्चैव पुरुषा विक्रान्ताः स्वेषु कर्मसु ।&#x9;046a&lt;br&gt;&#xA;यात्राभिरनुरूपाभिरनुग्राह्या हितास्त्वया ॥&#x9;046c&lt;br&gt;&#xA;गुणार्थिनां गुणः कार्यो विदुषा वै जनाधिप ।&#x9;047a&lt;br&gt;&#xA;अविचार्याश्च ते ते स्युरचला इव नित्यशः ॥ ॥&#x9;047c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/15/007/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/15/007/</guid>
      <description>&lt;p&gt;अध्यायः 007&lt;/p&gt;&#xA;&lt;p&gt;धृतराष्ट्रेण युधिष्ठिरं प्रति राजनीतिकथनम् ॥ 1 ॥&lt;/p&gt;&#xA;&lt;p&gt;धृतराष्ट्र उवाच ।&#x9;001&lt;br&gt;&#xA;मण्डलानि च बुध्येथाः परेषामात्मनस्तथा ।&#x9;001a&lt;br&gt;&#xA;उदासीनगुणानां च मध्यस्थानां च भारत ॥&#x9;001c&lt;br&gt;&#xA;चतुर्णां शत्रुजातानां सर्वेषामाततायिनाम् ।&#x9;002a&lt;br&gt;&#xA;मित्रं चामित्रमित्रं च बोद्धव्यं तेऽरिकर्शन ॥&#x9;002c&lt;br&gt;&#xA;अथ नानाजनपदा दुर्गाणि विविधानि च ।&#x9;003a&lt;br&gt;&#xA;बलानि च कुरुश्रेष्ठ भवत्येषां यथेच्छकम् ॥&#x9;003c&lt;br&gt;&#xA;ते च द्वादश कौन्तेय राजानो विविधात्मकाः ।&#x9;004a&lt;br&gt;&#xA;मन्त्रिप्रधानाश्च गुणाः षष्टिर्द्वादश च प्रभो ॥&#x9;004c&lt;br&gt;&#xA;एतन्मण्डलमित्याहुराचार्या नीतिकोविदाः ।&#x9;005a&lt;br&gt;&#xA;अत्र षाड्गुण्यमायत्तं युधिष्ठिर निबोध तत् ॥&#x9;005c&lt;br&gt;&#xA;वृद्धिक्षयौ च विज्ञेयौ स्थानं च कुरुसत्तम ।&#x9;006a&lt;br&gt;&#xA;द्विसप्तत्यां महाबाहो ततः षाड्गुण्यजा गुणाः ॥&#x9;006c&lt;br&gt;&#xA;यथा स्वपक्षो बलवान्परपक्षस्तथा बलः ।&#x9;007a&lt;br&gt;&#xA;विगृह्य शत्रून्कौन्तेय यायात्क्षितिपतिस्तदा ॥&#x9;007c&lt;br&gt;&#xA;यदा परे च बलिनः स्वपक्षश्चैव दुर्बलः ।&#x9;008a&lt;br&gt;&#xA;सार्धं विद्वांस्तदा क्षीणः परैः सन्धिं समाश्रयेत् ॥&#x9;008c&lt;br&gt;&#xA;द्रव्याणां सञ्चयश्चैव कर्तव्यः सुमहांस्तथा ।&#x9;009a&lt;br&gt;&#xA;यदा समर्थो यानाय न चिरेणैव भारत ॥&#x9;009c&lt;br&gt;&#xA;तदा सर्वं विधेयं स्यात्स्थानेन च विचारयेत् ।&#x9;010a&lt;br&gt;&#xA;भूमिरल्पफला देया विपरीतस्य भारत ॥&#x9;010c&lt;br&gt;&#xA;हिरण्यरूप्यभूयिष्ठं मित्रं क्षीणमकोशभृत् ।&#x9;011a&lt;br&gt;&#xA;विपरीतं निगृह्णीयात्स्वयं सन्धिविशारदः ॥&#x9;011c&lt;br&gt;&#xA;सन्ध्यर्थं राजपुत्रं वा लिप्सेथा भरतर्षभ ।&#x9;012a&lt;br&gt;&#xA;विपरीतं न तच्छ्रेयः पुत्र कस्याञ्चिदापदि ॥&#x9;012c&lt;br&gt;&#xA;तस्याः प्रमोक्षे यत्नं च कुर्याः सोपायमन्त्रवित् ।&#x9;013a&lt;br&gt;&#xA;प्रकृतीनां च राजेन्द्र राजा दीनान्विभावयेत् ॥&#x9;013c&lt;br&gt;&#xA;क्रमेण युगपद्बुध्वा व्यसनानां बलाबलम् ।&#x9;014a&lt;br&gt;&#xA;पीडनं स्तम्भनं चैव कोशभङ्गस्तथैव च ॥&#x9;014c&lt;br&gt;&#xA;कार्यं यत्नेन शत्रूणां स्वराज्यं रक्षता स्वयम् ।&#x9;015a&lt;br&gt;&#xA;न च हिंस्योऽभ्युपगतः सामन्तो वृद्धिमिच्छता ॥&#x9;015c&lt;br&gt;&#xA;कौन्तेय तद्धितं ते स्यात्पृथिवीं विजिगीषतः ।&#x9;016a&lt;br&gt;&#xA;गुणानां भेदने योगमीप्सेथाः सह मन्त्रिभिः ॥&#x9;016c&lt;br&gt;&#xA;साधुसङ्ग्रहणाच्चैव पापनिग्रहणात्तथा ।&#x9;017a&lt;br&gt;&#xA;आत्मसात्करणे नित्यं पालनानि गृहे तथा ।&#x9;017c&lt;br&gt;&#xA;दुर्बलाश्चैव सततं नान्वेष्टव्या बलीयसा ॥&#x9;017e&lt;br&gt;&#xA;तिष्ठेथा राजशार्दूल वैतसीं वृत्तिमास्थितः ।&#x9;018a&lt;br&gt;&#xA;यद्येनमभियायाच्च बलवान्दुर्बलं नृपः ।&#x9;018c&lt;br&gt;&#xA;सामादिभिरुपायैस्तं क्रमेण विनिवर्तयेः ।&#x9;019a&lt;br&gt;&#xA;अशक्नुवंश्च युद्धाय निष्पतेत्सह मन्त्रिभिः ॥&#x9;019c&lt;br&gt;&#xA;कोशेन पौरैर्दण्डेन ये चास्य प्रियकारिणः ।&#x9;020a&lt;br&gt;&#xA;असम्भवे तु सर्वस्य यथा मुख्येन निष्पतेत् ।&#x9;020c&lt;br&gt;&#xA;क्रमेणानेन मोक्षः स्याच्छरीरं प्रति केवलम् ॥ ॥&#x9;020e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/15/008/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/15/008/</guid>
      <description>&lt;p&gt;अध्यायः 008&lt;/p&gt;&#xA;&lt;p&gt;धृतराष्ट्रेण युधिष्ठरं प्रति राजनीतिकथनम् ॥ 1 ॥&lt;/p&gt;&#xA;&lt;p&gt;धृतराष्ट्र उवाच ।&#x9;001&lt;br&gt;&#xA;सन्धिविग्रहमप्यत्र पश्येथा राजसत्तम ।&#x9;001a&lt;br&gt;&#xA;द्वियोनिं विविधोपायं बहुकल्पं युधिष्ठिर ॥&#x9;001c&lt;br&gt;&#xA;कौरव्य पर्युपासीथाः स्थित्वा द्वैविध्यमात्मनः ।&#x9;002a&lt;br&gt;&#xA;तुष्टपुष्टजनः शत्रुरर्थवानिति च स्मरेत् ॥&#x9;002c&lt;br&gt;&#xA;पर्युपासनकाले तु विपरीतं विधीयते ।&#x9;003a&lt;br&gt;&#xA;आमर्दकाले राजेन्द्र व्यवसायस्ततोऽपरः ॥&#x9;003c&lt;br&gt;&#xA;व्यसनं भेदनं चैव शत्रूणां कारयेत्ततः ।&#x9;004a&lt;br&gt;&#xA;कर्षणं भीषणं चैव युद्धे चैव बहुक्षयम् ॥&#x9;004c&lt;br&gt;&#xA;प्रयास्यमानो नृपतिस्त्रिविधं परिचिन्तयेत् ।&#x9;005a&lt;br&gt;&#xA;आत्मनश्चैव शत्रोश्च शक्तिं शास्त्रविशारदः ॥&#x9;005c&lt;br&gt;&#xA;उत्साहप्रभुशक्तिभ्यां मन्त्रशक्त्या च भारत ।&#x9;006a&lt;br&gt;&#xA;उपपन्नो नृपो यायाद्विपरीतं च वर्जयेत् ॥&#x9;006c&lt;br&gt;&#xA;आददीत बलं राजा मौलं मित्रबलं तथा ।&#x9;007a&lt;br&gt;&#xA;अटवीबलं भृतं चैव तथा श्रेणीबलं प्रभो ॥&#x9;007c&lt;br&gt;&#xA;&#39;मित्रामित्रबलं राजन्न्यायाद्वृद्ध्युदये धृतः ।&#39;&#x9;008a&lt;br&gt;&#xA;तत्र मित्रबलं राजन्मौलं चैव विशिष्यते ।&#x9;008c&lt;br&gt;&#xA;श्रेणीबलं भृतं चैव तुल्ये एवेति मे मतिः ॥&#x9;008e&lt;br&gt;&#xA;तथाऽऽचारबलं चैव परस्परसमं नृप ।&#x9;009a&lt;br&gt;&#xA;विज्ञेयं बलकालेषु राज्ञा काल उपस्थिते ॥&#x9;009c&lt;br&gt;&#xA;आपदश्चापि बोद्धव्या बहुरूपा नराधिप ।&#x9;010a&lt;br&gt;&#xA;भवन्ति राज्ञा कौरव्य यास्ताः पृथगतः शृणु ॥&#x9;010c&lt;br&gt;&#xA;विकल्पा बहुधा राजन्नापदां पाण्डुनन्दन ।&#x9;011a&lt;br&gt;&#xA;सामादिभिरुपन्यस्य गमयेत्तान्नृपः सदा ॥&#x9;011c&lt;br&gt;&#xA;यात्रां गच्छेद्बलैर्युक्तो राजा षड्भिः परन्तप ।&#x9;012a&lt;br&gt;&#xA;युक्तश्च देशकालाभ्यां बलैरात्मगुणैस्तथा ॥&#x9;012c&lt;br&gt;&#xA;हृष्टपुष्टबलो गच्छेद्राजा वृद्ध्युदये रतः ।&#x9;013a&lt;br&gt;&#xA;अकृशश्चाप्यथो यायादनृतावपि पाण्डव ॥&#x9;013c&lt;br&gt;&#xA;तूणाश्मानं वाजिरथप्रवाहां ध्वजद्रुमैः संवृतकूलरोधसम् ।&#x9;014a&lt;br&gt;&#xA;पदातिनागैर्बहुकर्दमां नदीं सपत्ननाशे नृपतिः प्रयोजयेत् ॥&#x9;014c&lt;br&gt;&#xA;अथोपपत्त्या शकटं पद्मवज्रं च भारत ।&#x9;015a&lt;br&gt;&#xA;उशना वेद यच्छास्त्रं तत्रैतद्विहितं विभो ॥&#x9;015c&lt;br&gt;&#xA;चारयित्वा परबलं कृत्वा स्वबलदर्शनम् ।&#x9;016a&lt;br&gt;&#xA;स्वभूमौ योजयेद्युद्धं परभूमौ तथैव च ॥&#x9;016c&lt;br&gt;&#xA;बलं प्रसादयेद्राजा निक्षिपेद्बलिनो नरान् ।&#x9;017a&lt;br&gt;&#xA;ज्ञात्वा स्वविषयं तत्र सामादिभिरुपक्रमेत् ॥&#x9;017c&lt;br&gt;&#xA;सर्वथैव महाराज शरीरं धारयेदिह ।&#x9;018a&lt;br&gt;&#xA;प्रेत्य चेह च कर्तव्यमात्मनिःश्रेयसं परम् ॥&#x9;018c&lt;br&gt;&#xA;एवं कुर्वञ्शुभा वाचो लोकेऽस्मिञ्शृणु ते नृप ।&#x9;019a&lt;br&gt;&#xA;प्रेत्य स्वर्गमवाप्नोति प्रजा धर्मेण पालयन् ॥&#x9;019c&lt;br&gt;&#xA;एवं त्वया कुरुश्रेष्ठ वर्तितव्यं प्रजासु वै ।&#x9;020a&lt;br&gt;&#xA;उभयोर्लोकयोस्तात प्राप्तये नित्यमेव हि ॥&#x9;020c&lt;br&gt;&#xA;भीष्मेण सर्वमुक्तोऽसि कृष्णेन विदुरेण च ।&#x9;021a&lt;br&gt;&#xA;मयाऽप्यवश्यं वक्तव्यं प्रीत्या ते नृपसत्तम ॥&#x9;021c&lt;br&gt;&#xA;एतत्सर्वं यथान्यायं कुर्वीथा भूरिदक्षिण ।&#x9;022a&lt;br&gt;&#xA;प्रियस्तथा प्रजानां त्वं स्वर्गे सुखमवाप्स्यसि ॥&#x9;022c&lt;br&gt;&#xA;अश्वमेधसहस्रेण यो यजेत्पृथिवीपतिः ।&#x9;023a&lt;br&gt;&#xA;पालयेद्वाऽपि धर्मेण प्रजास्तुल्यं फलं लभेत् ॥ ॥&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/15/009/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/15/009/</guid>
      <description>&lt;p&gt;अध्यायः 009&lt;/p&gt;&#xA;&lt;p&gt;धृतराष्टेण युधिष्ठिरात्सकलपौरजनानयनेन स्वस्य वनजिगमिषानिवेदनपूर्वकं तान्प्रति तदभ्यनुज्ञानप्रार्थना ॥ 1 ॥&lt;/p&gt;&#xA;&lt;p&gt;युधिष्ठिर उवाच ।&#x9;001&lt;br&gt;&#xA;एवमेतत्करिष्यामि यथाऽऽत्थ पृथिवीपते ।&#x9;001a&lt;br&gt;&#xA;भूयश्चैवानुशास्योऽहं भवता पार्थिवर्षभ ॥&#x9;001c&lt;br&gt;&#xA;भीष्मे स्वर्गमनुप्राप्ते गते च मधुसूदने ।&#x9;002a&lt;br&gt;&#xA;विदुरे सञ्जये चैव कोऽन्यो मां वक्तुमर्हति ॥&#x9;002c&lt;br&gt;&#xA;यत्तु मामनुशास्तीह भवानद्य हिते स्थितः ।&#x9;003a&lt;br&gt;&#xA;कर्ताऽस्मि तन्महीपाल निर्वृतो भव पार्थिव ॥&#x9;003c&lt;br&gt;&#xA;वैशम्पायन उवाच ।&#x9;004&lt;br&gt;&#xA;एवमुक्तः स राजर्षिर्धर्मराजेन धीमता ।&#x9;004a&lt;br&gt;&#xA;कौन्तेयं समनुज्ञातुमियेष भरतर्षभ ॥&#x9;004c&lt;br&gt;&#xA;पुत्र विश्राम्यतां तावन्ममापि बलवाञ्श्रमः ।&#x9;005a&lt;br&gt;&#xA;इत्युक्त्वा प्राविशद्राजा गान्धार्या भवनं तदा ॥&#x9;005c&lt;br&gt;&#xA;तमासनगतं देवी गान्धारी धर्मचारिणी ।&#x9;006a&lt;br&gt;&#xA;उवाच काले कालज्ञा प्रजापतिसमं पतिम् ॥&#x9;006c&lt;br&gt;&#xA;अनुज्ञातः स्वयं तेन व्यासेन त्वं महर्षिणा ।&#x9;007a&lt;br&gt;&#xA;युधिष्ठिरस्यानुमते कदाऽरण्यं गमिष्यसि ॥&#x9;007c&lt;br&gt;&#xA;धृतराष्ट्र उवाच ।&#x9;008&lt;br&gt;&#xA;गान्धार्यहमनुज्ञातः स्वयं पित्रा महात्मना ।&#x9;008a&lt;br&gt;&#xA;युधिष्ठिरस्यानुमते गन्ताऽस्मि नचिराद्वनम् ॥&#x9;008c&lt;br&gt;&#xA;अहं हि तावत्सर्वेषां तेषां दुर्द्यूतदेविनाम् ।&#x9;009a&lt;br&gt;&#xA;पुत्राणां दातुमिच्छामि प्रेत्यभावानुगं वसु ।&#x9;009c&lt;br&gt;&#xA;सर्वप्रकृतिसान्निध्यं कारयित्वा स्ववेश्मनि ॥&#x9;009e&lt;br&gt;&#xA;वैशम्पायन उवाच ।&#x9;010&lt;br&gt;&#xA;इत्युक्त्वा धर्मराजाय प्रेषयामास वै तदा ।&#x9;010a&lt;br&gt;&#xA;स च तद्वचनात्सर्वं समानिन्ये महीपतिः ॥&#x9;010c&lt;br&gt;&#xA;ततः प्रतीतमनसो ब्राह्मणाः कुरुजाङ्गलाः ।&#x9;011a&lt;br&gt;&#xA;क्षत्रियाश्चैव वैश्याश्च शूद्राश्चैव समाययुः ॥&#x9;011c&lt;br&gt;&#xA;ततो निष्क्रम्य नृपतिस्तस्मादन्तःपुरात्तदा ।&#x9;012a&lt;br&gt;&#xA;ददृशे तं जनं सर्वं सर्वाश्च प्रकृतीस्तथा ॥&#x9;012c&lt;br&gt;&#xA;समवेतांश्च तान्सर्वान्पौराञ्जानपदांस्तथा ।&#x9;013a&lt;br&gt;&#xA;तानागतानभिप्रेक्ष्य समस्तं च सुहृज्जनम् ॥&#x9;013c&lt;br&gt;&#xA;ब्राह्मणांश्च महीपाल नानादेशसमागतान् ।&#x9;014a&lt;br&gt;&#xA;उवाच मतिमान्राजा धृतराष्ट्रोऽम्बिकासुतः ॥&#x9;014c&lt;br&gt;&#xA;भवन्तः कुरुवश्चैव चिरकालं सहोषिताः ।&#x9;015a&lt;br&gt;&#xA;परस्परस्य सुहृदः परस्परहिते रताः ॥&#x9;015c&lt;br&gt;&#xA;यदिदानीमहं ब्रूयामस्मिन्काल उपस्थिते ।&#x9;016a&lt;br&gt;&#xA;तथा भवद्भिः कर्तव्यमविचार्य वचो मम ॥&#x9;016c&lt;br&gt;&#xA;अरण्यगमने बुद्धिर्गान्धारीसहितस्य मे ।&#x9;017a&lt;br&gt;&#xA;व्यासस्यानुमते राज्ञस्तथा कुन्तीसुतस्य मे ॥&#x9;017c&lt;br&gt;&#xA;भवन्तोऽप्यनुजानन्तु मान्या वोऽभूद्विचारणा ॥&#x9;018ac&lt;br&gt;&#xA;अस्माकं भवतां चैव येयं प्रीतिर्हि शाश्वती ।&#x9;019a&lt;br&gt;&#xA;न च साऽन्येषु देशेषु राज्ञामिति मतिर्मम ॥&#x9;019c&lt;br&gt;&#xA;शान्तोऽस्मि वयसाऽनेन तथा पुत्रविनाकृतः ।&#x9;020a&lt;br&gt;&#xA;उपवासकृशश्चास्मि गान्धारीसहितोऽनघाः ॥&#x9;020c&lt;br&gt;&#xA;युधिष्ठिरगते राज्ये प्राप्तश्चास्मि सुखं महत् ।&#x9;021a&lt;br&gt;&#xA;मन्ये दुर्योधनैश्वर्याद्विशिष्टं बहुभिर्गुणैः ॥&#x9;021c&lt;br&gt;&#xA;मम चान्धस्य वृद्धस्य हतपुत्रस्य का गतिः ।&#x9;022a&lt;br&gt;&#xA;ऋते वनं महाभागास्तन्माऽनुज्ञातुमर्हथ ॥&#x9;022c&lt;br&gt;&#xA;तस्य तद्वचनं श्रुत्वा सर्वे ते कुरुजाङ्गलाः ।&#x9;023a&lt;br&gt;&#xA;बाष्पसन्दिग्धया वाचा रुरुदुर्भरतर्षभ ॥&#x9;023c&lt;br&gt;&#xA;तानविब्रुवतः किञ्चित्सर्वाञ्शोकपरायणान् ।&#x9;024a&lt;br&gt;&#xA;पुनरेव महातेजा धृतराष्ट्रोऽब्रवीदिदम् ॥ ॥&#x9;024c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/15/010/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/15/010/</guid>
      <description>&lt;p&gt;अध्यायः 010&lt;/p&gt;&#xA;&lt;p&gt;धृतराष्ट्रेण पौरान्प्रति दुर्योधनपक्षपातेन स्वकृतापनयक्षमापनम् ॥ 1 ॥ तथा युधिष्ठिरस्य तेषु न्यासतया समर्पणपूर्वकं स्वस्य वनगमनाभ्यनुज्ञानप्रार्थना ॥ 2 ॥&lt;/p&gt;&#xA;&lt;p&gt;धृतराष्ट्र उवाच ।&#x9;001&lt;br&gt;&#xA;शान्तनुः पालयामास यथावद्वसुधामिमाम् ।&#x9;001a&lt;br&gt;&#xA;तथा विचित्रवीर्यश्च भीष्मेण परिपालितः ।&#x9;001c&lt;br&gt;&#xA;पालयामास नस्तातो विदितं वो न संशयः ॥&#x9;001e&lt;br&gt;&#xA;यथा च पाण्डुर्भ्राता मे दयितो भवतामभूत् ।&#x9;002a&lt;br&gt;&#xA;स चापि पालयामास यथावत्तच्च वेत्थ ह ॥&#x9;002c&lt;br&gt;&#xA;&#39;अनन्तरं हि पितरमनुज्ञातो युधिष्ठिरः ।&#x9;003a&lt;br&gt;&#xA;नात्र किञ्चिन्मृषा जातु भाषतेति मतिर्मम ॥&#39;&#x9;003c&lt;br&gt;&#xA;मया च भवतां सम्यक् शुश्रूषा या कृताऽनघाः ।&#x9;004a&lt;br&gt;&#xA;असम्यग्वा महाभागास्तत्क्षन्तव्यमतन्द्रितैः ॥&#x9;004c&lt;br&gt;&#xA;यदा दुर्योधनेनेदं भुक्तं राज्यमकण्टकम् ।&#x9;005a&lt;br&gt;&#xA;अपि तत्र न वो मन्दो दुर्बुद्धिरपराद्धवान् ॥&#x9;005c&lt;br&gt;&#xA;तस्यापराधाद्दुर्बुद्धेरभिमानान्महीक्षिताम् ।&#x9;006a&lt;br&gt;&#xA;विमर्दः सुमहानासीदनयात्स्वकृतादथ ।&#x9;006c&lt;br&gt;&#xA;&#39;घातिताः कौरवेयाश्च पृथिवी च विनाशिता ॥&#39;&#x9;006e&lt;br&gt;&#xA;तन्मया साधु वाऽपीदं यदि वाऽसाधु वै कृतम् ।&#x9;007a&lt;br&gt;&#xA;तद्वो हृदि न कर्तव्यं मया बद्धोऽयमञ्जलिः ॥&#x9;007c&lt;br&gt;&#xA;वृद्धोऽयं हतपुत्रोऽयं दुःखितोऽयं नराधिपः ।&#x9;008a&lt;br&gt;&#xA;पूर्वराज्ञां च पुत्रोऽयमिति कृत्वाऽनुजानथ ॥&#x9;008c&lt;br&gt;&#xA;इयं च कृपणा वृद्धा हतपुत्रा तपस्विनी ।&#x9;009a&lt;br&gt;&#xA;गान्धारी पुत्रशोकार्ता तुल्यं याचति वो मया ॥&#x9;009c&lt;br&gt;&#xA;हतपुत्राविमौ वृद्धौ विदित्वा दुःखितौ तथा ।&#x9;010a&lt;br&gt;&#xA;अनुजानीत भद्रं वो व्रजाव शरणं च वः ॥&#x9;010c&lt;br&gt;&#xA;अयं च कौरवो राजा कुन्तीपुत्रो युधिष्ठिरः ।&#x9;011a&lt;br&gt;&#xA;सर्वैर्भवद्भिर्द्रष्टव्यः समेषु विषमेषु च ।&#x9;011c&lt;br&gt;&#xA;न जातु विषमं चैव गमिष्यति कदाचन ॥&#x9;011e&lt;br&gt;&#xA;चत्वारः सचिवा यस्य भ्रातरो विपुलौजसः ।&#x9;012a&lt;br&gt;&#xA;लोकपालसमा ह्येते सर्वधर्मार्थदर्शिनः ॥&#x9;012c&lt;br&gt;&#xA;&#39;चतुर्णां लोकपालानां मध्ये विपरिवर्तते ।’&#x9;013a&lt;br&gt;&#xA;ब्रह्मेव भगवानेष सर्वभूतजगत्पतिः ॥&#x9;013c&lt;br&gt;&#xA;&#39;एवमेव महाबाहुर्भीमार्जुनयमैर्वृतः ।&#39;&#x9;014a&lt;br&gt;&#xA;युधिष्ठिरो महातेजा भवतः पालयिष्यति ॥&#x9;014c&lt;br&gt;&#xA;अवश्यमेव वक्तव्यमिति कृत्वा ब्रवीमि वः ।&#x9;015a&lt;br&gt;&#xA;एष न्यासो मया दत्तः सर्वेषां वो युधिष्ठिरः ।&#x9;015c&lt;br&gt;&#xA;भवन्तोऽस्य च वीरस्य न्यासभूताः कृता मया ॥&#x9;015e&lt;br&gt;&#xA;यदेव तैः कृतं किञ्चिद्व्यलीकं वः सुतैर्मम ।&#x9;016a&lt;br&gt;&#xA;यदन्येन मदीयेन तदनुज्ञातुमर्हथ ॥&#x9;016c&lt;br&gt;&#xA;भवद्भिर्न हि मे मन्युः कृतपूर्वः कथञ्चन ।&#x9;017a&lt;br&gt;&#xA;अत्यन्तगुरुभक्तानामेषोऽञ्जलिरिदं नमः ॥&#x9;017c&lt;br&gt;&#xA;तेषामस्थिरबुद्धीनां लुब्धानां कामचारिणाम् ।&#x9;018a&lt;br&gt;&#xA;कृते याचेऽद्य वः सर्वान्गान्धारीसहितोऽनघाः ॥&#x9;018c&lt;br&gt;&#xA;इत्युक्तास्तेन ते सर्वे पौरजानपदा जनाः ।&#x9;019a&lt;br&gt;&#xA;नोचुर्बाष्पकलाः किञ्चिद्वीक्षाञ्चक्रुः परस्परम् ॥ ॥&#x9;019c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/15/011/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/15/011/</guid>
      <description>&lt;p&gt;अध्यायः 011&lt;/p&gt;&#xA;&lt;p&gt;पौरजनैर्ब्राह्मणमुखेन धृतराष्ट्रं प्रति समाश्वासनपूर्वकं कृच्छ्रेण वनगमनाभ्यनुज्ञानम् ॥ 1 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;br&gt;&#xA;एवमुक्तास्तु ते तेन पौरजानपदा जनाः ।&#x9;001a&lt;br&gt;&#xA;वृद्धेन राज्ञा कौरव्य नष्टसञ्ज्ञा इवाभवन् ॥&#x9;001c&lt;br&gt;&#xA;तूष्णीं भूतांस्ततस्तांस्तु बाष्पकण्ठान्महीपतिः ।&#x9;002a&lt;br&gt;&#xA;धृतराष्ट्रो महीपालः पुनरेवाभ्यभाषत ॥&#x9;002c&lt;br&gt;&#xA;वृद्धं च हतपुत्रं च धर्मपत्न्या सहानया ।&#x9;003a&lt;br&gt;&#xA;विलपन्तं बहुविधं कृपणं चैव सत्तमाः ॥&#x9;003c&lt;br&gt;&#xA;पित्रा स्वयमनुज्ञातं कृष्णद्वैपायनेन वै ।&#x9;004a&lt;br&gt;&#xA;वनवासाय धर्मज्ञा धर्मजेन नृपेण ह ॥&#x9;004c&lt;br&gt;&#xA;सोऽहं पुनःपुनर्याचे शिरसाऽवनतोऽनघाः ।&#x9;005a&lt;br&gt;&#xA;गान्धार्या सहितं तन्मां समनुज्ञातुमर्हथ ॥&#x9;005c&lt;br&gt;&#xA;वैशम्पायन उवाच ।&#x9;006&lt;br&gt;&#xA;तच्छ्रुत्वा कुरुराजस्य वाक्यानि करुणानि ते ।&#x9;006a&lt;br&gt;&#xA;रुरुदुः सर्वशो राजन्समेताः कुरुजाङ्गलाः ॥&#x9;006c&lt;br&gt;&#xA;उत्तरीयैः करैश्चापि सञ्छाद्य वदनानि ते ।&#x9;007a&lt;br&gt;&#xA;रुरुदुः शोकसन्तप्ता मुहूर्तं पितृमातृवत् ॥&#x9;007c&lt;br&gt;&#xA;हृदयैः शून्यभूतैस्ते धृतराष्ट्रप्रवासजम् ।&#x9;008a&lt;br&gt;&#xA;दुःखं सन्धारयन्तो हि नष्टसञ्ज्ञा इवाभवन् ॥&#x9;008c&lt;br&gt;&#xA;ते विनीय तमायासं धृतराष्ट्रवियोगजम् ।&#x9;009a&lt;br&gt;&#xA;शनैः शनैस्तदाऽन्योन्यमब्रुवन्स्वमतान्युत ॥&#x9;009c&lt;br&gt;&#xA;ततः सञ्चिन्त्य ते सर्वे वाक्यान्यथ समासतः ।&#x9;010a&lt;br&gt;&#xA;एकस्मिन्ब्राह्मणे कार्यमावेश्योचुर्नराधिपम् ॥&#x9;010c&lt;br&gt;&#xA;ततः स्वाचरणो विप्रः सम्मतोऽर्थविशारदः ।&#x9;011a&lt;br&gt;&#xA;सम्भाव्यो बह्वृचो राजन्वक्तुं समुपचक्रमे ॥&#x9;011c&lt;br&gt;&#xA;अनुमान्य महाराजं सदः समनुभाष्य च ।&#x9;012a&lt;br&gt;&#xA;विप्रः प्रगल्भो मेधावी स राजानमुवाच ह ॥&#x9;012c&lt;br&gt;&#xA;राजन्वाक्यं जनस्यास्य मयि सर्वं समर्पितम् ।&#x9;013a&lt;br&gt;&#xA;वक्ष्यामि तदहं वीर तज्जुषस्व नराधिप ॥&#x9;013c&lt;br&gt;&#xA;यथा वदसि राजेन्द्र सर्वमेतत्तथा विभो ।&#x9;014a&lt;br&gt;&#xA;नात्र मिथ्या वचः किञ्चित्सुहृत्त्वं नः परस्परम् ॥&#x9;014c&lt;br&gt;&#xA;न जात्वस्य च वंशस्य राज्ञां कश्चित्कदाचन ।&#x9;015a&lt;br&gt;&#xA;राजाऽऽसीद्यः प्रजापालः प्रजानामप्रियोऽभवत् ॥&#x9;015c&lt;br&gt;&#xA;पितृवन्मातृवच्चैव भवन्तः पालयन्ति नः ।&#x9;016a&lt;br&gt;&#xA;न च दुर्योधनः किञ्चिदयुक्तं कृतवान्नृपः ॥&#x9;016c&lt;br&gt;&#xA;&#39;प्रियाणि कुर्वन्सर्वेषामनुवृत्त्यर्थमुद्यतः ।&#39;&#x9;017a&lt;br&gt;&#xA;यथा ब्रवीति धर्मात्मा मुनिः सत्यवतीसुतः ।&#x9;017c&lt;br&gt;&#xA;तथा कुरु महाराज स हि नः परमो गुरुः ॥&#x9;017e&lt;br&gt;&#xA;त्यक्ता वयं तु भवता दुःखशोकपरायणाः ।&#x9;018a&lt;br&gt;&#xA;भविष्यामश्चिरं राजन्भवद्गुणशतैर्हृताः ॥&#x9;018c&lt;br&gt;&#xA;यथा शन्तनुना गुप्ता राज्ञा चित्राङ्गदेन च ।&#x9;019a&lt;br&gt;&#xA;भीष्मवीर्योपगूढेन पित्रा तव च पार्थिव ।&#x9;019c&lt;br&gt;&#xA;भवद्बुद्धियुजा चैव पाण्डुना पृथिवीक्षिता ॥&#x9;019e&lt;br&gt;&#xA;तथा दुर्योधनेनापि राज्ञा सुपरिपालिताः ।&#x9;020a&lt;br&gt;&#xA;न स्वल्पमपि पुत्रस्ते व्यलीकं कृतवान्नृप ॥&#x9;020c&lt;br&gt;&#xA;पितरीव सुविश्वस्तास्तस्मिन्नपि नराधिपे ।&#x9;021a&lt;br&gt;&#xA;वयसा स्म यथा सम्यग्भवतो विदितं तथा ॥&#x9;021c&lt;br&gt;&#xA;तथा वर्षसहस्राणि कुन्तीपुत्रेण धीमता ।&#x9;022a&lt;br&gt;&#xA;पाल्यमाना धृतिमता सुखं विन्दामहे नृप ॥&#x9;022c&lt;br&gt;&#xA;राजर्षीणां पुराणानां भवतां पुण्यकर्मणाम् ।&#x9;023a&lt;br&gt;&#xA;कुरुसंवरणादीनां भरतस्य च धीमतः ॥&#x9;023c&lt;br&gt;&#xA;वृत्तं समनुयात्येष धर्मात्मा भूरिदक्षिणः ।&#x9;024a&lt;br&gt;&#xA;नात्र वाच्यं महाराज सुसूक्ष्ममपि विद्यते ॥&#x9;024c&lt;br&gt;&#xA;उषिताः स्म सुखं नित्यं भवता परिपालिताः ।&#x9;025a&lt;br&gt;&#xA;सुसूक्ष्मं च व्यलीकं ते सपुत्रस्य न विद्यते ॥&#x9;025c&lt;br&gt;&#xA;यत्तु ज्ञातिविमर्देऽस्मिन्नात्थ दुर्योधनं प्रति ।&#x9;026a&lt;br&gt;&#xA;भवन्तमनुनेष्यामि तत्रापि कुरुनन्दन ॥&#x9;026c&lt;br&gt;&#xA;न तद्दुर्योधनकृतं न च तद्भवता कृतम् ।&#x9;027a&lt;br&gt;&#xA;न कर्णसौबलाभ्यां च कुरवो यत्क्षयं गताः ॥&#x9;027c&lt;br&gt;&#xA;दैवं तत्तु विजानीमो यन्न शक्यं प्रबाधितुम् ।&#x9;028a&lt;br&gt;&#xA;दैवं पुरुषकारेण न शक्यमपि बाधितुम् ॥&#x9;028c&lt;br&gt;&#xA;अक्षौहिण्यो महाराज दशाष्टौ च समागताः ।&#x9;029a&lt;br&gt;&#xA;अष्टादशाहेन हताः कुरुभिर्योधपुङ्गवैः ॥&#x9;029c&lt;br&gt;&#xA;भीष्मद्रोणकृपाद्यैश्च कर्णेन च महात्मना ।&#x9;030a&lt;br&gt;&#xA;युयुधानेन वीरेण धृष्टद्युम्नेन चाहवे ॥&#x9;030c&lt;br&gt;&#xA;चतुर्भिः पाण्डुपुत्रैश्च भीमार्जुनयमैस्तथा ।&#x9;031a&lt;br&gt;&#xA;न च क्षयोऽयं नृपते ऋते दैवबलादभूत् ॥&#x9;031c&lt;br&gt;&#xA;अवश्यमेव सङ्ग्रामे क्षत्रियेण विशेषतः ।&#x9;032a&lt;br&gt;&#xA;कर्तव्यं निधनं काले मर्तव्यं क्षत्रबन्धुना ॥&#x9;032c&lt;br&gt;&#xA;तैरियं पुरुषव्याघ्रैर्विद्याबाहुबलान्वितैः ।&#x9;033a&lt;br&gt;&#xA;पृथिवी निहता सर्वा सहया सरथद्विपा ॥&#x9;033c&lt;br&gt;&#xA;न स राज्ञां वधे सूनुः कारणं ते महात्मनाम् ।&#x9;034a&lt;br&gt;&#xA;न भवान्न च ते भृत्या न कर्णो न च सौबलः ॥&#x9;034c&lt;br&gt;&#xA;यद्विशस्ताः कुरुश्रेष्ठ राजानश्च सहस्रशः ।&#x9;035a&lt;br&gt;&#xA;सर्वं दैवकृतं विद्धि कोऽत्र किं वक्तुमर्हति ॥&#x9;035c&lt;br&gt;&#xA;गुरुर्मतो भवानस्य कृत्स्नस्य जगतः प्रभुः ।&#x9;036a&lt;br&gt;&#xA;धर्मात्मानमतस्तुभ्यमनुजानीमहे सुतम् ॥&#x9;036c&lt;br&gt;&#xA;लभतां वीरलोकं स ससहायो नराधिपः ।&#x9;037a&lt;br&gt;&#xA;द्विजाग्र्यैः समनुज्ञातस्त्रिदिवे मोदतां सुखम् ॥&#x9;037c&lt;br&gt;&#xA;प्राप्स्यते च भवान्पुण्यं धर्मे च सततं स्थितः ।&#x9;038a&lt;br&gt;&#xA;वेद धर्मं महाबाहो लौक्यं वैदिकमेव च ॥&#x9;038c&lt;br&gt;&#xA;दृष्टापदानाश्चास्माभिः पाण्डवाः पुरुषर्षभाः ।&#x9;039a&lt;br&gt;&#xA;समर्थास्त्रिदिवस्यापि पालने किं पुनः क्षितेः ॥&#x9;039c&lt;br&gt;&#xA;अनुवर्त्स्यन्ति वा धीमन्समेषु विषमेषु च ।&#x9;040a&lt;br&gt;&#xA;प्रजाः कुरुकुलश्रेष्ठ पाण्डवाञ्शीलभूषणान् ॥&#x9;040c&lt;br&gt;&#xA;ब्रह्मदेयाग्रहारांश्च पारिबर्हांश्च पार्थिवः ।&#x9;041a&lt;br&gt;&#xA;पूर्वराजातिसर्गांश्च पालयत्येव पाण्डवः ॥&#x9;041c&lt;br&gt;&#xA;दीर्घदर्शी मृदुर्दान्तः सदा वैश्रवणो यथा ।&#x9;042a&lt;br&gt;&#xA;अक्षुद्रसचिवश्चायं कुन्तीपुत्रो महामनाः ॥&#x9;042c&lt;br&gt;&#xA;अप्यमित्रे दयावांश्च शुचिश्च भरतर्षभः ।&#x9;043a&lt;br&gt;&#xA;ऋजु पश्यति मेधावी पुत्रवत्पाति नः सदा ॥&#x9;043c&lt;br&gt;&#xA;विप्रियं च जनस्यास्य संसर्गाद्धर्मजस्य वै ।&#x9;044a&lt;br&gt;&#xA;न करिष्यन्ति राजर्षे तथा भीमार्जुनादयः ॥&#x9;044c&lt;br&gt;&#xA;मन्दा मृदुषु कौरव्य तीक्ष्णेष्वाशीविषोपमाः ।&#x9;045a&lt;br&gt;&#xA;वीर्यवन्तो महात्मानः पौराणां च हिते रताः ॥&#x9;045c&lt;br&gt;&#xA;न कुन्ती न च पाञ्चाली न चोलूपी न सात्वती ।&#x9;046a&lt;br&gt;&#xA;अस्मिञ्जने करिष्यन्ति प्रतिकूलानि कर्हिचित् ॥&#x9;046c&lt;br&gt;&#xA;भवत्कृतमिमं स्नेहं युधिष्ठिरविवर्धितम् ।&#x9;047a&lt;br&gt;&#xA;न पृष्ठतः करिष्यन्ति पौरा जानपदा जनाः ॥&#x9;047c&lt;br&gt;&#xA;अधर्मिष्ठानपि सतः कुन्तीपुत्रा महारथाः ।&#x9;048a&lt;br&gt;&#xA;मानवान्पालयिष्यन्ति भूत्वा धर्मपरायणाः ॥&#x9;048c&lt;br&gt;&#xA;स राजन्मानसं दुःखमपनीय युधिष्ठिरात् ।&#x9;049a&lt;br&gt;&#xA;कुरु कार्याणि धर्म्याणि नमस्ते पुरुषर्षभ ॥&#x9;049c&lt;br&gt;&#xA;वैशम्पायन उवाच ।&#x9;050&lt;br&gt;&#xA;तस्य तद्वचनं धर्म्यमनुमान्य गुणोत्तरम् ।&#x9;050a&lt;br&gt;&#xA;साधुसाध्विति सर्वः स जनः प्रतिगृहीतवान् ॥&#x9;050c&lt;br&gt;&#xA;धृतराष्ट्रश्च तद्वाक्यमभिपूज्य पुनःपुनः ।&#x9;051a&lt;br&gt;&#xA;विसर्जयामास तदा प्रकृतीस्तु शनैःशनैः ॥&#x9;051c&lt;br&gt;&#xA;स तैः सम्पूजितो राजा शिवेनावेक्षितस्तथा ।&#x9;052a&lt;br&gt;&#xA;प्राञ्जलिः पूजयामास तं जनं भरतर्षभ ॥&#x9;052c&lt;br&gt;&#xA;ततो विवेश भवनं गान्धार्या सहितो निजम् ।&#x9;053a&lt;br&gt;&#xA;आगतायां च शर्वर्यां सुखं शेते नराधिपः ॥ ॥&#x9;053c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/15/012/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/15/012/</guid>
      <description>&lt;p&gt;अध्यायः 012&lt;/p&gt;&#xA;&lt;p&gt;धृतराष्ट्रेण भीष्मदुर्योधनादीनां श्राद्धदानाय विदुरमुखाद्युधिष्ठिरं प्रति द्रव्ययाचनम् ॥ 1 ॥ तच्छ्रवणेन विमनायमाने भीमे तद्भावज्ञेनार्जुनेन तं प्रति द्रव्ययाचने भीमेन धृतराष्ट्रापनयानुस्मारणपूर्वकं तदनङ्गीकरणम् ॥ 2 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;br&gt;&#xA;ततो रजन्यां व्युष्टायां धृतराष्ट्रोऽम्बिकासुतः ।&#x9;001a&lt;br&gt;&#xA;विदुरं प्रेषयामास युधिष्ठिरनिवेशनम् ॥&#x9;001c&lt;br&gt;&#xA;स गत्वा राजवचनादुवाचाच्युतमीश्वरम् ।&#x9;002a&lt;br&gt;&#xA;युधिष्ठिरं महातेजाः सर्वबुद्धिमतांवरः ॥&#x9;002c&lt;br&gt;&#xA;धृतराष्ट्रो महाराजो वनवासाय दीक्षितः ।&#x9;003a&lt;br&gt;&#xA;गमिष्यति वनं राजन्नागतां कार्तिकीमिमाम् ॥&#x9;003c&lt;br&gt;&#xA;स त्वां कुरुकुलश्रेष्ठ किञ्चिदर्थमभीप्सति ।&#x9;004a&lt;br&gt;&#xA;श्राद्धमिच्छति दातुं स गाङ्गेयस्य महात्मनः ॥&#x9;004c&lt;br&gt;&#xA;द्रोणस्य सोमदत्तस्य बाह्लीकस्य च धीमतः ।&#x9;005a&lt;br&gt;&#xA;पुत्राणां चैव सर्वेषां ये चान्ये सुहृदो हताः ।&#x9;005c&lt;br&gt;&#xA;यदि चाप्यनुजानीषे सैन्धवापशदस्य च ॥&#x9;005e&lt;br&gt;&#xA;एतच्छ्रुत्वा तु वचनं विदुरस्य युधिष्ठिरः ।&#x9;006a&lt;br&gt;&#xA;हृष्टः सम्पूजयामास गुडाकेशश्च पाण्डवः ॥&#x9;006c&lt;br&gt;&#xA;न च भीमो दृढक्रोधस्तद्वचो जगृहे तदा ।&#x9;007a&lt;br&gt;&#xA;विदुरस्य महातेजा दुर्योधनकृतं स्मरन् ॥&#x9;007c&lt;br&gt;&#xA;अभिप्रायं विदित्वा तु भीमसेनस्य फल्गुनः ।&#x9;008a&lt;br&gt;&#xA;किरीटी किञ्चिदानम्य तमुवाच नरर्षभम् ॥&#x9;008c&lt;br&gt;&#xA;भीम राजा पिता वृद्धो वनवासाय दीक्षितः ।&#x9;009a&lt;br&gt;&#xA;दातुमिच्छति सर्वेषां सुहृदामौर्ध्वदेहिकम् ॥&#x9;009c&lt;br&gt;&#xA;भवता निर्जितं वित्तं दातुमिच्छति कौरवः ।&#x9;010a&lt;br&gt;&#xA;भीष्मादीनां महाबाहो तदनुज्ञातुमर्हसि ॥&#x9;010c&lt;br&gt;&#xA;दिष्ट्या त्वद्य महाबाहो धृतराष्ट्रः प्रयाचते ।&#x9;011a&lt;br&gt;&#xA;याचितो यः पुराऽस्माभिः पश्य कालस्य पर्ययम् ॥&#x9;011c&lt;br&gt;&#xA;योऽसौ पृथिव्याः कृत्स्नाया भर्ता भूत्वा नराधिपः ।&#x9;012a&lt;br&gt;&#xA;परैर्विनिहतामात्यो वनं गन्तुमभीप्सति ॥&#x9;012c&lt;br&gt;&#xA;मा तेऽन्यत्पुरुषव्याघ्र दानाद्भवतु दर्शनम् ।&#x9;013a&lt;br&gt;&#xA;अयशस्यमतोऽन्यत्स्यादधर्मश्च महाभुज ॥&#x9;013c&lt;br&gt;&#xA;राजानमुपतिष्ठस्व ज्येष्ठं भ्रातरमीश्वरम् ।&#x9;014a&lt;br&gt;&#xA;अर्हस्त्वमसि दातुं वै नादातुं भरतर्षभ ॥&#x9;014c&lt;br&gt;&#xA;एवं ब्रुवाणं बीभत्सुं धर्मराजोऽप्यपूजयत् ।&#x9;015a&lt;br&gt;&#xA;भीमसेनस्तु सक्रोधमुवाच विजयं तदा ॥&#x9;015c&lt;br&gt;&#xA;वयं भीष्मस्य दास्यामः प्रेतकार्यं तु फल्गुन ।&#x9;016a&lt;br&gt;&#xA;सोमदत्तस्य नृपतेर्भूरिश्रवस एव च ॥&#x9;016c&lt;br&gt;&#xA;बाह्लीकस्य च राजर्षेर्द्रोणस्य च महात्मनः ।&#x9;017a&lt;br&gt;&#xA;अन्येषां चैव सुहृदां कुन्ती कर्णाय दास्यति ॥&#x9;017c&lt;br&gt;&#xA;श्राद्धानि पुरुषव्याघ्र मा प्रदात्कौरवो नृपः ।&#x9;018a&lt;br&gt;&#xA;इति मे वर्तते बुद्धिर्मा वो नन्दन्तु शत्रवः ॥&#x9;018c&lt;br&gt;&#xA;कष्टात्कष्टतरं यान्तु सर्वे दुर्योधनादयः ।&#x9;019a&lt;br&gt;&#xA;यैरियं पृथिवी कृत्स्ना घातिता कुलपांसनैः ॥&#x9;019c&lt;br&gt;&#xA;कुतस्त्वमद्य विस्मृत्य वैरं द्वादशवार्षिकम् ।&#x9;020a&lt;br&gt;&#xA;अज्ञातवासगमनं द्रौपदीशोकवर्धनम् ॥&#x9;020c&lt;br&gt;&#xA;क्व तदा धृतराष्ट्रस्य स्नेहोऽस्मद्गोचरो गतः ।&#x9;021a&lt;br&gt;&#xA;कृष्णाजिनोपसंवीतो हृताभरणभूषणः ।&#x9;021c&lt;br&gt;&#xA;सार्धं पाञ्चालपुत्र्या त्वं राजानमुपजग्मिवान् ॥&#x9;021e&lt;br&gt;&#xA;क्व तदा द्रोणभीष्मौ तौ सोमदत्तोऽपि वाऽभवत् ।&#x9;022a&lt;br&gt;&#xA;यत्र द्वादश वर्षाणि वने वन्येन जीवथ ।&#x9;022c&lt;br&gt;&#xA;न तदा त्वां पिता ज्येष्ठः पितृत्वेनाभिवीक्षते ॥&#x9;022e&lt;br&gt;&#xA;किं ते तद्विस्मृतं पार्थ यदेष कुलपांसनः ।&#x9;023a&lt;br&gt;&#xA;दुर्बुद्धिर्विदुरं प्राह द्यूते किं जितमित्युत ॥&#x9;023c&lt;br&gt;&#xA;तमेवंवादिनं राजा कुन्तीपुत्रो युधिष्ठिरः ।&#x9;024a&lt;br&gt;&#xA;उवाच वचनं धीमाञ्जोषमास्स्वेति भर्त्सयन् ॥ ॥&#x9;024c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/15/013/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/15/013/</guid>
      <description>&lt;p&gt;अध्यायः 013&lt;/p&gt;&#xA;&lt;p&gt;भीमे दुर्योधनादिभ्यः श्राद्धदानाय धनदानमरोचयति सति युधिष्ठिरेण विदुरं प्रति धृतराष्ट्रे निजगृहकोशाद्धनदाननिवेदनकथनम् ॥ 1 ॥&lt;/p&gt;&#xA;&lt;p&gt;अर्जुन उवाच ।&#x9;001&lt;br&gt;&#xA;भीम ज्येष्ठो गुरुर्मे त्वं नातोऽन्यद्वमुक्तुमुत्सहे ।&#x9;001a&lt;br&gt;&#xA;धृतराष्ट्रस्तु राजर्षिः सर्वथा मानमर्हति ॥&#x9;001c&lt;br&gt;&#xA;न स्मरन्त्यपराद्धानि स्मरन्ति सुकृतान्यपि ।&#x9;002a&lt;br&gt;&#xA;असम्भिन्नार्थमर्यादाः साधवः पुरुषोत्तमाः ॥&#x9;002c&lt;br&gt;&#xA;इति तस्य वचः श्रुत्वा फल्गुनस्य महात्मनः ।&#x9;003a&lt;br&gt;&#xA;विदुरं प्राह धर्मात्मा कुन्तीपुत्रो युधिष्ठिरः ॥&#x9;003c&lt;br&gt;&#xA;इदं मद्वचनात्क्षत्तः कौरवं ब्रूहि पार्थिवम् ।&#x9;004a&lt;br&gt;&#xA;यावदिच्छति पुत्राणां दातुं तावद्ददाम्यहम् ॥&#x9;004c&lt;br&gt;&#xA;भीष्मादीनां च सर्वेषां सुहृदामुपकारिणाम् ।&#x9;005a&lt;br&gt;&#xA;मम कोशादिति विभो मा भूद्भीमः सुदुर्मनाः ॥&#x9;005c&lt;br&gt;&#xA;वैशम्पायन उवाच ।&#x9;006&lt;br&gt;&#xA;इत्युक्त्वा धर्मराजस्तमर्जुनं प्रत्यपूजयत् ।&#x9;006a&lt;br&gt;&#xA;भीमसेनः कटाक्षेण वीक्षाञ्चक्रे धनञ्जयम् ॥&#x9;006c&lt;br&gt;&#xA;ततः स विदुरं धीमान्वाक्यमाह युधिष्ठिरः ।&#x9;007a&lt;br&gt;&#xA;न भीमसेने कोपं स नृपतिः कर्तुमर्हति ॥&#x9;007c&lt;br&gt;&#xA;परिक्लिष्टो हि भीमस्तु हिमवृष्ट्यातपादिभिः ।&#x9;008a&lt;br&gt;&#xA;दुःखैर्बहुविधैर्धीमानरण्ये विदितं तव ॥&#x9;008c&lt;br&gt;&#xA;किन्तु मद्वचनाद्ब्रूहि राजानं भरतर्षभम् ।&#x9;009a&lt;br&gt;&#xA;यद्यदिच्छसि यावच्च गृह्यतां मद्गृहादिति ॥&#x9;009c&lt;br&gt;&#xA;यन्मात्सर्यमयं भीमः करोति भृशदुःखितः ।&#x9;010a&lt;br&gt;&#xA;न तन्मनसि कर्तव्यमिति वाच्यः स पार्थिवः ॥&#x9;010c&lt;br&gt;&#xA;यन्ममास्ति धनं किञ्चिदर्जुनस्य च वेश्मनि ।&#x9;011a&lt;br&gt;&#xA;तस्य स्वामी महाराज इति वाच्यः स पार्थिवः ॥&#x9;011c&lt;br&gt;&#xA;ददातु राजा विप्रेभ्यो यथेष्टं क्रियतां व्ययः ।&#x9;012a&lt;br&gt;&#xA;पुत्राणां सुहृदां चैव गच्छत्वानृण्यमद्य सः ॥&#x9;012c&lt;br&gt;&#xA;इदं चापि शरीरं मे तवायत्तं जनाधिप ।&#x9;013a&lt;br&gt;&#xA;धनानि चेति विद्धि त्वं क्षत्तर्नास्त्यत्र संशयः ॥ ॥&#x9;013c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/15/014/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/15/014/</guid>
      <description>&lt;p&gt;अध्यायः 014&lt;/p&gt;&#xA;&lt;p&gt;विदुरेण धृतराष्ट्रं प्रति युधिष्ठिरेण भीष्मादीनां श्राद्धदानाय धनदानाङ्गीकरणनिवेदनम् ॥ 1 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;br&gt;&#xA;एवमुक्तस्तु राज्ञा स विदुरो बुद्धिसत्तमः ।&#x9;001a&lt;br&gt;&#xA;धृतराष्ट्रमुपेत्यैवं वाक्यमाह महार्थवत् ॥&#x9;001c&lt;br&gt;&#xA;उक्तो युधिष्ठिरो राजा भवद्वचनमादितः ।&#x9;002a&lt;br&gt;&#xA;स च संश्रुत्य वाक्यं ते प्रशशंस महाद्युतिः ॥&#x9;002c&lt;br&gt;&#xA;बीभत्सुश्च महातेजा निवेदयति ते गृहान् ।&#x9;003a&lt;br&gt;&#xA;वसु तस्य गृहे यच्च प्राणानपि च केवलान् ॥&#x9;003c&lt;br&gt;&#xA;धर्मराजश्च पुत्रस्ते राज्यं प्राणान्धनानि च ।&#x9;004a&lt;br&gt;&#xA;अनुजानाति राजर्षे यच्चान्यदपि किञ्चन ॥&#x9;004c&lt;br&gt;&#xA;भीमस्तु सर्वदुःखानि संस्मृत्य बहुलान्युत ।&#x9;005a&lt;br&gt;&#xA;कृच्छ्रादिव महाबाहुरनुजज्ञे विनिःश्वसन् ॥&#x9;005c&lt;br&gt;&#xA;स राजन्धर्मशीलेन राज्ञा बीभत्सुना तथा ।&#x9;006a&lt;br&gt;&#xA;अनुनीतो महाबाहुः सौहृदे स्थापितोऽपि च ॥&#x9;006c&lt;br&gt;&#xA;न च मन्युस्त्वया कार्य इति त्वां प्राह धर्मराट् ।&#x9;007a&lt;br&gt;&#xA;संस्मृत्य भीमस्तद्वैरं यदन्यायवदाचरत् ॥&#x9;007c&lt;br&gt;&#xA;एवम्प्रायो हि धर्मोऽयं क्षत्रियाणां नराधिप ।&#x9;008a&lt;br&gt;&#xA;शुद्धे क्षत्रियधर्मे च निरतोऽयं वृकोदरः ॥&#x9;008c&lt;br&gt;&#xA;वृकोदरकृते चाहमर्जुनश्च पुनः पुनः ।&#x9;009a&lt;br&gt;&#xA;प्रसीद याचे नृपते भवान्प्रभुरिहास्ति यत् ॥&#x9;009c&lt;br&gt;&#xA;तद्ददातु भवान्वित्तं यावदिच्छसि पार्थिव ।&#x9;010a&lt;br&gt;&#xA;त्वमीश्वरो नो राज्यस्य प्राणानामपि भारत ॥&#x9;010c&lt;br&gt;&#xA;ब्रह्मदेयाग्रहारांश्च पुत्राणामौर्ध्वदेहिकम् ।&#x9;011a&lt;br&gt;&#xA;इतो रत्नानि गाश्चैव दासीदासमजाविकम् ॥&#x9;011c&lt;br&gt;&#xA;अर्चयित्वा कुरुश्रेष्ठो ब्राह्मणेभ्यः प्रयच्छतु ।&#x9;012a&lt;br&gt;&#xA;दीनान्धकृपणेभ्यश्च तत्रतत्र नृपाज्ञया ॥&#x9;012c&lt;br&gt;&#xA;बह्वन्नरसपानाढ्याः सभा विदुर कारय ।&#x9;013a&lt;br&gt;&#xA;गवां निपानान्यन्यच्च विविधं पुण्यकं कुरु ॥&#x9;013c&lt;br&gt;&#xA;इति मामब्रवीद्राजा पार्थश्चैव धनञ्जयः ।&#x9;014a&lt;br&gt;&#xA;यदत्रानन्तरं कार्यं तद्भवान्वक्तुमर्हति ॥&#x9;014c&lt;br&gt;&#xA;इत्युक्ते विदुरेणाथ धृतराष्ट्रोऽभिनन्द्य तान् ।&#x9;015a&lt;br&gt;&#xA;मनश्चक्रे महादाने कार्तिक्यां जनमेजय ॥&#x9;015c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/15/015/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/15/015/</guid>
      <description>&lt;p&gt;अध्यायः 015&lt;/p&gt;&#xA;&lt;p&gt;धृतराष्ट्रेण भीष्मदुर्योधनाद्युद्देश्यकश्राद्धे धनवस्त्रान्नादिना ब्राह्मणादिसन्तर्पणम् ॥ 1 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;br&gt;&#xA;विदुरेणैवमुक्तस्तु धृतराष्ट्रो जनाधिपः ।&#x9;001a&lt;br&gt;&#xA;प्रीतिमानभवद्राजन्राज्ञो जिष्णोश्च कर्मणा ॥&#x9;001c&lt;br&gt;&#xA;ततोऽभिरूपान्भीष्माय ब्राह्मणानृषिसत्तमान् ।&#x9;002a&lt;br&gt;&#xA;पुत्रार्थे सुहृदां चैव स समीक्ष्य सहस्रशः ॥&#x9;002c&lt;br&gt;&#xA;कारयित्वाऽन्नपानानि यानान्याच्छादनानि च ।&#x9;003a&lt;br&gt;&#xA;सुवर्णमणिरत्नानि दासीदासपरिच्छदान् ॥&#x9;003c&lt;br&gt;&#xA;कम्बलानि च रत्नानि ग्रामान्क्षेत्रं तथा धनम् ।&#x9;004a&lt;br&gt;&#xA;सालङ्कारान्गजानश्वान्कन्याश्चैव वरस्त्रियः ॥&#x9;004c&lt;br&gt;&#xA;आदिश्यादिश्य सर्वेभ्यो ददौ स नृपसत्तमः ।&#x9;005a&lt;br&gt;&#xA;द्रोणं सङ्कीर्त्य भीष्मं च सोमदत्तं च बाह्लिकम् ॥&#x9;005c&lt;br&gt;&#xA;दुर्योधनं च राजानं पुत्रांश्चैव पृथक्पृथक् ।&#x9;006a&lt;br&gt;&#xA;जयद्रथपुरोगांश्च सुहृदश्चापि सर्वशः ॥&#x9;006c&lt;br&gt;&#xA;स श्राद्धयज्ञो ववृते बहुगोधनदक्षिणः ।&#x9;007a&lt;br&gt;&#xA;अनेकधनरत्नौघो युधिष्ठिरमते तदा ॥&#x9;007c&lt;br&gt;&#xA;अनिशं यत्र पुरुषा गणका लेखकास्तदा ।&#x9;008a&lt;br&gt;&#xA;युधिष्ठिरस्य वचनादपृच्छन्त स्म तं नृपम् ॥&#x9;008c&lt;br&gt;&#xA;आज्ञापय किमेतेभ्यः प्रदेयं दीयतामिति ।&#x9;009a&lt;br&gt;&#xA;तदुपस्थितमेवात्र वचनान्ते ददुस्तदा ॥&#x9;009c&lt;br&gt;&#xA;शते देये दशशतं सहस्रं चायुतं तथा ।&#x9;010a&lt;br&gt;&#xA;दीयते वचनाद्राज्ञः कुन्तीपुत्रस्य धीमतः ॥&#x9;010c&lt;br&gt;&#xA;एवं स वसुधाराभिर्वर्षमाणो नृपाम्बुदः ।&#x9;011a&lt;br&gt;&#xA;तर्पयामास विप्रांस्तान्वर्षन्भूमिमिवाम्बुदः ॥&#x9;011c&lt;br&gt;&#xA;ततोऽनन्तरमेवात्र सर्ववर्णान्महामते ।&#x9;012a&lt;br&gt;&#xA;अन्नपानरसौघेण प्लावयामास पार्थिवः ॥&#x9;012c&lt;br&gt;&#xA;सवस्त्रधनरत्नौघो मृदङ्गनिनदस्वनः ।&#x9;013a&lt;br&gt;&#xA;गवाश्वमकरावर्तो नानारत्नमहाकरः ॥&#x9;013c&lt;br&gt;&#xA;ग्रामाग्रहारद्वीपाढ्यो मणिहेमजलार्णवः ।&#x9;015a&lt;br&gt;&#xA;जगत्सम्प्लावयामास धृतराष्ट्रोडुपोद्धतः ॥&#x9;015c&lt;br&gt;&#xA;एवं स पुत्रपौत्राणां पितॄणामात्मनस्तथा ।&#x9;015a&lt;br&gt;&#xA;गान्धार्याश्च महाराज प्रददावौर्ध्वदेहिकम् ॥&#x9;015c&lt;br&gt;&#xA;परिश्रान्तो यदासीत्स ददद्दानान्यनेकशः ।&#x9;016a&lt;br&gt;&#xA;निवर्तयामास तदा दानयज्ञं नराधिपः ॥&#x9;016c&lt;br&gt;&#xA;एवं स राजा कौरव्यश्चक्रे दानमहाक्रतुम् ।&#x9;017a&lt;br&gt;&#xA;नटनर्तकलास्याढ्यं बह्वन्नरसदक्षिणम् ॥&#x9;017c&lt;br&gt;&#xA;दशाहमेवं दानानि दत्त्वा राजाऽम्बिकासुतः ।&#x9;018a&lt;br&gt;&#xA;बभूव पुत्रपौत्राणामनृणो भरतर्षभ ॥ ॥&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/15/016/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/15/016/</guid>
      <description>&lt;p&gt;अध्यायः 016&lt;/p&gt;&#xA;&lt;p&gt;धृतराष्ट्रेण कुन्तीस्कन्धावसक्तहस्ताया गान्धार्या अंसावलम्बनेन सशोकैः पौरैर्युधिष्ठिरादिभिश्चानुगम्यमानेन सता वनं प्रति प्रस्थानम् ॥ 1 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;br&gt;&#xA;ततः प्रभाते राजा स धृतराष्ट्रोऽम्बिकासुतः ।&#x9;001a&lt;br&gt;&#xA;आनाय्य पाण्डवान्वीरान्वनवासे कृतक्षणः ॥&#x9;001c&lt;br&gt;&#xA;गान्धारीसहितो धीमानभ्यनन्दद्यथाविधि ।&#x9;002a&lt;br&gt;&#xA;कार्तिक्यां कारयित्वेष्टिं ब्राह्मणैर्वेदपारगैः ॥&#x9;002c&lt;br&gt;&#xA;अग्निहोत्रं पुरस्कृत्य वल्कलाजिनसंवृतः ।&#x9;003a&lt;br&gt;&#xA;वधूजनवृतो राजा निर्ययौ भवनात्ततः ॥&#x9;003c&lt;br&gt;&#xA;ततः स्त्रियः कौरवपाण्डवानां याञ्चापराः कौरवराजवंश्याः ।&#x9;004a&lt;br&gt;&#xA;तासां नादः प्रादुरासीत्तदानीं वैचित्रिवीर्ये नृपतौ प्रयाते ॥&#x9;004c&lt;br&gt;&#xA;ततो लाजैः सुमनोभिश्च राजा विचित्राभिस्तद्गृहं पूजयित्वा ।&#x9;005a&lt;br&gt;&#xA;संयोज्याश्वैर्भृत्यवर्गं च सर्वं ततः समुत्सृज्य ययौ नरेन्द्रः ॥&#x9;005c&lt;br&gt;&#xA;ततो राजा प्राञ्जलिर्वेपमानो युधिष्ठिरः सस्वरं बाष्पकण्ठः ।&#x9;006a&lt;br&gt;&#xA;विनद्योच्चैर्गां महाराज साधो क्व यास्यसीत्यपतत्तात भूमौ ॥&#x9;006c&lt;br&gt;&#xA;तथाऽर्जुनस्तीव्रदुःखाभितप्तो मुहुर्मुहुर्निःश्वसन्भारताग्र्यः ।&#x9;007a&lt;br&gt;&#xA;युधिष्ठिरं मैवमित्येवमुक्त्वा निगृह्याथो दीनतरो बभूव ॥&#x9;007c&lt;br&gt;&#xA;वृकोदरः फल्गुनश्चैव वीरौ माद्रीपुत्रौ विदुरः सञ्जयश्च ।&#x9;008a&lt;br&gt;&#xA;वैश्यापुत्रः सहितो गौतमेन धौम्यो विप्राश्चान्वयुर्बाष्पकण्ठाः ॥&#x9;008c&lt;br&gt;&#xA;कुन्ती गान्धारीं बद्धनेत्रां व्रजन्तीं स्कन्धासक्तं हस्तमथोद्वहन्ती ।&#x9;009a&lt;br&gt;&#xA;राजा गान्धार्याः स्कन्धदेशेऽवसज्य पाणिं ययौ धृतराष्ट्रः प्रतीतः ॥&#x9;009c&lt;br&gt;&#xA;तथा कृष्णा द्रौपदी यादवी च बालापत्या चोत्तरा कौरवी च ।&#x9;010a&lt;br&gt;&#xA;चित्राङ्गदा याश्च काश्चित्स्त्रियोऽन्याः सार्धं राज्ञा प्रस्थितास्ता वधूभिः ॥&#x9;010c&lt;br&gt;&#xA;तासां नादो रुदतीनां तदाऽऽसीद्राजन्दुःखात्कुररीणामिवोच्चैः ।&#x9;011a&lt;br&gt;&#xA;ततो निष्पेतुर्ब्राह्मणक्षत्रियाणां विट्शूद्राणां चैव भार्याः समन्तात् ॥&#x9;011c&lt;br&gt;&#xA;तन्निर्याणे दुःखितः पौरवर्गो गजाह्वये चैव बभूव राजन् ।&#x9;012a&lt;br&gt;&#xA;यथापूर्वं गच्छतां पाण्डवानां द्यूते राजन्कौरवाणां सभायाम् ॥&#x9;012c&lt;br&gt;&#xA;या नापश्यच्चन्द्रमा नैव सूर्यो रामाः काश्चित्ताः स्म तस्मिन्नरेन्द्रे ।&#x9;013a&lt;br&gt;&#xA;महावनं गच्छति कौरवेन्द्रे शोकेनार्ता राजमार्गं प्रपेदुः ॥ ॥&#x9;013c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/15/017/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/15/017/</guid>
      <description>&lt;p&gt;अध्यायः 017&lt;/p&gt;&#xA;&lt;p&gt;धृतराष्ट्रस्य वनप्रस्थानसमये विदुरसञ्जयाभ्यामपि वनवासाय तेन सह प्रस्थानम् ॥ 1 ॥ तथा कुन्त्याऽपि युधिष्ठिरादिभिर्बहुधा प्रार्थनाभिः प्रतिषेधेनेऽपि तत्समाश्वासनपूर्वकं गान्धार्या सह वनं प्रति प्रस्थानम् ॥ 2 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;br&gt;&#xA;ततः प्रासादहर्म्येषु वसुधायां च पार्थिव ।&#x9;001a&lt;br&gt;&#xA;नारीणां च नराणां च निःस्वनः सुमहानभूत् ॥&#x9;001c&lt;br&gt;&#xA;स राजा राजमार्गेण नृनारीसङ्कुलेन च ।&#x9;002a&lt;br&gt;&#xA;कथञ्चिन्निर्ययौ धीमान्वेपमानः कृताञ्जलिः ॥&#x9;002c&lt;br&gt;&#xA;स वर्धमानद्वारेण निर्ययौ गजसाह्वयात् ।&#x9;003a&lt;br&gt;&#xA;विसर्जयामास च तं जनौघं स मुहुर्मुहुः ॥&#x9;003c&lt;br&gt;&#xA;वनं गन्तुं च विदुरो राज्ञा सह कृतक्षणः ।&#x9;004a&lt;br&gt;&#xA;सञ्जयश्च महामात्रः सूतो गावल्गणिस्तथा ॥&#x9;004c&lt;br&gt;&#xA;कृपं निवर्तयामास युयुत्सुं च महारथम् ।&#x9;005a&lt;br&gt;&#xA;धृताराष्ट्रो महीपालः परिदाप्य युधिष्ठिरे ॥&#x9;005c&lt;br&gt;&#xA;निवृत्ते पौरवर्गे च राजा सान्तःपुरस्तदा ।&#x9;006a&lt;br&gt;&#xA;धृतराष्ट्राभ्यनुज्ञातो निवर्तितुमियेष ह ॥&#x9;006c&lt;br&gt;&#xA;सोऽब्रवीन्मातरं कुन्तीमुपेत्य भरतर्षभ ॥&#x9;007a&lt;br&gt;&#xA;अहं राजानमन्विष्ये भवती विनिवर्तताम् ॥&#x9;007c&lt;br&gt;&#xA;वधूपरिवृता राज्ञि नगरं गन्तुमर्हसि ।&#x9;008a&lt;br&gt;&#xA;राजा यात्वेष धर्मात्मा तपसे कृतनिश्चयः ॥&#x9;008c&lt;br&gt;&#xA;इत्युक्ता धर्मराजेन बाष्पव्याकुललोचना ।&#x9;009a&lt;br&gt;&#xA;जगामैव तदा कुन्ती गान्धारीं परिगृह्य ह ॥&#x9;009c&lt;br&gt;&#xA;कुन्त्युवाच ।&#x9;010&lt;br&gt;&#xA;सहदेवे महाराज माऽप्रसादं कृथाः क्वचित् ।&#x9;010a&lt;br&gt;&#xA;एष मामनुरक्तो हि राजंस्त्वां चैव सर्वदा ॥&#x9;010c&lt;br&gt;&#xA;कर्णं स्मरेथाः सततं सङ्ग्रामेष्वपलायिनम् ।&#x9;011a&lt;br&gt;&#xA;अवकीर्णो हि स मया वीरो दुष्प्रज्ञया तदा ॥&#x9;011c&lt;br&gt;&#xA;आयसं हृदयं नूनं मन्दाया मम पुत्रक ।&#x9;012a&lt;br&gt;&#xA;यत्सूर्यजमपश्यन्त्याः शतधा न विदीर्यते ॥&#x9;012c&lt;br&gt;&#xA;एवं गते तु किं शक्यं मया कर्तुमरिन्दम ।&#x9;013a&lt;br&gt;&#xA;मम दोषोऽयमत्यर्थं ख्यापितो यन्न सूर्यजः ॥&#x9;013c&lt;br&gt;&#xA;तन्निमित्तं महाबाहो दानं दद्यास्त्वमुत्तमम् ।&#x9;014a&lt;br&gt;&#xA;सदैव भ्रातृभिः सार्धं सूर्यजस्यारिमर्दन ॥&#x9;014c&lt;br&gt;&#xA;द्रौपद्याश्च प्रिये नित्यं स्थातव्यमरिकर्शन ।&#x9;015a&lt;br&gt;&#xA;भीमसेनोऽर्जुनश्चैव नकुलश्च कुरूद्वह ॥&#x9;015c&lt;br&gt;&#xA;समाधेयास्त्वया राजंस्त्वय्यद्य कुलधूर्गता ।&#x9;016a&lt;br&gt;&#xA;श्वश्रूश्वशुरयोः पादाञ्शुश्रूषन्ती वने त्वहम् ।&#x9;016c&lt;br&gt;&#xA;गान्धारीसहिता वत्स्ये तापसी मलपङ्किनी ॥&#x9;016e&lt;br&gt;&#xA;वैशम्पायन उवाच ।&#x9;017&lt;br&gt;&#xA;एवमुक्तः स धर्मात्मा भ्रातृभिः सहितो वशी ।&#x9;017a&lt;br&gt;&#xA;विषादमगमद्धीमान्न च किञ्चिदुवाच ह ॥&#x9;017c&lt;br&gt;&#xA;मुहूर्तमिव तु ध्यात्वा धर्मराजो युधिष्ठिरः ।&#x9;018a&lt;br&gt;&#xA;उवाच मातरं दीनश्चिन्ताशोकपरायणः ॥&#x9;018c&lt;br&gt;&#xA;किमिदं ते व्यवसितं नैवं त्वं वक्तुमर्हसि ।&#x9;019a&lt;br&gt;&#xA;न त्वामभ्यनुजानामि प्रसादं कर्तुमर्हसि ॥&#x9;019c&lt;br&gt;&#xA;व्यचोदयः पुराऽस्माकमुत्साहं शुभदर्शने ।&#x9;020a&lt;br&gt;&#xA;विदुलाया वचोभिस्त्वं नास्मान्सन्त्यक्तुमर्हसि ॥&#x9;020c&lt;br&gt;&#xA;निहत्य पृथिवीपालान्राज्यं प्राप्तमिदं मया ।&#x9;021a&lt;br&gt;&#xA;तव प्रज्ञामुपश्रुत्य वासुदेवान्नरर्षभात् ॥&#x9;021c&lt;br&gt;&#xA;क्व सा बुद्धिरियं चाद्य भवत्या या श्रुता मया ।&#x9;022a&lt;br&gt;&#xA;क्षत्रधर्मे स्थितं त्यक्त्वा न प्रयातुमिहार्हसि ॥&#x9;022c&lt;br&gt;&#xA;अस्मानुत्सृज्य राज्यं च स्नुषाहीना यशस्विनि ।&#x9;023a&lt;br&gt;&#xA;कथं वत्स्यसि दुर्गेषु वनेष्वद्य प्रसीद मे ॥&#x9;023c&lt;br&gt;&#xA;इति बाष्पकला वाचः कुन्ती पुत्रस्य शृण्वती ।&#x9;024a&lt;br&gt;&#xA;जगामैवाश्रुपूर्णाक्षी भीमस्तामिदमब्रवीत् ॥&#x9;024c&lt;br&gt;&#xA;यदा राज्यमिदं कुन्ति भोक्तव्यं पुत्रनिर्जितम् ।&#x9;025a&lt;br&gt;&#xA;प्राप्तव्या राजधर्माश्च तदेयं ते कुतो मतिः ॥&#x9;025c&lt;br&gt;&#xA;किं वयं कारिताः पूर्वं भवत्या पृथिवीक्षयम् ।&#x9;026a&lt;br&gt;&#xA;कस्य हेतोः परित्यज्य वनं गन्तुमभीप्ससि ॥&#x9;026c&lt;br&gt;&#xA;वनाच्चापि किमानीता भवत्या बालका वयम् ।&#x9;027a&lt;br&gt;&#xA;दुःखशोकसमाविष्टौ माद्रीपुत्राविमौ तथा ॥&#x9;027c&lt;br&gt;&#xA;प्रसीद मातर्मा गास्त्वं वनमद्य यशस्विनि ।&#x9;028a&lt;br&gt;&#xA;श्रियं यौधिष्ठिरीं मातर्भुङ्क्ष्व पार्थबलार्जिताम् ॥&#x9;028c&lt;br&gt;&#xA;इति सा निश्चितैवाशु वनवासकृतक्षणा ।&#x9;029a&lt;br&gt;&#xA;लालप्यतां बहुविधं पुत्राणां नाकरोद्वचः ॥&#x9;029c&lt;br&gt;&#xA;द्रौपदी चान्वयाच्छ्वश्रूं विषण्णवदना तदा ।&#x9;030a&lt;br&gt;&#xA;वनवासाय गच्छन्तीं रुदती भद्रया सह ॥&#x9;030c&lt;br&gt;&#xA;सा पुत्रान्रुदतः सर्वान्मुहुर्मुहुरवेक्षती ।&#x9;031a&lt;br&gt;&#xA;जगामैव महाप्राज्ञा वनाय कृतनिश्चया ॥&#x9;031c&lt;br&gt;&#xA;अन्वयुः पाण्डवास्तां तु सभृत्यान्तःपुरास्तथा ।&#x9;032a&lt;br&gt;&#xA;ततः प्रमृज्य साऽश्रूणि पुत्रान्वचनमब्रवीत् ॥ ॥&#x9;032c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/15/018/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/15/018/</guid>
      <description>&lt;p&gt;अध्यायः 018&lt;/p&gt;&#xA;&lt;p&gt;कुन्त्या स्वस्य वनगमनाध्यवसायेन विषीदतो युधिष्ठिरादीन्प्रति सहेतूपन्यासं समाश्वासनम् ॥ 1 ॥&lt;/p&gt;&#xA;&lt;p&gt;कुन्त्युवाच ।&#x9;001&lt;br&gt;&#xA;एवमेतन्महाबाहो यथा वदसि पाण्डव ।&#x9;001a&lt;br&gt;&#xA;कृतमुद्धरणं पूर्वं मया वः सीदतां नृपाः ॥&#x9;001c&lt;br&gt;&#xA;द्यूतापहृतराज्यानां पतितानां सुखादपि ।&#x9;002a&lt;br&gt;&#xA;ज्ञातिभिः परिभूतानां कृतमुद्धरणं मया ॥&#x9;002c&lt;br&gt;&#xA;कथं पाण्डोर्न नश्येत सन्ततिः पुरुषर्षभाः ।&#x9;003a&lt;br&gt;&#xA;यशश्च वो न नश्येत इति चोद्धरणं कृतम् ॥&#x9;003c&lt;br&gt;&#xA;यूयमिन्द्रसमाः सर्वे देवतुल्यपराक्रमाः ।&#x9;004a&lt;br&gt;&#xA;मा परेषां मुखप्रेक्षाः स्थेत्येवं तत्कृतं मया ॥&#x9;004c&lt;br&gt;&#xA;कथं धर्मभृतां श्रेष्ठो राजा त्वं वासवोपमः ।&#x9;005a&lt;br&gt;&#xA;पुनर्वने न दुःखी स्या इति चोद्धरणं कृतम् ॥&#x9;005c&lt;br&gt;&#xA;नागायुतसमप्राणः ख्यातविक्रमपौरुषः ।&#x9;006a&lt;br&gt;&#xA;नायं भीमोऽत्ययं गच्छेदिति चोद्धरणं कृतम् ॥&#x9;006c&lt;br&gt;&#xA;भीमसेनादवरजस्तथाऽयं वासवोपमः ।&#x9;007a&lt;br&gt;&#xA;विजयो नावसीदेत इति चोद्धरणं कृतम् ॥&#x9;007c&lt;br&gt;&#xA;नकुलः सहदेवश्च तथेमौ गुरुवर्तिनौ ।&#x9;008a&lt;br&gt;&#xA;क्षुधा कथं न सीदेतामिति चोद्धरणं कृतम् ॥&#x9;008c&lt;br&gt;&#xA;इयं च बृहती श्यामा तथाऽत्यायतलोचना ।&#x9;009a&lt;br&gt;&#xA;वृथा सभातले क्लिष्टा मा भूदिति च तत्कृतं ॥&#x9;009c&lt;br&gt;&#xA;प्रेक्षतामेव वो भीम वेपन्तीं कदलीमिव ।&#x9;010a&lt;br&gt;&#xA;स्त्रीधर्मिणीमरिष्टाङ्गीं तथा द्यूतपराजिताम् ॥&#x9;010c&lt;br&gt;&#xA;दुःशासनो यदा मौर्ख्याद्दासीवत्पर्यकर्षत ।&#x9;011a&lt;br&gt;&#xA;तदैव विदितं मह्यं पराभूतमिदं कुलम् ॥&#x9;011c&lt;br&gt;&#xA;निषण्णाः कुरवश्चैव तदा मे श्वशुरादयः ।&#x9;012a&lt;br&gt;&#xA;सा दैवं नाथमिच्छन्ती व्यलपत्कुररी यथा ॥&#x9;012c&lt;br&gt;&#xA;केशपक्षे परामृष्टा पापेन हतबुद्धिना ।&#x9;013a&lt;br&gt;&#xA;यदा दुःशासनेनैषा तदा मुह्याम्यहं नृपाः ॥&#x9;013c&lt;br&gt;&#xA;युष्मत्तेजोविवृद्ध्यर्थं मया ह्युद्धरणं कृतम् ।&#x9;014a&lt;br&gt;&#xA;तदानीं विदुलावाक्यैरिति तद्वित्त पुत्रकाः ॥&#x9;014c&lt;br&gt;&#xA;कथं न राजवंशोऽयं नश्येत्प्राप्य सुतान्मम ।&#x9;015a&lt;br&gt;&#xA;पाण्डोरिति मया पुत्रस्तस्मादुद्धरणं कृतम् ॥&#x9;015c&lt;br&gt;&#xA;न तस्य पुत्राः पौत्रा वा क्षतवंशस्य पार्थिव ।&#x9;016a&lt;br&gt;&#xA;लभन्ते सुकृताल्ँलोकान्यस्माद्वंशः प्रणश्यति ॥&#x9;016c&lt;br&gt;&#xA;भुक्तं राज्यफलं पुत्रा भर्तुर्मे विपुलं पुरा ।&#x9;017a&lt;br&gt;&#xA;महादानानि दत्तानि पीतः सोमो यथाविधि ॥&#x9;017c&lt;br&gt;&#xA;नाहमात्मफलार्थं वै वासुदेवमचूचुदम् ।&#x9;018a&lt;br&gt;&#xA;विदुलायाः प्रलापैस्तैः पालनार्थं च तत्कृतम् ॥&#x9;018c&lt;br&gt;&#xA;नाहं राज्यफलं पुत्राः कामये पुत्रनिर्जितम् ।&#x9;019a&lt;br&gt;&#xA;पतिलोकानहं पुण्यान्कामये तपसा विभो ॥&#x9;019c&lt;br&gt;&#xA;श्वश्रूश्वशुरयोः कृत्वा शुश्रूषां वनवासिनोः ।&#x9;020a&lt;br&gt;&#xA;तपसा शोषयिष्यामि युधिष्ठिर कलेवरम् ॥&#x9;020c&lt;br&gt;&#xA;निवर्तस्व कुरुश्रेष्ठ भीमसेनादिभिः सह ।&#x9;021a&lt;br&gt;&#xA;धर्मे ते धीयतां बुद्धिर्मनस्तु महदस्तु च ॥ ॥&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/15/019/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/15/019/</guid>
      <description>&lt;p&gt;अध्यायः 019&lt;/p&gt;&#xA;&lt;p&gt;कुन्त्या कृच्छ्रेण प्रतिनिवर्तितैर्युधिष्ठिरादिभिः कृच्छ्रात्पुनर्नगरं प्रत्यागमनम् ॥ 1 ॥ धृतराष्ट्रेण विदुरादिभिः सह वनमेत्य गङ्गातीरे सन्ध्योपास्त्यादिना रात्रियापनम् ॥ 2 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;br&gt;&#xA;कुन्त्यास्तु वचनं श्रुत्वा पाण्डवा राजसत्तम ।&#x9;001a&lt;br&gt;&#xA;व्रीडिताः सन्न्यवर्तन्त पाञ्चाल्या सह भारत ॥&#x9;001c&lt;br&gt;&#xA;ततः शब्दो महानेव सर्वेषामभवत्तदा ।&#x9;002a&lt;br&gt;&#xA;अन्तःपुराणां रुदतां दृष्ट्वा कुन्तीं तथा गताम् ॥&#x9;002c&lt;br&gt;&#xA;प्रदक्षिणमथावृत्त्य राजानं पाण्डवास्तदा ।&#x9;003a&lt;br&gt;&#xA;अभिवाद्य न्यवर्तन्त पृथां तामनिवर्त्य वै ॥&#x9;003c&lt;br&gt;&#xA;ततोऽब्रवीन्महातेजा धृतराष्ट्रोऽम्बिकासुतः ।&#x9;004a&lt;br&gt;&#xA;गान्धारीं विदुरं चैव समाभाष्यावगृह्य च ॥&#x9;004c&lt;br&gt;&#xA;युधिष्ठिरस्य जननी देवी साधु निवर्त्यताम् ।&#x9;005a&lt;br&gt;&#xA;यथा युधिष्ठिरः प्राह तत्सर्वं सत्यमेव हि ॥&#x9;005c&lt;br&gt;&#xA;पुत्रैश्वर्यं महदिदमपास्य च महाफलम् ।&#x9;006a&lt;br&gt;&#xA;काऽनुगच्छेद्वनं दुर्गं पुत्रानुत्सृज्य मूढवत् ॥&#x9;006c&lt;br&gt;&#xA;राज्यस्थया तपस्तप्तुं कर्तुं दानव्रतं महत् ।&#x9;007a&lt;br&gt;&#xA;अनया शक्यमेवाद्य श्रूयतां च वचो मम ॥&#x9;007c&lt;br&gt;&#xA;गान्धारि परितुष्टोऽस्मि वध्वाः शुश्रूषणेन वै ।&#x9;008a&lt;br&gt;&#xA;तस्मात्त्वमेनां धर्मज्ञे समनुज्ञातुमर्हसि ॥&#x9;008c&lt;br&gt;&#xA;इत्युक्ता सौबलेयी तु राज्ञा कुन्तीमुवाच ह ।&#x9;009a&lt;br&gt;&#xA;तत्सर्वं राजवचनं स्वं च वाक्यं विशेषवत् ॥&#x9;009c&lt;br&gt;&#xA;न च सा वनवासाय देवी कृतमतिं तदा ।&#x9;010a&lt;br&gt;&#xA;शक्नोत्युपावर्तयितुं कुन्तीं धर्मपरां सतीम् ॥&#x9;010c&lt;br&gt;&#xA;तस्यास्तां तु स्थितिं ज्ञात्वा व्यवसायं कुरुस्त्रियः ।&#x9;011a&lt;br&gt;&#xA;निवृत्तांश्च कुरुश्रेष्ठान्दृष्ट्वा प्ररुरुदुस्तदा ॥&#x9;011c&lt;br&gt;&#xA;उपावृत्तेषु पार्थेषु सर्वास्वेव वधूषु च ।&#x9;012a&lt;br&gt;&#xA;ययौ राजा महाप्राज्ञो धृतराष्ट्रो वनं तदा ॥&#x9;012c&lt;br&gt;&#xA;पाण्डवाश्चातिदीनास्ते दुःखशोकपरायणाः ।&#x9;013a&lt;br&gt;&#xA;यानैः स्त्रीसहिताः सर्वे पुरं प्रविविशुस्तदा ॥&#x9;013c&lt;br&gt;&#xA;तदहृष्टमनानन्दं गतोत्सवमिवाभवत् ।&#x9;014a&lt;br&gt;&#xA;नगरं हास्तिनपुरं सस्त्रीवृद्धकुमारकम् ॥&#x9;014c&lt;br&gt;&#xA;सर्वे चासन्निरुत्साहाः पाण्डवा जातमन्यवः ।&#x9;015a&lt;br&gt;&#xA;कुन्त्या हीनाः सुदुःखार्ता वत्सा इव विनाकृताः ॥&#x9;015c&lt;br&gt;&#xA;धृतराष्ट्रस्तु तेनाह्ना गत्वा सुमहदन्तरम् ।&#x9;016a&lt;br&gt;&#xA;ततो भागीरथीतीरे निवासमकरोत्प्रभुः ॥&#x9;016c&lt;br&gt;&#xA;प्रादुष्कृता यथान्यायमग्नयो वेदपारगैः ।&#x9;017a&lt;br&gt;&#xA;व्यराजन्त द्विजश्रेष्ठैस्तत्रतत्र तपोवने ।&#x9;017c&lt;br&gt;&#xA;प्रादुष्कृताग्निरभवत्स च वृद्धो नराधिपः ॥&#x9;017e&lt;br&gt;&#xA;स राजाऽग्नीन्पर्युपास्य हुत्वा च विधिवत्तदा ।&#x9;019a&lt;br&gt;&#xA;सन्ध्यागतं सहस्रांशुमुपातिष्ठत भारत ॥&#x9;019c&lt;br&gt;&#xA;विदुरः सञ्जयश्चैव राज्ञः शय्यां कुशैस्ततः ।&#x9;019a&lt;br&gt;&#xA;चक्रतुः कुरुवीरस्य गान्धार्याश्चाविदूरतः ॥&#x9;019c&lt;br&gt;&#xA;गान्धार्याः सन्निकर्षे तु निषसाद कुशे सुखम् ।&#x9;020a&lt;br&gt;&#xA;युधिष्ठिरस्य जननी कुन्ती साधुव्रते स्थिता ॥&#x9;020c&lt;br&gt;&#xA;तेषां संश्रवणे चापि निषेदुर्विदुरादयः ।&#x9;021a&lt;br&gt;&#xA;याजकाश्च यथोद्देशं द्विजा ये चानुयायिनः ॥&#x9;021c&lt;br&gt;&#xA;प्राधीतद्विजमुख्या सा सम्प्रज्वलितपावका ।&#x9;022a&lt;br&gt;&#xA;बभूव तेषां रजनी ब्राह्मीव प्रीतिवर्धिनी ॥&#x9;022c&lt;br&gt;&#xA;ततो रात्र्यां व्यतीतायां कृतपूर्वाह्णिकक्रियाः ।&#x9;023a&lt;br&gt;&#xA;हुत्वाऽग्निं विधिवत्सर्वे प्रययुस्ते यथाक्रमम् ।&#x9;023c&lt;br&gt;&#xA;उदङ्मुखा निरीक्षन्त उपवासपरायणाः ॥&#x9;023e&lt;br&gt;&#xA;स तेषामतिदुःखोऽभून्निवासः प्रथमेऽहनि ।&#x9;024a&lt;br&gt;&#xA;शोचतां वदतां चापि पौरजानपदैर्जनैः ॥ ॥&#x9;024c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/15/020/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/15/020/</guid>
      <description>&lt;p&gt;अध्यायः 020&lt;/p&gt;&#xA;&lt;p&gt;धृतराष्ट्रेण विदुरादिभिः सह गङ्गातीरात्कुरुक्षेत्रमेत्य तत्र शतयूपाश्रमे व्यासाज्ञया तदुपदिष्टविधिना तीव्रतपश्चरणम् ॥ 1 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;br&gt;&#xA;ततो भागीरथीतीरे मेध्ये पुण्यजनोचिते ।&#x9;001a&lt;br&gt;&#xA;निवासमकरोद्राजा विदुरस्य मते स्थितः ॥&#x9;001c&lt;br&gt;&#xA;तत्रैनं पर्युपातिष्ठन्ब्राह्मणा वनवासिनः ।&#x9;002a&lt;br&gt;&#xA;क्षत्रविट्शूद्रसङ्घाश्च बहवो भरतर्षभ ॥&#x9;002c&lt;br&gt;&#xA;स तैः परिवृतो राजा कथाभिः परिनन्द्य तान् ।&#x9;003a&lt;br&gt;&#xA;अनुजज्ञे स शिष्यान्वै विधिवत्प्रतिपूज्य च ॥&#x9;003c&lt;br&gt;&#xA;सायाह्ने स महीपालस्ततो गङ्गामुपेत्य च ।&#x9;004a&lt;br&gt;&#xA;चकार विधिवच्छौचं गान्धारी च यशस्विनी ॥&#x9;004c&lt;br&gt;&#xA;ते चैवान्ये पृथक् सर्वे तीर्थेष्वाप्लुत्य भारत ।&#x9;005a&lt;br&gt;&#xA;चक्रुः सर्वाः क्रियास्तत्र पुरुषा विदुरादयः ॥&#x9;005c&lt;br&gt;&#xA;कृतशौचं ततो वृद्धं श्वशुरं कुन्तिभोजजा ।&#x9;006a&lt;br&gt;&#xA;गान्धारीं च पृथा राजन्गङ्गातीर्थमुपानयत् ॥&#x9;006c&lt;br&gt;&#xA;राज्ञस्तु याजकैस्तत्र कृतो वेदीपरिस्तरः ।&#x9;007a&lt;br&gt;&#xA;जुहाव तत्र वह्निं स नृपतिः सत्यसङ्गरः ॥&#x9;007c&lt;br&gt;&#xA;ततो भागीरथीतीरात्कुरुक्षेत्रं जगाम सः ।&#x9;008a&lt;br&gt;&#xA;सानुगो नृपतिर्वृद्धो नियतः संयतेन्द्रियः ॥&#x9;008c&lt;br&gt;&#xA;तत्राश्रमपदं धीमानभिगम्य स पार्थिवः ।&#x9;009a&lt;br&gt;&#xA;आससादाथ राजर्षिं शतयूपं मनीषिणम् ॥&#x9;009c&lt;br&gt;&#xA;स हि राजा महानासीत्केकयेषु परन्तपः ।&#x9;010a&lt;br&gt;&#xA;स्वपुत्रं मनुजैश्वर्ये निवेश्य वनमाविशत् ॥&#x9;010c&lt;br&gt;&#xA;तेनासौ सहितो राजा ययौ व्यासाश्रमं प्रति ।&#x9;011a&lt;br&gt;&#xA;तत्रैनं विधिवद्राजन्प्रत्यगृह्णात्कुरूद्वहम् ॥&#x9;011c&lt;br&gt;&#xA;स दीक्षां तत्र सम्प्राप्य राजा कौरवनन्दनः ।&#x9;012a&lt;br&gt;&#xA;शतयूपाश्रमे तस्मिन्निवासमकरोत्तदा ॥&#x9;012c&lt;br&gt;&#xA;तस्मै सर्वं विधिं राज्ञे राजाऽऽचख्यौ महामतिः ।&#x9;013a&lt;br&gt;&#xA;आरण्यकं महाराज व्यासस्यानुमते तदा ॥&#x9;013c&lt;br&gt;&#xA;एवं स तपसा राजन्धृतराष्ट्रो महामनाः ।&#x9;014a&lt;br&gt;&#xA;योजयामास चात्मानं तांश्चाप्यनुचरांस्तदा ॥&#x9;014c&lt;br&gt;&#xA;तथैव देवी गान्धारी वल्कलाजिनधारिणी ।&#x9;015a&lt;br&gt;&#xA;कुन्त्या सह महाराज समानव्रतचारिणी ॥&#x9;015c&lt;br&gt;&#xA;कर्मणा मनसा वाचा चक्षुषा चैव ते नृप ।&#x9;016a&lt;br&gt;&#xA;सन्नियम्येन्द्रियग्राममास्थिताः परमं तपः ॥&#x9;016c&lt;br&gt;&#xA;त्वगस्थिभूतः परिशुष्कमांसो जटाजिनी वल्कलसंवृताङ्गः ।&#x9;017a&lt;br&gt;&#xA;स पार्थिवस्तत्र तपश्चचार महर्षिवत्तीव्रमपेतमोहः ॥&#x9;017c&lt;br&gt;&#xA;क्षत्ता च धर्मार्थविदग्र्यबुद्धिः ससञ्जयस्तं नृपतिं सदारम् ।&#x9;018a&lt;br&gt;&#xA;उपाचरद्घोरतपोर्जितात्मा तदा कृशो वल्कलचीरवासाः ॥ ॥&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/15/021/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/15/021/</guid>
      <description>&lt;p&gt;अध्यायः 021&lt;/p&gt;&#xA;&lt;p&gt;नारदपर्वतादिभिर्धृतराष्ट्रादिदिदृक्षया शतयूपाश्रमं प्रत्यागमनम् ॥ 1 ॥ नारदेन धृताराष्ट्रं प्रति तत्तपोवनस्य सहस्रचित्यादिराजर्षीणां स्वर्गप्रापकत्वमहिमोक्तिपूर्वकं विदुरादिभिः सह तस्यापि भविष्यत्सिद्धिप्रदत्वकथनम् ॥ 2 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;br&gt;&#xA;ततस्तत्र मुनिश्रेष्ठा राजानं द्रष्टुमभ्ययुः ।&#x9;00a&lt;br&gt;&#xA;नारदः पर्वतश्चैव देवलश्च महातपाः ॥&#x9;001c&lt;br&gt;&#xA;द्वैपायनः सशिष्यश्च सिद्धाश्चान्ये मनीषिणः ।&#x9;002a&lt;br&gt;&#xA;शतयूपश्च राजर्षिर्वृद्धः परमधार्मिकः ॥&#x9;002c&lt;br&gt;&#xA;तेषां कुन्ती महाराज पूजां चक्रे यथाविधि ।&#x9;003a&lt;br&gt;&#xA;ते चापि तुतुषुस्तस्यास्तापसाः परिचर्यया ॥&#x9;003c&lt;br&gt;&#xA;तत्र धर्म्याः कथास्तात चक्रुस्ते परमर्षयः ।&#x9;004a&lt;br&gt;&#xA;रमयन्तो महात्मानं धृतराष्ट्रं जनाधिपम् ॥&#x9;004c&lt;br&gt;&#xA;कथान्तरे तु कस्मिंश्चिद्देवर्षिर्नारदस्ततः ।&#x9;005a&lt;br&gt;&#xA;कथामिमामकथयत्सर्वप्रत्यक्षदर्शिवान् ॥&#x9;005c&lt;br&gt;&#xA;नारद उवाच ।&#x9;006&lt;br&gt;&#xA;पुरा प्रजापतिसमो राजाऽऽसीदकुतोभयः ।&#x9;006a&lt;br&gt;&#xA;सहस्रचित्य इत्युक्तः शतयूपपितामहः ॥&#x9;006c&lt;br&gt;&#xA;स पुत्रे राज्यमासज्ज्य ज्येष्ठे परमधार्मिके ।&#x9;007a&lt;br&gt;&#xA;सहस्रचित्यो धर्मात्मा प्रविवेश वनं नृपः ॥&#x9;007c&lt;br&gt;&#xA;स गत्वा तपसः पारं दीप्तस्य वसुधाधिपः ।&#x9;008a&lt;br&gt;&#xA;पुरन्दरस्य संस्थानं प्रतिपेदे महाद्युतिः ॥&#x9;008c&lt;br&gt;&#xA;दृष्टपूर्वः स बहुशो राजन्सम्पतता मया ।&#x9;009a&lt;br&gt;&#xA;महेन्द्रसदने राजा तपसा दग्धकिल्बिषः ॥&#x9;009c&lt;br&gt;&#xA;तथा शैलालयो राजा भगदत्तपितामहः ।&#x9;010a&lt;br&gt;&#xA;तपोबलेनैव नृपो महेन्द्रसदनं गतः ॥&#x9;010c&lt;br&gt;&#xA;तथा पृषध्रो राजाऽऽसीद्राजन्वज्रधरोपमः ।&#x9;011a&lt;br&gt;&#xA;स चापि तपसा लेभे नाकपृष्ठमितो गतः ॥&#x9;011c&lt;br&gt;&#xA;अस्मिन्नरण्ये नृपते मान्धातुरपि चात्मजः ।&#x9;012a&lt;br&gt;&#xA;पुरुकुत्सो नृपः सिद्धिं महतीं समवाप्तवान् ॥&#x9;012c&lt;br&gt;&#xA;भार्या समभवद्यस्य नर्मदा सरितां वरा ।&#x9;013a&lt;br&gt;&#xA;सोऽस्मिन्नरण्ये नृपतिस्तपस्तप्त्वा दिवं गतः ॥&#x9;013c&lt;br&gt;&#xA;शशलोमा च राजाऽऽसीद्राजन्परमधार्मिकः ।&#x9;014a&lt;br&gt;&#xA;सम्यगस्मिन्वने तप्त्वा ततो दिवमवाप्तवान् ॥&#x9;014c&lt;br&gt;&#xA;द्वैपायनप्रसादाच्च त्वमपीदं तपोवनम् ।&#x9;015a&lt;br&gt;&#xA;राजन्नवाप्य दुष्प्रापां सिद्धिमग्र्यां गमिष्यसि ॥&#x9;015c&lt;br&gt;&#xA;त्वं चापि राजशार्दूल तपसोऽन्ते श्रिया वृतः ।&#x9;016a&lt;br&gt;&#xA;गान्धारीसहितो गन्ता गतिं तेषां महात्मनाम् ॥&#x9;016c&lt;br&gt;&#xA;पाण्डुः स्मरति ते नित्यं बलहन्तुः समीपगः ।&#x9;017a&lt;br&gt;&#xA;त्वां सदैव महाराज श्रेयसा स च योक्ष्यति ॥&#x9;017c&lt;br&gt;&#xA;तव शुश्रूषया चैव गान्धार्याश्च यशस्विनी ।&#x9;018a&lt;br&gt;&#xA;भर्तुः सलोकतां कुन्ती गमिष्यति वधूस्तव ॥&#x9;018c&lt;br&gt;&#xA;युधिष्ठिरस्य जननी स हि धर्मः सनातनः ।&#x9;019a&lt;br&gt;&#xA;वयमेतत्प्रपश्यामो नृपते दिव्यचक्षुषा ॥&#x9;019c&lt;br&gt;&#xA;प्रवेक्ष्यति महात्मानं विदुरश्च युधिष्ठिरम् ।&#x9;020a&lt;br&gt;&#xA;सञ्जयस्तदनुध्यानादितः स्वर्गमवाप्स्यति ॥&#x9;020c&lt;br&gt;&#xA;वैशम्पायन उवाच ।&#x9;021&lt;br&gt;&#xA;एतच्छ्रुत्वा कौरवेन्द्रो महात्मा सार्धं पत्न्या प्रीतिमान्सम्बभूव ।&#x9;021a&lt;br&gt;&#xA;विद्वान्वाक्यं नारदस्य प्रशस्य चक्रे पूजां चातुलां नारदाय ॥&#x9;021c&lt;br&gt;&#xA;ततः सर्वे नारदं विप्रसङ्घाः सम्पूजयामासुरतीव राजन् ।&#x9;022a&lt;br&gt;&#xA;राज्ञः प्रीत्या धृतराष्ट्रस्य ते वै पुनःपुनः सम्प्रहृष्टास्तदानीम् ॥ ॥&#x9;022c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/15/022/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/15/022/</guid>
      <description>&lt;p&gt;अध्यायः 022&lt;/p&gt;&#xA;&lt;p&gt;शतयूपपृष्टेन नारदेन तं प्रति धृतराष्ट्रस्य वर्षत्रयादूर्ध्वं गान्धार्या सह कुबेरलोकप्राप्तिकथनम् ॥ 1 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;br&gt;&#xA;नारदस्य तु तद्वाक्यं शशंसुर्द्विजसत्तमाः ।&#x9;001a&lt;br&gt;&#xA;शतयूपस्तु राजर्षिर्नारदं वाक्यमब्रवीत् ॥&#x9;001c&lt;br&gt;&#xA;अहो भगवता श्रद्धा कुरुराजस्य वर्धिता ।&#x9;002a&lt;br&gt;&#xA;सर्वस्य च जनस्यास्य मम चैव महाद्युते ॥&#x9;002c&lt;br&gt;&#xA;अस्ति काचिद्विवक्षा तु तां मे निगदतः शृणु ।&#x9;003a&lt;br&gt;&#xA;धृतराष्ट्रं प्रति नृपं देवर्षे लोकपूजित ॥&#x9;003c&lt;br&gt;&#xA;सर्ववृत्तान्ततत्त्वज्ञो भवान्दिव्येन चक्षुषा ।&#x9;004a&lt;br&gt;&#xA;युक्तः पश्यसि विप्रर्षे गतयो विविधा नृणाम् ॥&#x9;004c&lt;br&gt;&#xA;उक्तवान्नृपतीनां त्वं महेन्द्रस्य सलोकताम् ।&#x9;005a&lt;br&gt;&#xA;न त्वस्य नृपतेर्लोकाः कथितास्ते महामुने ॥&#x9;005c&lt;br&gt;&#xA;स्थानमप्यस्य नृपतेः श्रोतुमिच्छाम्यहं विभो ।&#x9;006a&lt;br&gt;&#xA;त्वत्तः कीदृक्कदा चेति तन्ममाख्याहि तत्त्वतः ॥&#x9;006c&lt;br&gt;&#xA;इत्युक्तो नारदस्तेन वाक्यं सर्वमनोनुगम् ।&#x9;007a&lt;br&gt;&#xA;व्याजहार सभामध्ये दिव्यदर्शी महातपाः ॥&#x9;007c&lt;br&gt;&#xA;नारद उवाच ।&#x9;008&lt;br&gt;&#xA;यदृच्छया शक्रसदो गत्वा शक्रं शचीपतिम् ।&#x9;008a&lt;br&gt;&#xA;दृष्टवानस्मि राजर्षे तत्र पाण्डुं नराधिपम् ॥&#x9;008c&lt;br&gt;&#xA;तत्रेयं धृतराष्ट्रस्य कथा समभवन्नृप ।&#x9;009a&lt;br&gt;&#xA;तपसो दुष्करस्यास्य यदयं तपते नृपः ॥&#x9;009c&lt;br&gt;&#xA;तत्राहमिदमश्रौषं शक्रस्य वदतः स्वयम् ।&#x9;010a&lt;br&gt;&#xA;वर्षाणि त्रीणि शिष्टानि राज्ञोस्य परमायुषः ॥&#x9;010c&lt;br&gt;&#xA;ततः कुबेरभवनं गान्धारीसहितो नृपः ।&#x9;011a&lt;br&gt;&#xA;प्रयाता धृतराष्ट्रोऽयं राजराजाभिसत्कृतः ॥&#x9;011c&lt;br&gt;&#xA;कामगेन विमानेन दिव्याभरणभूषितः ।&#x9;012a&lt;br&gt;&#xA;ऋषिपुत्रो महाभागस्तपसा दग्धकिल्बिषः ॥&#x9;012c&lt;br&gt;&#xA;सञ्चरिष्यति लोकांश्च देवगन्धर्वरक्षसाम् ।&#x9;013a&lt;br&gt;&#xA;स्वच्छन्देनेति धर्मात्मा व्यासस्य तु तपोबलात् ॥&#x9;013c&lt;br&gt;&#xA;देवगुह्यमिदं प्रीत्या मया वः कथितं महत् ।&#x9;014a&lt;br&gt;&#xA;भवन्तो हि श्रुतधनास्तपसा दग्धकिल्बिषाः ॥&#x9;014c&lt;br&gt;&#xA;वैशम्पायन उवाच ।&#x9;015&lt;br&gt;&#xA;इति ते तस्य तच्छ्रुत्वा देवर्षेर्मधुरं वचः ।&#x9;015a&lt;br&gt;&#xA;सर्वे सुमनसः प्रीता बभूवुः स च पार्थिवः ॥&#x9;015c&lt;br&gt;&#xA;एवं कथाभिरन्वास्य धृतराष्ट्रं मनीषिणः ।&#x9;016a&lt;br&gt;&#xA;विप्रजग्मुर्यथाकामं ते सिद्धगतिमास्थिताः ॥ ॥&#x9;016c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/15/023/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/15/023/</guid>
      <description>&lt;p&gt;अध्यायः 023&lt;/p&gt;&#xA;&lt;p&gt;युधिष्ठिरादिभिः कुन्तीधृतराष्ट्रादीनां प्रव्रजनशोकेनाभिमन्युप्रभृतिबन्धुजनानुस्मरणजशोकेन स्वस्वव्यापारेष्वप्यनादरणम् ॥ 1 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;br&gt;&#xA;वनं गते कौरवेन्द्रे दुःखशोकसमन्विताः ।&#x9;001a&lt;br&gt;&#xA;बभूवुः पाण्डवा राजन्मातृशोकेन चान्विताः ॥&#x9;001c&lt;br&gt;&#xA;तथा पौरजनः सर्वः शोचन्नास्ते जनाधिपम् ।&#x9;002a&lt;br&gt;&#xA;कुर्वाणाश्च कथास्तत्र ब्राह्मणा नृपतिं प्रति ॥&#x9;002c&lt;br&gt;&#xA;कथं न राजा वृद्धः स वने वसति निर्जने ।&#x9;003a&lt;br&gt;&#xA;गान्धारी च महाभागा सा च कुन्ती पृथा कथम् ॥&#x9;003c&lt;br&gt;&#xA;सुखार्हः स हि राजर्षिरसुखी तद्वनं महत् ।&#x9;004a&lt;br&gt;&#xA;किमवस्थः समासाद्य प्रज्ञाचक्षुर्महामनाः ॥&#x9;004c&lt;br&gt;&#xA;सुदुष्करं कृतवती कुन्ती पुत्रानपास्य सा ।&#x9;005a&lt;br&gt;&#xA;राज्यश्रियं परित्यज्य वनं सा समरोचयत् ॥&#x9;005c&lt;br&gt;&#xA;विदुरः किमवस्थश्च भ्रातृशुश्रूषुरात्मवान् ।&#x9;006a&lt;br&gt;&#xA;स च गावल्गणिर्धीमान्भर्तृपिण्डानुपालकः ॥&#x9;006c&lt;br&gt;&#xA;आकुमारं च पौरास्ते चिन्ताशोकसमाहताः ।&#x9;007a&lt;br&gt;&#xA;तत्रतत्र कथाश्चक्रुः समासाद्य परस्परम् ॥&#x9;007c&lt;br&gt;&#xA;पाण्डवाश्चैव ते सर्वे भृशं शोकपरायणाः ।&#x9;008a&lt;br&gt;&#xA;शोचन्तो मातरं वृद्धामूषुर्नातिचिरं पुरे ॥&#x9;008c&lt;br&gt;&#xA;तथैव वृद्धं पितरं हतपुत्रं जनेश्वरम् ।&#x9;009a&lt;br&gt;&#xA;गान्धारीं च महाभागां विदुरं च महामतिम् ॥&#x9;009c&lt;br&gt;&#xA;नैषां बभूव सम्प्रीतिस्तान्विचिन्तयतां तदा ।&#x9;010a&lt;br&gt;&#xA;न राज्ये न च नारीषु न वेदाध्ययनेषु च ॥&#x9;010c&lt;br&gt;&#xA;परं निर्वेदमगमंश्चिन्तयन्तो नराधिपम् ।&#x9;011a&lt;br&gt;&#xA;तं च ज्ञातिवधं घोरं संस्मरन्तः पुनःपुनः ॥&#x9;011c&lt;br&gt;&#xA;अभिमन्योश्च बालस्य विनाशं रणमूर्धनि ।&#x9;012a&lt;br&gt;&#xA;कर्णस्य च महाबाहोः सङ्ग्रामेष्वपलायिनः ॥&#x9;012c&lt;br&gt;&#xA;तथैव द्रौपदेयानामन्येषां सुहृदामपि ।&#x9;013a&lt;br&gt;&#xA;वधं संस्मृत्य ते वीरा नातिप्रमनसोऽभवन् ॥&#x9;013c&lt;br&gt;&#xA;हतप्रवीरां पृथिवीं हृतरत्नां च भारत ।&#x9;014a&lt;br&gt;&#xA;सदैव चिन्तयन्तस्ते न शमं चोपलेभिरे ॥&#x9;014c&lt;br&gt;&#xA;द्रौपदी हतपुत्रा च सुभद्रा चैव भामिनी ।&#x9;015a&lt;br&gt;&#xA;नातिप्रीतियुते देव्यौ तदास्तामप्रहृष्टवत् ॥&#x9;015c&lt;br&gt;&#xA;वैराट्यास्तनयं दृष्ट्वा पितरं ते परिक्षितम् ।&#x9;016a&lt;br&gt;&#xA;धारयन्ति स्म ते प्राणांस्तव पूर्वपितामहाः ॥ ॥&#x9;016c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/15/024/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/15/024/</guid>
      <description>&lt;p&gt;अध्यायः 024&lt;/p&gt;&#xA;&lt;p&gt;युधिष्ठिरेण वनस्थकुन्तीधृतराष्ट्रादिदिदृक्षया द्रौपद्यादिभिः पौरैर्भ्रातृभिश्च सह वनं प्रति प्रस्थानम् ॥ 1 ॥&lt;/p&gt;&#xA;&lt;p&gt;001 वैशम्पायन उवाच ।&#xA;एवं ते पुरुषव्याघ्राः पाण्डवा मातृनन्दनाः ।&#x9;001a&lt;br&gt;&#xA;स्मरन्तो मातरं वीरा बभूवुर्भृशदुःखिताः ॥&#x9;001c&lt;br&gt;&#xA;ये राजकार्येषु पुरा व्यासक्ता नित्यशोऽभवन् ।&#x9;002a&lt;br&gt;&#xA;ते राजकार्याणि तदा नाकार्षुः सर्वतः पुरे ॥&#x9;002c&lt;br&gt;&#xA;प्रविष्टा इव शोकेन नाभ्यनन्दन्त किञ्चन ।&#x9;003a&lt;br&gt;&#xA;सम्भाष्यमाणा अपि ते न किञ्चित्प्रत्यपूजयन् ॥&#x9;003c&lt;br&gt;&#xA;ते स्म वीरा दुराधर्षा गाम्भीर्ये सागरोपमाः ।&#x9;004a&lt;br&gt;&#xA;शोकोपहतविज्ञाना नष्टसञ्ज्ञा इवाभवन् ॥&#x9;004c&lt;br&gt;&#xA;अचिन्तयंश्च जननीं ततस्ते पाण्डुनन्दनाः ।&#x9;005a&lt;br&gt;&#xA;कथं नु वृद्धमिथुनं वहत्यतिकृशा पृथा ॥&#x9;005c&lt;br&gt;&#xA;कथं च स महीपालो हतपुत्रो निराश्रयः ।&#x9;006a&lt;br&gt;&#xA;पत्न्या सह वसत्येको वने श्वापदसेविते ॥&#x9;006c&lt;br&gt;&#xA;सा च देवी महाभागा गान्धारी हतबान्धवा ।&#x9;007a&lt;br&gt;&#xA;पतिमन्धं कथं वृद्धमन्वेति विजने वने ॥&#x9;007c&lt;br&gt;&#xA;एवं तेषां कथयतामौत्सुक्यमभवत्तदा ।&#x9;008a&lt;br&gt;&#xA;गमने चाभवद्बुद्धिर्धृतराष्ट्रदिदृक्षया ॥&#x9;008c&lt;br&gt;&#xA;सहदेवस्तु राजानं प्रणिपत्येदमब्रवीत् ।&#x9;009a&lt;br&gt;&#xA;अहो मे भवतो दृष्टं हृदयं गमनं प्रति ।&#x9;009c&lt;br&gt;&#xA;न हि त्वां गौरवेणाहमशकं वक्तुमञ्जसा ।&#x9;010a&lt;br&gt;&#xA;गमनं प्रति राजेन्द्र तदिदं समुपस्थितम् ॥&#x9;010c&lt;br&gt;&#xA;दिष्ट्या द्रक्ष्यामि तां कुन्तीं वर्तयन्तीं तपस्विनीम् ।&#x9;011a&lt;br&gt;&#xA;जटिलां तापसीं वृद्धां कुशकाशपरिक्षताम् ॥&#x9;011c&lt;br&gt;&#xA;प्रासादहर्म्यसंवृद्धामत्यन्तसुखभागिनीम् ।&#x9;012a&lt;br&gt;&#xA;कदा नु जननीं श्रान्तां द्रक्ष्यामि भृशदुःखिताम् ॥&#x9;012c&lt;br&gt;&#xA;अनित्याः खलु मर्त्यानां गतयो भरतर्षभ ।&#x9;013a&lt;br&gt;&#xA;कुन्ती राजसुता यत्र वसत्यसुखिता वने ॥&#x9;013c&lt;br&gt;&#xA;सहदेववचः श्रुत्वा द्रौपदी योषितां वरा ।&#x9;014a&lt;br&gt;&#xA;उवाच देवी राजानमभिपूज्याभिनन्द्य च ॥&#x9;014c&lt;br&gt;&#xA;कदा द्रक्ष्यामि तां देवीं यदि जीवति सा पृथा ।&#x9;015a&lt;br&gt;&#xA;जीवन्त्या ह्यद्य मे प्रीतिर्भविष्यति जनाधिप ॥&#x9;015c&lt;br&gt;&#xA;एषा तेऽस्तु मतिर्नित्यं धर्मे ते रमतां मनः ।&#x9;016a&lt;br&gt;&#xA;योऽद्य त्वमस्मान्राजेन्द्र श्रेयसा योजयिष्यसि ॥&#x9;016c&lt;br&gt;&#xA;अग्रपादस्थितं चेमं विद्धि राजन्वधूजनम् ।&#x9;017a&lt;br&gt;&#xA;काङ्क्षन्तं दर्शनं कुन्त्या गान्धार्याः श्वशुरस्य च ॥&#x9;017c&lt;br&gt;&#xA;इत्युक्तः स नृपो देव्या द्रौपद्या भरतर्षभ ।&#x9;018a&lt;br&gt;&#xA;सेनाध्यक्षान्समानाय्य सर्वानिदमुवाच ह ॥&#x9;018c&lt;br&gt;&#xA;निर्यातयत मे सेनां प्रभूतरथकुञ्जराम् ।&#x9;019a&lt;br&gt;&#xA;द्रक्ष्यामि वनसंस्थं च धृतराष्ट्रं महीपतिम् ॥&#x9;019c&lt;br&gt;&#xA;स्त्र्यध्यक्षांश्चाब्रवीद्राजा यानानि विविधानि मे ।&#x9;020a&lt;br&gt;&#xA;सज्जीक्रियन्तां सर्वाणि शिबिकाश्च सहस्रशः ॥&#x9;020c&lt;br&gt;&#xA;शकटापणवेशाश्च कोशः शिल्पिन एव च ।&#x9;021a&lt;br&gt;&#xA;निर्यान्तु कोशपालाश्च कुरुक्षेत्राश्रमं प्रति ॥&#x9;021c&lt;br&gt;&#xA;यश्च पौरजनः कश्चिद्द्रष्टुमिच्छति पार्थिवम् ।&#x9;022a&lt;br&gt;&#xA;अनावृतः सुविहितः स च यातु सुरक्षितः ॥&#x9;022c&lt;br&gt;&#xA;सूदाः पौरोगवाश्चैव सर्वं चैव महानसम् ।&#x9;024a&lt;br&gt;&#xA;विविधं भक्ष्यभोज्यं च शकटैरुह्यतां मम ॥&#x9;024c&lt;br&gt;&#xA;प्रयाणं घुष्यतां चैव श्वोभूत इति माचिरम् ।&#x9;024a&lt;br&gt;&#xA;क्रियतां पथि चाप्यद्य वेश्मानि विविधानि च ।&#x9;024c&lt;br&gt;&#xA;एवमाज्ञाप्य राजा स भ्रातृभिः सह पाण्डवः ।&#x9;025a&lt;br&gt;&#xA;श्वोभूते निर्ययौ राजन्सस्त्रीवृद्धपुरःसरः ॥&#x9;025c&lt;br&gt;&#xA;स बहिर्दिवसानेव जनौघं परिपालयन् ।&#x9;026a&lt;br&gt;&#xA;न्यवसन्नृपतिः पञ्च ततोऽगच्छद्वनं प्रति ॥ ॥&#x9;026c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/15/025/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/15/025/</guid>
      <description>&lt;p&gt;अध्यायः 025&lt;/p&gt;&#xA;&lt;p&gt;युधिष्ठिरेण नानायानारूढैः पौरैर्भ्रातृभिश्च सह धृतराष्ट्रादिदिदृक्षया शतयूपाश्रमवनप्रवेशः ॥ 1 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;br&gt;&#xA;आज्ञापयामास ततः सेनां भरतसत्तमः ।&#x9;001a&lt;br&gt;&#xA;अर्जुनप्रमुखैर्गुप्तां लोकपालोपमैर्नरैः ॥&#x9;001c&lt;br&gt;&#xA;योगोयोग इति प्रीत्या ततः शब्दो महानभूत् ।&#x9;002a&lt;br&gt;&#xA;क्रोशतां सादिनां तत्र युज्यतां युज्यतामिति ॥&#x9;002c&lt;br&gt;&#xA;केचिद्यानैर्नरा जग्मुः केचिदश्वैर्महाजवैः ।&#x9;003a&lt;br&gt;&#xA;काञ्चनैश्च रथैः केचिज्ज्वलितज्वलनोपमैः ॥&#x9;003c&lt;br&gt;&#xA;गजेन्द्रैश्च तथैवान्ये केचिदुष्ट्रैर्नराधिप ।&#x9;004a&lt;br&gt;&#xA;पदातयस्तथैवान्ये नखरप्रासयोधिनः ॥&#x9;004c&lt;br&gt;&#xA;पौरजानपदाश्चैव यानैर्बहुविधैस्तथा ।&#x9;005a&lt;br&gt;&#xA;अन्वयुः कुरुराजानं धृतराष्ट्रं दिदृक्षवः ॥&#x9;005c&lt;br&gt;&#xA;स चापि राजवचनादाचार्यो गौतमः कृपः ।&#x9;006a&lt;br&gt;&#xA;सेनामादाय सेनानीः प्रययावाश्रमं प्रति ॥&#x9;006c&lt;br&gt;&#xA;ततो द्विजैः परिवृतः कुरुराजो युधिष्ठिरः ।&#x9;007a&lt;br&gt;&#xA;संस्तूयमानो बहुभिः सूतमागधबन्दिभिः ॥&#x9;007c&lt;br&gt;&#xA;पाण्डुरेणातपत्रेण ध्रियमाणेन मूर्धनि ।&#x9;008a&lt;br&gt;&#xA;रथानीकेन महता निर्जगाम कुरूद्वहः ॥&#x9;008c&lt;br&gt;&#xA;गजैश्चाचलसङ्काशैर्भीमकर्मा वृकोदरः ।&#x9;009a&lt;br&gt;&#xA;सज्जयन्त्रायुधोपेतैः प्रययौ पवनात्मजः ॥&#x9;009c&lt;br&gt;&#xA;माद्रीपुत्रावपि तथा हयारोहौ सुसंवृतौ ।&#x9;010a&lt;br&gt;&#xA;जग्मतुः शीघ्रगमनौ सन्नद्धकवचध्वजौ ॥&#x9;010c&lt;br&gt;&#xA;अर्जुनश्च महातेजा रथेनादित्यवर्चसा ।&#x9;011a&lt;br&gt;&#xA;वशी श्वेतैर्हयैर्युक्तैर्दिव्येनान्वगमन्नृपम् ॥&#x9;011c&lt;br&gt;&#xA;द्रौपदीप्रमुखाश्चापि स्त्रीसङ्घाः शिबिकागताः ।&#x9;012a&lt;br&gt;&#xA;स्त्र्यध्यक्षगुप्ताः प्रययुर्विसृजन्तोऽमितं वसु ॥&#x9;012c&lt;br&gt;&#xA;समृद्धरथहस्त्यश्वं वेणुवीणानुनादितम् ।&#x9;013a&lt;br&gt;&#xA;शुशुभे पाण्डवं सैन्यं तत्तदा भरतर्षभ ॥&#x9;013c&lt;br&gt;&#xA;नदीतीरेषु रम्येषु सरःसु च विशाम्पते ।&#x9;014a&lt;br&gt;&#xA;वासान्कृत्वा क्रमेणाथ जग्मुस्ते कुरुपुङ्गवाः ॥&#x9;014c&lt;br&gt;&#xA;युयुत्सुश्च महातेजा धौम्यश्चैव पुरोहितः ।&#x9;015a&lt;br&gt;&#xA;युधिष्ठिरस्य वचनात्पुरगुप्तिं प्रचक्रतुः ॥&#x9;015c&lt;br&gt;&#xA;ततो युधिष्ठिरो राजा कुरुक्षेत्रमवातरत् ।&#x9;016a&lt;br&gt;&#xA;क्रमोणोत्तीर्य यमुनां नदीं परमपाविनीम् ॥&#x9;016c&lt;br&gt;&#xA;स ददर्शाश्रमं दूराद्राजर्षेस्तस्य धीमतः ।&#x9;017a&lt;br&gt;&#xA;शतयूपस्य कौरव्य धृतराष्ट्रस्य चैव ह ॥&#x9;017c&lt;br&gt;&#xA;ततः प्रमुदितः सर्वो जनस्तद्वनमञ्जसा ।&#x9;018a&lt;br&gt;&#xA;विवेश सुमहानादैरापूर्य भरतर्षभ ॥ ॥&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/15/026/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/15/026/</guid>
      <description>&lt;p&gt;अध्यायः 026&lt;/p&gt;&#xA;&lt;p&gt;युधिष्ठिरादिभिः शतयूपाश्रमे धृतराष्ट्रादीनुपेत्य स्वस्वनामकीर्तनपूर्वकं तत्पादाभिवादनम् ॥ 1 ॥ धृतराष्ट्रेण स्वावस्थादर्शनेन शोचतां तेषां समाश्वासनम् ॥ 2 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;br&gt;&#xA;ततस्ते पाण्डवा दूरादवतीर्य पदातयः ।&#x9;001a&lt;br&gt;&#xA;अभिजग्मुर्नरपतेराश्रमं विनयानताः ॥&#x9;001c&lt;br&gt;&#xA;स च योधजनः सर्वो ये च राष्ट्रनिवासिनः ।&#x9;002a&lt;br&gt;&#xA;स्त्रियश्च कुरुमुख्यानां पद्भिरेवान्वयुस्तदा ॥&#x9;002c&lt;br&gt;&#xA;आश्रमं ते ततो जग्मुर्धृतराष्ट्रस्य पाण्डवाः ।&#x9;003a&lt;br&gt;&#xA;शून्यं मृगगणाकीर्णं कदलीवनशोभितम् ॥&#x9;003c&lt;br&gt;&#xA;ततस्तत्र समाजग्मुस्तापसा नियतव्रताः ।&#x9;004a&lt;br&gt;&#xA;पाण्डवानागतान्द्रष्टुं कौतूहलसमन्विताः ॥&#x9;004c&lt;br&gt;&#xA;तानपृच्छत्ततो राजा क्वासौ कौरववंशभृत् ।&#x9;005a&lt;br&gt;&#xA;पिता ज्येष्ठो गतोऽस्माकमिति बाष्पपरिप्लुतः ॥&#x9;005c&lt;br&gt;&#xA;ते तमूचुस्ततो वाक्यं यमुनामवगाहितुम् ।&#x9;006a&lt;br&gt;&#xA;पुष्पाणामुदकुम्भस्य चार्थे गत इति प्रभो ॥&#x9;006c&lt;br&gt;&#xA;तैराख्यातेन मार्गेण ततस्ते जग्मुरञ्जसा ।&#x9;007a&lt;br&gt;&#xA;ददृशुश्चाविदूरे तान्सर्वानथ पदातयः ॥&#x9;007c&lt;br&gt;&#xA;ततस्ते सत्वरा जग्मुः पितुर्दर्शनकाङ्क्षिणः ।&#x9;008a&lt;br&gt;&#xA;सहदेवस्तु वेगेन प्राधावद्यत्र सा पृथा ॥&#x9;008c&lt;br&gt;&#xA;सुस्वरं रुरुदे धीमान्मातुः पादावुपस्पृशन् ।&#x9;009a&lt;br&gt;&#xA;सा च बाष्पाकुलमुखी ददर्श दयितं सुतम् ॥&#x9;009c&lt;br&gt;&#xA;बाहुभ्यां सम्परिष्वज्य समुन्नाम्य च पुत्रकम् ।&#x9;010a&lt;br&gt;&#xA;गान्धार्याः कथयामास सहदेवमुपस्थितम् ॥&#x9;010c&lt;br&gt;&#xA;अनन्तरं च राजानं भीमसेनमथार्जुनम् ।&#x9;011a&lt;br&gt;&#xA;नकुलं च पृथा दृष्ट्वा त्वरमाणोपचक्रमे ॥&#x9;011c&lt;br&gt;&#xA;सा ह्यग्रे गच्छति तयोर्दम्पत्योर्हतपुत्रयोः ।&#x9;012a&lt;br&gt;&#xA;कर्षन्ती तौ ततस्ते तां दृष्ट्वा सन्न्यपतन्भुवि ।&#x9;012c&lt;br&gt;&#xA;&#39;तयोस्तु पादयो राजन्न्यपतन्हतपुत्रयोः ॥&#39;&#x9;012e&lt;br&gt;&#xA;राजा तान्स्वरयोगेन स्पर्शेन च महामनाः ।&#x9;013a&lt;br&gt;&#xA;प्रत्यभिज्ञाय मेधावी समाश्वासयत प्रभुः ॥&#x9;013c&lt;br&gt;&#xA;ततस्ते बाष्पमुत्सृज्य गान्धारीसहितं नृपम् ।&#x9;014a&lt;br&gt;&#xA;उपतस्थुर्महात्मानो मातरं च यथाविधि ॥&#x9;014c&lt;br&gt;&#xA;सर्वेषां तोयकलशाञ्जगृहुस्ते स्वयं तदा ।&#x9;015a&lt;br&gt;&#xA;पाण्डवा लब्धसञ्ज्ञास्ते मात्रा चाश्वासिताः पुनः ॥&#x9;015c&lt;br&gt;&#xA;तथा नार्यो नृसिंहानां सोऽवरोधजनस्तदा ।&#x9;016a&lt;br&gt;&#xA;पौरजानपदाश्चैव ददृशुस्तं जनाधिपम् ॥&#x9;016c&lt;br&gt;&#xA;निवेदयामास तदा जनं तन्नामगोत्रतः ।&#x9;017a&lt;br&gt;&#xA;युधिष्ठिरो नरपतिः स चैनं प्रत्यपूजयत् ॥&#x9;017c&lt;br&gt;&#xA;स तैः परिवृतो मेने हर्षबाष्पाविलेक्षणः ।&#x9;018a&lt;br&gt;&#xA;राजाऽऽत्मानं गृहगतं पुरेव गजसाह्वये ॥&#x9;018c&lt;br&gt;&#xA;अभिवादितो वधूभिश्च कृष्णाद्याभिः स पार्थिवः ।&#x9;019a&lt;br&gt;&#xA;गान्धार्या सहितो धीमान्कुन्त्या च प्रत्यनन्दत ॥&#x9;019c&lt;br&gt;&#xA;ततश्चाश्रममागच्छत्सिद्धचारणसेवितम् ।&#x9;020a&lt;br&gt;&#xA;दिदृक्षुभिः समाकीर्णं नभस्तारागणैरिव ॥ ॥&#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/15/027/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/15/027/</guid>
      <description>&lt;p&gt;अध्यायः 027&lt;/p&gt;&#xA;&lt;p&gt;सञ्जयेन तापसान्प्रति युधिष्ठिरादीनां द्रौपद्यादिस्त्रीणां चाङ्गुलिनिर्देशेन नामनिर्देशः ॥ 1 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;br&gt;&#xA;स तैः सह नरव्याघ्रैर्भ्रातृभिर्भरतर्षभ ।&#x9;001a&lt;br&gt;&#xA;राजा रुचिरपद्माक्षैरासाञ्चक्रे तदाश्रमे ॥&#x9;001c&lt;br&gt;&#xA;तापसैश्च महाभागैर्नानादेशसमागतैः ।&#x9;002a&lt;br&gt;&#xA;द्रष्टुं कुरुपतेः पुत्रान्पाण्डवान्पृथुवक्षसः ॥&#x9;002c&lt;br&gt;&#xA;ते ब्रुवञ्ज्ञातुमिच्छामः कतमोऽत्र युधिष्ठिरः ।&#x9;003a&lt;br&gt;&#xA;भीमार्जुनौ यमौ चैव द्रौपदी च यशस्विनी ॥&#x9;003c&lt;br&gt;&#xA;तानाचख्यौ तदा सूतस्तेषां नाम प्रधानतः ।&#x9;004a&lt;br&gt;&#xA;सञ्जयो द्रौपदीं चैव सर्वाश्चान्या कुरुस्त्रियः ॥&#x9;004c&lt;br&gt;&#xA;सञ्जय उवाच ।&#x9;005&lt;br&gt;&#xA;य एष जाम्बूनदशुद्धगौरस्तनुर्महासिंह इव प्रवृद्धः ।&#x9;005a&lt;br&gt;&#xA;प्रचण्डघोणः पृथुदीर्घनेत्रस्ताम्रायताक्षः कुरुराज एषः ॥&#x9;005c&lt;br&gt;&#xA;अयं पुनर्मत्तगजेन्द्रगामी प्रतप्तचामीकरशुद्धगौरः ।&#x9;006a&lt;br&gt;&#xA;पृथ्वायतांसः पृथुदीर्घबाहुर्वृकोदरः पश्यत पश्यतेमम् ॥&#x9;006c&lt;br&gt;&#xA;यस्त्वेष पार्श्वेऽस्य महाधनुष्माञ्श्यामो युवा वारणयूथपाभः ।&#x9;007a&lt;br&gt;&#xA;सिंहोन्नतांसो गजखेलगामी पद्मायताक्षोऽर्जुन एष वीरः ॥&#x9;007c&lt;br&gt;&#xA;कुन्तीसमीपे पुरुषोत्तमौ तु यमाविमौ विष्णुमहेन्द्रकल्पौ ।&#x9;008a&lt;br&gt;&#xA;मनुष्यलोके सकले समोऽस्ति ययोर्न रूपे न बले न शीले ॥&#x9;008c&lt;br&gt;&#xA;इयं पुनः पद्मदलायताक्षी मध्यं वयः किञ्चिदिव स्पृशन्ती ।&#x9;009a&lt;br&gt;&#xA;नीलोत्पलाभा पुरदेवतेव कृष्णा स्थिता मूर्तिमतीव लक्ष्मीः ॥&#x9;009c&lt;br&gt;&#xA;अस्यास्तु पार्श्वे कनकोपमत्वगेषा स्थिता मूर्तिमतीव गौरी ।&#x9;010a&lt;br&gt;&#xA;सत्ये स्थिता सा भगिनी द्विजाग्र्याश्चक्रायुधस्याप्रतिमस्य तस्य ॥&#x9;010c&lt;br&gt;&#xA;इयं च जाम्बूनदशुद्धगौरी पार्थस्य भार्या भुजगेन्द्रकन्या ।&#x9;011a&lt;br&gt;&#xA;चित्राङ्गदा चैव नरेन्द्रकन्या यैषा सवर्णार्द्रमधूकपुष्पैः ॥&#x9;011c&lt;br&gt;&#xA;इयं स्वसा राजचमूपतेश्च प्रवृद्धनीलोत्पलदामवर्णा ।&#x9;012a&lt;br&gt;&#xA;पस्पर्ध कृष्णेन सदा नृपो यो वृकोदरस्यैष परिग्रहोऽग्र्यः ॥&#x9;012c&lt;br&gt;&#xA;इयं च राज्ञो मगधाधिपस्य सुता जरासन्ध इति श्रुतस्य ।&#x9;013a&lt;br&gt;&#xA;यवीयसो माद्रवतीसुतस्य भार्या मता चम्पकदामगौरी ॥&#x9;013c&lt;br&gt;&#xA;इन्दीवरश्यामतनुः स्थिता तु यैषा पराऽऽसन्नतरोर्लतेव ।&#x9;014a&lt;br&gt;&#xA;भार्या मता माद्रवतीसुतस्य ज्येष्ठस्य सेयं कमलायताक्षी ॥&#x9;014c&lt;br&gt;&#xA;इयं तु निष्टप्तसुवर्णगौरी राज्ञो विराटस्य सुता सपुत्रा ।&#x9;015a&lt;br&gt;&#xA;भार्याऽभिमन्योर्निहतो रणे यो द्रोणादिभिस्तैर्विरथो रथस्थैः ॥&#x9;015c&lt;br&gt;&#xA;एतास्तु सीमन्तशिरोरुहा याः शुक्लोत्तरीया नरराजपत्न्यः ।&#x9;016a&lt;br&gt;&#xA;राज्ञोस्य वृद्धस्य परंशताख्याः स्नुषा नृवीराहतपुत्रनाथाः ॥&#x9;016c&lt;br&gt;&#xA;एता यथामुख्यमुदाहृता वो ब्राह्मण्यभावादृजुबुद्धिसत्वात् ।&#x9;017a&lt;br&gt;&#xA;सर्वा भवद्भिः परिपृच्छ्यमाना नरेन्द्रपत्न्यः सुविशुद्धसत्वाः ।&#x9;017c&lt;br&gt;&#xA;&#39;सर्वे भवन्तोऽपि तपोबलाग्र्याः क्षान्ताश्च दान्ताश्च कुलोद्भवाश्च ॥&#39;&#x9;017e&lt;br&gt;&#xA;वैशम्पायन उवाच ।&#x9;018&lt;br&gt;&#xA;एवं स राजा कुरुवृद्धवर्यःसमागतस्तैर्नरदेवपुत्रैः ।&#x9;018a&lt;br&gt;&#xA;पप्रच्छ सर्वं कुशलं तदानीं गतेषु सर्वेष्वथ तापसेषु ॥&#x9;018c&lt;br&gt;&#xA;योधेषु चाप्याश्रममण्डलं तन्मत्वा निविष्टेषु विमुच्य पत्रम् ।&#x9;019a&lt;br&gt;&#xA;स्त्रीवृद्धबाले च सुसन्निविष्टे यथार्हतस्तान्कुशलान्यपृच्छत् ॥ ॥&#x9;019c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/15/028/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/15/028/</guid>
      <description>&lt;p&gt;अध्यायः 028&lt;/p&gt;&#xA;&lt;p&gt;धृतराष्ट्रयुधिष्ठिराभ्यां परस्परकुशलप्रश्नादिपूर्वकं सल्ँलापः ॥ 1 ॥ युधिष्ठिरेण धृतराष्ट्रं प्रति विदुरः क्वेति प्रश्ने तत्रत्येन केनचिद्यदृच्छया धृतराष्ट्रमुपसर्पतो जनावलोकनेन प्रतिनिवर्तमानस्य च तस्य प्रदर्शनम् ॥ 2 ॥ ततो युधिष्ठिरेणानुधावनेन तत्समीपगमनम् ॥ 3 ॥ ततो विदुरे योगात्स्वशरीरत्यागेन तच्छरीरप्रवेशः ॥ 4 ॥ युधिष्ठिरेण धृतराष्ट्रादिषु तदद्भुतनिवेदनम् ॥ 5 ॥&lt;/p&gt;&#xA;&lt;p&gt;धृतराष्ट्र उवाच ।&#x9;001&lt;br&gt;&#xA;युधिष्ठिर महाबाहो कच्चित्त्वं कुशली ह्यसि ।&#x9;001a&lt;br&gt;&#xA;सहितो भ्रातृभिः सर्वैः पौरजानपदैस्तथा ॥&#x9;001c&lt;br&gt;&#xA;ये च त्वामनुजीवन्ति कच्चित्तेऽपि निरामयाः ।&#x9;002a&lt;br&gt;&#xA;सचिवा भृत्यवर्गाश्च गुरवश्चैव ते नृप ॥&#x9;002c&lt;br&gt;&#xA;कच्चित्तेऽपि निरातङ्का वसन्ति विषये तव ।&#x9;003a&lt;br&gt;&#xA;कच्चिद्वर्तसि पौराणीं वृत्तिं राजर्षिसेविताम् ॥&#x9;003c&lt;br&gt;&#xA;कच्चिन्न्यायाननुच्छिद्य कोशस्तेऽभिप्रपूर्यते ।&#x9;004a&lt;br&gt;&#xA;अरिमध्यस्थमित्रेषु वर्तसे चानुरूपतः ।&#x9;004c&lt;br&gt;&#xA;ब्राह्मणानग्रहारैर्वा यथावदनुपश्यसि ॥&#x9;004e&lt;br&gt;&#xA;कच्चित्ते परितुष्यन्ति शीलेन भरतर्षभ ।&#x9;005a&lt;br&gt;&#xA;शत्रवोऽपि कुतः पौरा भृत्या वा स्वजनोऽपि वा ॥&#x9;005c&lt;br&gt;&#xA;कच्चिद्यजसि राजेन्द्र श्रद्धावान्पितृदेवताः ।&#x9;006a&lt;br&gt;&#xA;अतिथीनन्नपानेन कच्चिदर्चसि भारत ॥&#x9;006c&lt;br&gt;&#xA;कच्चिन्नयपथे विप्राः स्वकर्मनिरतास्तव ।&#x9;007a&lt;br&gt;&#xA;क्षत्रिया वैश्यवर्णा वा शूद्रा वाऽपि कुटुम्बिनः ॥&#x9;007c&lt;br&gt;&#xA;कच्चित्स्त्रीबालवृद्धं ते न शोचति न याचते ।&#x9;008a&lt;br&gt;&#xA;जामयः पूजिताः कच्चित्तव गेहे नरर्षभ ॥&#x9;008c&lt;br&gt;&#xA;कच्चिद्राजर्षिवंशोऽयं त्वामासाद्य महीपतिम् ।&#x9;009a&lt;br&gt;&#xA;यथोचितं महाराज यशसा नावसीदति ॥&#x9;009c&lt;br&gt;&#xA;वैशम्पायन उवाच ।&#x9;010&lt;br&gt;&#xA;इत्येवंवादिनं तं स न्यायवित्प्रत्यभाषत ।&#x9;010a&lt;br&gt;&#xA;कुशलप्रश्नसंयुक्तं कुशलो वाक्यमब्रवीत् ॥&#x9;010c&lt;br&gt;&#xA;युधिष्ठिर उवाच ।&#x9;011&lt;br&gt;&#xA;अपि ते वर्धते राजंस्तपो मन्दः श्रमश्च ते ॥&#x9;011a&lt;br&gt;&#xA;अपि मे जननी चेयं शुश्रूषुर्विगतक्लमा ।&#x9;012a&lt;br&gt;&#xA;अथास्याः सफलो राजन्वनवासो भविष्यति ॥&#x9;012c&lt;br&gt;&#xA;इयं च माता ज्येष्ठा मे शीतवाताध्वकर्शिता ।&#x9;013a&lt;br&gt;&#xA;घोरेण तपसा युक्ता देवी कच्चिन्न शोचति ॥&#x9;013c&lt;br&gt;&#xA;हतान्पुत्रान्महावीर्यान्क्षत्रधर्मपरायणान् ।&#x9;014a&lt;br&gt;&#xA;नापध्यायति वा कच्चिदस्मान्पापकृतः सदा ॥&#x9;014c&lt;br&gt;&#xA;क्व चासौ विदुरो राजन्नेमं पश्यामहे वयम् ।&#x9;015a&lt;br&gt;&#xA;सञ्जयः कुशली चायं कच्चिन्नु तपसि स्थिरः ॥&#x9;015c&lt;br&gt;&#xA;वैशम्पायन उवाच ।&#x9;016&lt;br&gt;&#xA;इत्युक्तः प्रत्युवाचैनं धृतराष्ट्रो जनाधिपम् ।&#x9;016a&lt;br&gt;&#xA;कुशली विदुरः पुत्र तपो घोरं समाश्रितः ॥&#x9;016c&lt;br&gt;&#xA;वायुभक्षो निराहारः कृशो धमनिसन्ततः ।&#x9;017a&lt;br&gt;&#xA;कदाचिद्दृश्यते विप्रैः शून्येऽस्मिन्कानने क्वचित् ॥&#x9;017c&lt;br&gt;&#xA;इत्येवं ब्रुवतस्तस्य जटी वीटामुखः कृशः ।&#x9;018a&lt;br&gt;&#xA;दिग्वासा मलदिग्धाङ्गो वनरेणुसमुक्षितः ॥&#x9;018c&lt;br&gt;&#xA;दूरादालक्षितः क्षत्ता तत्राख्यातो महीपतेः ।&#x9;019a&lt;br&gt;&#xA;&#39;विदुरस्त्वेष धर्मात्मा जनं दृष्ट्वा निवर्तते ॥&#39;&#x9;019c&lt;br&gt;&#xA;निवर्तमानं सहसा जनं दृष्ट्वाऽऽश्रमं प्रति ।&#x9;020a&lt;br&gt;&#xA;तमन्वधावन्नृपतिरेक एव युधिष्ठिरः ।&#x9;020c&lt;br&gt;&#xA;प्रविशन्तं वनं घोरं लक्ष्यालक्ष्यं क्वचित्क्वचित् ॥&#x9;020e&lt;br&gt;&#xA;भोभो विदुर राजाऽहं दयितस्ते युधिष्ठिरः ।&#x9;021a&lt;br&gt;&#xA;इति ब्रुवन्नरपतिस्तं यत्नादभ्यधावत ॥&#x9;021c&lt;br&gt;&#xA;ततो विविक्त एकान्ते तस्थौ बुद्धिमतां वरः ।&#x9;022a&lt;br&gt;&#xA;विदुरो वृक्षमाश्रित्य कञ्चित्तत्र वनान्तरे ॥&#x9;022c&lt;br&gt;&#xA;तं राजा क्षीणभूयिष्ठमाकृतीमात्रसूचितम् ।&#x9;023a&lt;br&gt;&#xA;अभिजज्ञे महाबुद्धिं महाबुद्धिर्युधिष्ठिरः ॥&#x9;023c&lt;br&gt;&#xA;युधिष्ठिरोऽहमस्मीति वाक्यमुक्त्वाऽग्रतः स्थितः ।&#x9;024a&lt;br&gt;&#xA;विदुरस्याश्रमे राजा स च प्रत्याह सञ्ज्ञया ॥&#x9;024c&lt;br&gt;&#xA;ततः सोऽनिमिषो भूत्वा राजानं तमुदैक्षत ।&#x9;025a&lt;br&gt;&#xA;संयोज्य विदुरस्तस्मिन्दृष्टिं दृष्ट्या समाहितः ॥&#x9;025c&lt;br&gt;&#xA;विवेश विदुरो धीमान्गात्रैर्गात्राणि चैव ह ।&#x9;026a&lt;br&gt;&#xA;प्राणान्प्राणेषु च दधदिन्द्रियाणीन्द्रियेषु च ॥&#x9;026c&lt;br&gt;&#xA;स योगबलमास्थाय विवेश नृपतेस्तनुम् ।&#x9;027a&lt;br&gt;&#xA;विदुरो धर्मराजस्य तेजसा प्रज्वलन्निव ॥&#x9;027c&lt;br&gt;&#xA;विदुरस्य शरीरं तु तथैव स्तब्धलोचनम् ।&#x9;028a&lt;br&gt;&#xA;वृक्षाश्रितं तदा राजा ददर्श गतचेतनम् ॥&#x9;028c&lt;br&gt;&#xA;बलवन्तं तथाऽऽत्मानं मेने बहुगुणं तदा ।&#x9;029a&lt;br&gt;&#xA;धर्मराजो महातेजास्तच्च सस्मार पाण्डवः ॥&#x9;029c&lt;br&gt;&#xA;पौराणामात्मनः सर्वं भविष्यं च विशाम्पते ।&#x9;030a&lt;br&gt;&#xA;योगधर्मं महातेजा व्यासेन कथितं यथा ॥&#x9;030c&lt;br&gt;&#xA;धर्मराजश्च तत्रैनं सञ्चस्कारयिषुस्तदा ।&#x9;031a&lt;br&gt;&#xA;दग्धुकामोऽभवद्विद्वानथ वागभ्यभाषत ॥&#x9;031c&lt;br&gt;&#xA;भोभो राजन्न दग्धव्यमेतद्विदुरसञ्ज्ञकम् ।&#x9;032a&lt;br&gt;&#xA;कलेबरमिहैवं ते धर्म एष सनातनः ॥&#x9;032c&lt;br&gt;&#xA;लोको वैकर्तनो नाम भविष्यत्यस्य भारत ।&#x9;033a&lt;br&gt;&#xA;यतिधर्ममवाप्तोऽसौ नैष शोच्यः परन्तप ॥&#x9;033c&lt;br&gt;&#xA;इत्युक्तो धर्मराजः स विनिवृत्य ततः पुनः ।&#x9;034a&lt;br&gt;&#xA;राज्ञो वैचित्रवीर्यस्य तत्सर्वं प्रत्यवेदयत् ॥&#x9;034c&lt;br&gt;&#xA;ततः स राजा धृतिमान्स च सर्वो जनस्तदा ।&#x9;035a&lt;br&gt;&#xA;भीमसेनादयश्चैव परं विस्मयमागताः ॥&#x9;035c&lt;br&gt;&#xA;तच्छ्रुत्वा प्रीतिमान्राजा भूत्वा धर्मजमब्रवीत् ।&#x9;036a&lt;br&gt;&#xA;आपो मूलं फलं चैव ममेदं प्रतिगृह्यताम् ॥&#x9;036c&lt;br&gt;&#xA;यदन्नो हि नरो राजंस्तदन्नोऽस्यातिथिः स्मृतः ।&#x9;037a&lt;br&gt;&#xA;इत्युक्तः स तथेत्येवं प्राह धर्मात्मजो नृपम् ॥&#x9;037c&lt;br&gt;&#xA;फलं मूलं च बुभुजे राज्ञा दत्तं सहानुजः ।&#x9;038a&lt;br&gt;&#xA;ततस्ते वृक्षमूलेषु कृतवासपरिग्रहाः ।&#x9;038c&lt;br&gt;&#xA;तां रात्रिमवसन्सर्वे फलमूलजलाशनाः ॥ ॥&#x9;038e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/15/029/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/15/029/</guid>
      <description>&lt;p&gt;अध्यायः 029&lt;/p&gt;&#xA;&lt;p&gt;युधिष्ठिरेण धृतराष्ट्राभ्यनुज्ञया भ्रात्रादिभिः सह महर्षीणामाश्रमदर्शनम् ॥ 1 ॥ शतयूपादिभिः सशिष्येण व्यासेन च युधिष्ठिरादिभिः परिवृतस्य धृतराष्ट्रस्याश्रमं प्रत्यागमनम् ॥ 2 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;br&gt;&#xA;ततस्तु राजन्नेतेषामाश्रमे पुण्यकर्मणाम् ।&#x9;001a&lt;br&gt;&#xA;शिवा नक्षत्रसम्पन्ना सा व्यतीयाय शर्वरी ॥&#x9;001c&lt;br&gt;&#xA;ततस्तत्र कथाश्चासंस्तेषां धर्मार्थलक्षणाः ।&#x9;002a&lt;br&gt;&#xA;विचित्रपदसञ्चारा नानाश्रुतिभिरन्विताः ॥&#x9;002c&lt;br&gt;&#xA;पाण्डवास्त्वभितो मातुर्धरण्यां सुषुपुस्तदा ।&#x9;003a&lt;br&gt;&#xA;उत्सृज्य तु महार्हाणि शयनानि नराधिप ॥&#x9;003c&lt;br&gt;&#xA;यदाहारोऽभवद्राजा धृतराष्ट्रो महामनाः ।&#x9;004a&lt;br&gt;&#xA;तदाहारा नृवीरास्ते न्यवसंस्तां निशां तदा ॥&#x9;004c&lt;br&gt;&#xA;व्यतीतायां तु शर्वर्यां कृतपौर्वाह्णिकक्रियः ।&#x9;005a&lt;br&gt;&#xA;भ्रातृभिः सहितो राजा ददर्शाश्रममण्डलम् ॥&#x9;005c&lt;br&gt;&#xA;सान्तःपुरपरीवारः सभृत्यः सपुरोहितः ।&#x9;006a&lt;br&gt;&#xA;यथासुखं यथोद्देशं धृतराष्ट्राभ्यनुज्ञया ॥&#x9;006c&lt;br&gt;&#xA;ददर्श तत्र वेदीश्च सम्प्रज्वलितपावकाः ।&#x9;007a&lt;br&gt;&#xA;कृताभिषेकैर्मुनिभिर्हुताग्निभिरुपस्थिताः ॥&#x9;007c&lt;br&gt;&#xA;वानेयपुष्पनिकरैराज्यधूमोद्गमैरपि ।&#x9;008a&lt;br&gt;&#xA;ब्राह्मेण वपुषा युक्ता युक्ता मुनिगणस्य ताः ॥&#x9;008c&lt;br&gt;&#xA;मृगयूथैरनुद्विग्नैस्तत्रतत्र समाश्रितैः ।&#x9;009a&lt;br&gt;&#xA;अशङ्कितैः पक्षिगणैः प्रगीतैरिव च प्रभो ॥&#x9;009c&lt;br&gt;&#xA;केकाभिर्नीलकण्ठानां दात्यूहानां च कूजितैः ।&#x9;010a&lt;br&gt;&#xA;कोकिलानां कुहुरवैः सुखैः श्रुतिमनोहरैः ॥&#x9;010c&lt;br&gt;&#xA;प्राधीतद्विजघोषैश्च क्वचित्क्वचिदलङ्कृतम् ।&#x9;011a&lt;br&gt;&#xA;फलमूलसमाहारैर्महद्भिश्चोपशोभितम् ॥&#x9;011c&lt;br&gt;&#xA;ततः स राजा प्रददौ तापसार्थमुपाहृतान् ।&#x9;012a&lt;br&gt;&#xA;कलशान्काञ्चनान्राजंस्तथैवौदुम्बरानपि ॥&#x9;012c&lt;br&gt;&#xA;अजिनानि प्रवेणीश्च स्रुक्स्रुवं च महीपतिः ।&#x9;013a&lt;br&gt;&#xA;कमण्डलूंश्च स्थालीश्च पिठराणि च भारत ॥&#x9;013c&lt;br&gt;&#xA;भाजनानि च लौहानि पात्रीश्च विविधा नृप ।&#x9;014a&lt;br&gt;&#xA;यद्यदिच्छति यावच्च यदन्यदपि काङ्क्षितम् ॥&#x9;014c&lt;br&gt;&#xA;एवं स राजा धर्मात्मा परीत्याश्रममण्डलम् ।&#x9;015a&lt;br&gt;&#xA;वसु विश्राण्य तत्सर्वं पुनरायान्महीपतिः ॥&#x9;015c&lt;br&gt;&#xA;कृताह्निकं च राजानं धृतराष्ट्रं महीपतिम् ।&#x9;016a&lt;br&gt;&#xA;ददर्शासीनमव्यग्रं गान्धारीसहितं तदा ॥&#x9;016c&lt;br&gt;&#xA;मातरं चाविदूरस्थां शिष्यवत्प्रणतां स्थिताम् ।&#x9;017a&lt;br&gt;&#xA;कुन्तीं ददर्श धर्मात्मा शिष्टाचारसमन्विताम् ॥&#x9;017c&lt;br&gt;&#xA;स तमभ्यर्च्य राजानं नाम संश्राव्य चात्मनः ।&#x9;018a&lt;br&gt;&#xA;निषीदेत्यभ्यनुज्ञातो वृस्यामुपविवेश ह ॥&#x9;018c&lt;br&gt;&#xA;भीमसेनादयश्चैव पाण्डवा भरतर्षभ ।&#x9;019a&lt;br&gt;&#xA;अभिवाद्योपसङ्गृह्य निषेदुः पार्थिवाज्ञया ॥&#x9;019c&lt;br&gt;&#xA;स तैः परिवृतो राजा शुशुभेऽतीव कौरवः ।&#x9;020a&lt;br&gt;&#xA;बिभ्रद्ब्राह्मीं श्रियं दीप्तां देवैरिव बृहस्पतिः ॥&#x9;020c&lt;br&gt;&#xA;तथा तेषूपविष्टेषु समाजग्मुर्महर्षयः ।&#x9;021a&lt;br&gt;&#xA;शतयूपप्रभृतयः कुरुक्षेत्रनिवासिनः ॥&#x9;021c&lt;br&gt;&#xA;व्यासश्च भगवान्विप्रो देवर्षिगणसेवितः ।&#x9;022a&lt;br&gt;&#xA;वृतः शिष्यैर्महातेजा दर्शयामास पार्थिवम् ॥&#x9;022c&lt;br&gt;&#xA;ततः स राजा कौरव्यः कुन्तीपुत्रश्च धर्मराट् ।&#x9;023a&lt;br&gt;&#xA;भीमसेनादयश्चैव प्रत्युत्थायाभ्यवादयन् ॥&#x9;023c&lt;br&gt;&#xA;समागतस्ततो व्यासः शतयूपादिभिर्वृतः ।&#x9;024a&lt;br&gt;&#xA;धृतराष्ट्रं महीपालमास्यतामित्यभाषत ॥&#x9;024c&lt;br&gt;&#xA;वरं तु विष्टरं कौश्यं कृष्णाजिनकुशोत्तरम् ।&#x9;025a&lt;br&gt;&#xA;प्रतिपेदे तदा व्यासस्तदर्थमुपकल्पितम् ॥&#x9;025c&lt;br&gt;&#xA;ते च सर्वे द्विजश्रेष्ठा विष्टरेषु समन्ततः ।&#x9;026a&lt;br&gt;&#xA;द्वैपायनाभ्यनुज्ञाता निषेदुर्विपुलौजसः ॥ ॥&#x9;026c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/15/030/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/15/030/</guid>
      <description>&lt;p&gt;अध्यायः 030&lt;/p&gt;&#xA;&lt;p&gt;व्यासेन धृतराष्ट्रं प्रति कुशलादिप्रश्नपूर्वकं विदुरस्य निजस्वरूपादिप्रतिपादनम् ॥ 1 ॥ तथा इतरमहर्षिदुष्करतदभीष्टाश्चर्यकर्मकरणप्रतिज्ञानम् ॥ 2 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;br&gt;&#xA;ततः समुपविष्टेषु पाण्डवेषु महात्मसु ।&#x9;001a&lt;br&gt;&#xA;व्यासः सत्यवतीपुत्रः प्रोवाचामन्त्र्य पार्थिवम् ॥&#x9;001c&lt;br&gt;&#xA;धृतराष्ट्र महाबाहो कच्चित्ते वर्तते तपः ।&#x9;002a&lt;br&gt;&#xA;कच्चिन्मनस्ते प्रीणाति वनवासे नराधिप ॥&#x9;002c&lt;br&gt;&#xA;कच्चिद्धृदि न ते शोको राजन्पुत्रविनाशजः ।&#x9;003a&lt;br&gt;&#xA;कच्चिज्ज्ञानानि सर्वाणि सुप्रसन्नानि तेऽनघ ॥&#x9;003c&lt;br&gt;&#xA;कच्चिद्बुद्धिं दृढां कृत्वा चरस्यारण्यकं विधिम् ।&#x9;004a&lt;br&gt;&#xA;कच्चिद्वधूश्च गान्धारी न शोकेनाभिभूयते ॥&#x9;004c&lt;br&gt;&#xA;महाप्रज्ञा बुद्धिमती देवी धर्मार्थदर्शिनी ।&#x9;005a&lt;br&gt;&#xA;आगमापायतत्त्वज्ञा कच्चिदेषा न शोचति ॥&#x9;005c&lt;br&gt;&#xA;कच्चित्कुन्ती च राजंस्त्वां शुश्रूषत्यनहङ्कृता ।&#x9;006a&lt;br&gt;&#xA;या परित्यज्य स्वं पुत्रं गुरुशुश्रूषणे रता ॥&#x9;006c&lt;br&gt;&#xA;कच्चिद्धर्मसुतो राजा त्वया प्रत्यभिनन्दितः ।&#x9;007a&lt;br&gt;&#xA;भीमार्जुनयमाश्चैव कच्चिदेतेऽपि सान्त्विताः ॥&#x9;007c&lt;br&gt;&#xA;कच्चिन्नन्दसि दृष्ट्वैतान्कच्चिते निर्मलं मनः ।&#x9;008a&lt;br&gt;&#xA;कच्चिच्च शुद्धभावोऽसि जातज्ञानो नराधिप ॥&#x9;008c&lt;br&gt;&#xA;एतद्धि त्रितयं श्रेष्ठं सर्वभूतेषु भारत ।&#x9;009a&lt;br&gt;&#xA;निर्वैरता महाराज सत्यमक्रोध एव च ॥&#x9;009c&lt;br&gt;&#xA;कच्चित्ते न च मोहोऽस्ति वनवासेन भारत ।&#x9;010a&lt;br&gt;&#xA;स्वदत्ते वन्यमन्नं वा उपवासोऽपि वा भवेत् ॥&#x9;010c&lt;br&gt;&#xA;विदितं चापि राजेन्द्र विदुरस्य महात्मनः ।&#x9;011a&lt;br&gt;&#xA;गमनं विधिनाऽनेन धर्मस्य सुमहात्मनः ॥&#x9;011c&lt;br&gt;&#xA;माण्डव्यशापाद्धि स वै धर्मो विदुरतां गतः ।&#x9;012a&lt;br&gt;&#xA;महाबुद्धिर्महायोगी महात्मा सुमहामनाः ॥&#x9;012c&lt;br&gt;&#xA;बृहस्पतिर्वा देवेषु शुक्रो वाऽप्यसुरेषु च ।&#x9;013a&lt;br&gt;&#xA;न तथा बुद्धिसम्पन्नो यथा स पुरुषर्षभः ॥&#x9;013c&lt;br&gt;&#xA;तपोबलव्ययं कृत्वा सुचिरात्सम्भृतं तदा ।&#x9;014a&lt;br&gt;&#xA;माण्डव्येनर्षिणा धर्मो ह्यभिभूतः सनातनः ॥&#x9;014c&lt;br&gt;&#xA;नियोगाद्ब्रह्मणः पूर्वं मया स्वेन बलेन च ।&#x9;015a&lt;br&gt;&#xA;वैचित्रवीर्यके क्षेत्रे जातः स सुमहामतिः ॥&#x9;015c&lt;br&gt;&#xA;भ्राता तव महाराज देवदेवः सनातनः ।&#x9;016a&lt;br&gt;&#xA;धारणान्मनसा ध्यानाद्यं धर्मं कवयो विदुः ॥&#x9;016c&lt;br&gt;&#xA;सत्येन संवर्धयति यो दमेन शमेन च ।&#x9;017a&lt;br&gt;&#xA;अहिंसया च दानेन तपसा च सनातनः ॥&#x9;017c&lt;br&gt;&#xA;येन योगबलाज्जातः कुरुराजो युधिष्ठिरः ।&#x9;018a&lt;br&gt;&#xA;धर्म इत्येष नृपते प्राज्ञेनामितबुद्धिना ॥&#x9;018c&lt;br&gt;&#xA;यथा वह्निर्यथा वायुर्यथाऽऽपः पृथिवी यथा ।&#x9;019a&lt;br&gt;&#xA;यथाऽऽकाशं तथा धर्म इह चामुत्र च स्थितः ॥&#x9;019c&lt;br&gt;&#xA;सर्वगश्चैव राजेन्द्र सर्वं व्याप्य चराचरम् ।&#x9;020a&lt;br&gt;&#xA;दृश्यते देवदेवैः स सिद्धैर्निर्मुक्तकल्मषैः ॥&#x9;020c&lt;br&gt;&#xA;यो हि धर्मः स विदुरो विदुरो यः स पाण्डवः ।&#x9;021a&lt;br&gt;&#xA;स एष राजन्दृश्यस्ते पाण्डवः प्रेष्यवत्स्थितः ॥&#x9;021c&lt;br&gt;&#xA;प्रविष्टः स महात्मानं भ्राता ते बुद्धिसम्मतः ।&#x9;022a&lt;br&gt;&#xA;दृष्ट्वा महात्मा कौन्तेयं महायोगबलान्वितः ॥&#x9;022c&lt;br&gt;&#xA;त्वां चापि श्रेयसा योक्ष्ये नचिराद्भरतर्षभ ।&#x9;023a&lt;br&gt;&#xA;संशयच्छेदनार्थाय प्राप्तं मां विद्धि पुत्रक ॥&#x9;023c&lt;br&gt;&#xA;न कृतं यैः पुरा कैश्चित्कर्म लोके महर्षिभिः ।&#x9;024a&lt;br&gt;&#xA;आश्चर्यभूतं तपसः फलं तद्दर्शयामि वः ॥&#x9;024c&lt;br&gt;&#xA;किमिच्छसि महीपाल मत्तः प्राप्तुमभीप्सितम् ।&#x9;025a&lt;br&gt;&#xA;द्रष्टुं स्प्रष्टुमथ श्रोतुं तत्कर्ताऽस्मि तवानघ ॥ ॥&#x9;025c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/15/031/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/15/031/</guid>
      <description>&lt;p&gt;अध्यायः 031&lt;/p&gt;&#xA;&lt;p&gt;धृतराष्ट्राश्रमे भ्रात्रादिभिः सैन्येन च सह मासमेकं निवसति युधिष्ठिरे कदाचन व्यासधृतराष्ट्रौ परिवार्य नारदादिभिर्गान्धार्यादिभिः पाण्डवैश्च समुपवेशनम् ॥ 1 ॥ तत्र गान्धार्या व्यासं प्रति धृतराष्ट्रस्य पुत्रदिदृक्षानिवेदने व्यासेन कुन्तीं प्रति तदभीष्टनिवेदनचोदना ॥ 2 ॥&lt;/p&gt;&#xA;&lt;p&gt;जनमेजय उवाच ।&#x9;001&lt;br&gt;&#xA;वनवासं गते विप्र धृतराष्ट्रे महीपतौ ।&#x9;001a&lt;br&gt;&#xA;सभार्ये नृपशार्दूले वध्वा कुन्त्या समन्विते ॥&#x9;001c&lt;br&gt;&#xA;विदुरे चापि धर्मज्ञे धर्मराजं व्यपाश्रिते ।&#x9;002a&lt;br&gt;&#xA;वसत्सु पाण्डुपुत्रेषु सर्वेष्वाश्रममण्डले ॥&#x9;002c&lt;br&gt;&#xA;यत्तदाश्चर्यमिति वै करिष्यामीत्युवाच ह ।&#x9;003a&lt;br&gt;&#xA;व्यासः परमतेजस्वी महर्षिस्तद्वदस्व मे ॥&#x9;003c&lt;br&gt;&#xA;वनवासे च कौरव्यः कियन्तं कालमच्युतः ।&#x9;004a&lt;br&gt;&#xA;युधिष्ठिरो नरपतिर्न्यवसत्सजनस्तदा ॥&#x9;004c&lt;br&gt;&#xA;किमाहाराश्च ते तत्र ससैन्या न्यवसन्प्रभो ।&#x9;005a&lt;br&gt;&#xA;सान्तःपुरा महात्मान एतदिच्छामि वेदितुम् ॥&#x9;005c&lt;br&gt;&#xA;वैशम्पायन उवाच ।&#x9;006&lt;br&gt;&#xA;&#39;वनवासगतं राजन्धृतराष्ट्रं महीपतिम् ।&#x9;006a&lt;br&gt;&#xA;युधिष्ठिरोऽभ्ययाद्द्रष्टुं ससैन्यो भ्रातृभिः सह ॥&#x9;006c&lt;br&gt;&#xA;प्रथमे दिवसे चैषामापो मूलं फलं तथा ।&#x9;007a&lt;br&gt;&#xA;भोजनं भूमिशय्या च तत्रासीद्भरतर्षभ ॥&#x9;007c&lt;br&gt;&#xA;तेऽनुज्ञातास्तदा राजन्कुरुराजेन पाण्डवाः ।&#x9;008a&lt;br&gt;&#xA;विविधान्यन्नपानानि शय्याश्चैवाभजन्वने ॥&#x9;008c&lt;br&gt;&#xA;मासमेकं विजह्रुस्ते ससैन्यान्तःपुरो वने ।&#x9;009a&lt;br&gt;&#xA;अथ तत्रागमद्व्यासो यथोक्तं ते मयाऽनघ ॥&#x9;009c&lt;br&gt;&#xA;तथा च तेषां सर्वेषां कथाभिर्नृपसन्निधौ ।&#x9;010a&lt;br&gt;&#xA;व्यासमन्वास्य तं राजन्नाजग्मुर्मुनयोऽपरे ॥&#x9;010c&lt;br&gt;&#xA;नारदः पर्वतश्चैव देवलश्च महातपाः ।&#x9;011a&lt;br&gt;&#xA;विश्वावसुस्तुम्बुरुश्च चित्रसेनश्च भारत ॥&#x9;011c&lt;br&gt;&#xA;तेषामपि यथान्यायं पूजां चक्रे महातपाः ।&#x9;012a&lt;br&gt;&#xA;धृतराष्ट्राभ्यनुज्ञातः कुरुराजो युधिष्ठिरः ॥&#x9;012c&lt;br&gt;&#xA;निषेदुस्ते ततः सर्वे पूजां प्राप्य युधिष्ठिरात् ।&#x9;013a&lt;br&gt;&#xA;आसनेषु च पुण्येषु बर्हिणेषु वरेषु च ॥&#x9;013c&lt;br&gt;&#xA;तेषु तत्रोपविष्टेषु स तु राजा महामतिः ।&#x9;014a&lt;br&gt;&#xA;पाण्डुपुत्रैः परिवृतो निषसाद कुरूद्वह ॥&#x9;014c&lt;br&gt;&#xA;गान्धारी चैव कुन्ती च द्रौपदी सात्वती तथा ।&#x9;015a&lt;br&gt;&#xA;स्त्रियश्चान्यास्तथाऽन्याभिः सहोपविविशुस्ततः ॥&#x9;015c&lt;br&gt;&#xA;तेषां तत्र कथा दिव्या धर्मिष्ठाश्चाभवन्नृप ।&#x9;016a&lt;br&gt;&#xA;राजर्षीणां पुराणानां देवासुरविमिश्रिताः ॥&#x9;016c&lt;br&gt;&#xA;ततः कथान्ते व्यासस्तं प्रज्ञाचक्षुषमीश्वरम् ।&#x9;017a&lt;br&gt;&#xA;प्रोवाच वदतांश्रेष्ठः पुनरेव स तद्वचः ॥&#x9;017c&lt;br&gt;&#xA;प्रीयमाणो महातेजाः सर्ववेदविदांवरः ।&#x9;018a&lt;br&gt;&#xA;विदितं मम राजेन्द्र यत्ते हृदि विवक्षितम् ॥&#x9;018c&lt;br&gt;&#xA;दह्यमानस्य शोकेन तव पुत्रकृतेन वै ।&#x9;019a&lt;br&gt;&#xA;गान्धार्याश्चैव यद्दुःखं हृदि तिष्ठति नित्यदा ॥&#x9;019c&lt;br&gt;&#xA;कुन्त्याश्च यन्महाराज द्रौपद्याश्च हृदि स्थितम् ।&#x9;020a&lt;br&gt;&#xA;यच्च धारयते तीव्रं दुःखं पुत्रविनाशजम् ।&#x9;020c&lt;br&gt;&#xA;सुभद्रा कृष्णभगिनी तच्चापि विदितं मम ॥&#x9;020e&lt;br&gt;&#xA;श्रुत्वा समागममिमं सर्वेषां वस्ततो नृप ।&#x9;021a&lt;br&gt;&#xA;संशयच्छेदनार्थाय प्राप्तः कौरवनन्दन ॥&#x9;021c&lt;br&gt;&#xA;इमे च देवगन्धर्वाः सर्वे चेमे महर्षयः ।&#x9;022a&lt;br&gt;&#xA;पश्यन्तु तपसो वीर्यमद्य मे चिरसम्भृतम् ॥&#x9;022c&lt;br&gt;&#xA;तदुच्यतां महाप्राज्ञ कं कामं प्रददामि ते ।&#x9;023a&lt;br&gt;&#xA;प्रवणोऽस्मि वरं दातुं पश्य मे तपसो बलम् ॥&#x9;023c&lt;br&gt;&#xA;एवमुक्तः स राजेन्द्रो व्यासेनामितबुद्धिना ।&#x9;024a&lt;br&gt;&#xA;मुहूर्तमिव सञ्चिन्त्य वचनायोपचक्रमे ॥&#x9;024c&lt;br&gt;&#xA;धन्योऽस्म्यनुगृहीतश्च सफलं जीवितं च मे ।&#x9;025a&lt;br&gt;&#xA;यन्मे समागमोऽद्येह भवद्भिः सह साधुभिः ॥&#x9;025c&lt;br&gt;&#xA;अद्य चाप्यवगच्छामि गतिमिष्टामिहात्मनः ।&#x9;026a&lt;br&gt;&#xA;ब्रह्मकल्पैर्भवद्भिर्यत्समेतोऽहं तपोधनाः ॥&#x9;026c&lt;br&gt;&#xA;दर्शनादेव भवतां पूतोऽहं नात्र संशयः ।&#x9;027a&lt;br&gt;&#xA;विद्यते न भयं चापि परलोके ममानघाः ॥&#x9;027c&lt;br&gt;&#xA;किन्तु तस्य सुदुर्बुद्धेर्मन्दस्यापनयैर्भृशम् ।&#x9;028a&lt;br&gt;&#xA;दूयते मे मनो नित्यं स्मरतः पुत्रगृद्धिनः ॥&#x9;028c&lt;br&gt;&#xA;अपापाः पाण्डवा येन निकृताः पापबुद्धिना ।&#x9;029a&lt;br&gt;&#xA;घातिता पृथिवी येन सहया सनरद्विपा ॥&#x9;029c&lt;br&gt;&#xA;राजानश्च महात्मानो नानाजनपदेश्वराः ।&#x9;030a&lt;br&gt;&#xA;आगम्य मम पुत्रार्थे सर्वे मृत्युवशं गताः ॥&#x9;030c&lt;br&gt;&#xA;ये ते पितॄंश्च दारांश्च प्राणांश्च मनसः प्रियान् ।&#x9;031a&lt;br&gt;&#xA;परित्यज्य गताः शूराः प्रेतराजनिवेशनम् ॥&#x9;031c&lt;br&gt;&#xA;का नु तेषां गतिर्ब्रह्मन्मित्रार्थे ये हता मृधे ।&#x9;032a&lt;br&gt;&#xA;तथैव पुत्रपौत्राणां मम ये निहता युधि ॥&#x9;032c&lt;br&gt;&#xA;दूयते मे मनोऽभीक्ष्णं घातयित्वा महाबलम् ।&#x9;033a&lt;br&gt;&#xA;भीष्मं शान्तनवं वृद्धं द्रोणं च द्विजसत्तमम् ॥&#x9;033c&lt;br&gt;&#xA;मम पुत्रेण मूढेन पापेनाकृतबुद्धिना ।&#x9;034a&lt;br&gt;&#xA;क्षयं नीतं कुलं दीप्तं पृथिवीराज्यमिच्छता ॥&#x9;034c&lt;br&gt;&#xA;&#39;एते मदर्थे पुत्रांश्च दारांश्च मनसः प्रियान् ।&#x9;035a&lt;br&gt;&#xA;भोगांश्च विविधांस्तात इष्टापुर्तांस्तथैव च ।&#x9;035c&lt;br&gt;&#xA;परित्यज्य गताः शूराः प्रेतराजनिवेशनम् ॥&#39;&#x9;035e&lt;br&gt;&#xA;एतत्सर्वमनुस्मृत्य दह्यमानो दिवानिशम् ।&#x9;036a&lt;br&gt;&#xA;न शान्तिमधिगच्छामि दुःखशोकसमाहतः ॥&#x9;036c&lt;br&gt;&#xA;इति मे चिन्तयानस्य पितः शान्तिर्न विद्यते ॥&#x9;037a&lt;br&gt;&#xA;वैशम्पायन उवाच ।&#x9;038&lt;br&gt;&#xA;तच्छ्रुत्वा विविधं तस्य राजर्षेः परिदेवितम् ।&#x9;038a&lt;br&gt;&#xA;पुनर्नवीकृतः शोको गान्धार्या जनमेजय ॥&#x9;038c&lt;br&gt;&#xA;कुन्त्या द्रुपदपुत्र्याश्च सुभद्रायास्तथैव च ।&#x9;039a&lt;br&gt;&#xA;तासां च वरनारीणां वधूनां कौरवस्य ह ॥&#x9;039c&lt;br&gt;&#xA;पुत्रशोकसमाविष्टा गान्धारी त्विदमब्रवीत् ।&#x9;040a&lt;br&gt;&#xA;श्वशुरं बद्धनयना देवी प्राञ्जलिरुत्थिता ॥&#x9;040c&lt;br&gt;&#xA;&#39;लोकान्तरगतान्पुत्रानयं काङ्क्षति मानद ।&#x9;041a&lt;br&gt;&#xA;तच्चास्य मानसं ज्ञातं भगवंस्तपसा त्वया ॥&#39;&#x9;041c&lt;br&gt;&#xA;षोडशेमानि वर्षाणि गतानि मुनिपुङ्गव ।&#x9;042a&lt;br&gt;&#xA;अस्य राज्ञो हतान्पुत्राञ्शोचतो न शमो विभो ॥&#x9;042c&lt;br&gt;&#xA;पुत्रशोकसमाविष्टो निःश्वसन्ह्येष भूमिपः ।&#x9;043a&lt;br&gt;&#xA;न शेते वसतीः सर्वा धृतराष्ट्रो महामुने ॥&#x9;043c&lt;br&gt;&#xA;लोकानन्यान्समर्थोऽसि स्रष्टुं सर्वांस्तपोबलात् ।&#x9;044a&lt;br&gt;&#xA;किमु लोकान्तरगतान्राज्ञो दर्शयितुं सुतान् ॥&#x9;044c&lt;br&gt;&#xA;इयं च द्रौपदी कृष्णा हतज्ञातिसुता भृशम् ।&#x9;045a&lt;br&gt;&#xA;शोचत्यतीव सर्वासां स्नुषाणां दयिता स्नुषा ॥&#x9;045c&lt;br&gt;&#xA;तथा कृष्णस्य भगिनी सुभद्रा भद्रभाषिणी ।&#x9;046a&lt;br&gt;&#xA;सौभद्रवधसन्तप्ता भृशं शोचति भामिनी ॥&#x9;046c&lt;br&gt;&#xA;इयं च भूरिश्रवसो भार्या परमसम्मता ।&#x9;047a&lt;br&gt;&#xA;भर्तृव्यसनशोकार्ता भृशं शोचति भामिनी ॥&#x9;047c&lt;br&gt;&#xA;यस्यास्तु श्वशुरो धीमान्बाह्लिकः स कुरूद्वहः ।&#x9;048a&lt;br&gt;&#xA;निहतः सोमदत्तश्च पित्रा सह महारणे ॥&#x9;048c&lt;br&gt;&#xA;श्रीमतोऽस्य महाबुद्धेः सङ्ग्रामेष्वपलायिनः ।&#x9;049a&lt;br&gt;&#xA;पुत्रस्य ते पुत्रशतं निहतं यद्रणाजिरे ॥&#x9;049c&lt;br&gt;&#xA;तस्य भार्याशतमिदं दुःखशोकसमाहतम् ।&#x9;050a&lt;br&gt;&#xA;पुनःपुनर्वर्धयानं शोकं राज्ञो ममैव च ।&#x9;050c&lt;br&gt;&#xA;हताहारेण महता मामुपास्ते महामुने ॥&#x9;050e&lt;br&gt;&#xA;ये च शूरा महात्मानः श्वशुरा मे महारथाः ।&#x9;051a&lt;br&gt;&#xA;सोमदत्तप्रभृतयः का नु तेषां गतिः प्रभो ॥&#x9;051c&lt;br&gt;&#xA;तव प्रसादाद्भगवन्विशोकोऽयं महीपतिः ।&#x9;052a&lt;br&gt;&#xA;कुर्यात्कालमहं चेयं वधूस्तव महामुने ॥&#x9;052c&lt;br&gt;&#xA;इत्युक्तवत्यां गान्धार्यां कुन्ती व्रतकृशानना ।&#x9;053a&lt;br&gt;&#xA;प्रच्छन्नजातं पुत्रं तं सस्मारादित्यसन्निभम् ॥&#x9;053c&lt;br&gt;&#xA;तामृषिर्वरदो व्यासो दूरश्रवणदर्शनः ।&#x9;054a&lt;br&gt;&#xA;अपश्यद्दुःखितां देवीं मातरं सव्यसाचिनः ॥&#x9;054c&lt;br&gt;&#xA;तामुवाच ततो व्यासो यत्ते कार्यं विवक्षितम् ।&#x9;055a&lt;br&gt;&#xA;तद्ब्रूहि त्वं महाभागे यत्ते मनसि वर्तते ॥&#x9;055c&lt;br&gt;&#xA;श्वशुराय ततः कुन्ती प्रणम्य शिरसा तदा ।&#x9;056a&lt;br&gt;&#xA;उवाच वाक्यं सव्रीडा विवृण्वाना पुरातनम् ॥ ॥&#x9;056c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/15/032/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/15/032/</guid>
      <description>&lt;p&gt;अध्यायः 032&lt;/p&gt;&#xA;&lt;p&gt;कुन्त्या व्यासं प्रति स्वस्मिन्दुर्वासःप्रसादेन सूर्यात्कर्णस्योत्पत्तिकथनपूर्वकं स्वस्य तद्दिदृक्षानिवेदनम् ॥ 1 ॥ व्यासेन कुन्तीं प्रति हेतूपन्यासेन तत्प्रयुक्तदोषशङ्कानिरसनम् ॥ 2 ॥&lt;/p&gt;&#xA;&lt;p&gt;कुन्त्युवाच ।&#x9;001&lt;br&gt;&#xA;भगवञ्श्वशुरो मेऽसि दैवतस्यापि दैवतम् ।&#x9;001a&lt;br&gt;&#xA;स मे देवातिदेवस्त्वं शृणु सत्यां गिरं मम ॥&#x9;001c&lt;br&gt;&#xA;तपस्वी कोपनो विप्रो दुर्वासा नाम मे पितुः ।&#x9;002a&lt;br&gt;&#xA;भिक्षामुपागतो भोक्तुं तमहं पर्यतोषयम् ॥&#x9;002c&lt;br&gt;&#xA;शौचन त्वागसस्त्यागैः शुद्धेन मनसा तथा ।&#x9;003a&lt;br&gt;&#xA;कोपस्थानेष्वपि महत्स्वकुप्यन्न कदाचन ॥&#x9;003c&lt;br&gt;&#xA;स प्रीतो वरदो मेऽभूत्कृतकृत्यो महामुनिः ।&#x9;004a&lt;br&gt;&#xA;अवश्यं ते ग्रहीतव्यमिति मां सोऽब्रवीद्वचः ॥&#x9;004c&lt;br&gt;&#xA;ततः शापभयाद्विप्रमवोचं पुनरेव तम् ।&#x9;005a&lt;br&gt;&#xA;एवमस्त्विति च प्राह पुनरेव स मे द्विजः ॥&#x9;005c&lt;br&gt;&#xA;धर्मस्य जननी भद्रे भवित्री त्वं शुभानने ।&#x9;006a&lt;br&gt;&#xA;वशे स्थास्यन्ति ते देवा यांस्त्वमावाहयिष्यसि ॥&#x9;006c&lt;br&gt;&#xA;इत्युक्त्वाऽन्तर्हितो विप्रस्ततोऽहं विस्मिताऽभवम् ।&#x9;007a&lt;br&gt;&#xA;न च सर्वास्ववस्थासु स्मृतिर्मे विप्रणश्यति ॥&#x9;007c&lt;br&gt;&#xA;अथ हर्म्यतलस्थाऽहं रविमुद्यन्तमीक्षती ।&#x9;008a&lt;br&gt;&#xA;संस्मृत्य तदृषेर्वाक्यं स्पृहयन्ती दिवाकरम् ॥&#x9;008c&lt;br&gt;&#xA;स्थिताऽहं बालभावेन तत्र दोषमबुद्ध्यती ।&#x9;009a&lt;br&gt;&#xA;अथ देवः सहस्रांशुर्मत्समीपगतोऽभवत् ॥&#x9;009c&lt;br&gt;&#xA;द्विधा कृत्वाऽऽत्मनो देहं भूमौ च गगनेऽपि च ।&#x9;010a&lt;br&gt;&#xA;तताप लोकानेकेन द्वितीयेनागमत्स माम् ॥&#x9;010c&lt;br&gt;&#xA;स मामुवाच वेपन्तीं वरं मत्तो वृणीष्व ह ।&#x9;011a&lt;br&gt;&#xA;गम्यतामिति तं चाहं प्रणम्य शिरसाऽवदम् ॥&#x9;011c&lt;br&gt;&#xA;स मामुवाच तिग्मांशुर्वृथाऽऽह्वानं न मे क्षमम् ।&#x9;012a&lt;br&gt;&#xA;धक्ष्यामि त्वां च विप्रं च येन दत्तो वरस्तव ॥&#x9;012c&lt;br&gt;&#xA;तमहं रक्षती विप्रं शापादनपकारिणम् ।&#x9;013a&lt;br&gt;&#xA;पुत्रो मे त्वत्समो देव भवेदिति ततोऽब्रवम् ॥&#x9;013c&lt;br&gt;&#xA;ततो मां तेजसाऽऽविश्य मोहयित्वा च भानुमान् ।&#x9;014a&lt;br&gt;&#xA;उवाच भविता पुत्रस्तवेत्यभ्यगमद्दिवम् ॥&#x9;014c&lt;br&gt;&#xA;ततोऽहमन्तर्भवने पितुश्चित्तानुरक्षिणी ।&#x9;015a&lt;br&gt;&#xA;गूढोत्पन्नं सुतं बालं जले कर्णमवासृजम् ॥&#x9;015c&lt;br&gt;&#xA;नूनं तस्यैव देवस्य प्रसादात्पुनरेव तु ।&#x9;016a&lt;br&gt;&#xA;कन्याऽहमभवं विप्र यथा प्राह स मामृषिः ॥&#x9;016c&lt;br&gt;&#xA;स मया मूढया पुत्रो ज्ञायमानोऽप्युपेक्षितः ।&#x9;017a&lt;br&gt;&#xA;तन्मां दहति विप्रर्षे यथा सुविदितं तव ॥&#x9;017c&lt;br&gt;&#xA;यदि पापमपापं वा यदेतद्विवृतं मया ।&#x9;018a&lt;br&gt;&#xA;तं द्रष्टुमिच्छामि भगवन्व्यपनेतुं त्वमर्हसि ॥&#x9;018c&lt;br&gt;&#xA;यच्चास्य राज्ञो विदितं हृदिस्थं भवतोऽनघ ।&#x9;019a&lt;br&gt;&#xA;तं चायं लभतां काममद्यैव मुनिसत्तम ॥&#x9;019c&lt;br&gt;&#xA;इत्युक्तः प्रत्युवाचेदं व्यासो वेदविदांवरः ।&#x9;020a&lt;br&gt;&#xA;साधु सर्वमिदं भाव्यमेवमेतद्यथाऽऽत्थ माम् ॥&#x9;020c&lt;br&gt;&#xA;अपराधश्च ते नास्ति कन्याभावं गता ह्यसि ।&#x9;021a&lt;br&gt;&#xA;देवाश्चैश्वर्यवन्तो वै शरीराण्याविशन्ति वै ॥&#x9;021c&lt;br&gt;&#xA;सन्ति देवनिकायाश्च सङ्कल्पाज्जनयन्ति ये ।&#x9;022a&lt;br&gt;&#xA;वाचा दृष्ट्या तथा स्पर्शात्सङ्घर्षेणेति पञ्चधा ॥&#x9;022c&lt;br&gt;&#xA;मनुष्यधर्मो दैवेन धर्मेण हि न दुष्यति ।&#x9;023a&lt;br&gt;&#xA;इति कुन्ति विजानीहि व्येतु ते मानसो ज्वरः ॥&#x9;023c&lt;br&gt;&#xA;सर्वं बलवतां पथ्यं सर्वं बलवतां शुचि ।&#x9;024a&lt;br&gt;&#xA;सर्वं बलवतां धर्मः सर्वं बलवतां स्वकम् ॥ ॥&#x9;024c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/15/033/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/15/033/</guid>
      <description>&lt;p&gt;अध्यायः 033&lt;/p&gt;&#xA;&lt;p&gt;व्यासेन गान्धारीं प्रति समरहतानां दुर्योधनादीनां सर्वेषां रात्रौ प्रदर्शनप्रतिज्ञानपूर्वकं धृतराष्ट्रादीनां विशिष्य गन्धर्वाद्यंशत्वकथनम् ॥ 1 ॥ धृतराष्ट्रादिभिर्व्यासवचनाद्गङ्गातीरमेत्य बन्धुदर्शनौत्कण्ठ्येन कृच्छ्रादहर्यापनम् । 2॥&lt;/p&gt;&#xA;&lt;p&gt;व्यास उवाच ।&#x9;001&lt;br&gt;&#xA;भद्रे द्रक्ष्यसि गान्धारि पुत्रान्भ्रातॄन्स्वकान्गणान् ।&#x9;001a&lt;br&gt;&#xA;वधूश्च पतिभिः सार्धं निशि सुप्तोत्थिता इव ॥&#x9;001c&lt;br&gt;&#xA;कर्णं द्रक्ष्यति कुन्ती च सौभद्रं चापि यादवी ।&#x9;002a&lt;br&gt;&#xA;द्रौपदी पञ्चपुत्रांश्च पितॄन्भ्रातॄंस्तथैव च ॥&#x9;002c&lt;br&gt;&#xA;पूर्वमेवैष हृदये व्यवसायोऽभवन्मम ।&#x9;003a&lt;br&gt;&#xA;यदाऽस्मि चोदितो राज्ञा भवत्या पृथयैव च ॥&#x9;003c&lt;br&gt;&#xA;न ते शोच्या महात्मानः सर्व एव नरर्षभाः ।&#x9;004a&lt;br&gt;&#xA;क्षत्रधर्मपराः सन्तस्तथा हि निधनं गताः ॥&#x9;004c&lt;br&gt;&#xA;भवितव्यमवश्यं तत्सुरकार्यमनिन्दिते ।&#x9;005a&lt;br&gt;&#xA;अवतेरुस्ततः सर्वे देवा भागैर्महीतलम् ॥&#x9;005c&lt;br&gt;&#xA;गन्धर्वाप्सरसश्चैव पिशाचा गुह्यराक्षसाः ।&#x9;006a&lt;br&gt;&#xA;तथा पुण्यजनाश्चैव सिद्धा देवर्षयोऽपि च ॥&#x9;006c&lt;br&gt;&#xA;देवाश्च दानवाश्चैव तथा देवर्षयोऽमलाः ।&#x9;007a&lt;br&gt;&#xA;त एते निधनं प्राप्ताः कुरुक्षेत्रे रणाजिरे ॥&#x9;007c&lt;br&gt;&#xA;गन्धर्वराजो यो धीमान्धृतराष्ट्र इति श्रुतः ।&#x9;008a&lt;br&gt;&#xA;स एव मानुषे लोके धृतराष्ट्रः पतिस्तव ॥&#x9;008c&lt;br&gt;&#xA;पाण्डुं मरुद्गणाद्विद्धि विशिष्टतममच्युतम् ।&#x9;009a&lt;br&gt;&#xA;धर्मस्यांशोऽभवत्क्षत्ता राजा चैव युधिष्ठिरः ॥&#x9;009c&lt;br&gt;&#xA;कलिं दुर्योधनं विद्धि शकुनिं द्वापरं नृपम् ।&#x9;010a&lt;br&gt;&#xA;दुःशासनादीन्विद्धि त्वं राक्षसान्शुभदर्शने ॥&#x9;010c&lt;br&gt;&#xA;मरुद्गणाद्भीमसेनं बलवन्तमरिन्दमम् ।&#x9;011a&lt;br&gt;&#xA;विद्धिं त्वं तु नरमृषिमिमं पार्थं धनञ्जयम् ।&#x9;011c&lt;br&gt;&#xA;नारायणं हृषीकेशमश्विनौ यमजौ तथा ॥&#x9;011e&lt;br&gt;&#xA;द्विधा कृत्वाऽऽत्मनो देहमादित्यं तपतां वरम् ।&#x9;012a&lt;br&gt;&#xA;लोकांश्च तापयानं वै कर्णं विद्धि पृथासुतम् ॥&#x9;012c&lt;br&gt;&#xA;यः स वैरार्थमुद्भूतः सङ्घर्षजननस्तथा ।&#x9;013a&lt;br&gt;&#xA;तं कर्णं विद्धि कल्याणि भास्करं शुभदर्शने ॥&#x9;013c&lt;br&gt;&#xA;यश्च पाण्डवदायादो हतः षङ्मिर्महारथैः ।&#x9;014a&lt;br&gt;&#xA;स सोम इह सौभद्रो योगादेवाभवद्द्विधा ॥&#x9;014c&lt;br&gt;&#xA;द्रौपद्या सह सम्भूतं धृष्टद्युम्नं च पावकात् ।&#x9;015a&lt;br&gt;&#xA;अग्नेर्भागं शुभं विद्धि राक्षसं तु शिखण्डिनम् ॥&#x9;015c&lt;br&gt;&#xA;द्रोणं बृहस्पतेर्भागं विद्धि द्रौणिं च रुद्रजम् ।&#x9;016a&lt;br&gt;&#xA;गाङ्गेयो वसुवीर्येण देवो मानुषतां गतः ॥&#x9;016c&lt;br&gt;&#xA;एवमेते महाप्रज्ञे देवा मानुष्यमेत्य हि ।&#x9;017a&lt;br&gt;&#xA;ततः पुनर्गताः स्वर्गं कृते कर्मणि शोभने ॥&#x9;017c&lt;br&gt;&#xA;यच्च वै हृदि सर्वेषां दुःखमेतच्चिरं स्थितम् ।&#x9;018a&lt;br&gt;&#xA;तदद्य व्यपनेष्यामि परलोककृताद्भयात् ॥&#x9;018c&lt;br&gt;&#xA;सर्वे भवन्तो गच्छन्तु नदीं भागीरथीं प्रति ।&#x9;019a&lt;br&gt;&#xA;तत्र द्रक्ष्यथ तान्सर्वान्ये हतास्तत्र संयुगे ॥&#x9;019c&lt;br&gt;&#xA;वैशम्पायन उवाच ।&#x9;020&lt;br&gt;&#xA;इति व्यासस्य वचनं श्रुत्वा सर्वो जनस्तदा ।&#x9;020a&lt;br&gt;&#xA;महता सिंहनादेन गङ्गामभिमुखो ययौ ॥&#x9;020c&lt;br&gt;&#xA;धृतराष्ट्रश्च सामात्यः प्रययौ सह पाण्डवैः ।&#x9;021a&lt;br&gt;&#xA;सहितो मुनिशार्दूलैर्गन्धर्वैश्च समागतैः ॥&#x9;021c&lt;br&gt;&#xA;ततो गङ्गां समासाद्य क्रमेण स जनार्णवः ।&#x9;022a&lt;br&gt;&#xA;निवासमकरोत्सर्वो यथाप्रीति यथासुखम् ॥&#x9;022c&lt;br&gt;&#xA;राजा च पाण्डवैः सार्धमिष्टे देशे सहानुगः ।&#x9;023a&lt;br&gt;&#xA;निवासमकरोद्धीमान्सस्त्रीवृद्धपुरःसरः ॥&#x9;023c&lt;br&gt;&#xA;जगाम तदहश्चापि तेषां वर्षशतं यथा ।&#x9;024a&lt;br&gt;&#xA;निशां प्रतीक्षमाणानां दिदृक्षूणां मृतान्नृपान् ॥&#x9;024c&lt;br&gt;&#xA;अथ पुण्यं गिरिवरमस्तमभ्यगमद्रविः ।&#x9;025a&lt;br&gt;&#xA;ततः कृताभिषेकास्ते नैशं कर्म समाचरन् ॥ ॥&#x9;025c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/15/034/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/15/034/</guid>
      <description>&lt;p&gt;अध्यायः 034&lt;/p&gt;&#xA;&lt;p&gt;व्यासेन निशायां गङ्गाजलावगाहनेन समाह्वाने पुरा समरनिहतैः कुरुपाण्डवोभयपक्षीयैः सर्वैः स्वस्वाभरणायुधवाहनादिभिः सह सलिलादुद्गम्य तीरोत्तरणम् ॥ 1 ॥ धृतराष्ट्रेण व्यासप्रसादलब्धदिव्यचक्षुषा दुर्योधनादीनां सर्वेषामवलोकनम् ॥ 2 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;br&gt;&#xA;ततो निशायां प्राप्तायां कृतसायाह्निकक्रियाः ।&#x9;001a&lt;br&gt;&#xA;व्यासमभ्यगमन्सर्वे ये तत्रासन्समागताः ॥&#x9;001c&lt;br&gt;&#xA;धृतराष्ट्रस्तु धर्मात्मा पाण्डवैः सहितस्तदा ।&#x9;002a&lt;br&gt;&#xA;शुचिरेकमनाः सार्धमृषिभिस्तैरुपाविशत् ॥&#x9;002c&lt;br&gt;&#xA;गान्धार्या सह नार्यस्तु सहिताः समुपाविशन् ।&#x9;003a&lt;br&gt;&#xA;पौरजानपदश्चापि जनः सर्वो यथा वयः ॥&#x9;003c&lt;br&gt;&#xA;ततो व्यासो महातेजाः पुण्यं भागीरथीजलम् ।&#x9;004a&lt;br&gt;&#xA;अवतीर्याजुहावाथ सर्वाल्ँलोकान्महामुनिः ॥&#x9;004c&lt;br&gt;&#xA;पाण्डवानां च ये योधाः कौरवाणां च सर्वशः ।&#x9;005a&lt;br&gt;&#xA;राजानश्च महाभागा नानादेशनिवासिनः ।&#x9;005c&lt;br&gt;&#xA;&#39;प्रतीक्ष्य तस्थुस्ते सर्वे तेषामागमनं प्रति ॥&#39;&#x9;005e&lt;br&gt;&#xA;ततः सुतुमुलः शब्दो जलान्ते जनमेजय ।&#x9;006a&lt;br&gt;&#xA;प्रादुरासीद्यथायोगं कुरुपाण्डवसेनयोः ॥&#x9;006c&lt;br&gt;&#xA;ततस्ते पार्थिवाः सर्वे भीष्मद्रोणपुरोगमाः ।&#x9;007a&lt;br&gt;&#xA;ससैन्याः सलिलात्तस्मात्समुत्तस्थुः सहस्रशः ॥&#x9;007c&lt;br&gt;&#xA;विराटद्रुपदौ चैव सहपुत्रौ ससैनिकौ ।&#x9;008a&lt;br&gt;&#xA;द्रौपदेयाश्च सौभद्रो राक्षसश्च घटोत्कचः ॥&#x9;008c&lt;br&gt;&#xA;कर्णदुर्योधनौ चैव शकुनिश्च महारथः ।&#x9;009a&lt;br&gt;&#xA;दुःशासनादयश्चैव धार्तराष्ट्रा महाबलाः ॥&#x9;009c&lt;br&gt;&#xA;जारासन्धिर्भगदत्तो जलसन्धश्च वीर्यवान् ।&#x9;010a&lt;br&gt;&#xA;भूरिश्रवाः शलः शल्यो वृषसेनश्च सानुजः ॥&#x9;010c&lt;br&gt;&#xA;लक्ष्मणो राजपुत्रश्च धृष्टद्युम्नस्सहात्मजः ।&#x9;011a&lt;br&gt;&#xA;शिखण्डिपुत्राः सर्वे च धृष्टकेतुश्च सानुजः ॥&#x9;011c&lt;br&gt;&#xA;अचलो वृषकश्चैव राक्षसश्चाप्यलायुधः ।&#x9;012a&lt;br&gt;&#xA;बाह्लिकः सोमदत्तश्च चेकितानश्च पार्थिवः ॥&#x9;012c&lt;br&gt;&#xA;एते चान्ये च बहवो बहुत्वाद्ये न कीर्तिताः ।&#x9;013a&lt;br&gt;&#xA;सर्वे भासुरदेहास्ते समुत्तस्थुर्जलात्ततः ॥&#x9;013c&lt;br&gt;&#xA;यस्य वीरस्य यो वेषो यो ध्वजो यच्च वाहनम् ।&#x9;014a&lt;br&gt;&#xA;यद्वर्म यत्प्रहरणं तेन तेन स दृश्यते ॥&#x9;014c&lt;br&gt;&#xA;दिव्याम्बरधराः सर्वे सर्वे भ्राजिष्णुकुण्डलाः ।&#x9;015a&lt;br&gt;&#xA;निर्वैरा निरहङ्कारा विगतक्रोधमत्सराः ॥&#x9;015c&lt;br&gt;&#xA;गन्धर्वैरुपगीयन्तः स्तूयमानाश्च बन्दिभिः ।&#x9;016a&lt;br&gt;&#xA;दिव्यमाल्यस्रजोपेतास्तथा दिव्याप्सरोवृताः ॥&#x9;016c&lt;br&gt;&#xA;धृतराष्ट्रस्य च तदा दिव्यं चक्षुर्नराधिप ।&#x9;017a&lt;br&gt;&#xA;मुनिः सत्यवतीपुत्रः प्रीतः प्रादात्तपोबलात् ॥&#x9;017c&lt;br&gt;&#xA;दिव्यज्ञानबलोपेता गान्धारी च यशस्विनी ।&#x9;018a&lt;br&gt;&#xA;ददर्श पुत्रांस्तान्सर्वान्ये चान्येऽपि मृधे हताः ॥&#x9;018c&lt;br&gt;&#xA;तदद्भुतमचिन्त्यं च सुमहद्रोमहर्षणम् ।&#x9;019a&lt;br&gt;&#xA;विस्मितः स जनः सर्वो ददर्शानिमिषेक्षणः ॥&#x9;019c&lt;br&gt;&#xA;तदुत्सवमहोदग्रं हृष्टनारीनराकुलम् ।&#x9;020a&lt;br&gt;&#xA;आश्चर्यभूतं ददृशे चित्रं पटगतं यथा ॥&#x9;020c&lt;br&gt;&#xA;धृतराष्ट्रस्तु तान्सर्वान्पश्यन्दिव्येन चक्षुषा ।&#x9;021a&lt;br&gt;&#xA;मुमुदे भरतश्रेष्ठ प्रसादात्तस्य वै मुनेः ॥ ॥&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/15/035/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/15/035/</guid>
      <description>&lt;p&gt;अध्यायः 035&lt;/p&gt;&#xA;&lt;p&gt;धृतराष्ट्रयुधिष्ठिरादिभिर्व्यासप्रसादोज्जीवितैर्हतपूर्वबन्धुभिः सह सल्ँलापादिना यावद्रात्रिसुखविहरणम् ॥ 1 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;br&gt;&#xA;ततस्ते पुरषश्रेष्ठाः समाजग्मुः परस्परम् ।&#x9;001a&lt;br&gt;&#xA;विगतक्रोधमात्सर्याः सर्वे विगतकल्मषाः ॥&#x9;001c&lt;br&gt;&#xA;विधिं परममास्थाय ब्रह्मर्षिविहितं शुभम् ।&#x9;002a&lt;br&gt;&#xA;संहृष्टमनसः सर्वे देवलोक इवामराः ॥&#x9;002c&lt;br&gt;&#xA;पुत्रः पित्रा च मात्रा च भार्याश्च पतिभिः सह ।&#x9;003a&lt;br&gt;&#xA;भ्रात्रा भ्राता सखा चैव सख्या राजन्समागताः ॥&#x9;003c&lt;br&gt;&#xA;पाण्डवास्तु महेष्वासं कर्णं सौभद्रमेव च ।&#x9;004a&lt;br&gt;&#xA;सम्प्रहर्षात्समाजग्मुर्द्रौपदेयांश्च सर्वशः ॥&#x9;004c&lt;br&gt;&#xA;ततस्ते प्रीयमाणा वै कर्णेन सह पाण्डवाः ।&#x9;005a&lt;br&gt;&#xA;समेत्य पृथिवीपाल सौहृदे च स्थिताऽभवन् ॥&#x9;005c&lt;br&gt;&#xA;परस्परं समागम्य योधास्ते भरतर्षभ ।&#x9;006a&lt;br&gt;&#xA;मुनेः प्रसादात्ते ह्येवं क्षत्रिया नष्टमन्यवः ॥&#x9;006c&lt;br&gt;&#xA;असौहृदं परित्यज्य सौहृदे पर्यवस्थिताः ।&#x9;007a&lt;br&gt;&#xA;एवं समागताः सर्वे गुरुभिर्बान्धवैः सह ॥&#x9;007c&lt;br&gt;&#xA;पुत्रैश्च पुरुषव्याघ्राः कुरवोऽन्ये च पार्थिवाः ।&#x9;008a&lt;br&gt;&#xA;तां रात्रिमखिलामेवं विहृत्य प्रीतमानसाः ॥&#x9;008c&lt;br&gt;&#xA;मेनिरे परितोषेण नृपाः स्वर्गसदो यथा ।&#x9;009a&lt;br&gt;&#xA;नात्र शोको भयं त्रासो नारतिर्नायशोऽभवत् ॥&#x9;009c&lt;br&gt;&#xA;परस्परं समागम्य योधानां भरतर्षभ ।&#x9;010a&lt;br&gt;&#xA;समागतास्ताः पितृभिर्भ्रातृभिः पतिभिः सुतैः ।&#x9;010c&lt;br&gt;&#xA;मुदं परमिकां प्राप्य नार्यो दुःखमथात्यजन् ॥&#x9;010e&lt;br&gt;&#xA;&#39;देवलोकं गता ये च ये च ब्रह्मसदो गताः ।&#x9;011a&lt;br&gt;&#xA;ये चापि वारुणं लोकं ये च गोलोकमाश्रिताः ॥&#x9;011c&lt;br&gt;&#xA;तथा वैवस्वतं लोकं ये च यक्षानुपागताः ।&#x9;012a&lt;br&gt;&#xA;राक्षसांश्च पिशाचांश्च कुरूंश्चापि तथोत्तरान् ॥&#x9;012c&lt;br&gt;&#xA;विचित्राश्च गतीरन्ये ये प्राप्ताः कर्मभिर्नराः ।&#x9;013a&lt;br&gt;&#xA;सर्वे ते तद्वयोरूपवेषास्तत्र समभ्ययुः ॥&#39;&#x9;013c&lt;br&gt;&#xA;एकां रात्रिं विहृत्यैवं ते वीरास्ताश्च योषितः ।&#x9;014a&lt;br&gt;&#xA;आमन्त्र्यान्योन्यमाश्लिष्य ततो जग्मुर्यथागतं ॥&#x9;014c&lt;br&gt;&#xA;ततो विसर्जयामास लोकांस्तान्मुनिपुङ्गवः ।&#x9;015a&lt;br&gt;&#xA;क्षणेनान्तर्हिताश्चैव प्रेक्षतामेव तेऽभवन् ॥&#x9;015c&lt;br&gt;&#xA;अवगाह्य महात्मानः पुण्यां भागीरथीं नदीम् ।&#x9;016a&lt;br&gt;&#xA;सरथाः सध्वजाश्चैव स्वानि वेश्मानि भेजिरे ॥&#x9;016c&lt;br&gt;&#xA;देवलोकं ययुः केचित्केचिद्ब्रह्मसदस्तथा ।&#x9;017a&lt;br&gt;&#xA;केचिच्च वारुणं लोकं केचित्कौबेरमाप्नुवन् ॥&#x9;017c&lt;br&gt;&#xA;ततो वैवस्वतं लोकं केचिच्चैवाप्नुवन्नृपाः ।&#x9;018a&lt;br&gt;&#xA;राक्षसानां पिशाचानां केचिच्चाप्युत्तरान्कुरून् ॥&#x9;018c&lt;br&gt;&#xA;विचित्रगतयः सर्वे यानवाप्यामरैः सह ।&#x9;019a&lt;br&gt;&#xA;आजग्मुस्ते महात्मानः सवाहाः सपदानुगाः ॥&#x9;019c&lt;br&gt;&#xA;गतेषु तेषु सर्वेषु सलिलस्थो महामुनिः ।&#x9;020a&lt;br&gt;&#xA;धर्मशीलो महातेजाः कुरूणां हितकृत्तदा ।&#x9;020c&lt;br&gt;&#xA;ततः प्रोवाच ताः सर्वाः क्षत्रिया निहतेश्वराः ।&#x9;020e&lt;br&gt;&#xA;यायाः पतिकृताल्ँलोकानिच्छन्ति परमस्त्रियः ।&#x9;021a&lt;br&gt;&#xA;ता जाह्नवीजलं क्षिप्रमवगाहन्त्वतन्द्रिताः ॥&#x9;021c&lt;br&gt;&#xA;ततस्तस्य वचः श्रुत्वा श्रद्दधाना वराङ्गनाः ।&#x9;022a&lt;br&gt;&#xA;श्वशुरं समनुज्ञाप्य विविशुर्जाह्नवीजलम् ॥&#x9;022c&lt;br&gt;&#xA;विमुक्ता मानुषैर्देहैस्ततस्ता भर्तृभिः सह ।&#x9;023a&lt;br&gt;&#xA;समाजग्मुस्तदा साध्व्यः सर्वा एव विशाम्पते ॥&#x9;023c&lt;br&gt;&#xA;एवं क्रमेण सर्वास्ताः शीलवत्यः पतिव्रताः ।&#x9;024a&lt;br&gt;&#xA;प्रविश्य तोयं निर्मुक्ता जग्मुर्भर्तृसलोकताम् ॥&#x9;024c&lt;br&gt;&#xA;दिव्यरूपसमायुक्ता दिव्याभरणभूषिताः ।&#x9;025a&lt;br&gt;&#xA;दिव्यमाल्याम्बरधरा यथाऽऽसां पतयस्तथा ॥&#x9;025c&lt;br&gt;&#xA;ताः शीलगुणसम्पन्ना विमानस्था गतक्लमाः ।&#x9;026a&lt;br&gt;&#xA;सर्वाः सर्वगुणोपेताः स्वस्थानं प्रतिपेदिरे ॥&#x9;026c&lt;br&gt;&#xA;यस्य यस्य तु यः कामस्तस्मिन्काले बभूव ह ।&#x9;027a&lt;br&gt;&#xA;तन्तं विसृष्टवान्व्यासो वरदो धर्मवत्सलः ॥&#x9;027c&lt;br&gt;&#xA;तच्छ्रुत्वा नरदेवानां पुनरागमनं नराः ।&#x9;028a&lt;br&gt;&#xA;जहृषुर्मुदिताश्चासन्नानादेशगता अपि ॥&#x9;028c&lt;br&gt;&#xA;&#39;ते नष्टभयसङ्कल्पा नरा विगतकल्मषाः ।&#x9;029a&lt;br&gt;&#xA;बभूवुः पौरवाः सर्वे तद्दृष्ट्वाऽऽश्चर्यमुत्तमम् ॥&#39;&#x9;029c&lt;br&gt;&#xA;प्रियैः समागमं तेषां यः सम्यक् शृणुयान्नरः ।&#x9;030a&lt;br&gt;&#xA;प्रियाणि लभते नित्यमिह च प्रेत्य चैव सः ।&#x9;030c&lt;br&gt;&#xA;इष्टबान्धवसंयोगमनायासमनामयम् ॥&#x9;030e&lt;br&gt;&#xA;यश्चैतच्छ्रावयेद्विद्वान्विदुषो धर्मवित्तमः ।&#x9;031a&lt;br&gt;&#xA;स यशः प्राप्नुयाल्लोके परत्र च शुभां गतिम् ॥&#x9;031c&lt;br&gt;&#xA;स्वाध्याययुक्ता मनुजास्तपोयुक्ताश्च भारत ।&#x9;032a&lt;br&gt;&#xA;साध्वाचारा दमोपेता दाननिर्धूतकल्मषाः ॥&#x9;032c&lt;br&gt;&#xA;ऋजवः शुचयः शान्ता हिंसानृतविवर्जिताः ।&#x9;033a&lt;br&gt;&#xA;आस्तिकाः श्रद्दधानाश्च धृतिमन्तश्च मानवाः ।&#x9;033c&lt;br&gt;&#xA;श्रुत्वाऽऽश्चर्यमिदं पर्व ह्यवाप्स्यन्ति परां गतिम् ॥&#x9;033e&lt;br&gt;&#xA;&#39;पुनस्ते दर्शनं प्राप्ताः पुनश्च परिकीर्तिताः ।&#x9;034a&lt;br&gt;&#xA;पुनःपुनः प्रयच्छन्ति शृण्वतामभयं सदा ॥&#39; ॥&#x9;034c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/15/036/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/15/036/</guid>
      <description>&lt;p&gt;अध्यायः 036&lt;/p&gt;&#xA;&lt;p&gt;त्यक्तदेहानामपि कुरुपाण्डवपक्षीयाणां कथं पुनरागमनमिति जनमेजयप्रश्नस्य सोपपत्तिकमुत्तरदानम् ॥ 1 ॥&lt;/p&gt;&#xA;&lt;p&gt;सौतिरुवाच ।&#x9;001&lt;br&gt;&#xA;एतच्छ्रुत्वा नृपो विद्वान्हृष्टोऽभूज्जनमेजयः ।&#x9;001a&lt;br&gt;&#xA;पितामहानां सर्वेषां गमनागमनं तदा ॥&#x9;001c&lt;br&gt;&#xA;अब्रवीच्च मुदा युक्तः पुनरागमनं प्रति ।&#x9;002a&lt;br&gt;&#xA;कथं नु त्यक्तदेहानां पुनस्तद्रूपदर्शनम् ॥&#x9;002c&lt;br&gt;&#xA;इत्युक्तः स द्विजश्रेष्ठो व्यासशिष्यः प्रतापवान् ।&#x9;003a&lt;br&gt;&#xA;प्रोवाच वदतांश्रेष्ठस्तं नृपं जनमेजयम् ॥&#x9;003c&lt;br&gt;&#xA;वैशम्पायन उवाच ।&#x9;004&lt;br&gt;&#xA;अविप्रणाशः सर्वेषां कर्मणामिति निश्चयः ।&#x9;004a&lt;br&gt;&#xA;कर्मजानि शरीराणि शरीराकृतयस्तथा ॥&#x9;004c&lt;br&gt;&#xA;महाभूतानि नित्यानि भूताधिपतिसंश्रयात् ।&#x9;005a&lt;br&gt;&#xA;तेषां च नित्यसंवासो न विनाशो वियुज्यताम् ॥&#x9;005c&lt;br&gt;&#xA;अनाशया कृतं कर्म तस्य चेष्टः फलागमः ।&#x9;006a&lt;br&gt;&#xA;आत्मा चैभिः समायुक्तः सुखदुःखमुपाश्नुते ॥&#x9;006c&lt;br&gt;&#xA;अविनाश्यस्तथा नित्यं क्षेत्रज्ञ इति निश्चयः ।&#x9;007a&lt;br&gt;&#xA;भूतानामात्मभावो यो ध्रुवोऽसौ संविजानताम् ॥&#x9;007c&lt;br&gt;&#xA;यावन्न क्षीयते कर्म तावत्तस्य स्वरूपता ।&#x9;008a&lt;br&gt;&#xA;क्षीणकर्मा नरो लोके रूपान्यत्वमुपाश्नुते ॥&#x9;008c&lt;br&gt;&#xA;नानाभूतास्तथैकत्वं शरीरं प्राप्य संहताः ।&#x9;009a&lt;br&gt;&#xA;भवन्ति ते तथा नित्याः पृथग्भावं विजानताम् ॥&#x9;009c&lt;br&gt;&#xA;अश्वमेधश्रुतिश्चेयमश्वसञ्ज्ञपनं प्रति ।&#x9;010a&lt;br&gt;&#xA;लोकान्तरगता नित्यं प्राणा नित्या हि वाजिनः ॥&#x9;010c&lt;br&gt;&#xA;अहं हितं वदाम्येतत्प्रियं चेत्तव पार्थिव ।&#x9;011a&lt;br&gt;&#xA;देवयाना हि पन्थानः श्रुतास्ते यज्ञसंस्तरे ॥&#x9;011c&lt;br&gt;&#xA;सुकृतो यत्र यज्ञस्ते तत्र देवा हितास्तव ।&#x9;012a&lt;br&gt;&#xA;यदा समन्विता देवाः पशूनां गमनेश्वराः ॥&#x9;012c&lt;br&gt;&#xA;गतिमन्तश्च तेनेष्ट्वा नान्ये नित्या भवन्त्युत ।&#x9;013a&lt;br&gt;&#xA;नित्येऽस्मिन्पञ्चके वर्गे नित्ये चात्मनि पूरुषः ॥&#x9;013c&lt;br&gt;&#xA;अस्य नाशं समायोगं यः पश्यति वृथामतिः ।&#x9;014a&lt;br&gt;&#xA;वियोगे शोचतेऽत्यर्थं स बाल इति मे मतिः ॥&#x9;014c&lt;br&gt;&#xA;वियोगे दोषदर्शी यः संयोगं स विसर्जयेत् ।&#x9;015a&lt;br&gt;&#xA;असङ्गे सङ्गमो नास्ति दुःखं भावि वियोगजम ॥&#x9;015c&lt;br&gt;&#xA;परापरज्ञस्त्वपरो नाभिमानादुदीक्षितः ।&#x9;016a&lt;br&gt;&#xA;अपरज्ञः परां बुद्धिं स्पृष्ट्वा मोहाद्विमुच्यते ॥&#x9;016c&lt;br&gt;&#xA;अदर्शनादापतितः पुनश्चादर्शनं गतः ।&#x9;017a&lt;br&gt;&#xA;नाहं तं वेद्मि नासौ मां न च मेऽस्ति विरागता ॥&#x9;017c&lt;br&gt;&#xA;येनयेन शरीरेण करोत्ययमनीश्वरः ।&#x9;018a&lt;br&gt;&#xA;तेनतेन शरीरेण तदवश्यमुपाश्नुते ।&#x9;018c&lt;br&gt;&#xA;मानसं मनसाऽऽप्नोति शरीरं च शरीरवान् ॥ ॥&#x9;018e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/15/037/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/15/037/</guid>
      <description>&lt;p&gt;अध्यायः 037&lt;/p&gt;&#xA;&lt;p&gt;जनमेजयेन परिक्षित्प्रदर्शने प्रार्थिते व्यासेन परिक्षितः शमीकमहर्षेः शृङ्गिणश्च प्रदर्शनम् ॥ 1 ॥ जनमेजयेनावभृथस्नानानन्तरमास्तिकपूजनपूर्वकं वैशम्पायनं प्रति कथावशेषकथनप्रार्थना ॥ 2 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;br&gt;&#xA;अदृष्ट्वा तु नृपः पुत्रान्दर्शनं प्रतिलब्धवान् ।&#x9;001a&lt;br&gt;&#xA;ऋषेः प्रसादात्पुत्राणां स्वरूपाणां कुरूद्वह ॥&#x9;001c&lt;br&gt;&#xA;स राजा राजधर्मांश्च ब्रह्मोपनिषदं तथा ।&#x9;002a&lt;br&gt;&#xA;अवाप्तवान्नरश्रेष्ठो बुद्धिनिश्चयमेव च ॥&#x9;002c&lt;br&gt;&#xA;विदुरश्च महाप्राज्ञो ययौ सिद्धिं तपोबलात् ।&#x9;003a&lt;br&gt;&#xA;धृतराष्ट्रः समासाद्य व्यासं चैव तपस्विनम् ॥&#x9;003c&lt;br&gt;&#xA;जनमेजय उवाच ।&#x9;004&lt;br&gt;&#xA;ममापि वरदो व्यासो दर्शयेत्पितरं यदि ।&#x9;004a&lt;br&gt;&#xA;तद्रूपवेषवयसं श्रद्दध्यां सर्वमेव तत् ॥&#x9;004c&lt;br&gt;&#xA;प्रियं मे स्यात्कृतार्थश्च स्यामहं कृतनिश्चयः ।&#x9;005a&lt;br&gt;&#xA;प्रसादादृषिमुख्यस्य मम कामः समृद्ध्यताम् ॥&#x9;005c&lt;br&gt;&#xA;सौतिरुवाच ।&#x9;006&lt;br&gt;&#xA;इत्युक्तवचने तस्मिन्नृपे व्यासः प्रतापवान् ।&#x9;006a&lt;br&gt;&#xA;प्रसादमकरोद्धीमानानयच्च परिक्षितम् ॥&#x9;006c&lt;br&gt;&#xA;ततस्तद्रूपवयसमागतं नृपतिं दिवः ।&#x9;007a&lt;br&gt;&#xA;श्रीमन्तं पितरं राजा ददर्श स परीक्षितम् ॥&#x9;007c&lt;br&gt;&#xA;शमीकं च महात्मानं पुत्रं तं चास्य शृङ्गिणम् ।&#x9;008a&lt;br&gt;&#xA;अमात्या ये च निहता राज्ञस्तांश्च ददर्श ह ॥&#x9;008c&lt;br&gt;&#xA;ततः सोऽवभृथे राजा मुदितो जनमेजयः ।&#x9;009a&lt;br&gt;&#xA;पितरं स्नापयामास स्वयं सस्नौ च पार्थिवः ॥&#x9;009c&lt;br&gt;&#xA;&#39;परीक्षिदपि तत्रैव बभूव स तिरोहितः ।&#39;&#x9;010a&lt;br&gt;&#xA;स्नात्वा स नृपतिर्विप्रमास्तीकमिदमब्रवीत् ।&#x9;010c&lt;br&gt;&#xA;यायावरकुलोत्पन्नं जरत्कारुसुतं तदा ॥&#x9;010e&lt;br&gt;&#xA;आस्तीक विविधाश्चर्यो यज्ञोऽयमिति मे मतिः ।&#x9;011a&lt;br&gt;&#xA;यदद्यायं पिता प्राप्तो मम शोकप्रणाशनः ॥&#x9;011c&lt;br&gt;&#xA;आस्तीक उवाच ।&#x9;012&lt;br&gt;&#xA;ऋषिर्द्वैपायनो यत्र पुराणस्तपसो निधिः ।&#x9;012a&lt;br&gt;&#xA;यज्ञे कुरुकुलश्रेष्ठ तस्य लोकावुभौ जितौ ॥&#x9;012c&lt;br&gt;&#xA;श्रुतं विचित्रमाख्यानं त्वया पाण्डवनन्दन ।&#x9;013a&lt;br&gt;&#xA;सर्पाश्च भस्मसान्नीता गताश्च पदवीं पितुः ॥&#x9;013c&lt;br&gt;&#xA;कथञ्चित्तक्षको मुक्तः सत्यत्वात्तव पार्थिव ।&#x9;014a&lt;br&gt;&#xA;ऋषयः पूजिताः सर्वे गतिर्दृष्टा महात्मनः ॥&#x9;014c&lt;br&gt;&#xA;प्राप्तः सुविपुलो धर्मः श्रुत्वा पापविनाशनम् ।&#x9;015a&lt;br&gt;&#xA;विमुक्तो हृदयग्रन्थिरुदारजनदर्शनात् ॥&#x9;015c&lt;br&gt;&#xA;ये च पक्षधरा धर्मे सद्वृत्तरुचयश्च ये ।&#x9;016a&lt;br&gt;&#xA;यान्दृष्ट्वा हीयते पापं तेभ्यः कार्या नमस्क्रिया ॥&#x9;016c&lt;br&gt;&#xA;सौतिरुवाच ।&#x9;017&lt;br&gt;&#xA;एतच्छ्रुत्वा द्विजश्रेष्ठात्स राजा जनमेजयः ।&#x9;017a&lt;br&gt;&#xA;पूजयामास तमृषिमनुमान्य पुनःपुनः ॥&#x9;017c&lt;br&gt;&#xA;पप्रच्छ तमृषिं चापि वैशम्पायनमच्युतम् ।&#x9;018a&lt;br&gt;&#xA;कथावशेषं धर्मज्ञो वनवासस्य सत्तम ॥ ॥&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/15/038/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/15/038/</guid>
      <description>&lt;p&gt;अध्यायः 038&lt;/p&gt;&#xA;&lt;p&gt;धृतराष्ट्रेण पुत्रदर्शनानन्तरं युधिष्ठिरादिभिः सह पुनः स्वाश्रमं प्रत्यागमनम् ॥ 1 ॥ व्यासेन धृतराष्ट्रं प्रति युधिष्ठिरादीनां नगरप्रस्थापनचोदना ॥ 2 ॥ नगरं प्रति पुनरागमनमनिच्छताऽपि युधिष्ठिरेण धृतराष्ट्रस्य कुन्तीगान्धार्योश्च निदेशनिर्बन्धेन पुनः सर्वैः सह हास्तिनपुरं प्रत्यागमनम् ॥ 3 ॥&lt;/p&gt;&#xA;&lt;p&gt;जनमेजय उवाच ।&#x9;001&lt;br&gt;&#xA;दृष्ट्वा पुत्रांस्तथा पौत्रान्सानुबन्धाञ्जनाधिपः ।&#x9;001a&lt;br&gt;&#xA;धृतराष्ट्रः किमकरोद्राजा चैव युधिष्ठिरः ॥&#x9;001c&lt;br&gt;&#xA;वैशम्पायन उवाच ।&#x9;002&lt;br&gt;&#xA;तद्दृष्ट्वा महदाश्चर्यं पुत्राणां दर्शनं पुनः ।&#x9;002a&lt;br&gt;&#xA;वीतशोकः स राजर्षिः पुनराश्रममागमत् ॥&#x9;002c&lt;br&gt;&#xA;इतरस्तु जनः सर्वस्ते चैव परमर्षयः ।&#x9;003a&lt;br&gt;&#xA;प्रतिजग्मुर्यथाकामं धृतराष्ट्राभ्यनुज्ञया ॥&#x9;003c&lt;br&gt;&#xA;पाण्डवास्तु महात्मानो लघुभूयिष्ठसैनिकाः ।&#x9;004a&lt;br&gt;&#xA;अनुजग्मुर्महात्मानं सदारास्तं महीपतिम् ॥&#x9;004c&lt;br&gt;&#xA;तमाश्रमगतं धीमान्ब्रह्मर्षिर्लोकपूजितः ।&#x9;005a&lt;br&gt;&#xA;द्वैपायनोऽभ्युपागम्य राजानमिदमब्रवीत् ॥&#x9;005c&lt;br&gt;&#xA;धृतराष्ट्र महाबाहो शृणु कौरवनन्दन ।&#x9;006a&lt;br&gt;&#xA;श्रुतास्ते ज्ञानवृद्धानामृषीणां पुण्यकर्मणाम् ॥&#x9;006c&lt;br&gt;&#xA;अद्धाभिजनवृद्धानां वेदवेदाङ्गवेदिनाम् ।&#x9;007a&lt;br&gt;&#xA;धर्मज्ञानां पुराणानां वदतां विविधाः कथाः ॥&#x9;007c&lt;br&gt;&#xA;मा स्म शोके मनः कार्षीर्दिष्टे न व्यथते बुधः ।&#x9;008a&lt;br&gt;&#xA;श्रुतं देवरहस्यं ते नारदाद्देवदर्शनात् ॥&#x9;008c&lt;br&gt;&#xA;गतास्ते क्षत्रधर्मेण शस्त्रपूतां गतिं शुभाम् ।&#x9;009a&lt;br&gt;&#xA;यथा दृष्टास्त्वया पुत्रास्तथा कामविहारिणः ॥&#x9;009c&lt;br&gt;&#xA;युधिष्ठिरः स्वयं धीमान्भवन्तमनुरुध्यते ।&#x9;010a&lt;br&gt;&#xA;सहितो भ्रातृभिः सर्वैः सदारः ससुहृज्जनः ॥&#x9;010c&lt;br&gt;&#xA;विसर्जयैनं यात्वेष स्वराज्यमनुशासताम् ।&#x9;011a&lt;br&gt;&#xA;मासः समधिकस्तेषामतीतो वसतां वने ॥&#x9;011c&lt;br&gt;&#xA;एतद्धि नित्यं यत्नेन पदं रक्ष्यं नराधिप ।&#x9;012a&lt;br&gt;&#xA;बहुप्रत्यर्थिकं ह्येतद्राज्यं नाम कुरूद्वह ॥&#x9;012c&lt;br&gt;&#xA;इत्युक्तः कौरवो राजा व्यासेनामितबुद्धिना ।&#x9;013a&lt;br&gt;&#xA;युधिष्ठिरमथाहूय वाग्मी वचनमब्रवीत् ॥&#x9;013c&lt;br&gt;&#xA;अजातशत्रो भद्रं ते शृणु मे भ्रातृभिः सह ।&#x9;014a&lt;br&gt;&#xA;त्वत्प्रसादान्महीपाल शोको नास्मान्प्रबाधते ॥&#x9;014c&lt;br&gt;&#xA;रमे चाहं त्वया पुत्र पुरेव गजसाह्वये ।&#x9;015a&lt;br&gt;&#xA;नाथेनानुगतो विद्वन्प्रियेषु परिवर्तिना ॥&#x9;015c&lt;br&gt;&#xA;प्राप्तं पुत्रफलं त्वत्तः प्रीतिर्मे परमा त्वयि ।&#x9;016a&lt;br&gt;&#xA;न मे मन्युर्महाबाहो गम्यतां मा चिरं कृथाः ॥&#x9;016c&lt;br&gt;&#xA;भवन्तं चेह सम्प्रेक्ष्य तपो मे परिहीयते ।&#x9;017a&lt;br&gt;&#xA;उपयुक्तं शरीरं च त्वां दृष्ट्वा धारितं पुनः ॥&#x9;017c&lt;br&gt;&#xA;मातरौ ते तथैवेमे शीर्णपर्णकृताशने ।&#x9;018a&lt;br&gt;&#xA;मम तुल्यव्रते पुत्र न चिरं वर्तयिष्यतः ॥&#x9;018c&lt;br&gt;&#xA;दुर्योधनप्रभृतयो दृष्टा लोकान्तरं गताः ।&#x9;019a&lt;br&gt;&#xA;व्यासस्य तपसो वीर्याद्भवतश्च समागमात् ॥&#x9;019c&lt;br&gt;&#xA;प्रयोजनं चिरं वृत्तं जीवितस्य ममानघ ।&#x9;020a&lt;br&gt;&#xA;उग्रं तपः समास्थास्ये त्वमनुज्ञातुमर्हसि ॥&#x9;020c&lt;br&gt;&#xA;त्वय्यद्य पिण्डः कीर्तिश्च कुलं चेदं प्रतिष्ठितम् ।&#x9;021a&lt;br&gt;&#xA;श्वो वाऽद्य वा महाबाहो गम्यतां माचिरं कृथाः ॥&#x9;021c&lt;br&gt;&#xA;राजनीतिः सुबहुशः श्रुता ते भरतर्षभ ।&#x9;022a&lt;br&gt;&#xA;सन्देष्टव्यं न पश्यामि कृतमेतावता विभो ॥&#x9;022c&lt;br&gt;&#xA;वैशम्पायन उवाच ।&#x9;023&lt;br&gt;&#xA;इत्युक्तवचनं तं तु नृपो राजानमब्रवीत् ।&#x9;023a&lt;br&gt;&#xA;न मामर्हसि धर्मज्ञ परित्यक्तुमनागसम् ॥&#x9;023c&lt;br&gt;&#xA;कामं गच्छन्तु मे सर्वे भ्रातरोऽनुचरास्तथा ।&#x9;024a&lt;br&gt;&#xA;भवन्तमहमन्विष्ये मातरौ च यतव्रतः ॥&#x9;024c&lt;br&gt;&#xA;तमुवाचाथ गान्धारी मैवं पुत्र शृणुष्व च ।&#x9;025a&lt;br&gt;&#xA;त्वय्यधीनं कुरुकुलं पिण्डश्च श्वशुरस्य मे ॥&#x9;025c&lt;br&gt;&#xA;गम्यतां पुत्र पर्याप्तमेतावत्पूजिता वयम् ।&#x9;026a&lt;br&gt;&#xA;राजा यदाह तत्कार्यं त्वया पुत्र पितुर्वचः ॥&#x9;026c&lt;br&gt;&#xA;वैशम्पायन उवाच ।&#x9;027&lt;br&gt;&#xA;इत्युक्तः स तु गान्धार्या कुन्तीमिदमभाषत ।&#x9;027a&lt;br&gt;&#xA;स्नेहबाष्पाकुले नेत्रे परिमृज्य विनीतवत् ॥&#x9;027c&lt;br&gt;&#xA;विसर्जयति मां राजा गान्धारी च यशस्विनी ।&#x9;028a&lt;br&gt;&#xA;भवत्यां बद्धचित्तस्तु कथं यास्यामि दुःखितः ॥&#x9;028c&lt;br&gt;&#xA;न चोत्सहे तपोविघ्नं कर्तुं ते धर्मचारिणि ।&#x9;029a&lt;br&gt;&#xA;तपसो हि परं नास्ति तपसा विन्दते महत् ॥&#x9;029c&lt;br&gt;&#xA;ममापि न तथा राज्ञि राज्ये बुद्धिर्यथा पुरा ।&#x9;030a&lt;br&gt;&#xA;तपस्येवानुरक्तं मे मनः सर्वात्मना तथा ॥&#x9;030c&lt;br&gt;&#xA;शून्येयं च मही कृत्स्ना न मे प्रीतिकरी शुभे ।&#x9;031a&lt;br&gt;&#xA;बान्धवा नः परिक्षीणा बलं नो न यथा पुरा ॥&#x9;031c&lt;br&gt;&#xA;पाञ्चालाः सुभृशं क्षीणाः कन्यामात्रावशेषिताः ।&#x9;032a&lt;br&gt;&#xA;न तेषां कुलकर्तारं कञ्चित्पश्याम्यहं शुभे ॥&#x9;032c&lt;br&gt;&#xA;सर्वे हि भस्मासान्नीतास्ते द्रोणेन रणाजिरे ।&#x9;033a&lt;br&gt;&#xA;अवशिष्टाश्च निहता द्रोणपुत्रेण वै निशि ।&#x9;033c&lt;br&gt;&#xA;चेदयश्चैव मत्स्याश्च दृष्टपूर्वास्तथैव नः॥ &#x9;033e&lt;br&gt;&#xA;केवलं वृष्णिचक्रं च वासुदेवपरिग्रहात् ।&#x9;034a&lt;br&gt;&#xA;यद्दृष्ट्वा स्थातुमिच्छामि धर्मार्थं नार्थहेतुतः ॥&#x9;034c&lt;br&gt;&#xA;शिवेन पश्य नः सर्वान्दुर्लभं तव दर्शनम् ।&#x9;035a&lt;br&gt;&#xA;भविष्यत्यम्ब राजा हि तीव्रं चारप्स्यते तपः ॥&#x9;035c&lt;br&gt;&#xA;एतच्छ्रुत्वा महाबाहुः सहदेवो युधाम्पतिः ।&#x9;036a&lt;br&gt;&#xA;युधिष्ठिरमुवाचेदं बाष्पव्याकुललोचनः ॥&#x9;036c&lt;br&gt;&#xA;नोत्सहेऽहं परित्यक्तुं मातरं भरतर्षभ ।&#x9;037a&lt;br&gt;&#xA;प्रतियातु भवान्क्षिप्रं तपस्तप्स्याम्यहं वने ॥&#x9;037c&lt;br&gt;&#xA;इहैव शोषयिष्यामि तपसेदं कलेवरम् ।&#x9;038a&lt;br&gt;&#xA;पादशुश्रूषणे रक्तो राज्ञो मात्रोस्तथाऽनयोः ॥&#x9;038c&lt;br&gt;&#xA;तमुवाच ततः कुन्ती परिष्वज्य महाभुजम् ।&#x9;039a&lt;br&gt;&#xA;गम्यतां पुत्र मैवं त्वं वोचः कुरु वचो मम ॥&#x9;039c&lt;br&gt;&#xA;आगमा वः शिवाः सन्तु स्वस्था भवत पुत्रकाः ।&#x9;040a&lt;br&gt;&#xA;उपरोधो भवेदेवमस्माकं तपसः कृते ॥&#x9;040c&lt;br&gt;&#xA;त्वत्स्नेहपाशबद्धा च हीयेयं तपसः परात् ।&#x9;041a&lt;br&gt;&#xA;तस्मात्पुत्रक गच्छ त्वं शिष्टमल्पं च नः प्रभो ॥&#x9;041c&lt;br&gt;&#xA;एवं संस्तम्भितं वाक्यैः कुन्त्या बहुविधैर्मनः ।&#x9;042a&lt;br&gt;&#xA;सहदेवस्य राजेन्द्र राज्ञश्चैव विशेषतः ॥&#x9;042c&lt;br&gt;&#xA;ते मात्रा समनुज्ञाता राज्ञा च कुरुपुङ्गवाः ।&#x9;043a&lt;br&gt;&#xA;अभिवाद्य कुरुश्रेष्ठमामन्त्रयितुमारभन् ॥&#x9;043c&lt;br&gt;&#xA;युधिष्ठिर उवाच ।&#x9;044&lt;br&gt;&#xA;राज्यं प्रति गमिष्यामः शिवेन प्रतिनन्दिताः ।&#x9;044a&lt;br&gt;&#xA;अनुज्ञातास्त्वया राजन्गमिष्यामो विकल्मषाः ॥&#x9;044c&lt;br&gt;&#xA;एवमुक्तः स राजर्षिर्धर्मराज्ञा महात्मना ।&#x9;045a&lt;br&gt;&#xA;अनुजज्ञे जयाशीर्भिः पूजयित्वा युधिष्ठिरम् ॥&#x9;045c&lt;br&gt;&#xA;भीमं च बलिनां श्रेष्ठं सान्त्वयामास पार्थिवः ।&#x9;046a&lt;br&gt;&#xA;स चास्य सम्यङ्मेधावी प्रत्यपद्यत वीर्यवान् ॥&#x9;046c&lt;br&gt;&#xA;अर्जुनं च समाश्लिष्य यमौ च भरतर्षभौ ।&#x9;047a&lt;br&gt;&#xA;अनुजज्ञे स कौरव्यः परिष्वज्याभिनन्द्य च ॥&#x9;047c&lt;br&gt;&#xA;गान्धार्या चाभ्यनुज्ञाताः कृतपादाभिवादनाः ।&#x9;048a&lt;br&gt;&#xA;जनन्या समुपाघ्राताः परिष्वक्ताश्च ते नृपम् ॥&#x9;048c&lt;br&gt;&#xA;चक्रुः प्रदक्षिणं सर्वे वत्सा इव निवारणे ।&#x9;049a&lt;br&gt;&#xA;पुनः पुनर्निरीक्षन्तः प्रचक्रुस्ते प्रदक्षिणम् ॥&#x9;049c&lt;br&gt;&#xA;द्रौपदीप्रमुखाश्चैव सर्वाः कौरवयोषितः ।&#x9;050a&lt;br&gt;&#xA;न्यायतः श्वशुरे वृत्तिं प्रयुज्य प्रययुस्ततः ॥&#x9;050c&lt;br&gt;&#xA;श्वश्रूभ्यां समनुज्ञाताः परिष्वज्याभिनन्दिताः ॥&#x9;051a&lt;br&gt;&#xA;सन्दिष्टाश्चेतिकर्तव्यं प्रययुर्भर्तृभिः सह ॥&#x9;051c&lt;br&gt;&#xA;ततः प्रजज्ञे निनदः सूतानां युज्यतामिति ।&#x9;052a&lt;br&gt;&#xA;उष्ट्राणां क्रोशतां चापि हयानां हेषतामपि ॥&#x9;052c&lt;br&gt;&#xA;ततो युधिष्ठिरो राजा सदारः सहसैनिकः ।&#x9;053a&lt;br&gt;&#xA;नगरं हास्तिनपुरं पुनरायात्सबान्धवः ॥ ॥&#x9;053c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/15/039/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/15/039/</guid>
      <description>&lt;p&gt;अध्यायः 039&lt;/p&gt;&#xA;&lt;p&gt;कदाचन हास्तिनपुरमुपागतेन नारदेन पाण्डवान्प्रति धृतराष्ट्रादीनां स्वर्गप्राप्तिनिवेदनम् ॥ धृतराष्ट्रे गान्धारीकुन्तीसञ्जयैः सह गङ्गायामाप्लुत्य स्वाश्रममागच्छति सति मध्येमार्गं दावाग्निना तत्परीवेष्टनम् ॥2॥ धृतराष्ट्रेण सञ्जयं प्रत्यग्नितो दूरापसरणप्रेरणापूर्वकं कुन्तीगान्धारीभ्यां सह वन्हौ प्रवेशनम् ॥ 3 ॥ ततः सञ्जयेन हिमवत्पर्वतं प्रति गमनम् ॥ 4 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;br&gt;&#xA;तेषु चोपनिवृत्तेषु पाण्डवेषु यदृच्छया ।&#x9;001a&lt;br&gt;&#xA;देवर्षिर्नारदो राजन्नाजगाम युधिष्ठिरम् ॥&#x9;001c&lt;br&gt;&#xA;तमभ्यर्च्य महाबाहुः कुरुराजो युधिष्ठिरः ।&#x9;002a&lt;br&gt;&#xA;आसीनं परिविश्वस्तं प्रोवाच वदतांवरः ॥&#x9;002c&lt;br&gt;&#xA;चिरात्तु नानुपश्यामि भगवन्तमुपस्थितम् ।&#x9;003a&lt;br&gt;&#xA;कच्चित्ते कुशलं विप्र शुभं वा प्रत्युपस्थितम् ॥&#x9;003c&lt;br&gt;&#xA;के देशाः परिदृष्टास्ते किं च कार्यं करोमि ते ।&#x9;004a&lt;br&gt;&#xA;तद्ब्रूहि द्विजमुख्यस्त्वं ह्यस्माकं च प्रियोऽतिथिः ॥&#x9;004c&lt;br&gt;&#xA;नारद उवाच ।&#x9;005&lt;br&gt;&#xA;चिरदृष्टोऽसि मेऽत्येवमागतोऽहं तपोवनात् ।&#x9;005a&lt;br&gt;&#xA;परिदृष्टानि तीर्थानि गङ्गा चैव मया नृप ॥&#x9;005c&lt;br&gt;&#xA;युधिष्ठिर उवाच ।&#x9;006&lt;br&gt;&#xA;वदन्ति पुरुषा मेऽद्य गङ्गातीरनिवासिनः ।&#x9;006a&lt;br&gt;&#xA;धृतराष्ट्रं महात्मानमास्थितं परमं तपः ॥&#x9;006c&lt;br&gt;&#xA;अपि दृष्टस्त्वया तत्र कुशली स कुरूद्वहः ।&#x9;007a&lt;br&gt;&#xA;गान्धारी च पृथा चैव सूतपुत्रश्च सञ्जयः ॥&#x9;007c&lt;br&gt;&#xA;कथं च वर्तते चाद्य पिता मम स पार्थिवः ।&#x9;008a&lt;br&gt;&#xA;श्रोतुमिच्छामि भगवन्यदि दृष्टस्त्वया नृपः ॥&#x9;008c&lt;br&gt;&#xA;नारद उवाच ।&#x9;009&lt;br&gt;&#xA;स्थिरीभूय महाराज शृणु वृत्तं यथातथम् ।&#x9;009a&lt;br&gt;&#xA;यथाश्रुतं च दृष्टं च मया तस्मिंस्तपोवने ॥&#x9;009c&lt;br&gt;&#xA;वनवासनिवृत्तेषु भवत्सु कुरुनन्दन ।&#x9;010a&lt;br&gt;&#xA;कुरुक्षेत्रात्पिता तुभ्यं गङ्गाद्वारं ययौ नृप ॥&#x9;010c&lt;br&gt;&#xA;गान्धार्या सहितो धीमान्वध्वा कुन्त्या समन्वितः ।&#x9;011a&lt;br&gt;&#xA;सञ्जयेन च सूतेन साग्निहोत्रः सयाजकः ॥&#x9;011c&lt;br&gt;&#xA;आतस्थे स तपस्तीव्रं पिता तव तपोधनः ।&#x9;012a&lt;br&gt;&#xA;अग्निं मुखे समाधाय वायुभक्षोऽभवन्मुनिः ॥&#x9;012c&lt;br&gt;&#xA;वने स मुनिभिः सर्वैः पूज्यमानो महातपाः ।&#x9;013a&lt;br&gt;&#xA;त्वगस्थिमात्रशेषः स षण्मासानभवन्नृपः ॥&#x9;013c&lt;br&gt;&#xA;गान्धारी तु जलाहारी कुन्ती मासोपवासिनी ।&#x9;014a&lt;br&gt;&#xA;सञ्जयः षष्ठभुक्तेन वर्तयामास भारत ॥&#x9;014c&lt;br&gt;&#xA;अग्नींस्तु याजकास्तत्र जुहुवुर्विधिवत्प्रभो ।&#x9;015a&lt;br&gt;&#xA;दृश्यतोऽदृश्यतश्चैव वने तस्मिन्नृपस्य वै ॥&#x9;015c&lt;br&gt;&#xA;अनिकेतोऽथ राजा स बभूव वनगोचरः ।&#x9;016a&lt;br&gt;&#xA;ते चापि सहिते देव्यौ सञ्जयश्च तमन्वयुः ॥&#x9;016c&lt;br&gt;&#xA;सञ्जयो नृपतेर्नेता समेषु विषमेषु च ।&#x9;017a&lt;br&gt;&#xA;गान्धार्याश्च पृथा चैव चक्षुरासीदनिन्दिता ॥&#x9;017c&lt;br&gt;&#xA;ततः कदाचिद्गङ्गायाः कच्छे स नृपसत्तमः ।&#x9;018a&lt;br&gt;&#xA;गङ्गायामाप्लुतो धीमानाश्रमाभिमुखो ययौ ॥&#x9;018c&lt;br&gt;&#xA;अथ वायुः समुद्भूतो दावाग्निरभवन्महान् ।&#x9;019a&lt;br&gt;&#xA;ददाह तद्वनं सर्वं परिगृह्य समन्ततः ॥&#x9;019c&lt;br&gt;&#xA;दह्यत्सु मृगयूथेषु द्विजिह्वेषु समन्ततः ।&#x9;020a&lt;br&gt;&#xA;वराहाणां च यूथेषु संश्रयत्सु जलाशयान् ॥&#x9;020c&lt;br&gt;&#xA;सम्प्रदीप्ते वने तस्मिन्प्राप्ते व्यसन उत्तमे ।&#x9;021a&lt;br&gt;&#xA;निराहारतया राजा मन्दप्राणविचेष्टितः ।&#x9;021c&lt;br&gt;&#xA;असमर्थोऽपसरणे सुकृशे मातरौ च ते ॥&#x9;021e&lt;br&gt;&#xA;ततः स नृपतिर्दृष्ट्वा वह्निमायान्तमन्तिकात् ।&#x9;022a&lt;br&gt;&#xA;इदमाह ततः सूतं सञ्जयं जयतांवरः ॥&#x9;022c&lt;br&gt;&#xA;गच्छ सञ्जय यत्राग्निर्न त्वां दहति कर्हिचित् ।&#x9;023a&lt;br&gt;&#xA;वयमत्राग्निना युक्ता गमिष्यामः परां गतिम् ॥&#x9;023c&lt;br&gt;&#xA;तमुवाच किलोद्विग्नः सञ्जयो वदतांवरः ।&#x9;024a&lt;br&gt;&#xA;राजन्मृत्युरनिष्टोऽयं भविता ते वृथाऽग्निना ॥&#x9;024c&lt;br&gt;&#xA;न चोपायं प्रपश्यामि मोक्षणे जातवेदसः ।&#x9;025a&lt;br&gt;&#xA;यदत्रानन्तरं कार्यं तद्भवान्वक्तुमर्हति ॥&#x9;025c&lt;br&gt;&#xA;इत्युक्तः सञ्जयेनेदं पुनराह स पार्थिवः ।&#x9;026a&lt;br&gt;&#xA;नैष मृत्युरनिष्टो नो निःसृतानां गृहात्स्वयम् ॥&#x9;026c&lt;br&gt;&#xA;जलमग्निस्तथा वायुरथवाऽपि विकर्षणम् ।&#x9;027a&lt;br&gt;&#xA;तापसानां प्रशस्यं ते गच्छ सञ्जय माचिरम् ॥&#x9;027c&lt;br&gt;&#xA;इत्युक्त्वा सञ्जयं राजा समाधाय मनस्तथा ।&#x9;028a&lt;br&gt;&#xA;प्राङ्मुखः सह गान्धार्या कुन्त्या चोपाविशत्तदा ॥&#x9;028c&lt;br&gt;&#xA;सञ्जयस्तं तथा दृष्ट्वा प्रदक्षिणमथाकरोत् ।&#x9;029a&lt;br&gt;&#xA;उवाच चैनं मेधावी युङ्क्ष्वात्मानमिति प्रभो ॥&#x9;029c&lt;br&gt;&#xA;ऋषिपुत्रो मनीषी स राजा चक्रेऽस्य तद्वचः ।&#x9;030a&lt;br&gt;&#xA;सन्निरुध्येन्द्रियग्राममासीत्काष्ठोपमस्तदा ॥&#x9;030c&lt;br&gt;&#xA;गान्धारी च महाभागा जननी च पृथा तव ।&#x9;031a&lt;br&gt;&#xA;दावाग्निना समायुक्ते स च राजा पिता तव ॥&#x9;031c&lt;br&gt;&#xA;सञ्जयस्तु महाप्राज्ञस्तस्माद्दावादमुच्यत ।&#x9;032a&lt;br&gt;&#xA;गङ्गाकूले मया दृष्टस्तापसैः परिवारितः ॥&#x9;032c&lt;br&gt;&#xA;स तानामन्त्र्य तेजस्वी निवेद्यैतच्च सर्वशः ।&#x9;033a&lt;br&gt;&#xA;प्रययौ सञ्जयो धीमान्हिमवन्तं महीधरम् ॥&#x9;033c&lt;br&gt;&#xA;एवं स निधनं प्राप्तः कुरुराजो महामनाः ।&#x9;034a&lt;br&gt;&#xA;गान्धारी च पृथा चैव जनन्यौ ते विशाम्पते ॥&#x9;034c&lt;br&gt;&#xA;यदृच्छयाऽनुव्रजता मया राज्ञः कलेवरम् ।&#x9;035a&lt;br&gt;&#xA;तयोश्च देव्योरुभयोर्मया दृष्टानि भारत ॥&#x9;035c&lt;br&gt;&#xA;ततस्तपोवने तस्मिन्समाजग्मुस्तपोधनाः ।&#x9;036a&lt;br&gt;&#xA;श्रुत्वा राज्ञस्तदा निष्ठां न त्वशोचन्गतीश्च ते ॥&#x9;036c&lt;br&gt;&#xA;तत्राश्रौषमहं सर्वमेतत्पुरुषसत्तम ।&#x9;037a&lt;br&gt;&#xA;यथा च नृपतिर्दग्धो देव्यौ ते चेति पाण्डव ॥&#x9;037c&lt;br&gt;&#xA;न शोचितव्यं राजेन्द्र स्वर्गस्थः पृथिवीपतिः ।&#x9;038a&lt;br&gt;&#xA;प्राप्तवानग्निसंयोगं गान्धारी जननी च ते ॥&#x9;038c&lt;br&gt;&#xA;वैशम्पायन उवाच ।&#x9;039&lt;br&gt;&#xA;एतच्छ्रुत्वा च सर्वेषां पाण्डवानां महात्मनाम् ।&#x9;039a&lt;br&gt;&#xA;निर्याणं धृतराष्ट्रस्य शोकः समभवन्महान् ॥&#x9;039c&lt;br&gt;&#xA;अन्तःपुराणां च तदा महानार्तस्वरोऽभवत् ।&#x9;040a&lt;br&gt;&#xA;पौराणां च महाराज श्रुत्वा राज्ञस्तदा गतिम् ॥&#x9;040c&lt;br&gt;&#xA;अहो धिगिति राजा तु विक्रुश्य भृशदुःखितः ।&#x9;041a&lt;br&gt;&#xA;ऊर्ध्वबाहुः स्मरन्मातुः प्ररुरोद युधिष्ठिरः ॥&#x9;041c&lt;br&gt;&#xA;भीमसेनपुरोगाश्च भ्रातरः सर्व एव ते ।&#x9;042a&lt;br&gt;&#xA;&#39;रुरुदुर्दुःखसन्तप्ता वर्णयन्तः पृथां तदा ॥&#x9;042c&lt;br&gt;&#xA;अन्तःपुरेषु च तदा सुमहान्रुदितस्वनः ।&#x9;043a&lt;br&gt;&#xA;प्रादुरासीन्महाराज पृथां श्रुत्वा तथागताम् ॥&#x9;043c&lt;br&gt;&#xA;तं च वृद्धं तथा दग्धं हतपुत्रं नराधिपम् ।&#x9;044a&lt;br&gt;&#xA;अन्वशोचन्त ते सर्वे गान्धारीं च तपस्विनीम् ॥&#x9;044c&lt;br&gt;&#xA;तस्मिन्नुपरते शब्दे मुहूर्तादिव भारत ।&#x9;045a&lt;br&gt;&#xA;निगृह्य बाष्पं धैर्येण धर्मराजोऽब्रवीदिदम् ॥ ॥&#x9;045c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/15/040/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/15/040/</guid>
      <description>&lt;p&gt;अध्यायः 040&lt;/p&gt;&#xA;&lt;p&gt;युधिष्ठिरेण धृतराष्ट्रादिनिधनश्रवणेन भ्रातृभिः सह सकरुणं परिदेवनपूर्वकं सति संस्कृताग्नौ तेषां वृथाग्निना दाहं प्रत्यनुशोचनम् ॥ 1 ॥&lt;/p&gt;&#xA;&lt;p&gt;युधिष्ठिर उवाच ।&#x9;001&lt;br&gt;&#xA;तथा महात्मनस्तस्य तपस्युग्रे च तस्थुषः ।&#x9;001a&lt;br&gt;&#xA;अनाथस्येव निधनं तिष्ठत्स्वस्मासु बन्धुषु ॥&#x9;001c&lt;br&gt;&#xA;दुर्विज्ञेया गतिर्ब्रह्मन्पुरुषाणां मतिर्मम ।&#x9;002a&lt;br&gt;&#xA;यत्र वैचित्रवीर्योऽसौ दग्ध एवं वनाग्निना ॥&#x9;002c&lt;br&gt;&#xA;यस्य पुत्रशतं श्रीमदभवद्बाहुशालिनः ।&#x9;003a&lt;br&gt;&#xA;नागायुतबलो राजा स दग्धो हि दवाग्निना ॥&#x9;003c&lt;br&gt;&#xA;यं पुरा पर्यवीजन्त तालवृन्तैर्वरस्त्रियः ।&#x9;004a&lt;br&gt;&#xA;तं गृध्राः पर्यवीजन्त दावाग्निपरिकालितम् ॥&#x9;004c&lt;br&gt;&#xA;सूतमागधसङ्घैश्च शयानो यः प्रबोध्यते ।&#x9;005a&lt;br&gt;&#xA;धरण्यां स नृपः शेते विकृष्टो गृध्रवायसैः ॥&#x9;005c&lt;br&gt;&#xA;न च शोचामि गान्धारीं हतपुत्रां यशस्विनीम् ।&#x9;006a&lt;br&gt;&#xA;पतिलोकमनुप्राप्तां तथा भर्तृव्रते स्थिताम् ॥&#x9;006c&lt;br&gt;&#xA;पृथामेव च शोचामि या पुत्रैश्वर्यमृद्धिमत् ।&#x9;007a&lt;br&gt;&#xA;उत्सृज्य सुमहद्दीप्तं वनवासमरोचयत् ॥&#x9;007c&lt;br&gt;&#xA;धिग्राज्यमिदमस्माकं धिग्बलं धिक्पराक्रमम् ।&#x9;008a&lt;br&gt;&#xA;क्षत्रधर्मं च धिग्यस्मान्मृता जीवामहे वयम् ॥&#x9;008c&lt;br&gt;&#xA;सुसूक्ष्मा किल लोकस्य गतिर्द्विजवरोत्तम ।&#x9;009a&lt;br&gt;&#xA;यत्समुत्सृज्य राज्यं सा वनवासमरोचयत् ॥&#x9;009c&lt;br&gt;&#xA;युधिष्ठिरस्य जननी भीमस्य विजयस्य च ।&#x9;010a&lt;br&gt;&#xA;अनाथवत्कथं दग्धा इति मुह्यामि चिन्तयन् ॥&#x9;010c&lt;br&gt;&#xA;वृथा सन्तर्पितो वह्निः खाण्डवे सव्यसाचिना ।&#x9;011a&lt;br&gt;&#xA;उपकारमजानन्स कृतघ्न इति मे मतिः ॥&#x9;011c&lt;br&gt;&#xA;यत्रादहत्स भगवान्मातरं सव्यसाचिनः ।&#x9;012a&lt;br&gt;&#xA;कृत्वा यो ब्राह्मणच्छद्म भिक्षार्थी समुपागतः ॥&#x9;012c&lt;br&gt;&#xA;धिगग्निं धिक् च पार्थस्य विश्रुतां सत्यसन्धताम् ।&#x9;013a&lt;br&gt;&#xA;इदं कष्टतरं चान्यद्भगवन्प्रतिभाति मे ॥&#x9;013c&lt;br&gt;&#xA;वृथाऽग्निना समायोगो यदभूत्पृथिवीपतेः ।&#x9;014a&lt;br&gt;&#xA;तथा तपस्विनस्तस्य राजर्षेः कौरवस्य ह ॥&#x9;014c&lt;br&gt;&#xA;कथमेवंविधो मृत्युः प्रशास्य पृथिवीमिमाम् ॥&#x9;015ac&lt;br&gt;&#xA;तिष्ठत्सु मन्त्रपूतेषु तस्याग्निषु महावने ।&#x9;016a&lt;br&gt;&#xA;वृथाऽग्निना समायुक्तो निष्ठां प्राप्तः पिता मम ॥&#x9;016c&lt;br&gt;&#xA;मन्ये पृथा वेपमाना कृशा धमनिसन्तता ।&#x9;017a&lt;br&gt;&#xA;हा तात धर्मराजेति मामाक्रन्दन्महाभये ॥&#x9;017c&lt;br&gt;&#xA;भीम पर्याप्नुहि भयादिति चैवाभिवाशती ।&#x9;018a&lt;br&gt;&#xA;समन्ततः परिक्षिप्ता माताऽभून्मे दवाग्निना ॥&#x9;018c&lt;br&gt;&#xA;सहदेवः प्रियस्तस्याः पुत्रेभ्योऽधिक एव तु ।&#x9;019a&lt;br&gt;&#xA;न चैनां मोक्षयामास वीरो माद्रवतीसुतः ॥&#x9;019c&lt;br&gt;&#xA;तच्छ्रुत्वा रुरुदुः सर्वे समालिङ्ग्य परस्परम् ।&#x9;020a&lt;br&gt;&#xA;पाण्डवाः पञ्च दुःखार्ता भूतानीव युगक्षये ॥&#x9;020c&lt;br&gt;&#xA;तेषां तु पुरुषेन्द्राणां रुदतां रुदितस्वनः ।&#x9;021a&lt;br&gt;&#xA;प्रासादाभोगसंरुद्धे अन्वरौत्सीत्स रोदसी ॥ ॥&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/15/041/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/15/041/</guid>
      <description>&lt;p&gt;अध्यायः 041&lt;/p&gt;&#xA;&lt;p&gt;नारदेन युधिष्ठिरं प्रति धृतराष्ट्रादिदाहकाग्नेर्मन्त्रपूतत्वकथनम् ॥ 1 ॥ युधिष्ठिरेण युयुत्सुपुरस्कारेण गान्धारीधृतराष्ट्रयोरुदकदानपूर्वकं कुन्त्याश्च विधिवच्छ्राद्धदानम् ॥ 2 ॥ ततो नारदगमनानन्तरं प्रजापालनेन निजनगरे भ्रात्रादिभिः सह सुखविहारः ॥ 3 ॥&lt;/p&gt;&#xA;&lt;p&gt;नारद उवाच ।&#x9;001&lt;br&gt;&#xA;नासौ वृथाऽग्निना दग्धो यथा तत्र श्रुतं मया ।&#x9;001a&lt;br&gt;&#xA;वैचित्रवीर्यो नृपतिर्न ते शोच्यो नराधिप ॥&#x9;001c&lt;br&gt;&#xA;वनं प्रविशतानेन वायुभक्षेण धीमता ।&#x9;002a&lt;br&gt;&#xA;अग्नयः कारयित्वेष्टिमुत्सृष्टा इति नः श्रुतम् ॥&#x9;002c&lt;br&gt;&#xA;याजकास्तु ततस्तस्य तानग्नीन्निर्जने वने ।&#x9;003a&lt;br&gt;&#xA;समुत्सृज्य यथाकामं जग्मुर्भरतसत्तम ॥&#x9;003c&lt;br&gt;&#xA;स विवृद्धस्तदा वह्निर्वने तस्मिन्नभूत्किल ।&#x9;004a&lt;br&gt;&#xA;तेन तद्वनमादीप्तमिति ते तापसाऽब्रुवन् ॥&#x9;004c&lt;br&gt;&#xA;स राजा जाह्नवीतीरे यथा ते कथितं मया ।&#x9;005a&lt;br&gt;&#xA;तेनाग्निना समायुक्तः स्वेनैव भरतर्षभ ॥&#x9;005c&lt;br&gt;&#xA;एवमावेदयामासुर्मुनयस्ते ममानघ ।&#x9;006a&lt;br&gt;&#xA;ये ते भागीरथीतीरे मया दृष्टा युधिष्ठिर ॥&#x9;006c&lt;br&gt;&#xA;एवं स्वेनाग्निना राजा समायुक्तो महीपते ।&#x9;007a&lt;br&gt;&#xA;मा शोचिथास्त्वं नृपतिं गतः स परमां गतिम् ॥&#x9;007c&lt;br&gt;&#xA;गुरुशुश्रूषया चैव जननी ते जनाधिप ।&#x9;008a&lt;br&gt;&#xA;प्राप्ता सुमहतीं सिद्धिमिति मे नात्र संशयः ॥&#x9;008c&lt;br&gt;&#xA;कर्तुमर्हसि राजेन्द्र तेषां त्वमुदकक्रियाम् ।&#x9;009a&lt;br&gt;&#xA;भ्रातृभिः सहितः सर्वैरेतदत्र विधीयताम् ॥&#x9;009c&lt;br&gt;&#xA;वैशम्पायन उवाच ।&#x9;010&lt;br&gt;&#xA;ततः स पृथिवीपालः पाण्डवानां धुरन्धरः ।&#x9;010a&lt;br&gt;&#xA;निर्ययौ सहसोदर्यः सदारश्च नरर्षभः ॥&#x9;010c&lt;br&gt;&#xA;पौरजानपदाश्चैव राजभक्तिपुरस्कृताः ।&#x9;011a&lt;br&gt;&#xA;गङ्गां प्रजग्मुरभितो वाससैकेन संवृताः ॥&#x9;011c&lt;br&gt;&#xA;ततोऽवगाह्य सलिले सर्वे तु कुरुपुङ्गवाः ।&#x9;012a&lt;br&gt;&#xA;युयुत्सुमग्रतः कृत्वा ददुस्तोयं महात्मने ॥&#x9;012c&lt;br&gt;&#xA;गान्धार्याश्च पृथायाश्च विधिवन्नामगोत्रतः ।&#x9;013a&lt;br&gt;&#xA;शौचं निवर्तयन्तस्ते तत्रोषुर्नगराद्बहिः ॥&#x9;013c&lt;br&gt;&#xA;प्रेषयामास स नरान्विधिज्ञानाप्तकारिणः ।&#x9;014a&lt;br&gt;&#xA;गङ्गाद्वारं कुरुश्रेष्ठो यत्र दग्धोऽभवन्नृपः ।&#x9;014c&lt;br&gt;&#xA;तत्रैव तेषां तुल्यानि गङ्गाद्वारेऽन्वशात्तदा ।&#x9;015a&lt;br&gt;&#xA;कर्तव्यानीति पुरुषान्दत्तदेयान्महीपतिः ॥&#x9;015c&lt;br&gt;&#xA;द्वादशेऽहनि तेभ्यः स कृतशौचो नराधिपः ।&#x9;016a&lt;br&gt;&#xA;ददौ श्राद्धानि विधिवद्दक्षिणावन्ति पाण्डवः ॥&#x9;016c&lt;br&gt;&#xA;धृतराष्ट्रं समुद्दिश्य ददौ स पृथिवीपतिः ।&#x9;017a&lt;br&gt;&#xA;सुवर्णं रजतं गाश्च शय्याश्च सुमहाधनाः ॥&#x9;017c&lt;br&gt;&#xA;गान्धार्याश्चैव तेजस्वी पृथायाश्च पृथक्पृथक् ।&#x9;018a&lt;br&gt;&#xA;सङ्कीर्त्य नामनी राजा ददौ दानमनुत्तमम् ॥&#x9;018c&lt;br&gt;&#xA;यो यदिच्छति यावच्च तावत्स लभते द्विजः ।&#x9;019a&lt;br&gt;&#xA;शयनं भोजनं यानं मणिरत्नमथो धनम् ॥&#x9;019c&lt;br&gt;&#xA;यानमाच्छादनं भोगान्दासीश्च समलङ्कृताः ।&#x9;020a&lt;br&gt;&#xA;ददौ राजा समुद्दिश्य तयोर्मात्रोर्महीपतिः ॥&#x9;020c&lt;br&gt;&#xA;ततः स पृथिवीपालो दत्त्वा श्राद्धान्यनेकशः।&#x9;021a&lt;br&gt;&#xA;प्रविवेश पुनर्धीमान्नगरं वारणाह्वयम् ॥&#x9;021c&lt;br&gt;&#xA;ते चापि राजवचनात्पुरुषा ये गताऽभवन् ।&#x9;022a&lt;br&gt;&#xA;सङ्कल्प्य तेषां कुल्यानि पुनः प्रत्यागमंस्ततः ॥&#x9;022c&lt;br&gt;&#xA;माल्यैर्गन्धैश्च विविधैरर्चयित्वा यथाविधि ।&#x9;023a&lt;br&gt;&#xA;कुल्यानि तेषां संयोज्य तदाचख्युर्महीपतेः ॥&#x9;023c&lt;br&gt;&#xA;समाश्वास्य तु राजानं धर्मात्मानं युधिष्ठिरम् ।&#x9;024a&lt;br&gt;&#xA;नारदोऽप्यगमत्प्रीतः परमर्षिर्यथेप्सितम् ॥&#x9;024c&lt;br&gt;&#xA;एवं वर्षाण्यतीतानि धृतराष्ट्रस्य धीमतः ।&#x9;025a&lt;br&gt;&#xA;वनवासे तथा त्रीणि नगरे दशपञ्च च ॥&#x9;025c&lt;br&gt;&#xA;हतपुत्रस्य सङ्ग्रामे दानानि ददतः सदा ।&#x9;026a&lt;br&gt;&#xA;ज्ञातिसम्बन्धिमित्राणां भ्रातॄणां स्वजनस्य च ॥&#x9;026c&lt;br&gt;&#xA;युधिष्ठिरस्तु नृपतिर्नातिप्रीतमनास्तदा ।&#x9;027a&lt;br&gt;&#xA;धारयामास तद्राज्यं निहतज्ञातिबान्धवः ॥ ॥&#x9;027c&lt;/p&gt;</description>
    </item>
  </channel>
</rss>
