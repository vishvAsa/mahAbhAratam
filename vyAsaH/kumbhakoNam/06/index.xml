<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०६ on महाभारते विश्वासटिप्पन्यः</title>
    <link>https://vishvAsa.github.io/mahAbhAratam/vyAsaH/kumbhakoNam/06/</link>
    <description>Recent content in &#43;०६ on महाभारते विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/mahAbhAratam/vyAsaH/kumbhakoNam/06/index.xml" rel="self" type="application/rss+xml" />
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/001/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/001/</guid>
      <description>&lt;p&gt;भीष्मपर्व&#xA;अध्यायः 001&lt;/p&gt;&#xA;&lt;p&gt;कुरुक्षेत्रे कुरुपाण्डवसेनयोः परस्परसमागमः ॥ 1 ॥ उभयपक्षीयैः परस्परं समयकरणम् ॥ 2 ॥&#xA;श्रीवेदव्यासाय नमः&#xA;नारायणं नमस्कृत्य नरं नरोत्तमम् ।&#x9;001&lt;br&gt;&#xA;देवीं सरस्वतीं चैव ततो जयमुदीरयेत् ॥ &#x9;&#x9;001&lt;br&gt;&#xA;जनमेजय उवाच &#x9;001&lt;br&gt;&#xA;कथं युयुधिरे वीराः कुरुपाण्डवसोमकाः ।&#x9;001a&lt;br&gt;&#xA;पार्थिवाश्च महात्मानो नानादेशसमागताः ॥ &#x9;&#x9;001c&lt;br&gt;&#xA;वैशम्पायन उवाच&#x9;002&lt;br&gt;&#xA;यथा युयुधिरे वीराः कुरुपाण्डवसोमकाः ।&#x9;002a&lt;br&gt;&#xA;कुरुक्षेत्रे तपःक्षेत्रे शृणु त्वं पृथिवीपते ॥ &#x9;002c&lt;br&gt;&#xA;तेऽवतीर्य कुरुक्षेत्रं पाण्डवाः सहसोमकाः ।&#x9;003a&lt;br&gt;&#xA;कौरवानभ्यवर्तन्त जिगीषन्तो महाबलाः ॥ &#x9;003c&lt;br&gt;&#xA;वेदाध्ययनसम्पन्नाः सर्वे युद्धाभिनन्दिनः ।&#x9;004a&lt;br&gt;&#xA;आशंसन्तो जयं युद्धे बलेनाभिमुखा रणे ॥ &#x9;004c&lt;br&gt;&#xA;अभियाय च दुर्धर्षां धार्तराष्ट्रस्य वाहिनीम् ।&#x9;005a&lt;br&gt;&#xA;प्राङ्मुखाः पश्चिमे भागे न्यवशन्त ससैनिकाः ॥&#x9;005c&lt;br&gt;&#xA;स्यमन्तपञ्चकाद्बाह्यं शिबिराणि सहस्रशः ।&#x9;006a&lt;br&gt;&#xA;कारयामास विधिवत्कुन्तीपुत्रो युधिष्ठिरः ॥ &#x9;006c&lt;br&gt;&#xA;शून्येव पृथिवी सर्वा बालवृद्धावशेषिता ।&#x9;007a&lt;br&gt;&#xA;निरश्वपुरुषेवासीद्रथकुञ्जरवर्जिता ॥ &#x9;007c&lt;br&gt;&#xA;यावत्तपति सूर्यो हि जम्बुद्वीपस्य मण्डलम् ।&#x9;008a&lt;br&gt;&#xA;तावदेव समावृत्तं बलं पार्थिवसत्तम ॥ &#x9;008c&lt;br&gt;&#xA;एकस्थाः सर्ववर्णास्ते मण्डलं बहुयोजनम् ।&#x9;009a&lt;br&gt;&#xA;पर्याक्रामन्त देशांश्च नदीः शैलान्वनानि च ॥&#x9;009c&lt;br&gt;&#xA;तेषां युधिष्ठिरो राजा सर्वेषां पुरुषर्षभ ।&#x9;010a&lt;br&gt;&#xA;व्यादिदेश सवाहानां भक्ष्यभोज्यमनुत्तमम् ॥&#x9;010c&lt;br&gt;&#xA;सञ्ज्ञाश्च विविधास्तात तेषां चक्रे युधिष्ठिरः ।&#x9;011a&lt;br&gt;&#xA;एवंवादी वेदितव्यः पाण्डवेयोऽयमित्युत ॥&#x9;011c&lt;br&gt;&#xA;अभिज्ञानानि सर्वेषां सञ्ज्ञाश्चाभरणानि च ।&#x9;012a&lt;br&gt;&#xA;योजयामास कौरव्यो युद्धकाल उपस्थिते ॥&#x9;012c&lt;br&gt;&#xA;दृष्ट्वा ध्वजाग्रं पार्थस्य धार्तराष्ट्रो महामनाः ।&#x9;013a&lt;br&gt;&#xA;सह सर्वैर्महीपालैः प्रत्यव्यूहत पाण्डवम् ॥&#x9;013c&lt;br&gt;&#xA;पाण्डुरेणातपत्रेण ध्रियमाणेन मूर्धनि ।&#x9;014a&lt;br&gt;&#xA;मध्ये नागसहस्रस्य भ्रातृभिः परिवारितः ॥&#x9;014c&lt;br&gt;&#xA;दृष्ट्वा दुर्योधनं हृष्टाः पाञ्चाला युद्धनन्दिनः ।&#x9;015a&lt;br&gt;&#xA;दध्मुः प्रीता महाशङ्खान्भेरीर्जघ्नुः सहस्रशः ॥&#x9;015c&lt;br&gt;&#xA;ततः प्रहृष्टां स्वां सेनामभिवीक्ष्याथ पाण्डवाः ।&#x9;016a&lt;br&gt;&#xA;बभूवुर्हृष्टमनसो वासुदेवश्च वीर्यवान् ॥&#x9;016c&lt;br&gt;&#xA;स्वयोधान्हर्षयन्तौ च वासुदेवधनञ्जयौ ।&#x9;017a&lt;br&gt;&#xA;दध्मतुः पुरुषव्याघ्रौ दिव्यौ शङ्खौ रथे स्थितौ ॥&#x9;017c&lt;br&gt;&#xA;पाञ्चजन्यस्य शङ्खस्य देवदत्तस्य चोभयोः ।&#x9;018a&lt;br&gt;&#xA;श्रुत्वा तु निनदं योधाः शकृन्मूत्रं प्रसुस्रुवुः ॥&#x9;018c&lt;br&gt;&#xA;यथा सिंहस्य नदतः स्वनं श्रुत्वेतरे मृगाः ।&#x9;019a&lt;br&gt;&#xA;त्रसेयुर्निनदं श्रुत्वा तथाऽसीदत तद्बलम् ॥&#x9;019c&lt;br&gt;&#xA;उदतिष्ठद्रजो भौमं न प्राज्ञायत किञ्चन ।&#x9;020a&lt;br&gt;&#xA;अस्तं गत इवादित्यः सैन्येन रजसा वृतः ॥&#x9;020c&lt;br&gt;&#xA;ववर्ष तत्र पर्जन्यो मांसशोणितवृष्टिमान् ।&#x9;021a&lt;br&gt;&#xA;व्युक्षन्सर्वाणि सैन्यानि तदद्भुतमिवाभवत् ॥&#x9;021c&lt;br&gt;&#xA;वायुस्ततः प्रादुरभून्नीचैः शर्करकर्षणः ।&#x9;022a&lt;br&gt;&#xA;विनिघ्नंस्तान्यनीकानि शतशोऽथ सहस्रशः ॥&#x9;022c&lt;br&gt;&#xA;उभे सैन्ये च राजेन्द्र युद्धाय मुदिते भृशम् ।&#x9;023a&lt;br&gt;&#xA;कुरुक्षेत्रे स्थिते यत्ते सागरक्षुभितोपमे ॥&#x9;023c&lt;br&gt;&#xA;तयोस्तु सेनयोरासीदद्भुतः स तु सङ्गमः ।&#x9;024a&lt;br&gt;&#xA;युगान्ते समनुप्राप्ते द्वयोः सागरयोरिव ॥&#x9;024c&lt;br&gt;&#xA;शून्याऽऽसीत्पृथिवी सर्वा वृद्धबालावशेषिता ।&#x9;025a&lt;br&gt;&#xA;निरश्वपुरुषेवासीद्रथकुञ्जरवर्जिता ।&#x9;025c&lt;br&gt;&#xA;तेन सेनासमूहेन समानीतेन कौरवैः ॥&#x9;025e&lt;br&gt;&#xA;ततस्ते समयं चक्रुः कुरुपाण्डवसोमकाः ।&#x9;026a&lt;br&gt;&#xA;धर्मान्संस्थापयामासुर्युद्धानां भरतर्षभ ॥&#x9;026c&lt;br&gt;&#xA;निवृत्ते विहिते युद्धे स्यात्प्रीतिर्नः परस्परम् ।&#x9;027a&lt;br&gt;&#xA;यथापरं यथायोगं न च स्यात्कस्यचित्पुनः ॥&#x9;027c&lt;br&gt;&#xA;वाचा युद्धे प्रवृत्तानां वाचैव प्रतियोधनम् ।&#x9;028a&lt;br&gt;&#xA;निष्क्रान्ताः पृतनामध्यान्न हन्तव्याः कदाचन ॥&#x9;028c&lt;br&gt;&#xA;रथी च रथिना योध्यो गजेन गजधूर्गतः ।&#x9;029a&lt;br&gt;&#xA;अश्वेनाश्वी पदातिश्च पादातेनैव भारत ॥&#x9;029c&lt;br&gt;&#xA;यथायोगं यथाकामं यथोत्साहं यथाबलम् ।&#x9;030a&lt;br&gt;&#xA;समाभाष्य प्रहर्तव्यं न विश्वस्ते न विह्वले ॥&#x9;030c&lt;br&gt;&#xA;परेण सह संयुक्तः प्रमत्तो विमुखस्तथा ।&#x9;031a&lt;br&gt;&#xA;क्षीणशस्त्रो विवर्मा च न हन्तव्यः कदाचन ॥&#x9;031c&lt;br&gt;&#xA;न सूतेषु न धुर्येषु न च शस्त्रोपनायिषु ।&#x9;032a&lt;br&gt;&#xA;न भेरीशङ्खवादेषु प्रहर्तव्यं कथञ्चन ॥&#x9;032c&lt;br&gt;&#xA;एवं ते समयं कृत्वा कुरुपाण्डवसोमकाः ।&#x9;033a&lt;br&gt;&#xA;विस्मयं परमं जग्मुः प्रेक्षमाणाः परस्परम् ॥&#x9;033c&lt;br&gt;&#xA;निविश्य च महात्मानस्ततस्ते पुरुषर्षभाः ।&#x9;034a&lt;br&gt;&#xA;हृष्टरूपाः सुमनसो बभूवुः सहसैनिकाः ॥ ॥&#x9;034c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/002/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/002/</guid>
      <description>&lt;p&gt;अध्यायः 002&lt;/p&gt;&#xA;&lt;p&gt;श्रीव्यासेन धृतराष्ट्रं प्रति युद्धदर्शनाय चक्षुर्दानकथनम् ॥ 1 ॥ धृतराष्ट्रेण युद्धश्रवणमात्रे प्रार्थिते व्यासेन सञ्जयं प्रति युद्धविषये सार्वज्ञदानपूर्वकं युद्धप्रकारकथननियोगः ॥ 2 । व्यासेन धृतराष्ट्रं प्रति दुर्निमित्तप्रादुर्भावकथनम् ॥ 3 ॥&#xA;वैशम्पायन उवाच &#x9;001&lt;br&gt;&#xA;ततः पूर्वापरे सैन्ये समीक्ष्य भगवानृषिः ।&#x9;001a&lt;br&gt;&#xA;सर्ववेदविदां श्रेष्ठो व्यासः सत्यवतीसुतः ॥&#x9;001c&lt;br&gt;&#xA;भविष्यति रणे घोरे भरतानां पितामहः ।&#x9;002a&lt;br&gt;&#xA;प्रत्यक्षदर्शी भगवान्भूतभव्यभविष्यवित् ॥&#x9;002c&lt;br&gt;&#xA;वैचित्रवीर्यं राजानं रहस्स्थमिदमब्रवीत् ।&#x9;003a&lt;br&gt;&#xA;शोचन्तमार्तं ध्यायन्तं पुत्राणामनयं तदा ॥&#x9;003c&lt;br&gt;&#xA;व्यास उवाच &#x9;004&lt;br&gt;&#xA;राजन्परीतकालास्ते पुत्राश्चान्ये च पार्थिवाः ।&#x9;004a&lt;br&gt;&#xA;ते हिंसन्तीव सङ्ग्रामे समासाद्येतरेतरम् ॥&#x9;004c&lt;br&gt;&#xA;तेषु कालपरीतेषु विनश्यत्स्वेव भारत ।&#x9;005a&lt;br&gt;&#xA;कालपर्यायमाहाय मा स्म शोके मनः कृथाः ॥&#x9;005c&lt;br&gt;&#xA;यदि चेच्छसि सङ्ग्रामं द्रष्टुमेनं विशाम्पते ।&#x9;006a&lt;br&gt;&#xA;चक्षुर्ददानि ते पुत्र युद्धमेतन्निशामय ॥&#x9;006c&lt;br&gt;&#xA;धृतराष्ट्र उवाच &#x9;007&lt;br&gt;&#xA;न रोचये ज्ञातिवधं द्रष्टुं ब्रह्मर्षिसत्तम ।&#x9;007a&lt;br&gt;&#xA;युद्धमेतत्त्वशेषेण शृणुयां तव तेजसा ॥&#x9;007c&lt;br&gt;&#xA;वैशम्पायन उवाच &#x9;008&lt;br&gt;&#xA;तस्मिन्ननिच्छति द्रष्टुं सङ्ग्रामं श्रोतुमिच्छति ।&#x9;008a&lt;br&gt;&#xA;वराणामीश्वरो व्यासः सञ्जयाय वरं ददौ ॥&#x9;008c&lt;br&gt;&#xA;व्यास उवाच &#x9;009&lt;br&gt;&#xA;एष ते सञ्जयो राजन्युद्धमेतद्वदिष्यति ।&#x9;009a&lt;br&gt;&#xA;एतस्य सर्वं सङ्ग्रामे न परोक्षं भविष्यति ॥&#x9;009c&lt;br&gt;&#xA;चक्षुषा सञ्जयो राजन्दिव्येनैव समन्वितः ।&#x9;010a&lt;br&gt;&#xA;कथयिष्यति ते युद्धं सर्वज्ञश्च भविष्यति ॥&#x9;010c&lt;br&gt;&#xA;प्रकाशं वाऽप्रकाशं वा दिवा वा यदि वा निशि ।&#x9;011a&lt;br&gt;&#xA;मनसा चिन्तितमपि सर्वं वेत्स्यति सञ्जयः ॥&#x9;011c&lt;br&gt;&#xA;नैनं शस्त्राणि भेत्स्यन्ति नैनं बाधिष्यते श्रमः ।&#x9;012a&lt;br&gt;&#xA;गावल्गणिरयं जीवन्युद्धादस्माद्विमोक्ष्यते ॥&#x9;012c&lt;br&gt;&#xA;अहं तु कीर्तिमेतेषां कुरूणां भरतर्षभ ।&#x9;013a&lt;br&gt;&#xA;पाण्डवानां च सर्वेषां प्रथयिष्यामि मा शुचः ॥&#x9;013c&lt;br&gt;&#xA;दिष्टमेतन्नरव्याघ्र नाभिशोचितुमर्हसि ।&#x9;014a&lt;br&gt;&#xA;न चैव शक्यं संयन्तुं यतो धर्मस्ततो जयः ॥&#x9;014c&lt;br&gt;&#xA;वैशम्पायन उवाच &#x9;015&lt;br&gt;&#xA;एवमुक्त्वा स भगवान्कुरूणां प्रतितामहः ।&#x9;015a&lt;br&gt;&#xA;पुनरेव महाभागो धृतराष्ट्रमुवाच ह ॥&#x9;015c&lt;br&gt;&#xA;इह युद्धे महाराज भविष्यति महान्क्षयः ।&#x9;016a&lt;br&gt;&#xA;तथेह च निमित्तानि भयदान्युपलक्षये ॥&#x9;016c&lt;br&gt;&#xA;श्येना गृध्राश्च काकाश्च काङ्काश्च सहिता बकैः ।&#x9;017a&lt;br&gt;&#xA;सम्पतन्ति ध्वजाग्रेषु समवायांश्च कुर्वते ॥&#x9;017c&lt;br&gt;&#xA;अभ्यग्रं च प्रपश्यन्ति युद्धमानन्दिनो द्विजाः ।&#x9;018a&lt;br&gt;&#xA;क्रव्यादा भक्षयिष्यन्ति मांसानि गजवाजिनाम् ॥&#x9;018c&lt;br&gt;&#xA;कटाकटेति वाशन्तो भैरवा भयवेदिनः ।&#x9;019a&lt;br&gt;&#xA;कङ्काः क्रोशन्ति मध्याह्ने दक्षिणामभितो दिशम् ॥&#x9;019c&lt;br&gt;&#xA;उभे पूर्वापरे सन्ध्ये नित्यं पश्यामि भारत ।&#x9;020a&lt;br&gt;&#xA;उदयास्तमने सूर्यं कबन्धैः परिवारितम् ॥&#x9;020c&lt;br&gt;&#xA;श्वेतलोहितपर्यन्ताः कृष्णग्रीवाः सविद्युतः ।&#x9;021a&lt;br&gt;&#xA;त्रिवर्णाः परिघाः सन्धौ भानुमावारयन्त्युत ॥&#x9;021c&lt;br&gt;&#xA;ज्वलितार्केन्दुनक्षत्रं निर्विशेषदिनक्षपम् ।&#x9;022a&lt;br&gt;&#xA;अहोरात्रं मया दृष्टं तद्भयाय भविष्यति ॥&#x9;022c&lt;br&gt;&#xA;आलक्षे प्रभया हीनां पौर्णमासीं च कार्तिकीम् ।&#x9;023a&lt;br&gt;&#xA;चन्द्रोऽभूदग्निवर्णश्च पद्मवर्णे नभस्तले ॥&#x9;023c&lt;br&gt;&#xA;स्वप्स्यन्ति निहता वीरा भूमिमावृत्य पार्थिवाः ।&#x9;024a&lt;br&gt;&#xA;राजानो राजपुत्राश्च शूराः परिघबाहवः ॥&#x9;024c&lt;br&gt;&#xA;अन्तरिक्षे वराहस्य पृषदंशस्य चोभयोः ।&#x9;025a&lt;br&gt;&#xA;प्रणादं युध्यतो रात्रौ रौद्रं नित्यं प्रलक्षये ॥&#x9;025c&lt;br&gt;&#xA;देवताप्रतिमाश्चैव कम्पन्ति च हसन्ति च ।&#x9;026a&lt;br&gt;&#xA;वमन्ति रुधिरं चास्यैः स्विद्यन्ति प्रपतन्ति च ॥&#x9;026c&lt;br&gt;&#xA;अनाहता दुन्दुभयः प्रणदन्ति विशाम्पते ।&#x9;027a&lt;br&gt;&#xA;अयुक्ताश्च प्रवर्तन्ते क्षत्रियाणां महारथाः ॥&#x9;027c&lt;br&gt;&#xA;कोकिलाः शतपत्राश्च चाषा भासाः शुकास्तथा ।&#x9;028a&lt;br&gt;&#xA;सारसाश्च मयूराश्च वाचो मुञ्चन्ति दारुणाः ॥&#x9;028c&lt;br&gt;&#xA;गृहीतशस्त्राः क्रोशन्ति चर्मिणो वाजिपृष्ठगाः ।&#x9;029a&lt;br&gt;&#xA;अरुणोदये प्रदृश्यन्ते शतशः शलभव्रजाः ॥&#x9;029c&lt;br&gt;&#xA;उभे सन्ध्ये प्रकाशन्ते दिशो दाहसमन्विते ।&#x9;030a&lt;br&gt;&#xA;पर्जन्यः पांसुवर्षी च मांसवर्षी च भारत ॥&#x9;030c&lt;br&gt;&#xA;या चैषा विश्रुता राजंस्त्रैलोक्ये साधुसम्मता ।&#x9;031a&lt;br&gt;&#xA;अरुन्धती तयाप्येष वसिष्ठः पृष्ठतः कृतः ॥&#x9;031c&lt;br&gt;&#xA;रोहिणीं पीडयन्नेष स्थितो राजञ्शनैश्चरः ।&#x9;032a&lt;br&gt;&#xA;व्यावृत्तं लक्ष्म सोमस्य भविष्यति महद्भयम् ॥&#x9;032c&lt;br&gt;&#xA;अनभ्रे च महाघोरस्तनितं श्रूयते भृशम् ।&#x9;033a&lt;br&gt;&#xA;वाहनानां च रुदतां निपतन्त्यश्रुबिन्दवः ॥ ॥&#x9;033c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/003/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/003/</guid>
      <description>&lt;p&gt;अध्यायः 003&lt;/p&gt;&#xA;&lt;p&gt;व्यासेन धृतराष्ट्रं प्रति दुर्निमित्तप्रादुर्भावकथनम् ॥ 1 ॥ तथा जेष्यतां जयसूचकलिङ्गकथनम् ॥ 2 ॥&#xA;व्यास उवाच &#x9;001&lt;br&gt;&#xA;खरा गोषु प्रजायन्ते रमन्ते मातृभिः सुताः ।&#x9;001a&lt;br&gt;&#xA;अनार्तवं पुष्पफलं दर्शयन्ति वनद्रुमाः ॥&#x9;001c&lt;br&gt;&#xA;गर्भिण्योऽजातपुत्राश्च जनयन्ति विभीषणान् ।&#x9;002a&lt;br&gt;&#xA;क्रव्यादाः पक्षिभिश्चापि सहाश्नन्ति परस्परम् ॥&#x9;002c&lt;br&gt;&#xA;त्रिविषाणाश्चतुर्नेत्राः पञ्चपादा द्विमेहनाः ।&#x9;003a&lt;br&gt;&#xA;द्विशीर्षाश्च द्विपुच्छाश्च दंष्ट्रिणः पशवोऽशिवाः ॥&#x9;003c&lt;br&gt;&#xA;जायन्ते विवृतास्याश्च व्याहरन्तोऽशिवा गिरः ।&#x9;004a&lt;br&gt;&#xA;त्रिपदाः शिखिनस्तार्क्ष्याश्चतुर्दंष्ट्रा विषाणिनः ॥&#x9;004c&lt;br&gt;&#xA;तथैवान्याश्च दृश्यन्ते स्त्रियो वै ब्रह्मवादिनाम् ।&#x9;005a&lt;br&gt;&#xA;वैनतेयान्मयूरांश्च जनयन्ति पुरे तव ॥&#x9;005c&lt;br&gt;&#xA;गोवत्सं वडवा सूते श्वा सृगालं महीपते ।&#x9;006a&lt;br&gt;&#xA;कुक्कुरान्करभाश्चैव शुकाश्चाशुभवादिनः ॥&#x9;006c&lt;br&gt;&#xA;स्त्रियः काश्चित्प्रजायन्ते चतस्रः पञ्च कन्यकाः ।&#x9;007a&lt;br&gt;&#xA;जातमात्राश्च नृत्यन्ति गायन्ति च हसन्ति च ॥&#x9;007c&lt;br&gt;&#xA;पृथग्जनस्य सर्वस्य क्षुद्रकाः प्रहसन्ति च ।&#x9;008a&lt;br&gt;&#xA;नृत्यन्ति परिगायन्ति वेदयन्तो महद्भयम् ॥&#x9;008c&lt;br&gt;&#xA;प्रतिमाश्चालिखन्त्येताः सशस्त्राः कालचोदिताः ।&#x9;009a&lt;br&gt;&#xA;अन्योन्यमभिधावन्ति शिशवो दण्डपाणयः ॥&#x9;009c&lt;br&gt;&#xA;अन्योन्यमभिमृद्नन्ति नगराणि युयुत्सवः ।&#x9;010a&lt;br&gt;&#xA;पद्मोत्पलानि वृक्षेषु जायन्ते कुमुदानि च ॥&#x9;010c&lt;br&gt;&#xA;विष्ग्वाताश्च वान्त्युग्रा रजो नाप्युपशाम्यति ।&#x9;011a&lt;br&gt;&#xA;अभीक्ष्णं कम्पते भूमिरर्कं राहुरुपैति च ॥&#x9;011c&lt;br&gt;&#xA;श्वेतो ग्रहस्तथा चित्रां समतिक्रम्य तिष्ठति ।&#x9;012a&lt;br&gt;&#xA;अभावं हि विशेषेण कुरूणां तत्र पश्यति ॥&#x9;012c&lt;br&gt;&#xA;धूमकेतुर्महाघोरः पुष्यं चाक्रम्य तिष्ठति ।&#x9;013a&lt;br&gt;&#xA;सेनयोरशिवं घोरं करिष्यति महाग्रहः ॥&#x9;013c&lt;br&gt;&#xA;मघास्वङ्गारको वक्रः श्रवणे च बृहस्पतिः ।&#x9;014a&lt;br&gt;&#xA;भगं नक्षत्रमाक्रम्य सूर्यपुत्रेण पीड्यते ॥&#x9;014c&lt;br&gt;&#xA;शुक्रः प्रोष्ठपदे पूर्वे समारुह्य विरोचते ।&#x9;015a&lt;br&gt;&#xA;उत्तरे तु परिक्रम्य सहितः समुदीक्षते ॥&#x9;015c&lt;br&gt;&#xA;श्यामो ग्रहः प्रज्वलितः सधूम इव पावकः ।&#x9;016a&lt;br&gt;&#xA;ऐन्द्रं तेजस्वि नक्षत्रं ज्येष्ठामाक्रम्य तिष्ठति ॥&#x9;016c&lt;br&gt;&#xA;ध्रुवं प्रज्वलितो घोरमपसव्यं प्रवर्तते ।&#x9;017a&lt;br&gt;&#xA;रोहिणीं पीडयत्येवमुभौ च शशिभास्करौ ।&#x9;017c&lt;br&gt;&#xA;चित्रास्वात्यन्तरे चैव विष्ठितः परुषग्रहः ॥&#x9;017e&lt;br&gt;&#xA;वक्रानुवक्रं कृत्वा च श्रवणं पावकप्रभः ।&#x9;018a&lt;br&gt;&#xA;ब्रह्मराशिं समावृत्य लोहिताङ्गो व्यवस्थितः ॥&#x9;018c&lt;br&gt;&#xA;सर्वसस्यपरिच्छन्ना पृथिवी सस्यमालिनी ।&#x9;019a&lt;br&gt;&#xA;पञ्चशीर्षा यवाश्चापि शतशीर्षाश्च शालयः ॥&#x9;019c&lt;br&gt;&#xA;प्रधानाः सर्वलोकस्य यास्वायत्तमिदं जगत् ।&#x9;020a&lt;br&gt;&#xA;ता गावः प्रस्नुता वत्सैः शोणितं प्रक्षरन्त्युत ॥&#x9;020c&lt;br&gt;&#xA;निश्चेरुरर्चिषश्चापात्खड्गाश्च ज्वलिता भृशम् ।&#x9;021a&lt;br&gt;&#xA;व्यक्तं पश्यन्ति शस्त्राणि सङ्ग्रामं समुपस्थितम् ॥&#x9;021c&lt;br&gt;&#xA;अग्निवर्णा यथा भासः शस्त्राणामुदकस्य च ।&#x9;022a&lt;br&gt;&#xA;कवचानां ध्वजानां च भविष्यति महाक्षयः ॥&#x9;022c&lt;br&gt;&#xA;पृथिवी शोणितावर्ता ध्वजोडुपसमाकुला ।&#x9;023a&lt;br&gt;&#xA;कुरूणां वैशसे राजन्पाण्डवैः सह भारत ॥&#x9;023c&lt;br&gt;&#xA;दिक्षु प्रज्वलितास्याश्च व्याहरन्ति मृगद्विजाः ।&#x9;024a&lt;br&gt;&#xA;अत्याहितं दर्शयन्तः क्षत्रियाणां महद्भयम् ॥&#x9;024c&lt;br&gt;&#xA;एकपक्षाक्षिचरणाः शकुन्ताः खेचरा निशि ।&#x9;025a&lt;br&gt;&#xA;रौद्रं वदन्ति संरब्धाः शोणितं छर्दयन्ति च ॥&#x9;025c&lt;br&gt;&#xA;ग्रहौ ताम्रारुणनिभौ प्रज्वलन्ताविव स्थितौ ।&#x9;026a&lt;br&gt;&#xA;सप्तर्षीणामुदाराणां समवच्छाद्य वै प्रभाम् ॥&#x9;026c&lt;br&gt;&#xA;संवत्सरस्थायिनौ च ग्रहौ प्रज्वलितावुभौ ।&#x9;027a&lt;br&gt;&#xA;विशाखयोः समीपस्थौ बृहस्पतिशनैश्चरौ ॥&#x9;027c&lt;br&gt;&#xA;चन्द्रादित्यावुभौ ग्रस्तावेकाह्ना हि त्रयोदशीम् ।&#x9;028a&lt;br&gt;&#xA;अपर्वणि ग्रहं यातौ प्रजासङ्क्षयमिच्छतः ॥&#x9;028c&lt;br&gt;&#xA;अशोभिता दिशः सर्वाः पांसुवर्षैः समन्ततः ।&#x9;029a&lt;br&gt;&#xA;उत्पातमेघा रौद्राश्च रात्रौ वर्षन्ति शोणितम् ॥&#x9;029c&lt;br&gt;&#xA;कृत्तिकां पीडयंस्तीक्ष्णैर्नक्षत्रं पृथिवीपते ।&#x9;030a&lt;br&gt;&#xA;अभीक्ष्णवाता वायन्ते धूमकेतुमवस्थिताः ॥&#x9;030c&lt;br&gt;&#xA;विषमं जनयन्त्येत आक्रन्दजननं महत् ।&#x9;031a&lt;br&gt;&#xA;त्रिषु पूर्वेषु सर्वेषु नक्षत्रेषु विशाम्पते ।&#x9;031c&lt;br&gt;&#xA;बुधः सम्पततेऽभीक्ष्णं जनयन्प्राणिनां भयम् ॥&#x9;031e&lt;br&gt;&#xA;चतुर्दशीं पञ्चदशीं भूतपूर्वां च षोडशीम् ।&#x9;032a&lt;br&gt;&#xA;इमां तु नाभिजानामि अमावास्यां त्रयोदशीम् ।&#x9;032c&lt;br&gt;&#xA;चन्द्रसूर्यावुभौ ग्रस्तावेकान्हा हि त्रयोदशीम् ॥&#x9;032e&lt;br&gt;&#xA;अपर्वणि ग्रहेणैतौ प्रजाः सङ्क्षपयिष्यतः ।&#x9;033a&lt;br&gt;&#xA;मांसवर्षं पुनस्तीव्रमासीत्कृष्णचतुर्दशीम् ।&#x9;033c&lt;br&gt;&#xA;शोणितैर्वक्त्रसम्पूर्णा अतृप्तास्तत्र राक्षसाः ॥&#x9;033e&lt;br&gt;&#xA;प्रतिस्रोतोवहा नद्यः सरितः शोणितोदकाः ।&#x9;034a&lt;br&gt;&#xA;फेनायमानाः कूपाश्च कूर्दन्ति वृषभा इव ॥&#x9;034c&lt;br&gt;&#xA;पतन्त्युल्काः सनिर्घाताः शक्राशनिसमप्रभाः ।&#x9;035a&lt;br&gt;&#xA;अद्य चैव निशां व्युष्टामनयं समवाप्स्यथ ॥&#x9;035c&lt;br&gt;&#xA;विनिःसृत्य महोल्काभिस्तिमिरं सर्वतो दिशम् ।&#x9;036a&lt;br&gt;&#xA;अन्योन्यमुपतिष्ठद्भिस्तत्र चोक्तं महर्षिभिः ।&#x9;036c&lt;br&gt;&#xA;भूमिपालसहस्राणां भूमिः पास्यति शोणितम् ॥&#x9;036e&lt;br&gt;&#xA;कैलासमन्दराभ्यां तु तथा हिमवतो विभो ।&#x9;037a&lt;br&gt;&#xA;सहस्रशो महाशब्दं शिखराणि पतन्ति च ॥&#x9;037c&lt;br&gt;&#xA;महाभूता भूमिकम्पे चत्वारः सागराः पृथक् ।&#x9;038a&lt;br&gt;&#xA;वेलामुद्वर्तयन्तीव क्षोभयन्तो वसुन्धराम् ॥&#x9;038c&lt;br&gt;&#xA;वृक्षानुन्मथ्य वान्त्युग्रा वाताः शर्करकर्षिणः ।&#x9;039a&lt;br&gt;&#xA;आभग्नाः सुमहावातैरशनीभिः समाहताः ॥&#x9;039c&lt;br&gt;&#xA;वृक्षाः पतन्ति चैत्याश्च ग्रामेषु नगरेषु च ।&#x9;040a&lt;br&gt;&#xA;नीललोहितपीतश्च भवत्यग्निर्हुतो द्विजैः ॥&#x9;040c&lt;br&gt;&#xA;वामार्चिर्दुष्टगन्धश्च मुञ्चन्वै दारुणं स्वनम् ।&#x9;041a&lt;br&gt;&#xA;स्पर्शा गन्धा रसाश्चैव विपरीता महीपते ॥&#x9;041c&lt;br&gt;&#xA;धूमं ध्वजाः प्रमुञ्चन्ति कम्पमाना मुहुर्मुहुः ।&#x9;042a&lt;br&gt;&#xA;मुञ्चन्त्यङ्गारवर्षं च भेर्यश्च पटहास्तथा ॥&#x9;042c&lt;br&gt;&#xA;शिखराणां समृद्धानामुपरिष्टात्समन्ततः ।&#x9;043a&lt;br&gt;&#xA;वायसाश्च रुवन्त्युग्रं वामं मण्डलमाश्रिताः ॥&#x9;043c&lt;br&gt;&#xA;पक्वापक्वेऽतिसुभृशं वावाश्यन्ते वयांसि च ।&#x9;044a&lt;br&gt;&#xA;निलीयन्ते ध्वजाग्रेषु क्षयाय पृथिवीक्षिताम् ॥&#x9;044c&lt;br&gt;&#xA;ध्यायन्तः प्रकिरन्तश्च व्याला वेपथुसंयुताः ।&#x9;045a&lt;br&gt;&#xA;दीनास्तुरङ्गमाः सर्वे वारणाः सलिलाश्रयाः ॥&#x9;045c&lt;br&gt;&#xA;&#39;एवंविधं दुर्निमित्तं क्षयाय पृथीवीक्षिताम् ।&#x9;046a&lt;br&gt;&#xA;भौमं दिव्यं चान्तरिक्षं त्रिविधं जायतेऽनिशम्॥&#39;&#x9;046c&lt;br&gt;&#xA;एतच्छ्रुत्वा भवानत्र प्राप्तकालं व्यवस्यताम् ।&#x9;047a&lt;br&gt;&#xA;यथा लोकः समुच्छेदं नायं गच्छेत भारत ॥&#x9;047c&lt;br&gt;&#xA;वैशम्पायन उवाच &#x9;048&lt;br&gt;&#xA;पितुर्वचो निशम्यैतद्धृतराष्ट्रोऽब्रवीदिदम् ।&#x9;048a&lt;br&gt;&#xA;दिष्टमेतत्पुरा मन्ये भविष्यति नरक्षयः ॥&#x9;048c&lt;br&gt;&#xA;राजानः क्षत्रधर्मेण यदि वध्यन्ति संयुगे ।&#x9;049a&lt;br&gt;&#xA;वीरलोकं समासाद्य सुखं प्राप्स्यन्ति केवलम् ॥&#x9;049c&lt;br&gt;&#xA;इह कीर्तिं परे लोके दीर्घकालं महत्सुखम् ।&#x9;050a&lt;br&gt;&#xA;प्राप्स्यन्ति पुरुषव्याघ्राः प्राणांस्त्यक्त्वा महाहवे ॥&#x9;050c&lt;br&gt;&#xA;वैशम्पायन उवाच &#x9;051&lt;br&gt;&#xA;एवं मुनिस्तथेत्युक्त्वा कवीन्द्रो राजसत्तम ।&#x9;051a&lt;br&gt;&#xA;धृतराष्ट्रेण पुत्रेण ध्यानमन्वगमत्परम् ॥&#x9;051c&lt;br&gt;&#xA;स मुहूर्तं तथा ध्यात्वा पुनरेवाब्रवीद्वचः ।&#x9;052a&lt;br&gt;&#xA;असंशयं पार्थिवेन्द्र कालः सङ्क्षयते जगत् ॥&#x9;052c&lt;br&gt;&#xA;सृजते च पुनर्लोकान्नेह विद्यति शाश्वतम् ।&#x9;053a&lt;br&gt;&#xA;ज्ञातीनां वै कुरूणां च सम्बन्धिसुहृदां तथा ॥&#x9;053c&lt;br&gt;&#xA;धर्म्यं दर्शय पन्थानं समर्थो ह्यसि वारणे ।&#x9;054a&lt;br&gt;&#xA;क्षुद्रं जातिवधं प्राहुर्मा कुरुष्व ममाप्रियम् ॥&#x9;054c&lt;br&gt;&#xA;कालोऽयं पुत्ररूपेण तव जातो विशाम्पते ।&#x9;055a&lt;br&gt;&#xA;न वधः पूज्यते वेदे हितं नैव कथञ्चन ॥&#x9;055c&lt;br&gt;&#xA;हन्यात्स एनं यो हन्यात्कुलधर्मं स्विकां तनुम् ।&#x9;056a&lt;br&gt;&#xA;कालेनोत्पथगन्तासि शक्ये सति यथाऽऽपदि ॥&#x9;056c&lt;br&gt;&#xA;कुलस्यास्य विनाशाय तथैव च महीक्षिताम् ।&#x9;057a&lt;br&gt;&#xA;अनर्थो राज्यरूपेण तव जातो विशाम्पते ॥&#x9;057c&lt;br&gt;&#xA;लुप्तधर्मा परेणासि धर्मं दर्शय वै सुतान् ।&#x9;058a&lt;br&gt;&#xA;किं ते राज्येन दुर्धर्ष येन प्राप्तोऽसि किल्विषम् ॥&#x9;058c&lt;br&gt;&#xA;यशो धर्मं च कीर्तिं च पालयन्स्वर्गमाप्स्यसि ।&#x9;059a&lt;br&gt;&#xA;लभन्तां पाण्डवा राज्यं शमं गच्छन्तु कौरवाः ॥&#x9;059c&lt;br&gt;&#xA;वैशम्पायन उवाच &#x9;060&lt;br&gt;&#xA;एवं ब्रुवति विप्रेन्द्रे धृतराष्ट्रोऽम्बिकासुतः ।&#x9;060a&lt;br&gt;&#xA;प्रशस्य वाक्यं वाक्यज्ञो वाक्यं चैवाब्रवीत्पुनः ॥&#x9;060c&lt;br&gt;&#xA;धृतराष्ट्र उवाच &#x9;061&lt;br&gt;&#xA;यथा भवान्वेत्ति तथैव वेत्ता भावाभावौ विदितौ मे यथार्थौ ।&#x9;061a&lt;br&gt;&#xA;स्वार्थे हि सम्मुह्यति तात लोको मां चापि लोकात्मकमेव विद्धि ॥&#x9;061c&lt;br&gt;&#xA;प्रसादये त्वामतुलप्रभावं त्वं नो गतिर्दर्शयिता च धीरः ।&#x9;062a&lt;br&gt;&#xA;न चापि ते वशगा मे सुताश्च न चाधर्मं कर्तुमर्हा हि मे मतिः ॥&#x9;062c&lt;br&gt;&#xA;त्वं हि धर्मः पवित्रं च यशः कीर्तिर्धृतिः स्मृतिः ।&#x9;06a3&lt;br&gt;&#xA;कुरूणां पाण्डवानां च मान्यश्चापि पितामहः ॥&#x9;063c&lt;br&gt;&#xA;व्यास उवाच &#x9;064&lt;br&gt;&#xA;वैचित्रवीर्य नृपते यत्ते मनसि वर्तते ।&#x9;064a&lt;br&gt;&#xA;अभिधत्स्व यथाकामं छेत्ताऽस्मि तव संशयम् ॥&#x9;064c&lt;br&gt;&#xA;धृतराष्ट्र उवाच &#x9;065&lt;br&gt;&#xA;यानि लिङ्गानि सङ्ग्रामे भवन्ति विजयिष्यताम् ।&#x9;065a&lt;br&gt;&#xA;तानि सर्वाणि भगवञ्छ्रोतुमिच्छामि तत्त्वतः ॥&#x9;065c&lt;br&gt;&#xA;व्यास उवाच &#x9;066&lt;br&gt;&#xA;प्रसन्नभाः पावक ऊर्ध्वरश्मिः प्रदक्षिणावर्तशिखो विधूमः ।&#x9;066a&lt;br&gt;&#xA;पुण्या गन्धाश्चाहुतीनां प्रवान्ति जयस्यैतद्भाविनो रूपमाहुः ॥&#x9;066c&lt;br&gt;&#xA;गम्भीरघोषाश्च महास्वनाश्च शङ्खा मृदङ्गाश्च नदन्ति यत्र ।&#x9;067a&lt;br&gt;&#xA;विशुद्धरश्मिस्तपनः शशी च जयस्येतद्भाविनो रूपमाहुः ॥&#x9;067c&lt;br&gt;&#xA;इष्टा वाचः प्रसृता वायसानां सम्प्रस्थितानां च गमिष्यतां च ।&#x9;068a&lt;br&gt;&#xA;ये पृष्ठतस्ते त्वरयन्ति राजन्ये चाग्रतस्ते प्रतिषेधयन्ति ॥&#x9;068c&lt;br&gt;&#xA;कल्याणवाचः शकुना राजहंसाः शुकाः क्रौञ्चाः शतपत्राश्च यत्र ।&#x9;069a&lt;br&gt;&#xA;प्रदक्षिणाश्चैव भवन्ति सङ्ख्ये ध्रुवं जयस्तत्र वदन्ति विप्राः ॥&#x9;069c&lt;br&gt;&#xA;अलङ्कारैः कवचैः केतुभिश्च सुखप्रणादैर्हेषितैर्वा हयानाम् ।&#x9;070a&lt;br&gt;&#xA;भ्राजिष्मती दुष्प्रतिवीक्षणीया येषां चमूस्ते विजयन्ति शत्रून् ॥&#x9;070c&lt;br&gt;&#xA;हृष्टा वाचस्तथा सत्वं योधानां यत्र भारत ।&#x9;071a&lt;br&gt;&#xA;न म्लायन्ति स्रजश्चैव ते तरन्ति रणोदधिम् ॥&#x9;071c&lt;br&gt;&#xA;&#39;प्रयाणे वायसो वामे दक्षिणे प्रविविक्षताम् ।&#x9;072a&lt;br&gt;&#xA;पश्चात्संसाधयत्यर्थं पुरस्तात्प्रतिषेधति ॥ &#39;&#x9;072c&lt;br&gt;&#xA;शब्दरूपरसस्पर्शगन्धाश्चाविकृताः शुभाः ।&#x9;073a&lt;br&gt;&#xA;सदा हर्षश्च योधानां जयतामिह लक्षणम् ॥&#x9;073c&lt;br&gt;&#xA;अनुगा वायवो वान्ति तथाऽभ्राणि वयांसि च ।&#x9;074a&lt;br&gt;&#xA;अनुप्लवन्ति मेघाश्च तथैवेन्द्रधनूंषि च ॥&#x9;074c&lt;br&gt;&#xA;एतानि जयमानानां लक्षणानि विशाम्पते ।&#x9;075a&lt;br&gt;&#xA;भवन्ति विपरीतानि मुमूर्षूणां जनाधिप ॥&#x9;075c&lt;br&gt;&#xA;अल्पायां वा महत्यां वा सेनायामिति निश्चयः ।&#x9;076a&lt;br&gt;&#xA;हर्षो योधगणस्यैको जयलक्षणमुच्यते ॥&#x9;076c&lt;br&gt;&#xA;एको दीर्णो दारयति सेनां सुमहतीमपि ।&#x9;077a&lt;br&gt;&#xA;तां दीर्णामनुदीर्यन्ते योधाः शूरतरा अपि ॥&#x9;077c&lt;br&gt;&#xA;दुर्निवर्त्या तदा चैव प्रभग्ना महती चमूः ।&#x9;078a&lt;br&gt;&#xA;अपामिव महावेगा त्रस्ता मृगगणा इव ॥&#x9;078c&lt;br&gt;&#xA;नैव शक्या समाधातुं सन्निपाते महाचमूः ।&#x9;079a&lt;br&gt;&#xA;दीर्ण इत्येव दीर्यन्ते सुविद्वांसोऽपि भारत ॥&#x9;079c&lt;br&gt;&#xA;भीतान्भग्नांश्च सम्प्रेक्ष्य भयं भूयोऽभिवर्धते ।&#x9;080a&lt;br&gt;&#xA;प्रभग्ना सहसा राजन्दिशो विद्रवते चमूः ।&#x9;080c&lt;br&gt;&#xA;नैव स्थापयितुं शक्या शूरैरपि महाचमूः ॥&#x9;080e&lt;br&gt;&#xA;सत्कृत्य महतीं सेनां चतुरङ्गां महीपतिः ।&#x9;081a&lt;br&gt;&#xA;उपायपूर्वं मेधावी यतेत सततोत्थितः ॥&#x9;081c&lt;br&gt;&#xA;उपायविजयं श्रेष्ठमाहुर्भेदेन मध्यमम् ।&#x9;082a&lt;br&gt;&#xA;जघन्य एष विजयो यो युद्धेन विशाम्पते ॥&#x9;082c&lt;br&gt;&#xA;महान्दोषः सन्निपातस्तस्याद्यः क्षय उच्यते ।&#x9;083a&lt;br&gt;&#xA;परस्परज्ञाः संहृष्टा व्यवधूताः सुनिश्चिताः ॥&#x9;083c&lt;br&gt;&#xA;अपि पञ्चाशतं शूरा मृद्नन्ति महतीं चमूम् ।&#x9;084a&lt;br&gt;&#xA;अपि वा पञ्च षट् सप्त विजयन्त्यनिवर्तिनः ॥&#x9;084c&lt;br&gt;&#xA;न वैनतेयो गरुडः प्रशंसति महाजनम् ।&#x9;085a&lt;br&gt;&#xA;दृष्ट्वा सुपर्णोऽपचितिं महत्या अपि भारत ॥&#x9;085c&lt;br&gt;&#xA;न बाहुल्येन सेनाया जयो भवति नित्यशः ।&#x9;086a&lt;br&gt;&#xA;अध्रुवो हि जयो नाम दैवं चात्र परायणम् ।&#x9;086c&lt;br&gt;&#xA;जयवन्तो हि सङ्ग्रामे कृतकृत्या भवन्ति हि ॥ ॥&#x9;086e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/004/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/004/</guid>
      <description>&lt;p&gt;अध्यायः 004&lt;/p&gt;&#xA;&lt;p&gt;व्यासे गते सञ्जयेन धृतराष्ट्रं प्रति भूमिगुणानुवर्णनम् ॥ 1 ॥&#xA;वैशम्पायन उवाच &#x9;001&lt;br&gt;&#xA;एवमुक्त्वा ययौ व्यासो धृतराष्ट्राय धीमते ।&#x9;001a&lt;br&gt;&#xA;धृतराष्ट्रोऽपि तच्छ्रुत्वा ध्यानमेवान्वपद्यत ॥&#x9;001c&lt;br&gt;&#xA;स मुहूर्तमिव ध्यात्वा विनिःश्वस्य मुहुर्मुहुः ।&#x9;002a&lt;br&gt;&#xA;सञ्जयं संशितात्मानमपृच्छद्भरतर्षभ ॥&#x9;002c&lt;br&gt;&#xA;सञ्जयेमे महीपालाः शूरा युद्धाभिनन्दिनः ।&#x9;003a&lt;br&gt;&#xA;अन्योन्यमभिनिघ्नन्ति शस्त्रैरुच्चावचैरिह ॥&#x9;003c&lt;br&gt;&#xA;पार्थिवाः पृथिवीहेतोः समभित्यज्य जीवितम् ।&#x9;004a&lt;br&gt;&#xA;न वा शाम्यन्ति निघ्नन्तो वर्धयन्ति यमक्षयम् ॥&#x9;004c&lt;br&gt;&#xA;भौममैश्वर्यमिच्छन्तो न मृष्यन्ते परस्परम् ।&#x9;005a&lt;br&gt;&#xA;मन्ये बहुगुणा भूमिस्तन्ममाचक्ष्व सञ्जय ॥&#x9;005c&lt;br&gt;&#xA;बहूनि च सहस्राणि प्रयुतान्यर्बुदानि च ।&#x9;006a&lt;br&gt;&#xA;कोट्यश्च लोकवीराणां समेताः कुरुजाङ्गले ॥&#x9;006c&lt;br&gt;&#xA;देशानां च परीमाणं नगराणां च सञ्जय ।&#x9;007a&lt;br&gt;&#xA;श्रोतुमिच्छामि तत्त्वेन यत एते समागताः ॥&#x9;007c&lt;br&gt;&#xA;दिव्यबुद्धिप्रदीपेन युक्तस्त्वं ज्ञानचक्षुषा ।&#x9;008a&lt;br&gt;&#xA;प्रभावात्तस्य विप्रर्षेर्व्यासस्यामिततेजसः ॥&#x9;008c&lt;br&gt;&#xA;सञ्जय उवाच &#x9;009&lt;br&gt;&#xA;यथाप्रज्ञं महाप्राज्ञ भौमान्वक्ष्यामि ते गुणान् ।&#x9;009a&lt;br&gt;&#xA;शास्त्रचक्षुरवेक्षस्व नमस्ते भरतर्षभ ॥&#x9;009c&lt;br&gt;&#xA;द्विविधानीह भूतानि चराणि स्थावराणि च ।&#x9;010a&lt;br&gt;&#xA;त्रसानां त्रिविधा योनिरण्डस्वेदजरायुजाः ॥&#x9;010c&lt;br&gt;&#xA;त्रसानां खलु सर्वेषां श्रेष्ठा राजञ्जरायुजाः ।&#x9;011a&lt;br&gt;&#xA;जरायुजानां प्रवरा मानवाः पशवश्च ये ॥&#x9;011c&lt;br&gt;&#xA;नानारूपधरा राजंस्तेषां भेदाश्चतुर्दश ।&#x9;012a&lt;br&gt;&#xA;वेदोक्ताः पृथिवीपाल येषु यज्ञाः प्रतिष्ठिताः ॥&#x9;012c&lt;br&gt;&#xA;ग्राम्याणां पुरुषाः श्रेष्ठाः सिंहाश्चारण्यवासिनाम् ।&#x9;013a&lt;br&gt;&#xA;सर्वेषामेव भूतानामन्योन्येनोपजीवनम् ॥&#x9;013c&lt;br&gt;&#xA;उद्भिज्जाः स्थावराः प्रोक्तास्तेषां पञ्चैव जातयः ।&#x9;014a&lt;br&gt;&#xA;वृक्षगुल्मलतावल्ल्यस्त्वक्सारास्तृणजातयः ॥&#x9;014c&lt;br&gt;&#xA;तेषां विंशतिरेकोना महाभूतेषु पञ्चसु ।&#x9;015a&lt;br&gt;&#xA;चतुर्विंशतिरुद्दिष्टा गायत्री लोकसम्मता ॥&#x9;015c&lt;br&gt;&#xA;य एतां वेद गायत्रीं पुण्यां सर्वगुणान्विताम् ।&#x9;016a&lt;br&gt;&#xA;तत्त्वेन भरतश्रेष्ठ स लोके न प्रणश्यति ॥&#x9;016c&lt;br&gt;&#xA;अरण्यवासिनः सप्त सप्तैषां ग्रामवासिनः ।&#x9;017a&lt;br&gt;&#xA;सिंहा व्याघ्रा वराहाश्च महिषा वारणास्तथा ॥&#x9;017c&lt;br&gt;&#xA;ऋक्षाश्च वानराश्चैव सप्तारण्याः स्मृता नृप ।&#x9;018a&lt;br&gt;&#xA;गौरजाविमनुष्याश्च अश्वाश्वतरगर्दभाः ॥&#x9;018c&lt;br&gt;&#xA;एते ग्राम्याः समाख्याताः पशवः सप्त साधुभिः ।&#x9;019a&lt;br&gt;&#xA;एते वै पशवो राजन्ग्राम्यारण्याश्चतुर्दश ॥&#x9;019c&lt;br&gt;&#xA;भूमौ च जायते सर्वं भूमौ सर्वं विनश्यति ।&#x9;020a&lt;br&gt;&#xA;भूमिः प्रतिष्ठा भूतानां भूमिरेव सनातनम् ॥&#x9;020c&lt;br&gt;&#xA;यस्य भूमिस्तस्य सर्वं जगत्स्थावरजङ्गमम् ।&#x9;021a&lt;br&gt;&#xA;तत्रातिगृद्धा राजानो विनिघ्नन्तीतरेतरम् ॥ ॥&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/005/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/005/</guid>
      <description>&lt;p&gt;अध्यायः 005&lt;/p&gt;&#xA;&lt;p&gt;सञ्जयेन धृतराष्ट्रं प्रति भूतपञ्चकगुणवर्णनपूर्वकं सङ्क्षेपेण जम्बूद्वीपवर्णनम् ॥ 1 ।&#xA;धृतराष्ट्र उवाच &#x9;001&lt;br&gt;&#xA;नदीनां पर्वतानां च नामधेयानि सञ्जय ।&#x9;001a&lt;br&gt;&#xA;तथा जनपदानां च ये चान्ये भूमिमाश्रिताः ॥&#x9;001c&lt;br&gt;&#xA;प्रमाणं च प्रमाणज्ञ पृथिव्या मम सर्वतः ।&#x9;002a&lt;br&gt;&#xA;निखिलेन समाचक्ष्व काननानि च सञ्जय ॥&#x9;002c&lt;br&gt;&#xA;सञ्जय उवाच &#x9;003&lt;br&gt;&#xA;पञ्चेमानि महाराज महाभूतानि सङ्ग्रहात् ।&#x9;003a&lt;br&gt;&#xA;जगतीस्थानि सर्वाणि समान्याहुर्मनीषिणः ॥&#x9;003c&lt;br&gt;&#xA;भूमिरापस्तथा वायुरग्निराकाशमेव च ।&#x9;004a&lt;br&gt;&#xA;गुणोत्तराणि सर्वाणि तेषां भूमिः प्रधानतः ॥&#x9;004c&lt;br&gt;&#xA;शब्दः स्पर्शश्च रूपं च रसो गन्धश्च पञ्चमः ।&#x9;005a&lt;br&gt;&#xA;भूमेरेते गुणाः प्रोक्ता ऋषिभिस्तत्त्ववेदिभिः ॥&#x9;005c&lt;br&gt;&#xA;चत्वारोऽप्सु गुणा राजन्गन्धस्तत्र न विद्यते ।&#x9;006a&lt;br&gt;&#xA;शब्दः स्पर्शश्च रूपं च तेजसोऽथ गुणास्त्रयः ।&#x9;006c&lt;br&gt;&#xA;शब्दः स्पर्शश्च वायौ द्वौ अाकाशे शब्द एव तु ॥&#x9;006e&lt;br&gt;&#xA;एते पञ्च गुणा राजन्महाभूतेषु पञ्चसु ।&#x9;007a&lt;br&gt;&#xA;वर्तन्ते सर्वलोकेषु येषु भूताः प्रतिष्ठिताः ॥&#x9;007c&lt;br&gt;&#xA;अन्योन्यं नाभिवर्तन्ते साम्यं भवति वै यदा ॥&#x9;008ac&lt;br&gt;&#xA;यदा तु विषमीभावमाविशन्ति परस्परम् ।&#x9;009a&lt;br&gt;&#xA;तदा देहैर्देहवन्तो व्यतिरोहन्ति नान्यथा ॥&#x9;009c&lt;br&gt;&#xA;आनुपूर्व्या विनश्यन्ति जायन्ते चानुपूर्वशः ।&#x9;010a&lt;br&gt;&#xA;सर्वाण्यपरिमेयाणि तदेषां रूपमैश्वरम् ॥&#x9;010c&lt;br&gt;&#xA;तत्रतत्र हि दृश्यन्ते धातवः पाञ्चभौतिकाः ।&#x9;011a&lt;br&gt;&#xA;तेषां मनुष्यास्तर्केण प्रमाणानि प्रचक्षते ॥&#x9;011c&lt;br&gt;&#xA;अचिन्त्याः खलु ये भावा न तांस्तर्केण साधयेत् ।&#x9;012a&lt;br&gt;&#xA;प्रकृतिभ्यः परं यत्तु तदचिन्त्यस्य लक्षणम् ॥&#x9;012c&lt;br&gt;&#xA;सुदर्शनं प्रवक्ष्यामि द्वीपं तु कुरुनन्दन ।&#x9;013a&lt;br&gt;&#xA;परिमण्डलो महाराज द्वीपोऽसौ चक्रसंस्थितः ॥&#x9;013c&lt;br&gt;&#xA;नदीजालप्रतिच्छन्नः पर्वतैश्चाभ्रसन्निभैः ।&#x9;014a&lt;br&gt;&#xA;पुरैश्च विविधाकारै रम्यैर्जनपदैस्तथा ॥&#x9;014c&lt;br&gt;&#xA;वृक्षैः पुष्पफलोपेतैः सम्पन्नधनधान्यवान् ।&#x9;015a&lt;br&gt;&#xA;लवणेन समुद्रेण समन्तात्परिवारितः ॥&#x9;015c&lt;br&gt;&#xA;यथा हि पुरुषः पश्येदादर्शे मुखमात्मनः ।&#x9;016a&lt;br&gt;&#xA;एवं सुदर्शनद्वीपो दृश्यते चन्द्रमण्डले ॥&#x9;016c&lt;br&gt;&#xA;द्विरंशस्तु ततः प्लक्षो द्विरंशः शाल्मलिर्महान् ।&#x9;017a&lt;br&gt;&#xA;द्विरंशः पिप्पलस्तस्य द्विरंशश्च कुशो महान् ।&#x9;017c&lt;br&gt;&#xA;सर्वौषधिसमापन्नः पर्वतैः परिवारितः ॥&#x9;017e&lt;br&gt;&#xA;आपस्ततोऽन्या विज्ञेयाः शेषः सङ्क्षेप उच्यते ।&#x9;018a&lt;br&gt;&#xA;ततोऽन्य उच्यते चायमेनं सङ्क्षेपतः शृणु ॥ ॥&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/006/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/006/</guid>
      <description>&lt;p&gt;अध्यायः 006&lt;/p&gt;&#xA;&lt;p&gt;सञ्जयेन भारतादिनवखण्डानां तत्तत्सीमापर्वतानां मेरोश्च वर्णनम् ॥ 1 ॥&#xA;धृतराष्ट्र उवाच &#x9;001&lt;br&gt;&#xA;उक्तो द्वीपस्य सङ्क्षेपो विधिवद्बुद्धिमंस्त्वया ।&#x9;001a&lt;br&gt;&#xA;तत्त्वज्ञश्चासि सर्वस्य विस्तारं ब्रूहि सञ्जय ॥&#x9;001c&lt;br&gt;&#xA;यावान्भूम्यवकाशोऽयं दृश्यते शशलक्षणे ।&#x9;002a&lt;br&gt;&#xA;तस्य प्रमाणं प्रब्रूहि ततो वक्ष्यसि पिप्पलम् ॥&#x9;002c&lt;br&gt;&#xA;वैशम्पायन उवाच &#x9;003&lt;br&gt;&#xA;एवं राज्ञा स पृष्टस्तु सञ्जयो वाक्यमब्रवीत् ।&#x9;003a&lt;br&gt;&#xA;प्रागायता महाराज षडेते वर्षपर्वताः ।&#x9;003c&lt;br&gt;&#xA;अवगाढा ह्युभयतः समुद्रौ पूर्वपश्चिमौ ॥&#x9;003e&lt;br&gt;&#xA;सञ्जय उवाच &#x9;004&lt;br&gt;&#xA;हिमवान्हेमकूटश्च निषधश्च नगोत्तमः ।&#x9;004a&lt;br&gt;&#xA;नीलश्च वैदूर्यमयः श्वेतश्च शशिसन्निभः ॥&#x9;004c&lt;br&gt;&#xA;सर्वधातुविचित्रश्च शृङ्गवान्नाम पर्वतः ।&#x9;005a&lt;br&gt;&#xA;एते वै पर्वता राजन्सिद्धचारणसेविताः ॥&#x9;005c&lt;br&gt;&#xA;एषामन्तरविष्कम्भा योजनानि सहस्रशः ।&#x9;006a&lt;br&gt;&#xA;तत्र पुण्या जनपदास्तानि वर्षाणि भारत ॥&#x9;006c&lt;br&gt;&#xA;वसन्ति तेषु सत्वानि नानाजातीनि सर्वशः ।&#x9;007a&lt;br&gt;&#xA;इदं तु भारतं वर्षं ततो हैमवतं परम् ॥&#x9;007c&lt;br&gt;&#xA;&#39;ततः किम्पुरुषावासं वर्षं हिमवतः परम् ।&#39;&#x9;008a&lt;br&gt;&#xA;हेमकूटात्परं चैव हरिवर्षं प्रचक्षते ॥&#x9;008c&lt;br&gt;&#xA;दक्षिणेन तु नीलस्य निषधस्योत्तरेण तु ।&#x9;009a&lt;br&gt;&#xA;प्रागायतो महाभाग माल्यवान्नाम पर्वतः ॥&#x9;009c&lt;br&gt;&#xA;ततः परं माल्यवतः पर्वतो गन्धमादनः ।&#x9;010a&lt;br&gt;&#xA;परिमण्डलस्तयोर्मध्ये मेरुः कनकपर्वतः ।&#x9;010c&lt;br&gt;&#xA;तरुणादित्यसङ्काशो विधूम इव पावकः ॥&#x9;010e&lt;br&gt;&#xA;योजनानां सहस्राणि षोडशाधः किल स्मृतः ।&#x9;011a&lt;br&gt;&#xA;ऊर्ध्वं च चतुरशीतिर्द्वात्रिंशन्मूर्ध्नि विस्तृतः ।&#x9;011c&lt;br&gt;&#xA;अधस्ताच्चतुरशीतिर्योजनानां महीपते ॥&#x9;011e&lt;br&gt;&#xA;ऊर्ध्वम्मधश्च तिर्यक्च मेरुरावृत्य तिष्ठति ।&#x9;012a&lt;br&gt;&#xA;तस्य पार्श्वेष्वमी द्वीपाश्चत्वारः संस्थिता विभो ॥&#x9;012c&lt;br&gt;&#xA;भद्राश्वः केतुमालश्च जम्बूद्वीपश्च भारत ।&#x9;013a&lt;br&gt;&#xA;उत्तराश्चैव कुरवः कृतपुण्यप्रतिश्रयाः ॥&#x9;013c&lt;br&gt;&#xA;विहगः सुमुखो यस्तु सुपर्णस्यात्मजः किल ।&#x9;014a&lt;br&gt;&#xA;स वै विचिन्तयामास सौवर्णान्वीक्ष्य वायसान् ॥&#x9;014c&lt;br&gt;&#xA;मेरुरुत्तममध्यानामधमानां च पक्षिणाम् ।&#x9;015a&lt;br&gt;&#xA;अविशेषकरो यस्मात्तस्मादेनं त्यजाम्यहम् ॥&#x9;015c&lt;br&gt;&#xA;तमादित्योऽनुपर्येति सततं ज्योतिषां वरः ।&#x9;016a&lt;br&gt;&#xA;चन्द्रमाश्च सनक्षत्रो वायुश्चैव प्रदक्षिणः ॥&#x9;016c&lt;br&gt;&#xA;सपर्वतो महाराज दिव्यपुष्पफलान्वितः ।&#x9;017a&lt;br&gt;&#xA;भवनैरावृतः सर्वैर्जाम्बूनदपरिष्कृतैः ॥&#x9;017c&lt;br&gt;&#xA;तत्र देवगणा राजन्गन्धर्वासुरराक्षसाः ।&#x9;018a&lt;br&gt;&#xA;अप्सरोगणसंयुक्ताः शैले क्रीडन्ति सर्वदा ॥&#x9;018c&lt;br&gt;&#xA;तत्र ब्रह्मा च रुद्रश्च शक्रश्चापि सुरेश्वरः ।&#x9;019a&lt;br&gt;&#xA;समेत्य विविधैर्यज्ञैर्यजन्तेऽनेकदक्षिणैः ॥&#x9;019c&lt;br&gt;&#xA;तुम्बुरुर्नारदश्चैव विश्वावसुर्हहाहुहूः ।&#x9;020a&lt;br&gt;&#xA;अभिगम्यामरश्रेष्ठांस्तुष्टुवुर्विविधैः स्तवैः ॥&#x9;020c&lt;br&gt;&#xA;सप्तर्षयो महात्मानः कश्यपश्च प्रजापतिः ।&#x9;021a&lt;br&gt;&#xA;तत्र गच्छन्ति भद्रं ते सदा पर्वणि पर्वणि ॥&#x9;021c&lt;br&gt;&#xA;तस्यैव मूर्धन्युशनाः काव्यो दैत्यैर्महीपते ।&#x9;022a&lt;br&gt;&#xA;इमानि तस्य रत्नानि तस्येमे रत्नपर्वताः ॥&#x9;022c&lt;br&gt;&#xA;तस्मात्कुबेरो भगवांश्चतुर्थं भागमश्नुते ।&#x9;023a&lt;br&gt;&#xA;ततः कलांशं वित्तस्य मनुष्येभ्यः प्रयच्छति ॥&#x9;023c&lt;br&gt;&#xA;पार्श्वे तस्योत्तरे दिव्यं सर्वर्तुकुसुमैश्चितम् ।&#x9;024a&lt;br&gt;&#xA;कर्णिकारवनं रम्यं शिलाजालसमुद्गतम् ॥&#x9;024c&lt;br&gt;&#xA;तत्र साक्षात्पशुपतिर्दिव्यैर्भूतैः समावृतः ।&#x9;025a&lt;br&gt;&#xA;उमासहायो भगवान्रमते भूतभावनः ॥&#x9;025c&lt;br&gt;&#xA;कर्णिकारमयी मालां बिभ्रत्पादावलम्बिनीम् ।&#x9;026a&lt;br&gt;&#xA;त्रिभिर्नेत्रैः कृतोद्योतस्त्रिभिः सूर्यैरिवोदितैः ॥&#x9;026c&lt;br&gt;&#xA;तमुग्रतपसः सिद्धाः सुव्रताः सत्यवादिनः ।&#x9;027a&lt;br&gt;&#xA;पश्यन्ति नहि दुर्वृत्तैः शक्यो द्रष्टुं महेश्वरः ॥&#x9;027c&lt;br&gt;&#xA;तस्य शैलस्य शिखरात्क्षीरधारा नरेश्वर ।&#x9;028a&lt;br&gt;&#xA;विश्वरूपाऽपरिमिता भीमनिर्घातनिःस्वना ॥&#x9;028c&lt;br&gt;&#xA;पुण्या पुण्यतमैर्जुष्टा गङ्गा भागीरथी शुभा ।&#x9;029a&lt;br&gt;&#xA;प्लवन्तीव प्रवेगेन ह्रदे चन्द्रमसः शुभे ॥&#x9;029c&lt;br&gt;&#xA;तया ह्युत्पादितः पुण्यः स ह्रदः सागरोपमः ।&#x9;030a&lt;br&gt;&#xA;तां धारयामास तदा दुर्धरां पर्वतैरपि ॥&#x9;030c&lt;br&gt;&#xA;शतं वर्षसहस्राणां शिरसैव महेश्वरः ।&#x9;031a&lt;br&gt;&#xA;मेरोस्तु पश्चिमे पार्श्वे केतुमालो महीपते ॥&#x9;031c&lt;br&gt;&#xA;जम्बूखण्डे तु तत्रैव महाजनपदो नृप ।&#x9;032a&lt;br&gt;&#xA;आयुर्दशसहस्राणि वर्षाणां तत्र भारत ॥&#x9;032c&lt;br&gt;&#xA;सुवर्णवर्णाश्च नराः स्त्रियश्चाप्सरसोपमाः ।&#x9;033a&lt;br&gt;&#xA;अनामया वीतशोका नित्यं मुदितमानसाः ॥&#x9;033c&lt;br&gt;&#xA;जायन्ते मानवास्तत्र निष्टप्तकनकप्रभाः ।&#x9;034a&lt;br&gt;&#xA;गन्धमादनशृङ्गेषु कुबेरः सह राक्षसैः ॥&#x9;034c&lt;br&gt;&#xA;संवृतोऽप्सरसां सङ्घैर्मोदते गुह्यकाधिपः ।&#x9;035a&lt;br&gt;&#xA;गन्धमादनपार्श्वे तु परे त्वपरगण्डिकाः ॥&#x9;035c&lt;br&gt;&#xA;एकादशसहस्राणि वर्षाणां परमायुषः ।&#x9;036a&lt;br&gt;&#xA;तत्र कृष्णा नरा राजंस्तेजोयुक्ता महाबलाः ।&#x9;036c&lt;br&gt;&#xA;स्त्रियश्चोत्पलवर्णाभाः सर्वाः सुप्रियदर्शनाः ॥&#x9;036e&lt;br&gt;&#xA;नीलात्परतरं श्वेतं श्वेताद्धैरण्यकं परम् ।&#x9;037a&lt;br&gt;&#xA;वर्षमैरावतं राजन्नानाजनपदावृतम् ॥&#x9;037c&lt;br&gt;&#xA;धनुःसंस्थे महाराज द्वे वर्षे दक्षिणोत्तरे ।&#x9;038a&lt;br&gt;&#xA;इलावृत्तं मध्यमं तु पञ्च दीर्घाणि चैव हि ॥&#x9;038c&lt;br&gt;&#xA;उत्तरोत्तरमेतेभ्यो वर्षमुद्रिच्यते गुणैः ।&#x9;039a&lt;br&gt;&#xA;आयुःप्रमाणमारोग्यं धर्मतः कामतोऽर्थतः ॥&#x9;039c&lt;br&gt;&#xA;समन्वितानि भूतानि तेषु वर्षेषु भारत ।&#x9;040a&lt;br&gt;&#xA;एवमेषा महाराज पर्वतैः पृथिवी चिता ॥&#x9;040c&lt;br&gt;&#xA;हेमकूटस्तु सुमहान्कैलासो नाम पर्वतः ।&#x9;041a&lt;br&gt;&#xA;यत्र वैश्रवणो राजन्गुह्यकैः सह मोदते ॥&#x9;041c&lt;br&gt;&#xA;तत्र देवो महादेवो नित्यमास्ते सहोमया ।&#x9;042a&lt;br&gt;&#xA;शीते शिलातले रम्ये देवर्षिगणपूजितः ॥&#39;&#x9;042c&lt;br&gt;&#xA;अस्त्युत्तरेण कैलासं मैनाकं पर्वतं प्रति ।&#x9;043a&lt;br&gt;&#xA;हिरण्यशृङ्गः सुमहान्दिव्यो मणिमयो गिरिः ॥&#x9;043c&lt;br&gt;&#xA;तस्य पार्श्वे महद्दिव्यं शुभ्रं काञ्चनवालुकम् ।&#x9;044a&lt;br&gt;&#xA;रम्यं बिन्दुसरो नाम यत्र राजा भगीरथः ॥&#x9;044c&lt;br&gt;&#xA;दृष्ट्वा भागीरथीं गङ्गामुवास बहुलाः समाः ।&#x9;045a&lt;br&gt;&#xA;यूपा मणिमयास्तत्र चैत्याश्चापि हिरण्मयाः ॥&#x9;045c&lt;br&gt;&#xA;तत्रेष्ट्वा तु गतः सिद्धिं सहस्राक्षो महायशाः ।&#x9;046a&lt;br&gt;&#xA;स्रष्टा भूतपतिर्यत्र सर्वलोकान्सनातनान् ॥&#x9;046c&lt;br&gt;&#xA;उपास्यते तिग्मतेजा यत्र भूतैः समन्ततः ।&#x9;047a&lt;br&gt;&#xA;नरनारायणौ ब्रह्मा मनुः स्थाणुश्च पञ्चमः ॥&#x9;047c&lt;br&gt;&#xA;तत्र दिव्या त्रिपथगा प्रथमं तु प्रतिष्ठिता ।&#x9;048a&lt;br&gt;&#xA;ब्रह्मलोकादपक्रान्ता सप्तधा प्रतिपद्यते ॥&#x9;048c&lt;br&gt;&#xA;वस्वौकसारा नलिनी पावनी च सरस्वती ।&#x9;049a&lt;br&gt;&#xA;जम्बूनदी च सीता च गङ्गा सिन्धुश्च सप्तमी ॥&#x9;049c&lt;br&gt;&#xA;अचिन्त्या दिव्यसङ्काशा प्रभोरेषैव संविधिः ।&#x9;050a&lt;br&gt;&#xA;उपासते यत्र सत्रं सहस्रयुगपर्यये ॥&#x9;050c&lt;br&gt;&#xA;दृश्याऽदृश्या च भवति तत्र तत्र सरस्वती ।&#x9;051a&lt;br&gt;&#xA;एता दिव्याः सप्त गङ्गास्त्रिषु लोकेषु विश्रुताः ॥&#x9;051c&lt;br&gt;&#xA;रक्षांसि वै हिमवति हेमकूटे तु गुह्यकाः ।&#x9;052a&lt;br&gt;&#xA;सर्पा नागाश्च निषधे गोकर्णं च तपोवनम् ॥&#x9;052c&lt;br&gt;&#xA;देवासुराणां सर्वेषां श्वेतपर्वत उच्यते ।&#x9;053a&lt;br&gt;&#xA;गन्धर्वा निषधे नित्यं नीले ब्रह्मर्षयस्तथा ।&#x9;053c&lt;br&gt;&#xA;शृङ्गवांस्तु महाराज देवानां प्रतिसञ्चरः ॥&#x9;053e&lt;br&gt;&#xA;इत्येतानि महाराज सप्त वर्षाणि भागशः ।&#x9;054a&lt;br&gt;&#xA;भूतान्युपनिविष्टानि गतिमन्ति ध्रुवाणि च ॥&#x9;054c&lt;br&gt;&#xA;तेषामृद्धिर्बहुविधा दृश्यते दैवमानुषी ।&#x9;055a&lt;br&gt;&#xA;अशक्या परिसङ्ख्यातुं श्रद्धेया तु बुभूषता ॥&#x9;055c&lt;br&gt;&#xA;यां तु पृच्छसि मां राजन्दिव्यामेतां शशाकृतिम् ।&#x9;056a&lt;br&gt;&#xA;पार्श्वे शशस्य द्वे वर्षे उक्ते ये दक्षिणोत्तरे ।&#x9;056c&lt;br&gt;&#xA;कर्णौ तु शाकद्वीपश्च काश्यपद्वीप एव च ॥&#x9;056e&lt;br&gt;&#xA;ताम्रपर्णीशिरो राजञ्छ्रीमान्मलयपर्वतः ।&#x9;057a&lt;br&gt;&#xA;एतद्द्वितीयं द्वीपस्य दृश्यते शशसंस्थितम् ॥ ॥&#x9;057c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/007/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/007/</guid>
      <description>&lt;p&gt;अध्यायः 007&lt;/p&gt;&#xA;&lt;p&gt;मेरोरुत्तरभागस्थोत्तरकुरुवर्णनम् ॥ 1 ॥ तथा मेरोः पूर्वभागस्थभद्राश्वखण्डवर्णनम् ॥ 2 ॥&#xA;धृतराष्ट्र उवाच &#x9;001&lt;br&gt;&#xA;मेरोरथोत्तरं पार्श्वं पूर्वं चाचक्ष्व सञ्जय ।&#x9;001a&lt;br&gt;&#xA;निखिलेन महाबुद्धे माल्यवन्तं च पर्वतम् ॥&#x9;001c&lt;br&gt;&#xA;सञ्जय उवाच &#x9;002&lt;br&gt;&#xA;दक्षिणेन तु नीलस्य मेरोः पार्श्वे तथोत्तरे ।&#x9;002a&lt;br&gt;&#xA;उत्तराः कुरवो राजन्पुण्याः सिद्धनिषेविताः ॥&#x9;002c&lt;br&gt;&#xA;तत्र वृक्षा मधुफला नित्यपुष्पफलोपगाः ।&#x9;003a&lt;br&gt;&#xA;पुष्पाणि च सुगन्धीनि रसवन्ति फलानि च ॥&#x9;003c&lt;br&gt;&#xA;सर्वकामफलास्तत्र केचिद्वृक्षा जनाधिप ।&#x9;004a&lt;br&gt;&#xA;अपरे क्षीरिणो नाम वृक्षास्तत्र नराधिप ॥&#x9;004c&lt;br&gt;&#xA;ये क्षरन्ति सदा क्षीरं षड्रसं चामृतोपमम् ।&#x9;005a&lt;br&gt;&#xA;वस्त्राणि च प्रसूयन्ते फलेष्वाभरणानि च ॥&#x9;005c&lt;br&gt;&#xA;सर्वा मणिमयी भूमिः सूक्ष्मकाञ्चनवालुका ।&#x9;006a&lt;br&gt;&#xA;सर्वर्तुसुखसंस्पर्शा निष्पङ्का च जनाधिप ।&#x9;006c&lt;br&gt;&#xA;पुष्करिष्यः शुभास्तत्र सुखस्पर्शा मनोरमाः ॥&#x9;006e&lt;br&gt;&#xA;देवलोकच्युताः सर्वे जायन्ते तत्र मानवाः ।&#x9;007a&lt;br&gt;&#xA;शुक्लाभिजनसम्पन्नाः सर्वे सुप्रियदर्शनाः ॥&#x9;007c&lt;br&gt;&#xA;मिथुनानि च जायन्ते स्त्रियश्चाप्सरसोपमाः ।&#x9;008a&lt;br&gt;&#xA;तेषां ते क्षीरिणां क्षीरं पिबन्त्यमृतसन्निभम् ॥&#x9;008c&lt;br&gt;&#xA;मिथुनं जायते काले समं तच्च प्रवर्धते ।&#x9;009a&lt;br&gt;&#xA;तुल्यरूपगुणोपेतं समवेषं तथैव च ॥&#x9;009c&lt;br&gt;&#xA;एवमेवानुरूपं च चक्रवाकसमं विभो ।&#x9;010a&lt;br&gt;&#xA;निरामयाश्च ते लोका नित्यं मुदितमानसाः ॥&#x9;010c&lt;br&gt;&#xA;दशवर्षसहस्राणि दशवर्षशतानि च ।&#x9;011a&lt;br&gt;&#xA;जीवन्ति ते महाराज न चान्योन्यं जहत्युत ॥&#x9;011c&lt;br&gt;&#xA;भारुण्डा नाम शकुनास्तीक्ष्णतुण्डा महाबलाः ।&#x9;012a&lt;br&gt;&#xA;तान्निर्हरन्तीह मृतान्दरीषु प्रक्षिपन्ति च ॥&#x9;012c&lt;br&gt;&#xA;उत्तराः कुरवो राजन्व्याख्यातास्ते समासतः ।&#x9;013a&lt;br&gt;&#xA;मेरोः पार्श्वमहं पूर्वं वक्ष्याम्यथ यथातथम् ॥&#x9;013c&lt;br&gt;&#xA;तस्य मूर्धाभिषेकस्तु भद्राश्वस्य विशाम्पते ।&#x9;014a&lt;br&gt;&#xA;भद्रसालवनं यत्र कालाम्रश्च महाद्रुमः ॥&#x9;014c&lt;br&gt;&#xA;कालाम्रस्तु महाराज नित्यपुष्पफलः शुभः ।&#x9;015a&lt;br&gt;&#xA;द्रुमश्च योजनोत्सेधः सिद्धचारणसेवितः ॥&#x9;015c&lt;br&gt;&#xA;तत्र ते पुरुषाः श्वेतास्तेजोयुक्ता महाबलाः ।&#x9;016a&lt;br&gt;&#xA;स्त्रियः कुमुदवर्णाश्च सुन्दर्यः प्रियदर्शनाः ॥&#x9;016c&lt;br&gt;&#xA;चन्द्रप्रभाश्चन्द्रवर्णाः पूर्वचन्द्रनिभाननाः ।&#x9;017a&lt;br&gt;&#xA;चन्द्रशीतलगात्र्यश्च नृत्तगीतविशारदाः ॥&#x9;017c&lt;br&gt;&#xA;दशवर्षसहस्राणि तत्रायुर्भरतर्षभ ।&#x9;018a&lt;br&gt;&#xA;कालाम्ररसपीतास्ते नित्यं संस्थितयौवनाः ॥&#x9;018c&lt;br&gt;&#xA;दक्षिणेन तु नीलस्य निषधस्योत्तरेण तु ।&#x9;019a&lt;br&gt;&#xA;सुदर्शनो नाम महाञ्जम्बूवृक्षः सनातनः ॥&#x9;019c&lt;br&gt;&#xA;सर्वकामफलः पुण्यः सिद्धचारणसेवितः ।&#x9;020a&lt;br&gt;&#xA;तस्य नाम्ना समाख्यातो जम्बूद्वीपः सनातनः ॥&#x9;020c&lt;br&gt;&#xA;योजनानां सहस्त्रं च शतं च भरतर्षभ ।&#x9;021a&lt;br&gt;&#xA;उत्सेधो वृक्षराजस्य दिवस्पृङ्मनुजेश्वर ॥&#x9;021c&lt;br&gt;&#xA;अरत्नीनां सहस्रं च शतानि दश पञ्च च ।&#x9;022a&lt;br&gt;&#xA;परिणाहस्तु वृक्षस्य फलानां रसभेदिनाम् ॥&#x9;022c&lt;br&gt;&#xA;पतमानानि तान्युर्वीं कुर्वन्ति विपुलं स्वनम् ।&#x9;023a&lt;br&gt;&#xA;मुञ्चन्ति च रसं राजंस्तस्मिन्रजतसन्निभम् ॥&#x9;023c&lt;br&gt;&#xA;तस्या जम्बाः फलरसो नदी भूत्वा जनाधिप ।&#x9;024a&lt;br&gt;&#xA;मेरुं प्रदक्षिणं कृत्वा सम्प्रयात्युत्तरान्कुरून् ॥&#x9;024c&lt;br&gt;&#xA;तत्र तेषां मनःशान्तिर्न पिपासा जनाधिप ।&#x9;025a&lt;br&gt;&#xA;तस्मिन्फलरसे पीते न जरा बाधते च तान् ॥&#x9;025c&lt;br&gt;&#xA;तत्र जाम्बूनदं नाम कनकं देवभूषणम् ।&#x9;026a&lt;br&gt;&#xA;इन्द्रगोपकसङ्काशं जायते भास्वरं तु तत् ॥&#x9;026c&lt;br&gt;&#xA;तरुणादित्यवर्णाश्च जायन्ते तत्र मानवाः ।&#x9;027a&lt;br&gt;&#xA;तथा माल्यवतः शृङ्गे दृश्यते हव्यवाट् सदा ॥&#x9;027c&lt;br&gt;&#xA;नाम्ना संवर्तको नाम कालाग्निर्भरतर्षभ ।&#x9;028a&lt;br&gt;&#xA;तथा माल्यवतः शृङ्गे पूर्वपूर्वानुगण्डिका ॥&#x9;028c&lt;br&gt;&#xA;योजनानां सहस्राणि पञ्चषण्माल्यवानथ ।&#x9;029a&lt;br&gt;&#xA;महारजतसङ्काशा जायन्ते तत्र मानवाः ॥&#x9;029c&lt;br&gt;&#xA;ब्रह्मलोकच्युताः सर्वे सर्वे सर्वेषु साधवः ।&#x9;030a&lt;br&gt;&#xA;तपस्तप्यन्ति ते तीव्रं भवन्ति ह्यूर्ध्वरेतसः ।&#x9;030c&lt;br&gt;&#xA;रक्षणार्थं तु भूतानां प्रविश्यन्ते दिवाकरम् ॥&#x9;030e&lt;br&gt;&#xA;षष्टिस्तानि सहस्राणि षष्टिरेव शतानि च ।&#x9;031a&lt;br&gt;&#xA;अरुणस्याग्रतो यान्ति परिवार्य दिवाकरम् ॥&#x9;031c&lt;br&gt;&#xA;षष्टिं वर्षसहस्राणि षष्टिमेव शतानि च ।&#x9;032a&lt;br&gt;&#xA;आदित्यतापतप्तास्ते विशन्ति शशिमण्डलम् ॥ ॥&#x9;032c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/008/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/008/</guid>
      <description>&lt;p&gt;अध्यायः 008&lt;/p&gt;&#xA;&lt;p&gt;मेरोरुत्तरभागस्थखण्डत्रयवर्णनम् ॥ 1 ॥&#xA;धृतराष्ट्र उवाच &#x9;001&lt;br&gt;&#xA;वर्षाणां चैव नामानि पर्वतानां च सञ्जय ।&#x9;001a&lt;br&gt;&#xA;आचक्ष्व मे यथातत्त्वं ये च पर्वतवासिनः ॥&#x9;001c&lt;br&gt;&#xA;सञ्जय उवाच &#x9;002&lt;br&gt;&#xA;दक्षिणेन तु श्वेतस्य नीलस्यैवोत्तरेण तु ।&#x9;002a&lt;br&gt;&#xA;वर्षं रमणकं नाम जायन्ते तत्र मानवाः ॥&#x9;002c&lt;br&gt;&#xA;शुक्लाभिजनसम्पन्नाः सर्वे सुप्रियदर्शनाः ।&#x9;003a&lt;br&gt;&#xA;निःसपत्नाश्च ते सर्वे जायन्ते तत्र मानवाः ॥&#x9;003c&lt;br&gt;&#xA;दशवर्षसहस्राणि शतानि दश पञ्च च ।&#x9;004a&lt;br&gt;&#xA;जीवन्ति ते महाराज नित्यं मुदितमानसाः ॥&#x9;004c&lt;br&gt;&#xA;दक्षिणे शृङ्गिणश्चैव श्वेतस्याथोत्तरेण तु ।&#x9;005a&lt;br&gt;&#xA;वर्षं हिरण्मयं नाम यत्र हैरण्वती नदी ॥&#x9;005c&lt;br&gt;&#xA;यत्र चायं महाराज पक्षिराट् पतगोत्तमः ।&#x9;006a&lt;br&gt;&#xA;यक्षानुगा महाराज धनिनः प्रियदर्शनाः ॥&#x9;006c&lt;br&gt;&#xA;महाबलास्तत्र जना राजन्मुदितमानसाः ।&#x9;007a&lt;br&gt;&#xA;एकादशसहस्राणि वर्षाणां ते जनाधिप ॥&#x9;007c&lt;br&gt;&#xA;आयुःप्रमाणं जीवन्ति शतानि दश पञ्च च ।&#x9;008a&lt;br&gt;&#xA;शृङ्गाणि वै शृङ्गवतस्त्रीण्येव मनुजाधिप ॥&#x9;008c&lt;br&gt;&#xA;एकं मणिमयं तत्र तथैकं रौक्ममद्भुतम् ।&#x9;009a&lt;br&gt;&#xA;सर्वरत्नमयं चैकं भवनैरुपशोभितम् ।&#x9;009c&lt;br&gt;&#xA;तत्र स्वयम्प्रभा देवी नित्यं वसति शाण्डिली ॥&#x9;009e&lt;br&gt;&#xA;उत्तरेण तु शृङ्गस्य समुद्रान्ते जनाधिप ।&#x9;010a&lt;br&gt;&#xA;वर्षमैरावतं नाम तस्माच्छृङ्गवतः परम् ॥&#x9;010c&lt;br&gt;&#xA;न तत्र सूर्यस्तपति न जीर्यन्ते च मानवाः ।&#x9;011a&lt;br&gt;&#xA;चन्द्रमाश्च सनक्षत्रो ज्योतिर्भूत इवावृतः ॥&#x9;011c&lt;br&gt;&#xA;पद्मप्रभाः पद्मवर्णाः पद्मपत्रनिभेक्षणाः ।&#x9;012a&lt;br&gt;&#xA;पद्मपत्रसुगन्धाश्च जायन्ते तत्र मानवाः ॥&#x9;012c&lt;br&gt;&#xA;अनिष्पन्दा इष्टगन्धा निराहारा जितेन्द्रियाः ।&#x9;013a&lt;br&gt;&#xA;देवलोकच्युताः सर्वे तथा विरजसो नृप ॥&#x9;013c&lt;br&gt;&#xA;त्रयोदशसहस्राणि वर्षाणां ते जनाधिप ।&#x9;014a&lt;br&gt;&#xA;आयुःप्रमाणं जीवन्ति नरा भरतसत्तम ॥&#x9;014c&lt;br&gt;&#xA;क्षीरोदस्य समुद्रस्य तथैवोत्तरतः प्रभुः ।&#x9;015a&lt;br&gt;&#xA;हरिर्वसति वैकुण्ठः शकटे कनकोज्ज्वले ॥&#x9;015c&lt;br&gt;&#xA;अष्टचक्रं हि तद्यानं भूतयुक्तं मनोजवम् ।&#x9;016a&lt;br&gt;&#xA;अग्निवर्णं महातेजो जाम्बूनदविभूषितम् ॥&#x9;016c&lt;br&gt;&#xA;स प्रभुः सर्वभूतानां विभुश्च भरतर्षभ ।&#x9;017a&lt;br&gt;&#xA;सङ्क्षेपो विस्तरश्चैव कर्ता कारयिता तथा ॥&#x9;017c&lt;br&gt;&#xA;पृथिव्यापस्तथाऽऽकाशं वायुस्तेजश्च पार्थिव ।&#x9;018a&lt;br&gt;&#xA;स यज्ञः सर्वभूतनामास्यं तस्य हुताशनः ॥&#x9;018c&lt;br&gt;&#xA;वैशम्पायन उवाच &#x9;019&lt;br&gt;&#xA;एवमुक्तः सञ्जयेन धृतराष्ट्रो महामनाः ।&#x9;019a&lt;br&gt;&#xA;ध्यानमन्वगमद्राजा पुत्रान्प्रति जनाधिप ॥&#x9;019c&lt;br&gt;&#xA;स विचिन्त्य महातेजाः पुनरेवाब्रवीद्वचः ।&#x9;020a&lt;br&gt;&#xA;असंशयं सूतपुत्र कालः सङ्क्षिपते जगत् ॥&#x9;020c&lt;br&gt;&#xA;सृजते च पुनः सर्वं नेह विद्यति शाश्वतम् ।&#x9;021a&lt;br&gt;&#xA;नरो नारायणश्चैव सर्वज्ञः सर्वभूतहृत् ॥&#x9;021c&lt;br&gt;&#xA;देवा वैकुण्ठ इत्याहुर्वेदा विष्णुरिति प्रभुम् ॥ ॥&#x9;022ac&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/009/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/009/</guid>
      <description>&lt;p&gt;अध्यायः 009&lt;/p&gt;&#xA;&lt;p&gt;भारतवर्षस्थनदीपर्वतदेशानां विस्तरेण कथनम् ॥ 1 ॥&#xA;धृतराष्ट्र उवाच &#x9;001&lt;br&gt;&#xA;यदिदं भारतं वर्षं यत्रेदं मूर्च्छितं बलम् ।&#x9;001a&lt;br&gt;&#xA;यत्रातिमात्रलुब्धोऽयं पुत्रो दुर्योधनो मम ॥&#x9;001c&lt;br&gt;&#xA;यत्र गृद्धा पाण्डुपुत्रा यत्र मे सज्जते मनः ।&#x9;002a&lt;br&gt;&#xA;एतन्मे तत्त्वमाचक्ष्व त्वं हि मे बुद्धिमान्मतः ॥&#x9;002c&lt;br&gt;&#xA;सञ्जय उवाच &#x9;003&lt;br&gt;&#xA;न तत्र पाण्डवा गृद्धाः शृणु राजन्वचो मम ।&#x9;003a&lt;br&gt;&#xA;गृद्धो दुर्योधनस्तत्र शकुनिश्चापि सौबलः ॥&#x9;003c&lt;br&gt;&#xA;अपरे क्षत्रियाश्चैव नानाजनपदेश्वराः ।&#x9;004a&lt;br&gt;&#xA;ये गृद्धा भारते वर्षे न मृष्यन्ति परस्परम् ॥&#x9;004c&lt;br&gt;&#xA;अत्र ते कीर्तयिष्यामि वर्षं भारत भारतम् ।&#x9;005a&lt;br&gt;&#xA;प्रियमिन्द्रस्य देवस्य मनोर्वैवस्वतस्य च ॥&#x9;005c&lt;br&gt;&#xA;पृथोस्तु राजन्वैन्यस्य तथेक्ष्वाकोर्महात्मनः ।&#x9;006a&lt;br&gt;&#xA;ययातेरम्बरीषस्य मान्धातुर्नहुषस्य च ॥&#x9;006c&lt;br&gt;&#xA;तथैव मुचुकुन्दस्य शिबेरौशीनरस्य च ।&#x9;007a&lt;br&gt;&#xA;ऋषभस्य तथैलस्य नृगस्य नृपतेस्तथा ॥&#x9;007c&lt;br&gt;&#xA;कुशिकस्य च दुर्धर्ष गाधेश्चैव महात्मनः ।&#x9;008a&lt;br&gt;&#xA;सोमकस्य च दुर्धर्ष दिलीपस्य तथैव च ॥&#x9;008c&lt;br&gt;&#xA;अन्येषां च महाराज क्षत्रियाणां बलीयसाम् ।&#x9;009a&lt;br&gt;&#xA;सर्वेषामेव राजेन्द्र प्रियं भारत भारतम् ॥&#x9;009c&lt;br&gt;&#xA;तत्ते वर्षं प्रवक्ष्यामि यथायथमरिन्दम ।&#x9;010a&lt;br&gt;&#xA;शृणु मे गदतो राजन्यन्मां त्वं परिपृच्छसि ॥&#x9;010c&lt;br&gt;&#xA;महेन्द्रो मलयः सह्यः शुक्तिमानृक्षवानपि ।&#x9;011a&lt;br&gt;&#xA;विन्ध्यश्च पारियात्रश्च सप्तैते कुलपर्वताः ॥&#x9;011c&lt;br&gt;&#xA;तेषां सहस्रशो राजन्पर्वतास्ते समीपतः ।&#x9;012a&lt;br&gt;&#xA;अविज्ञाताः सारवन्तो विपुलाश्चित्रसानवः ॥&#x9;012c&lt;br&gt;&#xA;अन्ये ततोऽपरिज्ञाता ह्रस्वा ह्रस्वोपजीविनः ।&#x9;013a&lt;br&gt;&#xA;आर्या म्लेच्छाश्च कौरव्य तैर्मिश्राः पुरुषा विभो ॥&#x9;013c&lt;br&gt;&#xA;नदीं पिबन्ति विपुलां गङ्गां सिन्धुं सरस्वतीम् ।&#x9;014a&lt;br&gt;&#xA;गोदावरीं नर्मदां च बाहुदां च महानदीम् ॥&#x9;014c&lt;br&gt;&#xA;शतद्रूं चन्द्रभागां च यमुनां च महानदीम् ।&#x9;015a&lt;br&gt;&#xA;दृषद्वतीं विपाशां च विपापां स्थूलवालुकाम् ॥&#x9;015c&lt;br&gt;&#xA;नदीं वेत्रवतीं चैव कृष्णवेणीं च निम्नगाम् ।&#x9;016a&lt;br&gt;&#xA;इरावतीं वितस्तां च पयोष्णीं देविकामपि ॥&#x9;016c&lt;br&gt;&#xA;वेदस्मृतां वेदवतीं त्रिदिवामिक्षुलां कृमिम् ।&#x9;017a&lt;br&gt;&#xA;करीषिणीं चित्रवाहां चित्रसेनां च निम्नगाम् ॥&#x9;017c&lt;br&gt;&#xA;गोमतीं धूतपापां च वन्दनां च महानदीम् ।&#x9;018a&lt;br&gt;&#xA;कौशिकीं त्रिविदां कृत्यां निचितां लोहितारणीम् ॥&#x9;018c&lt;br&gt;&#xA;रहस्यां शतकुम्भां च सरयूं च तथैव च ।&#x9;019a&lt;br&gt;&#xA;चर्मण्वतीं वेत्रवतीं हस्तिसोमां दिशं तथा ॥&#x9;019c&lt;br&gt;&#xA;शरावतीं पयोष्णीं च वेणां भीमरथीमपि ।&#x9;020a&lt;br&gt;&#xA;कावेरीं चुलुकां चापि वाणीं शतबलामपि ॥&#x9;020c&lt;br&gt;&#xA;नीवारामहितां चापि सुप्रयोगां जनाधिप ।&#x9;021a&lt;br&gt;&#xA;पवित्रां कुण्डलीं सिन्धुं राजनीं पुरमालिनीम् ॥&#x9;021c&lt;br&gt;&#xA;पूर्वाभिरामां वीरां च भीमामोघवतीं तथा ।&#x9;022a&lt;br&gt;&#xA;पाशाशिनीं पापहरां महेन्द्रां पाटलावतीम् ॥&#x9;022c&lt;br&gt;&#xA;करीषिणीमसिक्नीं च कुशचीरां महानदीम् ।&#x9;023a&lt;br&gt;&#xA;मकरीं प्रवरां मेनां हेमां घृतवतीं तथा ॥&#x9;023c&lt;br&gt;&#xA;पुरावतीमनुष्णां च शैब्यां कापीं च भारत ।&#x9;024a&lt;br&gt;&#xA;सदानीरामधृष्यां च कुशधारां महानदीम् ॥&#x9;024c&lt;br&gt;&#xA;सदाकान्तां शिवां चैव तथा वीरवतीमपि ।&#x9;025a&lt;br&gt;&#xA;वस्त्रां सुवस्त्रां गौरीं च कम्पनां सहिरण्वतीम् ॥&#x9;025c&lt;br&gt;&#xA;वरां वीरकरां चापि पञ्चमीं च महानदीम् ।&#x9;026a&lt;br&gt;&#xA;रथचित्रां ज्योतिरथां विश्वामित्रां कपिञ्जलाम् ॥&#x9;026c&lt;br&gt;&#xA;उपेन्द्रां बहुलां चैव कुवीरामम्बुवाहिनीम् ।&#x9;027a&lt;br&gt;&#xA;विनदीं पिञ्जलां वेणां तुङ्गवेणां महानदीम् ॥&#x9;027c&lt;br&gt;&#xA;विदिशां कृष्णवेणां च ताम्रां च कपिलामपि ।&#x9;028a&lt;br&gt;&#xA;खलुं सुवामां वेदाश्वां हरिश्रावां महापगाम् ॥&#x9;028c&lt;br&gt;&#xA;शीघ्रां च पिच्छिलां चैव भारद्वाजीं च निम्नगाम् ।&#x9;029a&lt;br&gt;&#xA;कौशिकीं निम्नगां शोणां बाहुदामथ चन्द्रमाम् ॥&#x9;029c&lt;br&gt;&#xA;दुर्गां चित्रशिलां चैव ब्रह्मवेध्यां बृहद्वतीम् ।&#x9;030a&lt;br&gt;&#xA;यवक्षामथ रोहीं च तथा जाम्बूनदीमपि ॥&#x9;030c&lt;br&gt;&#xA;सुनसां तमसां दासीं वसामन्यां वराणसीम् ।&#x9;031a&lt;br&gt;&#xA;नीलां धृतवतीं चैव पर्णाशां च महानदीम् ॥&#x9;031c&lt;br&gt;&#xA;मानवीं वृषभां चैव ब्रह्ममेध्यां बृहद्ध्वनीम् ।&#x9;032a&lt;br&gt;&#xA;एताश्चान्याश्च बहुधा महानद्यो जनाधिप ॥&#x9;032c&lt;br&gt;&#xA;सदानिरामयां कृष्णां मन्दगां मन्दवाहिनीम् ।&#x9;033a&lt;br&gt;&#xA;ब्राह्मणीं च महागौरीं दुर्गामपि च भारत ॥&#x9;033c&lt;br&gt;&#xA;चित्रोपलां चित्ररथां मञ्जुलां वाहिनीं तथा ।&#x9;034a&lt;br&gt;&#xA;मन्दाकिनीं वैतरणीं कोषां चापि महानदीम् ॥&#x9;034c&lt;br&gt;&#xA;शुक्तिमतीमनङ्गां च तथैव वृषसाह्वयाम् ।&#x9;035a&lt;br&gt;&#xA;लोहित्यां करतोयां च तथैव वृषकाह्वयाम् ॥&#x9;035c&lt;br&gt;&#xA;कुमारीमृषिकुल्यां च मारिषां च सरस्वतीम् ।&#x9;036a&lt;br&gt;&#xA;मन्दाकिनीं सुपुण्यां च सर्वां गङ्गां च भारत ॥&#x9;036c&lt;br&gt;&#xA;विश्वस्य मातरः सर्वाः सर्वाश्चैव महाफलाः ।&#x9;037a&lt;br&gt;&#xA;तथा नद्यस्त्वप्रकाशाः शतशोऽथ सहस्रशः ॥&#x9;037c&lt;br&gt;&#xA;इत्येताः सरितो राजन्समाख्याता यथास्मृति ।&#x9;038a&lt;br&gt;&#xA;अत ऊर्ध्वं जनपदान्निबोध गदतो मम ॥&#x9;038c&lt;br&gt;&#xA;तत्रेमे कुरुपाञ्चालाः शाल्वा माद्रेयजाङ्गलाः ।&#x9;039a&lt;br&gt;&#xA;शूरसेनाः पुलिन्दाश्च बोधा मालास्तथैव च ॥&#x9;039c&lt;br&gt;&#xA;मत्स्याः कुशल्याः सौशल्याः कुन्तयः कान्तिकोसलाः ।&#x9;040a&lt;br&gt;&#xA;चेदिमत्स्यकरूशाश्च भोजाः सिन्धुपुलिन्दकाः ॥&#x9;040c&lt;br&gt;&#xA;उत्तमाश्च दशार्णाश्च मेकलाश्चोत्कलैः सह ।&#x9;041a&lt;br&gt;&#xA;पञ्चालाः कोसलाश्चैव नैकपृष्ठा धुरन्धराः ॥&#x9;041c&lt;br&gt;&#xA;गोधा मद्रकलिङ्गाश्च काशयोऽपरकाशयः ।&#x9;042a&lt;br&gt;&#xA;जठराः कुकुराश्चैव सदशार्णाश्च भारत ॥&#x9;042c&lt;br&gt;&#xA;कुन्तयोऽवन्तयश्चैव तथैवापरकुन्तयः ।&#x9;043a&lt;br&gt;&#xA;गोमन्ता मन्दकाः सण्डा विदर्भा रूपवाहिकाः ॥&#x9;043c&lt;br&gt;&#xA;अश्मकाः पाण्डुराष्ट्राश्च गोपराष्ट्राः करीतयः ।&#x9;044a&lt;br&gt;&#xA;अधिराज्यकुशाद्यश्च मल्लराष्ट्रं च केवलम् ॥&#x9;044c&lt;br&gt;&#xA;वारवास्यायवाहाश्च चक्राश्चक्रातयः शकाः ।&#x9;045a&lt;br&gt;&#xA;विदेहा मगधाः स्वक्षा मलजा विजयास्तथा ॥&#x9;045c&lt;br&gt;&#xA;अङ्गा वङ्गाः कलिङ्गाश्च यकृल्लोमान एव च ।&#x9;046a&lt;br&gt;&#xA;मल्लाः सुदेष्णाः प्रह्लादा माहिकाः शशिकास्तथा ॥&#x9;046c&lt;br&gt;&#xA;बाह्लीका वाटधानाश्च आभीराः कालतोयकाः ।&#x9;047a&lt;br&gt;&#xA;अपरान्ताः परान्ताश्च पञ्चालाश्चर्ममण्डलाः ॥&#x9;047c&lt;br&gt;&#xA;अटवीशिखराश्चैव मेरुभूताश्च मारिष ।&#x9;048a&lt;br&gt;&#xA;उपावृत्तानुपावृत्ताः स्वराष्ट्राः केकयास्तथा ॥&#x9;048c&lt;br&gt;&#xA;कुन्दापरान्ता माहेयाः कक्षाः सामुद्रनिष्कुटाः ।&#x9;049a&lt;br&gt;&#xA;अन्ध्राश्च बहवो राजन्नन्तर्गिर्यास्तथैव च ॥&#x9;049c&lt;br&gt;&#xA;बहिर्गिर्याङ्गमलजा मगधा मानवर्जकाः ।&#x9;050a&lt;br&gt;&#xA;समन्तराः प्रावृषेया भार्गवाश्च जनाधिप ॥&#x9;050c&lt;br&gt;&#xA;पुण्ड्रा भर्गाः किराताश्च सुदृष्टा यामुनास्तथा ।&#x9;051a&lt;br&gt;&#xA;शका निषादा निषधास्तथैवानर्तनैर्ऋताः ॥&#x9;051c&lt;br&gt;&#xA;दुर्गालाः प्रतिमत्स्याश्च कुन्तलाः कोसलास्तथा ।&#x9;052a&lt;br&gt;&#xA;तीरग्रहाः शूरसेना ईजिकाः कन्यका गुणाः ॥&#x9;052c&lt;br&gt;&#xA;तिलभारा मसीराश्च मधुमन्तः सकुन्दकाः ।&#x9;053a&lt;br&gt;&#xA;काश्मीराः सिन्धुसौवीरा गान्धारा दर्शकास्तथा ॥&#x9;053c&lt;br&gt;&#xA;अभीसारा उलूताश्च शैवला बाह्लिकास्तथा ।&#x9;054a&lt;br&gt;&#xA;दार्वी च वानवा दर्वा वातजामरथोरगाः ॥&#x9;054c&lt;br&gt;&#xA;बहुवाद्याश्च कौरव्य सुदामानः सुमल्लिकाः ।&#x9;055a&lt;br&gt;&#xA;वध्राः करीषकाश्चापि कुलिन्दोपत्यकास्तथा ॥&#x9;055c&lt;br&gt;&#xA;वनायवो दशापार्श्वरोमाणः कुशबिन्दवः ।&#x9;056a&lt;br&gt;&#xA;कच्छा गोपालकक्षाश्च जाङ्गलाः कुरुवर्णकाः ॥&#x9;056c&lt;br&gt;&#xA;किराता बर्बराः सिद्धा वैदेहास्ताम्रलिप्तकाः ।&#x9;057a&lt;br&gt;&#xA;ओण्ड्रा म्लेच्छाः सैसिरिध्राः पार्वतीयाश्च मारिष ॥&#x9;057c&lt;br&gt;&#xA;अथापरे जनपदा दक्षिणा भरतर्षभ ।&#x9;058a&lt;br&gt;&#xA;द्रविडाः केरलाः प्राच्या भूषिका वनवासिकाः ॥&#x9;058c&lt;br&gt;&#xA;कर्णाटका महिषका विकल्पा मूषकास्तथा ।&#x9;059a&lt;br&gt;&#xA;झिल्लिकाः कुन्तलाश्चैव सौहृदानभकाननाः ॥&#x9;059c&lt;br&gt;&#xA;कौकुट्टकास्तथा चोलाः कोङ्कणा मालवा नराः ।&#x9;060a&lt;br&gt;&#xA;समङ्गाः करकाश्चैव कुकुराङ्गारमारिषाः ॥&#x9;060c&lt;br&gt;&#xA;ध्वजिन्युत्सवसङ्केतास्त्रिगर्ताः साल्वसेनयः ।&#x9;061a&lt;br&gt;&#xA;व्यूकाः कोकबकाः प्रोष्ठाः सर्मवेगवशास्तथा ॥&#x9;061c&lt;br&gt;&#xA;तथैव विन्ध्यचुलिकाः पुलिन्दा वल्कलैः सह ।&#x9;062a&lt;br&gt;&#xA;मालवा वल्लवाश्चैव तथैवापरवल्लवाः ॥&#x9;062c&lt;br&gt;&#xA;कुलिन्दाः कालदाश्चैव कुण्डलाः करटास्तथा ।&#x9;063a&lt;br&gt;&#xA;मूषकास्तनबालाश्च सनीपा घटसृञ्जयाः ॥&#x9;063c&lt;br&gt;&#xA;अठिदाः पाशिवाटाश्च तनयाः सुनयास्तथा ।&#x9;064a&lt;br&gt;&#xA;ऋषिका विदभाः काकास्तङ्गणाः परतङ्गणाः ॥&#x9;064c&lt;br&gt;&#xA;उत्तराश्चापरे म्लेच्छाः क्रूरा भरतसत्तम ।&#x9;065a&lt;br&gt;&#xA;यवनाश्चीनकाम्भोजा दारुणा म्लेच्छजातयः ॥&#x9;065c&lt;br&gt;&#xA;सकृद्ग्रहाः कुलत्थाश्च हूणाः पारसिकैः सह ।&#x9;066a&lt;br&gt;&#xA;तथैव रमणाश्चीनास्तथैव दशमालिकाः ॥&#x9;066c&lt;br&gt;&#xA;क्षत्रियोपनिवेशाश्च वैश्यशूद्रकुलानि च ।&#x9;067a&lt;br&gt;&#xA;शूद्राभीराश्च दरदाः काश्मीराः पशुभिः सह ॥&#x9;067c&lt;br&gt;&#xA;खाशीराश्चान्तचाराश्च पह्लवा गिरिगह्वराः ।&#x9;068a&lt;br&gt;&#xA;आत्रेयाः सभरद्वाजास्तथैव स्तनपोषिकाः ॥&#x9;068c&lt;br&gt;&#xA;प्रोषकाश्च कलिङ्गाश्च किरातानां च जातयः ।&#x9;069a&lt;br&gt;&#xA;तोमरा हन्यमानाश्च तथैव करभञ्जकाः ॥&#x9;069c&lt;br&gt;&#xA;एते चान्ये जनपदाः प्राच्योदीच्यास्तथैव च ।&#x9;070a&lt;br&gt;&#xA;उद्देशमात्रेण मया देशाः सङ्कीर्तिता विभो ॥&#x9;070c&lt;br&gt;&#xA;यथागुणबलं चापि त्रिवर्गस्य महाफलम् ।&#x9;071a&lt;br&gt;&#xA;दुह्याद्धेनुः कामधुक्च भूमिः सम्यगनुष्ठिता ॥&#x9;071c&lt;br&gt;&#xA;तस्यां गृद्ध्यन्ति राजानः शूरा धर्मार्थकोविदाः ।&#x9;072a&lt;br&gt;&#xA;ते त्यजन्त्याहवे प्राणान्वसुगृद्धास्तरस्विनः ॥&#x9;072c&lt;br&gt;&#xA;देवमानुषकायानां कामं भूमिः परायणम् ।&#x9;073a&lt;br&gt;&#xA;अन्योन्यस्यावलुम्पन्ति सारमेया यथाऽऽमिषम् ॥&#x9;073c&lt;br&gt;&#xA;राजानो भरतश्रेष्ठ भोक्तुकामा वसुन्धराम् ।&#x9;074a&lt;br&gt;&#xA;न चापि तृप्तिः कामानां विद्यतेऽद्यापि कस्यचित् ॥&#x9;074c&lt;br&gt;&#xA;तस्मात्परिग्रहे भूमेर्यतन्ते कुरुपाण्डवाः ।&#x9;075a&lt;br&gt;&#xA;साम्ना भेदेन दानेन दण्डेनैव च भारत ॥&#x9;075c&lt;br&gt;&#xA;पिता भ्राता च पुत्राश्च खं द्यौश्च नरपुङ्गव ।&#x9;076a&lt;br&gt;&#xA;भूमिर्भवति भूतानां सम्यगच्छिद्रदर्शना ॥ ॥&#x9;076c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/010/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/010/</guid>
      <description>&lt;p&gt;अध्यायः 010&lt;/p&gt;&#xA;&lt;p&gt;चतुर्युगवर्णनम् ॥&#xA;धृतराष्ट्र उवाच &#x9;001&lt;br&gt;&#xA;भारतस्यास्य वर्षस्य तथा हैमवतस्य च ।&#x9;001a&lt;br&gt;&#xA;प्रमाणमायुषः सूत बलं चापि शुभाशुभम् ॥&#x9;001c&lt;br&gt;&#xA;अनागतमतिक्रान्तं वर्तमानं च सञ्जय ।&#x9;002a&lt;br&gt;&#xA;आचक्ष्व मे विस्तरेण हरिवर्षं तथैव च ॥&#x9;002c&lt;br&gt;&#xA;सञ्जय उवाच &#x9;003&lt;br&gt;&#xA;चत्वारि भारते वर्षे युगानि भरतर्षभ ।&#x9;003a&lt;br&gt;&#xA;कृतं त्रेता द्वापरं च तिष्यं च कुरुवर्धन ॥&#x9;003c&lt;br&gt;&#xA;पूर्वं कृतयुगं नाम ततस्त्रेतायुगं प्रभो ।&#x9;004a&lt;br&gt;&#xA;सङ्क्षेपाद्द्वापरस्याथ ततस्तिष्यं प्रवर्तते ॥&#x9;004c&lt;br&gt;&#xA;चत्वारि तु सहस्राणि वर्षाणां कुरुसत्तम ।&#x9;005a&lt;br&gt;&#xA;आयुःसङ्ख्या कृतयुगे सङ्ख्याता राजसत्तम ॥&#x9;005c&lt;br&gt;&#xA;तथा त्रीणि सहस्राणि त्रेतायां मनुजाधिप ।&#x9;006a&lt;br&gt;&#xA;द्वे सहस्रे द्वापरे तु भुवि तिष्ठन्ति साम्प्रतम् ॥&#x9;006c&lt;br&gt;&#xA;न प्रमाणस्थितिर्ह्यस्ति तिष्येऽस्मिन्भरतर्षभ ।&#x9;007a&lt;br&gt;&#xA;गर्भस्थाश्च म्रियन्तेऽत्र तथा जाता म्रियन्ति च ॥&#x9;007c&lt;br&gt;&#xA;महाबला महासत्वाः प्रज्ञागुणसमन्विताः ।&#x9;008a&lt;br&gt;&#xA;प्रजायन्ते च जाताश्च शतशोऽथ सहस्रशः ॥&#x9;008c&lt;br&gt;&#xA;जाताः कृतयुगे राजन्धनिनः प्रयदर्शनाः ।&#x9;009a&lt;br&gt;&#xA;प्रजायन्ते च जाताश्च मुनयो वै तपोधनाः ॥&#x9;009c&lt;br&gt;&#xA;महोत्साहा महात्मानो धार्मिकाः सत्यवादिनः ।&#x9;010a&lt;br&gt;&#xA;प्रियदर्शना वपुष्मन्तो महावीर्या धनुर्धराः ॥&#x9;010c&lt;br&gt;&#xA;वरार्हा युधि जायन्ते क्षत्रियाः शूरसत्तमाः ।&#x9;011a&lt;br&gt;&#xA;त्रेतायां क्षत्रिया राजन्सर्वे वै चक्रवर्तिनः ॥&#x9;011c&lt;br&gt;&#xA;सर्ववर्णाश्च जायन्ते सदा चैव च द्वापरे ।&#x9;012a&lt;br&gt;&#xA;महोत्साहा वीर्यवन्तः परस्परजयैषिणः ॥&#x9;012c&lt;br&gt;&#xA;तेजसाल्पेन संयुक्ताः क्रोधनाः पुरुषा नृप ।&#x9;013a&lt;br&gt;&#xA;लुब्धा अनृतकाश्चैव तिष्ये जायन्ति भारत ॥&#x9;013c&lt;br&gt;&#xA;ईर्ष्या मानस्तथा क्रोधो मायाऽसूया तथैव च ।&#x9;014a&lt;br&gt;&#xA;तिष्ये भवति भूतानां रागो लोभश्च भारत ॥&#x9;014c&lt;br&gt;&#xA;सङ्क्षेपो वर्तते राजन्द्वापरेऽस्मिन्नराधिप ।&#x9;015a&lt;br&gt;&#xA;गुणोत्तरं हैमवतं हरिवर्षं ततः परम् ॥ ॥&#x9;015c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/011/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/011/</guid>
      <description>&lt;p&gt;अध्यायः 011&lt;/p&gt;&#xA;&lt;p&gt;शाकद्वीपवर्णनम् ॥ 1 ॥&#xA;धृतराष्ट्र उवाच &#x9;001&lt;br&gt;&#xA;जम्बूखण्डस्त्वया प्रोक्तो यथावदिह सञ्जय ।&#x9;001a&lt;br&gt;&#xA;विष्कम्भमस्य प्रब्रूहि परिमाणं तु तत्त्वतः ॥&#x9;001c&lt;br&gt;&#xA;समुद्रस्य प्रमाणं च सम्यगच्छिद्रदर्शनम् ।&#x9;002a&lt;br&gt;&#xA;शाकद्वीपं च मे ब्रूहि कुशद्वीपं च सञ्जय ॥&#x9;002c&lt;br&gt;&#xA;शाल्मलिं चैव तत्त्वेन क्रौञ्चद्वीपं तथैव च ।&#x9;003a&lt;br&gt;&#xA;ब्रूहि गावल्गणे सर्वं राहोः सोमार्कयोस्तथा ॥&#x9;003c&lt;br&gt;&#xA;सञ्जय उवाच &#x9;004&lt;br&gt;&#xA;राजन्सुबहवो द्वीपा यैरिदं सन्ततं जगत् ।&#x9;004a&lt;br&gt;&#xA;सप्त द्वीपान्प्रवक्ष्यामि चन्द्रादित्यौ ग्रहं तथा ॥&#x9;004c&lt;br&gt;&#xA;अष्टादश सहस्राणि योजनानि विशाम्पते ।&#x9;005a&lt;br&gt;&#xA;षट् शतानि च पूर्णानि विष्कम्भो जम्बुपर्वतः ॥&#x9;005c&lt;br&gt;&#xA;लावणस्य समुद्रस्य विष्कम्भो द्विगुणः स्मृतः ।&#x9;006a&lt;br&gt;&#xA;नानाजनपदाकीर्णो मणिविद्रुमचित्रितः ॥&#x9;006c&lt;br&gt;&#xA;नैकधातुविचित्रैश्च पर्वतैरुपशोभितः ।&#x9;007a&lt;br&gt;&#xA;सिद्धचारणसङ्कीर्णः सागरः परिमण्डलः ॥&#x9;007c&lt;br&gt;&#xA;शाकद्वीपं च वक्ष्यामि यथावदिह पार्थिव ।&#x9;008a&lt;br&gt;&#xA;शृणु मे त्वं यथान्यायं ब्रुवतः कुरुनन्दन ॥&#x9;008c&lt;br&gt;&#xA;जम्बूद्वीपप्रमाणेन द्विगुणः स नराधिप ।&#x9;009a&lt;br&gt;&#xA;विष्कम्भेण महाराज सागरोऽपि विभागशः ॥&#x9;009c&lt;br&gt;&#xA;क्षीरोदो भरतश्रेष्ठ येन सम्परिवारितः ।&#x9;010a&lt;br&gt;&#xA;तत्र पुण्या जनपदास्तत्र न म्रियते जनः ।&#x9;010c&lt;br&gt;&#xA;कुत एव हि दुर्भिक्षं क्षमातेजोयुता हि ते ॥&#x9;010e&lt;br&gt;&#xA;शाकद्वीपस्य सङ्क्षेपो यथावद्भरतर्षभ ।&#x9;011a&lt;br&gt;&#xA;उक्त एष महाराज किमन्यत्कथयामि ते ॥&#x9;011c&lt;br&gt;&#xA;धृतराष्ट्र उवाच &#x9;012&lt;br&gt;&#xA;शाकद्वीपस्य सङ्क्षेपो यथावदिह सञ्जय ।&#x9;012a&lt;br&gt;&#xA;उक्तस्त्वया महाप्राज्ञ विस्तरं ब्रूहि तत्त्वतः ॥&#x9;012c&lt;br&gt;&#xA;सञ्जय उवाच &#x9;013&lt;br&gt;&#xA;तथैव पर्वता राजन्सप्तात्र मणिभूषिताः ।&#x9;013a&lt;br&gt;&#xA;रत्नाकरास्तथा नद्यस्तेषां नामानि मे शृणु ॥&#x9;013c&lt;br&gt;&#xA;अतीव गुणवत्सर्वं तत्र पुण्यं जनाधिप ॥&#x9;014ac&lt;br&gt;&#xA;देवर्षिगन्धर्वयुतः प्रथमो मेरुरुच्यते ।&#x9;015a&lt;br&gt;&#xA;प्रागायतो महाराज मलयो नाम पर्वतः ॥&#x9;015c&lt;br&gt;&#xA;ततो मेघाः प्रवर्तन्ते प्रभवन्ति च सर्वशः ।&#x9;016a&lt;br&gt;&#xA;ततः परेण कौरव्य जलधारो महागिरिः ॥&#x9;016c&lt;br&gt;&#xA;ततो नित्युमुपादत्ते वासवः परमं जलम् ।&#x9;017a&lt;br&gt;&#xA;ततो वर्षं प्रभवति वर्षकाले जनेश्वर ॥&#x9;017c&lt;br&gt;&#xA;उच्चैर्गिरी रैवतको यत्र नित्यं प्रतिष्ठिता ।&#x9;018a&lt;br&gt;&#xA;रेवती दिवि नक्षत्रं पितामहकृतो विधिः ॥&#x9;018c&lt;br&gt;&#xA;उत्तरेण तु राजेन्द्र श्यामो नाम महागिरिः ।&#x9;019a&lt;br&gt;&#xA;नवमेघप्रभः प्रांशुः श्रीमानुज्ज्वलविग्रहः ।&#x9;019c&lt;br&gt;&#xA;यतः श्यामत्वमापन्नाः प्रजा जनपदेश्वर ॥&#x9;019e&lt;br&gt;&#xA;धृतराष्ट्र उवाच &#x9;020&lt;br&gt;&#xA;सुमहान्संशयो मेऽद्य प्रोक्तोऽयं सञ्जय त्वया ।&#x9;020a&lt;br&gt;&#xA;प्रजाः कथं सूतपुत्र सम्प्राप्ताः श्यामतामिह ॥&#x9;020c&lt;br&gt;&#xA;सञ्जय उवाच &#x9;021&lt;br&gt;&#xA;सर्वेष्वेव महाराज द्वीपेषु कुरुनन्दन ।&#x9;021a&lt;br&gt;&#xA;गौरः कृष्णश्च पतगस्तयोर्वर्णान्तरे नृप ॥&#x9;021c&lt;br&gt;&#xA;श्यामो यस्मात्प्रवृत्तो वै तस्माच्छ्यामो गिरिःस्मृतः॥&#x9;022ac&lt;br&gt;&#xA;ततः परं कौरवेन्द्र दुर्गशैलो महोदयः ।&#x9;023a&lt;br&gt;&#xA;केसरः केसरयुतो यतो वातः प्रवर्तते ॥&#x9;023c&lt;br&gt;&#xA;तेषां योजनविष्कम्भो द्विगुणः प्रविभागशः ।&#x9;024a&lt;br&gt;&#xA;वर्षाणि तेषु कौरव्य सप्तोक्तानि मनीषिभिः ॥&#x9;024c&lt;br&gt;&#xA;महामेरुर्महाकाशो जलदः कुमुदोत्तरः ।&#x9;025a&lt;br&gt;&#xA;जलधारो महाराज सुकुमार इति स्मृतः ॥&#x9;025c&lt;br&gt;&#xA;रेवतस्य तु कौमारः श्यामस्य मणिकाञ्चनः ।&#x9;026a&lt;br&gt;&#xA;केसरस्याथ मौदाकी परेण तु महापुमान् ॥&#x9;026c&lt;br&gt;&#xA;परिवार्य तु कौरव्य दैर्घ्यं ह्रस्वत्वमेव च ।&#x9;027a&lt;br&gt;&#xA;जम्बूद्वीपेन सङ्ख्यातस्तस्य मध्ये महाद्रुमः ॥&#x9;027c&lt;br&gt;&#xA;शाको नाम महाराज प्रजा तस्य सदानुगा ।&#x9;028a&lt;br&gt;&#xA;तत्र पुण्या जनपदाः पूज्यते तत्र शङ्करः ॥&#x9;028c&lt;br&gt;&#xA;तत्र गच्छन्ति सिद्धाश्च चारणा दैवतानि च ।&#x9;029a&lt;br&gt;&#xA;धार्मिकाश्च प्रजा राजंश्चत्वारोऽतीव भारत ॥&#x9;029c&lt;br&gt;&#xA;वर्णाः स्वकर्मनिरता न च स्तेनोऽत्र दृश्यते ।&#x9;030a&lt;br&gt;&#xA;दीर्घायुषो महाराज जरामृत्युविवर्जिताः ॥&#x9;030c&lt;br&gt;&#xA;प्रजास्तत्र विवर्धन्ते वर्षास्विव समुद्रगाः ।&#x9;031a&lt;br&gt;&#xA;नद्यः पुण्यजलास्तत्र गङ्गा च बहुधा गता ॥&#x9;031c&lt;br&gt;&#xA;सुकुमारी कुमारी च शीताशी वेणिका तथा ।&#x9;032a&lt;br&gt;&#xA;महानदी च कौरव्य तथा मणिजला नदी ॥&#x9;032c&lt;br&gt;&#xA;चक्षुर्वर्धनिका चैव नदी भरतसत्तम ।&#x9;033a&lt;br&gt;&#xA;तत्र प्रवृत्ताः पुण्योदा नद्यः कुरुकुलोद्वह ॥&#x9;033c&lt;br&gt;&#xA;सहस्राणां शतान्येव यतो वर्षति वासवः ।&#x9;034a&lt;br&gt;&#xA;न तासां नामधेयानि परिमाणं तथैव च ॥&#x9;034c&lt;br&gt;&#xA;शक्यन्ते परिसङ्ख्यातुं पुण्यास्ता हि सरिद्वराः ।&#x9;035a&lt;br&gt;&#xA;तत्र पुण्या जनपदाश्चत्वारो लोकसम्मताः ॥&#x9;035c&lt;br&gt;&#xA;मङ्गाश्च मशकाश्चैव मानसा मन्दगास्तथा ।&#x9;036a&lt;br&gt;&#xA;मङ्गा ब्राह्मणभूयिष्ठाः स्वकर्मनिरता नृप ॥&#x9;036c&lt;br&gt;&#xA;मशकेषु च राजन्या धार्मिकाः सर्वकामदाः ।&#x9;037a&lt;br&gt;&#xA;मानसाश्च महाराज वैश्यधर्मोपजीविनः ॥&#x9;037c&lt;br&gt;&#xA;सर्वकामसमायुक्ताः शूरा धर्मार्थनिश्चिताः ।&#x9;038a&lt;br&gt;&#xA;शूद्रास्तु मन्दगा नित्यं पुरुषा धर्मशीलिनः ॥&#x9;038c&lt;br&gt;&#xA;न तत्र राजा राजेन्द्र न दण्डो न च दण्डिकाः ।&#x9;039a&lt;br&gt;&#xA;स्वधर्मेणैव धर्मज्ञास्ते रक्षन्ति परस्परम् ॥&#x9;039c&lt;br&gt;&#xA;एतावदेव शक्यं तु तत्र द्वीपे प्रभाषितुम् ।&#x9;040a&lt;br&gt;&#xA;एतदेव च श्रोतव्यं शाकद्वीपे महौजसि ॥ ॥&#x9;040c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/012/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/012/</guid>
      <description>&lt;p&gt;अध्यायः 012&lt;/p&gt;&#xA;&lt;p&gt;क्रौञ्चदिद्वीपवर्णनम् ॥ 1 ॥&#xA;सञ्जय उवाच &#x9;001&lt;br&gt;&#xA;उत्तरेषु च कौरव्य द्वीपेषु श्रूयते कथा ।&#x9;001a&lt;br&gt;&#xA;एवं तत्र महाराज ब्रुवतश्च निबोध मे ॥&#x9;001c&lt;br&gt;&#xA;घृततोयः समुद्रोऽत्र दधिमण्डोदकोऽपरः ।&#x9;002a&lt;br&gt;&#xA;सुरोदः सागरश्चैव तथान्यो जलसागरः ॥&#x9;002c&lt;br&gt;&#xA;परस्परेण द्विगुणाः सर्वे द्वीपा नराधिप ।&#x9;003a&lt;br&gt;&#xA;पर्वताश्च महाराज समुद्रैः परिवारिताः ॥&#x9;003c&lt;br&gt;&#xA;गौरस्तु मध्यमे द्वीपे गिरिर्मानःशिलो महान् ।&#x9;004a&lt;br&gt;&#xA;पर्वतः पश्चिमे कृष्णो नारायणसखो नृप ॥&#x9;004c&lt;br&gt;&#xA;तत्र रत्नानि दिव्यानि स्वयं रक्षति केशवः ।&#x9;005a&lt;br&gt;&#xA;प्रसन्नश्चाभवत्तत्र प्रजानां व्यदधत्सुखम् ॥&#x9;005c&lt;br&gt;&#xA;कुशस्तम्बः कुशद्वीपे मध्ये जनपदैः सह ।&#x9;006a&lt;br&gt;&#xA;सम्पूज्यते शाल्मलिश्च द्वीपे शाल्मलिके नृप ॥&#x9;006c&lt;br&gt;&#xA;क्रौञ्चद्वीपे महाक्रौञ्चो गिरी रत्नचयाकरः ।&#x9;007a&lt;br&gt;&#xA;सम्पूज्यते महाराज चातुर्वर्ण्येन नित्यदा ॥&#x9;007c&lt;br&gt;&#xA;गोमन्तः पर्वतो राजन्सुमहान्सर्वधातुमान् ।&#x9;008a&lt;br&gt;&#xA;यत्र नित्यं निवसति श्रीमान्कमललोचनः ॥&#x9;008c&lt;br&gt;&#xA;मोक्षिभिः संस्तुतो नित्यं प्रभुर्नारायणो हरिः ।&#x9;009a&lt;br&gt;&#xA;कुशद्वीपे तु राजेन्द्र पर्वतो विद्रुमैश्चितः ॥&#x9;009c&lt;br&gt;&#xA;सुनामा नाम दुर्धर्षो द्वितीयो हेमपर्वतः ।&#x9;010a&lt;br&gt;&#xA;द्युतिमान्नाम कौरव्य तृतीयः कुमुदो गिरिः ॥&#x9;010c&lt;br&gt;&#xA;चतुर्थः पुष्पवान्नाम पञ्चमस्तु कुशेशयः ।&#x9;011a&lt;br&gt;&#xA;षष्ठो हरिगिरिर्नाम षडेते पर्वतोत्तमाः ॥&#x9;011c&lt;br&gt;&#xA;तेषामन्तरविष्कम्भो द्विगुणः सर्वभागशः ।&#x9;012a&lt;br&gt;&#xA;औद्भिदं प्रथमं वर्षं द्वितीयं वेणुमण्डलम् ॥&#x9;012c&lt;br&gt;&#xA;तृतीयं सुरथाकारं चतुर्थं कम्बलं स्मृतम् ।&#x9;013a&lt;br&gt;&#xA;धृतिमत्पञ्चमं वर्षं षष्ठं प्रभाकरम् ॥&#x9;013c&lt;br&gt;&#xA;सप्तमं कापिलं वर्षं सप्तैते वर्षलम्भकाः ।&#x9;014a&lt;br&gt;&#xA;एतेषु देवगन्धर्वाः प्रजाश्च जगतीश्वर ॥&#x9;014c&lt;br&gt;&#xA;विहरन्ते रमन्ते च न तेषु म्रियते जनः ।&#x9;015a&lt;br&gt;&#xA;न तेषु दस्यवः सन्ति म्लेच्छजात्योपि वा नृप ॥&#x9;015c&lt;br&gt;&#xA;गौरप्रायो जनः सर्वः सुकुमारश्च पार्थिव ।&#x9;016a&lt;br&gt;&#xA;अवशिष्टेषु सर्वेषु वक्ष्यामि मनुजेश्वर ॥&#x9;016c&lt;br&gt;&#xA;यथाश्रुतं महाराज तदव्यग्रमनाः शृणु ।&#x9;017a&lt;br&gt;&#xA;क्रौञ्चद्वीपे महाराज क्रौञ्चो नाम महागिरिः ॥&#x9;017c&lt;br&gt;&#xA;क्रौञ्चात्परो वामनको वामनादन्धकारकः ।&#x9;018a&lt;br&gt;&#xA;अन्धकारात्परो राजन्मैनाकः पर्वतोत्तमः ॥&#x9;018c&lt;br&gt;&#xA;मैनाकात्परतो राजन्गोविन्दो गिरिरुत्तमः ।&#x9;019a&lt;br&gt;&#xA;गोविन्दात्परतो राजन्निबिडो नाम पर्वतः ॥&#x9;019c&lt;br&gt;&#xA;परस्तु द्विगुणस्तेषां विष्कम्भो वंशवर्धन ।&#x9;020a&lt;br&gt;&#xA;देशांस्तत्र प्रवक्ष्यामि तन्मे निगदतः शृणु ॥&#x9;020c&lt;br&gt;&#xA;क्रौञ्चस्य कुशलो देशो वामनस्य मनोनुगः ।&#x9;021a&lt;br&gt;&#xA;मनोनुगात्परश्चोष्णो देशः कुरुकुलोद्वह ॥&#x9;021c&lt;br&gt;&#xA;उष्णात्परः प्रावरकः प्रावारादन्धकारकः ।&#x9;022a&lt;br&gt;&#xA;अन्धकारकदेशात्तु मुनिदेशः परः स्मृतः ॥&#x9;022c&lt;br&gt;&#xA;मुनिदेशात्परश्चैव प्रोच्यते दुन्दुभिस्वनः ।&#x9;023a&lt;br&gt;&#xA;सिद्धचारणसङ्कीर्णो गौरप्रायो जनाधिप ॥&#x9;023c&lt;br&gt;&#xA;एते देशा महाराज देवगन्धर्वसेविताः ।&#x9;024a&lt;br&gt;&#xA;पुष्करे पुष्करो नाम पर्वतो मणिरत्नवान् ॥&#x9;024c&lt;br&gt;&#xA;तत्र नित्यं प्रभवति स्वयं देवः प्रजापतिः ।&#x9;025a&lt;br&gt;&#xA;तं पर्युपासते नित्यं देवाः सर्वे महर्षयः ॥&#x9;025c&lt;br&gt;&#xA;वाग्भिर्मनोनुकूलाभिः पूजयन्तो जनाधिप ।&#x9;026a&lt;br&gt;&#xA;जम्बूद्वीपात्प्रवर्तन्ते रत्नानि विविधान्युत ॥&#x9;026c&lt;br&gt;&#xA;द्वीपेषु तेषु सर्वेषु प्रजानां कुरुसत्तम ।&#x9;027a&lt;br&gt;&#xA;ब्रह्मचर्येण सत्येन प्रजानां हि दमेन च ॥&#x9;027c&lt;br&gt;&#xA;आरोग्यायुःप्रमाणाभ्यां द्विगुणं द्विगुणं ततः ।&#x9;028a&lt;br&gt;&#xA;एको जनपदो राजन्द्वीपेष्वेतेषु भारत ।&#x9;028c&lt;br&gt;&#xA;उक्ता जनपदा येषु धर्मश्चैकः प्रदृश्यते ॥&#x9;028e&lt;br&gt;&#xA;ईश्वरो दण्डमुद्यम्य स्वयमेव प्रजापतिः ।&#x9;029a&lt;br&gt;&#xA;द्वीपानेतान्महाराज रक्षंस्तिष्ठति नित्यदा ॥&#x9;029c&lt;br&gt;&#xA;स राजा स शिवो राजन्स पिता प्रतितामहः ।&#x9;030a&lt;br&gt;&#xA;गोपायति नरश्रेष्ठ प्रजाः सजडपण्डिताः ॥&#x9;030c&lt;br&gt;&#xA;भोजनं चात्र कौरव्य प्रजाः स्वयमुपस्थितम् ।&#x9;031a&lt;br&gt;&#xA;सिद्धमेव महाबाहो तद्धि भुञ्जन्ति नित्यदा ॥&#x9;031c&lt;br&gt;&#xA;ततः परं समा नाम दृश्यते लोकसंस्थितिः ।&#x9;032a&lt;br&gt;&#xA;चतुरश्रं महाराज त्रयस्त्रिंशत्तु मण्डलम् ॥&#x9;032c&lt;br&gt;&#xA;तत्र तिष्ठन्ति कौरव्य चत्वारो लोकसम्मताः ।&#x9;033a&lt;br&gt;&#xA;दिग्गजा भरतश्रेष्ठ वामनैरावतादयः ॥&#x9;033c&lt;br&gt;&#xA;सुप्रतीकस्तदा राजन्प्रभिन्नकरटामुखः ।&#x9;034a&lt;br&gt;&#xA;तस्याहं परिमाणं तु न सङ्ख्यातुमिहोत्सहे ॥&#x9;034c&lt;br&gt;&#xA;असङ्ख्यातः स नित्यं हि तिर्यगूर्ध्वमधस्तथा ।&#x9;035a&lt;br&gt;&#xA;तत्र वै वायवो वान्ति दिग्भ्यः सर्वाभ्य एव हि ॥&#x9;035c&lt;br&gt;&#xA;असम्बद्धा महाराज तान्निगृह्णन्ति ते गजाः ।&#x9;036a&lt;br&gt;&#xA;पुष्करैः पद्मसङ्काशैर्विकसद्भिर्महाप्रभैः ॥&#x9;036c&lt;br&gt;&#xA;शतधा पुनरेवाशु ते तान्मुञ्चन्ति नित्यशः ।&#x9;037a&lt;br&gt;&#xA;श्वसद्भिर्मुच्यमानास्तु दिग्गजैरिह मारुताः ।&#x9;037c&lt;br&gt;&#xA;आगच्छन्ति महाराज ततस्तिष्ठन्ति वै प्रजाः ॥&#x9;037e&lt;br&gt;&#xA;धृतराष्ट्र उवाच &#x9;038&lt;br&gt;&#xA;परो वै विस्तरोऽत्यर्थं त्वया सञ्जय कीर्तितः ।&#x9;038a&lt;br&gt;&#xA;दर्शितं द्वीपसंस्थानमुत्तरं ब्रूहि सञ्जय ॥&#x9;038c&lt;br&gt;&#xA;सञ्जय उवाच &#x9;039&lt;br&gt;&#xA;उक्ता द्वीपा महाराज ग्रहं वै शृणु तत्त्वतः ।&#x9;039a&lt;br&gt;&#xA;स्वर्भानोः कौरवश्रेष्ठ यावदेव प्रमाणतः ॥&#x9;039c&lt;br&gt;&#xA;परिमण्डलो महाराज स्वर्भानुः श्रूयते ग्रहः ।&#x9;040a&lt;br&gt;&#xA;योजनानां सहस्राणि विष्कम्भो द्वादशास्य वै ॥&#x9;040c&lt;br&gt;&#xA;परिणाहेन षट्त्रिंशद्विपुलत्वेन चानघ ।&#x9;041a&lt;br&gt;&#xA;षष्टिमाहुः शतान्यस्य बुधाः पौराणिकास्तथा ॥&#x9;041c&lt;br&gt;&#xA;चन्द्रमास्तु सहस्राणि राजन्नेकादश स्मृतः ।&#x9;042a&lt;br&gt;&#xA;विष्कम्भेण कुरुश्रेष्ठ त्रयस्त्रिंशत्तु मण्डलम् ॥&#x9;042c&lt;br&gt;&#xA;एकोनषष्टिविष्कम्भं शीतरश्मेर्महात्मनः ॥&#x9;043ac&lt;br&gt;&#xA;सूर्यस्त्वष्टौ सहस्राणि द्वे चान्ये कुरुनन्दन ।&#x9;043a&lt;br&gt;&#xA;विष्कम्भेण ततो राजन्मण्डलं त्रिंशता समम् ॥&#x9;043c&lt;br&gt;&#xA;अष्टपञ्चाशतं राजन्विपुलत्वेन चानघ ।&#x9;044a&lt;br&gt;&#xA;श्रूयते परमोदारः पतगोऽसौ विभावसुः ॥&#x9;044c&lt;br&gt;&#xA;एतत्प्रमाणमर्कस्य निर्दिष्टमिह भारत ।&#x9;045a&lt;br&gt;&#xA;स राहुश्छादयत्येतौ यथाकालं महत्तया ॥&#x9;045c&lt;br&gt;&#xA;चन्द्रादित्यौ महाराज सङ्क्षेपोऽयमुदाहृतः ।&#x9;046a&lt;br&gt;&#xA;इत्येतत्ते महाराज पृच्छतः शास्त्रचक्षुषा ॥&#x9;046c&lt;br&gt;&#xA;सर्वमुक्तं यथातत्त्वं तस्माच्छममवाप्नुहि ।&#x9;047a&lt;br&gt;&#xA;यथोद्दिष्टं मया प्रोक्तं सनिर्माणमिदं जगत् ॥&#x9;047c&lt;br&gt;&#xA;तस्मादाश्वस कौरव्य पुत्रं दुर्योधनं प्रति ।&#x9;048a&lt;br&gt;&#xA;श्रुत्वेदं भरतश्रेष्ठ भूमिपर्व मनोनुगम् ॥&#x9;048c&lt;br&gt;&#xA;श्रीमान्भवति राजन्यः सिद्धार्थः साधुसम्मतः ।&#x9;049a&lt;br&gt;&#xA;आयुर्बलं च कीर्तिश्च तस्य तेजश्च वर्धते ॥&#x9;049c&lt;br&gt;&#xA;यः शृणोति महीपाल पर्वणीदं यतव्रतः ।&#x9;050a&lt;br&gt;&#xA;प्रीयन्ते पितरस्तस्य तथैव च पितामहाः ॥&#x9;050c&lt;br&gt;&#xA;इदं तु भारतं वर्षं यत्र वर्तामहे वयम् ।&#x9;051a&lt;br&gt;&#xA;पूर्वैः प्रवर्तितं पुण्यं तत्सर्वं श्रुतवानसि ॥ ॥&#x9;051c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/013/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/013/</guid>
      <description>&lt;p&gt;अध्यायः 013&lt;/p&gt;&#xA;&lt;p&gt;सञ्जयेन धृतराष्ट्रं प्रति भीष्महननकथनम् ॥ 1 ॥&#xA;वैशम्पायन उवाच &#x9;001&lt;br&gt;&#xA;अथ गावल्गणिर्विद्वान्संयुगादेत्य भारत ।&#x9;001a&lt;br&gt;&#xA;प्रत्यक्षदर्शी सर्वस्य भूतभव्यभविष्यवित् ॥&#x9;001c&lt;br&gt;&#xA;ध्यायते धृतराष्ट्राय सहसोत्पत्य दुःखितः ।&#x9;002a&lt;br&gt;&#xA;आचष्ट निहतं भीष्मं भरतानां पितामहम् ॥&#x9;002c&lt;br&gt;&#xA;सञ्जय उवाच &#x9;003&lt;br&gt;&#xA;सञ्जयोऽहं महाराज नमस्ते भरतर्षभ ।&#x9;003a&lt;br&gt;&#xA;हतो भीष्मः शान्तनवो भरतानां पितामहः ॥&#x9;003c&lt;br&gt;&#xA;ककुदं सर्वयोधानां धाम सर्वधनुष्मताम् ।&#x9;004a&lt;br&gt;&#xA;शरतल्पगतः सोऽद्य शेते कुरुपितामहः ॥&#x9;004c&lt;br&gt;&#xA;यस्य वीर्यं समाश्रित्य द्यूतं पुत्रस्तवाकरोत् ।&#x9;005a&lt;br&gt;&#xA;स शेते निहतो राजन्सङ्ख्ये भीष्मः शिखण्डिना ॥&#x9;005c&lt;br&gt;&#xA;यः सर्वान्पृथिवीपालान्समवेतान्महामृधे ।&#x9;006a&lt;br&gt;&#xA;जिगायैकरथेनैव काशिपुर्यां महारथः ॥&#x9;006c&lt;br&gt;&#xA;जामदग्न्यं रणे रामं योऽयुध्यदपसम्भ्रमः ।&#x9;007a&lt;br&gt;&#xA;न हतो जामदग्न्येन स हतोऽद्य शिखण्डिना ॥&#x9;007c&lt;br&gt;&#xA;महेन्द्रसदृशः शौर्ये स्थैर्ये च हिमवानिव ।&#x9;008a&lt;br&gt;&#xA;समुद्र इव गाम्भीर्यो सहिष्णुत्वे धरासमः ॥&#x9;008c&lt;br&gt;&#xA;शरदंष्ट्रो धनुर्वक्रः खड्गजिह्वो दुरासदः ।&#x9;009a&lt;br&gt;&#xA;नरसिंहः पिता तेऽद्य पाञ्चाल्येन निपातितः ॥&#x9;009c&lt;br&gt;&#xA;पाण्डवानां महासैन्यं यं दृष्ट्वोद्यतमाहवे ।&#x9;010a&lt;br&gt;&#xA;प्रावेपत भयोद्विग्नं सिंहं दृष्ट्वेव गोगणः ॥&#x9;010c&lt;br&gt;&#xA;परिरक्ष्य स सेनां ते दशरात्रमनीकहा ।&#x9;011a&lt;br&gt;&#xA;जगामास्तमिवादित्यः कृत्वा कर्म सुदुष्करम् ॥&#x9;011c&lt;br&gt;&#xA;यः स शक्र इवाक्षोभ्यो वर्षन्बाणान्सहस्रशः ।&#x9;012a&lt;br&gt;&#xA;जघान युधि योधानामर्बुदं दशभिर्दिनैः ॥&#x9;012c&lt;br&gt;&#xA;स शेते निहतो भूमौ वातभग्न इव द्रुमः ।&#x9;013a&lt;br&gt;&#xA;तव दुर्मन्त्रिते राजन्यथा नार्हः स भारत ॥ ॥&#x9;013c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/014/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/014/</guid>
      <description>&lt;p&gt;अध्यायः 014&lt;/p&gt;&#xA;&lt;p&gt;धृतराष्ट्रेण भीष्महननश्रवणात्परिशोचनपूर्वकं सञ्जयं प्रति विस्तरेण भीष्मादियुद्धवर्णनचोदना ॥ 1 ॥&#xA;धृतराष्ट्र उवाच &#x9;001&lt;br&gt;&#xA;कथं कुरूणामृषभो हतो भीष्मः शिखण्डिना ।&#x9;001a&lt;br&gt;&#xA;कथं रथात्स न्यपतत्पिता मे वासवोपमः ॥&#x9;001c&lt;br&gt;&#xA;कथमाचक्ष्व मे योधा हीना भीष्मेण सञ्जय ।&#x9;002a&lt;br&gt;&#xA;बलिना देवकल्पेन गुर्वर्थे ब्रह्मचारिणा ॥&#x9;002c&lt;br&gt;&#xA;तस्मिन्हते महाप्राज्ञे महेष्वासे महाबले ।&#x9;003a&lt;br&gt;&#xA;महासत्वे नरव्याघ्रे किमु आसीन्मनस्तव ॥&#x9;003c&lt;br&gt;&#xA;आर्तिं परामाविशति मनः शंससि मे हतम् ।&#x9;004a&lt;br&gt;&#xA;कुरूणामृषभं वीरमकम्पं पुरुषर्षभम् ॥&#x9;004c&lt;br&gt;&#xA;के तं यान्तमनुप्राप्ताः के वास्यासन्पुरोगमाः ।&#x9;005a&lt;br&gt;&#xA;केऽतिष्ठन्के न्यवर्तन्त केऽन्ववर्तन्त सञ्जय ॥&#x9;005c&lt;br&gt;&#xA;के शूरा रथशार्दूलमद्भुतं क्षत्रियर्षभम् ।&#x9;006a&lt;br&gt;&#xA;तथाऽनीकं गाहमानं सहसा पृष्ठतोऽन्वयुः ॥&#x9;006c&lt;br&gt;&#xA;यस्तमोर्क इवापोहन्परसैन्यममित्रहा ।&#x9;007a&lt;br&gt;&#xA;सहस्ररश्मिप्रतिमः परेषां भयमादधत् ॥&#x9;007c&lt;br&gt;&#xA;अकरोद्दुष्करं कर्म रणे पाण्डुसुतेषु यः ।&#x9;008a&lt;br&gt;&#xA;ग्रसमानमनीकानि य एनं पर्यवारयन् ॥&#x9;008c&lt;br&gt;&#xA;कृतिनं तं दुराधर्षं सञ्जयास्य त्वमन्तिके ।&#x9;009a&lt;br&gt;&#xA;कथं शान्तनवं युद्धे पाण्डवाः प्रत्यवारयन् ॥&#x9;009c&lt;br&gt;&#xA;निकृन्तन्तमनीकानि शरदंष्ट्रं मनस्विनम् ।&#x9;010a&lt;br&gt;&#xA;चापव्यात्ताननं घोरमसिजिह्वं दुरासदम् ॥&#x9;010c&lt;br&gt;&#xA;अनर्हं पुरुषव्याघ्रं ह्रीमन्तमपराजितम् ।&#x9;011a&lt;br&gt;&#xA;पातयामास कौन्तेयः कथं तमजितं युधि ॥&#x9;011c&lt;br&gt;&#xA;उग्रधन्वानमुग्रेषुं वर्तमानं रथोत्तमे ।&#x9;012a&lt;br&gt;&#xA;परेषामुत्तमाङ्गानि प्रचिन्वन्तमथेषुभिः ॥&#x9;012c&lt;br&gt;&#xA;पाण्डवानां महत्सैन्यं यं दृष्ट्वोद्यतमाहवे ।&#x9;013a&lt;br&gt;&#xA;कालाग्निमिव दुर्धर्षं समचेष्टत नित्यशः ॥&#x9;013c&lt;br&gt;&#xA;परिकृष्य स सेनां तु दशरात्रमनीकहा ।&#x9;014a&lt;br&gt;&#xA;जगामास्तमिवादित्यः कृत्वा कर्म सुदुष्करम् ॥&#x9;014c&lt;br&gt;&#xA;यः स शक्र इवाक्षय्यं वर्षं शरमयं क्षिपन् ।&#x9;015a&lt;br&gt;&#xA;जघान युधि योधानामर्बुदं दशभिर्दिनैः ॥&#x9;015c&lt;br&gt;&#xA;स शेते निहतो भूमौ वातभुग्न इव द्रुमः ।&#x9;016a&lt;br&gt;&#xA;मम दुर्मन्त्रितेनाजौ यथा नार्हति भारतः ॥&#x9;016c&lt;br&gt;&#xA;कथं शान्तनवं दृष्ट्वा पाण्डवानामनीकिनी ।&#x9;017a&lt;br&gt;&#xA;प्रहर्तुमशकत्तत्र भीष्मं भीमपराक्रमम् ॥&#x9;017c&lt;br&gt;&#xA;कथं भीष्मेण सङ्ग्रामं प्राकुर्वन्पाण्डुनन्दनाः ।&#x9;018a&lt;br&gt;&#xA;कथं च नाजयद्भीष्मो द्रोणे जीवति सञ्जय ॥&#x9;018c&lt;br&gt;&#xA;कृपे सन्निहिते तत्र भरद्वाजात्मजे तथा ।&#x9;019a&lt;br&gt;&#xA;भीष्मः प्रहरतां श्रेष्ठः कथं स निधनं गतः ॥&#x9;019c&lt;br&gt;&#xA;कथं चातिरथस्तेन पाञ्चाल्येन शिखण्डिना ।&#x9;020a&lt;br&gt;&#xA;भीष्मो विनिहतो युद्धे देवैरपि दुरासदः ॥&#x9;020c&lt;br&gt;&#xA;यः स्पर्धते रणे नित्यं जामदग्न्यं महाबलम् ।&#x9;021a&lt;br&gt;&#xA;अजितं जामदग्न्येन शक्रतुल्यपराक्रमम् ॥&#x9;021c&lt;br&gt;&#xA;तं हतं समरे भीष्मं महारथकुलोदितम् ।&#x9;022a&lt;br&gt;&#xA;सञ्जयाचक्ष्व मे वीरं येन शर्म न विद्महे ॥&#x9;022c&lt;br&gt;&#xA;मामकाः के महेष्वासा नाजहुः सञ्जयाच्युतम् ।&#x9;023a&lt;br&gt;&#xA;दुर्योधनसमादिष्टाः के वीराः पर्यवारयन् ॥&#x9;023c&lt;br&gt;&#xA;यच्छिखण्डिमुखाः सर्वे पाण्डवा भीष्ममभ्ययुः ।&#x9;024a&lt;br&gt;&#xA;कच्चित्ते कुरवः सर्वे नाजहुः सञ्जयाच्युतम् ॥&#x9;024c&lt;br&gt;&#xA;अश्मसारमयं नूनं हृदयं सुदृढं मम ।&#x9;025a&lt;br&gt;&#xA;यच्छ्रुत्वा पुरुषव्याघ्रं हतं भीष्मं न दीर्यते ॥&#x9;025c&lt;br&gt;&#xA;यस्मिन्सत्यं च मेधा च नीतिश्च भरतर्षभे ।&#x9;026a&lt;br&gt;&#xA;अप्रमेयाणि दुर्धर्षे कथं स निहतो युधि ॥&#x9;026c&lt;br&gt;&#xA;मौर्वीघोषस्तनयित्नुः पृषत्कपृषतो महान् ।&#x9;027a&lt;br&gt;&#xA;धनुर्ह्रादमहाशब्दो महामेघ इवोन्नतः ॥&#x9;027c&lt;br&gt;&#xA;योऽभ्यवर्षत कौन्तेयान्सपाञ्चालान्ससृञ्जयान् ।&#x9;028a&lt;br&gt;&#xA;निघ्नन्पररथान्वीरो दानवानिव वज्रभृत् ॥&#x9;028c&lt;br&gt;&#xA;इष्वस्त्रसागरं घोरं बाणग्राहं दुरासदम् ।&#x9;029a&lt;br&gt;&#xA;कार्मुकोर्मिणमक्षय्यमद्वीपं चलमप्लवम् ॥&#x9;029c&lt;br&gt;&#xA;गदासिमकरावासं हयावर्त्तं गजाकुलम् ।&#x9;030a&lt;br&gt;&#xA;पदातिमत्स्यकलिलं शङ्खदुन्दुभिनिःस्वनम् ॥&#x9;030c&lt;br&gt;&#xA;हयान्गजपदातींश्च रथांश्च तरसा बहून् ।&#x9;031a&lt;br&gt;&#xA;निमज्जयन्तं समरे परवीरापहारिणम् ॥&#x9;031c&lt;br&gt;&#xA;विदह्यमानं कोपेन तेजसा च परन्तपम् ।&#x9;032a&lt;br&gt;&#xA;वेलेव मकरावासं के वीराः पर्यवारयन् ॥&#x9;032c&lt;br&gt;&#xA;भीष्मो यदकरोत्कर्म समरे सञ्जयारिहा ।&#x9;033a&lt;br&gt;&#xA;दुर्योधनहितार्थाय के तस्यास्य पुरोऽभवन् ॥&#x9;033c&lt;br&gt;&#xA;के रक्षन्दक्षिणं चक्रं भीष्मस्यामिततेजसः ।&#x9;034a&lt;br&gt;&#xA;पृष्ठतः के परान्वीरानपासेधन्यतव्रताः ॥&#x9;034c&lt;br&gt;&#xA;के पुरस्तादवर्तन्त रक्षन्तो भीष्ममन्तिके ।&#x9;035a&lt;br&gt;&#xA;के रक्षन्नुत्तरं चक्रं वीरा वीरस्य युध्यतः ॥&#x9;035c&lt;br&gt;&#xA;वामे चक्रे वर्तमानाः केऽघ्नन्सञ्जय सृञ्जयान् ।&#x9;036a&lt;br&gt;&#xA;अग्रतोऽग्न्यमनीकेषु केऽभ्यरक्षन्दुरासदम् ॥&#x9;036c&lt;br&gt;&#xA;पार्श्वतः केऽभ्यरक्षन्त गच्छन्तो दुर्गमां गतिम् ।&#x9;037a&lt;br&gt;&#xA;समूहे के परान्वीरान्प्रत्ययुध्यन्त सञ्जय ॥&#x9;037c&lt;br&gt;&#xA;रक्ष्यमाणः कथं वीरैर्गोप्यमानाश्च तेन ते ।&#x9;038a&lt;br&gt;&#xA;दुर्जयानामनीकानि नाजयंस्तरसा युधि ॥&#x9;038c&lt;br&gt;&#xA;सर्वलोकेश्वरस्येव परमस्य प्रजापतेः ।&#x9;039a&lt;br&gt;&#xA;कथं प्रहर्तुमपि ते शेकुः सञ्जय पाण्डवाः ॥&#x9;039c&lt;br&gt;&#xA;यस्मिन्द्वीपे समाश्वस्य युध्यन्ते कुरवः परैः ।&#x9;040a&lt;br&gt;&#xA;तं निमग्नं नरव्याघ्रं भीष्मं शंससि सञ्जय ॥&#x9;040c&lt;br&gt;&#xA;यस्य वीर्यं समाश्रित्य मम पुत्रो बृहद्बलः ।&#x9;041a&lt;br&gt;&#xA;न पाण्डवानगणयत्कथं स निहतः परैः ॥&#x9;041c&lt;br&gt;&#xA;यः पुरा विबुधैः सर्वैः सहाये युद्धदुर्मदः ।&#x9;042a&lt;br&gt;&#xA;काङ्क्षितो दानवान्घ्नद्भिः पिता मम महाव्रतः ॥&#x9;042c&lt;br&gt;&#xA;यस्मिञ्जाते महावीर्ये शान्तनुर्लोकविश्रुतः ।&#x9;043a&lt;br&gt;&#xA;शोकं दैन्यं च दुःखं च प्राजहात्स च तत्क्षणे ॥&#x9;043c&lt;br&gt;&#xA;प्रोक्तं परायणं प्राज्ञं स्वधर्मनिरतं शुचिम् ।&#x9;044a&lt;br&gt;&#xA;वेदवेदाङ्गतत्वज्ञं कथं शंससि मे हतम् ॥&#x9;044c&lt;br&gt;&#xA;सर्वास्त्रविनयोपेतं शान्तं दान्तं मनस्विनम् ।&#x9;045a&lt;br&gt;&#xA;हतं शान्तनवं श्रुत्वा मन्ये शेषं हतं बलम् ॥&#x9;045c&lt;br&gt;&#xA;धर्मादधर्मो बलवान्सम्प्राप्त इति मे मतिः ।&#x9;046a&lt;br&gt;&#xA;यत्र वृद्धं गुरुं हत्वा राज्यमिच्छन्ति पाण्डवाः ॥&#x9;046c&lt;br&gt;&#xA;जामदग्न्यः पुरा रामः सर्वास्त्रविदनुत्तमः ।&#x9;047a&lt;br&gt;&#xA;अम्बार्थमुद्यतः सङ्ख्ये भीष्मेण युधि निर्जितः ॥&#x9;047c&lt;br&gt;&#xA;तमिन्द्रसमकर्माणं ककुदं सर्वधन्विनाम् ।&#x9;048a&lt;br&gt;&#xA;हतं शंससि मे भीष्मं किं नु दुःखमतः परम् ॥&#x9;048c&lt;br&gt;&#xA;असकृत्क्षत्रियव्राताः सङ्ख्ये येन विनिर्जिताः ।&#x9;049a&lt;br&gt;&#xA;जामदग्न्येन वीरेण परवीरनिघातिना ।&#x9;049c&lt;br&gt;&#xA;न हतो यो महाबुद्धिः स हतोऽद्य शिखण्डिना ॥&#x9;049e&lt;br&gt;&#xA;तस्मान्नूनं महावीर्याद्भार्गवाद्युद्धदुर्मदात् ।&#x9;050a&lt;br&gt;&#xA;तेजोवीर्यबलैर्भूयाञ्शिखण्डी द्रुपदात्मजः ॥&#x9;050c&lt;br&gt;&#xA;यः शूरं कृतिनं युद्धे सर्वशस्त्रविशारदम् ।&#x9;051a&lt;br&gt;&#xA;परमास्त्रविदं वीरं जघान भरतर्षभम् ॥&#x9;051c&lt;br&gt;&#xA;के वीरास्तममित्रघ्नमन्वयुः शस्त्रसंसदि ।&#x9;052a&lt;br&gt;&#xA;शंस मे तद्यथा चासीद्युद्धं भीष्मस्य पाण्डवैः ॥&#x9;052c&lt;br&gt;&#xA;योषेव हतवीरा मे सेना पुत्रस्य सञ्जय ।&#x9;053a&lt;br&gt;&#xA;अगोपमिव चोद्भ्रान्तं गोकुलं तद्बलं मम ॥&#x9;053c&lt;br&gt;&#xA;पौरुषं सर्वलोकस्य परं यस्मिन्महाहवे ।&#x9;054a&lt;br&gt;&#xA;परासक्ते च वस्तस्मिन्कथमासीन्मनस्तदा ॥&#x9;054c&lt;br&gt;&#xA;जीवितेऽप्यद्य सामर्थ्यं किमिवास्मासु सञ्जय ।&#x9;055a&lt;br&gt;&#xA;घातयित्वा महावीर्यं पितरं लोकधार्मिकम् ॥&#x9;055c&lt;br&gt;&#xA;अगाधे सलिले मग्नां नावं दृष्ट्वेव पारगाः ।&#x9;056a&lt;br&gt;&#xA;भीष्मे हते भृशं दुःखान्मन्ये शोचन्ति पुत्रकाः ॥&#x9;056c&lt;br&gt;&#xA;अद्रिसारमयं नूनं हृदयं मम सञ्जय ।&#x9;057a&lt;br&gt;&#xA;यच्छ्रुत्वा पुरुषव्याघ्रं हतं भीष्मं न दीर्यते ॥&#x9;057c&lt;br&gt;&#xA;यस्मिन्नस्त्राणि मेधा च नीतिश्च पुरुषर्षभे ।&#x9;058a&lt;br&gt;&#xA;अप्रमेयाणि दुर्धर्षे कथं स निहतो युधि ॥&#x9;058c&lt;br&gt;&#xA;न चास्त्रेण न शौर्येण तपसा मेधया न च ।&#x9;059a&lt;br&gt;&#xA;न धृत्या न पुनस्त्यागान्मृत्योः कश्चिद्विमुच्यते ॥&#x9;059c&lt;br&gt;&#xA;कालो नूनं महावीर्यः सर्वलोकदुरत्ययः ।&#x9;060a&lt;br&gt;&#xA;यत्र शान्तनवं भीष्मं हतं शंससि सञ्जय ॥&#x9;060c&lt;br&gt;&#xA;पुत्रशोकाभिसन्तप्तो महद्दुःखमचिन्तयन् ।&#x9;061a&lt;br&gt;&#xA;आशंसेऽहं परं त्राणं भीष्माच्छान्तनुनन्दनात् ॥&#x9;061c&lt;br&gt;&#xA;यदादित्यमिवापश्यत्पतितं भ्रुवि सञ्जय ।&#x9;062a&lt;br&gt;&#xA;दुर्योधनः शान्तनवं किं तदा प्रत्यपद्मत ॥&#x9;062c&lt;br&gt;&#xA;नाहं स्वेषां परेषां वा बुद्ध्या सञ्जय चिन्तयन् ।&#x9;063a&lt;br&gt;&#xA;शेषं किञ्चित्प्रपश्यामि प्रत्यनीके महीक्षिताम् ॥&#x9;063c&lt;br&gt;&#xA;दारुणः क्षत्रधर्मोऽयमृषिभिः सम्प्रदर्शितः ।&#x9;064a&lt;br&gt;&#xA;यत्र शान्तनवं हत्वा राज्यमिच्छन्ति पाण्डवाः ॥&#x9;064c&lt;br&gt;&#xA;वयं वा राज्यमिच्छामो घातयित्वा महाव्रतम् ।&#x9;065a&lt;br&gt;&#xA;क्षत्रधर्मे स्थिताः पार्था नापराध्यन्ति पुत्रकाः ॥&#x9;065c&lt;br&gt;&#xA;एतदार्येण कर्तव्यं कृच्छ्रास्वापत्सु सञ्जय ।&#x9;066a&lt;br&gt;&#xA;पराक्रमः पराशक्तिस्तत्तु तस्मिन्प्रतिष्ठितम् ॥&#x9;066c&lt;br&gt;&#xA;अनीकानि विनिघ्नन्तं ह्रीमन्तमपराजितम् ।&#x9;067a&lt;br&gt;&#xA;कथं शान्तनवं तातं पाण्डुपुत्रा न्यवारयन् ॥&#x9;067c&lt;br&gt;&#xA;यथायुक्तान्यनीकानि कथं युद्धं महात्मभिः ।&#x9;068a&lt;br&gt;&#xA;कथं वा निहतो भीष्मः पिता सञ्जय मे परैः ॥&#x9;068c&lt;br&gt;&#xA;दुर्योधनश्च कर्णश्च शकुनिश्चापि सौबलः ।&#x9;069a&lt;br&gt;&#xA;दुःशासनश्च कितवो हते भीष्मे किमब्रुवन् ॥&#x9;069c&lt;br&gt;&#xA;यच्छरीरैरुपास्तीर्णां नरवारणवाजिनाम् ।&#x9;070a&lt;br&gt;&#xA;शरशक्तिमहाखड्गतोमराक्षां महाभयाम् ।&#x9;070c&lt;br&gt;&#xA;प्राविशन्कितवा मन्दाः सभां युद्धदुरासदाम् ॥&#x9;070e&lt;br&gt;&#xA;प्राणद्यूते प्रतिभये केऽदीव्यन्त नरर्षभाः ।&#x9;071a&lt;br&gt;&#xA;के जीयन्ते जितास्तत्र कृतलक्ष्या निपातिताः ।&#x9;071c&lt;br&gt;&#xA;अन्ये भीष्माच्छान्तनवात्तन्ममाचक्ष्व सञ्जय ॥&#x9;071e&lt;br&gt;&#xA;न हि मे शान्तिरस्तीह श्रुत्वा देवव्रतं हतम् ।&#x9;072a&lt;br&gt;&#xA;पितरं भीमकर्माणं भीष्ममाहवशोभिनम् ॥&#x9;072c&lt;br&gt;&#xA;आर्तिं मे हृदये रूढां महतीं पुत्रहानिजाम् ।&#x9;073a&lt;br&gt;&#xA;त्वं हि मे सर्पिषेवाग्निमुद्दीपयसि सञ्जय ॥&#x9;073c&lt;br&gt;&#xA;महान्तं भारमुद्यम्य विश्रुतं सार्वलौकिकम् ।&#x9;074a&lt;br&gt;&#xA;दृष्ट्वा विनिहतं भीष्मं मन्ये शोचन्ति पुत्रकाः ॥&#x9;074c&lt;br&gt;&#xA;श्रोष्यामि तानि दुःखानि दुर्योधनकृतान्यहम् ।&#x9;075a&lt;br&gt;&#xA;तस्मान्मे सर्वमाचक्ष्व यद्वृत्तं तत्र सञ्जय ॥&#x9;075c&lt;br&gt;&#xA;यद्वृत्तं तत्र सङ्ग्रामे मन्दस्याबुद्धिसम्भवम् ।&#x9;076a&lt;br&gt;&#xA;अपनीतं सुनीतं यत्तन्ममाचक्ष्व सञ्जय ॥&#x9;076c&lt;br&gt;&#xA;यत्कृतं तत्र सङ्ग्रामे भीष्मेण जयमिच्छता ।&#x9;077a&lt;br&gt;&#xA;तेजोयुक्तं कृतास्त्रेण शंस तच्चाप्यशेषतः ॥&#x9;077c&lt;br&gt;&#xA;यथा तदभवद्युद्धं कुरुपाण्डवसेनयोः ।&#x9;078a&lt;br&gt;&#xA;क्रमेण येन यस्मिंश्च काले यच्च यथाऽभवत् ॥ ॥&#x9;078c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/015/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/015/</guid>
      <description>&lt;p&gt;अध्यायः 015&lt;/p&gt;&#xA;&lt;p&gt;दुर्योधनेन दुःशासनं प्रति भीष्मरक्षणाज्ञापनम् ॥ 1 ॥&#xA;सञ्जय उवाच &#x9;001&lt;br&gt;&#xA;त्वद्युक्तोऽयमनुप्रश्नो महाराज यथार्हसि ।&#x9;001a&lt;br&gt;&#xA;न तु दुर्योधने दोषमिममासङ्क्तुमर्हसि ॥&#x9;001c&lt;br&gt;&#xA;य आत्मनो दुश्चरितादशुभं प्राप्नुयान्नरः ।&#x9;002a&lt;br&gt;&#xA;एनसा तेन नान्यं स उपाशङ्कितुमर्हति ॥&#x9;002c&lt;br&gt;&#xA;महाराज मनुष्येषु निन्द्यं यः सर्वमाचरेत् ।&#x9;003a&lt;br&gt;&#xA;स वध्यः सर्वलोकस्य निन्दितानि समाचरन् ॥&#x9;003c&lt;br&gt;&#xA;निकारो निकृतिप्रज्ञैः पाण्डवैस्त्वत्प्रतीक्षया ।&#x9;004a&lt;br&gt;&#xA;अनुभूतः सहामात्यैः क्षान्तश्च सुचिरं वने ॥&#x9;004c&lt;br&gt;&#xA;हयानां च गजानां च राज्ञां चामिततेजसाम् ।&#x9;005a&lt;br&gt;&#xA;प्रत्यक्षं यन्मया दृष्टं दृष्टं योगबलेन च ॥&#x9;005c&lt;br&gt;&#xA;शृणु तत्पृथिवीपाल मा च शोके मनः कृथाः ।&#x9;006a&lt;br&gt;&#xA;दिष्टमेतत्पुरा नूनमिदमेव नराधिप ॥&#x9;006c&lt;br&gt;&#xA;नमस्कृत्वा प्रवक्ष्यामि पाराशर्याय धीमते ।&#x9;007a&lt;br&gt;&#xA;यस्य प्रसादाद्दिव्यं तत्प्राप्तं ज्ञानमनुत्तमम् ॥&#x9;007c&lt;br&gt;&#xA;दृष्टिश्चातीन्द्रिया राजन्दूराच्छ्रवणमेव च ।&#x9;008a&lt;br&gt;&#xA;परचित्तस्य विज्ञानमतीतानागतस्य च ॥&#x9;008c&lt;br&gt;&#xA;व्युत्थितोत्पत्तिविज्ञानमाकाशे च गतिः शुभा ।&#x9;009a&lt;br&gt;&#xA;अस्त्रैरसङ्गो युद्धेषु वरदानान्महात्मनः ॥&#x9;009c&lt;br&gt;&#xA;शृणु मे विस्तरेणेदं विचित्रं परमाद्भुतम् ।&#x9;010a&lt;br&gt;&#xA;भरतानामभूद्युद्धं यथा तद्रोमहर्षणम् ॥&#x9;010c&lt;br&gt;&#xA;तेष्वनीकेषु यत्तेषु व्यूढेषु च विधानतः ।&#x9;011a&lt;br&gt;&#xA;दुर्योधनो महाराज दुःशासनमथाब्रवीत् ॥&#x9;011c&lt;br&gt;&#xA;दुःशासन रथास्तूर्णं युज्यन्तां भीष्मरक्षिणः ।&#x9;012a&lt;br&gt;&#xA;अनीकानि च सर्वाणि शीघ्रं त्वमनुचोदय ॥&#x9;012c&lt;br&gt;&#xA;अयं स मामभिप्राप्तो वर्षपूगाभिचिन्तितः ।&#x9;013a&lt;br&gt;&#xA;पाण्डवानां ससैन्यानां कुरूणां च समागमः ॥&#x9;013c&lt;br&gt;&#xA;नातः कार्यतमं मन्ये रणे भीष्मस्य रक्षणात् ।&#x9;014a&lt;br&gt;&#xA;हन्याद्गुप्तो ह्यसौ पार्थान्सोमकांश्च ससृञ्जयान् ॥&#x9;014c&lt;br&gt;&#xA;अब्रवीच्च विशुद्धात्मा नाहं हन्यां शिखण्डिनम् ।&#x9;015a&lt;br&gt;&#xA;श्रूयते स्त्री ह्यसौ पूर्वं तस्मादूर्त्यो रणे मम ॥&#x9;015c&lt;br&gt;&#xA;तस्माद्भीष्मो रक्षितव्यो विशेषेणेति मे मतिः ।&#x9;016a&lt;br&gt;&#xA;शिखण्डिनो वधे यत्ताः सर्वे तिष्ठन्तु मामकाः ॥&#x9;016c&lt;br&gt;&#xA;तथा प्राच्याः प्रतीच्याश्च दाक्षिणात्योत्तरापथाः ।&#x9;017a&lt;br&gt;&#xA;सर्वथाऽस्त्रेषु कुशलास्ते रक्षन्तु पितामहम् ॥&#x9;017c&lt;br&gt;&#xA;अरक्ष्यमाणं हि वृको हन्यात्सिंहं महाबलम् ।&#x9;018a&lt;br&gt;&#xA;मा सिंहं जम्बुकेनेव घातयामः शिखण्डिना ॥&#x9;018c&lt;br&gt;&#xA;वामं चक्रं युधामन्युरुत्तमौजाश्च दक्षिणम् ।&#x9;019a&lt;br&gt;&#xA;गोप्तारौ फाल्गुनं प्राप्तौ फाल्गुनोपि शिखण्डिनः ॥&#x9;019c&lt;br&gt;&#xA;संरक्ष्यमाणः पार्थेन भीष्मेण च विवर्जितः ।&#x9;020a&lt;br&gt;&#xA;यथा न हन्याद्गाङ्गेयं दुःशासन तथा कुरु ॥ ॥&#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/016/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/016/</guid>
      <description>&lt;p&gt;अध्यायः 016&lt;/p&gt;&#xA;&lt;p&gt;कुरुपाण्डवसेनावर्णनम् ॥ 1 ॥&#xA;सञ्जय उवाच &#x9;001&lt;br&gt;&#xA;ततो रजन्यां व्युष्टायां शब्दः समभवन्महान् ।&#x9;001a&lt;br&gt;&#xA;क्रोशतां भूमिपालानां युज्यतां युज्यतामिति ॥&#x9;001c&lt;br&gt;&#xA;शङ्खदुन्दुभिघोषैश्च सिंहनादैश्च भारत ।&#x9;002a&lt;br&gt;&#xA;हयहेषितनादैश्च रथनेमिस्वनैस्तथा ॥&#x9;002c&lt;br&gt;&#xA;गजानां बृहतां चैव योधानां चापि गर्जताम् ।&#x9;003a&lt;br&gt;&#xA;क्ष्वेलितास्फोटितोत्क्रुष्टैस्तुमुलं सर्वतोऽभवत् ॥&#x9;003c&lt;br&gt;&#xA;उदतिष्ठन्महाराज सर्वं युक्तमशेषतः ।&#x9;004a&lt;br&gt;&#xA;सूर्योदये महत्सैन्यं कुरुपाण्डवसेनयोः ॥&#x9;004c&lt;br&gt;&#xA;राजेन्द्र तव पुत्राणां पाण्डवानां तथैव च ।&#x9;005a&lt;br&gt;&#xA;दुष्प्रधृष्याणि चास्त्राणि सशस्त्रकवचानि च ॥&#x9;005c&lt;br&gt;&#xA;ततः प्रकाशे सैन्यानि समदृश्यन्त भारत ।&#x9;006a&lt;br&gt;&#xA;त्वदीयानां परेषां च शस्त्रवन्ति महान्ति च ॥&#x9;006c&lt;br&gt;&#xA;तत्र नागा रथाश्चैव जाम्बूनदपरिष्कृताः ।&#x9;007a&lt;br&gt;&#xA;विभ्राजमाना दृश्यन्ते मेघा इव सविद्युतः ॥&#x9;007c&lt;br&gt;&#xA;रथानीकान्यदृश्यन्त नगराणीव भूरिशः ।&#x9;008a&lt;br&gt;&#xA;अतीव शुशुभे तत्र पिता ते पूर्णचन्द्रवत् ॥&#x9;008c&lt;br&gt;&#xA;धनुर्भिर्ऋष्टिभिः खड्गैर्गदाभिः शक्तितोमरैः ।&#x9;009a&lt;br&gt;&#xA;योधाः प्रहरणैः शुभ्रैस्तेष्वनीकेष्ववस्थिताः ॥&#x9;009c&lt;br&gt;&#xA;गजाः पदाता रथिनस्तुरगाश्च विशाम्पते ।&#x9;010a&lt;br&gt;&#xA;व्यतिष्ठन्वागुराकाराः शतशोऽथ सहस्रशः ॥&#x9;010c&lt;br&gt;&#xA;ध्वजा बहुविधाकारा व्यदृश्यन्त समुच्छ्रिताः ।&#x9;011a&lt;br&gt;&#xA;स्वेषां चैव परेषां च द्युतिमन्तः सहस्रशः ॥&#x9;011c&lt;br&gt;&#xA;काञ्चना मणिचित्राङ्गा ज्वलन्त इव पावकाः ।&#x9;012a&lt;br&gt;&#xA;अर्चिष्मन्तो व्यरोचन्त गजारोहाः सहस्रशः ॥&#x9;012c&lt;br&gt;&#xA;महेन्द्रकेतवः शुभ्रा महेन्द्रसदनेष्विव ।&#x9;013a&lt;br&gt;&#xA;सन्नद्धास्ते प्रवीराश्च ददृशुर्युद्धकाङ्क्षिणः ॥&#x9;013c&lt;br&gt;&#xA;उद्यतैरायुधैश्चित्रास्तलबद्धाः कलापिनः ।&#x9;014a&lt;br&gt;&#xA;ऋषभाक्षा मनुष्येन्द्राश्चमूमुखगता बभुः ॥&#x9;014c&lt;br&gt;&#xA;शकुनिः सौबलः शल्य आवन्त्योऽथ जयद्रथः ।&#x9;015a&lt;br&gt;&#xA;विन्दानुविन्दौ कैकेयाः काम्भोजश्च सुदक्षिणः ॥&#x9;015c&lt;br&gt;&#xA;श्रुतायुधश्च कालिङ्गो जयत्सेनश्च पार्थिवः ।&#x9;016a&lt;br&gt;&#xA;बृहद्बलश्च कौशल्यः कृतवर्मा च सात्वतः ॥&#x9;016c&lt;br&gt;&#xA;दशैते पुरुषव्याघ्राः शूराः परिघबाहवः ।&#x9;017a&lt;br&gt;&#xA;अक्षौहिणीनां पतयो यज्वानो भूरिदक्षिणाः ॥&#x9;017c&lt;br&gt;&#xA;एते चान्ये च बहवो दुर्योधनवशानुगाः ।&#x9;018a&lt;br&gt;&#xA;राजानो राजपुत्राश्च नीतिमन्तो महारथाः ॥&#x9;018c&lt;br&gt;&#xA;सन्नद्धाः समदृश्यन्त स्वेष्वनीकेष्ववस्थिताः ।&#x9;019a&lt;br&gt;&#xA;बद्धकृष्णाजिनाः सर्वे बलिनो युद्धशालिनः ॥&#x9;019c&lt;br&gt;&#xA;हृष्टा दुर्योधनस्यार्थे ब्रह्मलोकाय दीक्षिताः ।&#x9;020a&lt;br&gt;&#xA;समर्था दश वाहिन्यः परिगृह्य व्यवस्थिताः ॥&#x9;020c&lt;br&gt;&#xA;एकादशी धार्तराष्ट्री कौरवाणां महाचमूः ।&#x9;021a&lt;br&gt;&#xA;अग्रतः सर्वसैन्यानां यत्र शान्तनवोऽग्रणीः ॥&#x9;021c&lt;br&gt;&#xA;श्वेतोष्णीषं श्वेतहयं श्वेतवर्माणमच्युतम् ।&#x9;022a&lt;br&gt;&#xA;अपश्याम महाराज भीष्मं चन्द्रमिवोदितम् ॥&#x9;022c&lt;br&gt;&#xA;हेमतालध्वजं भीष्मं राजते स्यन्दने स्थितम् ।&#x9;023a&lt;br&gt;&#xA;श्वेताभ्र इव तीक्ष्णांशुं ददृशुः कुरुपाण्डवाः ॥&#x9;023c&lt;br&gt;&#xA;दृष्ट्वा चमूमुखे भीष्मं समकम्पन्त पाण्डवाः ।&#x9;024a&lt;br&gt;&#xA;सृञ्जयाश्च महेष्वासा धृष्टद्युम्नपुरोगमाः ।&#x9;024c&lt;br&gt;&#xA;जृम्भमाणं महासिंहं दृष्ट्वा क्षुद्रमृगा यथा ॥&#x9;024e&lt;br&gt;&#xA;धृष्टद्युम्नमुखाः सर्वे समुद्विविजिरे मुहुः ।&#x9;025a&lt;br&gt;&#xA;एकादशैताः श्रीजुष्टा वाहिन्यस्तव पार्थिव ॥&#x9;025c&lt;br&gt;&#xA;पाण्डवानां तथा सप्त महापुरुषपालिताः ।&#x9;026a&lt;br&gt;&#xA;उन्मत्तमकरावर्तौ महाग्राहसमाकुलौ ॥&#x9;026c&lt;br&gt;&#xA;युगान्ते समवेतौ द्वौ दृश्येते सागराविव ।&#x9;027a&lt;br&gt;&#xA;नैव नस्तादृशो राजन्दृष्टपूर्वो न च श्रुतः ।&#x9;027c&lt;br&gt;&#xA;अनीकानां समेतानां कौरवाणां तथाविधः ॥ ॥&#x9;027e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/017/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/017/</guid>
      <description>&lt;p&gt;अध्यायः 017&lt;/p&gt;&#xA;&lt;p&gt;युद्धाय कुरुसेनानिर्याणम् ॥ 1 ॥&#xA;सञ्जय उवाच &#x9;001&lt;br&gt;&#xA;यथा स भगवान्व्यासः कृष्णद्वैपायनोऽब्रवीत् ।&#x9;001a&lt;br&gt;&#xA;तथैव सहिताः सर्वे समाजग्मुर्महीक्षितः ॥&#x9;001c&lt;br&gt;&#xA;मघाविषयगः सोमस्तद्दिनं प्रत्यपद्यत ।&#x9;002a&lt;br&gt;&#xA;दीप्यमानाश्च सम्पेतुर्दिवि सप्त महाग्रहाः ॥&#x9;002c&lt;br&gt;&#xA;द्विधाभूत इवादित्य उदये प्रत्यदृश्यत ।&#x9;003a&lt;br&gt;&#xA;ज्वलन्त्या शिखया भूयो भानुमानुदितो रविः ॥&#x9;003c&lt;br&gt;&#xA;ववाशिरे च दीप्तायां दिशि गोमायुवायसाः ।&#x9;004a&lt;br&gt;&#xA;लिप्समानाः शरीराणि मांसशोणितभोजनाः ॥&#x9;004c&lt;br&gt;&#xA;अहन्यहनि पार्थानां वृद्धः कुरुपितामहः ।&#x9;005a&lt;br&gt;&#xA;भरद्वाजात्मजश्चैव प्रातरुत्थाय संयतौ ॥&#x9;005c&lt;br&gt;&#xA;जयोऽस्तु पाण्डुपुत्राणामित्यूचतुररिन्दमौ ।&#x9;006a&lt;br&gt;&#xA;युयुधाते तवार्थाय यथा स समयः कृतः ॥&#x9;006c&lt;br&gt;&#xA;सर्वधर्मविशेषज्ञः पिता देवव्रतस्तव ।&#x9;007a&lt;br&gt;&#xA;समानीय महीपालानिदं वचनमब्रवीत् ॥&#x9;007c&lt;br&gt;&#xA;इदं वः क्षत्रिया द्वारं स्वर्गायापावृतं महत् ।&#x9;008a&lt;br&gt;&#xA;गच्छध्वं तेन शक्रस्य ब्रह्मणः सहलोकताम् ॥&#x9;008c&lt;br&gt;&#xA;एष वः शाश्वतः पन्थाः पूर्वैः पूर्वतरैः कृतः ।&#x9;009a&lt;br&gt;&#xA;सम्भावयध्वमात्मानमव्यग्रमनसो युधि ॥&#x9;009c&lt;br&gt;&#xA;नाभागोऽथ ययातिश्च मान्धाता नहुषो नृगः ।&#x9;010a&lt;br&gt;&#xA;संसिद्धाः परमं स्थानं गताः कर्मभिरीदृशैः ॥&#x9;010c&lt;br&gt;&#xA;अधर्मः क्षत्रियस्यैष यद्व्याधिमरणं गृहे ।&#x9;011a&lt;br&gt;&#xA;यदयोनिधनं याति सोऽस्य धर्मः सनातनः ॥&#x9;011c&lt;br&gt;&#xA;एवमुक्ता महीपाला भीष्मेण भरतर्षभ ।&#x9;012a&lt;br&gt;&#xA;निर्ययुः स्वान्यनीकानि शोभयन्तो रथोत्तमैः ॥&#x9;012c&lt;br&gt;&#xA;स तु वैकर्तनः कर्णः सामात्यः सह बन्धुभिः ।&#x9;013a&lt;br&gt;&#xA;न्यासितः समरे शस्त्रं भीष्मेण भरतर्षभ ॥&#x9;013c&lt;br&gt;&#xA;अपेतकर्णाः पुत्रास्ते राजानश्चैव तावकाः ।&#x9;014a&lt;br&gt;&#xA;निर्ययुः सिंहनादेन नादयन्तो दिशो दश ॥&#x9;014c&lt;br&gt;&#xA;श्वेतैश्छत्रैः पताकाभिर्ध्वजवारणवाजिभिः ।&#x9;015a&lt;br&gt;&#xA;तान्यनीकानि शोभन्ते गजैरथ पदातिभिः ॥&#x9;015c&lt;br&gt;&#xA;भेरीपणवशब्दैश्च दुन्दुभीनां च निःस्वनैः ।&#x9;016a&lt;br&gt;&#xA;रथनेमिनिनादैश्च बभूवाकुलिता मही ॥&#x9;016c&lt;br&gt;&#xA;काञ्चनाङ्गदकेयूरैः कार्मुकैश्च महारथाः ।&#x9;017a&lt;br&gt;&#xA;भ्राजमाना व्यराजन्त साग्नयः पर्वता इव ॥&#x9;017c&lt;br&gt;&#xA;तालेन महता भीष्मः पञ्चतारेण केतुना ।&#x9;018a&lt;br&gt;&#xA;विमलादित्यसङ्काशस्तस्थौ कुरुचमूपरि ॥&#x9;018c&lt;br&gt;&#xA;ये त्वदीया महेष्वासा राजानो भरतर्षभ ।&#x9;019a&lt;br&gt;&#xA;अवर्तन्त यथादेशं राजञ्शान्तनवस्य ते ॥&#x9;019c&lt;br&gt;&#xA;स तु गोवासनः शैब्यः सहितः सर्वराजभिः ।&#x9;020a&lt;br&gt;&#xA;ययौ मातङ्गराजेन राजार्हेण पताकिना ।&#x9;020c&lt;br&gt;&#xA;पद्मवर्णस्त्वनीकानां सर्वेषामग्रतः स्थितः ॥&#x9;020e&lt;br&gt;&#xA;अश्वत्थामा ययौ यत्तः सिंहलाङ्गूलकेतुना ।&#x9;021a&lt;br&gt;&#xA;श्रुतायुधश्चित्रसेनः पुरुमित्रो विविंशतिः ॥&#x9;021c&lt;br&gt;&#xA;शल्यो भूरिश्रवाश्चैव विकर्णश्च महारथः ।&#x9;022a&lt;br&gt;&#xA;एते सप्त महेष्वासा द्रोणपुत्रपुरोगमाः ॥&#x9;022c&lt;br&gt;&#xA;स्यन्दनैर्वरवर्माणो भीष्मस्यासन्पुरोगमाः ।&#x9;023a&lt;br&gt;&#xA;तेषामपि महोत्सेधाः शोभयन्तो रथोत्तमान् ॥&#x9;023c&lt;br&gt;&#xA;भ्राजमाना व्यरोचन्त जाम्बूनदमया ध्वजाः ।&#x9;024a&lt;br&gt;&#xA;जाम्बूनदमयी वेदी कमण्डलुविभूषिता ॥&#x9;024c&lt;br&gt;&#xA;केतुराचार्यमुख्यस्य द्रोणस्य धनुषा सह ।&#x9;025a&lt;br&gt;&#xA;अनेकशतसाहस्रमनीकमनुकर्षतः ॥&#x9;025c&lt;br&gt;&#xA;महान्दुर्योधनस्यासीन्नागो मणिमयो ध्वजः ।&#x9;026a&lt;br&gt;&#xA;तस्य पौरवकालिङ्गकाम्भोजाः ससुदक्षिणाः ॥&#x9;026c&lt;br&gt;&#xA;क्षेमधन्वा च शल्यश्च तस्थुः प्रमुखतो रथाः ।&#x9;027a&lt;br&gt;&#xA;स्यन्दनेन महार्हेण केतुना वृषभेण च ।&#x9;027c&lt;br&gt;&#xA;प्रकर्षन्नेव सेनाग्रं मागधस्य कृपो ययौ ॥&#x9;027e&lt;br&gt;&#xA;तदङ्गपतिना गुप्तं कृपेण च मनस्विना ।&#x9;028a&lt;br&gt;&#xA;शारदाम्बुधरप्रख्यं प्राच्यानां सुमहद्बलम् ॥&#x9;028c&lt;br&gt;&#xA;अनीकप्रमुखे तिष्ठन्वराहेण महायशाः ।&#x9;029a&lt;br&gt;&#xA;शुशुभे केतुमुख्येन राजतेन जयद्रथः ॥&#x9;029c&lt;br&gt;&#xA;शतं रथसहस्राणां तस्यासन्वशवर्तिनः ।&#x9;030a&lt;br&gt;&#xA;अष्टौ नागसहस्राणि सादिनामयुतानि षट् ॥&#x9;030c&lt;br&gt;&#xA;तत्सिन्धुपतिना राज्ञा पालितं ध्वजिनीमुखम् ।&#x9;031a&lt;br&gt;&#xA;अनन्तरथनागाश्वमशोभत महद्बलम् ॥&#x9;031c&lt;br&gt;&#xA;षष्ट्या रथसहस्रैस्तु नागानामयुतेन च ।&#x9;032a&lt;br&gt;&#xA;पतिः सर्वकलिङ्गानां ययौ केतुमता सह ॥&#x9;032c&lt;br&gt;&#xA;तस्य पर्वतसङ्काशा व्यरोचन्त महागजाः ।&#x9;033a&lt;br&gt;&#xA;यन्त्रतोमरतूणीरैः पताकाभिः सुशोभिताः ॥&#x9;033c&lt;br&gt;&#xA;शुशुभे केतुमुख्येन पावकेन कलिङ्गकः ।&#x9;034a&lt;br&gt;&#xA;श्वेतच्छत्रेण निष्केण चामरव्यजनेन च ॥&#x9;034c&lt;br&gt;&#xA;केतुमानपि मातङ्गं विचित्रपरमाङ्कुशम् ।&#x9;035a&lt;br&gt;&#xA;आस्थितः समरे राजन्मेघस्थ इव भानुमान् ॥&#x9;035c&lt;br&gt;&#xA;तेजसा दीप्यमानस्तु वारणोत्तममास्थितः ।&#x9;036a&lt;br&gt;&#xA;भगदत्तो ययौ राजा यथा वज्रधरस्तथा ॥&#x9;036c&lt;br&gt;&#xA;गजस्कन्धगतावास्तां भगदत्तेन सम्मितौ ।&#x9;037a&lt;br&gt;&#xA;विन्दानुविन्दावावन्त्यौ केतुमन्तमनुव्रतौ ॥&#x9;037c&lt;br&gt;&#xA;स रथानीकवान्व्यूहो हस्त्यङ्गो नृपशीर्षवान् ।&#x9;038a&lt;br&gt;&#xA;वाजिपक्षः पतत्युग्रः प्रहसन्सर्वतोमुखः ॥&#x9;038c&lt;br&gt;&#xA;द्रोणेन विहितो राजन्राज्ञा शान्तनवेन च ।&#x9;039a&lt;br&gt;&#xA;तथैवाचार्यपुत्रेण बाह्लीकेन कृपेण च ॥ ॥&#x9;039c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/018/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/018/</guid>
      <description>&lt;p&gt;अध्यायः 018&lt;/p&gt;&#xA;&lt;p&gt;कुरुसेनावर्णनम् ॥ 1 ॥&#xA;सञ्जय उवाच &#x9;001&lt;br&gt;&#xA;ततो मुहूर्तात्तुमुलः शब्दो हृदयकम्पनः ।&#x9;001a&lt;br&gt;&#xA;अश्रूयत महाराज योधानां प्रयुयुत्सताम् ॥&#x9;001c&lt;br&gt;&#xA;शङ्खदुन्दुभिघोषैश्च वारणानां च बृंहितैः ।&#x9;002a&lt;br&gt;&#xA;नेमिघोषै रथानां च दीर्यतीव वसुन्धरा ॥&#x9;002c&lt;br&gt;&#xA;हयानां हेषमाणानां योधानां चैव गर्जताम् ।&#x9;003a&lt;br&gt;&#xA;क्षणेनैव नभो भूमिः शब्देनापूरितं तदा ॥&#x9;003c&lt;br&gt;&#xA;पुत्राणां तव दुर्धर्ष पाण्डवानां तथैव च ।&#x9;004a&lt;br&gt;&#xA;समकम्पन्त सैन्यानि परस्परसमागमे ॥&#x9;004c&lt;br&gt;&#xA;तत्र नागा रथाश्चैव जाम्बूनदविभूषिताः ।&#x9;005a&lt;br&gt;&#xA;भ्राजमाना व्यदृश्यन्त मेघा इव सविद्युतः ॥&#x9;005c&lt;br&gt;&#xA;ध्वजा बहुविधाकारास्तावकानां नराधिप ।&#x9;006a&lt;br&gt;&#xA;काञ्चनाङ्गदिनो रेजुर्ज्वलिता इव पावकाः ॥&#x9;006c&lt;br&gt;&#xA;स्वेषां चैव परेषां च समदृश्यन्त भारत ।&#x9;007a&lt;br&gt;&#xA;महेन्द्रकेतवः शुभ्रा महेन्द्रसदनेष्विव ॥&#x9;007c&lt;br&gt;&#xA;काञ्चनैः कवचैर्वीरा ज्वलनार्कसमप्रभैः ।&#x9;008a&lt;br&gt;&#xA;सन्नद्धाः समदृश्यन्त ज्वलनार्कसमप्रभाः ॥&#x9;008c&lt;br&gt;&#xA;कुरुयोधवरा राजन्विचित्रायुधकार्मुकाः ।&#x9;009a&lt;br&gt;&#xA;उद्यतैरायुथैश्चित्रैस्तलबद्धाः पताकिनः ॥&#x9;009c&lt;br&gt;&#xA;ऋषभाक्षा महेष्वासाश्चमूमुखगता बभुः ।&#x9;010a&lt;br&gt;&#xA;पृष्ठगोपास्तु भीष्मस्य पुत्रास्तव नराधिप ।&#x9;010c&lt;br&gt;&#xA;दुःशासनो दुर्विषहो दुर्मुखो दुःसहस्तथा ॥&#x9;010e&lt;br&gt;&#xA;विविंशतिश्चित्रसेनो विकर्णश्च महारथः ।&#x9;011a&lt;br&gt;&#xA;सत्यव्रतः पुरुमित्रो जयो भूरिश्रवाः शलः ॥&#x9;011c&lt;br&gt;&#xA;रथा विंशतिसाहस्रास्तथैषामनुयायिनः ।&#x9;012a&lt;br&gt;&#xA;अभीषाहाः शूरसेनाः शिबयोऽथ वसातयः ॥&#x9;012c&lt;br&gt;&#xA;शाल्वा मत्स्यास्तथाम्बष्ठास्त्रैगर्ताः केकयास्तथा ।&#x9;013a&lt;br&gt;&#xA;सौवीराः कैतवाः प्राच्याः प्रतीच्योदीच्यवासिनः ॥&#x9;013c&lt;br&gt;&#xA;द्वादशैते जनपदाः सर्वे शूरास्तनुत्यजः ।&#x9;014a&lt;br&gt;&#xA;महता रथवंशेन ते ररक्षुः पितामहम् ॥&#x9;014c&lt;br&gt;&#xA;अनीकं दशसाहस्रं कुञ्जराणां तरस्विनाम् ।&#x9;015a&lt;br&gt;&#xA;मागधो यत्र नृपतिस्तद्रथानीकमन्वयात् ॥&#x9;015c&lt;br&gt;&#xA;रथानां चक्ररक्षाश्च पादरक्षाश्च दन्तिनाम् ।&#x9;016a&lt;br&gt;&#xA;अभवन्वाहिनीमध्ये शतानामयुतानि षट् ॥&#x9;016c&lt;br&gt;&#xA;पादाताश्चाग्रतो गच्छन्धनुश्चर्मासिपाणयः ।&#x9;017a&lt;br&gt;&#xA;अनेकशतसाहस्रा नखरप्रासयोधिनः ॥&#x9;017c&lt;br&gt;&#xA;अक्षौहिण्यो दशैका च तव पुत्रस्य भारत ।&#x9;018a&lt;br&gt;&#xA;अदृश्यत महाराज गङ्गेव यमुनान्तरा ॥ ॥&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/019/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/019/</guid>
      <description>&lt;p&gt;अध्यायः 019&lt;/p&gt;&#xA;&lt;p&gt;युद्धाय पाण्डवसेनानिर्याणम् ॥ 1 ॥&#xA;धृतराष्ट्र उवाच &#x9;001&lt;br&gt;&#xA;अक्षौहिणीं दशैकां च व्यूढां दृष्ट्वा युधिष्ठिरः ।&#x9;001a&lt;br&gt;&#xA;कथमल्पेन सैन्येन प्रत्यव्यूहत पाण्डवः ॥&#x9;001c&lt;br&gt;&#xA;यो वेद मानुषं व्यूहं दैवं गान्धर्वमासुरम् ।&#x9;002a&lt;br&gt;&#xA;कथं भीष्मं स कौन्तेयः प्रत्यव्यूहत सञ्जय ॥&#x9;002c&lt;br&gt;&#xA;सञ्जय उवाच &#x9;003&lt;br&gt;&#xA;धार्तराष्ट्राण्यनीकानि दृष्ट्वा व्यूढानि पाण्डवः ।&#x9;003a&lt;br&gt;&#xA;अभ्यभाषत धर्मात्मा धर्मराजो धनञ्जयम् ॥&#x9;003c&lt;br&gt;&#xA;महर्षेर्वचनात्तात वेदयन्ति बृहस्पतेः ।&#x9;004a&lt;br&gt;&#xA;संहतान्योधयेदल्पान्कामं विस्तारयेद्बहून् ॥&#x9;004c&lt;br&gt;&#xA;सूचीमुखमनीकं स्यादल्पानां बहुभिः सह ।&#x9;005a&lt;br&gt;&#xA;अस्माकं च तथा सैन्यमल्पीयः सुतरां परैः ॥&#x9;005c&lt;br&gt;&#xA;एतद्वचनमाज्ञाय महर्षेर्व्यूह पाण्डव ।&#x9;006a&lt;br&gt;&#xA;एतच्छ्रुत्वा धर्मराजं प्रत्यभाषत पाण्डवः ॥&#x9;006c&lt;br&gt;&#xA;एष व्यूहामि ते व्यूहं राजसत्तम दुर्जयम् ।&#x9;007a&lt;br&gt;&#xA;अचलं नाम वज्राख्यं विहितं वज्रपाणिना ॥&#x9;007c&lt;br&gt;&#xA;यः स वात इवोद्भूतः समरे दुःसहः परैः ।&#x9;008a&lt;br&gt;&#xA;स नः पुरो योत्स्यते वै भीमः प्रहरतां वरः ॥&#x9;008c&lt;br&gt;&#xA;तेजांसि रिपुसैन्यानां मृद्नन्पुरुषसत्तमः ।&#x9;009a&lt;br&gt;&#xA;अग्रेऽग्रणीर्योत्स्यति नो युद्धोपायविचक्षणः ॥&#x9;009c&lt;br&gt;&#xA;यं दृष्ट्वा कुरवः सर्वे दुर्योधनपुरोगमाः ।&#x9;010a&lt;br&gt;&#xA;निवर्तिष्यन्ति सन्त्रस्ताः सिंहं क्षुद्रमृगा यथा ॥&#x9;010c&lt;br&gt;&#xA;तं सर्वे संश्रयिष्यामः प्राकारमकुतोभयाः ।&#x9;011a&lt;br&gt;&#xA;भीमं प्रहरतां श्रेष्ठं देवाराजमिवामराः ॥&#x9;011c&lt;br&gt;&#xA;न हि सोऽस्ति पुमाल्ँलोके यः सङ्क्रुद्धं वृकोदरम् ।&#x9;012a&lt;br&gt;&#xA;द्रष्टुमत्युग्रकर्माणं विषहेत नरर्षभम् ॥&#x9;012c&lt;br&gt;&#xA;भीमसेनो गदां बिभ्रद्वज्रसारमयीं दृढाम् ।&#x9;013a&lt;br&gt;&#xA;चरन्वेगेन महता समुद्रमपि शोषयेत् ॥&#x9;013c&lt;br&gt;&#xA;भीमसेनं तदा राजन्दर्शयस्व महाबलम् ।&#x9;014a&lt;br&gt;&#xA;केकया धृष्टकेतुश्च चेकितानश्च वीर्यवान् ॥&#x9;014c&lt;br&gt;&#xA;एते गच्छन्तु सामात्याः प्रकर्षन्तो जनाधिप ।&#x9;015a&lt;br&gt;&#xA;धृतराष्ट्रस्य दायादानिति बीभत्सुरब्रवीत् ॥&#x9;015c&lt;br&gt;&#xA;ब्रुवाणं तु तथा पार्थं सर्वसैन्यानि भारत ।&#x9;016a&lt;br&gt;&#xA;अपूजयंस्तदा वाग्भिरनुकूलाभिराहवे ॥&#x9;016c&lt;br&gt;&#xA;एवमुक्त्वा महाबाहुस्तथा चक्रे धनञ्जयः ।&#x9;017a&lt;br&gt;&#xA;व्यूह्य तानि बलान्याशु प्रययौ फल्गुनस्तथा ॥&#x9;017c&lt;br&gt;&#xA;सम्प्रयातान्कुरून्दृष्ट्वा पाण्डवानां महाचमूः ।&#x9;018a&lt;br&gt;&#xA;गङ्गेव पूर्णा स्तिमिता स्पन्दमाना व्यदृश्यत ॥&#x9;018c&lt;br&gt;&#xA;भीमसेनोऽग्रणीस्तेषां धृष्टद्युम्नश्च वीर्यवान् ।&#x9;019a&lt;br&gt;&#xA;नकुलः सहदेवश्च धृष्टकेतुश्च पार्थिवः ॥&#x9;019c&lt;br&gt;&#xA;विराटश्च ततः पश्चाद्राजाथाक्षौहिणीवृतः ।&#x9;020a&lt;br&gt;&#xA;भ्रातृभिः सह पुत्रैश्च सोऽभ्यरक्षत पृष्ठतः ॥&#x9;020c&lt;br&gt;&#xA;चक्ररक्षौ तु भीमस्य माद्रीपुत्रौ महाद्युती ।&#x9;021a&lt;br&gt;&#xA;द्रौपदेयाः ससौभद्राः पृष्ठगोपास्तरस्विनः ॥&#x9;021c&lt;br&gt;&#xA;धृष्टद्युम्नश्च पाञ्चाल्यस्तेषां गोप्ता महारथः ।&#x9;022a&lt;br&gt;&#xA;सहितः पृतनाशूरैः रथमुख्यैः प्रभद्रकैः ॥&#x9;022c&lt;br&gt;&#xA;शिखण्डी तु ततः पश्चादर्जुनेनाभिरक्षितः ।&#x9;023a&lt;br&gt;&#xA;यत्तो भीष्मविनाशाय प्रययौ भरतर्षभ ॥&#x9;023c&lt;br&gt;&#xA;पृष्ठतोऽप्यर्जुनस्यासीद्युयुधानो महाबलः ।&#x9;024a&lt;br&gt;&#xA;चक्ररक्षौ तु पाञ्चाल्यौ युधामन्यूत्तमोजसौ ॥&#x9;024c&lt;br&gt;&#xA;राजा तु मध्यमानीके कुन्तीपुत्रो युधिष्ठिरः ।&#x9;025a&lt;br&gt;&#xA;बृहद्भिः कुञ्जरैर्मत्तैश्चलद्भिरचलैरिव ॥&#x9;025c&lt;br&gt;&#xA;अक्षौहिण्याथ पाञ्चाल्यो यज्ञसेनो महामनाः ।&#x9;026a&lt;br&gt;&#xA;विराटमन्वयात्पश्चात्पाण्डवार्थं पराक्रमी ॥ &#x9;026c&lt;br&gt;&#xA;तेषामादित्यचन्द्राभाः कनकोत्तमभूषणाः ।&#x9;027a&lt;br&gt;&#xA;नानाचिह्नधरा राजन्रथेष्वासन्महाध्वजाः ॥&#x9;027c&lt;br&gt;&#xA;समुत्सार्य ततः पश्चाद्धृष्टद्युम्नो महारथः ।&#x9;028a&lt;br&gt;&#xA;भ्रातृभिः सहपुत्रैश्च सोऽभ्यरक्षद्युधिष्ठिरम् ॥&#x9;028c&lt;br&gt;&#xA;त्वदीयानां परेषां च रथेषु विपुलान्ध्वजान् ।&#x9;029a&lt;br&gt;&#xA;अभिभूयार्जुनस्यैको रथे तस्थौ महाकपिः ॥&#x9;029c&lt;br&gt;&#xA;पदातास्त्वग्रतोऽगच्छन्नसिशक्त्यृष्टिपाणयः ।&#x9;030a&lt;br&gt;&#xA;अनेकशतसाहस्रा भीमसेनस्य रक्षिणः ॥&#x9;030c&lt;br&gt;&#xA;वारणा दशसाहस्राः प्रभिन्नकरटामुखाः ।&#x9;031a&lt;br&gt;&#xA;शूरा हेममयैर्जालैर्दीप्यमाना इवाचलाः ॥&#x9;031c&lt;br&gt;&#xA;क्षरन्त इव जीमूता महार्हाः पद्मगन्धिनः ।&#x9;032a&lt;br&gt;&#xA;राजानमन्वयुः पश्चाज्जीमूता इव वार्षिकाः ॥&#x9;032c&lt;br&gt;&#xA;भीमसेनो गदां भीमां प्रकर्षन्परिघोपमाम् ।&#x9;033a&lt;br&gt;&#xA;प्रचकर्ष महासैन्यं दुराधर्षो महामनाः ॥&#x9;033c&lt;br&gt;&#xA;तमर्कमिव दुष्प्रेक्ष्यं तपन्तमिव वाहिनीम् ।&#x9;034a&lt;br&gt;&#xA;न शेकुः सर्वयोधास्ते प्रतिवीक्षितुमन्तिके ॥&#x9;034c&lt;br&gt;&#xA;वज्रो नामैष स व्यूहो निर्भयः सर्वतोमुखः ।&#x9;035a&lt;br&gt;&#xA;चापविद्युद्ध्वजो घोरो गुप्तो गाण्डीवधन्वना ॥&#x9;035c&lt;br&gt;&#xA;यं प्रतिव्यूह्य तिष्ठन्ति पाण्डवास्तव वाहिनीम् ।&#x9;036a&lt;br&gt;&#xA;अजेयो मानुषे लोके पाण्डवैरभिरक्षितः ॥&#x9;036c&lt;br&gt;&#xA;सन्ध्यां तिष्ठत्सु सैन्येषु सूर्यस्योदयनं प्रति ।&#x9;037a&lt;br&gt;&#xA;प्रववौ पृष्ठतो वायुर्निरभ्रे स्तनयित्नुमान् ॥&#x9;037c&lt;br&gt;&#xA;विष्वग्वाताश्च विववुर्नीचैः शर्करकर्षिणः ।&#x9;038a&lt;br&gt;&#xA;रजश्चोद्धूयत महत्तम आच्छादयज्जगत् ॥&#x9;038c&lt;br&gt;&#xA;पपात महती चोल्का प्राङ्मुखी भरतर्षभ ।&#x9;039a&lt;br&gt;&#xA;उद्यन्तं सूर्यमाहत्य व्यशीर्यत महास्वना ॥&#x9;039c&lt;br&gt;&#xA;अथ सन्नह्यमानेषु सैन्येषु भरतर्षभ ।&#x9;040a&lt;br&gt;&#xA;निष्प्रभोऽभ्युद्ययौ सूर्यः सघोषं भूश्चचाल च ॥&#x9;040c&lt;br&gt;&#xA;व्यशीर्यत सनादा च भूस्तदा भरतर्षभ ।&#x9;041a&lt;br&gt;&#xA;निर्घाता बहवो राजन्दिक्षु सर्वासु चाभवन् ।&#x9;041c&lt;br&gt;&#xA;प्रादुरासीद्रजस्तीव्रं न प्राज्ञायत किञ्चन ॥&#x9;041e&lt;br&gt;&#xA;ध्वजानां धूयमानानां सहसा मातरिश्वना ।&#x9;042a&lt;br&gt;&#xA;किङ्किणीजालबद्धानां काञ्चनस्रग्वराम्बरैः ॥&#x9;042c&lt;br&gt;&#xA;महतां सपताकानामादित्यसमतेजसाम् ।&#x9;043a&lt;br&gt;&#xA;सर्वं झणझणीभूतमासीत्तालवनेष्विव ॥&#x9;043c&lt;br&gt;&#xA;एवं ते पुरुषव्याघ्राः पाण्डवा युद्धनन्दिनः ।&#x9;044a&lt;br&gt;&#xA;व्यवस्थिताः प्रतिव्यूह्य तव पुत्रस्य वाहिनीम् ॥&#x9;044c&lt;br&gt;&#xA;ग्रसन्त इव मज्जानो योधानां भरतर्षभ ।&#x9;045a&lt;br&gt;&#xA;दृष्ट्वाग्रतो भीमसेनं गदापाणिमवस्थितम् ॥ ॥&#x9;045c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/020/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/020/</guid>
      <description>&lt;p&gt;अध्यायः 020&lt;/p&gt;&#xA;&lt;p&gt;कुरुसेनागमनप्रकारवर्णनम् ॥ 1 ॥&#xA;धृतराष्ट्र उवाच &#x9;001&lt;br&gt;&#xA;सूर्योदये सञ्जय के नु पूर्वं युयुत्सवो हृष्यमाणा इवासन् ।&#x9;001a&lt;br&gt;&#xA;मामका वा भीष्मनेत्राः समीपे पाण्डवा वा भीमनेत्रास्तदानीम् ॥&#x9;001c&lt;br&gt;&#xA;केषां जघन्यौ समसूर्यौ सवायू केषां सेनां श्वापदाश्चाभषन्त ।&#x9;002a&lt;br&gt;&#xA;केषां यूनां मुखवर्णाः प्रसन्नाः सर्वं ह्येतद्ब्रूहि तत्त्वं यथावत् ॥&#x9;002c&lt;br&gt;&#xA;सञ्जय उवाच &#x9;003&lt;br&gt;&#xA;उभे सेने तुल्यमिवोपयाते उभे व्यूहे हृष्टरूपे नरेन्द्र ।&#x9;003a&lt;br&gt;&#xA;उभे चित्रे वनराजिप्रकाशे तथैवोभे नागरथाश्वपूर्णे ॥&#x9;003c&lt;br&gt;&#xA;उभे सेने बृहत्यौ भीमरूपे तथैवोभे भारत दुर्विषह्ये ।&#x9;004a&lt;br&gt;&#xA;तथैवोभे स्वर्गजयाय सृष्टे तथैवोभे सत्पुरुषोपजुष्टे ॥&#x9;004c&lt;br&gt;&#xA;पश्चान्मुखाः कुरवो धार्तराष्ट्राः स्थिताः पार्थाः प्राङ्मुखा योत्स्यमानाः ।&#x9;005a&lt;br&gt;&#xA;दैत्येन्द्रसेनेव च कौरवाणां देवेन्द्रसेनेव च पाण्डवानाम् ॥&#x9;005c&lt;br&gt;&#xA;शीतो वायुः पृष्ठतः पाण्डवानां धार्तराष्ट्राञ्श्वापदा व्याहरन्त ।&#x9;006a&lt;br&gt;&#xA;गजेन्द्राणां मदगन्धांश्च तीव्रान्न सेहिरे तव पुत्रस्य नागाः ॥&#x9;006c&lt;br&gt;&#xA;दुर्योधनो हस्तिनं पद्मवर्णं सुवर्णकक्षं जालवन्तं प्रभिन्नम् ।&#x9;007a&lt;br&gt;&#xA;समास्थितो मध्यगतः कुरूणां संस्तूयमानो वन्दिभिर्मागधैश्च ॥&#x9;007c&lt;br&gt;&#xA;चन्द्रप्रभं श्वेतमथातपत्रं सौवर्णस्रग्भ्राजति चोत्तमाङ्गे ।&#x9;008a&lt;br&gt;&#xA;तं सर्वतः शकुनिः पार्वतीयैः सार्धं गान्धारैर्याति गान्धारराजः ॥&#x9;008c&lt;br&gt;&#xA;भीष्मोऽग्रतः सर्वसैन्यस्य वृद्धः श्वेतच्छत्रः श्वेतधनुः सखड्गः ।&#x9;009a&lt;br&gt;&#xA;श्वेतोष्णीषः पाण्डुरेण ध्वजेन श्वेतैरश्वैः श्वेतशैलप्रकाशैः ॥&#x9;009c&lt;br&gt;&#xA;तस्य सैन्ये धार्तराष्ट्राश्च सर्वे बाह्लीकानामेकदेशः शलश्च ।&#x9;010a&lt;br&gt;&#xA;ये चाम्बष्ठाः क्षत्रिया ये च सिन्धोस्तथा सौवीराः पञ्चनदाश्च शूराः ॥&#x9;010c&lt;br&gt;&#xA;शोणैर्हयै रुक्मरथो महात्मा द्रोणो धनुष्पाणिरदीनसत्वः ।&#x9;011a&lt;br&gt;&#xA;आप्तो गुरुः प्रथितः सर्वराज्ञां पश्चाच्चमूमिन्द्र इवाभियाति ॥&#x9;011c&lt;br&gt;&#xA;वार्धक्षत्रिः सर्वसैन्यस्य मध्ये भूरिश्रवाः पुरुमित्रो जयश्च ।&#x9;012a&lt;br&gt;&#xA;साल्वा मत्स्याः केकयाश्चेति सर्वे गजानीकैर्भ्रातरो योत्स्यमानाः ॥&#x9;012c&lt;br&gt;&#xA;शारद्वतश्चोत्तरधूर्महात्मा महेष्वासो गौतमश्चित्रयोधी ।&#x9;013a&lt;br&gt;&#xA;शकैः किरातैर्यवनैः पह्लवैश्च सार्धं चमूमुत्तरतोऽभियाति ॥&#x9;013c&lt;br&gt;&#xA;महारथैर्वृष्णिभोजैः सुगुप्तं सुराष्ट्रकैर्विदितैरात्तशस्त्रैः ।&#x9;014a&lt;br&gt;&#xA;बृहद्बलं कृतवर्माभिगुप्तं बलं त्वदीयं दक्षिणेनाभियाति ॥&#x9;014c&lt;br&gt;&#xA;संशप्तकानामयुतं रथानां मृत्युर्जयो वार्जुनस्येति सृष्टाः ।&#x9;015a&lt;br&gt;&#xA;येनार्जुनस्तेन राजन्कृतास्त्राः प्रयातारस्ते त्रिगर्ताश्च शूराः ॥&#x9;015c&lt;br&gt;&#xA;साग्रं शतसहस्रं तु नागानां तव भारत ।&#x9;016a&lt;br&gt;&#xA;नागेनागे रथशतं शतमश्वा रथेरथे ॥&#x9;016c&lt;br&gt;&#xA;अश्वेऽश्वे दश धानुष्का धानुष्के शत चर्मिणः ।&#x9;017a&lt;br&gt;&#xA;एवं व्यूढान्यनीकानि भीष्मेण तव भारत ॥&#x9;017c&lt;br&gt;&#xA;संव्यूह्य मानुषं व्यूहं दैवं गान्धर्वमासुरम् ।&#x9;018a&lt;br&gt;&#xA;दिवसेदिवसे प्राप्ते भीष्मः शान्तनवोऽग्रणीः ॥&#x9;018c&lt;br&gt;&#xA;महारथौघविपुलः समुद्र इव घोषवान् ।&#x9;019a&lt;br&gt;&#xA;भीष्मेण धार्तराष्ट्राणां व्यूहः प्रत्यङ्मुखो युधि ॥&#x9;019c&lt;br&gt;&#xA;अनन्तरूपा ध्वजिनी नरेन्द्र भीमा त्वदीया न तु पाण्डवानाम् ।&#x9;020a&lt;br&gt;&#xA;तां चैव मन्ये बृहतीं दुष्प्रधर्षां यस्या नेता केशवश्चार्जुनश्च ॥ ॥&#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/021/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/021/</guid>
      <description>&lt;p&gt;अध्यायः 021&lt;/p&gt;&#xA;&lt;p&gt;परसेनादर्शनचकितं युधिष्ठिरं प्रत्यर्जुनेन सयुक्तिनिरूपणं समाश्वासनम् ॥ 1 ॥&#xA;सञ्जय उवाच &#x9;001&lt;br&gt;&#xA;बृहतीं धार्तराष्ट्रस्य सेनां दृष्ट्वा समुद्यताम् ।&#x9;001a&lt;br&gt;&#xA;विषादमगमद्राजा कुन्तीपुत्रो युधिष्ठिरः ॥&#x9;001c&lt;br&gt;&#xA;व्यूहं भीष्मेण चाभेद्यं कल्पितं प्रेक्ष्य पाण्डवः ।&#x9;002a&lt;br&gt;&#xA;अभेद्यमिव सम्प्रेक्ष्य विवर्णोऽर्जुनमब्रवीत् ॥&#x9;002c&lt;br&gt;&#xA;धनञ्जय कथं शक्यमस्माभिर्योद्धुमाहवे ।&#x9;003a&lt;br&gt;&#xA;धार्तराष्ट्रैर्महाबाहो येषां योद्धा पितामहः ॥&#x9;003c&lt;br&gt;&#xA;अक्षोभ्योऽयमभेद्यश्च भीष्मेणामित्रकर्षिणा ।&#x9;004a&lt;br&gt;&#xA;कल्पितः शास्त्रदृष्टेन विधिना भूरिवर्चसा ॥&#x9;004c&lt;br&gt;&#xA;ते वयं संशय्नं प्राप्ताः ससैन्याः शत्रुकर्षण ।&#x9;005a&lt;br&gt;&#xA;कथमस्मान्महाव्यूहादुत्थानं नो भविष्यति ॥&#x9;005c&lt;br&gt;&#xA;अथार्जुनोऽब्रवीत्पार्थं युधिष्ठिरममित्रहा ।&#x9;006a&lt;br&gt;&#xA;विषण्णमिव सम्प्रेक्ष्य तव राजन्ननीकिनीम् ॥&#x9;006c&lt;br&gt;&#xA;प्रज्ञयाभ्यधिकाञ्शूरान्गुणयुक्तान्बहूनपि ।&#x9;007a&lt;br&gt;&#xA;जयन्त्यल्पतरा येन तन्निबोध विशाम्पते ॥&#x9;007c&lt;br&gt;&#xA;तत्र ते कारणं राजन्प्रवक्ष्याम्यनसूयवे ।&#x9;008a&lt;br&gt;&#xA;नारदस्तमृषिर्वेद भीष्मद्रोणौ च पाण्डव ॥&#x9;008c&lt;br&gt;&#xA;एनमेवार्थमाश्रित्य युद्धे देवासुरेऽब्रवीत् ।&#x9;009a&lt;br&gt;&#xA;पितामहः किल पुरा महेन्द्रादीन्दिवौकसः ॥&#x9;009c&lt;br&gt;&#xA;न तथा बलवीर्याभ्यां जयन्ति विजिगीषवः ।&#x9;010a&lt;br&gt;&#xA;यथा सत्यानृशंस्याभ्यां धर्मेणैवोद्यमेन च ॥&#x9;010c&lt;br&gt;&#xA;त्वक्त्वाऽधर्मं तथा सर्वे धर्मं चोत्तममास्थिताः ।&#x9;011a&lt;br&gt;&#xA;युध्यध्वमनहङ्कारा यतो धर्मस्ततो जयः ॥&#x9;011c&lt;br&gt;&#xA;एवं राजन्विजानीहि ध्रुवोऽस्माकं रणे जयः ।&#x9;012a&lt;br&gt;&#xA;यथा तु नारदः प्राह यतः कृष्णस्ततो जयः ॥&#x9;012c&lt;br&gt;&#xA;गुणभूतो जयः कृष्णे पृष्ठतोऽभ्येति माधवम् ।&#x9;013a&lt;br&gt;&#xA;तद्यथा विजयश्चास्य सन्नतिश्चापरो गुणः ॥&#x9;013c&lt;br&gt;&#xA;अनन्ततेजा गोविन्दः शत्रुपूगेषु निर्व्यथः ।&#x9;014a&lt;br&gt;&#xA;पुरुषः सनातनमयो यतः कृष्णस्ततो जयः ॥&#x9;014c&lt;br&gt;&#xA;पुरा ह्येष हरिर्भूत्वा विकुण्ठोऽकुण्ठसायकः ।&#x9;015a&lt;br&gt;&#xA;सुरासुरानवस्फूर्जन्नब्रवीत्के जयन्त्विति ॥&#x9;015c&lt;br&gt;&#xA;अनु कृष्णं जयेमेति यैरुक्तं तत्र तैर्जितम् ।&#x9;016a&lt;br&gt;&#xA;तत्प्रसादाद्धि त्रैलोक्यं प्राप्तं शक्रादिभिः सुरैः ॥&#x9;016c&lt;br&gt;&#xA;तस्य ते न व्यथां काञ्चिदिह पश्यामि भारत ।&#x9;017a&lt;br&gt;&#xA;यस्य ते जयमाशास्ते विश्वभुक् त्रिदिवेश्वरः ॥ ॥&#x9;017c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/022/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/022/</guid>
      <description>&lt;p&gt;अध्यायः 022&lt;/p&gt;&#xA;&lt;p&gt;युधिष्ठिरादीनां युद्धाय निर्गमः ॥ 1 ॥&#xA;सञ्जय उवाच &#x9;001&lt;br&gt;&#xA;ततो युधिष्ठिरो राजा स्वां सेनां समचोदयत् ।&#x9;001a&lt;br&gt;&#xA;प्रतिव्यूहन्ननीकानि भीष्मस्य भरतर्षभ ॥&#x9;001c&lt;br&gt;&#xA;यथोद्दिष्टान्यनीकानि प्रत्यव्यूहन्त पाण्डवाः ।&#x9;002a&lt;br&gt;&#xA;स्वर्गं परममिच्छन्तः सुयुद्धेन कुरूद्वहाः ॥&#x9;002c&lt;br&gt;&#xA;मध्ये शिखण्डिनोऽनीकं रक्षितं सव्यसाचिना ।&#x9;003a&lt;br&gt;&#xA;धृष्टद्युम्नश्चरन्नग्रे भीमसेनेन पालितः ॥&#x9;003c&lt;br&gt;&#xA;अनीकं दक्षिणं राजन्युयुधानेन पालितम् ।&#x9;004a&lt;br&gt;&#xA;श्रीमता सात्वताग्र्येण शक्रेणेव धनुष्मता ॥&#x9;004c&lt;br&gt;&#xA;महेन्द्रयानप्रतिमं रथं तु सोपस्करं हाटकरत्नचित्रम् ।&#x9;005a&lt;br&gt;&#xA;युधिष्ठिरः काञ्चनभाण्डयोक्त्रं समास्थितो नागबलस्य मध्ये ॥&#x9;005c&lt;br&gt;&#xA;समुच्छ्रितं दन्तशलाकमस्य सुपाण्डुरं छत्रमतीव भाति ।&#x9;006a&lt;br&gt;&#xA;प्रदक्षिणं चैनमुपाचरन्त महर्षयः संस्तुतिभिर्महेन्द्रम् ॥&#x9;006c&lt;br&gt;&#xA;पुरोहिताः शत्रुवधं वदन्तो ब्रह्मर्षिसिद्धाः श्रुतवन्त एनम् ।&#x9;007a&lt;br&gt;&#xA;जप्यैश्च मन्त्रैश्च महौषधीभिः समन्ततः स्वस्त्ययनं ब्रुवन्तः ॥&#x9;007c&lt;br&gt;&#xA;ततः स वस्त्राणि तथैव गाश्च फलानि पुष्पाणि तथैव निष्कान् ।&#x9;008a&lt;br&gt;&#xA;कुरूत्तमो ब्राह्मणसान्महात्मा कुर्वन्ययौ शक्र इवामरेशः ॥&#x9;008c&lt;br&gt;&#xA;सहस्रसूर्यः शतकिङ्किणीकः परार्ध्यजाम्बूनदहेमचित्रः ।&#x9;009a&lt;br&gt;&#xA;रथोऽर्जुनस्याग्निरिवार्चिमाली विभ्राजते श्वेतहयः सुचक्रः ॥&#x9;009c&lt;br&gt;&#xA;तमास्थितः केशवसङ्गृहीतं कपिध्वजो गाण्डिवबाणपाणिः ।&#x9;010a&lt;br&gt;&#xA;धनुर्धरो यस्य समः पृथिव्यां न विद्यते नो भविता कदाचित् ॥&#x9;010c&lt;br&gt;&#xA;उद्धर्तयिष्यंस्तव पुत्रसेनामतीव रौद्रं स बिभर्ति रूपम् ।&#x9;011a&lt;br&gt;&#xA;अनायुधो यः सुभुजो भुजाभ्यां नराश्वनागान्युधि भस्म कुर्यात् ॥&#x9;011c&lt;br&gt;&#xA;स भीमसेनः सहितो यमाभ्यां वृकोदरो वीररथस्य गोप्ता ।&#x9;012a&lt;br&gt;&#xA;तं तत्र सिंहर्षभमत्तखेलं लोके महेन्द्रप्रतिमानकल्पम् ॥&#x9;012c&lt;br&gt;&#xA;समीक्ष्य सेनाग्रगतं दुरासदं संविव्यथुः पङ्कगता यथा द्विपाः ।&#x9;013a&lt;br&gt;&#xA;वृकोदरं वारणराजदर्पं योधास्त्वदीया भयविग्नसत्त्वाः ॥&#x9;013c&lt;br&gt;&#xA;अनीकमध्ये तिष्ठन्तं राजपुत्रं दुरासदम् ।&#x9;014a&lt;br&gt;&#xA;अब्रवीद्भरतश्रेष्ठं गुडाकेशं जनार्दनः ॥&#x9;014c&lt;br&gt;&#xA;वासुदेव उवाच &#x9;015&lt;br&gt;&#xA;य एष रोषात्प्रतपन्बलस्थो यो नः सेनां सिंह इवेक्षते च ।&#x9;015a&lt;br&gt;&#xA;स एष भीष्मः कुरुवंशकेतुर्येनाहृतास्त्रिशतं वाजिमेधाः ॥&#x9;015c&lt;br&gt;&#xA;एतान्यनीकानि महानुभावं गूहन्ति मेघा इव रश्मिमन्तम् ।&#x9;016a&lt;br&gt;&#xA;एतानि हत्वा पुरुषप्रवीर काङ्क्षस्व युद्धं भरतर्षभेण ॥ ॥&#x9;016c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/023/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/023/</guid>
      <description>&lt;p&gt;अध्यायः 023&lt;/p&gt;&#xA;&lt;p&gt;अर्जुनेन दुर्गास्तोत्रपठनम् ॥ 1 ॥&#xA;सञ्जय उवाच &#x9;001&lt;br&gt;&#xA;धार्तराष्ट्रबलं दृष्ट्वा युद्धाय समुपस्थितम् ।&#x9;001a&lt;br&gt;&#xA;अर्जुनस्य हितार्थाय कृष्णो वचनमब्रवीत् ॥&#x9;001c&lt;br&gt;&#xA;श्रीभगवानुवाच &#x9;002&lt;br&gt;&#xA;शुचिर्भूत्वा महाबाहो सङ्ग्रामाभिमुखे स्थितः ।&#x9;002a&lt;br&gt;&#xA;पराजयाय शत्रूणां दुर्गास्तोत्रमुदीरय ॥&#x9;002c&lt;br&gt;&#xA;सञ्जय उवाच &#x9;003&lt;br&gt;&#xA;एवमुक्तोऽर्जुनः सङ्ख्ये वासुदेवेन धीमता ।&#x9;003a&lt;br&gt;&#xA;अवतीर्य रथात्पार्थः स्तोत्रमाह कृताञ्जलिः ॥&#x9;003c&lt;br&gt;&#xA;अर्जुन उवाच &#x9;004&lt;br&gt;&#xA;नमस्ते सिद्धसेनानि आर्ये मन्दरवासिनि ।&#x9;004a&lt;br&gt;&#xA;कुमारि कालि कापालि कपिले कृष्णपिङ्गले ॥&#x9;004c&lt;br&gt;&#xA;भद्रकालि नमस्तुभ्यं महाकालि नमोऽस्तु ते ।&#x9;005a&lt;br&gt;&#xA;चण्डि चण्डे नमस्तुभ्यं तारिणि वरवर्णिनि ॥&#x9;005c&lt;br&gt;&#xA;कात्यायनि महाभागे करालि विजये जये ।&#x9;006a&lt;br&gt;&#xA;शिखिपिच्छध्वजधरे नानाभरणभूषिते ॥&#x9;006c&lt;br&gt;&#xA;अट्टशूलप्रहरणे खड्गखेटकधारिणि ।&#x9;007a&lt;br&gt;&#xA;गोपेन्द्रस्यानुजे ज्येष्ठे नन्दगोपकुलोद्भवे ॥&#x9;007c&lt;br&gt;&#xA;महिषासृक्प्रिये नित्यं कौशिकि पीतवासिनि ।&#x9;008a&lt;br&gt;&#xA;अट्टहासे कोकमुखे नमस्तेऽस्तु रणप्रिये ॥&#x9;008c&lt;br&gt;&#xA;उभे शाकम्भरि श्वेते कृष्णे कैटभनाशिनि ।&#x9;009a&lt;br&gt;&#xA;हिरण्याक्षि विरूपाक्षि सुधूम्राक्षि नमोऽस्तु ते ॥&#x9;009c&lt;br&gt;&#xA;वेदश्रुति महापुण्ये ब्रह्मण्ये जातवेदसि ।&#x9;010a&lt;br&gt;&#xA;जम्बूकटकचैत्येषु नित्यं सन्निहितालये ॥&#x9;010c&lt;br&gt;&#xA;त्वं ब्रह्मविद्या विद्यानां महानिद्रा च देहिनाम् ।&#x9;011a&lt;br&gt;&#xA;स्कन्दमातर्भगवति दुर्गे कान्तारवासिनि ॥&#x9;011c&lt;br&gt;&#xA;स्वाहाकारः स्वधा चैव कला काष्ठा सरस्वती ।&#x9;012a&lt;br&gt;&#xA;सावित्री वेदमाता च तथा वेदान्त उच्यते ॥&#x9;012c&lt;br&gt;&#xA;स्तुतासि त्वं महादेवि विशुद्धेनान्तरात्मना ।&#x9;013a&lt;br&gt;&#xA;जयो भवतु मे नित्यं त्वत्प्रसादाद्रणाजिरे ॥&#x9;013c&lt;br&gt;&#xA;कान्तारभयदुर्गेषु भक्तानां चालयेषु च ।&#x9;014a&lt;br&gt;&#xA;नित्यं वससि पाताले युद्धे जयसि दानवान् ॥&#x9;014c&lt;br&gt;&#xA;त्वं जम्भनी मोहिनी च माया ह्रीः श्रीस्तथैव च ।&#x9;015a&lt;br&gt;&#xA;सन्ध्या प्रभावती चैव सावित्री जननी तथा ॥&#x9;015c&lt;br&gt;&#xA;तुष्टिः पुष्टिर्धृतिर्दीप्तिश्चन्द्रादित्यविवर्धिनी ।&#x9;016a&lt;br&gt;&#xA;भूतिर्भूतिमतां सङ्ख्ये वीक्ष्यसे सिद्धचारणैः ॥&#x9;016c&lt;br&gt;&#xA;सञ्जय उवाच &#x9;017&lt;br&gt;&#xA;ततः पार्थस्य विज्ञाय भक्तिं मानववत्सला । &#x9;017a&lt;br&gt;&#xA;अन्तरिक्षगतोवाच गोविन्दस्याग्रतः स्थिता ॥&#x9;017c&lt;br&gt;&#xA;देव्युवाच &#x9;018&lt;br&gt;&#xA;स्वल्पेनैव तु कालेन शत्रूञ्जेष्यसि पाण्डव ।&#x9;018a&lt;br&gt;&#xA;नरस्त्वमसि दुर्धर्ष नारायणसहायवान् ॥&#x9;018c&lt;br&gt;&#xA;अजेयस्त्वं रणेऽरीणामपि वज्रभृतः स्वयम् ।&#x9;019a&lt;br&gt;&#xA;इत्येवमुक्त्वा वरदा क्षणेनान्तरधीयत ॥&#x9;019c&lt;br&gt;&#xA;लब्ध्वा वरं तु कौन्तेयो मेने विजयमात्मनः ।&#x9;020a&lt;br&gt;&#xA;आरुरोह ततः पार्थो रथं परमसम्मतम् ॥&#x9;020c&lt;br&gt;&#xA;कृष्णार्जुनावेकरथौ दिव्यौ शङ्खौ प्रदध्मतुः ।&#x9;021a&lt;br&gt;&#xA;य इदं पठते स्तोत्रं कल्य उत्थाय मानवः ॥&#x9;021c&lt;br&gt;&#xA;यक्षरक्षःपिशाचेभ्यो न भयं विद्यते सदा ।&#x9;022a&lt;br&gt;&#xA;न चापि रिपवस्तेभ्यः सर्पाद्या ये च दंष्ट्रिणः ॥&#x9;022c&lt;br&gt;&#xA;न भयं विद्यते तस्य सदा राजकुलादपि ।&#x9;023a&lt;br&gt;&#xA;विवादे जयमाप्नोति बद्धो मुच्यति बन्धनात् ॥&#x9;023c&lt;br&gt;&#xA;दुर्गं तरति चावश्यं तथा चोरैर्विमुच्यते ।&#x9;024a&lt;br&gt;&#xA;सङ्ग्रामे विजयेन्नित्यं लक्ष्मीं प्राप्नोति केवलाम् ॥&#x9;024c&lt;br&gt;&#xA;आरोग्यबलसम्पन्नो जीवेद्वर्षशतं तथा ।&#x9;025a&lt;br&gt;&#xA;एतद्दृष्टं प्रसादात्तु मया व्यासस्य धीमतः ॥&#x9;025c&lt;br&gt;&#xA;मोहादेतौ न जानन्ति नरनारायणावृषी ।&#x9;026a&lt;br&gt;&#xA;तव पुत्रा दुरात्मानः सर्वे मन्युवशानुगाः ॥&#x9;026c&lt;br&gt;&#xA;प्राप्तकालमिदं वाक्यं कालपाशेन कुण्ठिताः ।&#x9;027a&lt;br&gt;&#xA;द्वैपायनो नारदश्च कण्वो रामस्तथानघः ।&#x9;027c&lt;br&gt;&#xA;अवारयंस्तव सुतं न चासौ तद्गृहीतवान् ॥&#x9;027e&lt;br&gt;&#xA;यत्र धर्मो द्युतिः कान्तिर्यत्र ह्रीः श्रीस्तथा मतिः ।&#x9;028a&lt;br&gt;&#xA;यतो धर्मस्ततः कृष्णो यतः कृष्णस्ततो जयः ॥ ॥&#x9;028c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/024/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/024/</guid>
      <description>&lt;p&gt;अध्यायः 024&lt;/p&gt;&#xA;&lt;p&gt;सञ्जयेनोभयसेनयोरभ्युदयवर्णनम् ॥ 1 ॥&#xA;धृतराष्ट्र उवाच &#x9;001&lt;br&gt;&#xA;केषां प्रहृष्टास्तत्राग्रे योधा युध्यन्ति सञ्जय ।&#x9;001a&lt;br&gt;&#xA;उदग्रमनसः के वा के वा दीना विचेतसः ॥&#x9;001c&lt;br&gt;&#xA;के पूर्वं प्राहरंस्तत्र युद्धे हृदयकम्पने ।&#x9;002a&lt;br&gt;&#xA;मामकाः पाण्डवेया वा तन्ममाचक्ष्व सञ्जय ॥&#x9;002c&lt;br&gt;&#xA;कस्य सेनासमुदये गन्धो माल्यसमुद्भवः ।&#x9;003a&lt;br&gt;&#xA;वायुः प्रदक्षिणश्चैव योधानामभिगर्जताम् ॥&#x9;003c&lt;br&gt;&#xA;सञ्जय उवाच &#x9;004&lt;br&gt;&#xA;उभयोः सेनयोस्तत्र योधा जहृषिरे तदा ।&#x9;004a&lt;br&gt;&#xA;स्रजः समाः सुगन्धानामुभयत्र समुद्भवः ॥&#x9;004c&lt;br&gt;&#xA;संहतानामनीकानां व्यूढानां भरतर्षभ ।&#x9;005a&lt;br&gt;&#xA;संसर्गात्समुदीर्णानां विमर्दः सुमहानभूत् ॥&#x9;005c&lt;br&gt;&#xA;वादित्रशब्दस्तुमुलः शङ्खभेरीविमिश्रितः ।&#x9;006a&lt;br&gt;&#xA;शूराणां रणशूराणां गर्जतामितरेतरम् ॥&#x9;006c&lt;br&gt;&#xA;उभयोः सेनयो राजन्महान्व्यतिकरोऽभवत् ।&#x9;007a&lt;br&gt;&#xA;अन्योन्यं वीक्षमाणानां योधानां भरतर्षभ ।&#x9;007c&lt;br&gt;&#xA;कुञ्जराणां च नदतां सैन्यानां च प्रहृष्यताम् ॥ ॥&#x9;007e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/025/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/025/</guid>
      <description>&lt;p&gt;अध्यायः 025&lt;/p&gt;&#xA;&lt;p&gt;पञ्चविंशोऽध्यायः ॥ भगवद्गीताध्यायः ॥ 1 ॥&#xA;धृतराष्ट्र उवाच &#x9;001&lt;br&gt;&#xA;धर्मक्षेत्रे कुरुक्षेत्रे समवेता युयुत्सवः ।&#x9;001a&lt;br&gt;&#xA;मामकाः पाण्डवाश्चैव किमकुर्वत सञ्जय ॥&#x9;001c&lt;br&gt;&#xA;सञ्जय उवाच &#x9;002&lt;br&gt;&#xA;दृष्ट्वा तु पाण्डवानीकं व्यूढं दुर्योधनस्तदा ।&#x9;002a&lt;br&gt;&#xA;आचार्यमुपसङ्गम्य राजा वचनमब्रवीत् ॥&#x9;002c&lt;br&gt;&#xA;पश्यैतां पाण्डुपुत्राणामाचार्य महतीं चमूम् ।&#x9;003a&lt;br&gt;&#xA;व्यूढां द्रुपदपुत्रेण तव शिष्येण धीमता ॥&#x9;003c&lt;br&gt;&#xA;अत्र शूरा महेष्वासा भीमार्जुनसमा युधि ।&#x9;004a&lt;br&gt;&#xA;युयुधानो विराटश्च द्रुपदश्च महारथः ॥&#x9;004c&lt;br&gt;&#xA;धृष्टकेतुश्चेकितानः काशिराजश्च वीर्यवान् ।&#x9;005a&lt;br&gt;&#xA;पुरुजित्कुन्तिभोजश्च शैब्यश्च नरपुङ्गवः ॥&#x9;005c&lt;br&gt;&#xA;युधामन्युश्च विक्रान्त उत्तमौजाश्च वीर्यवान् ।&#x9;006a&lt;br&gt;&#xA;सौभद्रो द्रौपदेयाश्च सर्व एव महारथाः ॥&#x9;006c&lt;br&gt;&#xA;अस्माकं तु विशिष्टा ये तान्निबोध द्विजोत्तम ।&#x9;007a&lt;br&gt;&#xA;नायका मम सैन्यस्य सञ्ज्ञार्थं तान्ब्रवीमि ते ॥&#x9;007c&lt;br&gt;&#xA;भवान्भीष्मश्च कर्णश्च कृपश्च समितिञ्जयः ।&#x9;008a&lt;br&gt;&#xA;अश्वत्थामा विकर्णश्च सौमदत्तिर्जयद्रथः ॥&#x9;008c&lt;br&gt;&#xA;अन्ये च बहवः शूरा मदर्थे त्यक्तजीविताः ।&#x9;009a&lt;br&gt;&#xA;नानाशस्त्रप्रहरणाः सर्वे युद्धविशारदाः ॥&#x9;009c&lt;br&gt;&#xA;अपर्याप्तं तदस्माकं बलं भीष्माभिरक्षितम् ।&#x9;010a&lt;br&gt;&#xA;पर्याप्तं त्विदमेतेषां बलं भीमाभिरक्षितम् ॥&#x9;010c&lt;br&gt;&#xA;अयनेषु च सर्वेषु यथाभागमवस्थिताः ।&#x9;011a&lt;br&gt;&#xA;भीष्ममेवाभिरक्षन्तु भवन्तः सर्व एव हि ॥&#x9;011c&lt;br&gt;&#xA;तस्य सञ्जनयन्हर्षं कुरुवृद्धः पितामहः ।&#x9;012a&lt;br&gt;&#xA;सिंहनादं विनद्योच्चैः शङ्खं दध्मौ प्रतापवान् ॥&#x9;012c&lt;br&gt;&#xA;ततः शङ्खाश्च भेर्यश्च पणवानकगोमुखाः ।&#x9;013a&lt;br&gt;&#xA;सहसैवाभ्यहन्यन्त स शब्दस्तुमुलोऽभवत् ॥&#x9;013c&lt;br&gt;&#xA;ततः श्वेतैर्हयैर्युक्ते महति स्यन्दने स्थितौ ।&#x9;014a&lt;br&gt;&#xA;माधवः पाण्डवश्चैव दिव्यौ शङ्खौ प्रदध्मतुः ॥&#x9;014c&lt;br&gt;&#xA;पाञ्चजन्यं हृषीकेशो देवदत्तं धनञ्जयः ।&#x9;015a&lt;br&gt;&#xA;पौण्ड्रं दध्मौ महाशङ्खं भीमकर्मा वृकोदरः ॥&#x9;015c&lt;br&gt;&#xA;अनन्तविजयं राजा कुन्तीपुत्रो युधिष्ठिरः ।&#x9;016a&lt;br&gt;&#xA;नकुलः सहदेवश्च सुघोषमणिपुष्पकौ ॥&#x9;016c&lt;br&gt;&#xA;काश्यश्च परमेष्वासः शिखण्डी च महारथः ।&#x9;017a&lt;br&gt;&#xA;धृष्टद्युम्नो विराटश्च सात्यकिश्चापराजितः ॥&#x9;017c&lt;br&gt;&#xA;द्रुपदो द्रौपदेयाश्च सर्वशः पृथिवीपते ।&#x9;018a&lt;br&gt;&#xA;सौभद्रश्च महाबाहुः शङ्खान्दध्मुः पृथक्पृथक् ॥&#x9;018c&lt;br&gt;&#xA;स घोषो धार्तराष्ट्राणां हृदयानि व्यदारयत् ।&#x9;019a&lt;br&gt;&#xA;नभश्च पृथिवीं चैव तुमुलो व्यनुनादयन् ॥&#x9;019c&lt;br&gt;&#xA;अथ व्यवस्थितान्दृष्ट्वा धार्तराष्ट्रान्कपिध्वजः ।&#x9;020a&lt;br&gt;&#xA;प्रवृत्ते शस्त्रसम्पाते धनुरुद्यम्य पाण्डवः ॥&#x9;020c&lt;br&gt;&#xA;हृषीकेशं तदा वाक्यमिदमाह महीपते ।&#x9;021a&lt;br&gt;&#xA;अर्जुन उवाच &#x9;021&lt;br&gt;&#xA;सेनयोरुभयोर्मध्ये रथं स्थापय मेऽच्युत ॥&#x9;021c&lt;br&gt;&#xA;यावदेतान्निरीक्षेऽहं योद्धुकामानवस्थितान् ।&#x9;022a&lt;br&gt;&#xA;कैर्मया सह योद्धव्यमस्मिन्रणसमुद्यमे ॥&#x9;022c&lt;br&gt;&#xA;योत्स्यमानानवेक्षेऽहं य एतेऽत्र समागताः ।&#x9;023a&lt;br&gt;&#xA;धार्तराष्ट्रस्य दुर्बुद्धेर्युद्धे प्रियचिकीर्षवः ॥&#x9;023c&lt;br&gt;&#xA;सञ्जय उवाच &#x9;024&lt;br&gt;&#xA;एवमुक्तो हृषीकेशो गुडाकेशेन भारत ।&#x9;024a&lt;br&gt;&#xA;सेनयोरुभयोर्मध्ये स्थापयित्वा रथोत्तमम् ॥&#x9;024c&lt;br&gt;&#xA;भीष्मद्रोणप्रमुखतः सर्वेषां च महीक्षिताम् ।&#x9;025a&lt;br&gt;&#xA;उवाच पार्थ पश्यैतान्समवेतान्कुरूनिति ॥&#x9;025c&lt;br&gt;&#xA;तत्रापश्यत्स्थितान्पार्थः पितॄनथ पितामहान् ।&#x9;026a&lt;br&gt;&#xA;आचार्यान्मातुलान्भ्रातॄन्पुत्रान्पौत्रान्सखींस्तथा ॥&#x9;026c&lt;br&gt;&#xA;श्वशुरान्सुहृदश्चैव सेनयोरुभयोरपि ।&#x9;027a&lt;br&gt;&#xA;तान्समीक्ष्य स कौन्तेयः सर्वान्बन्धूनवस्थितान् ॥&#x9;027c&lt;br&gt;&#xA;कृपया परयाऽविष्टो विषीदन्निदमब्रवीत् ।&#x9;028a&lt;br&gt;&#xA;अर्जुन उवाच &#x9;028&lt;br&gt;&#xA;दृष्ट्वेमं स्वजनं कृष्ण युयुत्सुं समुपस्थितम् ॥&#x9;028c&lt;br&gt;&#xA;सीदन्ति मम गात्राणि मुखं च परिशुष्यति ।&#x9;029a&lt;br&gt;&#xA;वेपथुश्च शरीरे मे रोमहर्षश्च जायते ॥&#x9;029c&lt;br&gt;&#xA;गाण्डीवं स्रंसते हस्तात्त्वक्चैव परिदह्यते ।&#x9;030a&lt;br&gt;&#xA;न च शक्नोम्यवस्थातुं भ्रमतीव च मे मनः ॥&#x9;030c&lt;br&gt;&#xA;निमित्तानि च पश्यामि विपरीतानि केशव ।&#x9;031a&lt;br&gt;&#xA;न च श्रेयोऽनुपश्यामि हत्वा स्वजनमाहवे ॥&#x9;031c&lt;br&gt;&#xA;न काङ्क्षे विजयं कृष्ण न च राज्यं सुखानि च ।&#x9;032a&lt;br&gt;&#xA;किं नो राज्येन गोविन्द किं भोगैर्जीवितेन वा ॥&#x9;032c&lt;br&gt;&#xA;येषामर्थे काङ्क्षितं नो राज्यं भोगाः सुखानि च ।&#x9;033a&lt;br&gt;&#xA;त इमेऽवस्थिता युद्धे प्राणांस्त्यक्त्वा धनानि च ॥&#x9;033c&lt;br&gt;&#xA;आचार्याः पितरः पुत्रास्तथैव च पितामहाः ।&#x9;034a&lt;br&gt;&#xA;मातुलाः श्वशुराः पौत्राः स्यालाः सम्बन्धिनस्तथा ॥&#x9;034c&lt;br&gt;&#xA;एतान्न हन्तुमिच्छामि घ्नतोऽपि मधुसूदन ।&#x9;035a&lt;br&gt;&#xA;अपि त्रैलोक्यराज्यस्य हेतोः किं नु महीकृते ॥&#x9;035c&lt;br&gt;&#xA;निहत्य धार्तराष्ट्रान्नः का प्रीतिः स्याज्जनार्दन ।&#x9;036a&lt;br&gt;&#xA;पापमेवाश्रयेदस्मान्हत्वैतानाततायिनः ॥&#x9;036c&lt;br&gt;&#xA;तस्मान्नार्हा वयं हन्तुं धार्तराष्ट्रान्स्वबान्धवान् ।&#x9;037a&lt;br&gt;&#xA;स्वजनं हि कथं हत्वा सुखिनः स्याम माधव ॥&#x9;037c&lt;br&gt;&#xA;यद्यप्येते न पश्यन्ति लोभोपहतचेतसः ।&#x9;038a&lt;br&gt;&#xA;कुलक्षयकृतं दोषं मित्रद्रोहे च पातकम् ॥&#x9;038c&lt;br&gt;&#xA;कथं न ज्ञेयमस्माभिः पापादस्मान्निवर्तितुम् ।&#x9;039a&lt;br&gt;&#xA;कुलक्षयकृतं दोषं प्रपश्यद्भिर्जनार्दन ॥&#x9;039c&lt;br&gt;&#xA;कुलक्षये प्रणश्यन्ति कुलधर्माः सनातनाः ।&#x9;040a&lt;br&gt;&#xA;धर्मे नष्टे कुलं कृत्स्नमधर्मोऽभिभवत्युत ॥&#x9;040c&lt;br&gt;&#xA;अधर्माभिभवात्कृष्ण प्रदुष्यन्ति कुलस्त्रियः ।&#x9;041a&lt;br&gt;&#xA;स्त्रीषु दुष्टासु वार्ष्णेय जायते वर्णसङ्करः ॥&#x9;041c&lt;br&gt;&#xA;सङ्करो नरकायैव कुलघ्नानां कुलस्य च ।&#x9;042a&lt;br&gt;&#xA;पतन्ति पितरो ह्येषां लुप्तपिण्डोदकक्रियाः ॥&#x9;042c&lt;br&gt;&#xA;दोषैरेतैः कुलघ्नानां वर्णसङ्करकारकैः ।&#x9;043a&lt;br&gt;&#xA;उत्साद्यन्ते जातिधर्माः कुलधर्माश्च शाश्वताः ॥&#x9;043c&lt;br&gt;&#xA;उत्सन्नकुलधर्माणां मनुष्याणां जनार्दन ।&#x9;044a&lt;br&gt;&#xA;नरके नियतं वासो भवतीत्यनुशुश्रुम ॥&#x9;044c&lt;br&gt;&#xA;अहो बत महत्पापं कर्तुं व्यवसिता वयम् ।&#x9;045a&lt;br&gt;&#xA;यद्राज्यसुखलोभेन हन्तुं स्वजनमुद्यताः ॥&#x9;045c&lt;br&gt;&#xA;यदि मामप्रतीकारमशस्त्रं शस्त्रपाणयः ।&#x9;046a&lt;br&gt;&#xA;धार्तराष्ट्रा रणे हन्युस्तन्मे क्षेमतरं भवेत् ॥&#x9;046c&lt;br&gt;&#xA;सञ्जय उवाच &#x9;047&lt;br&gt;&#xA;एवमुक्त्वार्जुनः सङ्ख्ये रथोपस्थ उपाविशत् ।&#x9;047a&lt;br&gt;&#xA;विसृज्य सशरं चापं शोकसंविग्नमानसः ॥ ॥&#x9;047c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/026/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/026/</guid>
      <description>&lt;p&gt;अध्यायः 026&lt;/p&gt;&#xA;&lt;p&gt;षड्विंशोऽध्यायः ॥ भगवद्गीताध्यायः ॥ 2 ॥&#xA;सञ्जय उवाच &#x9;001&lt;br&gt;&#xA;तं तथा कृपयाविष्टमश्रुपूर्णाकुलेक्षणम् ।&#x9;001a&lt;br&gt;&#xA;विषीदन्तमिदं वाक्यमुवाच मधुसूदनः ॥&#x9;001c&lt;br&gt;&#xA;श्रीभगवानुवाच &#x9;002&lt;br&gt;&#xA;कुतस्त्वा कश्मलमिदं विषमे समुपस्थितम् ।&#x9;002a&lt;br&gt;&#xA;अनार्यजुष्टमस्वर्ग्यमकीर्तिकरमर्जुन ॥&#x9;002c&lt;br&gt;&#xA;क्लैब्यं मा स्म गमः पार्थ नैतत्त्वय्युपपद्यते ।&#x9;003a&lt;br&gt;&#xA;क्षुद्रं हृदयदौर्बल्यं त्यक्त्वोत्तिष्ठ परन्तप ॥&#x9;003c&lt;br&gt;&#xA;अर्जुन उवाच &#x9;004&lt;br&gt;&#xA;कथं भीष्ममहं सङ्ख्ये द्रोणं च मधुसूदन ।&#x9;004a&lt;br&gt;&#xA;इषुभिः प्रतियोत्स्यामि पूजार्हावरिसूदन ॥&#x9;004c&lt;br&gt;&#xA;गुरूनहत्वा हि महानुभावान् श्रेयो भोक्तुं भैक्षमपीह लोके ।&#x9;005a&lt;br&gt;&#xA;हत्वार्थकामांस्तु गुरूनिहैव भुञ्जीय भोगान्रुधिरप्रदिग्धान् ॥&#x9;005c&lt;br&gt;&#xA;न चैतद्वीद्मः कतरन्नो गरीयो यद्वा जयेम यदि वा नो जयेयुः ।&#x9;006a&lt;br&gt;&#xA;यानेव हत्वा न जिजीविषामस्तेऽवस्थिताः प्रमुखे धार्तराष्ट्राः ॥&#x9;006c&lt;br&gt;&#xA;कार्पण्यदोषोपहतस्वभावः पृच्छामि त्वां धर्मसम्मूढचेताः ।&#x9;007a&lt;br&gt;&#xA;यच्छ्रेयः स्यान्निश्चितं ब्रूहि तन्मे शिष्यस्तेऽहं शाधि मां त्वां प्रपन्नम् ॥&#x9;007c&lt;br&gt;&#xA;न हि प्रपश्यामि ममापनुद्याद्यच्छोकमुच्छोषणमिन्द्रियाणाम् ।&#x9;008a&lt;br&gt;&#xA;अवाप्य भूमावसपत्नमृद्धं राज्यं सुराणामपि चाधिपत्यम् ॥&#x9;008c&lt;br&gt;&#xA;सञ्जय उवाच &#x9;009&lt;br&gt;&#xA;एवमुक्त्वा हृषीकेशं गुडाकेशः परन्तप ।&#x9;009a&lt;br&gt;&#xA;न योत्स्य इति गोविन्दमुक्त्वा तूष्णीं बभूव ह ॥&#x9;009c&lt;br&gt;&#xA;तमुवाच हृषीकेशः प्रहसन्निव भारत ।&#x9;010a&lt;br&gt;&#xA;सेनयोरुभयोर्मध्ये विषीदन्तमिदं वचः ॥&#x9;010c&lt;br&gt;&#xA;श्रीभगवानुवाच &#x9;011&lt;br&gt;&#xA;अशोच्यानन्वशोचस्त्वं प्रज्ञावादांश्च भाषसे ।&#x9;011a&lt;br&gt;&#xA;गतासूनगतासूंश्च नानुशोचन्ति पाण्डिताः ॥&#x9;011c&lt;br&gt;&#xA;नत्वेवाहं जातु नासं न त्वं नेमे जनाधिपाः ।&#x9;012a&lt;br&gt;&#xA;न चैव नभविष्यामः सर्वे वयमतः परम् ॥&#x9;012c&lt;br&gt;&#xA;देहिनोऽस्मिन्यथा देहे कौमारं यौवनं जरा ।&#x9;013a&lt;br&gt;&#xA;तथा देहान्तरप्राप्तिर्धीरस्तत्र न मुह्यति ॥&#x9;013c&lt;br&gt;&#xA;मात्रास्पर्शास्तु कौन्तेय शीतोष्णसुखदुःखदाः ।&#x9;014a&lt;br&gt;&#xA;आगमापायिनोऽनित्यास्तांस्तितिक्षस्व भारत ॥&#x9;014c&lt;br&gt;&#xA;यं हि न व्यथयन्त्येते पुरुषं पुरुषर्षभ ।&#x9;015a&lt;br&gt;&#xA;समदुःखसुखं धीरं सोऽमृतत्वाय कल्पते ॥&#x9;015c&lt;br&gt;&#xA;नासतो विद्यते भावो नाभावो विद्यते सतः ।&#x9;016a&lt;br&gt;&#xA;उभयोरपि दृष्टोऽन्तस्त्वनयोस्तत्त्वदर्शिभिः ॥&#x9;016c&lt;br&gt;&#xA;अविनाशि तु तद्विद्धि येन सर्वमिदं ततम् ।&#x9;017a&lt;br&gt;&#xA;विनाशमव्ययस्यास्य न कश्चित्कर्तुमर्हति ॥&#x9;017c&lt;br&gt;&#xA;अन्तवन्त इमे देहा नित्यस्योक्ताः शरीरिणः ।&#x9;018a&lt;br&gt;&#xA;अनाशिनोऽप्रमेयस्य तस्माद्युध्यस्व भारत ॥&#x9;018c&lt;br&gt;&#xA;य एनं वेत्ति हन्तारं यश्चैनं मन्यते हतम् ।&#x9;019a&lt;br&gt;&#xA;उभौ तौ न विजानीतो नायं हन्ति न हन्यते ॥&#x9;019c&lt;br&gt;&#xA;न जायते म्रियते वा कदाचिन्नायं भूत्वा भविता वा न भूयः ।&#x9;020a&lt;br&gt;&#xA;अजो नित्यः शाश्वतोऽयं पुराणो न हन्यते हन्यमाने शरीरे ॥&#x9;020c&lt;br&gt;&#xA;वेदाविनाशिनं नित्यं य एनमजमव्ययम् ।&#x9;021a&lt;br&gt;&#xA;कथं स पुरुषः पार्थ कं घातयति हन्ति कम् ॥&#x9;021c&lt;br&gt;&#xA;वासांसि जीर्णानि यथा विहाय नवानि गृह्णाति नरोऽपराणि ।&#x9;022a&lt;br&gt;&#xA;तथा शरीराणि विहाय जीर्णान्यन्यानि संयाति नवानि देही ॥&#x9;022c&lt;br&gt;&#xA;नैनं छिन्दन्ति शस्त्राणि नैनं दहति पावकः ।&#x9;023a&lt;br&gt;&#xA;न चैनं क्लेदयन्त्यापो न शोषयति मारुतः ॥&#x9;023c&lt;br&gt;&#xA;अच्छेद्योऽयमदाह्योऽयमक्लेद्योऽशोष्य एव च ।&#x9;024a&lt;br&gt;&#xA;नित्यः सर्वगतः स्थाणुरचलोऽयं सनातनः ॥&#x9;024c&lt;br&gt;&#xA;अव्यक्तोऽयमचिन्त्योऽयमविकार्योऽयमुच्यते ।&#x9;025a&lt;br&gt;&#xA;तस्मादेवं विदित्वैनं नानुशोचितुमर्हसि ॥&#x9;025c&lt;br&gt;&#xA;अथ चैनं नित्यजातं नित्यं वा मन्यसे मृतम् ।&#x9;026a&lt;br&gt;&#xA;तथापि त्वं महाबाहो नैनं शोचितुमर्हसि ॥&#x9;026c&lt;br&gt;&#xA;जातस्य हि ध्रुवो मृत्युर्ध्रुवं जन्म मृतस्य च ।&#x9;027a&lt;br&gt;&#xA;तस्मादपरिहार्येऽर्थे न त्वं शोचितुमर्हसि ॥&#x9;027c&lt;br&gt;&#xA;अव्यक्तादीनि भूतानि व्यक्तमध्यानि भारत ।&#x9;028a&lt;br&gt;&#xA;अव्यक्तनिधनान्येव तत्र का परिदेवना ॥&#x9;028c&lt;br&gt;&#xA;आश्चर्यवत्पश्यति कश्चिदेनमाश्चर्यवद्वदति तथैव चान्यः ।&#x9;029a&lt;br&gt;&#xA;आश्चर्यवच्चैनमन्यः शृणोति श्रुत्वाऽप्येनं वेद न चैव कश्चित् ॥&#x9;029c&lt;br&gt;&#xA;देही नित्यमवध्योऽयं देहे सर्वस्य भारत ।&#x9;030a&lt;br&gt;&#xA;तस्मात्सर्वाणि भूतानि न त्वं शोचितुमर्हसि ॥&#x9;030c&lt;br&gt;&#xA;स्वधर्ममपि चावेक्ष्य न विकम्पितुमर्हसि ।&#x9;031a&lt;br&gt;&#xA;धर्म्याद्धि युद्धाच्छ्रेयोऽन्यत्क्षत्रियस्य न विद्यते ॥&#x9;031c&lt;br&gt;&#xA;यदृच्छया चोपपन्नं स्वर्गद्वारमपावृतम् ।&#x9;032a&lt;br&gt;&#xA;सुखिनः क्षत्रियाः पार्थ लभन्ते युद्धमीदृशम् ॥&#x9;032c&lt;br&gt;&#xA;अथ चेत्त्वमिमं धर्म्यं सङ्ग्रामं न करिष्यसि ।&#x9;033a&lt;br&gt;&#xA;ततः स्वधर्मं कीर्तिं च हित्वा पापमवाप्स्यसि ॥&#x9;033c&lt;br&gt;&#xA;अकीर्तिं चापि भूतानि कथयिष्यन्ति तेऽव्ययाम् ।&#x9;034a&lt;br&gt;&#xA;सम्भावितस्य चाकीर्तिर्मरणादतिरिच्यते ॥&#x9;034c&lt;br&gt;&#xA;भयाद्रणादुपरतं मंस्यन्ते त्वां महारथाः ।&#x9;035a&lt;br&gt;&#xA;येषां च त्वं बहुमतो भूत्वा यास्यसि लाघवम् ॥&#x9;035c&lt;br&gt;&#xA;अवाच्यवादांश्च बहून्वदिष्यन्ति तवाहिताः ।&#x9;036a&lt;br&gt;&#xA;निन्दन्तस्तव सामर्थ्यं ततो दुःखतरं नु किम् ॥&#x9;036c&lt;br&gt;&#xA;हतो वा प्राप्स्यसि स्वर्गं जित्वा वा भोक्ष्यसे महीम् ।&#x9;037a&lt;br&gt;&#xA;तस्मादुत्तिष्ठ कौन्तेय युद्धाय कृतनिश्चयः ॥&#x9;037c&lt;br&gt;&#xA;सुखदुःखे समे कृत्वा लाभालाभौ जयाजयौ ।&#x9;038a&lt;br&gt;&#xA;ततो युद्धाय युज्यस्व नैवं पापमवाप्स्यसि ॥&#x9;038c&lt;br&gt;&#xA;एषा तेऽभिहिता साङ्ख्ये बुद्धिर्योगे त्विमां शृणु ।&#x9;039a&lt;br&gt;&#xA;बुद्ध्या युक्तो यया पार्थ कर्मबन्धं प्रहास्यसि ॥&#x9;039c&lt;br&gt;&#xA;नेहाभिक्रमनाशोऽस्ति प्रत्यवायो न विद्यते ।&#x9;040a&lt;br&gt;&#xA;स्वल्पमप्यस्य धर्मस्य त्रायते महतो भयात् ॥&#x9;040c&lt;br&gt;&#xA;व्यवसायात्मिका बुद्धिरेकेह कुरुनन्दन ।&#x9;041a&lt;br&gt;&#xA;बहुशाखा ह्यनन्ताश्च बुद्धयोऽव्यवसायिनाम् ॥&#x9;041c&lt;br&gt;&#xA;यामिमां पुष्पितां वाचं प्रवदन्त्यविपश्चितः ।&#x9;042a&lt;br&gt;&#xA;वेदवादरताः पार्थ नान्यदस्तीति वादिनः ॥&#x9;042c&lt;br&gt;&#xA;कामात्मानः स्वर्गपरा जन्मकर्मफलप्रदाम् ।&#x9;043a&lt;br&gt;&#xA;क्रियाविशेषबहुलां भोगैश्वर्यगतिं प्रति ॥&#x9;043c&lt;br&gt;&#xA;भोगैश्वर्यप्रसक्तानां तयाऽपहृतचेतसाम् ।&#x9;044a&lt;br&gt;&#xA;व्यवसायात्मिका बुद्धिः समाधौ न विधीयते ॥&#x9;044c&lt;br&gt;&#xA;त्रैगुण्यविषया वेदा निस्त्रैगुण्यो भवार्जुन ।&#x9;045a&lt;br&gt;&#xA;निर्द्वन्द्वो नित्यसत्वस्थो निर्योगक्षेम आत्मवान् ॥&#x9;045c&lt;br&gt;&#xA;यावानर्थ उदपाने सर्वतः सम्प्लुतोदके ।&#x9;046a&lt;br&gt;&#xA;तावान्सर्वेषु वेदेषु ब्राह्मणस्य विजानतः ॥&#x9;046c&lt;br&gt;&#xA;कर्मण्येवाधिकारस्ते मा फलेषु कदा च न ।&#x9;047a&lt;br&gt;&#xA;मा कर्मफलहेतुर्भूर्मा ते सङ्गोऽस्त्वकर्मणि ॥&#x9;047c&lt;br&gt;&#xA;योगस्थः कुरु कर्माणि सङ्गं त्यक्त्वा धनञ्जय ।&#x9;048a&lt;br&gt;&#xA;सिद्ध्यसिद्ध्योः समो भूत्वा समत्वं योग उच्यते ॥&#x9;048c&lt;br&gt;&#xA;दूरेण ह्यवरं कर्म बुद्धियोगाद्धनञ्जय ।&#x9;049a&lt;br&gt;&#xA;बुद्धौ शरणमन्विच्छ कृपणाः फलहेतवः ॥&#x9;049c&lt;br&gt;&#xA;बुद्धियुक्तो जहातीह उभे सुकृतदुष्कृते ।&#x9;050a&lt;br&gt;&#xA;तस्माद्योगाय युज्यस्व योगः कर्मसु कौशलम् ॥&#x9;050c&lt;br&gt;&#xA;कर्मजं बुद्धियुक्ता हि फलं त्यक्त्वा मनीषिणः ।&#x9;051a&lt;br&gt;&#xA;जन्मबन्धविनिर्मुक्ताः पदं गच्छन्त्यनामयम् ॥&#x9;051c&lt;br&gt;&#xA;यदा ते मोहकलिलं बुद्धिर्व्यतितरिष्यति ।&#x9;052a&lt;br&gt;&#xA;तदा गन्तासि निर्वेदं श्रोतव्यस्य श्रुतस्य च ॥&#x9;052c&lt;br&gt;&#xA;श्रुतिविप्रतिपन्ना ते यदा स्थास्यति निश्चला ।&#x9;053a&lt;br&gt;&#xA;समाधावचला बुद्धिस्तदा योगमवाप्स्यसि ॥&#x9;053c&lt;br&gt;&#xA;अर्जुन उवाच &#x9;054&lt;br&gt;&#xA;स्थितप्रज्ञस्य का भाषा समाधिस्थस्य केशव ।&#x9;054a&lt;br&gt;&#xA;स्थितधीः किं प्रभाषेत किमासीत व्रजेत किम् ॥&#x9;054c&lt;br&gt;&#xA;श्रीभगवानुवाच &#x9;055&lt;br&gt;&#xA;प्रजहाति यदा कामान्सर्वान्पार्थ मनोगतान् ।&#x9;055a&lt;br&gt;&#xA;आत्मन्येवात्मना तुष्टः स्थितप्रज्ञस्तदोच्यते ॥&#x9;055c&lt;br&gt;&#xA;दुःखेष्वनुद्विग्नमनाः सुखेषु विगतस्पृहः ।&#x9;056a&lt;br&gt;&#xA;वीतरागभयक्रोधः स्थितधीर्मुनिरुच्यते ॥&#x9;056c&lt;br&gt;&#xA;यः सर्वत्रानभिस्नेहस्तत्तत्प्राप्य शुभाशुभम् ।&#x9;057a&lt;br&gt;&#xA;नाभिनन्दति न द्वेष्टि तस्य प्रज्ञा प्रतिष्ठिता ॥&#x9;057c&lt;br&gt;&#xA;यदा संहरते चायं कूर्मोऽङ्गानीव सर्वशः ।&#x9;058a&lt;br&gt;&#xA;इन्द्रियाणीन्द्रियार्थेभ्यस्तस्य प्रज्ञा प्रतिष्ठिता ॥&#x9;058c&lt;br&gt;&#xA;विषया विनिवर्तन्ते निराहारस्य देहिनः ।&#x9;059a&lt;br&gt;&#xA;रसवर्जं रसोऽप्यस्य परं दृष्ट्वा निवर्तते ॥&#x9;059c&lt;br&gt;&#xA;यततो ह्यपि कौन्तेय पुरुषस्य विपश्चितः ।&#x9;060a&lt;br&gt;&#xA;इन्द्रियाणि प्रमाथीनि हरन्ति प्रसभं मनः ॥&#x9;060c&lt;br&gt;&#xA;तानि सर्वाणि संयम्य युक्त आसीत मत्परः ।&#x9;061a&lt;br&gt;&#xA;वशे हि यस्येन्द्रियामि तस्य प्रज्ञा प्रतिष्ठिता ॥&#x9;061c&lt;br&gt;&#xA;ध्यायतो विषयान्पुंसः सङ्गस्तेषूपजायते ।&#x9;062a&lt;br&gt;&#xA;सङ्गात्सञ्जायते कामः कामात्क्रोधोऽभिजायते ॥&#x9;062c&lt;br&gt;&#xA;क्रोधाद्भवति सम्मोहः सम्मोहात्स्मृतिविभ्रमः ।&#x9;063a&lt;br&gt;&#xA;स्मृतिभ्रंशाद्बुद्धिनाशो बुद्धिनाशात्प्रणश्यति ॥&#x9;063c&lt;br&gt;&#xA;रागद्वेषवियुक्तैस्तु विषयानिन्द्रियैश्चरन् ।&#x9;064a&lt;br&gt;&#xA;आत्मवश्यैर्विधेयात्मा प्रसादमधिगच्छति ॥&#x9;064c&lt;br&gt;&#xA;प्रसादे सर्वदुःखानां हानिरस्योपजायते ।&#x9;065a&lt;br&gt;&#xA;प्रसन्नचेतसो ह्याशु बुद्धिः पर्यवतिष्ठते ॥&#x9;065c&lt;br&gt;&#xA;नास्ति बुद्धिरयुक्तस्य न चायुक्तस्य भावना ।&#x9;066a&lt;br&gt;&#xA;न चाभावयतः शान्तिरशान्तस्य कुतः सुखम् ॥&#x9;066c&lt;br&gt;&#xA;इन्द्रियाणां हि चरतां यन्मनोऽनुविधीयते ।&#x9;067a&lt;br&gt;&#xA;तदस्य हरति प्रज्ञां वायुर्नावमिवाम्भसि ॥&#x9;067c&lt;br&gt;&#xA;तस्माद्यस्य महाबाहो निगृहीतानि सर्वशः ।&#x9;068a&lt;br&gt;&#xA;इन्द्रियाणीन्द्रियार्थेभ्यस्तस्य प्रज्ञा प्रतिष्ठिता ॥&#x9;068c&lt;br&gt;&#xA;या निशा सर्वभूतानां तस्यां जागर्ति संयमी ।&#x9;069a&lt;br&gt;&#xA;यस्यां जाग्रति भूतानि सा निशा पश्यतो मुनेः ॥&#x9;069c&lt;br&gt;&#xA;आपूर्यमाणमचलप्रतिष्ठं समुद्रमापः प्रविशन्ति यद्वत् ।&#x9;070a&lt;br&gt;&#xA;तद्वत्कामा यं प्रविशन्ति सर्वे स शान्तिमाप्नोति न कामकामी ॥&#x9;070c&lt;br&gt;&#xA;विहाय कामान्यः सर्वान्पुमांश्चरति निःस्पृहः ।&#x9;071a&lt;br&gt;&#xA;निर्ममो निरहङ्कारः स शान्तिमधिगच्छति ॥&#x9;071c&lt;br&gt;&#xA;एषा ब्राह्मी स्थितिः पार्थ नैनां प्राप्य विमुह्यति ।&#x9;072a&lt;br&gt;&#xA;स्थित्वास्यामन्तकालेऽपि ब्रह्म निर्वाणमृच्छति ॥ ॥&#x9;072c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/027/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/027/</guid>
      <description>&lt;p&gt;अध्यायः 027&lt;/p&gt;&#xA;&lt;p&gt;सप्तविंशोऽध्यायः ॥ भगवद्गीताध्यायः ॥ 3 ॥&#xA;अर्जुन उवाच &#x9;001&lt;br&gt;&#xA;ज्यायसी चेत्कर्मणस्ते मता बुद्धिर्जनार्दन ।&#x9;001a&lt;br&gt;&#xA;तत्किं कर्मणि घोरे मां नियोजयसि केशव ॥&#x9;001c&lt;br&gt;&#xA;व्यामिश्रेणेव वाक्येन बुद्धिं मोहयसीव मे ।&#x9;002a&lt;br&gt;&#xA;तदेकं वद निश्चित्य येन श्रेयोऽहमाप्नुयाम् ॥&#x9;002c&lt;br&gt;&#xA;श्रीभगवानुवाच &#x9;003&lt;br&gt;&#xA;लोकेऽस्मिन्द्विविधा निष्ठा पुरा प्रोक्ता मयाऽनघ ।&#x9;003a&lt;br&gt;&#xA;ज्ञानयोगेन साङ्ख्यानां कर्मयोगेन योगिनाम् ॥&#x9;003c&lt;br&gt;&#xA;न कर्मणामनारम्भान्नैष्कर्म्यं पुरुषोऽश्नुते ।&#x9;004a&lt;br&gt;&#xA;न च सन्न्यसनादेव सिद्धिं समधिगच्छति ॥&#x9;004c&lt;br&gt;&#xA;न हि कश्चित्क्षणमपि जातु तिष्ठत्यकर्मकृत् ।&#x9;005a&lt;br&gt;&#xA;कार्यते ह्यवशः कर्म सर्वः प्रकृतिजैर्गुणैः ॥&#x9;005c&lt;br&gt;&#xA;कर्मेन्द्रियाणि संयम्य य आस्ते मनसा स्मरन् ।&#x9;006a&lt;br&gt;&#xA;इन्द्रियार्थान्विमूढात्मा मिथ्याचाराः स उच्यते ॥&#x9;006c&lt;br&gt;&#xA;यस्त्विन्द्रियाणि पनसा नियम्यारमभतेऽर्जुन ।&#x9;007a&lt;br&gt;&#xA;कर्मेन्द्रियैः कर्मयोगमसक्तः स विशिष्यते ॥&#x9;007c&lt;br&gt;&#xA;नियतं कुरु कर्म त्वं ज्यायो ह्यकर्मणः ।&#x9;008a&lt;br&gt;&#xA;शरीरयात्रापि च ते न प्रसिद्ध्येदकर्मणः ॥&#x9;008c&lt;br&gt;&#xA;यज्ञार्थात्कर्मणोऽन्यत्र लोकोऽयं कर्मबन्धनः ।&#x9;009a&lt;br&gt;&#xA;तदर्थं कर्म कौन्तेय मुक्तसङ्गः समाचर ॥&#x9;009c&lt;br&gt;&#xA;सहयज्ञाः प्रजाः सृष्ट्वा पुरोवाच प्रजापतिः ।&#x9;010a&lt;br&gt;&#xA;अनेन प्रसविष्यध्वमेष वोऽस्त्विष्टकामधुक् ॥&#x9;010c&lt;br&gt;&#xA;देवान्भावयताऽनेन ते देवा भावयन्तु वः ।&#x9;011a&lt;br&gt;&#xA;परस्परं भावयन्तः श्रेयः परमवाप्स्यथ ॥&#x9;011c&lt;br&gt;&#xA;इष्टान्भोगान्हि वो देवा दास्यन्ते यज्ञभाविताः ।&#x9;012a&lt;br&gt;&#xA;तैर्दत्तानप्रदायैभ्यो यो भुङ्क्ते स्तेन एव सः ॥&#x9;012c&lt;br&gt;&#xA;यज्ञशिष्टाशिनः सन्तो मुच्यन्ते सर्वकिल्बिषैः ।&#x9;013a&lt;br&gt;&#xA;भुञ्जते ते त्वघं पापा ये पचन्त्यात्मकारणात् ॥&#x9;013c&lt;br&gt;&#xA;अन्नाद्भवन्ति भूतानि पर्जन्यादन्नसम्भवः ।&#x9;014a&lt;br&gt;&#xA;यज्ञाद्भवति पर्जन्यो यज्ञः कर्मसमुद्भवः ॥&#x9;014c&lt;br&gt;&#xA;कर्म ब्रह्मोद्भवं विद्धि ब्रह्माऽक्षरसमुद्भवम् ।&#x9;015a&lt;br&gt;&#xA;तस्मात्सर्वगतं ब्रह्म नित्यं यज्ञे प्रतिष्ठितम् ॥&#x9;015c&lt;br&gt;&#xA;एवं प्रवर्तितं चक्रं नानुवर्तयतीह यः ।&#x9;016a&lt;br&gt;&#xA;अघायुरिन्द्रियारामो मोघं पार्थ स जीवति ॥&#x9;016c&lt;br&gt;&#xA;यस्त्वात्मरतिरेव स्यादात्मतृप्तश्च मानवः ।&#x9;017a&lt;br&gt;&#xA;आत्मन्येव च सन्तुष्टस्तस्य कार्यं न विद्यते ॥&#x9;017c&lt;br&gt;&#xA;नैव तस्य कृतेनार्थो नाकृतेनेह कश्चन ।&#x9;018a&lt;br&gt;&#xA;न चास्य सर्वभूतेषु कश्चिदर्थव्यपाश्रयः ॥&#x9;018c&lt;br&gt;&#xA;तस्मादसक्तः सततं कार्यं कर्म समाचर ।&#x9;019a&lt;br&gt;&#xA;असक्तो ह्याचरन्कर्म परमाप्नोति पूरुषः ॥&#x9;019c&lt;br&gt;&#xA;कर्मणैव हि संसिद्धिमास्थिता जनकादयः ।&#x9;020a&lt;br&gt;&#xA;लोकसङ्ग्रहमेवापि सम्पश्यन्कर्तुमर्हसि ॥&#x9;020c&lt;br&gt;&#xA;यद्यदाचरति श्रेष्ठस्तत्तदेवेतरो जनः ।&#x9;021a&lt;br&gt;&#xA;स यत्प्रमाणं कुरुते लोकस्तदनुवर्तते ॥&#x9;021c&lt;br&gt;&#xA;न मे पार्थास्ति कर्तव्यं त्रिषु लोकेषु किञ्चन ।&#x9;022a&lt;br&gt;&#xA;नानवाप्तमवाप्तव्यं वर्त एव च कर्मणि ॥&#x9;022c&lt;br&gt;&#xA;यदि ह्यहं न वर्तेयं जातु कर्मण्यतन्द्रितः ।&#x9;023a&lt;br&gt;&#xA;मम वर्त्मानुवर्तन्ते मनुष्याः पार्थ सर्वशः ॥&#x9;023c&lt;br&gt;&#xA;उत्सीदेयुरिमे लोका न कुर्यां कर्म चेदहम् ।&#x9;024a&lt;br&gt;&#xA;सङ्करस्य च कर्ता स्यामुपहन्यामिमाः प्रजाः ॥&#x9;024c&lt;br&gt;&#xA;सक्ताः कर्मण्यविद्वांसो यथा कुर्वन्ति भारत ।&#x9;025a&lt;br&gt;&#xA;कुर्याद्विद्वांस्तथाऽसक्तश्चिकीर्षुर्लोकसङ्ग्रहम् ॥&#x9;025c&lt;br&gt;&#xA;न बुद्धिभेदं जनयेदज्ञानां कर्मसङ्गिनाम् ।&#x9;026a&lt;br&gt;&#xA;जोषयेत्सर्वकर्माणि विद्वान्युक्तः समाचरन् ॥&#x9;026c&lt;br&gt;&#xA;प्रकृतेः क्रियमाणानि गुणैः कर्माणि सर्वशः ।&#x9;027a&lt;br&gt;&#xA;अहङ्कारविमूढात्मा कर्ताहमिति मन्यते ॥&#x9;027c&lt;br&gt;&#xA;तत्त्ववित्तु महाबाहो गुणकर्मविभागयोः ।&#x9;028a&lt;br&gt;&#xA;गुणाऽगुणेषु वर्तन्त इति मत्वा न सज्जते ॥&#x9;028c&lt;br&gt;&#xA;प्रकृतेर्गुणसम्मूढाः सज्जन्ते गुणकर्मसु ।&#x9;029a&lt;br&gt;&#xA;तानकृत्स्नविदो मन्दान्कृत्स्नविन्न विचालयेत् ॥&#x9;029c&lt;br&gt;&#xA;मयि सर्वाणि कर्माणि सन्न्यस्याध्यात्मचेतसा ।&#x9;030a&lt;br&gt;&#xA;निराशीर्निर्ममो भूत्वा युध्यस्व विगतज्वरः ॥&#x9;030c&lt;br&gt;&#xA;ये मे मतमिदं नित्यमनुतिष्ठन्ति मानवाः ।&#x9;031a&lt;br&gt;&#xA;श्रद्धावन्तोऽनसूयन्तो मुच्यन्ते तेऽपि कर्मभिः ॥&#x9;031c&lt;br&gt;&#xA;ये त्वेतदभ्यसूयन्तो नानुतिष्ठन्ति मे मतम् ।&#x9;032a&lt;br&gt;&#xA;सर्वज्ञानविमूढांस्तान्विद्धि नष्टानचेतसः ॥&#x9;032c&lt;br&gt;&#xA;सदृशं चेष्टते स्वस्याः प्रकृतेर्ज्ञानवानपि ।&#x9;033a&lt;br&gt;&#xA;प्रकृतिं यान्ति भूतानि निग्रहः किं करिष्यति ॥&#x9;033c&lt;br&gt;&#xA;इन्द्रियस्येन्द्रियस्यार्थे रागद्वेषौ व्यवस्थितौ ।&#x9;034a&lt;br&gt;&#xA;तयोर्न वशमागच्छेत्तौ ह्यस्य परिपन्थिनौ ॥&#x9;034c&lt;br&gt;&#xA;श्रेयान्स्वधर्मो विगुणः परधर्मात्स्वनुष्ठितात् ।&#x9;035a&lt;br&gt;&#xA;स्वधर्मे निधनं श्रेयः परधर्मो भयावहः ॥&#x9;035c&lt;br&gt;&#xA;अर्जुन उवाच &#x9;036&lt;br&gt;&#xA;अथ केन प्रयुक्तोऽयं पापं चरति पूरुषः ।&#x9;036a&lt;br&gt;&#xA;अनिच्छन्नपि वार्ष्णेय बलादिव नियोजितः ॥&#x9;036c&lt;br&gt;&#xA;श्रीभगवानुवाच &#x9;037&lt;br&gt;&#xA;काम एष क्रोध एष रजोगुणसमुद्भवः ।&#x9;037a&lt;br&gt;&#xA;महाशनो महापाप्मा विद्ध्येनमिह वैरिणम् ॥&#x9;037c&lt;br&gt;&#xA;धूमेनाव्रियते वह्निर्यथाऽऽदर्शो मलेन च ।&#x9;038a&lt;br&gt;&#xA;यथोल्बेनावृतो गर्भस्तथा तेनेदमावृतम् ॥&#x9;038c&lt;br&gt;&#xA;आवृतं ज्ञानमेतेन ज्ञानिनो नित्यवैरिणा ।&#x9;039a&lt;br&gt;&#xA;कामरूपेण कौन्तेय दुष्पूरेणानलेन च ॥&#x9;039c&lt;br&gt;&#xA;इन्द्रियाणि मनो बुद्धिरस्याधिष्ठानमुच्यते ।&#x9;040a&lt;br&gt;&#xA;एतैर्विमोहयत्येष ज्ञानमावृत्त्य देहिनम् ॥&#x9;040c&lt;br&gt;&#xA;तस्मात्त्वमिन्द्रियाण्यादौ नियम्य भरतर्षभ ।&#x9;041a&lt;br&gt;&#xA;पाप्मानं प्रजहि ह्येनं ज्ञानविज्ञाननाशनम् ॥&#x9;041c&lt;br&gt;&#xA;इन्द्रियामि पराण्याहुरिन्द्रियेभ्यः परं मनः ।&#x9;042a&lt;br&gt;&#xA;मनसस्तु परा बुद्धिर्यो बुद्धेः परतस्तु सः ॥&#x9;042c&lt;br&gt;&#xA;एवं बुद्धेः परं बुद्ध्वा संस्तभ्यात्मानमात्मना ।&#x9;043a&lt;br&gt;&#xA;जहि शत्रुं महाबाहो कामरूपं दुरासदम् ॥ ॥&#x9;043c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/028/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/028/</guid>
      <description>&lt;p&gt;अध्यायः 028&lt;/p&gt;&#xA;&lt;p&gt;अष्टाविंशोऽध्यायः ॥ भगवद्गीताध्यायः ॥ 4 ॥&#xA;श्रीभगवानुवाच &#x9;001&lt;br&gt;&#xA;इमं विवस्वते योगं प्रोक्तवानहमव्ययम् ।&#x9;001a&lt;br&gt;&#xA;विवस्वान्मनवे प्राह मनुरिक्ष्वाकवेऽब्रवीत् ॥&#x9;001c&lt;br&gt;&#xA;एवं परम्पराप्राप्तमिमं राजर्षयोऽविदुः ।&#x9;002a&lt;br&gt;&#xA;स कालेनेह महता योगो नष्टः परन्तप ॥&#x9;002c&lt;br&gt;&#xA;स एवायं मया तेऽद्य योगः प्रोक्तः पुरातनः ।&#x9;003a&lt;br&gt;&#xA;भक्तोऽसि मे सखा चेति रहस्यं ह्येतदुत्तमम् ॥&#x9;003c&lt;br&gt;&#xA;अर्जुन उवाच &#x9;004&lt;br&gt;&#xA;अपरं भवतो जन्म परं जन्म विवस्वतः ।&#x9;004a&lt;br&gt;&#xA;कथमेतद्विजानीयां त्वमादौ प्रोक्तवानिति ॥&#x9;004c&lt;br&gt;&#xA;श्रीभगवानुवाच &#x9;005&lt;br&gt;&#xA;बहूनि मे व्यतीतानि जन्मानि तव चार्जुन ।&#x9;005a&lt;br&gt;&#xA;तान्यहं वेद सर्वाणि न त्वं वेत्थ परन्तप ॥&#x9;005c&lt;br&gt;&#xA;अजोऽपि सन्नव्ययात्मा भूतानामीश्वरोऽपि सन् ।&#x9;006a&lt;br&gt;&#xA;प्रकृतिं स्वामधिष्ठाय सम्भवाम्यात्ममायया ॥&#x9;006c&lt;br&gt;&#xA;यदा यदा हि धर्मस्य ग्लानिर्भवति भारत ।&#x9;007a&lt;br&gt;&#xA;अभ्युत्थानमधर्मस्य तदाऽऽत्मानं सृजाम्यहम् ॥&#x9;007c&lt;br&gt;&#xA;परित्राणाय साधूनां विनाशाय च दुष्कृताम् ।&#x9;008a&lt;br&gt;&#xA;धर्मसंस्थापनार्थाय सम्भवामि युगे युगे ॥&#x9;008c&lt;br&gt;&#xA;जन्म कर्म च मे दिव्यमेवं यो वेत्ति तत्त्वतः ।&#x9;009a&lt;br&gt;&#xA;त्वक्त्वा देहं पुनर्जन्म नैति मामेति सोऽर्जुन ॥&#x9;009c&lt;br&gt;&#xA;वीतरागभयक्रोधा मन्मया मामुपाश्रिताः ।&#x9;010a&lt;br&gt;&#xA;बहवो ज्ञानतपसा पूता मद्भावमागताः ॥&#x9;010c&lt;br&gt;&#xA;ये यथा मां प्रपद्यन्ते तांस्तथैव भजाम्यहम् ।&#x9;011a&lt;br&gt;&#xA;मम वर्त्मानुवर्तन्ते मनुष्याः पार्थ सर्वशः ॥&#x9;011c&lt;br&gt;&#xA;काङ्क्षन्तः कर्मणां सिद्धिं यजन्त इह देवताः ।&#x9;012a&lt;br&gt;&#xA;क्षिप्रं हि मानुषे लोके सिद्धिर्भवति कर्मजा ॥&#x9;012c&lt;br&gt;&#xA;चातुर्वर्ण्यं मया सृष्टं गुणकर्मविभागशः ।&#x9;013a&lt;br&gt;&#xA;तस्य कर्तारमपि मां विद्ध्यकर्तारमव्ययम् ॥&#x9;013c&lt;br&gt;&#xA;न मां कर्माणि लिम्पन्ति न मे कर्मफले स्पृहा ।&#x9;014a&lt;br&gt;&#xA;इति मां योऽभिजानाति कर्मभिर्न स बध्यते ॥&#x9;014c&lt;br&gt;&#xA;एवं ज्ञात्वा कृतं कर्म पूर्वैरपि मुमुक्षुभिः ।&#x9;015a&lt;br&gt;&#xA;कुरु कर्मैव तस्मात्त्वं पूर्वैः पूर्वतरं कृतम् ॥&#x9;015c&lt;br&gt;&#xA;किं कर्म किमकर्मेति कवयोऽप्यत्र मोहिताः ।&#x9;016a&lt;br&gt;&#xA;तत्ते कर्म प्रवक्ष्यामि यज्ज्ञात्वा मोक्ष्यसेऽशुभात् ॥&#x9;016c&lt;br&gt;&#xA;कर्मणो ह्यपि बोद्धव्यं बोद्धव्यं च विकर्मणः ।&#x9;017a&lt;br&gt;&#xA;अकर्मणश्च बोद्धव्यं गहना कर्मणो गतिः ॥&#x9;017c&lt;br&gt;&#xA;कर्मण्यकर्म यः पश्येदकर्मणि च कर्म यः ।&#x9;018a&lt;br&gt;&#xA;स बुद्धिमान्मनुष्येषु स युक्तः कृत्स्नकर्मकृत् ॥&#x9;018c&lt;br&gt;&#xA;यस्य सर्वे समारम्भाः कामसङ्कल्पवर्जिताः ।&#x9;019a&lt;br&gt;&#xA;ज्ञानाग्निदग्धकर्माणं तमाहुः पण्डितं बुधाः ॥&#x9;019c&lt;br&gt;&#xA;त्यक्त्वा कर्मफलासङ्गं नित्यतृप्तो निराश्रयः ।&#x9;020a&lt;br&gt;&#xA;कर्मण्यभिप्रवृत्तोऽपि नैव किञ्चित्करोति सः ॥&#x9;020c&lt;br&gt;&#xA;निराशीर्यतचित्तात्मा त्यक्तसर्वपरिग्रहः ।&#x9;021a&lt;br&gt;&#xA;शारीरं केवलं कर्म कुर्वन्नाप्नोति किल्बिषम् ॥&#x9;021c&lt;br&gt;&#xA;यदृच्छालाभसन्तुष्टो द्वन्द्वातीतो विमत्सरः ।&#x9;022a&lt;br&gt;&#xA;समः सिद्धावसिद्धौ च कृत्वापि न निबध्यते ॥&#x9;022c&lt;br&gt;&#xA;गतसङ्गस्य मुक्तस्य ज्ञानावस्थितचेतसः ।&#x9;023a&lt;br&gt;&#xA;यज्ञायाचरतः कर्म समग्रं प्रविलीयते ॥&#x9;023c&lt;br&gt;&#xA;ब्रह्मार्पणं ब्रह्म हविर्ब्रह्माग्नौ ब्रह्मणा हुतम् ।&#x9;024a&lt;br&gt;&#xA;ब्रह्मैव तेन गन्तव्यं ब्रह्म कर्म समाधिना ॥&#x9;024c&lt;br&gt;&#xA;दैवमेवापरे यज्ञं योगिनः पर्युपासते ।&#x9;025a&lt;br&gt;&#xA;ब्रह्माग्नावपरे यज्ञं यज्ञेनैवोपजुह्वति ॥&#x9;025c&lt;br&gt;&#xA;श्रोत्रादीनीन्द्रियाण्यन्ये संयमाग्निषु जुह्वति ।&#x9;026a&lt;br&gt;&#xA;शब्दादीन्विषयानन्य इन्द्रियाग्निषु जुह्वति ॥&#x9;026c&lt;br&gt;&#xA;सर्वाणीन्द्रियकर्माणि प्राणकर्माणि चापरे ।&#x9;027a&lt;br&gt;&#xA;आत्मसंयमयोगाग्नौ जुह्वति ज्ञानदीपिते ॥&#x9;027c&lt;br&gt;&#xA;द्रव्ययज्ञास्तपोयज्ञा योगयज्ञास्तथापरे ।&#x9;028a&lt;br&gt;&#xA;स्वाध्यायज्ञानयज्ञाश्च यतयः संशितव्रताः ॥&#x9;028c&lt;br&gt;&#xA;अपाने जुह्वति प्राणं प्राणेऽपानं तथाऽपरे ।&#x9;029a&lt;br&gt;&#xA;प्राणापानगती रुद्ध्वा प्राणायामपरायणाः ॥&#x9;029c&lt;br&gt;&#xA;अपरे नियताहाराः प्राणान्प्राणेषु जुह्वति ।&#x9;030a&lt;br&gt;&#xA;सर्वेऽप्येते यज्ञविदो यज्ञक्षपितकल्मषाः ॥&#x9;030c&lt;br&gt;&#xA;यज्ञशिष्टामृतभुजो यान्ति ब्रह्म सनातनम् ।&#x9;031a&lt;br&gt;&#xA;नायं लोकोऽस्त्ययज्ञस्य कुतोऽन्यः कुरुसत्तम ॥&#x9;031c&lt;br&gt;&#xA;एवं बहुविधा यज्ञा वितता ब्रह्मणो मुखे ।&#x9;032a&lt;br&gt;&#xA;कर्मजान्विद्धि तान्सर्वानेवं ज्ञात्वा विमोक्ष्यसे ॥&#x9;032c&lt;br&gt;&#xA;श्रेयान्द्रव्यमयाद्यजाज्ज्ञानयज्ञः परन्तप ।&#x9;033a&lt;br&gt;&#xA;सर्वं कर्माखिलं पार्थ ज्ञाने परिसमाप्यते ॥&#x9;033c&lt;br&gt;&#xA;तद्विद्धि प्रणिपातेन परिप्रश्नेन सेवया ।&#x9;034a&lt;br&gt;&#xA;उपदेक्ष्यन्ति ते ज्ञानं ज्ञानिनस्तत्त्वदर्शिनः ॥&#x9;034c&lt;br&gt;&#xA;यज्ज्ञात्वा न पुनर्मोहमेवं यास्यसि पाण्डव ।&#x9;035a&lt;br&gt;&#xA;येन भूतान्यशेषेण द्रक्ष्यस्यात्मन्यथो मयि ॥&#x9;035c&lt;br&gt;&#xA;अपि चेदसि पापेभ्यः सर्वेभ्यः पापकृत्तमः ।&#x9;036a&lt;br&gt;&#xA;सर्वं ज्ञानप्लवेनैव वृजिनं सन्तरिष्यसि ॥&#x9;036c&lt;br&gt;&#xA;यथैधांसि समिद्धोऽग्निर्भस्मसात्कुरुतेऽर्जुन ।&#x9;037a&lt;br&gt;&#xA;ज्ञानाग्निः सर्वकर्माणि भस्मसात्कुरुते तथा ॥&#x9;037c&lt;br&gt;&#xA;न हि ज्ञानेन सदृशं पवित्रमिह विद्यते ।&#x9;038a&lt;br&gt;&#xA;तत्स्वयं योगसंसिद्धः कालेनात्मनि विन्दति ॥&#x9;038c&lt;br&gt;&#xA;श्रद्धावाल्ँलभते ज्ञानं तत्परः संयतेन्द्रियः ।&#x9;039a&lt;br&gt;&#xA;ज्ञानं लब्ध्वा परां शान्तिमचिरेणाधिगच्छति ॥&#x9;039c&lt;br&gt;&#xA;अज्ञश्चाश्रद्दधानश्च संशयात्मा विनश्यति ।&#x9;040a&lt;br&gt;&#xA;नायं लोकोऽस्ति न परो न सुखं संशयात्मनः ॥&#x9;040c&lt;br&gt;&#xA;योगसन्न्यस्तकर्माणं ज्ञानसञ्छिन्नसंशयम् ।&#x9;041a&lt;br&gt;&#xA;आत्मवन्तं न कर्माणि निबध्नन्ति धनञ्जय ॥&#x9;041c&lt;br&gt;&#xA;तस्मादज्ञानसम्भूतं हृत्स्थं ज्ञानासिनाऽऽत्मनः ।&#x9;042a&lt;br&gt;&#xA;छित्त्वैनं संशयं योगमातिष्ठोत्तिष्ठ भारत ॥ ॥&#x9;042c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/029/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/029/</guid>
      <description>&lt;p&gt;अध्यायः 029&lt;/p&gt;&#xA;&lt;p&gt;एकोनत्रिंशोऽध्यायः ॥ भगवद्गीताध्यायः ॥ 5 ॥&#xA;अर्जुन उवाच &#x9;001&lt;br&gt;&#xA;सन्न्यासं कर्मणां कृष्ण पुनर्योगं च शंससि ।&#x9;001a&lt;br&gt;&#xA;यच्छ्रेय एतयोरेकं तन्मे ब्रूहि सुनिश्चितम् ॥&#x9;001c&lt;br&gt;&#xA;श्रीभगवानुवाच &#x9;002&lt;br&gt;&#xA;सन्न्यासः कर्मयोगश्च निःश्रेयसकरावुभौ ।&#x9;002a&lt;br&gt;&#xA;तयोस्तु कर्मसन्न्यासात्कर्मयोगो विशिष्यते ॥&#x9;002c&lt;br&gt;&#xA;ज्ञेयः स नित्यसन्न्यासी यो न द्वेष्टि न काङ्क्षति ।&#x9;003a&lt;br&gt;&#xA;निर्द्वन्द्वो हि महाबाहो सुखं बन्धात्प्रमुच्यते ॥&#x9;003c&lt;br&gt;&#xA;साङ्ख्ययोगौ पृथग्बालाः प्रवदन्ति न पण्डिताः ।&#x9;004a&lt;br&gt;&#xA;एकमप्यास्थितः सम्यगुभयोर्विन्दते फलम् ॥&#x9;004c&lt;br&gt;&#xA;यत्साङ्ख्यैः प्राप्यते स्थानं तद्योगैरपि गम्यते ।&#x9;005a&lt;br&gt;&#xA;एकं साङ्ख्यं च योगं च यः पश्यति स पश्यति ॥&#x9;005c&lt;br&gt;&#xA;सन्न्यासस्तु महाबाहो दुःखमाप्तुमयोगतः ।&#x9;006a&lt;br&gt;&#xA;योगयुक्तो मुनिर्ब्रह्म नचिरेणाधिगच्छति ॥&#x9;006c&lt;br&gt;&#xA;योगयुक्तो विशुद्धात्मा विजितात्मा जितेन्द्रियः ।&#x9;007a&lt;br&gt;&#xA;सर्वभूतात्मभूतात्मा कुर्वन्नपि न लिप्यते ॥&#x9;007c&lt;br&gt;&#xA;नैव किञ्चित्करोमीति युक्तो मन्येत तत्त्ववित् ।&#x9;008a&lt;br&gt;&#xA;पश्यञ्शृण्वन्स्पृशञ्जिघ्रन्नश्नन्गच्छन्स्वपन्श्वसन् ॥&#x9;008c&lt;br&gt;&#xA;प्रलपन्विसृजन्गृह्णन्नुन्मिषन्निमिषन्नपि ।&#x9;009a&lt;br&gt;&#xA;इन्द्रियाणीन्द्रियार्थेषु वर्तन्त इति धारयन् ॥&#x9;009c&lt;br&gt;&#xA;ब्रह्मण्याधाय कर्माणि सङ्गं त्यक्त्वा करोति यः ।&#x9;010a&lt;br&gt;&#xA;लिप्यते न स पापेन पद्मपत्रमिवाम्भसा ॥&#x9;010c&lt;br&gt;&#xA;कायेन मनसा बुद्ध्या केवलैरिन्द्रियैरपि ।&#x9;011a&lt;br&gt;&#xA;योगिनः कर्म कुर्वन्ति सङ्गं त्यक्त्वात्मशुद्धये ॥&#x9;011c&lt;br&gt;&#xA;युक्तः कर्मफलं त्यक्त्वा शान्तिमाप्नोति नैष्ठिकीम् ।&#x9;012a&lt;br&gt;&#xA;अयुक्तः कामकारेण फले सक्तो निबध्यते ॥&#x9;012c&lt;br&gt;&#xA;सर्वकर्माणि मनसा सन्न्यस्यास्ते सुखं वशी ।&#x9;013a&lt;br&gt;&#xA;नवद्वारे पुरे देही नैव कुर्वन्न कारयन् ॥&#x9;013c&lt;br&gt;&#xA;न कर्तृत्वं न कर्माणि लोकस्य सृजति प्रभुः ।&#x9;014a&lt;br&gt;&#xA;न कर्मफलसंयोगं स्वभावस्तु प्रवर्तते ॥&#x9;014c&lt;br&gt;&#xA;नादत्ते कस्य चित्पापं न चैव सुकृतं विभुः ।&#x9;015a&lt;br&gt;&#xA;अज्ञानेनावृतं ज्ञानं तेन मुह्यन्ति जन्तवः ॥&#x9;015c&lt;br&gt;&#xA;ज्ञानेन तु तदज्ञानं येषां नाशितमात्मनः ।&#x9;016a&lt;br&gt;&#xA;तेषामादित्यवज्ज्ञानं प्रकाशयति तत्परम् ॥&#x9;016c&lt;br&gt;&#xA;तद्बुद्धयस्तदात्मानस्तन्निष्ठास्तत्परायणाः ।&#x9;017a&lt;br&gt;&#xA;गच्छन्त्यपुनरावृत्तिं ज्ञाननिर्धूतकल्मषाः ॥&#x9;017c&lt;br&gt;&#xA;विद्याविनयसम्पन्ने ब्राह्मणे गवि हस्तिनि ।&#x9;018a&lt;br&gt;&#xA;शुनि चैव श्वपाके च पण्डिताः समदर्शिनः ॥&#x9;018c&lt;br&gt;&#xA;इहैव तैर्जितः सर्गो येषां साम्ये स्थितं मनः ।&#x9;019a&lt;br&gt;&#xA;निर्दोषं हि समं ब्रह्म तस्माद्ब्रह्मणि ते स्थिताः ॥&#x9;019c&lt;br&gt;&#xA;न प्रहृष्येत्प्रियं व्याप्य नोद्विजेत्प्राप्य चाप्रियम् ।&#x9;020a&lt;br&gt;&#xA;स्थिरबुद्धिरसम्मूढो ब्रह्मविद्ब्रह्मणि स्थितः ॥&#x9;020c&lt;br&gt;&#xA;बाह्यस्पर्शेष्वसक्तात्मा विन्दत्यात्मनि यत्सुखम् ।&#x9;021a&lt;br&gt;&#xA;स ब्रह्मयोगयुक्तात्मा सुखमक्षय्यमश्नुते ॥&#x9;021c&lt;br&gt;&#xA;ये हि संस्पर्शजा भोगा दुःखयोनय एव ते ।&#x9;022a&lt;br&gt;&#xA;आद्यन्तवन्तः कौन्तेय न तेषु रमते बुधः ॥&#x9;022c&lt;br&gt;&#xA;शक्नोतीहैव यः सोढुं प्राक्शरीरविमोक्षणात् ।&#x9;023a&lt;br&gt;&#xA;कामक्रोधोद्भवं वेगं स युक्तः स सुखी नरः ॥&#x9;023c&lt;br&gt;&#xA;योऽन्तःसुखोऽन्तरारामस्तथान्तर्ज्योतिरेव यः ।&#x9;024a&lt;br&gt;&#xA;स योगी ब्रह्मनिर्वाणं ब्रह्मभूतोऽधिगच्छति ॥&#x9;024c&lt;br&gt;&#xA;लभन्ते ब्रह्मनिर्वाणमृषयः क्षीणकल्मषाः ।&#x9;025a&lt;br&gt;&#xA;छिन्नद्वैधा यतात्मानः सर्वभूतहिते रताः ॥&#x9;025c&lt;br&gt;&#xA;कामक्रोधवियुक्तानां यतीनां यतचेतसाम् ।&#x9;026a&lt;br&gt;&#xA;अभितो ब्रह्मनिर्वाणं वर्तते विदितात्मनाम् ॥&#x9;026c&lt;br&gt;&#xA;स्पर्शान्कृत्वा बहिर्बाह्यांश्चक्षुश्चैवान्तरे भ्रुवोः ।&#x9;027a&lt;br&gt;&#xA;प्राणापानौ समौ कृत्वा नासाभ्यन्तरचारिणौ ॥&#x9;027c&lt;br&gt;&#xA;यतेन्द्रियमनोबुद्धिर्मुनिर्मोक्षपरायणः ।&#x9;028a&lt;br&gt;&#xA;विगतेच्छाभयक्रोधो यः सदा मुक्त एव सः ॥&#x9;028c&lt;br&gt;&#xA;भोक्तारं यज्ञतपसां सर्वलोकमहेश्वरम् ।&#x9;029a&lt;br&gt;&#xA;सुहृदं सर्वभूतानां ज्ञात्वा मां शान्तिमृच्छति ॥ ॥&#x9;029c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/030/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/030/</guid>
      <description>&lt;p&gt;अध्यायः 030&lt;/p&gt;&#xA;&lt;p&gt;त्रिंशोऽध्यायः ॥ भगवद्गीताध्यायः ॥ 6 ॥&#xA;श्रीभगवानुवाच &#x9;001&lt;br&gt;&#xA;अनाश्रितः कर्मफलं कार्यं कर्म करोति यः ।&#x9;001a&lt;br&gt;&#xA;स सन्न्यासी च योगी च न निरग्निर्न चाक्रियः ॥&#x9;001c&lt;br&gt;&#xA;यं सन्न्यासमिति प्राहुर्योगं तं विद्धि पाण्डव ।&#x9;002a&lt;br&gt;&#xA;न ह्यसन्न्यस्तसङ्कल्पो योगी भवति कश्चन ॥&#x9;002c&lt;br&gt;&#xA;आरुरुक्षोर्मुनेर्योगं कर्म कारणमुच्यते ।&#x9;003a&lt;br&gt;&#xA;योगारूढस्य तस्यैव शमः कारणमुच्यते ॥&#x9;003c&lt;br&gt;&#xA;यदा हि नेन्द्रियार्थेषु न कर्मस्वनुषज्जते ।&#x9;004a&lt;br&gt;&#xA;सर्वसङ्कल्पसन्न्यासी योगारूढस्तदोच्यते ॥&#x9;004c&lt;br&gt;&#xA;उद्धरेदात्मनात्मानं नात्मानमवसादयेत् ।&#x9;005a&lt;br&gt;&#xA;आत्मैव ह्यात्मनो बन्धुरात्मैव रिपुरात्मनः ॥&#x9;005c&lt;br&gt;&#xA;बन्धुरात्माऽऽत्मनस्तस्य येनात्मैवात्मना जितः ।&#x9;006a&lt;br&gt;&#xA;अनात्मनस्तु शत्रुत्वे वर्तेतात्मैव शत्रुवत् ॥&#x9;006c&lt;br&gt;&#xA;जितात्मनः प्रशान्तस्य परमात्मा समाहितः ।&#x9;007a&lt;br&gt;&#xA;शीतोष्णसुखदुःखेषु तथा मानापमानयोः ॥&#x9;007c&lt;br&gt;&#xA;ज्ञानविज्ञानतृप्तात्मा कूटस्थो विजितेन्द्रियः ।&#x9;008a&lt;br&gt;&#xA;युक्त इत्युच्यते योगी समलोष्ठाश्मकाञ्चनः ॥&#x9;008c&lt;br&gt;&#xA;सुहृन्मित्रार्युदासीनमध्यस्थद्वेष्यबन्धुषु ।&#x9;009a&lt;br&gt;&#xA;साधुष्वपि च पापेषु समबुद्धिर्विशिष्यते ॥&#x9;009c&lt;br&gt;&#xA;योगी युञ्जीत सततमात्मानं रहसि स्थितः ।&#x9;010a&lt;br&gt;&#xA;एकाकी यतचित्तात्मा निराशीरपरिग्रहः ॥&#x9;010c&lt;br&gt;&#xA;शुचौ देशे प्रतिष्ठाप्य स्थिरमासनमात्मनः ।&#x9;011a&lt;br&gt;&#xA;नात्युच्छ्रितं नातिनीचं चैलाजिनकुशोत्तरम् ॥&#x9;011c&lt;br&gt;&#xA;तत्रैकाग्रं मनः कृत्वा यतचित्तेन्द्रियक्रियः ।&#x9;012a&lt;br&gt;&#xA;उपविश्यासने युञ्ज्याद्योगमात्मविशुद्धये ॥&#x9;012c&lt;br&gt;&#xA;समं कायशिरोग्रीवं धारयन्नचलं स्थिरः ।&#x9;013a&lt;br&gt;&#xA;सम्प्रेक्ष्य नासिकाग्रं स्वं दिशश्चानवलोकयन् ॥&#x9;013c&lt;br&gt;&#xA;प्रशान्तात्मा विगतभीर्ब्रह्मचारिव्रते स्थितः ।&#x9;014a&lt;br&gt;&#xA;मनः संयम्य मच्चित्तो युक्त आसीत मत्परः ॥&#x9;014c&lt;br&gt;&#xA;युञ्जन्नेवं सदात्मानं योगी नियतमानसः ।&#x9;015a&lt;br&gt;&#xA;शान्तिं निर्वाणपरमां मत्संस्थामधिगच्छति ॥&#x9;015c&lt;br&gt;&#xA;नात्यश्नतस्तु योगोऽस्ति न चैकान्तमनश्नतः ।&#x9;016a&lt;br&gt;&#xA;न चातिस्वप्नशीलस्य जाग्रतो नैव चार्जुन ॥&#x9;016c&lt;br&gt;&#xA;युक्ताहारविहारस्य युक्तचेष्टस्य कर्मसु ।&#x9;017a&lt;br&gt;&#xA;युक्तस्वप्नावबोधस्य योगो भवति दुःखहा ॥&#x9;017c&lt;br&gt;&#xA;यदा विनियतं चित्तमात्मन्येवावतिष्ठते ।&#x9;018a&lt;br&gt;&#xA;निस्पृहः सर्वकामेभ्यो युक्त इत्युच्यते तदा ॥&#x9;018c&lt;br&gt;&#xA;यथा दीपो निवातस्थो नेङ्गते सोपमा स्मृता ।&#x9;019a&lt;br&gt;&#xA;योगिनो यतचित्तस्य युञ्जतो योगमात्मनः ॥&#x9;019c&lt;br&gt;&#xA;यत्रोपरमते चित्तं निरुद्धं योगसेवया ।&#x9;020a&lt;br&gt;&#xA;यत्र चैवात्मनात्मानं पश्यन्नात्मनि तुष्यति ॥&#x9;020c&lt;br&gt;&#xA;मुखमात्यन्तिकं यत्तद्वुद्धिग्राह्यमतीन्द्रियम् ।&#x9;021a&lt;br&gt;&#xA;वेत्ति यत्र न चैवायं स्थितश्चलति तत्त्वतः ॥&#x9;021c&lt;br&gt;&#xA;यं लब्ध्वा चापरं लाभं मन्यते नाधिकं ततः ।&#x9;022a&lt;br&gt;&#xA;यस्मिन्स्थितो न दुःखेन गुरुणापि विचाल्यते ॥&#x9;022c&lt;br&gt;&#xA;तं विद्याद्दुःखसंयोगवियोगं योगसञ्ज्ञितम् ।&#x9;023a&lt;br&gt;&#xA;स निश्चयेन योक्तव्यो योगोऽनिर्विण्णचेतसा ॥&#x9;023c&lt;br&gt;&#xA;सङ्कल्पप्रभवान्कामांस्त्यक्त्वा सर्वानशेषतः ।&#x9;024a&lt;br&gt;&#xA;मनसैवेन्द्रियग्रामं विनियम्य समन्ततः ॥&#x9;024c&lt;br&gt;&#xA;शनैः शनैरुपरमेद्बुद्ध्या धृतिगृहीतया ।&#x9;025a&lt;br&gt;&#xA;आत्मसंस्थं मनः कृत्वा न किञ्चिदपि चिन्तयेत् ॥&#x9;025c&lt;br&gt;&#xA;यतो यतो निश्चरति मनश्चञ्चलमस्थिरम् ।&#x9;026a&lt;br&gt;&#xA;ततस्ततो नियम्यैतदात्मन्येव वशं नयेत् ॥&#x9;026c&lt;br&gt;&#xA;प्रशान्तमनसं ह्येनं योगिनं सुखमुत्तमम् ।&#x9;027a&lt;br&gt;&#xA;उपैति शान्तरजसं ब्रह्मभूतमकल्मषम् ॥&#x9;027c&lt;br&gt;&#xA;युञ्जन्नेवं सदात्मानं योगी विगतकल्मषः ।&#x9;028a&lt;br&gt;&#xA;सुखेन ब्रह्मसंस्पर्शमत्यन्तं सुखमश्नुते ॥&#x9;028c&lt;br&gt;&#xA;सर्वभूतस्थमात्मानं सर्वभूतानि चात्मनि ।&#x9;029a&lt;br&gt;&#xA;ईक्षते योगयुक्तात्मा सर्वत्र समदर्शनः ॥&#x9;029c&lt;br&gt;&#xA;यो मां पश्यति सर्वत्र सर्वं च मयि पश्यति ।&#x9;030a&lt;br&gt;&#xA;तस्याहं न प्रणश्यामि स च मे न प्रणश्यति ॥&#x9;030c&lt;br&gt;&#xA;सर्वभूतस्थितं यो मां भजत्येकत्वमास्थितः ।&#x9;031a&lt;br&gt;&#xA;सर्वथा वर्तमानोऽपि स योगी मयि वर्तते ॥&#x9;031c&lt;br&gt;&#xA;आत्मौपम्येन सर्वत्र समं पश्यति योऽर्जुन ।&#x9;032a&lt;br&gt;&#xA;सुखं वा यदि वा दुःखं स योगी परमो मतः ॥&#x9;032c&lt;br&gt;&#xA;अर्जुन उवाच &#x9;033&lt;br&gt;&#xA;योऽयं योगस्त्वया प्रोक्तः साम्येन मधुसूदन ।&#x9;033a&lt;br&gt;&#xA;एतस्याहं न पश्यामि चञ्चलत्वात्स्थितिं स्थिराम् ॥&#x9;033c&lt;br&gt;&#xA;चञ्चलं हि मनः कृष्ण प्रमाथि बलवद्दृढम् ।&#x9;034a&lt;br&gt;&#xA;तस्याहं निग्रहं मन्ये वायोरिव सुदुष्करम् ॥&#x9;034c&lt;br&gt;&#xA;श्रीभगवानुवाच &#x9;035&lt;br&gt;&#xA;असंशयं महाबाहो मनो दुर्निग्रहं चलम् ।&#x9;035a&lt;br&gt;&#xA;अभ्यासेन तु कौन्तेय वैराग्येण च गृह्यते ॥&#x9;035c&lt;br&gt;&#xA;असंयतात्मना योगो दुष्प्राप इति मे मतिः ।&#x9;036a&lt;br&gt;&#xA;वश्यात्मना तु यतता शक्योऽऽवाप्तुमुपायतः ॥&#x9;036c&lt;br&gt;&#xA;अर्जुन उवाच &#x9;037&lt;br&gt;&#xA;अयतिः श्रद्धयोपेतो योगाच्चलितमानसः ।&#x9;037a&lt;br&gt;&#xA;अप्राप्य योगसंसिद्धिं कां गतिं कृष्ण गच्छति ॥&#x9;037c&lt;br&gt;&#xA;कच्चिन्नोभयविभ्रष्टश्छिन्नाभ्रमिव नश्यति ।&#x9;038a&lt;br&gt;&#xA;अप्रतिष्ठो महाबाहो विमूढो ब्रह्मणः पथि ॥&#x9;038c&lt;br&gt;&#xA;एतन्मे संशयं कृष्ण छेत्तुमर्हस्यशेषतः ।&#x9;039a&lt;br&gt;&#xA;त्वदन्यः संशयस्यास्य छेत्ता न ह्युपपद्यते ॥&#x9;039c&lt;br&gt;&#xA;श्रीभगवानुवाच &#x9;040&lt;br&gt;&#xA;पार्थ नैवेह नामुत्र विनाशस्तस्य विद्यते ।&#x9;040a&lt;br&gt;&#xA;न हि कल्याणकृत्कश्चिद्दुर्गतिं तात गच्छति ॥&#x9;040c&lt;br&gt;&#xA;प्राप्य पुण्यकृतां लोकानुषित्वा शाश्वतीः समाः ।&#x9;041a&lt;br&gt;&#xA;शुचीनां श्रीमतां गेहे योगभ्रष्टोऽभिजायते ॥&#x9;041c&lt;br&gt;&#xA;अथवा योगिनामेव कुले भवति धीमताम् ।&#x9;042a&lt;br&gt;&#xA;एतद्धि दुर्लभतरं लोके जन्म यदीदृशम् ॥&#x9;042c&lt;br&gt;&#xA;तत्र तं बुद्धिसंयोगं लभते पौर्वदेहिकम् ।&#x9;043a&lt;br&gt;&#xA;यतते च ततो भूयः संसिद्धौ कुरुनन्दन ॥&#x9;043c&lt;br&gt;&#xA;पूर्वाभ्यासेन तेनैव ह्रियते ह्यवशोऽपि सः ।&#x9;044a&lt;br&gt;&#xA;जिज्ञासुरपि योगस्य शब्दब्रह्मातिवर्तते ॥&#x9;044c&lt;br&gt;&#xA;प्रयत्नाद्यतमानस्तु योगी संशुद्धकिल्बिषः ।&#x9;045a&lt;br&gt;&#xA;अनेकजन्मसंसिद्धस्ततो याति परां गतिम् ॥&#x9;045c&lt;br&gt;&#xA;तपस्विभ्योऽधिको योगी ज्ञानिभ्योपि मतोऽधिकः ।&#x9;046a&lt;br&gt;&#xA;कर्मिभ्यश्चाधिको योगी तस्माद्योगी भवार्जुन ॥&#x9;046c&lt;br&gt;&#xA;योगिनामपि सर्वेषां मद्गतेनान्तरात्मना ।&#x9;047a&lt;br&gt;&#xA;श्रद्धावान्भजते यो मां स मे युक्ततमो मतः ॥ ॥&#x9;047c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/031/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/031/</guid>
      <description>&lt;p&gt;अध्यायः 031&lt;/p&gt;&#xA;&lt;p&gt;एकत्रिंशोऽध्यायः ॥ भगवद्गीताध्यायः ॥ 7 ॥&#xA;श्रीभगवानुवाच &#x9;001&lt;br&gt;&#xA;मय्यासक्तमनाः पार्थ योगं युञ्जन्मदाश्रयः ।&#x9;001a&lt;br&gt;&#xA;असंशयं समग्रं मां यथा ज्ञास्यसि तच्छृणु ॥&#x9;001c&lt;br&gt;&#xA;ज्ञानं तेऽहं सविज्ञानमिदं वक्ष्याम्यशेषतः ।&#x9;002a&lt;br&gt;&#xA;यज्ज्ञात्वा नेह भूयोऽन्यज्ज्ञातव्यमवशिष्यते ॥&#x9;002c&lt;br&gt;&#xA;मनुष्याणां सहस्रेषु कश्चिद्यतति सिद्धये ।&#x9;003a&lt;br&gt;&#xA;यततामपि सिद्धानां कश्चिन्मां वेत्ति तत्त्वतः ॥&#x9;003c&lt;br&gt;&#xA;भूमिरापोऽनलो वायुः खं मनो बुद्धिरेव च ।&#x9;004a&lt;br&gt;&#xA;अहङ्कार इतीयं मे भिन्ना प्रकृतिरष्टधा ॥&#x9;004c&lt;br&gt;&#xA;अपरेयमितस्त्वन्यां प्रकृतिं विद्धि मे पराम् ।&#x9;005a&lt;br&gt;&#xA;जीवभूतां महाबाहो ययेदं धार्यते जगत् ॥&#x9;005c&lt;br&gt;&#xA;एतद्योनीनि भूतानि सर्वाणीत्युपधारय ।&#x9;006a&lt;br&gt;&#xA;अहं कृत्स्नस्य जगतः प्रभवः प्रलयस्तथा ॥&#x9;006c&lt;br&gt;&#xA;मत्तः परतरं नान्यत्किञ्चिदस्ति धनञ्जय ।&#x9;007a&lt;br&gt;&#xA;मयि सर्वमिदं प्रोतं सूत्रे मणिगणा इव ॥&#x9;007c&lt;br&gt;&#xA;रसोऽहमप्सु कौन्तेय प्रभाऽस्मि शशिसूर्ययोः ॥&#x9;008a&lt;br&gt;&#xA;प्रणवः सर्ववेदेषु शब्दः खे पौरुषं नृषु ॥&#x9;008c&lt;br&gt;&#xA;पुण्यो गन्धः पृथिव्यां च तेजश्चास्मि विभावसौ ।&#x9;009a&lt;br&gt;&#xA;जीवनं सर्वभूतेषु तपश्चास्मि तपस्विषु ॥&#x9;009c&lt;br&gt;&#xA;बीजं मां सर्वभूतानां विद्धि पार्थ सनातनम् ।&#x9;010a&lt;br&gt;&#xA;बुद्धिर्बुद्धिमतामस्मि तेजस्तेजस्विनामहम् ॥&#x9;010c&lt;br&gt;&#xA;बलं बलवतां चाहं कामरागविवर्जितम् ।&#x9;011a&lt;br&gt;&#xA;धर्माविरुद्धो भूतेषु कामोऽस्मि भरतर्षभ ॥&#x9;011c&lt;br&gt;&#xA;ये चैव सात्विका भावा राजसास्तामसाश्च ये ।&#x9;012a&lt;br&gt;&#xA;मत्त एवेति तान्विद्धि न त्वहं तेषु ते मयि ॥&#x9;012c&lt;br&gt;&#xA;त्रिभिर्गुणमयैर्भावैरेभिः सर्वमिदं जगत् ।&#x9;013a&lt;br&gt;&#xA;मोहितं नाभिजानाति मामेभ्यः परमव्ययम् ॥&#x9;013c&lt;br&gt;&#xA;दैवी ह्येषा गुणमयी मम माया दुरत्यया ।&#x9;014a&lt;br&gt;&#xA;मामेव ये प्रपद्यन्ते मायामेतां तरन्ति ते ॥&#x9;014c&lt;br&gt;&#xA;न मां तुष्कृतिनो मूढाः प्रपद्यन्ते नराधमाः ।&#x9;015a&lt;br&gt;&#xA;माययाऽपहृतज्ञाना आसुरं भावमाश्रिताः ॥&#x9;015c&lt;br&gt;&#xA;चुत्रर्विधा भजन्ते मां जनाः सुकृतिनोऽर्जुन ।&#x9;016a&lt;br&gt;&#xA;आर्तो जिज्ञासुरर्थार्थी ज्ञानी च भरतर्षभ ॥&#x9;016c&lt;br&gt;&#xA;तेषां ज्ञानी नित्ययुक्त एकभक्तिर्विशिष्यते ।&#x9;017a&lt;br&gt;&#xA;प्रियो हि ज्ञानिनोऽत्यर्थमहं स च मम प्रियः ॥&#x9;017c&lt;br&gt;&#xA;उदाराः सर्व एवैते ज्ञानी त्वात्मैव मे मतम् ।&#x9;018a&lt;br&gt;&#xA;आस्थितः स हि युक्तात्मा मामेवानुत्तमां गतिम् ॥&#x9;018c&lt;br&gt;&#xA;बहूनां जन्मनामन्ते ज्ञानवान्मां प्रपद्यते ।&#x9;019a&lt;br&gt;&#xA;वासुदेवः सर्वमिति स महात्मा सुदुर्लभः ॥&#x9;019c&lt;br&gt;&#xA;कामैस्तैस्तैर्हृतज्ञानाः प्रपद्यन्तेऽन्यदेवताः ।&#x9;020a&lt;br&gt;&#xA;तं तं नियममास्थाय प्रकृत्या नियताः स्वया ॥&#x9;020c&lt;br&gt;&#xA;यो यो यां यां तनुं भक्तः श्रद्धयार्चितुमिच्छति ।&#x9;021a&lt;br&gt;&#xA;तस्य तस्याचलां श्रद्धां तामेव विदधाम्यहम् ॥&#x9;021c&lt;br&gt;&#xA;स तया श्रद्धया युक्तस्तस्याराधनमीहते ।&#x9;022a&lt;br&gt;&#xA;लभते च ततः कामान्मयैव विहितान्हितान् ॥&#x9;022c&lt;br&gt;&#xA;अन्तवत्तु फलं तेषां तद्भवत्यल्पमेधसाम् ।&#x9;023a&lt;br&gt;&#xA;देवान्देवयजो यान्ति मद्भक्ता यान्ति मामपि ॥&#x9;023c&lt;br&gt;&#xA;अव्यक्तं व्यक्तिमापन्नं मन्यन्ते मामबुद्धयः ।&#x9;024a&lt;br&gt;&#xA;परं भावमजानन्तो ममाव्ययमनुत्तमम् ॥&#x9;024c&lt;br&gt;&#xA;नाहं प्रकाशः सर्वस्य योगमायासमावृतः ।&#x9;025a&lt;br&gt;&#xA;मूढोऽयं नाभिजानाति लोको मामजमव्ययम् ॥&#x9;025c&lt;br&gt;&#xA;वेदाहं समतीतानि वर्तमानानि चार्जुन ।&#x9;026a&lt;br&gt;&#xA;भविष्याणि च भूतानि मां तु वेद न कश्चन ॥&#x9;026c&lt;br&gt;&#xA;इच्छाद्वेषसमुत्थेन द्वन्द्वमोहेन भारत ।&#x9;027a&lt;br&gt;&#xA;सर्वभूतानि सम्मोहं सर्गे यान्ति परन्तप ॥&#x9;027c&lt;br&gt;&#xA;येषां त्वन्तगतं पापं जनानां पुण्यकर्मणाम् ।&#x9;028a&lt;br&gt;&#xA;ते द्वन्द्वमोहनिर्मुक्ता भजन्ते मां दृढव्रताः ॥&#x9;028c&lt;br&gt;&#xA;जरामरणमोक्षाय मामाश्रित्य यतन्ति ये ।&#x9;029a&lt;br&gt;&#xA;ते ब्रह्म तद्विदुः कृत्स्नमध्यात्मं कर्म चाखिलम् ॥&#x9;029c&lt;br&gt;&#xA;साधिभूताधिदैवं मां साधियज्ञं च ये विदुः ।&#x9;030a&lt;br&gt;&#xA;प्रयाणकालेऽपि च मां ते विदुर्युक्तचेतसः ॥ ॥&#x9;030c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/032/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/032/</guid>
      <description>&lt;p&gt;अध्यायः 032&lt;/p&gt;&#xA;&lt;p&gt;द्वात्रिंशोऽध्यायः ॥ भगवद्गीताध्यायः ॥ 8 ॥&#xA;अर्जुन उवाच &#x9;001&lt;br&gt;&#xA;किं तद्ब्रह्म किमध्यात्मं किं कर्म पुरुषोत्तम ।&#x9;001a&lt;br&gt;&#xA;अधिभूतं च किं प्रोक्तमधिदैवं किमुच्यते ॥&#x9;001c&lt;br&gt;&#xA;अधियज्ञः कथं कोऽत्र देहेऽस्मिन्मधुसूदन ।&#x9;002a&lt;br&gt;&#xA;प्रयाणकाले च कथं ज्ञेयोऽसि नियतात्मभिः ॥&#x9;002c&lt;br&gt;&#xA;श्रीभगवानुवाच &#x9;003&lt;br&gt;&#xA;अक्षरं ब्रह्म परमं स्वभावोऽध्यात्ममुच्यते ।&#x9;003a&lt;br&gt;&#xA;भूतभावोद्भवकरो विसर्गः कर्मसञ्ज्ञितः ॥&#x9;003c&lt;br&gt;&#xA;अधिभूतं क्षरो भावः पुरुषश्चाधिदैवतम् ।&#x9;004a&lt;br&gt;&#xA;अधियज्ञोऽहमेवात्र देहे देहभृतां वर ॥&#x9;004c&lt;br&gt;&#xA;अन्तकाले च मामेव स्मरन्मुक्त्वा कलेवरम् ।&#x9;005a&lt;br&gt;&#xA;यः प्रयाति स मद्भावं याति नास्त्यत्र संशयः ॥&#x9;005c&lt;br&gt;&#xA;यं यं वापि स्मरन्भावं त्यजत्यन्ते कलेवरम् ।&#x9;006a&lt;br&gt;&#xA;तं तमेवैति कौन्तेय सदा तद्भावभावितः ॥&#x9;006c&lt;br&gt;&#xA;तस्मात्सर्वेषु कालेषु मामनुस्मर युध्य च ।&#x9;007a&lt;br&gt;&#xA;मय्यर्पितमनोबुद्धिर्मामेवैष्यस्यसंशयः ॥&#x9;007c&lt;br&gt;&#xA;अभ्यासयोगयुक्तेन चेतसाऽनान्यगामिना ।&#x9;008a&lt;br&gt;&#xA;परमं पुरुषं दिव्यं याति पार्थानुचिन्तयन् ॥&#x9;008c&lt;br&gt;&#xA;कविं पुराणमनुशासितारमणोरणीयांसमनुस्मरेद्यः ।&#x9;009a&lt;br&gt;&#xA;सर्वस्य धातारमचिन्त्यरूपमादित्यवर्णं तमसः परस्तात् ॥&#x9;009c&lt;br&gt;&#xA;प्रयाणकाले मनसाऽचलेन भक्त्या युक्तो योगबलेन चैव ।&#x9;010a&lt;br&gt;&#xA;भ्रुवोर्मध्ये प्राणमावेश्य सम्यक्स तं परं पुरुषमुपैति दिव्यम् ॥&#x9;010c&lt;br&gt;&#xA;यदक्षरं वेदविदो वदन्ति विशन्ति यद्यतयो वीतरागाः ।&#x9;011a&lt;br&gt;&#xA;यदिच्छन्तो ब्रह्मचर्यं चरन्ति तत्ते पदं सङ्ग्रहेण प्रवक्ष्ये ॥&#x9;011c&lt;br&gt;&#xA;सर्वद्वाराणि संयम्य मनो हृदि निरुध्य च ।&#x9;012a&lt;br&gt;&#xA;मूर्ध्न्याधायात्मनः प्राणमास्थितो योगधारणाम् ॥&#x9;012c&lt;br&gt;&#xA;ओमित्येकाक्षरं ब्रह्म व्याहरन्मामनुस्मरन् ।&#x9;013a&lt;br&gt;&#xA;यः प्रयाति त्यजन्देहं स याति परमां गतिम् ॥&#x9;013c&lt;br&gt;&#xA;अनन्यचेताः सततं यो मां स्मरति नित्यशः ।&#x9;014a&lt;br&gt;&#xA;तस्याहं सुलभः पार्थ नित्ययुक्तस्य योगिनः ॥&#x9;014c&lt;br&gt;&#xA;मामुपेत्य पुनर्जन्म दुःखालयमशाश्वतम् ।&#x9;015a&lt;br&gt;&#xA;नाप्नुवन्ति महात्मानः संसिद्धिं परमां गताः ॥&#x9;015c&lt;br&gt;&#xA;आब्रह्मभुवनाल्लोकाः पुनरावर्तिनोऽर्जुन ।&#x9;016a&lt;br&gt;&#xA;मामुपेत्य तु कौन्तेय पुनर्जन्म न विद्यते ॥&#x9;016c&lt;br&gt;&#xA;सहस्रयुगपर्यन्तमहर्यद्ब्रह्मणो विदुः ।&#x9;017a&lt;br&gt;&#xA;रात्रिं युगसहस्रां तां तेऽहोरात्रविदो जनाः ॥&#x9;017c&lt;br&gt;&#xA;अव्यक्ताद्व्यक्तयः सर्वाः प्रभवन्त्यहरागमे ।&#x9;018a&lt;br&gt;&#xA;रात्र्यागमे प्रलीयन्ते तत्रैवाव्यक्तसञ्ज्ञके ॥&#x9;018c&lt;br&gt;&#xA;भूतग्रामः स एवायं भूत्वा भूत्वा प्रलीयते ।&#x9;019a&lt;br&gt;&#xA;रात्र्यागमेऽवशः पार्थ प्रभवत्यहरागमे ॥&#x9;019c&lt;br&gt;&#xA;परस्तस्मात्तु भावोऽन्यो व्यक्तोऽव्यक्तात्सनातनः ।&#x9;020a&lt;br&gt;&#xA;यः स सर्वेषु भूतेषु नश्यत्सु न विनश्यति ॥&#x9;020c&lt;br&gt;&#xA;अव्यक्तोऽक्षर इत्युक्तस्तमाहुः परमां गतिम् ।&#x9;021a&lt;br&gt;&#xA;यं प्राप्य न निवर्तन्ते तद्धाम परमं मम ॥&#x9;021c&lt;br&gt;&#xA;पुरुषः स परः पार्थ भक्त्या लभ्यस्त्वनन्यया ।&#x9;022a&lt;br&gt;&#xA;यस्यान्तस्थानि भूतानि येन सर्वमिदं ततम् ॥&#x9;022c&lt;br&gt;&#xA;यत्र काले त्वनावृत्तिमावृत्तिं चैव योगिनः ।&#x9;023a&lt;br&gt;&#xA;प्रयाता यान्ति तं कालं वक्ष्यामि भरतर्षभ ॥&#x9;023c&lt;br&gt;&#xA;अग्निर्ज्योतिरहः शुक्लः षण्मासा उत्तरायणम् ।&#x9;024a&lt;br&gt;&#xA;तत्र प्रयाता गच्छन्ति ब्रह्म ब्रह्मविदो जनाः ॥&#x9;024c&lt;br&gt;&#xA;धूमो रात्रिस्तथा कृष्णः षण्मसा दक्षिणायनम् ।&#x9;025a&lt;br&gt;&#xA;तत्र चान्द्रमसं ज्योतिर्योगी प्राप्य निवर्तते ॥&#x9;025c&lt;br&gt;&#xA;शुक्लकृष्णे गती ह्येते जगतः शाश्वते मते ।&#x9;026a&lt;br&gt;&#xA;एकया यात्यनावृत्तिमन्ययाऽऽवर्तते पुनः ॥&#x9;026c&lt;br&gt;&#xA;नैते सृती पार्थ जानन्योगी मुह्यति कश्चन ।&#x9;027a&lt;br&gt;&#xA;तस्मात्सर्वेषु कालेषु योगयुक्तो भवार्जुन ॥&#x9;027c&lt;br&gt;&#xA;वेदेषु यज्ञेषु तपःसु चैव दानेषु यत्पुण्यफलं प्रदिष्टम् ।&#x9;028a&lt;br&gt;&#xA;अत्येति तत्सर्वमिदं विदित्वा योगी परं स्थानमुपैति चाद्यम् ॥ ॥&#x9;028c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/033/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/033/</guid>
      <description>&lt;p&gt;अध्यायः 033&lt;/p&gt;&#xA;&lt;p&gt;त्रयस्त्रिंशोऽध्यायः ॥ भगवद्गीताध्यायः ॥ 9 ॥&#xA;श्रीभगवानुवाच &#x9;001&lt;br&gt;&#xA;इदं तु ते गुह्यतमं प्रवक्ष्याम्यनसूयवे ।&#x9;001a&lt;br&gt;&#xA;ज्ञानं विज्ञानसहितं यज्ज्ञात्वा मोक्ष्यसेऽशुभात् ॥&#x9;001c&lt;br&gt;&#xA;राजविद्या राजगुह्यं पवित्रमिदमुत्तमम् ।&#x9;002a&lt;br&gt;&#xA;प्रत्यक्षावगमं धर्म्यं सुसुखं कर्तुमव्ययम् ॥&#x9;002c&lt;br&gt;&#xA;अश्रद्दधानां पुरुषा धर्मस्यास्य परन्तप ।&#x9;003a&lt;br&gt;&#xA;अप्राप्य मां निवर्तन्ते मृत्युसंसारवर्त्मनि ॥&#x9;003c&lt;br&gt;&#xA;मया ततमिदं सर्वं जगदव्यक्तमूर्तिना ।&#x9;004a&lt;br&gt;&#xA;मत्स्थानि सर्वभूतानि न चाहं तेष्ववस्थितः ॥&#x9;004c&lt;br&gt;&#xA;न च मत्स्थानि भूतानि पश्य मे योगमैश्वरम् ।&#x9;005a&lt;br&gt;&#xA;भूतभृन्न च भूतस्थो ममात्मा भूतभावनः ॥&#x9;005c&lt;br&gt;&#xA;यथाऽऽकाशस्थितो नित्यं वायुः सर्वत्रगो महान् ।&#x9;006a&lt;br&gt;&#xA;तथा सर्वाणि भूतानि मत्स्थानीत्युपधारय ॥&#x9;006c&lt;br&gt;&#xA;सर्वभूतानि कौन्तेय प्रकृतिं यान्ति मामिकाम् ।&#x9;007a&lt;br&gt;&#xA;कल्पक्षये पुनस्तानि कल्पादौ विसृजाम्यहम् ॥&#x9;007c&lt;br&gt;&#xA;प्रकृतिं स्वामवष्टभ्य विसृजामि पुनः पुनः ।&#x9;008a&lt;br&gt;&#xA;भूतग्राममिमं कृत्स्नमवशं प्रकृतेर्वशात् ॥&#x9;008c&lt;br&gt;&#xA;न च मां तानि कर्माणि निबध्नन्ति धनञ्जय ।&#x9;009a&lt;br&gt;&#xA;उदासीनवदासीनमसक्तं तेषु कर्मसु ॥&#x9;009c&lt;br&gt;&#xA;मयाऽऽध्यक्षेण प्रकृतिः सूयते सचराचरम् ।&#x9;010a&lt;br&gt;&#xA;हेतुनाऽनेन कौन्तेय जगद्विपरिवर्तते ॥&#x9;010c&lt;br&gt;&#xA;अवजानन्ति मां मूढा मानुषीं तनुमाश्रितम् ।&#x9;011a&lt;br&gt;&#xA;परं भावमजानन्तो मम भूतमहेश्वरम् ॥&#x9;011c&lt;br&gt;&#xA;मोघाशा मोघकर्माणो मोघज्ञाना विचेतसः ।&#x9;012a&lt;br&gt;&#xA;राक्षसीमासुरीं चैव प्रकृतिं मोहिनीं श्रिताः ॥&#x9;012c&lt;br&gt;&#xA;महात्मानस्तु मां पार्थ दैवीं प्रकृतिमाश्रिताः ।&#x9;013a&lt;br&gt;&#xA;भजन्त्यनन्यमनसो ज्ञात्वा भूतादिमव्ययम् ॥&#x9;013c&lt;br&gt;&#xA;सततं कीर्तयन्तो मां यतन्तश्च दृढव्रताः ।&#x9;014a&lt;br&gt;&#xA;नमस्यन्तश्च मां भक्त्या नित्ययुक्ता उपासते ॥&#x9;014c&lt;br&gt;&#xA;ज्ञानयज्ञेन चाप्यन्ये यजन्तो मामुपासते ।&#x9;015a&lt;br&gt;&#xA;एकत्वेन पृथक्त्वेन बहुधा विश्वतोमुखम् ॥&#x9;015c&lt;br&gt;&#xA;अहं क्रतुरहं यज्ञः स्वधाऽहमहमौषधम् ।&#x9;016a&lt;br&gt;&#xA;मन्त्रोऽहमहमेवाज्यमहमग्निरहं हुतम् ॥&#x9;016c&lt;br&gt;&#xA;पिताऽहमस्य जगतो माता धाता पितामहः ।&#x9;017a&lt;br&gt;&#xA;वेद्यं पवित्रमोङ्कार ऋक् साम यजुरेव च ॥&#x9;017c&lt;br&gt;&#xA;गतिर्भर्ता प्रभुः साक्षी निवासः शरणं सुहृत् ।&#x9;018a&lt;br&gt;&#xA;प्रभवः प्रलयः स्थानं निधानं बीजमव्ययम् ॥&#x9;018c&lt;br&gt;&#xA;तपाम्यहमहं वर्षं निगृह्णाम्युत्सृजामि च ।&#x9;019a&lt;br&gt;&#xA;अमृतं चैव मृत्युश्च सदसच्चाहमर्जुन ॥&#x9;019c&lt;br&gt;&#xA;त्रैविद्या मां सोमपाः पूतपापा यज्ञेरिष्ट्वा स्वर्गतिं प्रार्थयन्ते ।&#x9;020a&lt;br&gt;&#xA;ते पुण्यमासाद्य सुरेन्द्रलोकमश्नन्ति दिव्यान्दिवि देवभोगान् ॥&#x9;020c&lt;br&gt;&#xA;ते तं भुक्त्वा स्वर्गलोकं विशालं क्षीणे पुण्ये मर्त्यलोकं विशन्ति ।&#x9;021a&lt;br&gt;&#xA;एवं त्रयीधर्ममनुप्रपन्ना गतागतं कामकामा लभन्ते ॥&#x9;021c&lt;br&gt;&#xA;अनन्याश्चिन्तयन्तो मां ये जनाः पर्युपासते ।&#x9;022a&lt;br&gt;&#xA;तेषां नित्याभियुक्तानां योगक्षेमं वहाम्यहम् ॥&#x9;022c&lt;br&gt;&#xA;येऽप्यन्यदेवताभक्ता यजन्ते श्रद्धयान्विताः ।&#x9;023a&lt;br&gt;&#xA;तेऽपि मामेव कौन्तेय यजन्त्यविधिपूर्वकम् ॥&#x9;023c&lt;br&gt;&#xA;अहं हि सर्वयज्ञानां भोक्ता च प्रभुरेव च ।&#x9;024a&lt;br&gt;&#xA;न तु मामभिजानन्ति तत्त्वेनातश्च्यवन्ति ते ॥&#x9;024c&lt;br&gt;&#xA;यान्ति देवव्रता देवान्पितॄन्यान्ति पितृव्रताः ।&#x9;025a&lt;br&gt;&#xA;भूतानि यान्ति भूतेज्या यान्ति मद्याजिनोपि माम् ॥&#x9;025c&lt;br&gt;&#xA;पत्रं पुष्पं फलं तोयं यो मे भक्त्या प्रयच्छति ।&#x9;026a&lt;br&gt;&#xA;तदहं भक्त्युपहृतमश्नामि प्रयतात्मनः ॥&#x9;026c&lt;br&gt;&#xA;यत्करोषि यदश्नासि यज्जुहोषि ददासि यत् ।&#x9;027a&lt;br&gt;&#xA;यत्तपस्यसि कौन्तेय तत्कुरुष्व मदर्पणम् ॥&#x9;027c&lt;br&gt;&#xA;शुभाशुभफलैरेवं मोक्ष्यसे कर्मबन्धनैः ।&#x9;028a&lt;br&gt;&#xA;सन्न्यासयोगयुक्तात्मा विमुक्तो मामुपैष्यसि ॥&#x9;028c&lt;br&gt;&#xA;समोऽहं सर्वभूतेषु न मे द्वेष्योऽस्ति न प्रियः ।&#x9;029a&lt;br&gt;&#xA;ये भजन्ति तु मां भक्त्या मयि ते तेषु चाप्यहम् ॥&#x9;029c&lt;br&gt;&#xA;अपि चेत्सुदुराचारो भजते मामनन्यभाक् ।&#x9;030a&lt;br&gt;&#xA;साधुरेव स मन्तव्यः सम्यग्व्यवसितो हि सः ॥&#x9;030c&lt;br&gt;&#xA;क्षिप्रं भवति धर्मात्मा शश्वच्छान्तिं निगच्छति ।&#x9;031a&lt;br&gt;&#xA;कौन्तेय प्रतिजानीहि न मे भक्तः प्रणश्यति ॥&#x9;031c&lt;br&gt;&#xA;मां हि पार्थ व्यपाश्रित्य येऽपि स्युः पापयोनयः ।&#x9;032a&lt;br&gt;&#xA;स्त्रियो वैश्यास्तथा शूद्रास्तेऽपि यान्ति परां गतिम् ॥&#x9;032c&lt;br&gt;&#xA;किं पुनर्ब्राह्मणाः पुण्या भक्ता राजर्षयस्तथा ।&#x9;033a&lt;br&gt;&#xA;अनित्यमसुखं लोकमिमं प्राप्य भजस्व माम् ॥&#x9;033c&lt;br&gt;&#xA;मन्मना भव मद्भक्तो मद्याजी मां नमस्कुरु ।&#x9;034a&lt;br&gt;&#xA;मामेवैष्यसि युक्त्वैवमात्मानं मत्परायणः ॥ ॥&#x9;034c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/034/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/034/</guid>
      <description>&lt;p&gt;अध्यायः 034&lt;/p&gt;&#xA;&lt;p&gt;चतुस्त्रिंशोऽध्यायः ॥ भगवद्गीताध्यायः ॥ 10 ॥&#xA;श्रीभगवानुवाच &#x9;001&lt;br&gt;&#xA;भूय एव महाबाहो शृणु मे परमं वचः ।&#x9;001a&lt;br&gt;&#xA;यत्तेऽहं प्रीयमाणाय वक्ष्यामि हितकाम्यया ॥&#x9;001c&lt;br&gt;&#xA;न मे विदुः सुरगणाः प्रभवं न महर्षयः ।&#x9;002a&lt;br&gt;&#xA;अहमादिर्हि देवानां महर्षीणां च सर्वशः ॥&#x9;002c&lt;br&gt;&#xA;यो मामजमनादिं च वेत्ति लोकमहेश्वरम् ।&#x9;003a&lt;br&gt;&#xA;असम्मूढः स मर्त्येषु सर्वपापैः प्रमुच्यते ॥&#x9;003c&lt;br&gt;&#xA;बुद्धिर्ज्ञानमसम्मोहः क्षमा सत्यं दमः शमः ।&#x9;004a&lt;br&gt;&#xA;सुखं दुःखं भवो भवो भयं चाभयमेव च ॥&#x9;004c&lt;br&gt;&#xA;अहिंसा समता तुष्टिस्तपो दानं यशोऽयशः ।&#x9;005a&lt;br&gt;&#xA;भवन्ति भावा भूतानां मत्त एव पृथग्विधाः ॥&#x9;005c&lt;br&gt;&#xA;महर्षयः सप्त पूर्वे चत्वारो मनवस्तथा ।&#x9;006a&lt;br&gt;&#xA;मद्भाव मानसा जाता येषां लोक इमाः प्रजाः ॥&#x9;006c&lt;br&gt;&#xA;एतां विभूतिं योगं च मम यो वेत्ति तत्त्वतः ।&#x9;007a&lt;br&gt;&#xA;सोऽविकम्पेन योगेन युज्यते नात्र संशयः ॥&#x9;007c&lt;br&gt;&#xA;अहं सर्वस्य प्रभवो मत्तः सर्वं प्रवर्तते ।&#x9;008a&lt;br&gt;&#xA;इति मत्वा भजन्ते मां बुधा भावसमन्विताः ॥&#x9;008c&lt;br&gt;&#xA;मच्चित्ता मद्गतप्राणा बोधयन्तः परस्परम् ।&#x9;009a&lt;br&gt;&#xA;कथयन्तश्च मां नित्यं तुष्यन्ति च रमन्ति च ॥&#x9;009c&lt;br&gt;&#xA;तेषां सततयुक्तानां भजतां प्रीतिपूर्वकम् ।&#x9;010a&lt;br&gt;&#xA;ददामि बुद्धियोगं तं येन मामुपयान्ति ते ॥&#x9;010c&lt;br&gt;&#xA;तेषामेवानुकम्पार्थमहमज्ञानजं तमः ।&#x9;011a&lt;br&gt;&#xA;नाशयाम्यात्मभावस्थो ज्ञानदीपेन भास्वता ॥&#x9;011c&lt;br&gt;&#xA;अर्जुन उवाच &#x9;012&lt;br&gt;&#xA;परं ब्रह्म परं धाम पवित्रं परमं भवान् ।&#x9;012a&lt;br&gt;&#xA;पुरुषं शाश्वतं दिव्यमादिदेवमजं विभुम् ॥&#x9;012c&lt;br&gt;&#xA;आहुस्त्वामृषयः सर्वे देवर्षिर्नारदस्तथा ।&#x9;013a&lt;br&gt;&#xA;असितो देवलो व्यासः स्वयं चैव ब्रवीषि मे ॥&#x9;013c&lt;br&gt;&#xA;सर्वतेमदृतं मन्ये यन्मां वदसि केशव ।&#x9;014a&lt;br&gt;&#xA;न हि ते भगवन्व्यक्तिं विदुर्देवा न दानवाः ॥&#x9;014c&lt;br&gt;&#xA;स्वयमेवात्मनात्मानं वेत्थ त्वं पुरुषोत्तम ।&#x9;015a&lt;br&gt;&#xA;भूतभावन भूतेश देवदेव जगत्पते ॥&#x9;015c&lt;br&gt;&#xA;वक्तुमर्हस्यशेषेण दिव्या ह्यात्मविभूतयः ।&#x9;016a&lt;br&gt;&#xA;याभिर्विभूतिभिर्लोकानिमांस्त्वं व्याप्य तिष्ठसि ॥&#x9;016c&lt;br&gt;&#xA;कथं विद्यामहं योगिंस्त्वां सदा परिचिन्तयन् ।&#x9;017a&lt;br&gt;&#xA;केषु केषु च भावेषु चिन्त्योऽसि भगवन्मया ॥&#x9;017c&lt;br&gt;&#xA;विस्तरेणात्मनो योगं विभूतिं च जनार्दन ।&#x9;018a&lt;br&gt;&#xA;भूयः कथय तृप्तिर्हि शृण्वतो नास्ति मेऽमृतम् ॥&#x9;018c&lt;br&gt;&#xA;श्रीभगवानुवाच &#x9;019&lt;br&gt;&#xA;हन्त ते कथयिष्यामि दिव्या ह्यात्मविभूतयः ।&#x9;019a&lt;br&gt;&#xA;प्राधान्यतः कुरुश्रेष्ठ नास्त्यन्तो विस्तरस्य मे ॥&#x9;019c&lt;br&gt;&#xA;अहमात्मा गुडाकेश सर्वभूताशयस्थितः ।&#x9;020a&lt;br&gt;&#xA;अहमादिश्च मध्यं च भूतानामन्त एव च ॥&#x9;020c&lt;br&gt;&#xA;आदित्यानामहं विष्णुर्ज्योतिषां रविरंशुमान् ।&#x9;021a&lt;br&gt;&#xA;मरीचिर्मरुतामस्मि नक्षत्राणामहं शशी ॥&#x9;021c&lt;br&gt;&#xA;वेदानां सामवेदोऽस्मि देवानामस्मि वासवः ।&#x9;022a&lt;br&gt;&#xA;इन्द्रियाणां मनश्चास्मि भूतानामस्मि चेतना ॥&#x9;022c&lt;br&gt;&#xA;रुद्राणां शङ्करश्चास्मि वित्तेशो यक्षरक्षसाम् ।&#x9;023a&lt;br&gt;&#xA;वसूनां पावकश्चास्मि मेरुः शिखरिणामहम् ॥&#x9;023c&lt;br&gt;&#xA;पुरोधसां च मुख्यं मां विद्धि पार्थ बृहस्पतिम् ।&#x9;024a&lt;br&gt;&#xA;सेनानीनामहं स्कन्दः सरसामस्मि सागरः ॥&#x9;024c&lt;br&gt;&#xA;महर्षीणां भृगुरहं गिरामस्म्येकमक्षरम् ।&#x9;025a&lt;br&gt;&#xA;यज्ञानां जपयज्ञोऽस्मि स्थावराणां हिमालयः ॥&#x9;025c&lt;br&gt;&#xA;अश्वत्थः सर्ववृक्षाणां देवर्षीणां च नारदः ।&#x9;026a&lt;br&gt;&#xA;गन्धर्वाणां चित्ररथः सिद्धानां कपिलो मुनिः ॥&#x9;026c&lt;br&gt;&#xA;उच्चैः श्रवसमश्वानां विद्धि माममृतोद्भवम् ।&#x9;027a&lt;br&gt;&#xA;ऐरावतं गजेन्द्राणां नराणां च नराधिपम् ॥&#x9;027c&lt;br&gt;&#xA;आयुधानामहं वज्रं धेनूनामस्मि कामधुक् ।&#x9;028a&lt;br&gt;&#xA;प्रजनश्चास्मि कन्दर्पः सर्पाणामस्मि वासुकिः ॥&#x9;028c&lt;br&gt;&#xA;अनन्तश्चास्मि नागानां वरुणो यादसामहम् ।&#x9;029a&lt;br&gt;&#xA;पितॄणामर्यमा चास्मि यमः संयमतामहम् ॥&#x9;029c&lt;br&gt;&#xA;प्रह्लादश्चास्मि दैत्यानां कालः कलयतामहम् ।&#x9;030a&lt;br&gt;&#xA;मृगाणां च मृगेन्द्रोऽहं वैनतेयश्च पक्षिणाम् ॥&#x9;030c&lt;br&gt;&#xA;पवनः पवतामस्मि रामः शस्त्रभृतामहम् ।&#x9;031a&lt;br&gt;&#xA;झषाणां मकरश्चास्मि स्रोतसामस्मि जाह्नवी ॥&#x9;031c&lt;br&gt;&#xA;सर्गाणामादिरन्तश्च मध्यं चैवाहमर्जुन ।&#x9;032a&lt;br&gt;&#xA;अध्यात्मविद्या विद्यानां वादः प्रवदतामहम् ॥&#x9;032c&lt;br&gt;&#xA;अक्षराणामकारोऽस्मि द्वन्द्वः सामासिकस्य च ।&#x9;033a&lt;br&gt;&#xA;अहमेवाक्षयः कालो धाताऽहं विश्वतोमुखः ॥&#x9;033c&lt;br&gt;&#xA;मृत्युः सर्वहरश्चाहमुद्भवश्च भविष्यताम् ।&#x9;034a&lt;br&gt;&#xA;कीर्तिः श्रीर्वाक्च नारीणां स्मृतिर्मेधा धृतिः क्षमा ॥&#x9;034c&lt;br&gt;&#xA;बृहत्साम तथा साम्नां गायत्री छन्दसामहम् ।&#x9;035a&lt;br&gt;&#xA;मासानां मार्गशीर्षोऽहमृतूनां कुसुमाकरः ॥&#x9;035c&lt;br&gt;&#xA;द्यूतं छलयतामस्मि तेजस्तेजस्विनामहम् ।&#x9;036a&lt;br&gt;&#xA;जयोऽस्मि व्यवसायोऽस्मि सत्त्वं सत्त्ववतामहम् ॥&#x9;036c&lt;br&gt;&#xA;वृष्णीनां वासुदेवोऽस्मि पाण्डवानां धनञ्जयः ।&#x9;037a&lt;br&gt;&#xA;मुनीनामप्यहं व्यासः कवीनामुशना कविः ॥&#x9;037c&lt;br&gt;&#xA;दण्डो दमयतामस्मि नीतिरस्मि जिगीषताम् ।&#x9;038a&lt;br&gt;&#xA;मौनं चैवास्मि गुह्यानां ज्ञानं ज्ञानवतामहम् ॥&#x9;038c&lt;br&gt;&#xA;यच्चापि सर्वभूतानां बीजं तदहमर्जुन ।&#x9;039a&lt;br&gt;&#xA;न तदस्ति विना यत्स्यान्मया भूतं चराचरम् ॥&#x9;039c&lt;br&gt;&#xA;नान्तोऽस्ति मम दिव्यानां विभूतीनां परन्तप ।&#x9;040a&lt;br&gt;&#xA;एष तूद्देशतः प्रोक्तो विभूतेर्विस्तरो मया ॥&#x9;040c&lt;br&gt;&#xA;यद्यद्विभूतिमत्सत्त्वं श्रीमदूर्जितमेव वा ।&#x9;041a&lt;br&gt;&#xA;तत्तदेवावगच्छ त्वं मम तेजोंशसम्भवम् ॥&#x9;041c&lt;br&gt;&#xA;अथवा बहुनैतेन किं ज्ञातेन तवार्जुन ।&#x9;042a&lt;br&gt;&#xA;विष्टभ्याहमिदं कृत्स्नमेकांशेन स्थितो जगत् ॥ ॥&#x9;042c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/035/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/035/</guid>
      <description>&lt;p&gt;अध्यायः 035&lt;/p&gt;&#xA;&lt;p&gt;पञ्चत्रिंशोऽध्यायः ॥ भगवद्गीताद्यायः ॥ 11 ॥&#xA;अर्जुन उवाच &#x9;001&lt;br&gt;&#xA;मदनुग्रहाय परमं गुह्यमध्यात्मसञ्ज्ञितम् ।&#x9;001a&lt;br&gt;&#xA;यत्त्वयोक्तं वचस्तेन मोहोऽयं विगतो मम ॥&#x9;001c&lt;br&gt;&#xA;भवाप्ययौ हि भूतानां श्रुतौ विस्तरशो मया ।&#x9;002a&lt;br&gt;&#xA;त्वत्तः कमलपत्राक्ष माहात्म्यमपि चाव्ययम् ॥&#x9;002c&lt;br&gt;&#xA;एवमेतद्यथात्थ त्वमात्मानं परमेश्वर ।&#x9;003a&lt;br&gt;&#xA;द्रष्टुमिच्छामि ते रूपमैश्वरं पुरुषोत्तम ॥&#x9;003c&lt;br&gt;&#xA;मन्यसे यदि तच्छक्यं मया द्रष्टुमिति प्रभो ।&#x9;004a&lt;br&gt;&#xA;योगेश्वर ततो मे त्वं दर्शयात्मानमव्ययम् ॥&#x9;004c&lt;br&gt;&#xA;श्रीभगवानुवाच &#x9;005&lt;br&gt;&#xA;पश्य मे पार्थ रूपाणि शतशोऽथ सहस्रशः ।&#x9;005a&lt;br&gt;&#xA;नानाविधानि दिव्यानि नानावर्णाकृतीनि च ॥&#x9;005c&lt;br&gt;&#xA;पश्यादित्यान्वसून्रुद्रानश्विनौ मरुतस्तथा ।&#x9;006a&lt;br&gt;&#xA;बहून्यदृष्टपूर्वाणि पश्याऽश्चर्याणि भारत ॥&#x9;006c&lt;br&gt;&#xA;इहैकस्थं जगत्कृत्स्नं पश्याद्य सचराचरम् ।&#x9;007a&lt;br&gt;&#xA;मम देहे गुडाकेश यच्चान्यद्द्रष्टुमिच्छसि ॥&#x9;007c&lt;br&gt;&#xA;न तु मां शक्ष्यसे द्रष्टुमनेनैव स्वचक्षुषा ।&#x9;008a&lt;br&gt;&#xA;दिव्यं ददामि ते चक्षुः पश्य मे योगमैश्वरम् ॥&#x9;008c&lt;br&gt;&#xA;सञ्जय उवाच &#x9;009&lt;br&gt;&#xA;एवमुक्त्वा ततो राजन्महायोगेश्वरो हरिः ।&#x9;009a&lt;br&gt;&#xA;दर्शयामास पार्थाय मरमं रूपमैश्वरम् ॥&#x9;009c&lt;br&gt;&#xA;अनेकवक्त्रनयनमनेकाद्भुतदर्शनम् ।&#x9;010a&lt;br&gt;&#xA;अनेकदिव्याभरणं दिव्यानेकोद्यतायुधम् ॥&#x9;010c&lt;br&gt;&#xA;दिव्यमाल्याम्बरधरं दिव्यगन्धानुलेपनम् ।&#x9;011a&lt;br&gt;&#xA;सर्वाश्चर्यमयं देवमनन्तं विश्वतोमुखम् ॥&#x9;011c&lt;br&gt;&#xA;दिवि सूर्यसहस्रस्य भवेद्युगपदुत्थिता ।&#x9;012a&lt;br&gt;&#xA;यदि भाः सदृशी सा स्याद्भासस्तस्य महात्मनः ॥&#x9;012c&lt;br&gt;&#xA;तत्रैकस्थं जगत्कृत्स्नं प्रविभक्तमनेकधा ।&#x9;013a&lt;br&gt;&#xA;अपश्यद्देवदेवस्य शरीरे पाण्डवस्तदा ॥&#x9;013c&lt;br&gt;&#xA;ततः स विस्मयाविष्टो हृष्टरोमा धनञ्जयः ।&#x9;014a&lt;br&gt;&#xA;प्रणम्य शिरसा देवं कृताञ्जलिरभाषत ॥&#x9;014c&lt;br&gt;&#xA;अर्जुन उवाच &#x9;015&lt;br&gt;&#xA;पश्यामि देवांस्तव देव देहे सर्वांस्तथा भूतविशेषसङ्घान् ।&#x9;015a&lt;br&gt;&#xA;ब्रह्माणमीशं कमलासनस्थमृषींश्च सर्वानुरगांश्च दिव्यान् ॥&#x9;015c&lt;br&gt;&#xA;अनेकबाहूदरवक्त्रनेत्रं पश्यामि त्वां सर्वतोऽनन्तरूपम् ।&#x9;016a&lt;br&gt;&#xA;नान्तं न मध्यं न पुनस्तवादिं पश्यामि विश्वेश्वर विश्वरूप ॥&#x9;016c&lt;br&gt;&#xA;किरीटिनं गदिनं चक्रिणं च तेजोराशिं सर्वतो दीप्तिमन्तम् ।&#x9;017a&lt;br&gt;&#xA;पश्यामि त्वां दुर्निरीक्ष्यं समन्ताद्दीप्तानलार्कद्युतिमप्रमेयम् ॥&#x9;017c&lt;br&gt;&#xA;त्वमक्षरं परमं वेदितव्यं त्वमस्य विश्वस्य परं निधानम् ।&#x9;018a&lt;br&gt;&#xA;त्वमव्ययः शाश्वतधर्मगोप्ता सनातनस्त्वं पुरुषो मतो मे ॥&#x9;018c&lt;br&gt;&#xA;अनादिमध्यान्तमनन्तवीर्यमनन्तबाहुं शशिसूर्यनेत्रम् ।&#x9;019a&lt;br&gt;&#xA;पश्यामि त्वां दीप्तहुताशवक्त्रं स्वतेजसा विश्वमिदं तपन्तम् ॥&#x9;019c&lt;br&gt;&#xA;द्यावापृथिव्योरिदमन्तरं हि व्याप्तं त्वयैकेन दिशश्च सर्वाः ।&#x9;020a&lt;br&gt;&#xA;दृष्ट्वाद्भुतं रूपमुग्रं तदेवं लोकत्रयं प्रव्यथितं महात्मन् ॥&#x9;020c&lt;br&gt;&#xA;अमी हि त्वा सुरसङ्घा विशन्ति केचिद्भीताः प्राञ्जलयो गृणान्ति ।&#x9;021a&lt;br&gt;&#xA;स्वस्तीत्युक्त्वा महर्षिसिद्धसङ्घाः स्तुवन्ति त्वां स्तुतिभिः पुष्कलाभिः ॥&#x9;021c&lt;br&gt;&#xA;रुद्रादित्या वसवो ये च साध्या विश्वेऽश्विनौ मरुतश्चोष्मपाश्च ।&#x9;022a&lt;br&gt;&#xA;गन्धर्वयक्षासुरसिद्धसङ्घा वीक्षन्ते त्वां विस्मिताश्चैव सर्वे ॥&#x9;022c&lt;br&gt;&#xA;रूपं महत्ते बहुवक्त्रनेत्रं महाबाहो बहुबाहूरुपादम् ।&#x9;023a&lt;br&gt;&#xA;बहूदरं बहुदंष्ट्राकरालं दृष्ट्वा लोकाः प्रव्यथितास्तथाहम् ॥&#x9;023c&lt;br&gt;&#xA;नभःस्पृशं दीप्तमनेकवर्णं व्यात्ताननं दीप्तविशालनेत्रम् ।&#x9;024a&lt;br&gt;&#xA;दृष्ट्वा हि त्वा प्रव्यथितान्तरात्मा धृतिं न विन्दामि शमं च विष्णो ॥&#x9;024c&lt;br&gt;&#xA;दंष्ट्राकरालानि च ते मुखानि दृष्ट्वैव कालानलसन्निभानि ।&#x9;025a&lt;br&gt;&#xA;दिशो न जाने न लभे च शर्म प्रसीद देवेश जगन्निवास ॥&#x9;025c&lt;br&gt;&#xA;अमी च त्वां धृतराष्ट्रस्य पुत्राः सर्वे सहैवावनिपालसङ्घैः ।&#x9;026a&lt;br&gt;&#xA;भीष्मो द्रोणः सूतपुत्रस्तथासौ सहास्मदीयैरपि योधमुख्यैः ॥&#x9;026c&lt;br&gt;&#xA;वक्त्राणि ते त्वरमाणा विशन्ति दंष्ट्राकरालानि भयानकानि ।&#x9;027a&lt;br&gt;&#xA;केचिद्विलग्ना दशनान्तरेषु सन्दृश्यन्ते चूर्णितैरुत्तमाङ्गैः ॥&#x9;027c&lt;br&gt;&#xA;यथा नदीनां बहवोऽम्बुवेगाः समुद्रमेवाभिमुखा द्रवन्ति ।&#x9;028a&lt;br&gt;&#xA;तथा तवामी नरलोकवीरा विशन्ति वक्त्राण्यभिविज्वलन्ति ॥&#x9;028c&lt;br&gt;&#xA;यथा प्रदीप्तं ज्वलनं पतङ्गा विशन्ति नाशाय समृद्धवेगाः ।&#x9;029a&lt;br&gt;&#xA;तथैव नाशाय विशन्ति लोकास्तवापि वक्त्राणि समृद्धवेगाः ॥&#x9;029c&lt;br&gt;&#xA;लेलिह्यसे ग्रसमानः समन्ताल्लोकान्समग्रान्वदनैर्ज्वलद्भिः ।&#x9;030a&lt;br&gt;&#xA;तेजोभिरापूर्य जगत्समग्रं भासस्तवोग्राः प्रतपन्ति विष्णो ॥&#x9;030c&lt;br&gt;&#xA;आख्याहि मे को भवानुग्ररूपो नमोऽस्तु ते देववर प्रसीद ।&#x9;031a&lt;br&gt;&#xA;विज्ञातुमिच्छामि भवन्तमाद्यं न हि प्रजानामि तव प्रवृत्तिम् ॥&#x9;031c&lt;br&gt;&#xA;श्रीभगवानुवाच &#x9;032&lt;br&gt;&#xA;कालोऽस्मि लोकक्षयकृत्प्रवृद्धो लोकान्समाहर्तुमिह प्रवृत्तः ।&#x9;032a&lt;br&gt;&#xA;ऋतेऽपि त्वा न भविष्यन्ति सर्वे येऽवस्थिताः प्रत्यनीकेषु योधाः ॥&#x9;032c&lt;br&gt;&#xA;तस्मात्त्वमुत्तिष्ठ यशो लभस्व जित्वा शत्रून्भुङ्क्ष्व राज्यं समृद्धम् ।&#x9;033a&lt;br&gt;&#xA;मयैवैते निहताः पूर्वमेव निमित्तमात्रं भव सव्यसाचिन् ॥&#x9;033c&lt;br&gt;&#xA;द्रोणं च भीष्मं च जयद्रथं च कर्णं तथान्यानपि योधवीरान् ।&#x9;034a&lt;br&gt;&#xA;मया हतांस्त्वं जहि माव्यथिष्ठा युद्ध्यस्व जेतानि रणे सपत्नान् ॥&#x9;034c&lt;br&gt;&#xA;सञ्जय उवाच &#x9;035&lt;br&gt;&#xA;एतच्छ्रुत्वा वचनं केशवस्य कृताञ्जलिर्वेपमानः किरीटी ।&#x9;035a&lt;br&gt;&#xA;नमस्कृत्वा भूय एवाह कृष्णं सगद्गदं भीतभीतः प्रणम्य ॥&#x9;035c&lt;br&gt;&#xA;अर्जुन उवाच &#x9;036&lt;br&gt;&#xA;स्थाने हृषीकेश तव प्रकीर्त्या जगत्प्रहृष्यत्यनुरज्यते च ।&#x9;036a&lt;br&gt;&#xA;रक्षांसि भीतानि दिशो द्रवन्ति सर्वे नमस्यन्ति च सिद्धसङ्घाः ॥&#x9;036c&lt;br&gt;&#xA;कस्माच्च ते न नमेरन्महात्मन्गरीयसे ब्रह्मणोऽप्यादिकर्त्रे ।&#x9;037a&lt;br&gt;&#xA;अनन्त देवेश जगन्निवास त्वमक्षरं सदसत्तत्परं यत् ॥&#x9;037c&lt;br&gt;&#xA;त्वमादिदेवः पुरुषः पुराणस्त्वमस्य विश्वस्य परं निधानम् ।&#x9;038a&lt;br&gt;&#xA;वेत्ताऽसि वेद्यं च परं च धाम त्वया ततं विश्वमनन्तरूप ॥&#x9;038c&lt;br&gt;&#xA;वायुर्यमोऽग्निर्वरुणः शशाङ्कः प्रजापतिस्त्वं प्रपितामहश्च ।&#x9;039a&lt;br&gt;&#xA;नमो नमस्तेऽतु सहस्रकृत्वः पुनश्च भूयोऽपि नमो नमस्ते ॥&#x9;039c&lt;br&gt;&#xA;नमः पुरस्तादथ पृष्ठतस्ते नमोऽस्तु ते सर्वत एव सर्व ।&#x9;040a&lt;br&gt;&#xA;अनन्तवीर्यामितविक्रमस्त्वं सर्वं समाप्नोषि ततोऽसि सर्वः ॥&#x9;040c&lt;br&gt;&#xA;सखेति मत्वा प्रसभं यदुक्तं हे कृष्ण हे यादव हे सखेति ।&#x9;041a&lt;br&gt;&#xA;अजानता महिमानं तवेदं मया प्रमादात्प्रणयेन वाऽपि ॥&#x9;041c&lt;br&gt;&#xA;यच्चापहासार्थमसत्कृतोऽसि विहारशय्यासनभोजनेषु ।&#x9;042a&lt;br&gt;&#xA;एकोऽथवाप्यच्युत तत्समक्षं तत्क्षामये त्वामहमप्रमेयम् ॥&#x9;042c&lt;br&gt;&#xA;पितासि लोकस्य चराचरस्य त्वमस्य पूज्यश्च गुरुर्गरीयान् ।&#x9;043a&lt;br&gt;&#xA;न त्वत्समोऽस्त्यभ्यधिकः कुतोऽन्यो लोकत्रयेऽप्यप्रतिमप्रभाव ॥&#x9;043c&lt;br&gt;&#xA;तस्मात्प्रणम्य प्रणिधाय कायं प्रसादये त्वामहमीशमीड्यम् ।&#x9;044a&lt;br&gt;&#xA;पितेव पुत्रस्य सखेव सख्युः प्रियः प्रियायार्हसि देव सोढुम् ॥&#x9;044c&lt;br&gt;&#xA;अदृष्टपूर्वं हृषितोऽस्मि दृष्ट्वा भयेन च प्रव्यथितं मनो मे ।&#x9;045a&lt;br&gt;&#xA;तदेव मे दर्शय देव रूपं प्रसीद देवेश जगन्निवास ॥&#x9;045c&lt;br&gt;&#xA;किरीटिनं गदिनं चक्रहस्तमिच्छामि त्वां द्रष्टुमहं तथैव ।&#x9;046a&lt;br&gt;&#xA;तेनैव रूपेण चतुर्भुजेन सहस्रबाहो भव विश्वमूर्ते ॥&#x9;046c&lt;br&gt;&#xA;श्रीभगवानुवाच &#x9;047&lt;br&gt;&#xA;मया प्रसन्नेन तवार्जुनेदं रूपं परं दर्शितमात्मयोगात् ।&#x9;047a&lt;br&gt;&#xA;तेजोमयं विश्वमनन्तमाद्यं यन्मे त्वदन्येन न दृष्टपूर्वम् ॥&#x9;047c&lt;br&gt;&#xA;न वेद यज्ञाध्ययनैर्न दानैर्न च क्रियाभिर्न तपोभिरुग्रैः ।&#x9;048a&lt;br&gt;&#xA;एवंरूपः शक्य अहं नृलोके द्रष्टुं त्वदन्येन कुरुप्रवीर ॥&#x9;048c&lt;br&gt;&#xA;मा ते व्यथा मा च विमूढभावो दृष्ट्वा रूपं घोरमीदृङ्ममेदम् ।&#x9;049a&lt;br&gt;&#xA;व्यपेतभीः प्रीतमनाः पुनस्त्वं तदेव मे रूपमिदं प्रपश्य ॥&#x9;049c&lt;br&gt;&#xA;सञ्जय उवाच &#x9;050&lt;br&gt;&#xA;इत्यर्जुनं वासुदेवस्तथोक्त्वा स्वकं रूपं दर्शयामास भूयः ।&#x9;050a&lt;br&gt;&#xA;आश्वासयामास च भीतमेनं भूत्वा पुनः सौम्यवपुर्महात्मा ॥&#x9;050c&lt;br&gt;&#xA;अर्जुन उवाच &#x9;051&lt;br&gt;&#xA;दृष्ट्वेदं मानुषं रूपं तव सौम्यं जनार्दन ।&#x9;051a&lt;br&gt;&#xA;इदानीमस्मि संवृत्तः सचेताः प्रकृतिं गतः ॥&#x9;051c&lt;br&gt;&#xA;श्रीभगवानुवाच &#x9;052&lt;br&gt;&#xA;सुदुर्दर्शमिदं रूपं दृष्टवानसि यन्मम ।&#x9;052a&lt;br&gt;&#xA;देवा अप्यस्य रूपस्य नित्यं दर्शनकाङ्क्षिणः ॥&#x9;052c&lt;br&gt;&#xA;नाहं वेदैर्न तपसा न दानेन न चेज्यया ।&#x9;053a&lt;br&gt;&#xA;शक्य एवंविधो द्रष्टुं दृष्टवानसि मां यथा ॥&#x9;053c&lt;br&gt;&#xA;भक्त्या त्वनन्यया शक्य अहमेवंविधोऽर्जुन ।&#x9;054a&lt;br&gt;&#xA;ज्ञातुं द्रष्टुं च तत्त्वेन प्रवेष्टुं च परन्तप ॥&#x9;054c&lt;br&gt;&#xA;मत्कर्मकृन्मत्परमो मद्भक्तः सङ्गवर्जितः ।&#x9;055a&lt;br&gt;&#xA;निर्वैरः सर्वभूतेषु यः स मामेति पाण्डव ॥ ॥&#x9;055c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/036/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/036/</guid>
      <description>&lt;p&gt;अध्यायः 036&lt;/p&gt;&#xA;&lt;p&gt;षट्त्रिंशोऽध्यायः ॥ भगवद्गीताध्यायः ॥ 12 ॥&#xA;अर्जुन उवाच &#x9;001&lt;br&gt;&#xA;एवं सततयुक्ता ये भक्तास्त्वां पर्युपासते ।&#x9;001a&lt;br&gt;&#xA;ये चाप्यक्षरमव्यक्तं तेषां के योगवित्तमाः ॥&#x9;001c&lt;br&gt;&#xA;श्रीभगवानुवाच &#x9;002&lt;br&gt;&#xA;मय्यावेश्य मनो ये मां नित्ययुक्ता उपासते ।&#x9;002a&lt;br&gt;&#xA;श्रद्धया परयोपेतास्ते मे युक्ततमा मताः ॥&#x9;002c&lt;br&gt;&#xA;ये त्वक्षरमनिर्देश्यमव्यक्तं पर्युपासते ।&#x9;003a&lt;br&gt;&#xA;सर्वत्रगमचिन्त्यं च कूटस्थमचलं ध्रुवम् ॥&#x9;003c&lt;br&gt;&#xA;सन्नियम्येन्द्रियग्रामं सर्वत्र समबुद्धयः ।&#x9;004a&lt;br&gt;&#xA;ते प्राप्नुवन्ति मामेव सर्वभूतहिते रताः ॥&#x9;004c&lt;br&gt;&#xA;क्लेशोऽधिकतरस्तेषामव्यक्तासक्तचेतसाम् ।&#x9;005a&lt;br&gt;&#xA;अव्यक्ता हि गतिर्दुःखं देहवद्भिरवाप्यते ॥&#x9;005c&lt;br&gt;&#xA;ये तु सर्वाणि कर्माणि मयि सन्न्यस्य मत्पराः ।&#x9;006a&lt;br&gt;&#xA;अनन्येनैव योगेन मां ध्यायन्त उपासते ॥&#x9;006c&lt;br&gt;&#xA;तेषामहं समुद्धर्ता मृत्युसंसारसागरात् ।&#x9;007a&lt;br&gt;&#xA;भवामि न चिरात्पार्थ मय्यावेशितचेतसाम् ॥&#x9;007c&lt;br&gt;&#xA;मय्येव मन आधत्स्व मयि बुद्धिं निवेशय ।&#x9;008a&lt;br&gt;&#xA;निवसिष्यसि मय्येव अत ऊर्ध्वं न संशयः ॥&#x9;008c&lt;br&gt;&#xA;अथ चित्तं समाधातुं न शक्नोषि मयि स्थिरम् ।&#x9;009a&lt;br&gt;&#xA;अभ्यासयोगेन ततो मामिच्छाऽऽप्तुं धनञ्जय ॥&#x9;009c&lt;br&gt;&#xA;अभ्यासेऽप्यसमर्थोऽसि मत्कर्मपरमो भव ।&#x9;010a&lt;br&gt;&#xA;मदर्थमपि कर्माणि कुर्वन्सिद्धिमवाप्स्यसि ॥&#x9;010c&lt;br&gt;&#xA;अथैतदप्यशक्तोऽसि कर्तुं मद्योगमाश्रितः ।&#x9;011a&lt;br&gt;&#xA;सर्वकर्मफलत्यागं ततः कुरु यतात्मवान् ॥&#x9;011c&lt;br&gt;&#xA;श्रेयो हि ज्ञानमभ्यासाज्ज्ञानाद्ध्यानं विशिष्यते ।&#x9;012a&lt;br&gt;&#xA;ध्यानात्कर्मफलत्यागस्त्यागाच्छान्तिरनन्तरम् ॥&#x9;012c&lt;br&gt;&#xA;अद्वेष्टा सर्वभूतानां मैत्रः करुण एव च ।&#x9;013a&lt;br&gt;&#xA;निर्ममो निरहङ्कारः समदुःखसुखः क्षमी ॥&#x9;013c&lt;br&gt;&#xA;सन्तुष्टः सततं योगी यतात्मा दृढनिश्चयः ।&#x9;014a&lt;br&gt;&#xA;मय्यर्पितमनोबुद्धिर्यो मे भक्तः स मे प्रियः ॥&#x9;014c&lt;br&gt;&#xA;यस्मान्नोद्विजते लोको लोकान्नोद्विजते च यः ।&#x9;015a&lt;br&gt;&#xA;हर्षामर्षभयोद्वेगैर्मुक्तो यः स च मे प्रियः ॥&#x9;015c&lt;br&gt;&#xA;अनपेक्षः शुचिर्दक्ष उदासीनो गतव्यथः ।&#x9;016a&lt;br&gt;&#xA;सर्वारम्भपरित्यागी यो मद्भक्तः स मे प्रियः ॥&#x9;016c&lt;br&gt;&#xA;यो न हृष्यति न द्वेष्टि न शोचति न काङ्क्षति ।&#x9;017a&lt;br&gt;&#xA;शुभाशुभपरित्यागी भक्तिमान्यः स मे प्रियः ॥&#x9;017c&lt;br&gt;&#xA;समः शत्रौ च मित्रे च तथा मानापमानयोः ।&#x9;018a&lt;br&gt;&#xA;शीतोष्णसुखदुःखेषु समः सङ्गविवर्जितः ॥&#x9;018c&lt;br&gt;&#xA;तुल्यनिन्दास्तुतिर्मौनी सन्तुष्टो येन केन चित् ।&#x9;019a&lt;br&gt;&#xA;अनिकेतः स्थिरमतिर्भक्तिमान्मे प्रियो नरः ॥&#x9;019c&lt;br&gt;&#xA;ये तु धर्मामृतमिदं यथोक्तं पर्युपासते ।&#x9;020a&lt;br&gt;&#xA;श्रद्दधाना मत्परमा भक्तास्तेऽतीव मे प्रियाः ॥ ॥&#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/037/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/037/</guid>
      <description>&lt;p&gt;अध्यायः 037&#xA;सप्तत्रिंशोऽध्यायः ॥ भगवद्गीताध्यायः ॥ 13 ॥&#xA;अर्जुन उवाच &#x9;001&lt;br&gt;&#xA;प्रकृतिं पुरुषं चैव क्षेत्रं क्षेत्रज्ञमेव च ।&#x9;001a&lt;br&gt;&#xA;एतद्वेदितुमिच्छामि ज्ञानं ज्ञेयं च केशव ॥&#x9;001c&lt;br&gt;&#xA;श्रीभगवानुवाच &#x9;002&lt;br&gt;&#xA;इदं शरीरं कौन्तेय क्षेत्रमित्यभिधीयते ।&#x9;002a&lt;br&gt;&#xA;एतद्यो वेत्ति तं प्राहुः क्षेत्रज्ञ इति तद्विदः ॥&#x9;002c&lt;br&gt;&#xA;क्षेत्रज्ञं चापि मां विद्धि सर्वक्षेत्रेषु भारत ।&#x9;003a&lt;br&gt;&#xA;क्षेत्रक्षेत्रज्ञयोर्ज्ञानं यत्तज्ज्ञानं मतं मम ॥&#x9;003c&lt;br&gt;&#xA;तत्क्षेत्रं यच्च यादृक्च यद्विकारि यतश्च यत् ।&#x9;004a&lt;br&gt;&#xA;स च यो यत्प्रभावश्च तत्समासेन मे शृणु ॥&#x9;004c&lt;br&gt;&#xA;ऋषिभिर्बहुधा गीतं छन्दोभिर्विविधैः पृथक् ।&#x9;005a&lt;br&gt;&#xA;ब्रह्मसूत्रपदैश्चैव हेतुमद्भिर्विनिश्चितैः ॥&#x9;005c&lt;br&gt;&#xA;महाभूतान्यहङ्कारो बुद्धिरव्यक्तमेव च ।&#x9;006a&lt;br&gt;&#xA;इन्द्रियाणि दशैकं च पञ्च चेन्द्रियगोचराः ॥&#x9;006c&lt;br&gt;&#xA;इच्छा द्वेषः सुखं दुःखं सङ्घातश्चेतना धृतिः ।&#x9;007a&lt;br&gt;&#xA;एतत्क्षेत्रं समासेन सविकारमुदाहृतम् ॥&#x9;007c&lt;br&gt;&#xA;अमानित्वमदम्भित्वमहिंसा क्षान्तिरार्जवम् ।&#x9;008a&lt;br&gt;&#xA;आचार्योपासनं शौचं स्थैर्यमात्मविनिग्रहः ॥&#x9;008c&lt;br&gt;&#xA;इन्द्रियार्थेषु वैराग्यमनहङ्कार एव च ।&#x9;009a&lt;br&gt;&#xA;जन्ममृत्युजराव्याधिदुःखदोषानुदर्शनम् ॥&#x9;009c&lt;br&gt;&#xA;असक्तिरनभिष्वङ्गः पुत्रदारगृहादिषु ।&#x9;010a&lt;br&gt;&#xA;नित्यं च समचित्तत्वमिष्टानिष्टोपपत्तिषु ॥&#x9;010c&lt;br&gt;&#xA;मयि चानन्ययोगेन भक्तिरव्यभिचारिणी ।&#x9;011a&lt;br&gt;&#xA;विविक्तदेशसेवित्वमरतिर्जनसंसदि ॥&#x9;011c&lt;br&gt;&#xA;अध्यात्मज्ञाननित्यत्वं तत्त्वज्ञानार्थदर्शनम् ।&#x9;012a&lt;br&gt;&#xA;एतज्ज्ञानमिति प्रोक्तमज्ञानं यदतोऽन्यथा ॥&#x9;012c&lt;br&gt;&#xA;ज्ञेयं यत्तत्प्रवक्ष्यामि यज्ज्ञात्वाऽमृतमश्नुते ।&#x9;013a&lt;br&gt;&#xA;अनादिमत्परं ब्रह्म न सत्तन्नासदुच्यते ॥&#x9;013c&lt;br&gt;&#xA;सर्वतः पाणिपादं तत्सर्वतोऽक्षिशिरोमुखम् ।&#x9;014a&lt;br&gt;&#xA;सर्वतः श्रुतिमल्लोके सर्वमावृत्य तिष्ठति ॥&#x9;014c&lt;br&gt;&#xA;सर्वेन्द्रियगुणाभासं सर्वेन्द्रियविवर्जितम् ।&#x9;015a&lt;br&gt;&#xA;असक्तं सर्वभृच्चैव निर्गुणं गुणभोक्तृ च ॥&#x9;015c&lt;br&gt;&#xA;बहिरन्तश्च भूतानामचरं चरमेव च ।&#x9;016a&lt;br&gt;&#xA;सूक्ष्मत्वात्तदविज्ञेयं दूरस्थं चान्तिके च तत् ॥&#x9;016c&lt;br&gt;&#xA;अविभक्तं च भूतेषु विभक्तमिव च स्थितम् ।&#x9;017a&lt;br&gt;&#xA;भूतभर्तृ च तज्ज्ञेयं ग्रसिष्णु प्रभविष्णु च ॥&#x9;017c&lt;br&gt;&#xA;ज्योतिषामपि तज्ज्योतिस्तमसः परमुच्यते ।&#x9;018a&lt;br&gt;&#xA;ज्ञानं ज्ञेयं ज्ञानगम्यं हृदि सर्वस्य विष्ठितम् ॥&#x9;018c&lt;br&gt;&#xA;इति क्षेत्रं तथा ज्ञानं ज्ञेयं चोक्तं समासतः ।&#x9;019a&lt;br&gt;&#xA;मद्भक्त एतद्विज्ञाय मद्भावायोपपद्यते ॥&#x9;019c&lt;br&gt;&#xA;प्रकृतिं पुरुषं चैव विद्ध्यनादी उभावपि ।&#x9;020a&lt;br&gt;&#xA;विकारांश्च गुणांश्चैव विद्धि प्रकृतिसम्भवान् ॥&#x9;020c&lt;br&gt;&#xA;कार्यकारणकर्तृत्वे हेतुः प्रकृतिरुच्यते ।&#x9;021a&lt;br&gt;&#xA;पुरुषः सुखदुःखानां भोक्तृत्वे हेतुरुच्यते ॥&#x9;021c&lt;br&gt;&#xA;पुरुषः प्रकृतिस्थो हि भुङ्क्ते प्रकृतिजान्गुणान् ।&#x9;022a&lt;br&gt;&#xA;कारणं गुणसङ्गोऽस्य सदसद्योनिजन्मसु ॥&#x9;022c&lt;br&gt;&#xA;उपद्रष्टानुमन्ता च भर्ता भोक्ता महेश्वरः ।&#x9;023a&lt;br&gt;&#xA;परमात्मेति चाप्युक्तो देहेऽस्मिन्पुरुषः परः ॥&#x9;023c&lt;br&gt;&#xA;य एवं वेत्ति पुरुषं प्रकृतिं च गुणैः सह ।&#x9;024a&lt;br&gt;&#xA;सर्वथा वर्तमानोऽपि न स भूयोऽभिजायते ॥&#x9;024c&lt;br&gt;&#xA;ध्यानेनात्मनि पश्यन्ति केचिदात्मानमात्मना ।&#x9;025a&lt;br&gt;&#xA;अन्ये साङ्ख्येन योगेन कर्मयोगेन चापरे ॥&#x9;025c&lt;br&gt;&#xA;अन्ये त्वेवमजानन्तः श्रुत्वाऽन्येभ्य उपासते ।&#x9;026a&lt;br&gt;&#xA;तेऽपि चातितरन्त्येव मृत्युं श्रुतिपरायणाः ॥ &#x9;026c&lt;br&gt;&#xA;यावत्सञ्जायते किञ्चित्सत्त्वं स्थावरजङ्गमम् ।&#x9;027a&lt;br&gt;&#xA;क्षेत्रक्षेत्रज्ञसंयोगात्तद्विद्धि भरतर्षभ ॥&#x9;027c&lt;br&gt;&#xA;समं सर्वेषु भूतेषु तिष्ठन्तं परमेश्वरम् ।&#x9;028a&lt;br&gt;&#xA;विनश्यत्स्वविनश्यन्तं यः पश्यति स पश्यति ॥&#x9;028c&lt;br&gt;&#xA;समं पश्यन्हि सर्वत्र समवस्थितमीश्वरम् ।&#x9;029a&lt;br&gt;&#xA;न हिनस्त्यात्मनात्मानं ततो याति परां गतिम् ॥&#x9;029c&lt;br&gt;&#xA;प्रकृत्यैव च कर्माणि क्रियमाणानि सर्वशः ।&#x9;030a&lt;br&gt;&#xA;यः पश्यति तथात्मानमकर्तारं स पश्यति ॥&#x9;030c&lt;br&gt;&#xA;यदा भूतपृथग्भावमेकस्थमनुपश्यति ।&#x9;031a&lt;br&gt;&#xA;तत एव च विस्तारं ब्रह्म सम्पद्यते तदा ॥&#x9;031c&lt;br&gt;&#xA;अनादित्वान्निर्गुणत्वात्परमात्मायमव्ययः ।&#x9;032a&lt;br&gt;&#xA;शरीरस्थोऽपि कौन्तेय न करोति न लिप्यते ॥&#x9;032c&lt;br&gt;&#xA;यथा सर्वगतं सौक्ष्म्यादाकाशं नोपलिप्यते ।&#x9;033a&lt;br&gt;&#xA;सर्वत्रावस्थितो देहे तथात्मा नोपलिप्यते ॥&#x9;033c&lt;br&gt;&#xA;यथा प्रकाशयत्येकः कृत्स्नं लोकमिमं रविः ।&#x9;034a&lt;br&gt;&#xA;क्षेत्रं क्षेत्री तथा कृत्स्नं प्रकाशयति भारत ॥&#x9;034c&lt;br&gt;&#xA;क्षेत्रक्षेत्रज्ञयोरेवमन्तरं ज्ञानचक्षुषा ।&#x9;035a&lt;br&gt;&#xA;भूतप्रकृतिमोक्षं च ये विदुर्यान्ति ते परम् ॥ ॥&#x9;035c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/038/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/038/</guid>
      <description>&lt;p&gt;अध्यायः 038&lt;/p&gt;&#xA;&lt;p&gt;अष्टत्रिंशोऽध्यायः ॥ भगवद्गीताध्यायः ॥ 14 ॥&#xA;श्रीभगवानुवाच &#x9;001&lt;br&gt;&#xA;परं भूयः प्रवक्ष्यामि ज्ञानानां ज्ञानमुत्तमम् ।&#x9;001a&lt;br&gt;&#xA;यज्ज्ञात्वा मुनयः सर्वे परां सिद्धिमितो गताः ॥&#x9;001c&lt;br&gt;&#xA;इदं ज्ञानमुपाश्रित्य मम साधर्म्यमागताः ।&#x9;002a&lt;br&gt;&#xA;सर्गेऽपि नोपजायन्ते प्रलये न व्यथन्ति च ॥&#x9;002c&lt;br&gt;&#xA;मम योनिर्महद्ब्रह्म तस्मिन्गर्भं दधाम्यहम् ।&#x9;003a&lt;br&gt;&#xA;सम्भवः सर्वभूतानां ततो भवति भारत ॥&#x9;003c&lt;br&gt;&#xA;सर्वयोनिषु कौन्तेय मूर्तयः सम्भवन्तिः याः ।&#x9;004a&lt;br&gt;&#xA;तासां ब्रह्म महद्योनिरहं बीजप्रदः पिता ॥&#x9;004c&lt;br&gt;&#xA;सत्वं रजस्तम इति गुणाः प्रकृतिसम्भवाः ।&#x9;005a&lt;br&gt;&#xA;निबध्नन्ति महाबाहो देहे देहिनमव्ययम् ॥&#x9;005c&lt;br&gt;&#xA;तत्र सत्त्वं निर्मलत्वात्प्रकाशकमनामयम् ।&#x9;006a&lt;br&gt;&#xA;सुखसङ्गेन बध्नाति ज्ञानसङ्गेन चानघ ॥&#x9;006c&lt;br&gt;&#xA;रजो रागात्मकं विद्धि तृष्णासङ्गसमुद्भवम् ।&#x9;007a&lt;br&gt;&#xA;तन्निबध्नाति कौन्तेय कर्मसङ्गेन देहिनम् ॥&#x9;007c&lt;br&gt;&#xA;तमस्त्वज्ञानजं विद्धि मोहनं सर्वदेहिनाम् ।&#x9;008a&lt;br&gt;&#xA;प्रमादालस्यनिद्राभिस्तन्निबध्नाति भारत ॥&#x9;008c&lt;br&gt;&#xA;सत्वं सुखे सञ्जयति रजः कर्मणि भारत ।&#x9;009a&lt;br&gt;&#xA;ज्ञानमावृत्य तु तमः प्रमादे सञ्जयत्युत ॥&#x9;009c&lt;br&gt;&#xA;रजस्तमश्चाभिभूय सत्वं भवति भारत ।&#x9;010a&lt;br&gt;&#xA;रजः सत्वं तमश्चैव तमः सत्वं रजस्तथा ॥&#x9;010c&lt;br&gt;&#xA;सर्वद्वारेषु देहेऽस्मिन्प्राकाश उपजायते ।&#x9;011a&lt;br&gt;&#xA;ज्ञानं यदा तदा विद्याद्विवृद्धं सत्वमित्युत ॥&#x9;011c&lt;br&gt;&#xA;लोभः प्रवृत्तिरारम्भः कर्मणामशमः स्पृहा ।&#x9;012a&lt;br&gt;&#xA;रजस्येतानि जायन्ते विवृद्धे भरतर्षभ ॥&#x9;012c&lt;br&gt;&#xA;अप्रकाशोऽप्रवृत्तिश्च प्रमादो मोह एव च ।&#x9;013a&lt;br&gt;&#xA;तमस्येतानि जायन्ते विवृद्धे कुरुनन्दन ॥&#x9;013c&lt;br&gt;&#xA;यदा सत्वे प्रवृद्धे तु प्रलयं याति देहभृत् ।&#x9;014a&lt;br&gt;&#xA;तदोत्तमविदां लोकानमलान्प्रतिपद्यते ॥&#x9;014c&lt;br&gt;&#xA;रजसि प्रलयं गत्वा कर्मसङ्गिषु जायते ।&#x9;015a&lt;br&gt;&#xA;तथा प्रलीनस्तमसि मूढयोनिषु जायते ॥&#x9;015c&lt;br&gt;&#xA;कर्मणः सुकृतस्याहुः सात्विकं निर्मलं फलम् ।&#x9;016a&lt;br&gt;&#xA;रजसस्तु फलं दुःखमज्ञानं तमसः फलम् ॥&#x9;016c&lt;br&gt;&#xA;सत्वात्सञ्जायते ज्ञानं रजसो लोभ एव च ।&#x9;017a&lt;br&gt;&#xA;प्रमादमोहौ तमसो भवतोऽज्ञानमेव च ॥&#x9;017c&lt;br&gt;&#xA;ऊर्ध्वं गच्छन्ति सत्वस्था मध्ये तिष्ठन्ति राजसाः ।&#x9;018a&lt;br&gt;&#xA;जघन्यगुणवृत्तस्था अधो गच्छन्ति तामसाः ॥&#x9;018c&lt;br&gt;&#xA;नान्यं गुणेभ्यः कर्तारं यदा द्रष्टाऽनुपश्यति ।&#x9;019a&lt;br&gt;&#xA;गुणेभ्यश्च परं वेत्ति मद्भावं सोऽधिगच्छति ॥&#x9;019a&lt;br&gt;&#xA;गुणानेतानतीत्य त्रीन्देही देहसमुद्भवान् ।&#x9;020a&lt;br&gt;&#xA;जन्ममृत्युजरादुःखैर्विमुक्तोऽमृतमश्नुते ॥&#x9;020c&lt;br&gt;&#xA;अर्जुन उवाच &#x9;021&lt;br&gt;&#xA;कैर्लिङ्गैस्त्रीन्गुणानेतानतीतो भवति प्रभो ।&#x9;021a&lt;br&gt;&#xA;किमाचारः कथं चैतांस्त्रीन्गुणानतिवर्तते ॥&#x9;021c&lt;br&gt;&#xA;श्रीभगवानुवाच &#x9;022&lt;br&gt;&#xA;प्रकाशं च प्रवृत्तिं च मोहमेव च पाण्डव ।&#x9;022a&lt;br&gt;&#xA;न द्वेष्टि सम्प्रवृत्तानि न निवृत्तानि काङ्क्षति ॥&#x9;022c&lt;br&gt;&#xA;उदासीनवदासीनो गुणैर्यो न विचाल्यते ।&#x9;023a&lt;br&gt;&#xA;गुणा वर्तन्त इत्येव योऽवतिष्ठति नेङ्गते ॥&#x9;023c&lt;br&gt;&#xA;समदुःखसुखः स्वस्थः समलोष्टाश्मकाञ्चनः ।&#x9;024a&lt;br&gt;&#xA;तुल्यप्रियाप्रियो धीरस्तुल्यनिन्दात्मसंस्तुतिः ॥&#x9;024c&lt;br&gt;&#xA;मानापमानयोस्तुल्यस्तुल्यो मित्रारिपक्षयोः ।&#x9;025a&lt;br&gt;&#xA;सर्वारम्भपरित्यागी गुणातीतः स उच्यते ॥&#x9;025c&lt;br&gt;&#xA;मां च योऽव्यभिचारेण भक्तियोगेन सेवते ।&#x9;026a&lt;br&gt;&#xA;स गुणान्समतीत्यैतान्ब्रह्म भूयाय कल्पते ॥&#x9;026c&lt;br&gt;&#xA;ब्रह्मणो हि प्रतिष्ठाहममृतस्याव्ययस्य च ।&#x9;027a&lt;br&gt;&#xA;शाश्वतस्य च धर्मस्य सुखस्यैकान्तिकस्य च ॥ ॥&#x9;027c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/039/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/039/</guid>
      <description>&lt;p&gt;अध्यायः 039&lt;/p&gt;&#xA;&lt;p&gt;एकोनचत्वारिंशोऽध्यायः ॥ भगवद्गीताध्यायः ॥ 15 ॥&#xA;श्रीभगवानुवाच &#x9;001&lt;br&gt;&#xA;ऊर्ध्वमूलमधःशाखमश्वत्थं प्राहुरव्ययम् ।&#x9;001a&lt;br&gt;&#xA;छन्दांसि यस्य पर्णानि यस्तं वेद स वेदवित् ॥&#x9;001c&lt;br&gt;&#xA;अधश्चोर्ध्वं प्रसृतास्तस्य शाखा गुणप्रवृद्धा विषयप्रवालाः ।&#x9;002a&lt;br&gt;&#xA;अधश्च मूलान्यनुसन्ततानि कर्मानुबन्धीनि मनुष्यलोके ॥&#x9;002c&lt;br&gt;&#xA;न रूपमस्येह तथोपलभ्यते नान्तो न चादिर्न च सम्प्रतिष्ठा ।&#x9;003a&lt;br&gt;&#xA;अश्वत्थमेनं सुविरूढमूलमसङ्गशस्त्रेण दृढेन छित्वा ॥&#x9;003c&lt;br&gt;&#xA;ततः पदं तत्परिमार्गितव्यं यस्मिन्गता न निवर्तन्ति भूयः ।&#x9;004a&lt;br&gt;&#xA;तमेव चाद्यं पुरुषं प्रपद्ये यतः प्रवृत्तिः प्रसृता पुराणी ॥&#x9;004c&lt;br&gt;&#xA;निर्मानमोहा जितसङ्गदोषा अध्यात्मनित्या विनिवृत्तकामाः ।&#x9;005a&lt;br&gt;&#xA;द्वन्द्वैर्विमुक्ताः सुखदुःखसञ्ज्ञैर्गच्छन्त्यमूढाः पदमव्ययं तत् ॥&#x9;005c&lt;br&gt;&#xA;न तद्भासयते सूर्यो न शशाङ्को न पावकः ।&#x9;006a&lt;br&gt;&#xA;यद्गत्वा न निवर्तन्ते तद्धाम परमं मम ॥&#x9;006c&lt;br&gt;&#xA;ममैवांशो जीवलोके जीवभूतः सनातनः ।&#x9;007a&lt;br&gt;&#xA;मनःषष्ठानीन्द्रियाणि प्रकृतिस्थानि कर्षति ॥&#x9;007c&lt;br&gt;&#xA;शरीरं यदवाप्नोति यच्चाप्युत्क्रामतीश्वरः ।&#x9;008a&lt;br&gt;&#xA;गृहीत्वैतानि संयाति वायुर्गन्धानिवाशयात् ॥&#x9;008c&lt;br&gt;&#xA;श्रोत्रं चक्षुः स्पर्शनं च रसनं घ्राणमेव च ।&#x9;009a&lt;br&gt;&#xA;अधिष्ठाय मनश्चायं विषयानुपसेवते ॥&#x9;009c&lt;br&gt;&#xA;उत्क्रामन्तं स्थितं वाऽपि भुञ्जानं वा गुणान्वितम् ।&#x9;010a&lt;br&gt;&#xA;विमूढा नानुपश्यन्ति पश्यन्ति ज्ञानचक्षुषः ॥&#x9;010c&lt;br&gt;&#xA;यतन्तो योगिनश्चैनं पश्यन्त्यात्मन्यवस्थितम् ।&#x9;011a&lt;br&gt;&#xA;यतन्तोऽप्यकृतात्मानो नैनं पश्यन्त्यचेतसः ॥&#x9;011c&lt;br&gt;&#xA;यदादित्यगतं तेजो जगद्भासयतेऽखिलम् ।&#x9;012a&lt;br&gt;&#xA;यच्चन्द्रमसि यच्चाग्नौ तत्तेजो विद्धि मामकम् ॥&#x9;012c&lt;br&gt;&#xA;गामाविश्य च भूतानि धारयाम्यहमोजसा ।&#x9;013a&lt;br&gt;&#xA;पुष्णामि चौषधीः सर्वाः सोमो भूत्वा रसात्मकः ॥&#x9;013c&lt;br&gt;&#xA;अहं वैश्वानरो भूत्वा प्राणिनां देहमाश्रितः ।&#x9;014a&lt;br&gt;&#xA;प्राणापानसमायुक्तः पचाम्यन्नं चतुर्विधम् ॥&#x9;014c&lt;br&gt;&#xA;सर्वस्य चाहं हृदि सन्निविष्टो मत्तः स्मृतिर्ज्ञानमपोहनं च ।&#x9;015a&lt;br&gt;&#xA;वेदैश्च सर्वैरहमेव वेद्यो वेदान्तकृद्वेदविदेव चाहम् ॥&#x9;015c&lt;br&gt;&#xA;द्वाविमौ पुरुषौ लोके क्षरश्चाक्षर एव च ।&#x9;016a&lt;br&gt;&#xA;क्षरः सर्वाणि भूतानि कूटस्थोऽक्षर उच्यते ॥&#x9;016c&lt;br&gt;&#xA;उत्तमः पुरुषस्त्वन्यः परमात्मेत्युदाहृतः ।&#x9;017a&lt;br&gt;&#xA;यो लोकत्रयमाविश्य बिभर्त्यव्यय ईश्वरः ॥&#x9;017c&lt;br&gt;&#xA;यस्मात्क्षरमतीतोऽहमक्षरादपि चोत्तमः ।&#x9;018a&lt;br&gt;&#xA;अतोऽस्मि लोके वेदे च प्रथितः पुरुषोत्तमः ॥&#x9;018c&lt;br&gt;&#xA;यो मामेवमसम्मूढो जानाति पुरुषोत्तमम् ।&#x9;019a&lt;br&gt;&#xA;स सर्वविद्भजति मां सर्वभावेन भारत ॥&#x9;019c&lt;br&gt;&#xA;इति गुह्यतमं शास्त्रमिदमुक्तं मयाऽनघ ।&#x9;020a&lt;br&gt;&#xA;एतद्बुद्ध्वा बुद्धिमान्स्यात्कृतकृत्यश्च भारत ॥ ॥&#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/040/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/040/</guid>
      <description>&lt;p&gt;अध्यायः 040&lt;/p&gt;&#xA;&lt;p&gt;चत्वारिंशोऽध्यायः ॥ भगवद्गीताध्यायः ॥ 16 ॥&#xA;श्रीभगवानुवाच &#x9;001&lt;br&gt;&#xA;अभयं सत्वसंशुद्धिर्ज्ञानयोगव्यवस्थितिः ।&#x9;001a&lt;br&gt;&#xA;दानं दमश्च यज्ञश्च स्वाध्यायस्तप आर्जवम् ॥&#x9;001c&lt;br&gt;&#xA;अहिंसा सत्यमक्रोधस्त्यागः शान्तिरपैशुनम् ।&#x9;002a&lt;br&gt;&#xA;दया भूतेष्वलोलुत्वं मार्दवं ह्रीरचापलम् ॥&#x9;002c&lt;br&gt;&#xA;तेजः क्षमा धृतिः शौचमद्रोहो नातिमानिता ।&#x9;003a&lt;br&gt;&#xA;भवन्ति सम्पदं दैवीमभिजातस्य भारत ॥&#x9;003c&lt;br&gt;&#xA;दम्भो दर्पोऽभिमानश्च क्रोधः पारुष्यमेव च ।&#x9;004a&lt;br&gt;&#xA;अज्ञानं चाभिजातस्य पार्थ सम्पदमासुरीम् ॥&#x9;004c&lt;br&gt;&#xA;दैवी सम्पद्विमोक्षाय निबन्धायासुरी मता ।&#x9;005a&lt;br&gt;&#xA;मा शुचः सम्पदं दैवीमभिजातोऽसि पाण्डव ॥&#x9;005c&lt;br&gt;&#xA;द्वौ भूतसर्गौ लोकेऽस्मिन्दैव आसुर एव च ।&#x9;006a&lt;br&gt;&#xA;दैवो विस्तरशः प्रोक्त आसुरं पार्थ मे शृणु ॥&#x9;006c&lt;br&gt;&#xA;प्रवृत्तिं च निवृत्तिं च जना न विदुरासुराः ।&#x9;007a&lt;br&gt;&#xA;न शौचं नापि चाचारो न सत्यं तेषु विद्यते ॥&#x9;007c&lt;br&gt;&#xA;असत्यमप्रतिष्ठं ते जगदाहुरनीश्वरम् ।&#x9;008a&lt;br&gt;&#xA;अपरस्परसम्भूतं किमन्यत्कामहैतुकम् ॥&#x9;008c&lt;br&gt;&#xA;एतां दृष्टिमवष्टभ्य नष्टात्मानोऽल्पबुद्धयः ।&#x9;009a&lt;br&gt;&#xA;प्रभवन्त्युग्रकर्माणः क्षयाय जगतोऽहिताः ॥&#x9;009c&lt;br&gt;&#xA;काममाश्रित्य दुष्पूरं दम्भमानमदान्विताः ।&#x9;010a&lt;br&gt;&#xA;मोहाद्गृहीत्वाऽसद्ग्राहान्प्रवर्तन्तेऽशुचिव्रताः ॥&#x9;010c&lt;br&gt;&#xA;चिन्तामपरिमेयां च प्रलयान्तामुपाश्रिताः ।&#x9;011a&lt;br&gt;&#xA;कामोपभोगपरमा एतावदिति निश्चिताः ॥&#x9;011c&lt;br&gt;&#xA;आशापाशशतैर्बद्धाः कामक्रोधपरायणाः ।&#x9;012a&lt;br&gt;&#xA;ईहन्ते कामभोगार्थमन्यायेनार्थसञ्चयान् ॥&#x9;012c&lt;br&gt;&#xA;इदमद्य मया लब्धमिमं प्राप्स्ये मनोरथम् ।&#x9;013a&lt;br&gt;&#xA;इदमस्तीदमपि मे भविष्यति पुनर्धनम् ॥&#x9;013c&lt;br&gt;&#xA;असौ मया हतः शत्रुर्हनिष्ये चापरानपि ।&#x9;014a&lt;br&gt;&#xA;ईश्वरोऽहमहं भोगी सिद्धोऽहं बलवान्सुखी ॥&#x9;014c&lt;br&gt;&#xA;आढ्योऽभिजनवानस्मि कोऽन्योस्ति सदृशो मया ।&#x9;015a&lt;br&gt;&#xA;यक्ष्ये दास्यामि मोदिष्य इत्यज्ञानविमोहिताः ॥&#x9;015c&lt;br&gt;&#xA;अनेकचित्तविभ्रान्ता मोहजालसमावृताः ।&#x9;016a&lt;br&gt;&#xA;प्रसक्ताः कामभोगेषु पतन्ति नरकेऽशुचौ ॥&#x9;016c&lt;br&gt;&#xA;आत्मसम्भाविताः स्तब्धा धनमानमदान्विताः ।&#x9;017a&lt;br&gt;&#xA;यजन्ते नामयज्ञैस्ते दम्भेनाविधिपूर्वकम् ॥&#x9;017c&lt;br&gt;&#xA;अहङ्कारं बलं दर्पं कामं क्रोधं च संश्रिताः ।&#x9;018a&lt;br&gt;&#xA;मामात्मपरदेहेषु प्रद्विषन्तोऽभ्यसूयकाः ॥&#x9;018c&lt;br&gt;&#xA;तानहं द्विषतः क्रूरान्संसारेषु नराधमान् ।&#x9;019a&lt;br&gt;&#xA;क्षिपाम्यजस्रमशुभानासुरीष्वेव योनिषु ॥&#x9;019c&lt;br&gt;&#xA;आसुरीं योनिमापन्ना मूढा जन्मनिजन्मनि ।&#x9;020a&lt;br&gt;&#xA;मामप्राप्यैव कौन्तेय ततो यान्त्यधमां गतिम् ॥&#x9;020c&lt;br&gt;&#xA;त्रिविधं नरकस्येदं द्वारं नाशनमात्मनः ।&#x9;021a&lt;br&gt;&#xA;कामः क्रोधस्तथा लोभस्तस्मादेतत्त्रयं त्यजेत् ॥&#x9;021c&lt;br&gt;&#xA;एतैर्विमुक्तः कौन्तेय तमोद्वारैस्त्रिभिर्नरः ।&#x9;022a&lt;br&gt;&#xA;आचरत्यात्मनः श्रेयस्ततो याति परां गतिम् ॥&#x9;022c&lt;br&gt;&#xA;यः शास्त्रविधिमुत्सृज्य वर्तते कामकारतः ।&#x9;023a&lt;br&gt;&#xA;न स सिद्धिमवाप्नोति न सुखं न परां गतिम् ॥&#x9;023c&lt;br&gt;&#xA;तस्माच्छास्त्रं प्रमाणं ते कार्याकार्यव्यवस्थितौ ।&#x9;024a&lt;br&gt;&#xA;ज्ञात्वा शास्त्रविधानोक्तं कर्म कर्तुमिहार्हसि ॥ ॥&#x9;024c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/041/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/041/</guid>
      <description>&lt;p&gt;अध्यायः 041&lt;/p&gt;&#xA;&lt;p&gt;एकचत्वारिंशोऽध्यायः ॥ भगवद्गीताध्यायः ॥ 17 ॥&#xA;अर्जुन उवाच &#x9;001&lt;br&gt;&#xA;ये शास्त्रविधिमुत्सृज्य यजन्ते श्रद्धयान्विताः ।&#x9;001a&lt;br&gt;&#xA;तेषां निष्ठा तु का कृष्ण सत्वमाहो रजस्तमः ॥&#x9;001c&lt;br&gt;&#xA;श्रीभगवानुवाच &#x9;002&lt;br&gt;&#xA;त्रिविधा भवति श्रद्धा देहिनां सा स्वभावजा ।&#x9;002a&lt;br&gt;&#xA;सात्विकी राजसी चैव तामसी चेति तां शृणु ॥&#x9;002c&lt;br&gt;&#xA;सत्वानुरूपा सर्वस्य श्रद्धा भवति भारत ।&#x9;003a&lt;br&gt;&#xA;श्रद्धामयोऽयं पुरुषो यो यच्छ्रद्धः स एव सः ॥&#x9;003c&lt;br&gt;&#xA;यजन्ते सात्विका देवान्यक्षरक्षांसि राजसाः ।&#x9;004a&lt;br&gt;&#xA;प्रेतान्भूतगणांश्चान्ये यजन्ते तामसा जनाः ॥&#x9;004c&lt;br&gt;&#xA;अशास्त्रविहितं घोरं तप्यन्ते ये तपो जनाः ।&#x9;005a&lt;br&gt;&#xA;दम्भाहङ्कारसंयुक्ताः कामरागबलान्विताः ॥&#x9;005c&lt;br&gt;&#xA;कर्शयन्तः शरीरस्थं भूतग्राममचेतसः ।&#x9;006a&lt;br&gt;&#xA;मां चैवान्तःशरीरस्थं तान्विद्ध्यासुरनिश्चयान् ॥&#x9;006c&lt;br&gt;&#xA;आहारस्त्वपि सर्वस्य त्रिविधो भवति प्रियः ।&#x9;007a&lt;br&gt;&#xA;यज्ञस्तपस्तथा दानं तेषां भेदमिमं शृणु ॥&#x9;007c&lt;br&gt;&#xA;आयुःसत्वबलारोग्यसुखप्रीतिविवर्धनाः ।&#x9;008a&lt;br&gt;&#xA;रस्याःस्निग्धाः स्थिरा हृद्या आहाराःसात्विकप्रियाः ॥&#x9;008c&lt;br&gt;&#xA;कट्वम्ललवणात्युष्णतीक्ष्णरूक्षविदाहिनः ।&#x9;009a&lt;br&gt;&#xA;आहारा राजसस्येष्टा दुःखशोकामयप्रदाः ॥&#x9;009c&lt;br&gt;&#xA;यातयामं गतरसं पूति पर्युषितं च यत् ।&#x9;010a&lt;br&gt;&#xA;उच्छिष्टमपि चामेध्यं भोजनं तामसप्रियम् ॥&#x9;010c&lt;br&gt;&#xA;अफलाकाङ्क्षिभिर्यज्ञो विधिदृष्टो य इज्यते ।&#x9;011a&lt;br&gt;&#xA;यष्टव्यमेवेति मनः समाधाय स सात्विकः ॥&#x9;011c&lt;br&gt;&#xA;अभिसन्धाय तु फलं दम्भार्थमपि चैव यत् ।&#x9;012a&lt;br&gt;&#xA;इज्यते भरतश्रेष्ठ तं यज्ञं विद्धि राजसम् ॥&#x9;012c&lt;br&gt;&#xA;विधिहीनमसृष्टान्नं मन्त्रहीनमदक्षिणम् ।&#x9;013a&lt;br&gt;&#xA;श्रद्धाविरहितं यज्ञं तामसं परिचक्षते ॥&#x9;013c&lt;br&gt;&#xA;देवद्विजगुरुप्राज्ञपूजनं शौचमार्जवम् ।&#x9;014a&lt;br&gt;&#xA;ब्रह्मचर्यमहिंसा च शारीरं तप उच्यते ॥&#x9;014c&lt;br&gt;&#xA;अनुद्वेगकरं वाक्यं सत्यं प्रियहितं च यत् ।&#x9;015a&lt;br&gt;&#xA;स्वाध्यायाभ्यसनं चैव वाङ्मयं तप उच्यते ॥&#x9;015c&lt;br&gt;&#xA;मनःप्रसादः सौम्यत्वं मौनमात्मविनिग्रहः ।&#x9;016a&lt;br&gt;&#xA;भावसंशुद्धिरित्येतत्तपो मानसमुच्यते ॥&#x9;016c&lt;br&gt;&#xA;श्रद्धया परया तप्तं तपस्तत्त्रिविधं नरैः ।&#x9;017a&lt;br&gt;&#xA;अफलाकाङ्क्षिभिर्युक्तैः सात्विकं परिचक्षते ॥&#x9;017c&lt;br&gt;&#xA;सत्कारमानपूजार्थं तपो दम्भेन चैव यत् ।&#x9;018a&lt;br&gt;&#xA;क्रियते तदिह प्रोक्तं राजसं चलमध्रुवम् ॥&#x9;018c&lt;br&gt;&#xA;मूढग्राहेणात्मनो यत्पीडया क्रियते तपः ।&#x9;019a&lt;br&gt;&#xA;परस्योत्सादनार्थं वा तत्तामसमुदाहृतम् ॥&#x9;019c&lt;br&gt;&#xA;दातव्यमिति यद्दानं दीयतेऽनुपकारिणे ।&#x9;020a&lt;br&gt;&#xA;देशे काले च पात्रे च तद्दानं सात्विकं स्मृतम् ॥&#x9;020c&lt;br&gt;&#xA;यत्तु प्रत्युपकारार्थं फलमुद्दिश्य वा पुनः ।&#x9;021a&lt;br&gt;&#xA;दीयते च परिक्लिष्टं तद्दानं राजसं स्मृतम् ॥&#x9;021c&lt;br&gt;&#xA;अदेशकाले यद्दानमपात्रेभ्यश्च दीयते ।&#x9;022a&lt;br&gt;&#xA;असत्कृतमवज्ञातं तत्तामसमुदाहृतम् ॥&#x9;022c&lt;br&gt;&#xA;ओन्तत्सदिति निर्देशो ब्रह्मणस्त्रिविधः स्मृताः ।&#x9;023a&lt;br&gt;&#xA;ब्राह्मणास्तेन वेदाश्च यज्ञाश्च विहिताः पुरा ॥&#x9;023c&lt;br&gt;&#xA;तस्मादोमित्युदाहृत्य यज्ञदानतपःक्रियाः ।&#x9;024a&lt;br&gt;&#xA;प्रवर्तन्ते विधानोक्ताः सततं ब्रह्मवादिनाम् ॥&#x9;024c&lt;br&gt;&#xA;तदित्यनभिसन्धाय फलं यज्ञतपःक्रियाः ।&#x9;025a&lt;br&gt;&#xA;दानक्रियाश्च विविधाः क्रियन्ते मोक्षकाङ्क्षिभिः ॥&#x9;025c&lt;br&gt;&#xA;सद्भावे साधुभावे च सदित्येतत्प्रुयुज्यते ।&#x9;026a&lt;br&gt;&#xA;प्रशस्ते कर्मणि तथा सच्छब्दः पार्थ युज्यते ॥&#x9;026c&lt;br&gt;&#xA;यज्ञे तपसि दाने च स्थितिः सदिति चोच्यते ।&#x9;027a&lt;br&gt;&#xA;कर्म चैव तदर्थीयं सदित्येवाभिधीयते ॥&#x9;027c&lt;br&gt;&#xA;अश्रद्धया हुतं दत्तं तपस्तप्तं कृतं च यत् ।&#x9;028a&lt;br&gt;&#xA;असदित्युच्यते पार्थ न च तत्प्रेत्य नो इह ॥ ॥&#x9;028c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/042/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/042/</guid>
      <description>&lt;p&gt;अध्यायः 042&lt;/p&gt;&#xA;&lt;p&gt;द्विचत्वारिंशोऽध्यायः ॥ भगवद्गीताध्यायः ॥ 18 ॥&#xA;अर्जुन उवाच &#x9;001&lt;br&gt;&#xA;सन्न्यासत्य महाबाहो तत्त्वमिच्छामि वेदितुम् ।&#x9;001a&lt;br&gt;&#xA;त्यागस्य च हृषीकेश पृथक्केशिनिषूदन ॥&#x9;001c&lt;br&gt;&#xA;श्रीभगवानुवाच &#x9;002&lt;br&gt;&#xA;काम्यानां कर्मणां न्यासं सन्न्यासं कवयो विदुः ।&#x9;002a&lt;br&gt;&#xA;सर्वकर्मफलत्यागं प्राहुस्त्यागं विचक्षणाः ॥&#x9;002c&lt;br&gt;&#xA;त्याज्यं दोषवदित्येके कर्म प्राहुर्मनीषिणः ।&#x9;003a&lt;br&gt;&#xA;यज्ञदानतपःकर्म न त्याज्यमिति चापरे ॥&#x9;003c&lt;br&gt;&#xA;निश्चयं शृणु मे तत्र त्यागे भरतसत्तम ।&#x9;004a&lt;br&gt;&#xA;त्यागो हि पुरुषव्याघ्र त्रिविधः सम्प्रकीर्तितः ॥&#x9;004c&lt;br&gt;&#xA;यज्ञदानतपःकर्म न त्याज्यं कार्यमेव तत् ।&#x9;005a&lt;br&gt;&#xA;यज्ञो दानं तपश्चैव पावनानि मनीषिणाम् ॥&#x9;005c&lt;br&gt;&#xA;एतान्यपि तु कर्माणि सङ्गं त्यक्त्वा फलानि च ।&#x9;006a&lt;br&gt;&#xA;कर्तव्यानीति मे पार्थ निश्चितं मतमुत्तमम् ॥&#x9;006c&lt;br&gt;&#xA;नियतस्य तु सन्न्यासः कर्मणो नोपपद्यते ।&#x9;007a&lt;br&gt;&#xA;मोहात्तस्य परित्यागस्तामसः परिकीर्तितः ॥&#x9;007c&lt;br&gt;&#xA;दुःखमित्येव यत्कर्म कायक्लेशभयात्त्यजेत् ।&#x9;008a&lt;br&gt;&#xA;स कृत्वा राजसं त्यागं नैव त्यागफलं लभेत् ॥&#x9;008c&lt;br&gt;&#xA;कार्यमित्येव यत्कर्म नियतं क्रियतेऽर्जुन ।&#x9;009a&lt;br&gt;&#xA;सङ्गं त्यक्त्वा फलं चैव स त्यागः सात्विको मतः ॥&#x9;009c&lt;br&gt;&#xA;न द्वेष्ट्यकुशलं कर्म कुशले नानुषज्जते ।&#x9;010a&lt;br&gt;&#xA;त्यागी सत्त्वसमाविष्टो मेधावी छिन्नसंशयः ॥&#x9;010c&lt;br&gt;&#xA;न हि देहभृता शक्यं त्यक्तुं कर्माण्यशेषतः ।&#x9;011a&lt;br&gt;&#xA;यस्तु कर्मफलत्यागी स त्यागीत्यभिधीयते ॥&#x9;011c&lt;br&gt;&#xA;अनिष्टमिष्टं मिश्रं च त्रिविधं कर्मणः फलम् ।&#x9;012a&lt;br&gt;&#xA;भवत्यत्यागिनां प्रेत्य न तु सन्न्यासिनां क्वचित् ॥&#x9;012c&lt;br&gt;&#xA;पञ्चैतानि महाबाहो कारणानि निबोध मे ।&#x9;013a&lt;br&gt;&#xA;साङ्ख्ये कृतान्ते प्रोक्तानि सिद्धये सर्वकर्मणाम् ॥&#x9;013c&lt;br&gt;&#xA;अधिष्ठानं तथा कर्ता करणं च पृथग्विधम् ।&#x9;014a&lt;br&gt;&#xA;विविधाश्च पृथक्चेष्टा दैवं चैवात्र पञ्चमम् ॥&#x9;014c&lt;br&gt;&#xA;शरीरवाङ्मनोभिर्यत्कर्म प्रारभते नरः ।&#x9;015a&lt;br&gt;&#xA;न्याय्यं वा विपरीतं वा पञ्चैते तस्य हेतवः ॥&#x9;015c&lt;br&gt;&#xA;तत्रैवं सति कर्तारमात्मानं केवलं तु यः ।&#x9;016a&lt;br&gt;&#xA;पश्यत्यकृतबुद्धित्वान्न स पश्यति दुर्मतिः ॥&#x9;016c&lt;br&gt;&#xA;यस्य नाहङ्कृतो भावो बुद्धिर्यस्य न लिप्यते ।&#x9;017a&lt;br&gt;&#xA;हत्वाऽपि स इमाल्ँलोकान्न हन्ति न निबध्यते ॥&#x9;017c&lt;br&gt;&#xA;ज्ञानं ज्ञेयं परिज्ञाता त्रिविधा कर्मचोदना ।&#x9;018a&lt;br&gt;&#xA;करणं कर्म कर्तेति त्रिविधः कर्मसङ्ग्रहः ॥&#x9;018c&lt;br&gt;&#xA;ज्ञानं कर्म च कर्ता च त्रिधैव गुणभेदतः ।&#x9;019a&lt;br&gt;&#xA;प्रोच्यते गुणसङ्ख्याने यथावच्छृणु तान्यपि ॥&#x9;019c&lt;br&gt;&#xA;सर्वभूतेषु येनैकं भावमव्ययमीक्षते ।&#x9;020a&lt;br&gt;&#xA;अविभक्तं विभक्तेषु तज्ज्ञानं विद्धि सात्विकम् ॥&#x9;020c&lt;br&gt;&#xA;पृथक्त्वेन तु यज्ज्ञानं नानाभावान्पृथग्विधान् ।&#x9;021a&lt;br&gt;&#xA;वेत्ति सर्वेषु भूतेषु तज्ज्ञानं विद्धि राजसम् ॥&#x9;021c&lt;br&gt;&#xA;यत्तु कृत्स्नवदेकस्मिन्कार्ये सक्तमहैतुकम् ।&#x9;022a&lt;br&gt;&#xA;अतत्त्वार्थवदल्पं च तत्तासममुदाहृतम् ॥&#x9;022c&lt;br&gt;&#xA;नियतं सङ्गरहितमरागद्वेषतः कृतम् ।&#x9;023a&lt;br&gt;&#xA;अफलप्रेप्सुना कर्म यत्तत्सात्विकमुच्यते ॥&#x9;023c&lt;br&gt;&#xA;यत्तु कामेप्सुना कर्म साहङ्कारेण वा पुनः ।&#x9;024a&lt;br&gt;&#xA;क्रियते बहुलायासं तद्राजसमुदाहृतम् ॥&#x9;024c&lt;br&gt;&#xA;अनुबन्धं क्षयं हिंसामनपेक्ष्य च पौरुषम् ।&#x9;025a&lt;br&gt;&#xA;मोहादारभ्यते कर्म यत्तत्तामसमुच्यते ॥&#x9;025c&lt;br&gt;&#xA;मुक्तसङ्गोनहंवादी धृत्युत्साहसमन्वितः । &#x9;026a&lt;br&gt;&#xA;सिद्ध्यसिद्ध्योर्निर्विकारः कर्ता सात्विक उच्यते ॥&#x9;026c&lt;br&gt;&#xA;रागी कर्मफलप्रेप्सुर्लुब्धो हिंसात्मकोऽशुचिः ।&#x9;027a&lt;br&gt;&#xA;हर्षशोकान्वितः कर्ता राजसः परिकीर्तितः ॥&#x9;027c&lt;br&gt;&#xA;अयुक्तः प्राकृतः स्तब्धः शठो नैकृतिकोऽलसः ।&#x9;028a&lt;br&gt;&#xA;विषादी दीर्घसूत्री च कर्ता तामस उच्यते ॥&#x9;028c&lt;br&gt;&#xA;बुद्धेर्भेदं धृतेश्चैव गुणतस्त्रिविधं शृणु ।&#x9;029a&lt;br&gt;&#xA;प्रोच्यमानमशेषेण पृथक्त्वेन धनञ्जय ॥&#x9;029c&lt;br&gt;&#xA;प्रवृत्तिं च निवृत्तिं च कार्याकार्ये भयाभये ।&#x9;030a&lt;br&gt;&#xA;बन्धं मोक्षं च या वेत्ति बुद्धिः सा पार्थ सात्विकी ॥&#x9;030c&lt;br&gt;&#xA;यया धर्ममधर्मं च कार्यं चाकार्यमेव च ।&#x9;031a&lt;br&gt;&#xA;अयथावत्प्रजानाति बुद्धिः सा पार्थ राजसी ॥&#x9;031c&lt;br&gt;&#xA;अधर्मं धर्ममिति या मन्यते तमसाऽऽवृता ।&#x9;032a&lt;br&gt;&#xA;सर्वार्थान्विपरीतांश्च बुद्धिः सा पार्थ तामसी ॥&#x9;032c&lt;br&gt;&#xA;धृत्या यया धारयते मनःप्राणेन्द्रियक्रियाः ।&#x9;033a&lt;br&gt;&#xA;योगेनाव्यभिचारिण्या धृतिः सा पार्थ सात्विकी ॥&#x9;033c&lt;br&gt;&#xA;यया तु धर्मकामार्थान्धृत्या धारयतेऽर्जुन ।&#x9;034a&lt;br&gt;&#xA;प्रसङ्गेन फलाकाङ्क्षी धृतिः सा पार्थ राजसी ॥&#x9;034c&lt;br&gt;&#xA;यया स्वप्नं भयं शोकं विषादं मदमेव च ।&#x9;035a&lt;br&gt;&#xA;न विमुञ्चति दुर्मेधा धृतिः सा पार्थ तामसी ॥&#x9;035c&lt;br&gt;&#xA;सुखं त्विदानीं त्रिविधं शृणु मे भरतर्षभ ।&#x9;036a&lt;br&gt;&#xA;अभ्यासाद्रमते यत्र दुःखान्तं च निगच्छति ॥&#x9;036c&lt;br&gt;&#xA;यत्तदग्रे विषमिव परिणामेऽमृतोपमम् ।&#x9;037a&lt;br&gt;&#xA;तत्सुखं सात्विकं प्रोक्तमात्मबुद्धिप्रसादजम् ॥&#x9;037c&lt;br&gt;&#xA;विषयेन्द्रियसंयोगाद्यत्तदग्रेऽमृतोपमम् ।&#x9;038a&lt;br&gt;&#xA;परिणामे विषमिव तत्सुखं राजसं स्मृतम् ॥&#x9;038c&lt;br&gt;&#xA;यदग्रे चानुबन्धे च सुखं मोहनमात्मनः ।&#x9;039a&lt;br&gt;&#xA;निद्रालस्यप्रमादोत्थं तत्तामसमुदाहृतम् ॥&#x9;039c&lt;br&gt;&#xA;न तदस्ति पृथिव्यां वा दिवि देवेषु वा पुनः ।&#x9;040a&lt;br&gt;&#xA;सत्त्वं प्रकृतिजैर्मुक्तं यदेमिः स्यात्त्रिभिर्गुणैः ॥&#x9;040c&lt;br&gt;&#xA;ब्राह्मणक्षत्रियविशां शूद्राणां च परन्तप ।&#x9;041a&lt;br&gt;&#xA;कर्माणि प्रविभक्तानि स्वभावप्रभवैर्गुणैः ॥&#x9;041c&lt;br&gt;&#xA;शमो दमस्तपः शौचं क्षान्तिरार्जवमेव च ।&#x9;042a&lt;br&gt;&#xA;ज्ञानं विज्ञानमास्तिक्यं ब्रह्मकर्म स्वभावजम् ॥&#x9;042c&lt;br&gt;&#xA;शौर्यं तेजो धृतिर्दाक्ष्यं युद्धे चाप्यपलायनम् ।&#x9;043a&lt;br&gt;&#xA;दानमीश्वरभावश्च क्षात्रं कर्म स्वभावजम् ॥&#x9;043c&lt;br&gt;&#xA;कृषिगोरक्ष्यवाणिज्यं वैश्यं कर्म स्वभावजम् ।&#x9;044a&lt;br&gt;&#xA;परिचर्यात्मकं कर्म शूद्रस्यापि स्वभावजम् ॥&#x9;044c&lt;br&gt;&#xA;स्वे स्वे कर्मण्यभिरतः संसिद्धिं लभते नरः ।&#x9;045a&lt;br&gt;&#xA;स्वकर्मनिरतः सिद्धिं यथा विन्दति तच्छृणु ॥&#x9;045c&lt;br&gt;&#xA;यतः प्रवृत्तिर्भूतानां येन सर्वमिदं ततम् ।&#x9;046a&lt;br&gt;&#xA;स्वकर्मणा तमभ्यर्च्य सिद्धिं विन्दति मानवः ॥&#x9;046c&lt;br&gt;&#xA;श्रेयान्स्वधर्मो विगुणः परधर्मात्स्वनुष्ठितात् ।&#x9;047a&lt;br&gt;&#xA;स्वभावनियतं कर्म कुर्वन्नाप्नोति किल्विषम् ॥&#x9;047c&lt;br&gt;&#xA;सहजं कर्म कौन्तेय सदोषमपि न त्यजेत् ।&#x9;048a&lt;br&gt;&#xA;सर्वारम्भा हि दोषेण धूमेनाग्निरिवावृताः ॥&#x9;048c&lt;br&gt;&#xA;असक्तबुद्धिः सर्वत्र जितात्मा विगतस्पृहः ।&#x9;049a&lt;br&gt;&#xA;नैष्कर्म्यसिद्धिं परमां सन्न्यासेनाधिगच्छति ॥&#x9;049c&lt;br&gt;&#xA;सिद्धिं प्राप्तो यथा ब्रह्म तथाऽऽप्नोति निबोध मे ।&#x9;050a&lt;br&gt;&#xA;समासेनैव कौन्तेय निष्ठा ज्ञानस्य या परा ॥&#x9;050c&lt;br&gt;&#xA;बुद्ध्या विशुद्धया युक्तो धृत्याऽऽत्मानं नियम्य च ।&#x9;051a&lt;br&gt;&#xA;शब्दादीन्विषयांस्त्यक्त्वा रागद्वेषौ व्युदस्य च ॥&#x9;051c&lt;br&gt;&#xA;विविक्तसेवी लध्वाशी यतवाक्कायमानसः ।&#x9;052a&lt;br&gt;&#xA;ध्यानयोगपरो नित्यं वैराग्यं समुपाश्रितः ॥&#x9;052c&lt;br&gt;&#xA;अहङ्कारं बलं दर्पं कामं क्रोधं परिग्रहम् ।&#x9;053a&lt;br&gt;&#xA;विमुच्य निर्ममः शान्तो ब्रह्मभूयाय कल्पते ॥&#x9;053c&lt;br&gt;&#xA;ब्रह्मभूतः प्रसन्नात्मा न शोचति न काङ्क्षति ।&#x9;054a&lt;br&gt;&#xA;समः सर्वेषु भूतेषु मद्भक्तिं लभते पराम् ॥&#x9;054c&lt;br&gt;&#xA;भक्त्या मामभिजानाति यावान्यश्चास्मि तत्त्वतः ।&#x9;055a&lt;br&gt;&#xA;ततो मां तत्त्वतो ज्ञात्वा विशते तदनन्तरम् ॥&#x9;055c&lt;br&gt;&#xA;सर्वकर्माण्यपि सदा कुर्वाणो मद्व्यपाश्रयः ।&#x9;056a&lt;br&gt;&#xA;मत्प्रसादादवाप्नोति शाश्वतं पदमव्ययम् ॥&#x9;056c&lt;br&gt;&#xA;चेतसा सर्वकर्माणि मयि सन्न्यस्य मत्परः ।&#x9;057a&lt;br&gt;&#xA;बुद्धियोगमपाश्रित्य मच्चित्तः सततं भव ॥&#x9;057c&lt;br&gt;&#xA;मच्चित्तः सर्वदुर्गाणि मत्प्रसादात्तरिष्यसि ।&#x9;058a&lt;br&gt;&#xA;अथ चेत्त्वमहङ्कारान्न श्रोष्यसि विनङ्क्ष्यसि ॥&#x9;058c&lt;br&gt;&#xA;यदहङ्कारमाश्रित्य न योत्स्य इति मन्यसे ।&#x9;059a&lt;br&gt;&#xA;मिथ्यैष व्यवसायस्ते प्रकृतिस्त्वां नियोक्ष्यति ॥&#x9;059c&lt;br&gt;&#xA;स्वभावजेन कौन्तेय निबद्धः स्वेन कर्मणा ।&#x9;060a&lt;br&gt;&#xA;कर्तुं नेच्छसि यन्मोहात्करिष्यस्यवशोपि तत् ॥&#x9;060c&lt;br&gt;&#xA;ईश्वरः सर्वभूतानां हृद्देशेऽर्जुन तिष्ठति ।&#x9;061a&lt;br&gt;&#xA;भ्रामयन्सर्वभूतानि यन्त्रारूढानि मायया ॥&#x9;061c&lt;br&gt;&#xA;तमेव शरणं गच्छ सर्वभावेन भारत ।&#x9;062a&lt;br&gt;&#xA;तत्प्रसादात्परां शान्तिं स्थानं प्राप्स्यसि शाश्वतम् ॥&#x9;062c&lt;br&gt;&#xA;इति ते ज्ञानमाख्यातं गुह्याद्गुह्यतरं मया ।&#x9;063a&lt;br&gt;&#xA;विमृश्यैतदशेषेण यथेच्छसि तथा कुरु ॥&#x9;063c&lt;br&gt;&#xA;सर्वगुह्यतमं भूयः शृणु मे परमं वचः ।&#x9;064a&lt;br&gt;&#xA;इष्टोऽसि मे दृढमिति ततो वक्ष्यामि ते हितम् ॥&#x9;064c&lt;br&gt;&#xA;मन्मना भव मद्भक्तो मद्याजी मां नमस्कुरु ।&#x9;065a&lt;br&gt;&#xA;मामेवैष्यसि सत्यं ते प्रतिजाने प्रियोऽसि मे ॥&#x9;065c&lt;br&gt;&#xA;सर्वधर्मान्परित्यज्य मामेकं शरणं व्रज ।&#x9;066a&lt;br&gt;&#xA;अहं त्वा सर्वपापेभ्यो मोक्षयिष्यामि मा शुचः ॥&#x9;066c&lt;br&gt;&#xA;इदं ते नातपस्काय नाभक्ताय कदाचन ।&#x9;067a&lt;br&gt;&#xA;न चाशुश्रूषवे वाच्यं न च मां योऽभ्यसूयति ॥&#x9;067c&lt;br&gt;&#xA;य इदं परमं गुह्यं मद्भक्तेष्वभिधास्यति ।&#x9;068a&lt;br&gt;&#xA;भक्तिं मयि परां कृत्वा मामेवैष्यत्यसंशयः ॥&#x9;068c&lt;br&gt;&#xA;न च तस्मान्मनुष्येषु कश्चिन्मे प्रियकृत्तमः ।&#x9;069a&lt;br&gt;&#xA;भविता न च मे तस्मादन्यः प्रियतरो भुवि ॥&#x9;069c&lt;br&gt;&#xA;अध्येष्यते च य इमं धर्म्यं संवादमावयोः ।&#x9;070a&lt;br&gt;&#xA;ज्ञानयज्ञेन तेनाहमिष्टः स्यामिति मे मतिः ॥&#x9;070c&lt;br&gt;&#xA;श्रद्धावाननसूयश्च शृणुयादपि यो नरः ।&#x9;071a&lt;br&gt;&#xA;सोपि मुक्तः शुभाल्ँलोकान्प्राप्नुयात्पुण्यकर्मणाम् ॥&#x9;071c&lt;br&gt;&#xA;कच्चिदेतच्छ्रुतं पार्थ त्वयैकाग्रेण चेतसा ।&#x9;072a&lt;br&gt;&#xA;कच्चिदज्ञानसम्मोहः प्रनष्टस्ते धनञ्जय ॥&#x9;072c&lt;br&gt;&#xA;अर्जुन उवाच &#x9;073&lt;br&gt;&#xA;नष्टो मोहः स्मृतिर्लब्धा त्वत्प्रसादान्मयाऽच्युत ।&#x9;073a&lt;br&gt;&#xA;स्थितोऽस्मि गतसन्देहः करिष्ये वचनं तव ॥&#x9;073c&lt;br&gt;&#xA;सञ्जय उवाच &#x9;074&lt;br&gt;&#xA;इत्यहं वासुदेवस्य पार्थस्य च महात्मनः ।&#x9;074a&lt;br&gt;&#xA;संवादमिममश्रौषमद्भुतं रोमहर्षणम् ॥&#x9;074c&lt;br&gt;&#xA;व्यासप्रसादाच्छ्रुतवानेतद्गुह्यमहं परम् ।&#x9;075a&lt;br&gt;&#xA;योगं योगेश्वरात्कृष्णात्साक्षात्कथयतः स्वयम् ॥&#x9;075c&lt;br&gt;&#xA;राजन्संस्मृत्य संस्मृत्य संवादमिममद्भुतम् ।&#x9;076a&lt;br&gt;&#xA;केशवार्जुवयोः पुण्यं हृष्यामि च मुहुर्मुहुः ॥&#x9;076c&lt;br&gt;&#xA;तच्च संस्मृत्य संस्मृत्य रूपमत्यद्भुतं हरेः ।&#x9;077a&lt;br&gt;&#xA;विस्मयो मे महान्राजन्हृष्यामि च पुनः पुनः ॥&#x9;077c&lt;br&gt;&#xA;यत्र योगेश्वरः कृष्णो यत्र पार्थो धनुर्धरः ।&#x9;078a&lt;br&gt;&#xA;तत्र श्रीर्विजयो भूतिर्ध्रुवा नीतिर्मतिर्मम ॥ ॥&#x9;078c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/043/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/043/</guid>
      <description>&lt;p&gt;अध्यायः 043&lt;/p&gt;&#xA;&lt;p&gt;युधिष्ठिरेण रथादवरुह्य भीष्मद्रोणाद्यभिवादनपूर्वकं तेभ्यो जयाशीर्ग्रहणम् ॥ 1 ॥ युधिष्ठिरे पुनर्भ्रातृभिः सह रथारूढे सन्नाहभेरीनादनम् ॥ 2 ॥&#xA;वैशम्पायन उवाच &#x9;001&lt;br&gt;&#xA;गीता सुगीता कर्तव्या किमन्यैः शास्त्रसङ्ग्रहैः ।&#x9;001a&lt;br&gt;&#xA;या स्वयं पद्मनाभस्य मुखपद्माद्विनिःसृता ॥&#x9;001c&lt;br&gt;&#xA;सर्वशास्त्रमयी गीता सर्वदेवमयो हरिः ।&#x9;002a&lt;br&gt;&#xA;सर्वतीर्थमयी गङ्गा सर्वदेवमयो मनुः ॥&#x9;002c&lt;br&gt;&#xA;गीता गङ्गा च गायत्री गोविन्देति हृदि स्थिते ।&#x9;003a&lt;br&gt;&#xA;चतुर्गकारसंयुक्ते पुनर्जन्म न विद्यते ॥&#x9;003c&lt;br&gt;&#xA;षट्शतानि सविंशानि श्लोकानां प्राह केशवः ।&#x9;004a&lt;br&gt;&#xA;अर्जुनः सप्तपञ्चाशत्सप्तषष्टिं तु सञ्जयः ॥&#x9;004c&lt;br&gt;&#xA;धृतराष्ट्रः श्लोकमेकं गीताया मानमुच्यते ।&#x9;005a&lt;br&gt;&#xA;भारतामृतसर्वस्वगीताया मथितस्य च ।&#x9;005c&lt;br&gt;&#xA;सारमुद्धृत्य कृष्णेन अर्जुनस्य मुखे हुतम् ॥&#x9;005e&lt;br&gt;&#xA;सञ्जय उवाच &#x9;006&lt;br&gt;&#xA;ततो धनञ्जयं दृष्ट्वा बाणगाण्डीवधारिणम् ।&#x9;006a&lt;br&gt;&#xA;पुनरेव महानादं व्यसृजन्त महारथाः ॥&#x9;006c&lt;br&gt;&#xA;पाण्डवाः सोमकाश्चैव ये चैषामनुयायिनः ।&#x9;007a&lt;br&gt;&#xA;दध्मुश्च मुदिताः शङ्खान्वीराः सागरसम्भवान् ॥&#x9;007c&lt;br&gt;&#xA;ततो भेर्यश्च पेश्यश्च क्रकचा गोविषाणिकाः ।&#x9;008a&lt;br&gt;&#xA;सहसैवाभ्यहन्यन्त ततः शब्दो महानभूत् ॥&#x9;008c&lt;br&gt;&#xA;तथा देवाः सगन्धर्वाः पितरश्च जनाधिप ।&#x9;009a&lt;br&gt;&#xA;सिद्धचारणसङ्घाश्च समीयुस्ते दिदृक्षया ॥&#x9;009c&lt;br&gt;&#xA;ऋषयश्च महाभागाः पुरस्कृत्य शतक्रतुम् ।&#x9;010a&lt;br&gt;&#xA;समीयुस्तत्र सहिता द्रष्टुं तद्वैशसं महत् ॥&#x9;010c&lt;br&gt;&#xA;&#39;ते सेने स्तिमिते सज्जे वीक्षमाणे परस्परम् ।&#x9;011a&lt;br&gt;&#xA;गङ्गायमुनयोर्वेगो यथैवैत्य परस्परम् ॥&#x9;011c&lt;br&gt;&#xA;एवं प्रवत्ते ते सेने निःशब्दे जनसंसदि ।&#x9;012a&lt;br&gt;&#xA;चित्रे पट इवालेख्ये दर्शनीयतरे शुभे ॥&#39;&#x9;012c&lt;br&gt;&#xA;ततो युधिष्ठिरो दृष्ट्वा युद्धाय समवस्थिते ।&#x9;013a&lt;br&gt;&#xA;ते सेने सागरप्रख्ये मुहुः प्रज्वलिते नृप ॥&#x9;013c&lt;br&gt;&#xA;विमुच्य कवचं वीरो निक्षिप्य च वरायुधम् ।&#x9;014a&lt;br&gt;&#xA;अवरुह्य रथात्क्षिप्रं पद्भ्यामेव कृताञ्जलिः ॥&#x9;014c&lt;br&gt;&#xA;पितामहमभिप्रेक्ष्य धर्मराजो युधिष्ठिरः ।&#x9;015a&lt;br&gt;&#xA;वाग्यतः प्रययौ धीरः प्राङ्मुखो रिपुवाहिनीम् ॥&#x9;015c&lt;br&gt;&#xA;तं प्रयान्तमभिप्रेक्ष्य कुन्तीपुत्रो धनञ्जयः ।&#x9;016a&lt;br&gt;&#xA;अवतीर्य रथात्तूर्णं भ्रातृभिः सहितोऽन्वयात् ॥&#x9;016c&lt;br&gt;&#xA;वासुदेवश्च भगवान्पृष्ठतोऽनुजगाम तम् ।&#x9;017a&lt;br&gt;&#xA;तथा मुख्याश्च राजानस्तच्चित्ता जग्मुरुत्सुकाः ॥&#x9;017c&lt;br&gt;&#xA;अर्जुन उवाच &#x9;018&lt;br&gt;&#xA;किं ते व्यवसितं राजन्यदस्मानपहाय वै ।&#x9;018a&lt;br&gt;&#xA;पद्भ्यामेव प्रयातोऽसि प्राङ्मुखो रिपुवाहिनीम् ॥&#x9;018c&lt;br&gt;&#xA;भीमसेन उवाच &#x9;019&lt;br&gt;&#xA;क्व गमिष्यसि राजेन्द्र निक्षिप्तकवचायुधः ।&#x9;019a&lt;br&gt;&#xA;दंशितेष्वरिसैन्येषु भ्रातॄनुत्सृज्य पार्थिव ॥&#x9;019c&lt;br&gt;&#xA;नकुल उवाच &#x9;020&lt;br&gt;&#xA;एवं गते त्वयि ज्येष्ठे मम भ्रातरि भारत ।&#x9;020a&lt;br&gt;&#xA;भीमे दुनोति हृदयं ब्रूहि गन्ता भवान्क्व नु ॥&#x9;020c&lt;br&gt;&#xA;सहदेव उवाच &#x9;021&lt;br&gt;&#xA;अस्मिन्रणसमूहे वै वर्तमाने महाभये ।&#x9;021a&lt;br&gt;&#xA;उत्सृज्य क्व नु गन्तासि शत्रूनभिमुखो नृप ॥&#x9;021c&lt;br&gt;&#xA;सञ्जय उवाच &#x9;022&lt;br&gt;&#xA;एवमाभाष्यमाणोऽपि भ्रातृभिः कुरुनन्दनः ।&#x9;022a&lt;br&gt;&#xA;नोवाच वाग्यतः किञ्चिद्गच्छत्येव युधिष्ठिरः ॥&#x9;022c&lt;br&gt;&#xA;तानुवाच महाप्राज्ञो वासुदेवो महामनाः ।&#x9;023a&lt;br&gt;&#xA;अभिप्रायोऽस्य विज्ञातो मयेति प्रहसन्निव ॥&#x9;023c&lt;br&gt;&#xA;एष भीष्मं तथा द्रोणं गौतमं शल्यमेव च ।&#x9;024a&lt;br&gt;&#xA;अनुमान्य गुरून्सर्वान्योत्स्यते पार्थिवोऽरिभिः ॥&#x9;024c&lt;br&gt;&#xA;श्रूयते हि पुराकल्पे गुरूनननुमान्य यः ।&#x9;025a&lt;br&gt;&#xA;युध्यते स भवेद्व्यक्तमपध्यातो महत्तरैः ॥&#x9;025c&lt;br&gt;&#xA;अनुमान्य यथाशास्त्रं यस्तु युध्येन्महत्तरैः ।&#x9;026a&lt;br&gt;&#xA;ध्रुवस्तस्य जयो युद्धे भवेदिति मतिर्मम ॥&#x9;026c&lt;br&gt;&#xA;एवं ब्रुवति कृष्णेऽत्र धार्तराष्ट्रचमूं प्रति ।&#x9;027a&lt;br&gt;&#xA;हाहाकारो महानासीन्निःशब्दास्त्वपरेऽभवन् ॥&#x9;027c&lt;br&gt;&#xA;दृष्ट्वा युधिष्ठिरं दूराद्धार्तराष्ट्रस्य सैनिकाः ।&#x9;028a&lt;br&gt;&#xA;मिथः सङ्कथयाञ्चक्रुरेषो हि कुलपांसनः ॥ &#x9;028c&lt;br&gt;&#xA;व्यक्तं भीत इवाभ्येति राजासौ भीष्ममन्तिकम् ।&#x9;029a&lt;br&gt;&#xA;युधिष्ठिरः ससोदर्यः शरणार्थं प्रयाचकः ॥&#x9;029c&lt;br&gt;&#xA;धनञ्जये कथं नाथे पाण्डवे च वृकोदरे ।&#x9;030a&lt;br&gt;&#xA;नकुले सहदेवे च भीतिरभ्येति पाण्डवम् ॥&#x9;030c&lt;br&gt;&#xA;न नूनं क्षत्रियकुले जातः सम्प्रथिते भुवि ।&#x9;031a&lt;br&gt;&#xA;यथाऽस्य हृदयं भीतमल्पसत्वस्य संयुगे ॥&#x9;031c&lt;br&gt;&#xA;ततस्ते सैनिकाः सर्वे प्रशंसन्ति स्म कौरवान् ।&#x9;032a&lt;br&gt;&#xA;हृष्टाः सुमनसो भूत्वा चेलानि दुधुवुश्च ह ॥&#x9;032c&lt;br&gt;&#xA;व्यनिन्दंश्च तथा सर्वे योधास्तव विशाम्पते ।&#x9;033a&lt;br&gt;&#xA;युधिष्ठिरं ससोदर्यं सहितं केशवनेन हि ॥&#x9;033c&lt;br&gt;&#xA;ततस्तत्कौरवं सैन्यं धिक्कृत्वा तु युधिष्ठिरम् ।&#x9;034a&lt;br&gt;&#xA;निःशब्दमभवत्तूर्णं पुनरेव विशाम्पते ॥&#x9;034c&lt;br&gt;&#xA;किं नु वक्ष्याति राजाऽसौ किं भीष्मः प्रतिवक्ष्यति ।&#x9;035a&lt;br&gt;&#xA;किं भीमः समरश्लाघी किं नु कृष्णार्जुनाविति ॥&#x9;035c&lt;br&gt;&#xA;विवक्षितं किमस्येति संशयः सुमहानभूत् ।&#x9;036a&lt;br&gt;&#xA;उभयोः सेनयो राजन्युधिष्ठिरकृते तदा ॥&#x9;036c&lt;br&gt;&#xA;सोऽवगाह्य चमूं शत्रोः शरशक्तिसमाकुलाम् ।&#x9;037a&lt;br&gt;&#xA;भीष्ममेवाभ्यात्तूर्णं भ्रातृभिः परिवारितः ॥&#x9;037c&lt;br&gt;&#xA;तमुवाच ततः पादौ कराभ्यां पीड्य पाण्डवः ।&#x9;038a&lt;br&gt;&#xA;भीष्मं शान्तनवं राजा युद्धाय समुपस्थितम् ॥&#x9;038c&lt;br&gt;&#xA;युधिष्ठिर उवाच &#x9;039&lt;br&gt;&#xA;आमन्त्रये त्वां दुर्धर्ष त्वया योत्स्यामहे सह ।&#x9;039a&lt;br&gt;&#xA;अनजानीहि मां तात आशिषश्च प्रयोजय ॥&#x9;039c&lt;br&gt;&#xA;भीष्म उवाच &#x9;040&lt;br&gt;&#xA;यद्येवं नाभिगच्छेथा युधि मां पृथिवीपते ।&#x9;040a&lt;br&gt;&#xA;शपेयं त्वां महाराज परीभावाय भारत ॥&#x9;040c&lt;br&gt;&#xA;प्रीतोऽहं पुत्र युध्यस्व जयमाप्नुहि पाण्डव ।&#x9;041a&lt;br&gt;&#xA;यत्तेऽभिलषितं चान्यत्तदवाप्नुहि संयुगे ॥&#x9;041c&lt;br&gt;&#xA;व्रियतां च वरः पार्थ किमस्मत्तोऽभिकाङ्क्षसि ।&#x9;042a&lt;br&gt;&#xA;एवं गते महाराज न तवास्ति पराजयः ॥&#x9;042c&lt;br&gt;&#xA;अर्थस्य पुरुषो दासो दासस्त्वर्थो न कस्यचित् ।&#x9;043a&lt;br&gt;&#xA;इति सत्यं महाराज बद्धोऽस्म्यर्थेन कौरवैः ॥&#x9;043c&lt;br&gt;&#xA;अतस्त्वां क्लीबवद्वाक्यं ब्रवीमि कुरुनन्दन ।&#x9;044a&lt;br&gt;&#xA;भृतोऽस्त्म्यर्थेन कौरव्य युद्धादन्यत्किमिच्छसि ॥&#x9;044c&lt;br&gt;&#xA;युधिष्ठिर उवाच &#x9;045&lt;br&gt;&#xA;मन्त्रयस्व महाबाहो हितैषी मम नित्यशः ।&#x9;045a&lt;br&gt;&#xA;युध्यस्व कौरवस्यार्थे ममैष सततं वरः ॥&#x9;045c&lt;br&gt;&#xA;भीष्म उवाच &#x9;046&lt;br&gt;&#xA;राजन्किमत्र साह्यं ते करोमि कुरुनन्दन ।&#x9;046a&lt;br&gt;&#xA;कामं योत्स्ये परस्यार्थे ब्रूहि यत्ते विवक्षितम् ॥&#x9;046c&lt;br&gt;&#xA;युधिष्ठिर उवाच &#x9;047&lt;br&gt;&#xA;कथं जयेयं सङ्ग्रामे भवन्तमपराजितम् ।&#x9;047a&lt;br&gt;&#xA;एतन्मे मन्त्रय हितं यदि श्रेयः प्रपश्यसि ॥&#x9;047c&lt;br&gt;&#xA;भीष्म उवाच &#x9;048&lt;br&gt;&#xA;नैनं पश्यामि कौन्तेय यो मां युध्यन्तमाहवे ।&#x9;048a&lt;br&gt;&#xA;विजयेत पुमान्कश्चित्साक्षादपि शतक्रतुः ॥&#x9;048c&lt;br&gt;&#xA;युधिष्ठिर उवाच &#x9;049&lt;br&gt;&#xA;हन्त पृच्छामि तस्मात्त्वां पितामह नमोस्तु ते ।&#x9;049a&lt;br&gt;&#xA;वधोपायं ब्रवीहि त्वमात्मनः समरे परैः ॥&#x9;049c&lt;br&gt;&#xA;भीष्म उवाच &#x9;050&lt;br&gt;&#xA;न स्म तं तात पश्यामि समरे यो जयेत माम् ।&#x9;050a&lt;br&gt;&#xA;न तावन्मृत्युकालोऽपि पुनरागमनं कुरु ॥&#x9;050c&lt;br&gt;&#xA;सञ्जय उवाच &#x9;051&lt;br&gt;&#xA;ततो युधिष्ठिरो वाक्यं भीष्मस्य कुरुनन्दन ।&#x9;051a&lt;br&gt;&#xA;शिरसा प्रतिजग्राह भूयस्तमभिवाद्य च ॥&#x9;051c&lt;br&gt;&#xA;प्रायात्पुनर्महाबाहुराचार्यस्य रथं प्रति ।&#x9;052a&lt;br&gt;&#xA;पश्यतां सर्वसैन्यानां मध्येन भ्रातृभिः सह ॥&#x9;052c&lt;br&gt;&#xA;स द्रोणमभिवाद्याथ कृत्वा चाभिप्रदक्षिणम् ।&#x9;053a&lt;br&gt;&#xA;उवाच राजा दुर्धर्षमात्मनिःश्रेयसं वचः ॥&#x9;053c&lt;br&gt;&#xA;आमन्त्रये त्वां भगवन्योत्स्ये विगतकल्मषः ।&#x9;054a&lt;br&gt;&#xA;कथं जये रिपून्सर्वाननुज्ञातस्त्वया द्विज ॥&#x9;054c&lt;br&gt;&#xA;द्रोण उवाच &#x9;055&lt;br&gt;&#xA;यदि मां नाभिगच्छेथा युद्धाय कृतनिश्चयः ।&#x9;055a&lt;br&gt;&#xA;शपेयं त्वां महाराज परीभावाय सर्वशः ॥&#x9;055c&lt;br&gt;&#xA;तद्युधिष्ठिर तुष्टोऽस्मि पूजितश्च त्वयाऽनघ ।&#x9;056a&lt;br&gt;&#xA;अनुजानामि युध्यस्व विजयं समवाप्नुहि ॥&#x9;056c&lt;br&gt;&#xA;करवाणि च ते कामं ब्रूहि त्वमभिकाङ्क्षितम् ।&#x9;057a&lt;br&gt;&#xA;एवं गते महाराज युद्धादन्यत्किमिच्छसि ॥&#x9;057c&lt;br&gt;&#xA;अर्थस्य पुरुषो दासो दासस्त्वर्थो न कस्यचित् ।&#x9;058a&lt;br&gt;&#xA;इति सत्यं महाराज बद्धोऽस्म्यर्थेन कौरवैः ॥&#x9;058c&lt;br&gt;&#xA;ब्रवीम्येतत्क्लीबवत्त्वां युद्धादन्यत्किमिच्छसि ।&#x9;059a&lt;br&gt;&#xA;योत्स्येऽहं कौरवस्यार्थे तवाशास्यो जयो मया ॥&#x9;059c&lt;br&gt;&#xA;युधिष्ठिर उवाच &#x9;060&lt;br&gt;&#xA;जयमाशास्स्व मे ब्रह्मन्मन्त्रयस्व च मद्धितम् ।&#x9;060a&lt;br&gt;&#xA;युध्यस्व कौरवस्यार्थे वर एष वृतो मया ॥&#x9;060c&lt;br&gt;&#xA;द्रोण उवाच &#x9;061&lt;br&gt;&#xA;ध्रुवस्ते विजयो राजन्यस्य मन्त्री हरिस्तव ।&#x9;061a&lt;br&gt;&#xA;अहं त्वामभिजानामि रणे शत्रून्विजेष्यसि ॥&#x9;061c&lt;br&gt;&#xA;यतो धर्मस्ततः कृष्णो यतः कृष्णस्ततो जयः ।&#x9;062a&lt;br&gt;&#xA;युध्यस्व गच्छ कौन्तेय पृच्छ मां किं ब्रवीमि ते ॥&#x9;062c&lt;br&gt;&#xA;युधिष्ठिर उवाच &#x9;063&lt;br&gt;&#xA;पृच्छामि त्वां द्विजश्रेष्ठ शृणु यन्मेऽभिकाङ्क्षितम् ।&#x9;063a&lt;br&gt;&#xA;कथं जयेयं सङ्ग्रामे भवन्तमपराजितम् ॥&#x9;063c&lt;br&gt;&#xA;द्रोण उवाच &#x9;064&lt;br&gt;&#xA;न तेऽस्ति विजयस्तावद्यावद्युद्ध्याम्यहं रणे ।&#x9;064a&lt;br&gt;&#xA;ममाशु निधने राजन्यतस्व सह सोदरैः ॥&#x9;064c&lt;br&gt;&#xA;युधिष्ठिर उवाच &#x9;065&lt;br&gt;&#xA;हन्त तस्मान्महाबाहो वधोपायं वदात्मनः ।&#x9;065a&lt;br&gt;&#xA;आचार्य प्रणिपत्यैष पृच्छामि त्वां नमोऽस्तु ते ॥&#x9;065c&lt;br&gt;&#xA;द्रोण उवाच &#x9;066&lt;br&gt;&#xA;न शत्रुं तात पश्यामि यो मां हन्याद्रथे स्थितम् ।&#x9;066a&lt;br&gt;&#xA;युध्यमानं सुसंरब्धं शरवर्षौघवर्षिणम् ॥&#x9;066c&lt;br&gt;&#xA;ऋते प्रायगतं रजन्न्यस्तशस्त्रमचेतनम् ।&#x9;067a&lt;br&gt;&#xA;हन्यान्मां युधि योधानां सत्यमेतद्ब्रवीमि ते ॥&#x9;067c&lt;br&gt;&#xA;शस्त्रं चाहं रणे जह्यां श्रुत्वा तु महदप्रियम् ।&#x9;068a&lt;br&gt;&#xA;श्रद्धेयवाक्यात्पुरुषादेतत्सत्यं ब्रवीति ते ॥&#x9;068c&lt;br&gt;&#xA;सञ्जय उवाच &#x9;069&lt;br&gt;&#xA;एतच्छ्रुत्वा महाराज भारद्वाजस्य धीमतः ।&#x9;069a&lt;br&gt;&#xA;अनुमान्य तमाचार्यं प्रायाच्छारद्वतं प्रति ॥&#x9;069c&lt;br&gt;&#xA;सोऽभिवाद्य कृपं राजा कृत्वा चापि प्रदक्षिणम् ।&#x9;070a&lt;br&gt;&#xA;उवाच दुर्धर्षतमं वाक्यं वाक्यविदां वरः ॥&#x9;070c&lt;br&gt;&#xA;अनुमानये त्वां योत्स्येऽहं गुरो विगतकल्मषः ।&#x9;071a&lt;br&gt;&#xA;जयेयं च रिपून्सर्वाननुज्ञातस्त्वयाऽनघ ॥&#x9;071c&lt;br&gt;&#xA;कृप उवाच &#x9;072&lt;br&gt;&#xA;यदि मां नाभिगच्छेथा युद्धाय कृतनिश्चयः ।&#x9;072a&lt;br&gt;&#xA;शपेयं त्वां महाराज परीभावाय सर्वशः ॥&#x9;072c&lt;br&gt;&#xA;अर्थस्य पुरुषो दासो दासस्त्वर्थो न कस्यचित् ।&#x9;073a&lt;br&gt;&#xA;इति सत्यं महाराज बद्धोऽस्म्यर्थेन कौरवैः ॥&#x9;073c&lt;br&gt;&#xA;तेषामर्थे महाराज योद्धव्यमिति मे मतिः ।&#x9;074a&lt;br&gt;&#xA;अतस्त्वां क्लीबवद्ब्रूयां युद्धादन्यत्किमिच्छसि ॥&#x9;074c&lt;br&gt;&#xA;युधिष्ठिर उवाच &#x9;075&lt;br&gt;&#xA;हन्त पृच्छामि ते तस्मादाचार्य शृणु मे वचः ।&#x9;075a&lt;br&gt;&#xA;इत्युक्त्वा व्यथितो राजा नोवाच गतचेतनः ॥&#x9;075c&lt;br&gt;&#xA;सञ्जय उवाच&#x9;076&lt;br&gt;&#xA;तं गौतमः प्रत्युवाच विज्ञायास्य विवक्षितम् ।&#x9;076a&lt;br&gt;&#xA;अवध्योऽहं महीपाल युद्ध्यस्व जयमाप्नुहि ॥&#x9;076c&lt;br&gt;&#xA;प्रीतस्तेऽभिगमेनाहं जयं तव नराधिप ।&#x9;077a&lt;br&gt;&#xA;आशासिष्ये सदोत्थाय सत्यमेतद्ब्रवीमि ते ॥&#x9;077c&lt;br&gt;&#xA;एतच्छ्रुत्वा महाराज गौतमस्य विशाम्पते ।&#x9;078a&lt;br&gt;&#xA;अनुमान्य कृपं राजा प्रययौ येन मद्रराट् ॥&#x9;078c&lt;br&gt;&#xA;स शल्यमभिवाद्याथ कृत्वा चाभिप्रदक्षिणम् ।&#x9;079a&lt;br&gt;&#xA;उवाच राजा दुर्धर्षमात्मनिःश्रेयसं वचः ॥&#x9;079c&lt;br&gt;&#xA;अनुमानये त्वां दुर्धर्ष योत्स्ये विगतकल्मषः ।&#x9;080a&lt;br&gt;&#xA;जयेयं नु परान्राजन्ननुज्ञातस्त्वया रिपून् ॥&#x9;080c&lt;br&gt;&#xA;शल्य उवाच &#x9;081&lt;br&gt;&#xA;यदि मां नाधिगच्छेथा युद्धाय कृतनिश्चयः ।&#x9;081a&lt;br&gt;&#xA;शपेयं त्वां महाराज परीभावाय वै रणे ॥&#x9;081c&lt;br&gt;&#xA;तुष्टोऽस्मि पूजितश्चास्मि यत्काङ्क्षसि तदस्तु ते ।&#x9;082a&lt;br&gt;&#xA;अनुजानामि चैव त्वां युध्यस्व जयमाप्नुहि ॥&#x9;082c&lt;br&gt;&#xA;ब्रूहि चैष परं वीर केनार्थः किं ददामि ते ।&#x9;083a&lt;br&gt;&#xA;एवं गते महाराज युद्धादन्यत्किमिच्छसि ॥&#x9;083c&lt;br&gt;&#xA;अर्थस्य पुरुषो दासो दासस्त्वर्थो न कस्यचित् ।&#x9;084a&lt;br&gt;&#xA;इति सत्यं महाराज बद्धोस्म्यर्थेन कौरवैः ॥&#x9;084c&lt;br&gt;&#xA;करिष्यामि हि ते कामं भागिनेय यथेप्सितम् ।&#x9;085a&lt;br&gt;&#xA;ब्रवीम्यतः क्लीबवत्त्वां युद्धादन्यत्किमिच्छसि ॥&#x9;085c&lt;br&gt;&#xA;युधिष्ठिर उवाच &#x9;086&lt;br&gt;&#xA;मन्त्रयस्व महाराज नित्यं मद्धितमुत्तमम् ।&#x9;086a&lt;br&gt;&#xA;कामं युद्ध्य परस्यार्थे वरमेतं वृणोम्यहम् ॥&#x9;086c&lt;br&gt;&#xA;शल्य उवाच &#x9;087&lt;br&gt;&#xA;किमत्र ब्रूहि साह्यं ते करोमि नृपसत्तम ।&#x9;087a&lt;br&gt;&#xA;कामं योत्स्ये परस्यार्थे बद्धोऽस्म्यर्थेन कौरवैः ॥&#x9;087c&lt;br&gt;&#xA;युधिष्ठिर उवाच &#x9;088&lt;br&gt;&#xA;स एव मे वरः शल्य उद्योगे यस्त्वया कृतः ।&#x9;088a&lt;br&gt;&#xA;सूतपुत्रस्य सङ्ग्रामे कार्यस्तेजोवधस्त्वया ॥&#x9;088c&lt;br&gt;&#xA;शल्य उवाच &#x9;089&lt;br&gt;&#xA;सम्पत्स्यत्येष ते कामः कुन्तीपुत्र यथेप्सितम् ।&#x9;089a&lt;br&gt;&#xA;गच्छ युध्यस्व विस्रब्धः प्रतिजाने वचस्तव ॥&#x9;089c&lt;br&gt;&#xA;सञ्जय उवाच &#x9;090&lt;br&gt;&#xA;अनुमान्याथ कौन्तेयो मातुलं मद्रकेश्वरम् ।&#x9;090a&lt;br&gt;&#xA;निर्जगाम महासैन्याद्भ्रातृभिः परिवारितः ॥&#x9;090c&lt;br&gt;&#xA;वासुदेवस्तु राधेयमाहवेऽभिजगाम वै ।&#x9;091a&lt;br&gt;&#xA;तत एनमुवाचेदं पाण्डवार्थे गदाग्रजः ॥&#x9;091c&lt;br&gt;&#xA;श्रुतं मे कर्ण भीष्मस्य द्वेषात्किल न योत्स्यसे ।&#x9;092a&lt;br&gt;&#xA;अस्मान्वरय राधेय यावद्भीष्मो न हन्यते ॥&#x9;092c&lt;br&gt;&#xA;हते तु भीष्मे राधेय पुनरेष्यसि संयुगम् ।&#x9;093a&lt;br&gt;&#xA;धार्तराष्ट्रस्य साहाय्यं यदि पश्यसि चेत्समम् ॥&#x9;093c&lt;br&gt;&#xA;कर्ण उवाच &#x9;094&lt;br&gt;&#xA;न विप्रियं करिष्यामि धार्तराष्ट्रस्य केशव ।&#x9;094a&lt;br&gt;&#xA;त्यक्तप्राणं हि मां विद्धि दुर्योधनहितैषिणम् ॥&#x9;094c&lt;br&gt;&#xA;सञ्जय उवाच &#x9;095&lt;br&gt;&#xA;तच्छ्रुत्वा वचनं कृष्णः सन्न्यवर्तत भारत ।&#x9;095a&lt;br&gt;&#xA;युधिष्ठिरपुरोगैश्च पाण्डवैः सह सङ्गतः ॥&#x9;095c&lt;br&gt;&#xA;अथ सैन्यस्य मध्ये तु प्राक्रोशत्पाण्डवाग्रजः ।&#x9;096a&lt;br&gt;&#xA;योऽस्मान्वृणोति तमहं वरये साह्यकारणात् ॥&#x9;096c&lt;br&gt;&#xA;अथ तान्समभिप्रेक्ष्य युयुत्सुरिदमब्रवीत् ।&#x9;097a&lt;br&gt;&#xA;प्रीतात्मा धर्मराजानं कुन्तीपुत्रं युधिष्ठिरम् ॥&#x9;097c&lt;br&gt;&#xA;अहं योत्स्यामि भवतः संयुगे धृतराष्ट्रजान् ।&#x9;098a&lt;br&gt;&#xA;युष्मदर्थं महाराज यदि मां वृणुषेऽनघ ॥&#x9;098c&lt;br&gt;&#xA;युधिष्ठिर उवाच &#x9;099&lt;br&gt;&#xA;एह्येहि सर्वे योत्स्यामस्तव भ्रातॄनपण्डितान् ।&#x9;099a&lt;br&gt;&#xA;युयुत्सो वासुदेवश्च वयं च ब्रूम सर्वशः ॥&#x9;099c&lt;br&gt;&#xA;वृणोमि त्वां महाबाहो युध्यस्व मम कारणात् ।&#x9;100a&lt;br&gt;&#xA;त्वयि पिण्डश्च तन्तुश्च धृतराष्ट्रस्य दृश्यते ॥&#x9;100c&lt;br&gt;&#xA;भजस्वास्मान्राजपुत्र भजमानान्महाद्युते ।&#x9;101a&lt;br&gt;&#xA;न भविष्यति दुर्बुद्धिर्धार्तराष्ट्रोऽत्यमर्षणः ॥&#x9;101c&lt;br&gt;&#xA;सञ्जय उवाच &#x9;102&lt;br&gt;&#xA;ततो युयुत्सुः कौरव्यान्परित्यज्य सुतांस्तव ।&#x9;102a&lt;br&gt;&#xA;जगाम पाण्डुपुत्राणां सेनां विश्राव्य दुन्दुभिम् ॥&#x9;102c&lt;br&gt;&#xA;ततो युधिष्ठिरो राजा सम्प्रहृष्टः सहानुजः ।&#x9;103a&lt;br&gt;&#xA;जग्राह कवचं भूयो दीप्तिमत्कनकोज्ज्वलम् ॥&#x9;103c&lt;br&gt;&#xA;प्रत्यपद्यन्त ते सर्वे स्वरथान्पुरुषर्षभाः ।&#x9;104a&lt;br&gt;&#xA;ततो व्यूहं यथापूर्वं प्रत्यव्यूहन्त ते पुनः ॥&#x9;104c&lt;br&gt;&#xA;अवादयन्दुन्दुभींश्च शतशश्चैव पुष्करान् ।&#x9;105a&lt;br&gt;&#xA;सिंहनादांश्च विविधान्विनेदुः पुरुषर्षभाः ॥&#x9;105c&lt;br&gt;&#xA;रथस्थान्पुरुषव्याघ्रान्पाण्डवान्प्रेक्ष्य पार्थिवाः ।&#x9;106a&lt;br&gt;&#xA;धृष्टद्युम्नादयः सर्वे पुनर्जहृषिरे तदा ॥&#x9;106c&lt;br&gt;&#xA;गौरवं पाण्डुपुत्राणां मान्यान्मानयतां च तान् ।&#x9;107a&lt;br&gt;&#xA;दृष्ट्वा महीक्षितस्तत्र पूजयाञ्चक्रिरे भृशम् ॥&#x9;107c&lt;br&gt;&#xA;सौहृदं च कृपां चैव प्राप्तकालं महात्मनाम् ।&#x9;108a&lt;br&gt;&#xA;दयां च ज्ञातिषु परां कथयाञ्चक्रिरे नृपाः ॥&#x9;108c&lt;br&gt;&#xA;साधुसाध्विति सर्वत्र निश्चेरुः स्तुतिसंहिताः ।&#x9;109a&lt;br&gt;&#xA;वाचः पुण्याः कीर्तिमतां मनोहृदयहर्षणाः ॥&#x9;109c&lt;br&gt;&#xA;म्लेच्छाश्चार्याश्च ये तत्र ददृशुः शुश्रुवुस्तथा ।&#x9;110a&lt;br&gt;&#xA;वृत्तं तत्पाण्डुपुत्राणां रुरुदुस्ते सगद्गदाः ॥&#x9;110c&lt;br&gt;&#xA;ततो जघ्नुर्महाभेरीः शतशश्च सहस्रशः ।&#x9;111a&lt;br&gt;&#xA;शङ्खांश्च गोक्षीरनिभान्दध्मुर्हृष्टा मनस्विनः ॥ ॥&#x9;111c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/044/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/044/</guid>
      <description>&lt;p&gt;अध्यायः 044&lt;/p&gt;&#xA;&lt;p&gt;कुरुपाण्डवसेनयोर्युद्धारम्भः ॥ 1 ॥&#xA;धृतराष्ट्र उवाच &#x9;001&lt;br&gt;&#xA;एवं व्यूढेष्वनीकेषु मामकेष्वितरेषु च ।&#x9;001a&lt;br&gt;&#xA;के पूर्वं प्राहरंस्तत्र कुरवःक पाण्डवा नु किम् ॥&#x9;001c&lt;br&gt;&#xA;सञ्जय उवाच &#x9;002&lt;br&gt;&#xA;भ्रातृभिः सहितो राजन्पुत्रो दुःशासनस्तव ।&#x9;002a&lt;br&gt;&#xA;भीष्मं प्रमुखतः कृत्वा प्रययौ सह सेनया ॥&#x9;002c&lt;br&gt;&#xA;तथैव पाण्डवाः सर्वे भीमसेनपुरोगमाः ।&#x9;003a&lt;br&gt;&#xA;भीष्मेण युद्धमिच्छन्तः प्रययुर्हृष्टमानसाः ॥&#x9;003c&lt;br&gt;&#xA;क्ष्वेडाः किलकिलाशब्दाः क्रकचा गोविषाणिकाः ।&#x9;004a&lt;br&gt;&#xA;भेरीमृदङ्गमुरजा हयकुञ्जरनिःस्वनाः ॥&#x9;004c&lt;br&gt;&#xA;उभयोः सेनयोर्ह्यासंस्ततस्तेऽस्मान्समाद्रवन् ।&#x9;005a&lt;br&gt;&#xA;वयं तान्प्रतिनर्दन्तस्तदाऽऽसीत्तुमुलं महत् ॥&#x9;005c&lt;br&gt;&#xA;महान्त्यनीकानि महासमुच्छ्रये समागमे पाण्डवधार्तराष्ट्रयोः ।&#x9;006a&lt;br&gt;&#xA;चकम्पिरे शङ्खमृदङ्गनिःस्वनैः प्रकम्पितानीव वनानि वायुना ॥&#x9;006c&lt;br&gt;&#xA;नरेन्द्र नागाश्वरथाकुलानामभ्यागतानामशिवे मुहूर्ते ।&#x9;007a&lt;br&gt;&#xA;बभूव घोषस्तुमुलश्चमूनां वातोद्धुतानामिव सागराणाम् ॥&#x9;007c&lt;br&gt;&#xA;तस्मिन्समुत्थिते शब्दे तुमुले रोमहर्षणे ।&#x9;008a&lt;br&gt;&#xA;भीमसेनो महाबाहुः प्राणदद्गोवृषो यथा ॥&#x9;008c&lt;br&gt;&#xA;शङ्खदुन्दुभिनिर्घोषं वारणानां च बृंहितम् ।&#x9;009a&lt;br&gt;&#xA;सिंहनादं च सैन्यानां भीससेनरवोऽभ्यभूत् ॥&#x9;009c&lt;br&gt;&#xA;हयानां हेषमाणानामनीकेषु सहस्रशः ।&#x9;010a&lt;br&gt;&#xA;सर्वानभ्यभवच्चब्दान्भीमस्य नदतः स्वनः ॥&#x9;010c&lt;br&gt;&#xA;तं श्रुत्वा निनदं तस्य सैन्यास्तव वितत्रसुः ।&#x9;011a&lt;br&gt;&#xA;जीमूतस्येव नदतः शक्राशनिसमस्वनम् ॥&#x9;011c&lt;br&gt;&#xA;वाहनानि च सर्वाणि शकृन्मूत्रं प्रसुस्रुवुः ।&#x9;012a&lt;br&gt;&#xA;शब्देन तस्य वीरस्य सिंहस्येवेतरे मृगाः ॥&#x9;012c&lt;br&gt;&#xA;दर्शयन्घोरमात्मानं महाभ्रमिव नादयन् ।&#x9;013a&lt;br&gt;&#xA;विभीषयंस्तव सुतान्भीमसेनः समभ्ययात् ॥&#x9;013c&lt;br&gt;&#xA;तमायान्तं महेष्वासं सोदर्याः पर्यवारयन् ।&#x9;014a&lt;br&gt;&#xA;छादयन्तः शरव्रातैर्मेघा इव दिवाकरम् ॥&#x9;014c&lt;br&gt;&#xA;दुर्योधनश्च पुत्रस्ते दुर्मुखो दुःसहः शलः ।&#x9;015a&lt;br&gt;&#xA;दुःशासनश्चातिरथस्तथा दुर्मर्षणो नृपः ॥&#x9;015c&lt;br&gt;&#xA;विविंशतिश्चित्रसेनो विकर्णश्च महारथः ।&#x9;016a&lt;br&gt;&#xA;पुरुमित्रो जयो भोजः सौमदत्तिश्च वीर्यवान् ॥&#x9;016c&lt;br&gt;&#xA;महाचापानि धुन्वन्तो मेघा इव सविद्युतः ।&#x9;017a&lt;br&gt;&#xA;आददानाश्च नाराचान्निर्मुक्ताशीविषोपमान् ॥&#x9;017c&lt;br&gt;&#xA;अथ ते द्रौपदीपुत्राः सौभद्रश्च महारथः ।&#x9;018a&lt;br&gt;&#xA;नकुलः सहदेवश्च धृष्टद्युम्नश्च पार्षतः ॥&#x9;018c&lt;br&gt;&#xA;धार्तराष्ट्रान्प्रतिययुरर्दयन्तः शितैः शरैः ।&#x9;019a&lt;br&gt;&#xA;वज्रैरिव महावेगैः शिखराणि धराभृताम् ॥&#x9;019c&lt;br&gt;&#xA;तस्मिन्प्रथमसङ्ग्रामे भीमज्यातलनिःस्वने ।&#x9;020a&lt;br&gt;&#xA;तावकानां परेषां च नासीत्कश्चित्पराङ्मुखः ॥&#x9;020c&lt;br&gt;&#xA;लाघवं द्रोणशिष्याणामपश्यं भरतर्षभ ।&#x9;021a&lt;br&gt;&#xA;निमित्तवेधिनां चैव शरानुत्सृजतां भृशम् ॥&#x9;021c&lt;br&gt;&#xA;नोपशाम्यति निर्घोषो धनुषां कूजतां तथा ।&#x9;022a&lt;br&gt;&#xA;विनिश्चेरुः शरा दीप्ता ज्योतींषीव नभस्तलात् ॥&#x9;022c&lt;br&gt;&#xA;सर्वे त्वन्ये महीपालाः प्रेक्षका इव भारत ।&#x9;023a&lt;br&gt;&#xA;ददृशुर्दर्शनीयं तं भीमं ज्ञातिसमागमम् ॥&#x9;023c&lt;br&gt;&#xA;ततस्ते जातसंरम्भाः परस्परकृतागसः ।&#x9;024a&lt;br&gt;&#xA;अन्योन्यस्पर्धया राजन्व्यायच्छन्त महारथाः ॥&#x9;024c&lt;br&gt;&#xA;कुरुपाण्डवसेने ते हस्त्यश्वरथसङ्कुले ।&#x9;025a&lt;br&gt;&#xA;शुशुभाते रणेऽतीव पटे चित्रार्पिते इव ॥&#x9;025c&lt;br&gt;&#xA;ततस्ते पार्थिवाः सर्वे प्रगृहीतशरासनाः ।&#x9;026a&lt;br&gt;&#xA;सहसैन्याः समापेतुः पुत्रस्य तव शासनात् ॥&#x9;026c&lt;br&gt;&#xA;युधिष्ठिरेण चादिष्टाः पार्थिवास्ते सहस्रशः ।&#x9;027a&lt;br&gt;&#xA;विनदन्तः समापेतुः पुत्रस्य तव वाहिनीम् ॥&#x9;027c&lt;br&gt;&#xA;उभयोः सेनयोस्तीव्रः सैन्यानां स समागमः ।&#x9;028a&lt;br&gt;&#xA;अन्तर्धीयत चादित्यः सैन्येन रजसा वृतः ॥&#x9;028c&lt;br&gt;&#xA;प्रयुद्धानां प्रभग्नानां पुनरावर्तिनामपि ।&#x9;029a&lt;br&gt;&#xA;नात्र स्वेषां परेषां वा विशेषः समदृश्यत ॥&#x9;029c&lt;br&gt;&#xA;तस्मिंस्तु तुमुले युद्धे वर्तमाने महाभये ।&#x9;030a&lt;br&gt;&#xA;अति सर्वाण्यनीकानि पिता तेऽभिव्यरोचत ॥ ॥&#x9;030c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/045/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/045/</guid>
      <description>&lt;p&gt;अध्यायः 045&lt;/p&gt;&#xA;&lt;p&gt;कुरुपाण्डवसेनयोर्द्वन्द्वयुद्धवर्णनम् ॥ 1 ॥&#xA;सञ्जय उवाच &#x9;001&lt;br&gt;&#xA;पूर्वाह्णे तस्य रौद्रस्य युद्धमह्नो विशाम्पते ।&#x9;001a&lt;br&gt;&#xA;प्रावर्तत महाघोरं राज्ञां देहावकर्तनम् ॥&#x9;001c&lt;br&gt;&#xA;कुरूणां सृञ्जयानां च जिगीषूणां परस्परम् ।&#x9;002a&lt;br&gt;&#xA;सिंहानामिव संह्रादो दिवमुर्वीं च नादयन् ॥&#x9;002c&lt;br&gt;&#xA;आसीत्किलकिलाशब्दस्तलशङ्खरवैः सह ।&#x9;003a&lt;br&gt;&#xA;जज्ञिरे सिंहनादाश्च शूराणां प्रतिगर्जताम् ॥&#x9;003c&lt;br&gt;&#xA;तलत्राभिहताश्चैव ज्याशब्दा भरतर्षभ ।&#x9;004a&lt;br&gt;&#xA;पत्तीनां पादशब्दश्च वाजिनां च महास्वनः ॥&#x9;004c&lt;br&gt;&#xA;तोत्राङ्कुशनिपातश्च आयुधानां च निःस्वनः ।&#x9;005a&lt;br&gt;&#xA;घण्टाशब्दश्च नागानामन्योन्यमभिधावताम् ॥&#x9;005c&lt;br&gt;&#xA;तस्मिन्समुदिते शब्दे तुमुले रोमहर्षणे ।&#x9;006a&lt;br&gt;&#xA;बभूव रथनिर्घोषः पर्जन्यनिनदोपमः ॥&#x9;006c&lt;br&gt;&#xA;ते मनः क्रूरमाधाय समभित्यक्तजीविताः ।&#x9;007a&lt;br&gt;&#xA;पाण्डवानभ्यवर्तन्त सर्व एवोच्छ्रितध्वजाः ॥&#x9;007c&lt;br&gt;&#xA;अथ शान्तनवो राजन्नभ्यधावद्धनञ्जयम् ।&#x9;008a&lt;br&gt;&#xA;प्रगृह्य कार्मुकं घोरं कालदण्डोपमं रणे ॥&#x9;008c&lt;br&gt;&#xA;अर्जुनोऽपि धनुर्गृह्य गाण्डीवं लोकविश्रुतम् ।&#x9;009a&lt;br&gt;&#xA;अभ्यधावत तेजस्वी गाङ्गेयं रणमूर्धनि ॥&#x9;009c&lt;br&gt;&#xA;तावुभौ कुरुशार्दूलौ परस्परवधैषिणौ ।&#x9;010a&lt;br&gt;&#xA;गाङ्गेयस्तु रणे पार्थं विद्ध्वा नाकम्पयद्बली ॥&#x9;010c&lt;br&gt;&#xA;तथैव पाण्डवो राजन्भीष्मं नाकम्पयद्युधि ।&#x9;011a&lt;br&gt;&#xA;सात्यकिस्तु महेष्वासः कृतवर्माणमभ्ययात् ॥&#x9;011c&lt;br&gt;&#xA;तयोः समभवद्युद्धं तुमुलं रोमहर्षणम् ।&#x9;012a&lt;br&gt;&#xA;सात्यकिः कृतवर्माणं कृतवर्मा च सात्यकिम् ॥&#x9;012c&lt;br&gt;&#xA;आनर्च्छतुः शरैर्घोरैस्तक्षमाणौ परस्परम् ।&#x9;013a&lt;br&gt;&#xA;तौ शराचितसर्वाङ्गौ शुशुभाते महाबलौ ॥&#x9;013c&lt;br&gt;&#xA;वसन्ते पुष्पशबलौ पुष्पिताविव किंशुकौ ।&#x9;014a&lt;br&gt;&#xA;अभिमन्युर्महेष्वासं बृहद्बलमयोधयत् ॥&#x9;014c&lt;br&gt;&#xA;ततः कोसलराजाऽसावभिमन्योर्विशाम्पते ।&#x9;015a&lt;br&gt;&#xA;ध्वजं चिच्छेद समरे सारथिं च व्यपातयत् ॥&#x9;015c&lt;br&gt;&#xA;सौभद्रस्तु ततः क्रुद्धः पातिते रथसारथौ ।&#x9;016a&lt;br&gt;&#xA;बृहद्बलं महाराज विव्याध नवभिः शरैः ॥&#x9;016c&lt;br&gt;&#xA;अथापराभ्यां भल्लाभ्यां शिताभ्यामरिमर्दनः ।&#x9;017a&lt;br&gt;&#xA;ध्वजमेकेन चिच्छेद पार्ष्णिमेकेन सारथिम् ॥&#x9;017c&lt;br&gt;&#xA;अन्योन्यं च शरैः क्रुद्धौ ततक्षाते परस्परम् ।&#x9;018a&lt;br&gt;&#xA;मानिनं समरे दृप्तं कृतवैरं महारथम् ॥&#x9;018c&lt;br&gt;&#xA;भीमसेनस्तव सुतं दुर्योधनमयोधयत् ।&#x9;019a&lt;br&gt;&#xA;तावुभौ नरशार्दूलौ कुरुमुख्यौ महाबलौ ॥&#x9;019c&lt;br&gt;&#xA;अन्योन्यं शरवर्षाभ्यां ववृषाते रणाजिरे ।&#x9;020a&lt;br&gt;&#xA;तौ वीक्ष्य तु महात्मानौ कृतिनौ चित्रयोधिनौ ॥&#x9;020c&lt;br&gt;&#xA;विस्मयः सर्वभूतानां समपद्यत भारत ।&#x9;021a&lt;br&gt;&#xA;दुःशासनस्तु नकुलं प्रत्युद्याय महाबलम् ॥&#x9;021c&lt;br&gt;&#xA;अविध्यन्निशितैर्बाणैर्बहुभिर्मर्मभेदिभिः ।&#x9;022a&lt;br&gt;&#xA;तस्य माद्रीसुतः केतुं सशरं च शरासनम् ॥&#x9;022c&lt;br&gt;&#xA;चिच्छेद निशितैर्बाणैः प्रहसन्निव भारत ।&#x9;023a&lt;br&gt;&#xA;अथैनं पञ्चविंशत्या क्षुद्रकाणां समार्पयत् ॥&#x9;023c&lt;br&gt;&#xA;पुत्रस्तु तव दुर्धर्षो नकुलस्य महाहवे ।&#x9;024a&lt;br&gt;&#xA;तुरङ्गांश्चिच्छिदे बाणैर्ध्वजं चैवाभ्यपातयत् ॥&#x9;024c&lt;br&gt;&#xA;दुर्मुखः सहदेवं च प्रत्युद्याय महाबलम् ।&#x9;025a&lt;br&gt;&#xA;विव्याध शरवर्षेण यतमानं महाहवे ॥&#x9;025c&lt;br&gt;&#xA;सहदेवस्ततो वीरो दुर्मुखस्य महारणे ।&#x9;026a&lt;br&gt;&#xA;शरेण भृशतीक्ष्णेन पातयामास सारथिम् ॥&#x9;026c&lt;br&gt;&#xA;तावन्योन्यं समासाद्य समरे युद्धदुर्मदौ ।&#x9;027a&lt;br&gt;&#xA;त्रासयेतां शरैर्घोरैः कृतप्रतिकृतैषिणौ ॥&#x9;027c&lt;br&gt;&#xA;युधिष्टिरः स्वयं राजा मद्रराजानमभ्ययात् ।&#x9;028a&lt;br&gt;&#xA;तस्य मद्राधिपश्चापं द्विधा चिच्छेद मारिष ॥&#x9;028c&lt;br&gt;&#xA;तदपास्य धनुश्छिन्नं कुन्तीपुत्रो युधिष्ठिरः ।&#x9;029a&lt;br&gt;&#xA;अन्यत्कार्मुकमादाय वेगवद्बलवत्तरम् ॥&#x9;029c&lt;br&gt;&#xA;ततो मद्रेश्वरं राजा शरैः सन्नतपर्वभिः ।&#x9;030a&lt;br&gt;&#xA;छादयामास सङ्क्रुद्धस्तिष्ठ तिष्ठेति चाब्रवीत् ॥&#x9;030c&lt;br&gt;&#xA;धृष्टद्युम्नस्ततो द्रोणमभ्यद्रवत भारत ।&#x9;031a&lt;br&gt;&#xA;तस्य द्रोणः सुसङ्क्रुद्धः परासुकरणं दृढम् ॥&#x9;031c&lt;br&gt;&#xA;त्रिधा चिच्छेद समरे पाञ्चाल्यस्य तु कार्मुकम् ।&#x9;032a&lt;br&gt;&#xA;शरं चैव महाघोरं कालदण्डमिवापरम् ॥&#x9;032c&lt;br&gt;&#xA;प्रेषयामास समरे सोऽस्य काये न्यमज्जत ।&#x9;033a&lt;br&gt;&#xA;अथान्यद्धनुरादाय सायकांश्च चतुर्दश ॥&#x9;033c&lt;br&gt;&#xA;द्रोणं द्रुपदपुत्रस्तु प्रतिविव्याध संयुगे ।&#x9;034a&lt;br&gt;&#xA;तावन्योन्यं सुसङ्क्रुद्धौ चक्रतुः सुभृशं रणम् ॥&#x9;034c&lt;br&gt;&#xA;सौमदत्तिं रणे शङ्खो रभसं रभसो युधि ।&#x9;035a&lt;br&gt;&#xA;प्रत्युद्ययौ महाराज तिष्ठतिष्ठेति चाब्रवीत् ॥&#x9;035c&lt;br&gt;&#xA;तस्य वै दक्षिणं वीरो निर्बिभेद रणे भुजम् ।&#x9;036a&lt;br&gt;&#xA;सौमदत्तिस्तथा शङ्खं जत्रुदेशे समाहनत् ॥&#x9;036c&lt;br&gt;&#xA;तयोस्तदभवद्युद्धं घोररूपं विशाम्पते ।&#x9;037a&lt;br&gt;&#xA;दृप्तयोः समरे पूर्वं वृत्रवासवयोरिव ॥&#x9;037c&lt;br&gt;&#xA;बाह्लीकं तु रणे क्रुद्धं क्रुद्धरूपो विशाम्पते ।&#x9;038a&lt;br&gt;&#xA;अभ्यद्रवदमेयात्मा धृष्टकेतुर्महारथः ॥&#x9;038c&lt;br&gt;&#xA;बाह्लीकस्तु रणे राजन्धृष्टकेतुममर्षणः ।&#x9;039a&lt;br&gt;&#xA;शरैर्बहुभिरानर्च्छत्सिंहनादमथानदत् ॥&#x9;039c&lt;br&gt;&#xA;चेदिराजस्तु सङ्क्रुद्धो बाह्लीकं नवभिः शरैः ।&#x9;040a&lt;br&gt;&#xA;विव्याध समरे तूर्णं मत्तो मत्तमिव द्विपम् ॥&#x9;040c&lt;br&gt;&#xA;तौ तत्र समरे क्रुद्धौ नर्दन्तौ च पुनः पुनः ।&#x9;041a&lt;br&gt;&#xA;समीयतुः सुसङ्क्रुद्धावङ्गारकबुधाविव ॥&#x9;041c&lt;br&gt;&#xA;राक्षसं रौद्रकर्माणं क्रूरकर्मा घटोत्कचः ।&#x9;042a&lt;br&gt;&#xA;अलम्बुसं प्रत्युदियाद्बलं शक्र इवाहवे ॥&#x9;042c&lt;br&gt;&#xA;घटोत्कचस्ततः क्रुद्धो राक्षसं तं महाबलम् ।&#x9;043a&lt;br&gt;&#xA;नवत्या सायकैस्तीक्ष्णैर्दारयामास भारत ॥&#x9;043c&lt;br&gt;&#xA;अलम्बुसस्तु समरे भैमसेनिं महाबलम् ।&#x9;044a&lt;br&gt;&#xA;बहुधा दारयामास शरैः सन्नतपर्वभिः ॥&#x9;044c&lt;br&gt;&#xA;व्यभ्राजेतां ततस्तौ तु संयुगे शरविक्षतौ ।&#x9;045a&lt;br&gt;&#xA;यथा देवासुरे युद्धे बलशक्रौ महाबलौ ॥&#x9;045c&lt;br&gt;&#xA;शिखण्डी समरे राजन्द्रौणिमभ्युद्ययौ बली ।&#x9;046a&lt;br&gt;&#xA;अश्वत्थामा ततः क्रुद्धः शिखण्डिनमुपस्थितम् ॥&#x9;046c&lt;br&gt;&#xA;नाराचेन सुतीक्ष्णेन भृशं विद्ध्वा ह्यकम्पयत् ।&#x9;047a&lt;br&gt;&#xA;शिखण्ड्यपि ततो राजन्द्रोणपुत्रमताडयत् ॥&#x9;047c&lt;br&gt;&#xA;सायकेन सुपीतेन तीक्ष्णेन निशितेन च ।&#x9;048a&lt;br&gt;&#xA;तौ जघ्नतुस्तदान्योन्यं शरैर्बहुविधैर्मृधे ॥&#x9;048c&lt;br&gt;&#xA;भगदत्तं रणे शूरं विराटो वाहिनीपतिः ।&#x9;049a&lt;br&gt;&#xA;अभ्ययात्त्वरितो राजंस्ततो युद्धमवर्तत ॥&#x9;049c&lt;br&gt;&#xA;विराटो भगदत्तं तु शरवर्षेण भारत ।&#x9;050a&lt;br&gt;&#xA;अभ्यवर्षत्सुसङ्क्रुद्धो मेघो वृष्ट्या इवाचलम् ॥&#x9;050c&lt;br&gt;&#xA;भगदत्तस्ततस्तूर्णं विराटं पृथिवीपतिम् ।&#x9;051a&lt;br&gt;&#xA;छादयामास समरे मेघः सूर्यमिवोदितम् ॥&#x9;051c&lt;br&gt;&#xA;बृहत्क्षत्रं तु कैकेयं कृपः शारद्वतो ययौ ।&#x9;052a&lt;br&gt;&#xA;तं कृपः शरवर्षेण च्छादयामास भारत ॥&#x9;052c&lt;br&gt;&#xA;गौतमं कैकयः क्रुद्धः शरवृष्ट्याऽभ्यपूरयत् ।&#x9;053a&lt;br&gt;&#xA;तावन्योन्यं हयान्हत्वा धनुश्छित्वा च भारत ॥&#x9;053c&lt;br&gt;&#xA;विरथावसियुद्धाय समीयतुरमर्षणौ ।&#x9;054a&lt;br&gt;&#xA;तयोस्तदभवद्युद्धं घोररूपं सुदारुणम् ॥&#x9;054c&lt;br&gt;&#xA;द्रुपदस्तु ततो राजन्सैन्धवं वै जयद्रथम् ।&#x9;055a&lt;br&gt;&#xA;अभ्युद्ययौ हृष्टरूपो हृष्टरूपं परन्तपः ॥&#x9;055c&lt;br&gt;&#xA;ततः सैन्धवको राजा द्रुपदं विशिखैस्त्रिभिः ।&#x9;056a&lt;br&gt;&#xA;ताडयामास समरे स च तं प्रत्यविध्यत ॥&#x9;056c&lt;br&gt;&#xA;तयोस्तदभवद्युद्धं घोररूपं सुदारुणम् ।&#x9;057a&lt;br&gt;&#xA;ईक्षणप्रीतिजननं शुक्राङ्गारकयोरिव ॥&#x9;057c&lt;br&gt;&#xA;विकर्णस्तु सुतस्तुभ्यं सुतसोमं महाबलम् ।&#x9;058a&lt;br&gt;&#xA;अभ्ययाज्जवनैरश्वैस्ततो युद्धमवर्तत ॥&#x9;058c&lt;br&gt;&#xA;विकर्णः सुतसोमं तु विद्ध्वा नाकम्पयच्छरैः ।&#x9;059a&lt;br&gt;&#xA;सुतसोमो विकर्णं च तदद्भुतमिवाभवत् ॥&#x9;059c&lt;br&gt;&#xA;सुशर्माणं नरव्याघ्रश्चेकितानो महारथः ।&#x9;060a&lt;br&gt;&#xA;अभ्यद्रवत्सुसङ्क्रुद्धः पाण्डवार्थे पराक्रमी ॥&#x9;060c&lt;br&gt;&#xA;सुशर्मा तु महाराज चेकितानं महारथम् ।&#x9;061a&lt;br&gt;&#xA;महता शरवर्षेण वारयामास संयुगे ॥&#x9;061c&lt;br&gt;&#xA;चेकितानोऽपि संरब्धः सुशर्माणं महाहवे ।&#x9;062a&lt;br&gt;&#xA;प्राच्छादयत्तमिषुभिर्महामेघ इवाचलम् ॥&#x9;062c&lt;br&gt;&#xA;शकुनिः प्रतिविन्ध्यं तु पराक्रान्तं पराक्रमी ।&#x9;063a&lt;br&gt;&#xA;अभ्यद्रवत राजेन्द्र मत्तः सिंह इव द्विपम् ॥&#x9;063c&lt;br&gt;&#xA;यौधिष्ठिरस्तु सङ्क्रुद्धः सौबलं निशितैः शरैः ।&#x9;064a&lt;br&gt;&#xA;व्यदारयत सङ्ग्रामे मघवानिव दानवम् ॥&#x9;064c&lt;br&gt;&#xA;शकुनिः प्रतिविन्ध्यं तु प्रतिविध्यन्तमाहवे ।&#x9;065a&lt;br&gt;&#xA;व्यदारयन्महाप्राज्ञः शरैः सन्नतपर्वभिः ॥&#x9;065c&lt;br&gt;&#xA;सुदक्षिणं तु राजेन्द्र काम्भोजानां महारथम् ।&#x9;066a&lt;br&gt;&#xA;श्रुतकर्मा पराक्रान्तमभ्यद्रवत संयुगे ॥&#x9;066c&lt;br&gt;&#xA;सुदक्षिणस्तु समरे साहदेविं महारथम् ।&#x9;067a&lt;br&gt;&#xA;विद्ध्वा नाकम्पयत वै मैनाकमिव पर्वतम् ॥&#x9;067c&lt;br&gt;&#xA;श्रुतकर्मा ततः क्रुद्धः काम्भोजानां महारथम् ।&#x9;068a&lt;br&gt;&#xA;शरैर्बहुभिरानर्च्छद्दारयन्निव सर्वशः ॥&#x9;068c&lt;br&gt;&#xA;इरावानथ सङ्क्रुद्धः श्रुतायुषमरिन्दमम् ।&#x9;069a&lt;br&gt;&#xA;प्रत्युद्ययौ रणे यत्तो यत्तरूपं परन्तपः ॥&#x9;069c&lt;br&gt;&#xA;आर्जुनिस्तस्य समरे हयान्हत्वा महारथः ।&#x9;070a&lt;br&gt;&#xA;ननाद बलवान्नादं तत्सैन्यं प्रत्यपूरयत् ॥&#x9;070c&lt;br&gt;&#xA;श्रुतायुस्तु ततः क्रुद्धः फाल्गुनेः समरे हयान् ।&#x9;071a&lt;br&gt;&#xA;निजघान गदाग्रेण ततो युद्धमवर्तत ॥&#x9;071c&lt;br&gt;&#xA;विन्दानुविन्दावावन्त्यौ कुन्तिभोजं महारथम् ।&#x9;072a&lt;br&gt;&#xA;ससेनं ससुतं वीरं संससज्जतुराहवे ॥&#x9;072c&lt;br&gt;&#xA;तत्राद्भुतमपश्याम तयोर्घोरं पराक्रमम् ।&#x9;073a&lt;br&gt;&#xA;अयुध्येतां स्थिरौ भूत्वा महत्या सेनया सह ॥&#x9;073c&lt;br&gt;&#xA;अनुविन्दस्तु गदया कुन्तिभोजमताडयत् ।&#x9;074a&lt;br&gt;&#xA;कुन्तिभोजश्च तं तूर्णं शरव्रातैरवाकिरत् ॥&#x9;074c&lt;br&gt;&#xA;कुन्तिभोजसुतश्चापि विन्दं विव्याध सायकैः ।&#x9;075a&lt;br&gt;&#xA;स च तं प्रतिविव्याध तदद्भुतमिवाभवत् ॥&#x9;075c&lt;br&gt;&#xA;केकया भ्रातरः पञ्च गान्धारान्पञ्च मारिष ।&#x9;076a&lt;br&gt;&#xA;ससैन्यास्ते ससैन्यांश्च योधयामासुराहवे ॥&#x9;076c&lt;br&gt;&#xA;वीरबाहुश्च ते पुत्रो वैराटिं रथसत्तमम् ।&#x9;077a&lt;br&gt;&#xA;उत्तरं योधयामास विव्याध निशितैः शरैः ॥&#x9;077c&lt;br&gt;&#xA;उत्तरश्चापि तं वीरं विव्याध निशितैः शरैः ।&#x9;078a&lt;br&gt;&#xA;चेदिराट् समरे राजन्नुलूकं समभिद्रवत् ॥&#x9;078c&lt;br&gt;&#xA;तथैव शरवर्षेण उलूकं समविद्ध्यत ।&#x9;079a&lt;br&gt;&#xA;उलूकश्चापि तं बाणैर्निशितैर्लोमवाहिभिः ॥&#x9;079c&lt;br&gt;&#xA;तयोर्युद्धं समभवद्घोररूपं विशाम्पते ।&#x9;080a&lt;br&gt;&#xA;दारयेतां सुसङ्क्रुद्धावन्योन्यमपराजितौ ॥&#x9;080c&lt;br&gt;&#xA;एवं द्वन्द्वसहस्राणि रथवारणवाजिनाम् ।&#x9;081a&lt;br&gt;&#xA;पदातीनां च समरे तव तेषां च सङ्कुले ॥&#x9;081c&lt;br&gt;&#xA;मुहूर्तमिव तद्युद्धमासीन्मधुरदर्शनम् ।&#x9;082a&lt;br&gt;&#xA;तत उन्मत्तवद्राजन्न प्राज्ञायत किञ्चन ॥&#x9;082c&lt;br&gt;&#xA;गजो गजेन समरे रथिनं च रथी ययौ ।&#x9;083a&lt;br&gt;&#xA;अश्वोऽश्वं समभिप्रायात्पदातिश्च पदातिनम् ॥&#x9;083c&lt;br&gt;&#xA;ततो युद्धं सुदुर्धर्षं व्याकुलं समपद्यत ।&#x9;084a&lt;br&gt;&#xA;शूराणां समरे तत्र समासाद्येतरेतरम् ॥&#x9;084c&lt;br&gt;&#xA;तत्र देवर्षयः सिद्धाश्चारणाश्च समागताः ।&#x9;085a&lt;br&gt;&#xA;प्रेक्षन्त तद्रणं घोरं देवासुरसमं भुवि ॥&#x9;085c&lt;br&gt;&#xA;ततो दन्तिसहस्राणि र्थानां चापि मारिष ।&#x9;086a&lt;br&gt;&#xA;अश्वौघाः पुरुषौघाश्च विपरीतं समाययुः ॥&#x9;086c&lt;br&gt;&#xA;तत्रतत्र प्रदृश्यन्ते रथवारणपत्तयः ।&#x9;087a&lt;br&gt;&#xA;सादिनश्च नरव्याघ्र युध्यमाना मुहुर्मुहुः ॥ ॥&#x9;087c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/046/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/046/</guid>
      <description>&lt;p&gt;अध्यायः 046&lt;/p&gt;&#xA;&lt;p&gt;सङ्कुलयुद्धवर्णनम् ॥ 1 ॥&#xA;सञ्जय उवाच &#x9;001&lt;br&gt;&#xA;राजञ्शतसहस्राणि तत्रतत्र पदातिनाम् ।&#x9;001a&lt;br&gt;&#xA;निर्मर्यादं प्रयुद्धानि तत्ते वक्ष्यामि भारत ॥&#x9;001c&lt;br&gt;&#xA;न पुत्रः पितरं जज्ञे पिता वा पुत्रमौरसम् ।&#x9;002a&lt;br&gt;&#xA;न भ्राता भ्रातरं तत्र स्वस्रीयं न च मातुलः ॥&#x9;002c&lt;br&gt;&#xA;न मातुलं च स्वस्रीयो न सखायं सखा तथा ।&#x9;003a&lt;br&gt;&#xA;आविष्टा इव युध्यन्ते पाण्डवाः कुरुभिः सह ॥&#x9;003c&lt;br&gt;&#xA;रथानीकं नरव्याघ्राः केचिदभ्यपतन्रथैः ।&#x9;004a&lt;br&gt;&#xA;अभज्यन्त युगैरेव युगानि भरतर्षभ ॥&#x9;004c&lt;br&gt;&#xA;रथेषाश्च रतेषाभिः कूबरा रथकूबरैः ।&#x9;005a&lt;br&gt;&#xA;सङ्गतैः सहिताः केचित्परस्परजिघांसवः ॥&#x9;005c&lt;br&gt;&#xA;न शेकुश्चलितुं केचित्सन्निपत्य रथा रथैः ।&#x9;006a&lt;br&gt;&#xA;प्रभिन्नास्तु महाकायाः सन्निपत्य गजा गजैः ॥&#x9;006c&lt;br&gt;&#xA;बहुधा दारयन्क्रुद्धा विषाणैरितरेतरम् ।&#x9;007a&lt;br&gt;&#xA;सतोरणपताकैश्च वारणा वरवारणैः ॥&#x9;007c&lt;br&gt;&#xA;अभिसृत्य महाराज वेगवद्भिर्महागजैः ।&#x9;008a&lt;br&gt;&#xA;दन्तैरभिहतास्तत्र चुक्रुशुः परमातुराः ॥&#x9;008c&lt;br&gt;&#xA;अभिनीताश्च शिक्षाभिस्तोत्राङ्कुशसमाहताः ।&#x9;009a&lt;br&gt;&#xA;अप्रभिन्नाः प्रभिन्नानां सम्मुखाभिमुखा ययुः ॥&#x9;009c&lt;br&gt;&#xA;प्रभिन्नैरपि संसक्ताः केचित्तत्र महागजाः ।&#x9;010a&lt;br&gt;&#xA;क्रौञ्चवन्निनदं कृत्वा दुद्रुवुः सर्वतो दिशम् ॥&#x9;010c&lt;br&gt;&#xA;सम्यक्प्रणीता नागाश्च प्रभिन्नकरटामुखाः ।&#x9;011a&lt;br&gt;&#xA;ऋषितोमरनाराचैर्निर्विद्धा वरवारणाः ॥&#x9;011c&lt;br&gt;&#xA;प्रणेदुर्भिन्नमर्माणो निपेतुश्च गतासवः ।&#x9;012a&lt;br&gt;&#xA;प्राद्रवन्त दिशः केचिन्नदन्तो भैरवान्रवान् ॥&#x9;012c&lt;br&gt;&#xA;गजानां पादरक्षास्तु व्यूढोरस्काः प्रहारिणः ।&#x9;013a&lt;br&gt;&#xA;ऋष्टिभिश्च धनुर्भिश्च विमलैश्च परश्वथैः ॥&#x9;013c&lt;br&gt;&#xA;गदाभिर्मुसलैश्चैव भिन्दिपालैः सतोमरैः ।&#x9;014a&lt;br&gt;&#xA;आयसैः परिघैश्चैव निस्त्रिंशैर्विमलै शितैः ॥&#x9;014c&lt;br&gt;&#xA;प्रगृहीतैः सुसंरब्धा द्रवमाणास्ततस्ततः ।&#x9;015a&lt;br&gt;&#xA;व्यदृश्यन्त महाराज परस्परजिघांसवः ॥&#x9;015c&lt;br&gt;&#xA;राजमानाश्च निस्त्रिंशाः संसिक्ता नरशोणितैः ।&#x9;016a&lt;br&gt;&#xA;प्रत्यदृश्यन्त शूराणामन्योन्यमभिधावताम् ॥&#x9;016c&lt;br&gt;&#xA;अवक्षिप्तावधूतानामसीनां वीरबाहुभिः ।&#x9;017a&lt;br&gt;&#xA;सञ्जज्ञे तुमुलः शब्दः पततां परमर्मसु ॥&#x9;017c&lt;br&gt;&#xA;गदामुसलरुग्णानां भिन्नानां च वरासिभिः ।&#x9;018a&lt;br&gt;&#xA;दन्तिदन्तावभिन्नानां मृदितानां च दन्तिभिः ॥&#x9;018c&lt;br&gt;&#xA;तत्र तत्र नरौघाणां क्रोशतामितरेतरम् ।&#x9;019a&lt;br&gt;&#xA;शुश्रुवुर्दारुणा वाचः प्रेतानामिव भारत ॥&#x9;019c&lt;br&gt;&#xA;हयैरपि हयारोहाश्चामरापीडधारिभिः ।&#x9;020a&lt;br&gt;&#xA;हंसैरिव महावेगैरन्योन्यमभिविद्रुताः ॥&#x9;020c&lt;br&gt;&#xA;तैर्विमुक्ता महाप्रासा जाम्बूनदविभूषणाः ।&#x9;021a&lt;br&gt;&#xA;आशुगा विमलास्तीक्ष्णाः सम्पेतुर्भुजगोपमाः ॥&#x9;021c&lt;br&gt;&#xA;अश्वैरग्र्यजवैः केचिदाप्लुत्य महतो रथात् ।&#x9;022a&lt;br&gt;&#xA;शिरांस्याददिरे वीरा रथिनामश्वसादिनः ॥&#x9;022c&lt;br&gt;&#xA;बहूनपि हयारोहान्भल्लैः सन्नतपर्वभिः ।&#x9;023a&lt;br&gt;&#xA;रथी जघान सम्प्राप्य बाणगोचरमागतान् ॥&#x9;023c&lt;br&gt;&#xA;नवमेघप्रतीकाशाश्चाक्षिप्य तुरगान्गजाः ।&#x9;024a&lt;br&gt;&#xA;पादैरेव विमृद्नन्ति मत्ताः कनकभूषणाः ॥&#x9;024c&lt;br&gt;&#xA;पाठ्यमानेषु कुम्भेषु पार्श्वेष्वपि च वारणाः ।&#x9;025a&lt;br&gt;&#xA;प्रासैर्विनिहताः केचिद्विनेदुः परमातुराः ॥&#x9;025c&lt;br&gt;&#xA;साश्वारोहान्हयान्कांश्चिदुन्मथ्य वरवारणाः ।&#x9;026a&lt;br&gt;&#xA;सहसा चिक्षिपुस्तत्र सङ्कुले भैरवे सति ॥&#x9;026c&lt;br&gt;&#xA;साश्वारोहान्विषाणाग्रैरुत्क्षिप्य तुरगान्गजाः ।&#x9;027a&lt;br&gt;&#xA;रथौघानभिमृद्नन्तः सध्वजानभिचक्रमुः ॥&#x9;027c&lt;br&gt;&#xA;पुंस्त्वादतिमदत्वाच्च केचित्तत्र महागजाः ।&#x9;028a&lt;br&gt;&#xA;साश्वारोहान्हयाञ्जघ्नुः करैः सचरणैस्तथा ॥&#x9;028c&lt;br&gt;&#xA;अश्वारोहैश्च समरे हस्तिसादिभिरेव च ।&#x9;029a&lt;br&gt;&#xA;प्रतिमानेषु गात्रेषु पार्श्वेष्वभि च वारणान् ।&#x9;029c&lt;br&gt;&#xA;आशुगा विमलास्तीक्ष्णाः सम्पेतुर्भुजगोपमाः ॥&#x9;029e&lt;br&gt;&#xA;नराश्वकायान्निर्भिद्य लौहानि कवचानि च ।&#x9;030a&lt;br&gt;&#xA;निपेतुर्विमलाः शक्त्यो वीरबाहुभिरर्पिताः ॥&#x9;030c&lt;br&gt;&#xA;महोल्काप्रतिमा घोरास्तत्र तत्र विशाम्पते ।&#x9;031a&lt;br&gt;&#xA;द्वीपिचर्मावनद्धैश्च व्याघ्रचर्मच्छदैरपि ॥&#x9;031c&lt;br&gt;&#xA;विकोशैर्विमलैः खड्गैरभिजध्नुः परान्रणे ।&#x9;032a&lt;br&gt;&#xA;अभिप्लुतमभिक्रुद्धमेकपार्श्वावदारितम् ॥&#x9;032c&lt;br&gt;&#xA;विदर्शयन्तः सम्पेतुः खड्गचर्मपरश्वथैः ।&#x9;033a&lt;br&gt;&#xA;केचिदाक्षिप्य करिणः साश्वानपि रथान्करैः ॥&#x9;033c&lt;br&gt;&#xA;विकर्षन्तो दिशः सर्वाः सम्पेतुः सर्वशब्दगाः ।&#x9;034a&lt;br&gt;&#xA;शङ्कुभिर्दारिताः केचित्सम्भिन्नाश्च परश्वथैः ॥&#x9;034c&lt;br&gt;&#xA;हस्तिभिर्मृदिताः केचित्क्षुण्णाश्चान्ये तुरङ्गमैः ।&#x9;035a&lt;br&gt;&#xA;रथनेमिनिकृत्ताश्च निकृत्ताश्च परश्वथैः ॥&#x9;035c&lt;br&gt;&#xA;व्याक्रोशन्त नरा राजंस्तत्रतत्र स्म बान्धवान् ।&#x9;036a&lt;br&gt;&#xA;पुत्रानन्ये पितॄनन्ये भ्रातॄंश्च सह बन्धुभिः ॥&#x9;036c&lt;br&gt;&#xA;मातुलान्भागिनेयांश्च परानपि च संयुगे ।&#x9;037a&lt;br&gt;&#xA;विकीर्णान्त्राः सुबहवो भग्नसक्थाश्च भारत ॥&#x9;037c&lt;br&gt;&#xA;बाहुभिश्चापरे छिन्नैः पार्श्वेषु च विदारिताः ।&#x9;038a&lt;br&gt;&#xA;क्रन्दन्तः समदृश्यन्त तृषिता जीवितेप्सवः ॥&#x9;038c&lt;br&gt;&#xA;तृषापरिगताः केचिदल्पसत्वा विशाम्पते ।&#x9;039a&lt;br&gt;&#xA;भूमौ निपतिताः सङ्ख्ये मृगयाञ्चक्रिरे जलम् ॥&#x9;039c&lt;br&gt;&#xA;रुधिरौघपरिक्लिन्नाः क्लिश्यमानाश्च भारत ।&#x9;040a&lt;br&gt;&#xA;व्यनिन्दन्भृशमात्मानं तव पुत्रांश्च सङ्गतान् ॥&#x9;040c&lt;br&gt;&#xA;अपरे क्षत्रियाः शूराः कृतवैराः परस्परम् ।&#x9;041a&lt;br&gt;&#xA;नैव शस्त्रं विमुञ्चन्ति नैव क्रन्दन्ति मारिष ।&#x9;041c&lt;br&gt;&#xA;तर्जयन्ति च संहृष्टास्तत्रतत्र परस्परम् ॥&#x9;041e&lt;br&gt;&#xA;आदश्य दशनैश्चापि क्रोधात्स्वरदनच्छदम् ।&#x9;042a&lt;br&gt;&#xA;भ्रुकुटीकुटिलैर्वक्त्रैः प्रेक्षन्ति च परस्परम् ॥&#x9;042c&lt;br&gt;&#xA;अपरे क्लिश्यमानास्तु शरार्ता व्रणपीडिताः ।&#x9;043a&lt;br&gt;&#xA;निष्कूजाः समपद्यन्त दृढसत्वा महाबलाः ॥&#x9;043c&lt;br&gt;&#xA;अन्ये च विरथाः शूरा रथमन्यस्य संयुगे ।&#x9;044a&lt;br&gt;&#xA;प्रार्थयाना निपतिताः सङ्क्षुण्णा वरवारणैः ।&#x9;044c&lt;br&gt;&#xA;अशोभन्त महाराज सपुष्पा इव किंशुकाः ॥&#x9;044e&lt;br&gt;&#xA;सम्बभूवुरनीकेषु बहवो भैरवस्वनाः ।&#x9;045a&lt;br&gt;&#xA;वर्तमाने महाभीमे तस्मिन्वीरवरक्षये ॥&#x9;045c&lt;br&gt;&#xA;निजघान पिता पुत्रं पुत्रश्च पितरं रणे ।&#x9;046a&lt;br&gt;&#xA;स्वस्रीयो मातुलं चापि स्वस्रीयं चापि मातुलः ॥&#x9;046c&lt;br&gt;&#xA;सखा सखायं च तथा सम्बन्धी बान्धवं तथा ।&#x9;047a&lt;br&gt;&#xA;एवं युयुधिरे तत्र कुरवः पाण्डवैः सह ॥&#x9;047c&lt;br&gt;&#xA;वर्तमाने तथा तस्मिन्निर्मर्यादे भयानके ।&#x9;048a&lt;br&gt;&#xA;भीष्ममासाद्य पार्थानां वाहिनी समकम्पत ॥&#x9;048c&lt;br&gt;&#xA;केतुना पञ्चतारेण तालेन भारतर्षभ ।&#x9;049a&lt;br&gt;&#xA;राजतेन महाबाहुरुच्छ्रितेन महारथे ।&#x9;049c&lt;br&gt;&#xA;बभौ भीष्मस्तदा राजंश्चन्द्रमा इव मेरुणा ॥ ॥&#x9;049e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/047/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/047/</guid>
      <description>&lt;p&gt;अध्यायः 047&lt;/p&gt;&#xA;&lt;p&gt;उत्तरकुमारवधः ॥ 1 ॥&#xA;सञ्जय उवाच &#x9;001&lt;br&gt;&#xA;गतपूर्वाह्णभूयिष्ठे तस्मिन्नहनि दारुणे ।&#x9;001a&lt;br&gt;&#xA;वर्तमाने तथा रौद्रे महावीरवरक्षये ॥&#x9;001c&lt;br&gt;&#xA;दुर्मुखः कृतवर्मा च कृपः शल्यो विविंशतिः ।&#x9;002a&lt;br&gt;&#xA;भीष्मं जुगुपुरासाद्य तव पुत्रेण चोदिताः ॥&#x9;002c&lt;br&gt;&#xA;एतैरतिरथैर्गुप्तः पञ्चभिर्भरतर्षभः ।&#x9;003a&lt;br&gt;&#xA;पाण्डवानामनीकानि विजगाहे महारथः ॥&#x9;003c&lt;br&gt;&#xA;चेदिकाशिकरूषेषु पञ्चालेषु च भारत ।&#x9;004a&lt;br&gt;&#xA;भीष्मस्य बहुधा तालश्चलत्केतुरदृश्यत ॥&#x9;004c&lt;br&gt;&#xA;स शिरांसि रणेऽरीणां रथांश्च सयुगध्वजान् ।&#x9;005a&lt;br&gt;&#xA;निचकर्त महावेगैर्भल्लैः सन्नतपर्वभिः ॥&#x9;005c&lt;br&gt;&#xA;नृत्यतो रथमार्गेषु भीष्मस्य भरतर्षभ ।&#x9;006a&lt;br&gt;&#xA;भृशमार्तस्वरं चक्रुर्नागा मर्मणि ताडिताः ॥&#x9;006c&lt;br&gt;&#xA;अभिमन्युः सुसङ्क्रुद्धः पिशङ्गैस्तुरगोत्तमैः ।&#x9;007a&lt;br&gt;&#xA;संयुक्तं रथमास्थाय प्रायाद्भीष्मरथं प्रति ॥&#x9;007c&lt;br&gt;&#xA;जाम्बूनदविचित्रेण कर्णिकारेण केतुना ।&#x9;008a&lt;br&gt;&#xA;अभ्यवर्तत भीष्मं च तांश्चैव रथसत्तमान् ॥&#x9;008c&lt;br&gt;&#xA;स तालकेतोस्तीक्ष्णेन केतुमाहत्य पत्रिणा ।&#x9;009a&lt;br&gt;&#xA;भीष्मेण युयुधे वीरस्तस्य चानुरथैः सह ॥&#x9;009c&lt;br&gt;&#xA;कृतवर्माणमेकेन शल्यं पञ्चभिराशुगैः ।&#x9;010a&lt;br&gt;&#xA;विद्ध्वा नवभिरानर्च्छच्छिताग्रैः प्रपितामहम् ॥&#x9;010c&lt;br&gt;&#xA;पूर्णायतविसृष्टेन सम्यक्प्रणिहितेन च ।&#x9;011a&lt;br&gt;&#xA;ध्वजमेकेन विव्याध जाम्बूनदपरिष्कृतम् ॥&#x9;011c&lt;br&gt;&#xA;दुर्मुखस्य तु भल्लेन सर्वावरणभेदिना ।&#x9;012a&lt;br&gt;&#xA;जहार सारथेः कायाच्छिरः सन्नतपर्वणा ॥&#x9;012c&lt;br&gt;&#xA;धनुश्चिच्छेद भल्लेन कार्तस्वरविभूषितम् ।&#x9;013a&lt;br&gt;&#xA;कृपस्य निशिताग्रेण तांश्च तीक्ष्णमुखैः शरैः ॥&#x9;013c&lt;br&gt;&#xA;जघान परमक्रुद्धो नृत्यन्निव महारथः ।&#x9;014a&lt;br&gt;&#xA;तस्य लाघवमुद्वीक्ष्य तुतुषुर्देवता अपि ॥&#x9;014c&lt;br&gt;&#xA;लब्धलक्षतया कार्ष्णेः सर्वे भीष्ममुखा रथाः ।&#x9;015a&lt;br&gt;&#xA;सत्ववन्तममन्यन्त साक्षादिव धनञ्जयम् ॥&#x9;015c&lt;br&gt;&#xA;तस्य लाघवमार्गस्थमलातसदृशप्रभम् ।&#x9;016a&lt;br&gt;&#xA;दिशः पर्यपतच्चापं गाण्डीवमिव घोषवत् ॥&#x9;016c&lt;br&gt;&#xA;तमासाद्य महावेगैर्भीष्मो नवभिराशुगैः ।&#x9;017a&lt;br&gt;&#xA;विव्याध समरे तूर्णमार्जुनिं परवीरहा ॥&#x9;017c&lt;br&gt;&#xA;ध्वजं चास्य त्रिभिर्भल्लैश्चिच्छेद परमौजसः ।&#x9;018a&lt;br&gt;&#xA;सारथिं च त्रिभिर्बाणैराजघान यतव्रतः ॥&#x9;018c&lt;br&gt;&#xA;तथैव कृतवर्मा च कृपः शल्यश्च मारिष ।&#x9;019a&lt;br&gt;&#xA;विद्ध्वा नाकम्पयत्कार्ष्णिं मैनाकमिव पर्वतम् ॥&#x9;019c&lt;br&gt;&#xA;स तैः परिवृतः शूरो धार्तराष्ट्रैर्महारथैः ।&#x9;020a&lt;br&gt;&#xA;ववर्ष शरवर्षाणि कार्ष्णिः पञ्चरथान्प्रति ॥&#x9;020c&lt;br&gt;&#xA;ततस्तेषां सहस्राणि संवार्य शरवृष्टिभिः ।&#x9;021a&lt;br&gt;&#xA;ननाद बलवान्कार्ष्णिर्भीष्माय विसृजञ्शरान् ॥&#x9;021c&lt;br&gt;&#xA;तत्रास्य सुमहद्राजन्बाह्वोर्बलमदृश्यत ।&#x9;022a&lt;br&gt;&#xA;यतमानस्य समरे भीष्ममर्दयतः शरैः ॥&#x9;022c&lt;br&gt;&#xA;पराक्रान्तस्य तस्यैव भीष्मोऽपि प्राहिणोच्छरान् ।&#x9;023a&lt;br&gt;&#xA;स तांश्चिच्छेद समरे भीष्मचापच्युताञ्शरान् ॥&#x9;023c&lt;br&gt;&#xA;ततो ध्वजमामोघेषुर्भीष्मस्य नवभिः शरैः ।&#x9;024a&lt;br&gt;&#xA;चिच्छेद समरे वीरस्तत उच्चुक्रुशुर्जनाः ॥&#x9;024c&lt;br&gt;&#xA;स राजतो महास्कन्धस्तालो हेमविभूषितः ।&#x9;025a&lt;br&gt;&#xA;सौभद्रविशिखैश्छिन्नः पपात भुवि भारत ॥&#x9;025c&lt;br&gt;&#xA;तं तु सौभद्रविशिखैः पातितं भरतर्षभ ।&#x9;026a&lt;br&gt;&#xA;दृष्ट्वा भीमो ननादोच्चैः सौभद्रमभिहर्षयन् ॥&#x9;026c&lt;br&gt;&#xA;अथ भीष्मो महास्त्राणि दिव्यानि सुबहूनि च ।&#x9;027a&lt;br&gt;&#xA;प्रादुश्चक्रे महारौद्रे रणे तस्मिन्महाबलः ॥&#x9;027c&lt;br&gt;&#xA;ततः शरसहस्रेण सौभद्रं प्रतितामहः ।&#x9;028a&lt;br&gt;&#xA;अवाकिरदमेयात्मा तदद्भुतमिवाभवत् ॥&#x9;028c&lt;br&gt;&#xA;ततो दश महेष्वासाः पाण्डवानां महारथाः ।&#x9;029a&lt;br&gt;&#xA;रक्षार्थमभ्यधावन्त सौभद्रं त्वरिता रथैः ॥&#x9;029c&lt;br&gt;&#xA;विराटः सह पुत्रेण धृष्टद्युम्नश्च पार्षतः ।&#x9;030a&lt;br&gt;&#xA;भीमश्च केकयाश्चैव सात्यकिश्च विशाम्पते ॥&#x9;030c&lt;br&gt;&#xA;तेषां जवेनापततां भीष्मः शान्तनवो रणे ।&#x9;031a&lt;br&gt;&#xA;पाञ्चाल्यं त्रिभिरानर्च्छत्सात्यकिं नवभिः शरैः ॥&#x9;031c&lt;br&gt;&#xA;पूर्णायतविसृष्टेन क्षुरेण निशितेन च ।&#x9;032a&lt;br&gt;&#xA;ध्वजमेकेन चिच्छेद भीमसेनस्य पत्रिणा ॥&#x9;032c&lt;br&gt;&#xA;जाम्बूनदमयः श्रीमान्केसरी स नरोत्तम ।&#x9;033a&lt;br&gt;&#xA;पपात भीमसेनस्य भीष्मेण मथितो रथात् ॥&#x9;033c&lt;br&gt;&#xA;ततो भीमस्त्रिभिर्विद्ध्वा भीष्मं शान्तनवं रणे ।&#x9;034a&lt;br&gt;&#xA;कृपमेकेन विव्याध कृतवर्माणमष्टभिः ॥&#x9;034c&lt;br&gt;&#xA;प्रगृहीताग्रहस्तेकन वैराटिरपि दन्तिना ।&#x9;035a&lt;br&gt;&#xA;अभ्यद्रवत राजानं मद्राधिपतिमुत्तरः ॥&#x9;035c&lt;br&gt;&#xA;तस्य वारणराजस्य जवेनापततो रथे ।&#x9;036a&lt;br&gt;&#xA;शल्यो निवारयामास वेगमप्रतिमं शरैः ॥&#x9;036c&lt;br&gt;&#xA;तस्य क्रुद्धः स नागेन्द्रो बृहतः साधुवाहिनः ।&#x9;037a&lt;br&gt;&#xA;पदा युगमधिष्ठाय जघान चतुरो हयान् ॥&#x9;037c&lt;br&gt;&#xA;स हताश्वे रथे तिष्ठन्मद्राधिपतिरायसीम् ।&#x9;038a&lt;br&gt;&#xA;उत्तरान्तकरीं शक्तिं चिक्षेप भुजगोपमाम् ॥&#x9;038c&lt;br&gt;&#xA;तया भिन्नतनुत्राणः प्रविश्य विपुलं तमः ।&#x9;039a&lt;br&gt;&#xA;स पपात गजस्कन्धात्परमुक्ताङ्कुशतोमरः ॥&#x9;039c&lt;br&gt;&#xA;असिमादाय शल्योऽपि अवप्लुत्य रथोत्तमात् ।&#x9;040a&lt;br&gt;&#xA;तस्य वारणराजस्य चिच्छेदाथ महाकरम् ॥&#x9;040c&lt;br&gt;&#xA;भिन्नमर्मा शरशतैश्छिन्नहस्तः सवारणः ।&#x9;041a&lt;br&gt;&#xA;भीममार्तस्वरं कृत्वा पपात च ममार च ॥&#x9;041c&lt;br&gt;&#xA;एतदीदृशकं कृत्वा मद्रराजो नराधिप ।&#x9;042a&lt;br&gt;&#xA;आरुरोह रथं तूर्णं भास्वरं कृतवर्मणः ॥&#x9;042c&lt;br&gt;&#xA;उत्तरं वै हतं दृष्ट्वा वैराटिर्भ्रातरं तदा ।&#x9;043a&lt;br&gt;&#xA;कृतवर्मणा च सहितं दृष्ट्वा शल्यमवस्थितम् ॥&#x9;043c&lt;br&gt;&#xA;श्वेतः क्रोधात्प्रजज्वाल हविषा हव्यवाडिव ।&#x9;044a&lt;br&gt;&#xA;स विस्फार्य महच्चापं शक्रचापोपमं बली ॥&#x9;044c&lt;br&gt;&#xA;अभ्यधावज्जिघांसन्वै शल्यं मद्राधिपं बली ।&#x9;045a&lt;br&gt;&#xA;महता रथवंशेन समन्तात्परिवारितः ॥&#x9;045c&lt;br&gt;&#xA;मुञ्चन्बाणमयं वर्षं प्रायाच्छल्यरथं प्रति ।&#x9;046a&lt;br&gt;&#xA;तमापतन्तं सम्प्रेक्ष्य मत्तवारणविक्रमम् ॥&#x9;046c&lt;br&gt;&#xA;तावकानां रथाः सप्त समन्तात्पर्यवारयन् ।&#x9;047a&lt;br&gt;&#xA;मद्रराजमभीप्सन्तो मृत्योर्दंष्ट्रान्तरं गतम् ॥&#x9;047c&lt;br&gt;&#xA;बृहद्बलश्च कौसल्यो जयत्सेनश्च मागधः ।&#x9;048a&lt;br&gt;&#xA;तथा रुक्मरथो राजञ्शल्यपुत्रः प्रतापवान् ॥&#x9;048c&lt;br&gt;&#xA;विन्दानुविन्दावावन्त्यौ काम्भोजश्च सुदक्षिणः ।&#x9;049a&lt;br&gt;&#xA;बृहत्क्षत्रस्य दायादः सैन्धवश्च जयद्रथः ॥&#x9;049c&lt;br&gt;&#xA;नानावर्णविचित्राणि धनूंषि च महात्मनाम् ।&#x9;050a&lt;br&gt;&#xA;विस्फारितानि दृश्यन्ते तोयदेष्विव विद्युतः ॥&#x9;050c&lt;br&gt;&#xA;ते तु बाणमयं वर्षं श्वेतमूर्धन्यपातयन् ।&#x9;051a&lt;br&gt;&#xA;निदाघान्तेऽनिलोद्धूता मेघा इव नगे जलम् ॥&#x9;051c&lt;br&gt;&#xA;ततः क्रुद्धो महेष्वासः सप्तभल्लैः सुतेजनैः ।&#x9;052a&lt;br&gt;&#xA;धनूंषि तेषामाच्छिद्य ममर्द पृतनापतिः ॥&#x9;052c&lt;br&gt;&#xA;निकृत्तान्येव तानि स्म समदृश्यन्त भारत ।&#x9;053a&lt;br&gt;&#xA;ततस्ते तु निमेषार्धात्प्रत्यपद्यन्धनूंषि च ॥&#x9;053c&lt;br&gt;&#xA;सप्त चैव पृषत्कांश्च श्वेतस्योपर्यपातयन् ।&#x9;054a&lt;br&gt;&#xA;ततः पुनरमेयात्मा भल्लैः सप्तभिराशुगैः ।&#x9;054c&lt;br&gt;&#xA;निचकर्त महाबाहुस्तेषां चापानि धन्विनाम् ॥&#x9;054e&lt;br&gt;&#xA;ते निकृत्तमहाचापास्त्वरमाणा महारथाः ।&#x9;055a&lt;br&gt;&#xA;रथशक्तीः परामृश्य विनेदुर्भैरवान्रवान् ॥&#x9;055c&lt;br&gt;&#xA;अन्वयुर्भरतश्रेष्ठ सप्त श्वेतरथं प्रति ।&#x9;056a&lt;br&gt;&#xA;ततस्ता ज्वलिताः सप्त महेन्द्राशनिनिःस्वनाः ॥&#x9;056c&lt;br&gt;&#xA;अप्राप्ताः सप्तभिर्भल्लैश्चिच्छेद परमास्त्रवित् । &#x9;057a&lt;br&gt;&#xA;ततः समादाय शरं सर्वकायविदारणम् ॥&#x9;057c&lt;br&gt;&#xA;प्राहिणोद्भरतश्रेष्ठ श्वेतो रुक्मरथं प्रति ।&#x9;058a&lt;br&gt;&#xA;तस्य देहे निपतितो बाणो वज्रातिगो महान् ॥&#x9;058c&lt;br&gt;&#xA;ततो रुक्मरथो राजन्सायकेन दृढाहतः ।&#x9;059a&lt;br&gt;&#xA;निषसाद रथोपस्थे कश्मलं चाविशन्महत् ॥&#x9;059c&lt;br&gt;&#xA;तं विसञ्ज्ञं विमनसं त्वरमाणस्तु सारथिः ।&#x9;060a&lt;br&gt;&#xA;अपोवाह नसम्भ्रान्तः सर्वलोकस्य पश्यतः ॥&#x9;060c&lt;br&gt;&#xA;ततोऽन्यान्षट् समादाय श्वेतो हेमविभूषितान् ।&#x9;061a&lt;br&gt;&#xA;तेषां षण्णां महाबाहुर्ध्वजशीर्षाण्यपातयत् ॥&#x9;061c&lt;br&gt;&#xA;हयांश्च तेषां निर्भिद्य सारथींश्च परन्तप ।&#x9;062a&lt;br&gt;&#xA;शरैश्चैतान्समाकीर्य प्रायाच्छल्यरथं प्रति ॥&#x9;062c&lt;br&gt;&#xA;ततो हलहलाशब्दस्तव सैन्येषु भारत ।&#x9;063a&lt;br&gt;&#xA;दृष्ट्वा सेनापतिं तूर्णं यान्तं शल्यरथं प्रति ॥&#x9;063c&lt;br&gt;&#xA;ततो भीष्मं पुरस्कृत्य तव पुत्रो महाबलः ।&#x9;064a&lt;br&gt;&#xA;वृतस्तु सर्वसैन्येन प्रायाच्छ्वेतरथं प्रति ॥&#x9;064c&lt;br&gt;&#xA;मृत्योरास्यमनुप्राप्तं मद्रराजममोचयत् ।&#x9;065a&lt;br&gt;&#xA;ततो युद्धं समभवत्तुमुलं रोमहर्षणम् ॥&#x9;065c&lt;br&gt;&#xA;तावकानां परेषां च व्यतिषक्तरथद्विपम् ।&#x9;066a&lt;br&gt;&#xA;सौभद्रे भीमसेने च सात्यकौ च महारथे ॥&#x9;066c&lt;br&gt;&#xA;कैकेये च विराटे च धृष्टद्युम्ने च पार्षते ।&#x9;067a&lt;br&gt;&#xA;एतेषु नरसिंहेषु चेदिमत्स्येषु चैव ह ।&#x9;067c&lt;br&gt;&#xA;ववर्ष शरवर्षाणि कुरुवृद्धः पितामहः ॥ ॥&#x9;067e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/048/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/048/</guid>
      <description>&lt;p&gt;अध्यायः 048&lt;/p&gt;&#xA;&lt;p&gt;श्वेतयुद्धम् ॥ 1 ॥ भीष्मेण श्वेतवधः ॥ 2 ॥&#xA;धृतराष्ट्र उवाच &#x9;001&lt;br&gt;&#xA;एवं श्वेते महेष्वासे प्राप्ते शल्यरथं प्रति ।&#x9;001a&lt;br&gt;&#xA;कुरवः पाण्डवेयाश्च किमकुर्वत सञ्जय ॥&#x9;001c&lt;br&gt;&#xA;भीष्मः शान्तनवः किं वा तन्ममाचक्ष्व पृच्छतः ।&#x9;002a&lt;br&gt;&#xA;सञ्जय उवाच &#x9;002&lt;br&gt;&#xA;राजञ्शतसहस्राणि ततः क्षत्रियपुङ्गवाः ॥&#x9;002c&lt;br&gt;&#xA;श्वेतं सेनापतिं शूरं पुरस्कृत्य महारथाः ।&#x9;003a&lt;br&gt;&#xA;राज्ञो बलं दर्शयन्तस्तव पुत्रस्य भारत ॥&#x9;003c&lt;br&gt;&#xA;शिखण्डिनं पुरस्कृत्य त्रातुमैच्छन्महारथाः ।&#x9;004a&lt;br&gt;&#xA;अभ्यवर्तन्त भीष्मस्य रथं हेमपरिष्कृतम् ॥&#x9;004c&lt;br&gt;&#xA;जिघांसन्तं युधांश्रेष्ठं तदासीत्तुमुलं महत् ।&#x9;005a&lt;br&gt;&#xA;तत्तेऽहं सम्प्रवक्ष्यामि महावैशसमच्युत ॥&#x9;005c&lt;br&gt;&#xA;तावकानां परेषां च यथा युद्धमवर्तत ।&#x9;006a&lt;br&gt;&#xA;तत्राकरोद्रथोपस्थाञ्शून्याञ्शान्तनवो बहून् ॥&#x9;006c&lt;br&gt;&#xA;तत्राद्भुतं महच्चक्रे शरैरार्च्छद्रथोत्तमान् ।&#x9;007a&lt;br&gt;&#xA;समावृणोच्छरैरर्कमर्कतुल्यप्रतापवान् ॥&#x9;007c&lt;br&gt;&#xA;नुदन्समन्तात्समरे रविरुद्यन्यथा तमः ।&#x9;008a&lt;br&gt;&#xA;तेनाजौ प्रेषिता राजञ्शराः शतसहस्रशः ॥&#x9;008c&lt;br&gt;&#xA;क्षत्रियान्तकराः सङ्ख्ये महावेगा महाबलाः ।&#x9;009a&lt;br&gt;&#xA;शिरांसि पातयामासुर्वीराणां शतशो रणे ॥&#x9;009c&lt;br&gt;&#xA;गजान्कण्टकसन्नाहान्वज्रेणेव शिलोच्चयान् ।&#x9;010a&lt;br&gt;&#xA;रथा रथेषु संसक्ता व्यदृश्यन्त विशाम्पते ॥&#x9;010c&lt;br&gt;&#xA;एके रथं पर्यवहंस्तुरगाः सतुरङ्गमम् ।&#x9;011a&lt;br&gt;&#xA;युवानं निहतं वीरं लम्बमानं सकार्मुकम् ॥&#x9;011c&lt;br&gt;&#xA;उदीर्णाश्च हया राजन्वहन्तस्तत्रतत्र ह ।&#x9;012a&lt;br&gt;&#xA;बद्धखड्गनिषङ्गाश्च विध्वस्तशिरसो हताः ॥&#x9;012c&lt;br&gt;&#xA;शतशः पतिता भूमौ वीरशय्यासु शेरते ।&#x9;013a&lt;br&gt;&#xA;परस्पेरण धावन्तः पतिताः पुनरुत्थिताः ॥&#x9;013c&lt;br&gt;&#xA;उत्थाय च प्रधावन्तो द्वन्द्वयुद्धमवाप्नुवन् ।&#x9;014a&lt;br&gt;&#xA;पीडिताः पुनरन्योन्यं लुठन्तो रणमूर्धनि ॥&#x9;014c&lt;br&gt;&#xA;सचापाः सनिषङ्गाश्च जातरूपपरिष्कृताः ।&#x9;015a&lt;br&gt;&#xA;विस्रब्धहतवीराश्च शतशः परिपीडिताः ॥&#x9;015c&lt;br&gt;&#xA;तेनतेनाभ्यधावन्त विसृजन्तश्च भारत ।&#x9;016a&lt;br&gt;&#xA;मत्तो गजः पर्यवर्तद्धयांश्च हतसादिनः ॥&#x9;016c&lt;br&gt;&#xA;सरथा रथिनश्चापि विमृद्नन्तः समन्ततः ।&#x9;017a&lt;br&gt;&#xA;स्यान्दनादपतत्कश्चिन्निहतोऽन्येन सायकैः ॥&#x9;017c&lt;br&gt;&#xA;हतसारथिरप्युच्चैः पपात काष्ठवद्रथः ।&#x9;018a&lt;br&gt;&#xA;युध्यमानस्य सङ्ग्रामे व्यूढे रजसि चोत्थिते ॥&#x9;018c&lt;br&gt;&#xA;धनुःकूजितविज्ञानं तत्रासीत्प्रतियुद्ध्यतः ।&#x9;019a&lt;br&gt;&#xA;गात्रस्पर्शेन योधानां व्यज्ञास्त परिपन्थिनम् ॥&#x9;019c&lt;br&gt;&#xA;युद्ध्यमानं शरै राजन्सिञ्जिनीध्वजिनीरवात् ।&#x9;020a&lt;br&gt;&#xA;अन्योन्यं वीरसंशब्दो नाश्रूयत भटैः कृतः ॥&#x9;020c&lt;br&gt;&#xA;शब्दायमाने सङ्ग्रामे पटहे कर्णदारिणि ।&#x9;021a&lt;br&gt;&#xA;युध्यमानस्य सङ्ग्रामे कुर्वतः पौरुषं स्वकम् ॥&#x9;021c&lt;br&gt;&#xA;नाश्रौषं नामगोत्राणि कीर्तनं च परस्परम् ।&#x9;022a&lt;br&gt;&#xA;भीष्मचापच्युतैर्बाणैरार्तानां युध्यतां मृधे ॥&#x9;022c&lt;br&gt;&#xA;परस्परेषां वीराणां मनांसि समकम्पयन् ।&#x9;023a&lt;br&gt;&#xA;तस्मिन्नत्याकुले युद्धे दारुणे रोमहर्षणे ॥&#x9;023c&lt;br&gt;&#xA;पिता पुत्रं च समरे नाभिजानाति कश्चन ।&#x9;024a&lt;br&gt;&#xA;चक्रे भग्ने युगे च्छिन्ने एकधुर्ये हये हतः ॥&#x9;024c&lt;br&gt;&#xA;आक्षिप्तः स्यन्दनाद्वीरः ससारथिरजिह्मगैः ।&#x9;025a&lt;br&gt;&#xA;एवं च समरे सर्वे वीराश्च विरथीकृताः ॥&#x9;025c&lt;br&gt;&#xA;तेन तेन स्म दृश्यन्ते धावमानाः समन्ततः ।&#x9;026a&lt;br&gt;&#xA;गजो हतः शिरश्छिन्नं मर्म भिन्नं हयो हतः ॥&#x9;026c&lt;br&gt;&#xA;अहतः कोपि नैवासीद्भीष्मे निघ्नति शात्रवान् ।&#x9;027a&lt;br&gt;&#xA;श्वेतः कुरूणामकरोत्क्षयं तस्मिन्महाहवे ॥&#x9;027c&lt;br&gt;&#xA;राजपुत्रान्रथोदारानवधीच्छतसङ्घशः ।&#x9;028a&lt;br&gt;&#xA;चिच्छेद रथिनां बाणैः शिरांसि भरतर्षभ ॥&#x9;028c&lt;br&gt;&#xA;साङ्गदा बाहवश्चैव धनूंषि च समन्ततः ।&#x9;029a&lt;br&gt;&#xA;रथेषां रथचक्राणि तूणीराणि युगानि च ॥&#x9;029c&lt;br&gt;&#xA;छत्राणि च महार्हाणि पताकाश्च विशाम्पते ।&#x9;030a&lt;br&gt;&#xA;हयौघाश्च रथौघाश्च नरौघाश्चैव भारत ॥&#x9;030c&lt;br&gt;&#xA;वारणाः शतशश्चैव हताः श्वेतेन भारत ।&#x9;031a&lt;br&gt;&#xA;वयं श्वेतभयाद्भीता विहाय रथसत्तमम् ॥&#x9;031c&lt;br&gt;&#xA;अपयातास्तथा पश्चाद्विभुं पश्याम धृष्णवः ।&#x9;032a&lt;br&gt;&#xA;शरपातमतिक्रम्य कुरवः कुरुनन्दन ॥&#x9;032c&lt;br&gt;&#xA;भीष्मं शान्तनवं युद्धे स्थिताः पश्याम सर्वशः ।&#x9;033a&lt;br&gt;&#xA;अदीनो दीनसमये भीष्मोऽस्माकं महाहवे ॥&#x9;033c&lt;br&gt;&#xA;एकस्तस्थौ नरव्याघ्रो गिरिर्मेरुरिवाचलः ।&#x9;034a&lt;br&gt;&#xA;आददान इव प्राणान्सविता शिशिरात्यये ॥&#x9;034c&lt;br&gt;&#xA;गभस्तिभिरिवादित्यस्तस्थौ शरमरीचिमान् ।&#x9;035a&lt;br&gt;&#xA;स मुमोच महेष्वासः शरसङ्घाननेकशः ॥&#x9;035c&lt;br&gt;&#xA;निघ्नन्नमित्रान्समरे वज्रपाणिरिवासुरान् ।&#x9;036a&lt;br&gt;&#xA;ते वध्यमाना भीष्मेण प्रजहुस्तं महाबलम् ॥&#x9;036c&lt;br&gt;&#xA;स्वयूथादिव ते यूथान्मुक्तं भूमिषु दारुणम् ।&#x9;037a&lt;br&gt;&#xA;तमेवमुपलक्ष्यैको हृष्टः पुष्टः परन्तप ॥&#x9;037c&lt;br&gt;&#xA;दुर्योधनप्रिये युक्तः पाण्डवान्परिशोचयन् ।&#x9;038a&lt;br&gt;&#xA;जीवितं दुस्त्यजं त्यक्त्वा भयं च सुमहाहवे ॥&#x9;038c&lt;br&gt;&#xA;पातयामास सैन्यानि पाण्डवानां विशाम्पते ।&#x9;039a&lt;br&gt;&#xA;प्रहरन्तमनीकानि पिता देवव्रतस्तव ॥&#x9;039c&lt;br&gt;&#xA;दृष्ट्वा सेनापतिं भीष्मस्त्वरितः श्वेतमभ्ययात् ।&#x9;040a&lt;br&gt;&#xA;स भीष्मं शरजालेन महता समवाकिरत् ॥&#x9;040c&lt;br&gt;&#xA;श्वेतं चापि तथा भीष्मः शरौघैः समवाकिरत् ।&#x9;041a&lt;br&gt;&#xA;तौ वृषाविव नर्दन्तौ मत्ताविव महाद्विपौ ॥&#x9;041c&lt;br&gt;&#xA;व्याघ्राविव सुसंरब्धावन्योन्यमभिजघ्नतुः ।&#x9;042a&lt;br&gt;&#xA;अस्त्रैरस्त्राणि संवार्य ततस्तौ पुरुषर्षभौ ॥&#x9;042c&lt;br&gt;&#xA;भीष्मः श्वेतश्च युयुधे परस्परवधैषिणौ ।&#x9;043a&lt;br&gt;&#xA;एकाह्ना निर्दहेद्भीष्मः पाण्डवानामनीकिनीम् ॥&#x9;043c&lt;br&gt;&#xA;शरैः परमसङ्क्रुद्धो यदि श्वेतो न पालयेत् ।&#x9;044a&lt;br&gt;&#xA;पितामहं ततो दृष्ट्वा श्वेतो विमुखीकृतम् ॥&#x9;044c&lt;br&gt;&#xA;प्रहर्षं पाण्डवा जग्मुः पुत्रस्ते विमनाभवत् ।&#x9;045a&lt;br&gt;&#xA;ततो दुर्योधनः क्रुद्धः पार्थिवैः परिवारितः ॥&#x9;045c&lt;br&gt;&#xA;ससैन्यः पाण्डवानीकमभ्यद्रवत संयुगे ।&#x9;046a&lt;br&gt;&#xA;दुर्मुखः कृतवर्मा च कृपः शल्यो विशाम्पतिः ॥&#x9;046c&lt;br&gt;&#xA;भीष्मं जुगुपुरासाद्य तव पुत्रेण नोदिताः ।&#x9;047a&lt;br&gt;&#xA;दृष्ट्वा तु पार्थिवैः सर्वैर्दुर्योधनपुरोगमैः ॥&#x9;047c&lt;br&gt;&#xA;पाण्डवानामनीकानि वध्यमानानि संयुगे ।&#x9;048a&lt;br&gt;&#xA;श्वेतो गाङ्गेयमुत्सृज्य तव पुत्रस्य वाहिनीम् ॥&#x9;048c&lt;br&gt;&#xA;नाशयामास वेगेन वायुर्वृक्षानिवौजसा ।&#x9;049a&lt;br&gt;&#xA;द्रावयित्वा चमूं राजन्वैराटिः क्रोधमूर्च्छितः ॥&#x9;049c&lt;br&gt;&#xA;आपतत्सहसा भूयो यत्र भीष्मो व्यवस्थितः ।&#x9;050a&lt;br&gt;&#xA;तौ तत्रोपगतौ राजञ्शरदीप्तौ महाबलौ ॥&#x9;050c&lt;br&gt;&#xA;अयुध्येतां महात्मानौ यथोभौ वृत्रवासवौ ।&#x9;051a&lt;br&gt;&#xA;अन्योन्यं तु महाराज परस्परवधैषिणौ ॥&#x9;051c&lt;br&gt;&#xA;निगृह्य कार्मुकं श्वेतो भीष्मं विव्याध सप्तभिः ।&#x9;052a&lt;br&gt;&#xA;पराक्रमं ततस्तस्य पराक्रम्य पराक्रमी ॥&#x9;052c&lt;br&gt;&#xA;तरसा वारयामास मत्तो मत्तमिव द्विपम् ।&#x9;053a&lt;br&gt;&#xA;श्वेतः शान्तनवं भूयः शरैः सन्नतपर्वभिः ॥&#x9;053c&lt;br&gt;&#xA;विव्याध पञ्चविंशत्या तदद्भुतमिवाभवत् ।&#x9;054a&lt;br&gt;&#xA;तं प्रत्यविध्यद्दशभिर्भीष्मः शान्तनवस्तदा ॥&#x9;054c&lt;br&gt;&#xA;स विद्धस्तेन बलवान्नाकम्पत यथाऽचलः ।&#x9;055a&lt;br&gt;&#xA;वैराटिः समरे क्रुद्धो भृशमायम्य कार्मुकम् ॥&#x9;055c&lt;br&gt;&#xA;आजघान ततो भीष्मं श्वेतः क्षत्रियनन्दनः ।&#x9;056a&lt;br&gt;&#xA;सम्प्रहस्य ततः श्वेतः सृक्किणी परिसंलिहन् ॥&#x9;056c&lt;br&gt;&#xA;घनुश्चिच्छेद भीष्मस्य नवभिर्दशधा शरैः ।&#x9;057a&lt;br&gt;&#xA;सन्धाय विशिखं चैव शरं लोमप्रवाहिनम् ॥&#x9;057c&lt;br&gt;&#xA;उन्ममाथ ततस्तालं ध्वजशीर्षं महात्मनः ।&#x9;058a&lt;br&gt;&#xA;केतुं निपतितं दृष्ट्वा भीष्मस्य तनयास्तव ॥&#x9;058c&lt;br&gt;&#xA;हतं भीष्मममन्यन्त श्वेतस्य वशमागतम् ।&#x9;059a&lt;br&gt;&#xA;पाण्डवाश्चापि संहृष्टा दध्मुः शङ्खान्मुदा युताः ॥&#x9;059c&lt;br&gt;&#xA;भीष्मस्य पतितं केतुं दृष्ट्वा तालं महात्मनः ।&#x9;060a&lt;br&gt;&#xA;ततो दुर्योधनः क्रोधात्स्वमनीकमनोदयत् ॥&#x9;060c&lt;br&gt;&#xA;यत्ता भीष्मं परीप्सध्वं रक्षमाणाः समन्ततः ।&#x9;061a&lt;br&gt;&#xA;मा नः प्रपश्यमानानां श्वेतान्मृत्युमवाप्स्यति ॥&#x9;061c&lt;br&gt;&#xA;भीष्मः शान्तनवः शूरस्तथा सत्यं ब्रवीमि वः ।&#x9;062a&lt;br&gt;&#xA;राज्ञस्तु वचनं श्रुत्वा त्वरमाणा महारथाः ॥&#x9;062c&lt;br&gt;&#xA;बलेन चतुरङ्गेण गाङ्गेयमन्वपालयन् ।&#x9;063a&lt;br&gt;&#xA;बाह्लीकः कृतवर्मा च शलः शल्यश्च भारत ॥&#x9;063c&lt;br&gt;&#xA;जलसन्धो विकर्णश्च चित्रसेनो विविंशतिः ।&#x9;064a&lt;br&gt;&#xA;त्वरमाणास्त्वराकाले परिवार्य समन्ततः ॥&#x9;064c&lt;br&gt;&#xA;शस्त्रवृष्टिं सुतुमुलां श्वेतस्योपर्यपातयन् ।&#x9;065a&lt;br&gt;&#xA;तान्क्रुद्धो निशितैर्बाणैस्त्वरमाणो महारथः ॥&#x9;065c&lt;br&gt;&#xA;अवारयदमेयात्मा दर्शयन्पाणिलाघवम् ।&#x9;066a&lt;br&gt;&#xA;स निवार्य तु तान्सर्वान्केसरी कुञ्जरानिव ॥&#x9;066c&lt;br&gt;&#xA;महता शरवर्षेण भीष्मस्य धनुराच्छिनत् ।&#x9;067a&lt;br&gt;&#xA;ततोऽन्यद्धनुरादाय भीष्मः शान्तनवो युधि ॥&#x9;067c&lt;br&gt;&#xA;श्वेतं विव्याध राजेन्द्र कङ्कपत्रैः शितैः शरैः ।&#x9;068a&lt;br&gt;&#xA;ततः सेनापतिः क्रुद्धो भीष्मं बहुभिरायसैः ॥&#x9;068c&lt;br&gt;&#xA;विव्याध समरे राजन्सर्वलोकस्य पश्यतः ।&#x9;069a&lt;br&gt;&#xA;ततः प्रव्यथितो राजा भीष्मं दृष्ट्वा निवारितम् ॥&#x9;069c&lt;br&gt;&#xA;प्रवीरं सर्वलोकस्य श्वेतेन युधि वै तदा ।&#x9;070a&lt;br&gt;&#xA;निष्ठानकश्च सुमहांस्तव सैन्यस्य चाभवत् ॥&#x9;070c&lt;br&gt;&#xA;तं वीरं वारितं दृष्ट्वा श्वेतेन शरविक्षतम् ।&#x9;071a&lt;br&gt;&#xA;हतं श्वेतेन मन्यन्ते श्वेतस्य वशमागतम् ॥&#x9;071c&lt;br&gt;&#xA;ततः क्रोधवशं प्राप्तः पिता देवव्रतस्तव ।&#x9;072a&lt;br&gt;&#xA;ध्वजमुन्मथितं दृष्ट्वा तां च सेनां निवारिताम् ॥&#x9;072c&lt;br&gt;&#xA;श्वेतं प्रति महाराज व्यसृजत्सायकान्बहून् ।&#x9;073a&lt;br&gt;&#xA;तानावार्य रणे श्वेतो भीष्मस्य रथिनां वरः ॥&#x9;073c&lt;br&gt;&#xA;धनुश्चिच्छेद भल्लेन पुनरेव पितुस्तव ।&#x9;074a&lt;br&gt;&#xA;उत्सृज्य कार्मुकं राजन्गाङ्गेयः क्रोधमूर्च्छितः ॥&#x9;074c&lt;br&gt;&#xA;अन्यत्कार्मुकमादाय विपुलं बलवत्तरम् ।&#x9;075a&lt;br&gt;&#xA;तत्र सन्धाय विपुलान्भल्लान्सप्त शिलाशितान् ॥&#x9;075c&lt;br&gt;&#xA;चतुर्भिश्च जघानाश्वाञ्श्वेतस्य पृतनापतेः ।&#x9;076a&lt;br&gt;&#xA;ध्वजं द्वाभ्यां तु चिच्छेद सप्तमेन च सारथे ॥&#x9;076c&lt;br&gt;&#xA;शिरश्चिच्छेद भल्लेन सङ्क्रुद्धोऽलघुविक्रमः ।&#x9;077a&lt;br&gt;&#xA;हताश्वसूतात्स रथादवप्लुत्य महाबलः ॥&#x9;077c&lt;br&gt;&#xA;अमर्षवशमापन्नो व्याकुलः समपद्यत ।&#x9;078a&lt;br&gt;&#xA;विरथं रथिनां श्रेष्ठं श्वेतं दृष्ट्वा पितामहः ॥&#x9;078c&lt;br&gt;&#xA;ताडयामास निशितैः शरसङ्घैः समन्ततः ।&#x9;079a&lt;br&gt;&#xA;स ताड्यमानः समरे भीष्मचापच्युतैः शरैः ॥&#x9;079c&lt;br&gt;&#xA;स्वरथे धनुरुत्सृज्य शक्तिं जग्राह काञ्चनीम् ।&#x9;080a&lt;br&gt;&#xA;ततः शक्तिं रणे श्वेतो जग्राहोग्रां महाभयाम् ॥&#x9;080c&lt;br&gt;&#xA;कालदण्डोपमां घोरां मृत्योर्जिह्वामेव श्वसन् ।&#x9;081a&lt;br&gt;&#xA;अब्रवीच्च तदा श्वेतो भीष्मं शान्तनवं रणे ॥&#x9;081c&lt;br&gt;&#xA;तिष्ठेदानीं सुसंरब्धः पश्य मां पुरुषो भव ।&#x9;082a&lt;br&gt;&#xA;एवमुक्त्वा महेष्वासो भीष्मं युधि पराक्रमी ॥&#x9;082c&lt;br&gt;&#xA;ततः शक्तिममेयात्मा चिक्षेप भुजगोपमाम् ।&#x9;083a&lt;br&gt;&#xA;पाण्डवार्थे पराक्रान्तस्तवानर्थं चिकीर्षुकः ॥&#x9;083c&lt;br&gt;&#xA;हाहाकारो महानासीत्पुत्राणां ते विशाम्पते ।&#x9;084a&lt;br&gt;&#xA;दृष्ट्वा शक्तिं महाघोरां मृत्योर्दण्डसमप्रभाम् ॥&#x9;084c&lt;br&gt;&#xA;श्वेतस्य करनिर्मुक्तां निर्मुक्तोरगसन्निभाम् ।&#x9;085a&lt;br&gt;&#xA;अपतत्सहसा राजन्महोल्केव नभस्तलात् ॥&#x9;085c&lt;br&gt;&#xA;ज्वलन्तीमन्तरिक्षे तां ज्वालाभिरिव संवृताम् ।&#x9;086a&lt;br&gt;&#xA;असम्भ्रान्तस्तदा राजन्पिता देवव्रतस्तव ॥&#x9;086c&lt;br&gt;&#xA;अष्टभिर्नवभिर्भीष्मः शक्तिं चिच्छेद पत्रिभिः ।&#x9;087a&lt;br&gt;&#xA;उत्कृष्टहेमविकृतां निकृतां निशितैः शरैः ॥&#x9;087c&lt;br&gt;&#xA;उच्चुक्रुशुस्ततः सर्वे तावका भरतर्षभ ।&#x9;088a&lt;br&gt;&#xA;शक्तिं विनिहतां दृष्ट्वा वैराटिः क्रोधमूर्च्छितः ॥&#x9;088c&lt;br&gt;&#xA;कालोपहतचेतास्तु कर्तव्यं नाभ्यजानत ।&#x9;089a&lt;br&gt;&#xA;क्रोधसम्मूर्च्छितो राजन्वैराटिः प्रहसन्निव ॥&#x9;089c&lt;br&gt;&#xA;गदां जग्राह संहृष्टो भीष्मस्य निधनं प्रति ।&#x9;090a&lt;br&gt;&#xA;क्रोधेन रक्तनयनो दण्डपाणिरिवान्तकः ॥&#x9;090c&lt;br&gt;&#xA;भीष्मं समिदुद्राव जलौघ इव पर्वतम् ।&#x9;091a&lt;br&gt;&#xA;तस्य वेगमसंवार्यं मत्वा भीष्मः प्रतापवान् ॥&#x9;091c&lt;br&gt;&#xA;प्रहारविप्रमोक्षार्थं सहसा धरणीङ्गतः ।&#x9;092a&lt;br&gt;&#xA;श्वेतः क्रोधसमाविष्टो भ्रामयित्वा तु तां गदाम् ॥&#x9;092c&lt;br&gt;&#xA;रथे भीष्मस्य चिक्षेप यथा देवो धनेश्वरः ।&#x9;093a&lt;br&gt;&#xA;तया भीष्मनिपातिन्या स रथो भस्मसात्कृतः ॥&#x9;093c&lt;br&gt;&#xA;सध्वजः सह सूतेन साश्वः सयुगबन्धुरः ।&#x9;094a&lt;br&gt;&#xA;विरथं रथिनां श्रेष्ठं भीष्मं दृष्ट्वा रथोत्तमाः ॥&#x9;094c&lt;br&gt;&#xA;अभ्यधावन्त सहिताः शल्यप्रभृतयो रथाः ।&#x9;095a&lt;br&gt;&#xA;ततोऽन्यं रथमास्थाय धनुर्विस्फार्य दुर्मनाः ॥&#x9;095c&lt;br&gt;&#xA;शनकैरभ्यायाच्छ्वेतं गाङ्गेयः प्रहसन्निव ।&#x9;096a&lt;br&gt;&#xA;एतस्मिन्नन्तरे भीष्मः शुश्राव विपुलां गिरम् ॥&#x9;096c&lt;br&gt;&#xA;आकाशादीरितां दिव्यामात्मनो हितसम्भवाम् ।&#x9;097a&lt;br&gt;&#xA;भीष्मभीष्म महाबाहो शीघ्रं यत्नं कुरुष्व वै ॥&#x9;097c&lt;br&gt;&#xA;एष ह्यस्य जये कालो निर्दिष्टो विश्वयोनिना ।&#x9;098a&lt;br&gt;&#xA;एतच्छ्रुत्वा तु वचनं देवदूतेन भाषितम् ॥&#x9;098c&lt;br&gt;&#xA;सम्प्रहृष्टमना भूत्वा वधे तस्य मनो दधे ।&#x9;099a&lt;br&gt;&#xA;विरथं रथिनां श्रेष्ठं श्वेतं दृष्ट्वा पदातिनम् ॥&#x9;099c&lt;br&gt;&#xA;सहितास्त्वभ्यवर्तन्त परीप्सन्तो महारथाः ।&#x9;100a&lt;br&gt;&#xA;सात्यकिर्भीमसेनश्च धृष्टद्युम्नश्च पार्षतः ॥&#x9;100c&lt;br&gt;&#xA;कैकेयो धृष्टकेतुश्च अभिमन्युश्च वीर्यवान् ।&#x9;101a&lt;br&gt;&#xA;एतानापततः सर्वान्द्रोणशल्यकृपैः सह ॥&#x9;101c&lt;br&gt;&#xA;अवारयदमेयात्मा वारिवेगानिवाचलः ।&#x9;102a&lt;br&gt;&#xA;स निरुद्धेषु सर्वेषु पाण्डवेषु महात्मसु ॥&#x9;102c&lt;br&gt;&#xA;श्वेतः खड्गमथाकृष्य भीष्मस्य धनुराच्छिनत् ।&#x9;103a&lt;br&gt;&#xA;तदपास्य धनुश्छिन्नं त्वरमाणः पितामहः ॥&#x9;103c&lt;br&gt;&#xA;देवदूतवचः श्रुत्वा वधे तस्य मनो दधे ।&#x9;104a&lt;br&gt;&#xA;ततः प्रचरमाणस्तु पिता देवव्रतस्तव ॥&#x9;104c&lt;br&gt;&#xA;अन्यत्कार्मुकमादाय त्वरमाणो महारथः ।&#x9;105a&lt;br&gt;&#xA;क्षणेन सज्यमकरोच्छक्रचापसमप्रभम् ॥&#x9;105c&lt;br&gt;&#xA;पिता ते भरतश्रेष्ठ श्वेतं दृष्ट्वा महारथैः ।&#x9;106a&lt;br&gt;&#xA;वृतं तं मनुजव्याघ्रैर्भीमसेनपुरोगमैः ॥&#x9;106c&lt;br&gt;&#xA;अभ्यवर्तत गाङ्गेयः श्वेतं सेनापतिं द्रुतम् ।&#x9;107a&lt;br&gt;&#xA;आपतन्तं ततो भीष्मो भीमसेनं प्रतापवान् ॥&#x9;107c&lt;br&gt;&#xA;आजघ्ने विशिखैः षष्ट्या सेनान्यं स महारथः ।&#x9;108a&lt;br&gt;&#xA;अभिमन्युं च समरे पिता देवव्रतस्तव ॥&#x9;108c&lt;br&gt;&#xA;आजघ्ने भरतश्रेष्ठस्त्रिभिः सन्नतपर्वभिः ।&#x9;109a&lt;br&gt;&#xA;सात्यकिं च शतेनाजौ भरतानां पितामहः ॥&#x9;109c&lt;br&gt;&#xA;धृष्टद्युम्नं च विंशत्या कैकेयं चापि पञ्चभिः ।&#x9;110a&lt;br&gt;&#xA;तांश्च सर्वान्महेष्वासान्पिता देवव्रतस्तव ॥&#x9;110c&lt;br&gt;&#xA;वारयित्वा शरैर्घोरैः श्वेतमेवाभिदुद्रुवे ।&#x9;111a&lt;br&gt;&#xA;ततः शरं मृत्युसमं भारसाधनमुत्तमम् ॥&#x9;111c&lt;br&gt;&#xA;विकृष्य बलवान्भीष्मः समाधत्त दुरासदम् ।&#x9;112a&lt;br&gt;&#xA;ब्रह्मास्त्रेण सुसंयुक्तं तं शरं लोमवाहिनम् ॥&#x9;112c&lt;br&gt;&#xA;ददृशुर्देवगन्धर्वाः पिशाचोरगराक्षसाः ।&#x9;113a&lt;br&gt;&#xA;स तस्य कवचं भित्वा हृदयं चामितौजसः ॥&#x9;113c&lt;br&gt;&#xA;जगाम धरणीं बाणो महाशनिरिव ज्वलन् ।&#x9;114a&lt;br&gt;&#xA;अस्तं गच्छन्यथाऽऽदित्यः प्रभामादाय सत्वरः ॥&#x9;114c&lt;br&gt;&#xA;एवं जीवितमादाय श्वेतदेहाज्जगाम ह ।&#x9;115a&lt;br&gt;&#xA;तं भीष्मेण नरव्याघ्रं तथा विनिहतं युधि ॥&#x9;115c&lt;br&gt;&#xA;प्रपतन्तमपश्याम गिरेः शृङ्गमिव च्युतम् ।&#x9;116a&lt;br&gt;&#xA;अशोचन्पाण्डवास्तत्र क्षत्रियाश्च महारथाः ॥&#x9;116c&lt;br&gt;&#xA;प्रहृष्टाश्च सुतास्तुभ्यं कुरवश्चापि सर्वशः । &#x9;117a&lt;br&gt;&#xA;ततो दुःशासनो राजञ्श्वेतं दृष्ट्वा निपातितम् ॥&#x9;117c&lt;br&gt;&#xA;वादित्रनिनदैर्घोरैर्नृत्यति स्म समन्ततः ।&#x9;118a&lt;br&gt;&#xA;तस्मिन्हते महेष्वासे भीष्मेणाहवशोभिना ॥&#x9;118c&lt;br&gt;&#xA;प्रावेपन्त महेष्वासाः शिखण्डिप्रमुखा रथाः ।&#x9;119a&lt;br&gt;&#xA;ततो धनञ्जयो राजन्वार्ष्णेयश्चापि सर्वशः ॥&#x9;119c&lt;br&gt;&#xA;अवहारं शनैश्चक्रुर्निहते वाहिनीपतौ ।&#x9;120a&lt;br&gt;&#xA;ततोऽवहारः सैन्यानां तव तेषां च भारत ॥&#x9;120c&lt;br&gt;&#xA;तावकानां परेषां च नर्दतां च मुहुर्मुहुः ।&#x9;121a&lt;br&gt;&#xA;पार्था विमनसो भूत्वा न्यवर्तन्त महारथाः ।&#x9;121c&lt;br&gt;&#xA;चिन्तयन्तो वधं घोरं द्वैरथेन परन्तपाः ॥ ॥&#x9;121e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/049/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/049/</guid>
      <description>&lt;p&gt;अध्यायः 049&lt;/p&gt;&#xA;&lt;p&gt;शङ्खयुद्धवर्णनम् ॥ 1 ॥&#xA;धृतराष्ट्र उवाच &#x9;001&lt;br&gt;&#xA;( श्वेते सेनापतौ तात सङ्ग्रामे निहते परैः ।&#x9;001a&lt;br&gt;&#xA;किमकुर्वन्महेष्वासाः पाञ्चालाः पाण्डवैः सह ॥&#x9;001c&lt;br&gt;&#xA;सेनापतिं समाकर्ण्य श्वेतं युधि निपातितम् ।&#x9;002a&lt;br&gt;&#xA;तदर्थं यततां चापि परेषां प्रपलायिनाम् ॥&#x9;002c&lt;br&gt;&#xA;मनः प्रीणाति मे वाक्यं जयं सञ्जय शृण्वतः ।&#x9;003a&lt;br&gt;&#xA;प्रत्युपायं चिन्तयन्तः सज्जनाः प्रस्रवन्ति मे ॥&#x9;003c&lt;br&gt;&#xA;स हि वीरोऽनुरक्तश्च वृद्धः कुरुपतिस्तदा ।&#x9;004a&lt;br&gt;&#xA;कृतं वैरं सदा तेन पितुः पुत्रेण धीमता ॥&#x9;004c&lt;br&gt;&#xA;तस्योद्वेगभयाच्चापि संश्रितः पाण्डवान्पुरा ।&#x9;005a&lt;br&gt;&#xA;सर्वं बलं परित्यज्य दुर्गं संश्रित्य तिष्ठति ॥&#x9;005c&lt;br&gt;&#xA;पाण्डवानां प्रतापेन दुर्गं देशं निवेश्य च ।&#x9;006a&lt;br&gt;&#xA;सपत्नान्सततं बाधन्नार्यवृत्तिमनुष्ठितः ॥&#x9;006c&lt;br&gt;&#xA;आश्चर्यं वै सदा तेषां पुरा राज्ञां सुदुर्मतिः ।&#x9;007a&lt;br&gt;&#xA;ततो युधिष्ठिरे भक्तः कथं सञ्जय सूदितः ॥)&#x9;007c&lt;br&gt;&#xA;प्रक्षिप्तः सम्मतः क्षुद्रः पुत्रो मे पुरुषाधमः ।&#x9;008a&lt;br&gt;&#xA;न युद्धं रोचयेद्भीष्मो न चाचार्यः कथञ्चन ॥&#x9;008c&lt;br&gt;&#xA;न कृपो न च गान्धारी नाहं सञ्जय रोचये ।&#x9;009a&lt;br&gt;&#xA;न वासुदेवो वार्ष्णेयो धर्मराजश्च पाण्डवः ॥&#x9;009c&lt;br&gt;&#xA;न भीमो नार्जुनश्चैव न यमौ पुरुषर्षभौ ।&#x9;010a&lt;br&gt;&#xA;वार्यमाणो मया नित्यं गान्धार्या विदुरेण च ॥&#x9;010c&lt;br&gt;&#xA;जामदग्न्येन रामेण व्यासेन च महात्मना ।&#x9;011a&lt;br&gt;&#xA;दुर्योधनो युध्यमानो नित्यमेव हि सञ्जय ॥&#x9;011c&lt;br&gt;&#xA;कर्णस्य मतमास्थाय सौबलस्य च पापकृत् ।&#x9;012a&lt;br&gt;&#xA;दुःशासनस्य च तथा पाण्डवान्नान्वचिन्तयत् ॥&#x9;012c&lt;br&gt;&#xA;तस्याहं व्यसनं घोरं मन्ये प्राप्तं तु सञ्जय ।&#x9;013a&lt;br&gt;&#xA;श्वेतस्य च विनाशेन भीष्मस्य विजयेन च ॥&#x9;013c&lt;br&gt;&#xA;सङ्क्रुद्धः कृष्णसहितः पार्थः किमकरोद्युधि ।&#x9;014a&lt;br&gt;&#xA;अर्जुनाद्धि भयं भूयस्तन्मे तात न शाम्यति ॥&#x9;014c&lt;br&gt;&#xA;स हि शूरश्च कौन्तेयः क्षिप्रकारी धनञ्जयः ।&#x9;015a&lt;br&gt;&#xA;मन्ये शरैः शरीराणि शत्रूणां प्रमथिष्यति ॥&#x9;015c&lt;br&gt;&#xA;ऐन्द्रिमिन्द्रानुजसमं महेन्द्रसदृशं बले ।&#x9;016a&lt;br&gt;&#xA;अमोघक्रोधसङ्कल्पं दृष्ट्वा वः किमभून्मनः ॥&#x9;016c&lt;br&gt;&#xA;तथैव वेदविच्छूरो ज्वलनार्कसमद्युतिः ।&#x9;017a&lt;br&gt;&#xA;इन्द्रास्त्रविदमेयात्मा प्रपतन्समितिञ्जयः ॥&#x9;017c&lt;br&gt;&#xA;वज्रसंस्पर्शरूपाणामस्त्राणां च प्रयोजकः ।&#x9;018a&lt;br&gt;&#xA;सखड्गाक्षेपहस्तस्तु घोषं चक्रे महारथः ॥&#x9;018c&lt;br&gt;&#xA;स सञ्जय महाप्राज्ञो द्रुपदस्यात्मजो बली ।&#x9;019a&lt;br&gt;&#xA;धृष्टद्युम्नः किमकरोच्छ्वेते युधि निपातिते ॥&#x9;019c&lt;br&gt;&#xA;पुरा चैवापराधेन वधेन च चमूपतेः ।&#x9;020a&lt;br&gt;&#xA;मन्ये मनः प्रजज्वाल पाण्डवानां महात्मनाम् ॥&#x9;020c&lt;br&gt;&#xA;तेषां क्रोधं चिन्तयंस्तु अहःसु च निशासु च ।&#x9;021a&lt;br&gt;&#xA;न शान्तिमधिगच्छामि दुर्योदनकृतेन हि ।&#x9;021c&lt;br&gt;&#xA;कथं चाभून्महायुद्धं सर्वमाचक्ष्व सञ्जय ॥&#x9;021e&lt;br&gt;&#xA;सञ्जय उवाच &#x9;022&lt;br&gt;&#xA;शृणु राजन्स्थिरो भूत्वा तवापनयनो महान् ।&#x9;022a&lt;br&gt;&#xA;न च दुर्योधने दोषमिमामाधातुमर्हसि ॥&#x9;022c&lt;br&gt;&#xA;गतोदके सेतुबन्धो यादृक्तादृङ्मतिस्तव ।&#x9;023a&lt;br&gt;&#xA;सन्दीप्ते भवने यद्वत्कूपस्य खननं तथा ॥&#x9;023c&lt;br&gt;&#xA;गतपूर्वाह्णभूयिष्ठे तस्मिन्नहनि दारुणे ।&#x9;024a&lt;br&gt;&#xA;तावकानां परेषां च पुनर्युद्धमवर्तत ॥&#x9;024c&lt;br&gt;&#xA;श्वेतं तु निहतं दृष्ट्वा विराटस्य चमूपतिम् ।&#x9;025a&lt;br&gt;&#xA;कृतवर्मणा च सहितं दृष्ट्वा शल्यमवस्थितम् ॥&#x9;025c&lt;br&gt;&#xA;शङ्खः क्रोधात्प्रजज्वाल हविषा हव्यवाडिव ।&#x9;026a&lt;br&gt;&#xA;स विस्फार्य महच्चापं शक्रचापोपमं बली ॥&#x9;026c&lt;br&gt;&#xA;अभ्यधावज्जिघांसन्वै शल्यं मद्राधिपं युधि ।&#x9;027a&lt;br&gt;&#xA;महता रथसङ्घेन समन्तात्परिरक्षितः ॥&#x9;027c&lt;br&gt;&#xA;सृजन्बाणमयं वर्षं प्रायाच्छल्यरथं प्रति ।&#x9;028a&lt;br&gt;&#xA;तमापतन्तं सम्प्रेक्ष्य मत्तवारणविक्रमम् ॥&#x9;028c&lt;br&gt;&#xA;तावकानां रथाः सप्त समन्तात्पर्यवारयन् ।&#x9;029a&lt;br&gt;&#xA;मद्रराजं परीप्सन्तो मृत्योर्दंष्ट्रान्तरं गतम् ॥&#x9;029c&lt;br&gt;&#xA;बृहद्बलश्च कौसल्यो जयत्सेनश्च मागधः ।&#x9;030a&lt;br&gt;&#xA;तथा रुक्मरथो राजन्पुत्रः शल्यस्य मानितः ॥&#x9;030c&lt;br&gt;&#xA;विन्दानुविन्दावावन्त्यौ काम्भोजश्च सुदक्षिणः ।&#x9;031a&lt;br&gt;&#xA;बृहत्क्षत्रस्य दायादः सैन्धवश्च जयद्रथः ॥&#x9;031c&lt;br&gt;&#xA;नानाधातुविचित्राणि कार्मुकाणि महात्मनाम् ।&#x9;032a&lt;br&gt;&#xA;विस्फारितान्यदृश्यन्त तोयदेष्विव विद्युतः ॥&#x9;032c&lt;br&gt;&#xA;ते तु बाणमयं वर्षं शङ्खमूर्ध्नि न्यपातयन् ।&#x9;033a&lt;br&gt;&#xA;निदाघान्तेऽनिलोद्धूता मेघा इव नगे जलम् ॥&#x9;033c&lt;br&gt;&#xA;ततः क्रुद्धो महेष्वासः सप्तभल्लैः सुतेजनैः ।&#x9;034a&lt;br&gt;&#xA;धनूंषि तेषामाच्छिद्य ननर्द पृतनापतिः ॥&#x9;034c&lt;br&gt;&#xA;ततो भीष्मो महाबाहुर्विनद्य जलदो यथा ।&#x9;035a&lt;br&gt;&#xA;तालमात्रं धनुर्गृह्य शङ्खमभ्यद्रवद्रणे ॥&#x9;035c&lt;br&gt;&#xA;तमुद्यन्तमुदीक्ष्याथ महेष्वासं महाबलम् ।&#x9;036a&lt;br&gt;&#xA;सन्त्रस्ता पाण्डवी सेना वातवेगहतेव नौः ॥&#x9;036c&lt;br&gt;&#xA;ततोऽर्जुनः सन्त्वरितः शङ्खस्यासीत्पुरःसरः ।&#x9;037a&lt;br&gt;&#xA;भीष्माद्रक्ष्योऽयमद्येति ततो युद्धमवर्तत ॥&#x9;037c&lt;br&gt;&#xA;हाहाकारो महानासीद्योधानां युधि युध्यताम् ।&#x9;038a&lt;br&gt;&#xA;तेजस्तेजसि सम्पृक्तमित्येवं विस्मयं ययुः ॥&#x9;038c&lt;br&gt;&#xA;अथ शल्यो गदापाणिरवतीर्य महारथात् ।&#x9;039a&lt;br&gt;&#xA;शङ्खस्य चतुरो वाहानहनद्भरतर्षभ ॥&#x9;039c&lt;br&gt;&#xA;स हताश्वाद्रथात्तूर्णं खड्गमादाय विद्रुतः ।&#x9;040a&lt;br&gt;&#xA;बीभत्सोश्च रथं प्राप्य पुनः शान्तिमविन्दत ॥&#x9;040c&lt;br&gt;&#xA;ततो भीष्मरथात्तूर्णमुत्पतन्ति पतत्रिणः ।&#x9;041a&lt;br&gt;&#xA;यैरन्तरीक्षं भूमिश्च सर्वतः समवस्तृता ॥&#x9;041c&lt;br&gt;&#xA;पञ्चालानथ मत्स्यांश्च केकयांश्च प्रभद्रकान् ।&#x9;042a&lt;br&gt;&#xA;भीष्मः प्रहरतां श्रेष्ठः पातयामास पत्रिभिः ॥&#x9;042c&lt;br&gt;&#xA;उत्सृज्य समरे राजन्पाण्डवं सव्यसाचिनम् ।&#x9;043a&lt;br&gt;&#xA;अभ्यद्रवत पाञ्चाल्यं द्रुपदं सेनया वृतम् ॥&#x9;043c&lt;br&gt;&#xA;प्रियं सम्बन्धिनं राजञ्शरानवकिरन्बहून् ।&#x9;044a&lt;br&gt;&#xA;अग्निनेव प्रदग्धानि वनानि शिशिरात्यये ॥&#x9;044c&lt;br&gt;&#xA;शरदग्धान्यदृश्यन्त सैन्यानि द्रुपदस्य ह ।&#x9;045a&lt;br&gt;&#xA;अत्यतिष्ठद्रणे भीष्मो विधूम इव पावकः ॥&#x9;045c&lt;br&gt;&#xA;मध्यन्दिने यथाऽऽदित्यं तपन्तमिव तेजसा ।&#x9;046a&lt;br&gt;&#xA;न शेकुः पाण्डवेयस्य योधा भीष्मं निरीक्षितुम् ॥&#x9;046c&lt;br&gt;&#xA;वीक्षाञ्चक्रुः समन्तात्ते पाण्डवा भयपीडिताः ।&#x9;047a&lt;br&gt;&#xA;त्रातारं नाध्यगच्छन्त गावः शीतार्दिता इव ॥&#x9;047c&lt;br&gt;&#xA;सा तु यौधिष्ठिरी सेना गाङ्गेयशरपीडिता ।&#x9;048a&lt;br&gt;&#xA;सिंहेनेव विनिर्भिन्ना शुक्ला गौरिव गोपतेः ॥&#x9;048c&lt;br&gt;&#xA;हते विप्रद्रुते सैन्ये निरुत्साहे विमर्दिते ।&#x9;049a&lt;br&gt;&#xA;हाहाकारो महानासीत्पाण्डुसैन्येषु भारत ॥&#x9;049c&lt;br&gt;&#xA;ततो भीष्मः शान्तनवो नित्यं मण्डलकार्मुकः ।&#x9;050a&lt;br&gt;&#xA;मुमोच बाणान्दीप्ताग्रानहीनाशीविषानिव ॥&#x9;050c&lt;br&gt;&#xA;शरैरेकायनीकुर्वन्दिशः सर्वा यतव्रतः ।&#x9;051a&lt;br&gt;&#xA;जघान पाण्डवरथानादिश्यादिश्य भारत ॥&#x9;051c&lt;br&gt;&#xA;ततः सैन्येषु भग्नेषु मथितेषु च सर्वशः ।&#x9;052a&lt;br&gt;&#xA;प्राप्ते चास्तं दिनकरे न प्राज्ञायत किञ्चन ॥&#x9;052c&lt;br&gt;&#xA;भीष्मं च समुदीर्यन्तं दृष्ट्वा पार्था महाहवे ।&#x9;053a&lt;br&gt;&#xA;अवहारमकुर्वन्त सैन्यानां भरतर्षभ ॥ ॥&#x9;053c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/050/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/050/</guid>
      <description>&lt;p&gt;अध्यायः 050&lt;/p&gt;&#xA;&lt;p&gt;धृष्टद्युम्नेन क्रौञ्चव्यूहनिर्माणम् ॥ 1 ॥&#xA;सञ्जय उवाच &#x9;001&lt;br&gt;&#xA;कृतेऽवहारे सैन्यानां प्रथमे भरतर्षभ ।&#x9;001a&lt;br&gt;&#xA;भीष्मे च युद्धसंरब्धे हृष्टे दुर्योधने तथा ॥&#x9;001c&lt;br&gt;&#xA;धर्मराजस्ततस्तूर्णमभिगम्य जनार्दनम् ।&#x9;002a&lt;br&gt;&#xA;भ्रातृभिः सहितः सर्वैः सर्वैश्चैव जनेश्वरैः ॥&#x9;002c&lt;br&gt;&#xA;शुचा परमया युक्तश्चिन्तयानः पराजयम् ।&#x9;003a&lt;br&gt;&#xA;वार्ष्णेयमब्रवीद्राजन्दृष्ट्वा भीष्मस्य विक्रमम् ॥&#x9;003c&lt;br&gt;&#xA;कृष्ण पश्य महेष्वासं भीष्मं भीमपराक्रमम् ।&#x9;004a&lt;br&gt;&#xA;शरैर्दहन्तं सैन्यं मे ग्रीष्मे कक्षमिवानलम् ॥&#x9;004c&lt;br&gt;&#xA;कथमेनं महात्मानं शक्ष्यामः प्रतिवीक्षितुम् ।&#x9;005a&lt;br&gt;&#xA;लेलिह्यमानं सैन्यं मे हविष्मन्तमिवानलम् ॥&#x9;005c&lt;br&gt;&#xA;एतं हि पुरुषव्याघ्रं धनुष्मन्तं महाबलम् ।&#x9;006a&lt;br&gt;&#xA;दृष्ट्वा विप्रद्रुतं सैन्यं समरे मार्गणाहतम् ॥&#x9;006c&lt;br&gt;&#xA;शक्यो जेतुं यमः क्रुद्धो वज्रपाणिश्च संयुगे ।&#x9;007a&lt;br&gt;&#xA;वरुणः पाशभृद्वापि कुबेरो वा गदाधरः ॥&#x9;007c&lt;br&gt;&#xA;न तु भीष्मो महातेजाः शक्यो जेतुं महाबलः ।&#x9;008a&lt;br&gt;&#xA;सोऽहमेवं गते मग्नो भीष्मागाधजलेऽप्लवे ॥&#x9;008c&lt;br&gt;&#xA;आत्मनो बुद्धिदौर्बल्याद्भीष्ममासाद्य केशव ।&#x9;009a&lt;br&gt;&#xA;वनं यास्यामि वार्ष्णेय श्रेयो मे तत्र जीवितुम् ॥&#x9;009c&lt;br&gt;&#xA;न त्वेतान्पृथिवीपालान्दातुं भीष्माय मृत्यवे ।&#x9;010a&lt;br&gt;&#xA;क्षपयिष्यति सेनां मे कृष्ण भीष्मो महास्त्रवित् ॥&#x9;010c&lt;br&gt;&#xA;यथाऽनलं प्रज्वलितं पतङ्गाः समभिद्रुताः ।&#x9;011a&lt;br&gt;&#xA;विनाशायोपगच्छन्ति तथा मे सैनिको जनः ॥&#x9;011c&lt;br&gt;&#xA;क्षयं नीतोऽस्मि वार्ष्णेय राज्यहेतोः पराक्रमी ।&#x9;012a&lt;br&gt;&#xA;भ्रातरश्चैव मे वीराः कर्शिताः शरपीडिताः ॥&#x9;012c&lt;br&gt;&#xA;मत्कृते भ्रातृहार्देन राज्याद्भ्रष्टास्तथा सुखात् ।&#x9;013a&lt;br&gt;&#xA;जीवितं बहुमन्येऽहं जीवितं ह्यद्य दुर्लभम् ॥&#x9;013c&lt;br&gt;&#xA;जीवितस्य च शेषेण तपस्तप्स्यामि दुश्चरम् ।&#x9;014a&lt;br&gt;&#xA;न घातयिष्यामि रणे मित्राणीमानि केशव ॥&#x9;014c&lt;br&gt;&#xA;रथान्मे बहुसाहस्रान्दिव्यैरस्त्रैर्महाबलः ।&#x9;015a&lt;br&gt;&#xA;घातयत्यनिशं भीष्मः प्रवराणां प्रहारिणाम् ॥&#x9;015c&lt;br&gt;&#xA;किं नु कृत्वा हितं मे स्याद्ब्रूहि माधव माचिरम् ।&#x9;016a&lt;br&gt;&#xA;मध्यस्थमिव पश्यामि समरे सव्यसाचिनम् ॥&#x9;016c&lt;br&gt;&#xA;एको भीमः परं शक्त्या युध्यत्येव महाभुजः ।&#x9;017a&lt;br&gt;&#xA;केवलं बाहुवीर्येण क्षत्रधर्ममनुस्मरन् ॥&#x9;017c&lt;br&gt;&#xA;गदया वीरघातिन्या यथोत्साहं महामनाः ।&#x9;018a&lt;br&gt;&#xA;करोत्यसुकरं कर्म रथाश्वनरपङ्क्तिषु ॥&#x9;018c&lt;br&gt;&#xA;नालमेष क्षयं कर्तुं परसैन्यस्य मारिष ।&#x9;019a&lt;br&gt;&#xA;आर्जवेनैव युद्धेन वीर वर्षशतैरपि ॥&#x9;019c&lt;br&gt;&#xA;एकोऽस्त्रवित्सखा तेऽयं सोऽप्यस्मान्समुपेक्षते ।&#x9;020a&lt;br&gt;&#xA;निर्दह्यमानान्भीष्मेण द्रोणेन च महात्मना ॥&#x9;020c&lt;br&gt;&#xA;दिव्यान्यस्त्राणि भीष्मस्य द्रोणस्य च महात्मनः ।&#x9;021a&lt;br&gt;&#xA;धक्ष्यन्ति क्षत्रियान्सर्वान्प्रयुक्तानि पुनः पुनः ॥&#x9;021c&lt;br&gt;&#xA;कृष्ण भीष्मः सुसंरब्धः सहितः सर्वपार्थिवैः ।&#x9;022a&lt;br&gt;&#xA;क्षपयिष्यति नो नूनं यादृशोऽस्य पराक्रमः ॥&#x9;022c&lt;br&gt;&#xA;स त्वं पश्य महाभाग योगेश्वर महारथम् ।&#x9;023a&lt;br&gt;&#xA;भीष्मं यः शमयेत्सङ्ख्ये दावाग्निं जलदो यथा ॥&#x9;023c&lt;br&gt;&#xA;तव प्रसादाद्गोविन्द पाण्डवा निहतद्विषः ।&#x9;024a&lt;br&gt;&#xA;स्वराज्यमनुसम्प्राप्ता मोदिष्यन्ते सबान्धवाः ॥&#x9;024c&lt;br&gt;&#xA;एवमुक्त्वा ततः पार्थो ध्यायन्नास्ते महामनाः ।&#x9;025a&lt;br&gt;&#xA;चिरमन्तर्मना भूत्वा शोकोपहतचेतनः ॥&#x9;025c&lt;br&gt;&#xA;शोकार्तं तमथो ज्ञात्वा दुःखोपहतचेतसम् ।&#x9;026a&lt;br&gt;&#xA;अब्रवीत्तत्र गोविन्दो हर्षयन्सर्वपाण्डवान् ॥&#x9;026c&lt;br&gt;&#xA;माशुचो भरतश्रेष्ट न त्वं शोचितुमर्हसि ।&#x9;027a&lt;br&gt;&#xA;यस्य ते भ्रातरः शूराः सर्वलोकेषु धन्विनः ॥&#x9;027c&lt;br&gt;&#xA;अहं च प्रियकृद्राजन्सात्यकिश्च महायशाः ।&#x9;028a&lt;br&gt;&#xA;विराटद्रुपदौ चेमौ धृष्टद्युम्नश्च पार्षतः ॥&#x9;028c&lt;br&gt;&#xA;तथैव सबलाश्चेमे राजानो राजसत्तम ।&#x9;029a&lt;br&gt;&#xA;त्वत्प्रसादं प्रतीक्षन्ते त्वद्भक्ताश्च विशाम्पते ॥&#x9;029c&lt;br&gt;&#xA;एष ते पार्षतो नित्यं हितकामः प्रिये रतः ।&#x9;030a&lt;br&gt;&#xA;सैनापत्यमनुप्राप्तो धृष्टद्युम्नो महाबलः ॥&#x9;030c&lt;br&gt;&#xA;शिखण्डी च महाबाहो भीष्मस्य निधनं किल ।&#x9;031a&lt;br&gt;&#xA;एतच्छ्रुत्वा ततो धर्मो धृष्टद्युम्नं महारथम् ।&#x9;031c&lt;br&gt;&#xA;अब्रवीत्समितौ तस्यां वासुदेवस्य शृण्वतः ॥&#x9;031a&lt;br&gt;&#xA;धृष्टद्युम्न निबोधेदं यत्त्वां वक्ष्यामि मारिष ।&#x9;032a&lt;br&gt;&#xA;नातिक्रम्यं भवेत्तच्च वचनं मम भाषितम् ॥&#x9;032c&lt;br&gt;&#xA;भवान्सेनापतिर्मह्यं वासुदेवेन सम्मितः ।&#x9;033a&lt;br&gt;&#xA;कार्तिकेयो यथा नित्यं देवानामभवत्पुरा ॥&#x9;033c&lt;br&gt;&#xA;तथा त्वमपि पाण्डूनां सेनानीः पुरुषर्षभ ।&#x9;034a&lt;br&gt;&#xA;स त्वं पुरुषशार्दूल विक्रम्य जहि कौरवान् ॥&#x9;034c&lt;br&gt;&#xA;अहं च तेऽनुयास्यामि भीमः कृष्णश्च मारिष ।&#x9;035a&lt;br&gt;&#xA;माद्रीपुत्रौ च सहितौ द्रौपदेयाश्च दंशिताः ॥&#x9;035c&lt;br&gt;&#xA;ये चान्ये पृथिवीपालाः प्रधानाः पुरुषर्षभ ।&#x9;036a&lt;br&gt;&#xA;तत उद्धर्षयन्सर्वान्धृष्टद्युम्नोऽभ्यभाषत ॥&#x9;036c&lt;br&gt;&#xA;अहं द्रोणान्तकः पार्थ विहितः शम्भुना पुरा ।&#x9;037a&lt;br&gt;&#xA;रणे भीष्मं कृपं द्रोणं तथा शल्यं जयद्रथम् ॥&#x9;037c&lt;br&gt;&#xA;सर्वानद्य रणे दृप्तान्प्रतियोत्स्यामि पार्थिव ।&#x9;038a&lt;br&gt;&#xA;अथोत्क्रुष्टं महेष्वासैः पाण्डवैर्युद्धदुर्मदैः ॥&#x9;038c&lt;br&gt;&#xA;समुद्यते पार्थिवेन्द्रे पार्षते शत्रुसूदने ।&#x9;039a&lt;br&gt;&#xA;तमब्रवीत्ततः पार्थः पार्षतं पृतनापतिम् ॥&#x9;039c&lt;br&gt;&#xA;व्यूहः क्रौञ्चारुणो नाम सर्वशत्रुनिबर्हणः ।&#x9;040a&lt;br&gt;&#xA;यं बृहस्पतिरिन्द्राय तदा देवासुरेऽब्रवीत् ॥&#x9;040c&lt;br&gt;&#xA;तं यथावत्प्रतिव्यूहं परानीकविनाशनम् ।&#x9;041a&lt;br&gt;&#xA;अदृष्टपूर्वं राजानः पश्यन्तु कुरुभिः सह ॥&#x9;041c&lt;br&gt;&#xA;यथोक्तः स नृदेवेन विष्णुर्वज्रभृता यथा ।&#x9;042a&lt;br&gt;&#xA;प्रभाते सर्वसैन्यानामग्रे चक्रे धनञ्जयम् ॥&#x9;042c&lt;br&gt;&#xA;आदित्यपथगः केतुस्तस्याद्भुतमनोरमः ।&#x9;043a&lt;br&gt;&#xA;शासनात्पुरुहूतस्य निर्मितो विश्वकर्मणा ॥&#x9;043c&lt;br&gt;&#xA;इन्द्रायुधसवर्णाभिः पताकाभिरलङ्कृतः । &#x9;044a&lt;br&gt;&#xA;आकाशग इवाकाशे गन्धर्वनगरोपमः ॥&#x9;044c&lt;br&gt;&#xA;नृत्यमान इवाभाति रथचर्यासु मारिष ।&#x9;045a&lt;br&gt;&#xA;तेन रत्नवता पार्थः स च गाण्डीवधन्वना ॥&#x9;045c&lt;br&gt;&#xA;बभूव परमोपेतः सुमेरुरिव भानुना ।&#x9;046a&lt;br&gt;&#xA;शिरोभूद्द्रुपदो राजा महत्या सेनया वृतः ॥&#x9;046c&lt;br&gt;&#xA;कुन्तिभोजश्च चैद्यश्च चक्षुर्भ्यां तौ जनेश्वरौ ।&#x9;047a&lt;br&gt;&#xA;दाशार्णकाः प्रभद्राश्च दाशेरकगणैः सह ॥&#x9;047c&lt;br&gt;&#xA;अनूपकाः किराताश्च ग्रीवायां भरतर्षभ ।&#x9;048a&lt;br&gt;&#xA;पटच्चरैश्च पौण्ड्रैश्च राजन्पौरवकैस्तथा ॥&#x9;048c&lt;br&gt;&#xA;निषादैः सहितश्चापि पृष्ठमासीद्युधिष्ठिरः ।&#x9;049a&lt;br&gt;&#xA;पक्षौ तु भीमसेनश्च धृष्टद्युम्नश्च पार्षतः ॥&#x9;049c&lt;br&gt;&#xA;द्रौपदेयाभिमन्युश्च सात्यकिश्च महारथः ।&#x9;050a&lt;br&gt;&#xA;पिशाचा दारदाश्चैव पुण्ड्राः कुण्डीविषैः सह ॥&#x9;050c&lt;br&gt;&#xA;मारुता धेनुकाश्चैव तङ्गणाः परतङ्गणाः ।&#x9;051a&lt;br&gt;&#xA;बाह्लिकास्तित्तिराश्चैव चोलाः पाण्ड्याश्च भारत ॥&#x9;051c&lt;br&gt;&#xA;एते जनपदा राजन्दक्षिणं पक्षमाश्रिताः ।&#x9;052a&lt;br&gt;&#xA;अग्निवेशास्तुहुण्डाश्च मालवा दानभारयः ॥&#x9;052c&lt;br&gt;&#xA;शबरा उद्भसाश्चैव वत्साश्च सह नाकुलैः ।&#x9;053a&lt;br&gt;&#xA;नकुलः सहदेवश्च वामं पक्षं समाश्रिताः ॥&#x9;053c&lt;br&gt;&#xA;रथानामयुतं पक्षौ शिरस्तु नियुतं तथा ।&#x9;054a&lt;br&gt;&#xA;पृष्ठमर्बुदमेवासीत्सहस्राणि च विंशतिः ॥&#x9;054c&lt;br&gt;&#xA;ग्रीवायां नियुतं चापि सहस्राणि च सप्ततिः ।&#x9;055a&lt;br&gt;&#xA;पक्षकोटिप्रपक्षेषु पक्षान्तेषु च वारणाः ॥&#x9;055c&lt;br&gt;&#xA;जग्मुः परिवृता राजंश्चलन्त इव पर्वताः ।&#x9;056a&lt;br&gt;&#xA;जघनं पालयामास विराटः सह केकयैः ॥&#x9;056c&lt;br&gt;&#xA;काशिराजश्च शैब्यश्च रथानामयुतैस्त्रिभिः ।&#x9;057a&lt;br&gt;&#xA;एवमेनं महाव्यूहं व्यूह्य भारत पाण्डवाः ॥&#x9;057c&lt;br&gt;&#xA;सूर्योदयं त इच्छन्तः स्थिता युद्धाय दंशिताः ।&#x9;058a&lt;br&gt;&#xA;तेषामादित्यवर्णानि विमलानि महान्ति च ।&#x9;058c&lt;br&gt;&#xA;श्वेतच्छत्राण्यशोभन्त वारणेषु रथेषु च ॥ ॥&#x9;058e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/051/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/051/</guid>
      <description>&lt;p&gt;अध्यायः 051&lt;/p&gt;&#xA;&lt;p&gt;भीष्मादिभिः प्रतिव्यूहरचना ॥ 1 ॥&#xA;सञ्जय उवाच &#x9;001&lt;br&gt;&#xA;क्रौञ्चं दृष्ट्वा ततो व्यूहमभेद्यं तनयस्तव ।&#x9;001a&lt;br&gt;&#xA;रक्षमाणं महाघोरं पार्थेनामिततेजसा ॥&#x9;001c&lt;br&gt;&#xA;आचार्यमुपसङ्गम्य कृपं शल्यं च पार्थिव ।&#x9;002a&lt;br&gt;&#xA;सौमदत्तिं विकर्णं च सोऽश्वत्थामानमेव च ॥&#x9;002c&lt;br&gt;&#xA;दुःशासनादीन्भ्रातॄंश्च सर्वानेव च भारत ।&#x9;003a&lt;br&gt;&#xA;अन्यांश्च सुबहूञ्शूरान्युद्धाय समुपागतान् ॥&#x9;003c&lt;br&gt;&#xA;प्राहेदं वचनं काले हर्षयंस्तनयस्तव ।&#x9;004a&lt;br&gt;&#xA;नानाशस्त्रप्रहरणाः सर्वे युद्धविशारदाः ॥&#x9;004c&lt;br&gt;&#xA;एकैकशः समर्था हि यूयं सर्वे महारथाः ।&#x9;005a&lt;br&gt;&#xA;पाण्डुपुत्रान्रणे हन्तुं ससैन्यान्किमु संहताः ॥&#x9;005c&lt;br&gt;&#xA;अपर्याप्तं तदस्माकं बलं भीष्माभिरक्षितम् ।&#x9;006a&lt;br&gt;&#xA;पर्याप्तमिदमेतेषां बलं भीमाभिरक्षितम् ॥&#x9;006c&lt;br&gt;&#xA;संस्थानाः शूरसेनाश्च वेत्रिकाः कुकुरास्तथा ।&#x9;007a&lt;br&gt;&#xA;आरोचकास्त्रिगर्ताश्च मद्रका यवनास्तथा ॥&#x9;007c&lt;br&gt;&#xA;शत्रुञ्जयेन सहितास्तथा दुःशासनेन च ।&#x9;008a&lt;br&gt;&#xA;विकर्णेन च वीरेण तथा नन्दोपनन्दकैः ॥&#x9;008c&lt;br&gt;&#xA;चित्रसेनेन सहिताः सहिताः पारिभद्रकैः ।&#x9;009a&lt;br&gt;&#xA;भीष्ममेवाभिरक्षन्तु सह सैन्यपुरस्कृताः ॥&#x9;009c&lt;br&gt;&#xA;ततो भीष्मश्च द्रोणश्च तव पुत्राश्च मारिष ।&#x9;010a&lt;br&gt;&#xA;अव्यूहन्त महाव्यूहं पाण्डूनां प्रतिबाधकम् ॥&#x9;010c&lt;br&gt;&#xA;भीष्मः सैन्येन महता समनन्तात्परिवारितः ।&#x9;011a&lt;br&gt;&#xA;ययौ प्रकर्षन्महतीं वाहिनीं सुरराडिव ॥&#x9;011c&lt;br&gt;&#xA;तमन्वयान्महेष्वासो भारद्वाजः प्रतापवान् ।&#x9;012a&lt;br&gt;&#xA;कुन्तलैश्च दशार्णैश्च मागधैश्च विशाम्पते ॥&#x9;012c&lt;br&gt;&#xA;विदर्भैर्मेकलैश्चैव कर्णप्रावरणैरपि ।&#x9;013a&lt;br&gt;&#xA;सहिताः सर्वसैन्येन भीष्ममाहवशोभिनम् ॥&#x9;013c&lt;br&gt;&#xA;गान्धाराः सिन्धुसौवीराः शिबयोऽथ वसातयः ।&#x9;014a&lt;br&gt;&#xA;शकुनिश्च स्वसैन्येन भारद्वाजमपालयत् ॥&#x9;014c&lt;br&gt;&#xA;ततो दुर्योधनो राजा सहितः सर्वसोदरैः ।&#x9;015a&lt;br&gt;&#xA;अश्वातकैर्विकर्णैश्च तथा चाम्बष्ठकोसलैः ॥&#x9;015c&lt;br&gt;&#xA;दरदैश्च शकैश्चैव तथा क्षुद्रकमालवैः ।&#x9;016a&lt;br&gt;&#xA;अभ्यरक्षत संहृष्टः सौबलेयस्य वाहिनीम् ॥&#x9;016c&lt;br&gt;&#xA;भूरिश्रवाः शलः शल्यो भगदत्तश्च मारिषः ।&#x9;017a&lt;br&gt;&#xA;विन्दानुविन्दावावन्त्यौ वामं पार्श्वमपालयन् ॥&#x9;017c&lt;br&gt;&#xA;सौमदत्तिः सुशर्मा च काम्भोजश्च सुदक्षिणः ।&#x9;018a&lt;br&gt;&#xA;श्रुतायुश्चाच्युतायुश्च दक्षिणं पक्षमास्थिताः ॥&#x9;018c&lt;br&gt;&#xA;अश्वत्थामा कृपश्चैव कृतवर्मा च सात्वतः ।&#x9;019a&lt;br&gt;&#xA;महत्या सेनया सार्धं सेनापृष्टे व्यवस्थिताः ॥&#x9;019c&lt;br&gt;&#xA;पृष्ठगोपास्तु तस्यासन्नानादेश्या जनेश्वराः । &#x9;020a&lt;br&gt;&#xA;केतुमान्वसुदानश्च पुत्रः काश्यस्य चाभिभूः ॥&#x9;020c&lt;br&gt;&#xA;ततस्ते तावकाः सर्वे हृष्टा युद्धाय भारत ।&#x9;021a&lt;br&gt;&#xA;दध्मुः शङ्खान्मुदा युक्ताः सिंहनादांस्तथोन्नदन् ॥&#x9;021c&lt;br&gt;&#xA;तेषां श्रुत्वा तु हृष्टानां वृद्धः कुरुपितामहः ।&#x9;022a&lt;br&gt;&#xA;सिंहनादं विनद्योच्चैः शङ्खं दध्मौ प्रतापवान् ॥&#x9;022c&lt;br&gt;&#xA;ततः शङ्खाश्च भेर्यश्च पेश्यश्च विविधाः परैः ।&#x9;023a&lt;br&gt;&#xA;आनकाश्चाभ्यहन्यन्त स शब्दस्तुमुलोऽभवत् ॥&#x9;023c&lt;br&gt;&#xA;ततः श्वेतैर्हयैर्युक्ते महति स्यन्दने स्थितौ ।&#x9;024a&lt;br&gt;&#xA;प्रदध्मतुः शङ्खवरौ हेमरत्नपरिष्कृतौ ॥&#x9;024c&lt;br&gt;&#xA;पाञ्चजन्यं हृषीकेशो देवदत्तं धनञ्जयः ।&#x9;025a&lt;br&gt;&#xA;पौण्ड्रं दध्मौ महाशङ्खं भीमकर्मा वृकोदरः ॥&#x9;025c&lt;br&gt;&#xA;अनन्तविजयं राजा कुन्तीपुत्रो युधिष्ठिरः ।&#x9;026a&lt;br&gt;&#xA;नकुलः सहदेवश्च सुघोषमणिपुष्पकौ ॥&#x9;026c&lt;br&gt;&#xA;काशिराजश्च शैब्यश्च शिखण्डी च महारथः ।&#x9;027a&lt;br&gt;&#xA;धृष्टद्युम्नो विराटश्च सात्यकिश्च महारथः ॥&#x9;027c&lt;br&gt;&#xA;पाञ्चाल्याश्च महेष्वासा द्रौपद्याः पञ्च चात्मजाः ।&#x9;028a&lt;br&gt;&#xA;सर्वे दध्मुर्महाशङ्खान्सिंहनादांश्च नेदिरे ॥&#x9;028c&lt;br&gt;&#xA;स घोषः सुमहांस्तत्र वीरैस्तैः समुदीरितः ।&#x9;029a&lt;br&gt;&#xA;नभश्च पृथिवीं चैव तुमुलो व्यनुनादयन् ॥&#x9;029c&lt;br&gt;&#xA;एवमेते महाराज प्रहृष्टाः कुरुपाण्डवाः ।&#x9;030a&lt;br&gt;&#xA;पुनर्युद्धाय सञ्जग्मुस्तापयानाः परस्परम् ॥ ॥&#x9;030c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/052/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/052/</guid>
      <description>&lt;p&gt;अध्यायः 052&lt;/p&gt;&#xA;&lt;p&gt;भीष्मार्जुनयोर्युद्धम् ॥ 1 ॥&#xA;धृतराष्ट्र उवाच &#x9;001&lt;br&gt;&#xA;एवं व्यूढेष्वनीकेषु मामकेष्वितरेषु च ।&#x9;001a&lt;br&gt;&#xA;कथं प्रहरतां श्रेष्ठाः सम्प्रहारं प्रचक्रिरे ॥&#x9;001c&lt;br&gt;&#xA;सञ्जय उवाच &#x9;002&lt;br&gt;&#xA;तथा व्यूढेष्वनीकेषु सन्नद्धरुचिरध्वजाः ।&#x9;002a&lt;br&gt;&#xA;&#39;तावकाः पाण्डवैः सार्धं यथाऽयुध्यन्त तच्छृणु ।&#39;&#x9;002c&lt;br&gt;&#xA;अपारमिव सन्दृश्य सागरप्रतिमं बलम् ॥&#x9;002e&lt;br&gt;&#xA;तेषां मध्ये स्थितो राजन्पुत्रो दुर्योधनस्तव ।&#x9;003a&lt;br&gt;&#xA;अब्रवीत्तावकान्सर्वान्युद्ध्यध्वमिति दंशिताः ॥&#x9;003c&lt;br&gt;&#xA;ते मनः क्रूरमाधाय समभित्यक्तजीविताः ।&#x9;004a&lt;br&gt;&#xA;पाण्डवानभ्यवर्तन्त सर्व एवोच्छ्रितध्वजाः ॥&#x9;004c&lt;br&gt;&#xA;ततो युद्धं समभवत्तुमुलं रोमहर्षणम् ।&#x9;005a&lt;br&gt;&#xA;तावकानां परेषां च व्यतिषक्तरथद्विपम् ॥&#x9;005c&lt;br&gt;&#xA;मुक्तास्तु रथिभिर्बाणा रुक्मपुङ्खाः सुतेजिताः ।&#x9;006a&lt;br&gt;&#xA;सन्निपेतुरकुण्ठाग्रा नागेषु च हयेषु च ॥&#x9;006c&lt;br&gt;&#xA;तथा प्रवृत्ते सङ्ग्रामे धनुरुद्यम्य दंशितः ।&#x9;007a&lt;br&gt;&#xA;अभिपत्य महाबाहुर्भीष्मो भीमपराक्रमः ॥&#x9;007c&lt;br&gt;&#xA;सौभद्रे भीमसेने च सात्यकौ च महारथे ।&#x9;008a&lt;br&gt;&#xA;कैकेये च विराटे च धृष्टद्युम्ने च पार्षते ॥&#x9;008c&lt;br&gt;&#xA;एतेषु नरवीरेषु चेदिमत्स्येषु चाभिभूः ।&#x9;009a&lt;br&gt;&#xA;ववर्ष शरवर्षाणि वृद्धः कुरुपितामहः ॥&#x9;009c&lt;br&gt;&#xA;अभिद्यत ततो व्यूहस्तस्मिन्वीरसमागमे ।&#x9;010a&lt;br&gt;&#xA;सर्वेषामेव सैन्यानामासीद्व्यतिकरो महान् ॥&#x9;010c&lt;br&gt;&#xA;सादिनो ध्वजिनश्चैव हतप्रवरवाजिनः ।&#x9;011a&lt;br&gt;&#xA;विप्रद्रुतरथानीकाः समपद्यन्त पाण्डवाः ॥&#x9;011c&lt;br&gt;&#xA;अर्जुनस्तु नरव्याघ्रो दृष्ट्वा भीष्मं महारथम् ।&#x9;012a&lt;br&gt;&#xA;वार्ष्णेयमब्रवीत्क्रुद्धो याहि यत्र पितामहः ॥&#x9;012c&lt;br&gt;&#xA;एष भीष्मः सुसङ्क्रुद्धो वार्ष्णेय मम वाहिनीम् ।&#x9;013a&lt;br&gt;&#xA;नाशयिष्यति सुव्यक्तं दुर्योधनहिते रतः ॥&#x9;013c&lt;br&gt;&#xA;एष द्रोणः कृपः शल्यो विकर्णश्च जनार्दन ।&#x9;014a&lt;br&gt;&#xA;धार्तराष्ट्राश्च सहिता दुर्योधनपुरोगमाः ॥&#x9;014c&lt;br&gt;&#xA;पाञ्चालान्निहनिष्यन्ति रक्षिता दृढधन्वना ।&#x9;015a&lt;br&gt;&#xA;सोऽहं भीष्मं वधिष्यामि सैन्यहेतोर्जनार्दन ॥&#x9;015c&lt;br&gt;&#xA;तमब्रवीद्वासुदेवो यत्तो भव धनञ्जय ।&#x9;016a&lt;br&gt;&#xA;एष त्वां प्रापयिष्यामि पितामहरथं प्रति ॥&#x9;016c&lt;br&gt;&#xA;एवमुक्त्वा ततः शौरी रथं तं लोकविश्रुतम् ।&#x9;017a&lt;br&gt;&#xA;प्रापयामास भीष्मस्य रथं प्रति जनेश्वर ॥&#x9;017c&lt;br&gt;&#xA;चलद्बहुपातकेन बलाकावर्णवाजिना ।&#x9;018a&lt;br&gt;&#xA;समुच्छ्रितमहाभीमनदद्वानरकेतुना ॥&#x9;018c&lt;br&gt;&#xA;महता मेघनादेन रथेनामिततेजसा ।&#x9;019a&lt;br&gt;&#xA;विनिघ्नन्कौरवानीकं शूरसेनांश्च पाण्डवः ॥&#x9;019c&lt;br&gt;&#xA;प्रायाच्छरणदः शीघ्रं सुहृदां हर्षवर्धनः ।&#x9;020a&lt;br&gt;&#xA;तमापतन्तं वेगेन प्रभिन्नमिव वारणम् ॥&#x9;020c&lt;br&gt;&#xA;त्रासयन्तं रणे शूरान्मर्दयन्तं च सायकैः ।&#x9;021a&lt;br&gt;&#xA;सैन्धवप्रमुखैर्गुप्तः प्राच्यसौवीरकेकयैः ।&#x9;021c&lt;br&gt;&#xA;सहसा प्रत्युदीयाय भीष्मः शान्तनवोऽर्जुनम् ॥&#x9;021e&lt;br&gt;&#xA;को हि गाण्डीवधन्वानमन्यः कुरुपितामहात् ।&#x9;022a&lt;br&gt;&#xA;द्रोणवैकर्तनाभ्यां वा रथी संयातुमर्हति ॥&#x9;022c&lt;br&gt;&#xA;ततो भीष्मो महाराज सर्वलोकमहारथः ।&#x9;023a&lt;br&gt;&#xA;अर्जुनं सप्तसप्तत्या नाराचानां समाचिनोत् ॥&#x9;023c&lt;br&gt;&#xA;द्रोणश्च पञ्चविंशत्या कृपः पञ्चाशता शरैः ।&#x9;024a&lt;br&gt;&#xA;दुर्योधनश्चतुःषष्ट्या शल्यश्च नवभिः शरैः ॥&#x9;024c&lt;br&gt;&#xA;सैन्धवो नवभिश्चैव शकुनिश्चापि पञ्चभिः ।&#x9;025a&lt;br&gt;&#xA;विकर्णो दशभिर्भल्लै राजन्विव्याध पाण्डवम् ॥&#x9;025c&lt;br&gt;&#xA;स तैर्विद्धो महेष्वासः समन्तान्निशितैः शरैः ।&#x9;026a&lt;br&gt;&#xA;न विव्यथे महाबाहुर्भिद्यमान इवाचलः ॥&#x9;026c&lt;br&gt;&#xA;स भीष्मं पञ्चविंशत्या कृपं च नवभिः शरैः ।&#x9;027a&lt;br&gt;&#xA;द्रोणं षष्ट्या नरव्याघ्रो विकर्णं च त्रिभिः शरैः ॥&#x9;027c&lt;br&gt;&#xA;शल्यं चैव त्रिभिर्बाणै राजानं चैव पञ्चभिः ।&#x9;028a&lt;br&gt;&#xA;प्रत्यविध्यदमेयात्मा किरीटी भरतर्षभ ॥&#x9;028c&lt;br&gt;&#xA;तं सात्यकिर्विराटश्च धृष्टद्युम्नश्च पार्षतः ।&#x9;029a&lt;br&gt;&#xA;सौभद्रो द्रौपदेयाश्च परिवव्रुर्धनञ्जयम् ॥&#x9;029c&lt;br&gt;&#xA;ततो द्रोणं महेष्वासं गाङ्गेयस्य प्रिये रतम् ।&#x9;030a&lt;br&gt;&#xA;अभ्यवर्तत पाञ्चाल्यः संयुक्तः सह सोमकैः ॥&#x9;030c&lt;br&gt;&#xA;भीष्मस्तु रथिनां श्रेष्ठो राजन्विव्याध पाण्डवम् ।&#x9;031a&lt;br&gt;&#xA;अशीत्या निशितैर्बाणैस्ततोऽक्रोशन्त पाण्डवाः ॥&#x9;031c&lt;br&gt;&#xA;तेषां तु निनदं श्रुत्वा सहितानां प्रहृष्टवत् ।&#x9;032a&lt;br&gt;&#xA;प्रविवेश ततो मध्यं नरसिंहः प्रतापवान् ॥&#x9;032c&lt;br&gt;&#xA;तेषां महारथानां स मध्यं प्राप्य धनञ्जयः ।&#x9;033a&lt;br&gt;&#xA;चिक्रीड धनुषा राजल्ँलक्षं कृत्वा महारथान् ॥&#x9;033c&lt;br&gt;&#xA;&#39;क्षत्रियाणां शिरांस्युग्रैः कृन्तञ्शस्त्रैर्महारथः ।&#x9;034a&lt;br&gt;&#xA;शून्यान्कृत्वा रथोपस्थान्व्यचरत्फल्गुनस्तदा ॥&#39;&#x9;034c&lt;br&gt;&#xA;ततो दुर्योधनो राजा भीष्ममाह जनेश्वरः ।&#x9;035a&lt;br&gt;&#xA;पीड्यमानं स्वकं सैन्यं दृष्ट्वा पार्थेन संयुगे ॥&#x9;035c&lt;br&gt;&#xA;एष पाण्डुसुतस्तात कृष्णेन सहितो बली ।&#x9;036a&lt;br&gt;&#xA;यततां सर्वसैन्यानां मूलं नः परिकृन्तति ।&#x9;036c&lt;br&gt;&#xA;त्वयि जीवति गाङ्गेय द्रोणे च रथिनां वरे ॥&#x9;036e&lt;br&gt;&#xA;त्वत्कृते चैव कर्णोऽपि न्यस्तशस्त्रो विशाम्पते ।&#x9;037c&lt;br&gt;&#xA;न युध्यति रणे पार्थान्हितकामः सदा मम ।&#x9;037a&lt;br&gt;&#xA;स तथा कुरु गाङ्गेय यथा हन्येत फल्गुनः ॥&#x9;037e&lt;br&gt;&#xA;एवमुक्तस्ततो राजन्पिता देवव्रतस्तव ।&#x9;038a&lt;br&gt;&#xA;धिक् क्षात्रं धर्ममित्युक्त्वा प्रायात्पार्थ रथं प्रति ॥&#x9;038c&lt;br&gt;&#xA;उभौ श्वेतहयौ राजन्संसक्तौ प्रेक्ष्य पार्थिवाः ।&#x9;039a&lt;br&gt;&#xA;सिंहनादान्भृशं चक्रुः शङ्खान्दध्मुश्च मारिष ॥&#x9;039c&lt;br&gt;&#xA;द्रौणिर्दुर्योधनश्चैव विकर्णश्च तवात्मजः ।&#x9;040a&lt;br&gt;&#xA;परिवार्य रणे भीष्मं स्थिता युद्धाय मारिष ॥&#x9;040c&lt;br&gt;&#xA;तथैव पाण्डवाः सर्वे परिवार्य धनञ्जयम् ।&#x9;041a&lt;br&gt;&#xA;स्थिता युद्धाय महते ततो युद्धमवर्तत ॥&#x9;041c&lt;br&gt;&#xA;गाङ्गेयस्तु रणे पार्थमानर्च्छन्नवभिः शरैः ।&#x9;042a&lt;br&gt;&#xA;तमर्जुनः प्रत्यविध्यद्दशभिर्मर्मभेदिभिः ॥&#x9;042c&lt;br&gt;&#xA;ततः शरसहस्रेण सुप्रयुक्तेन पाण्डवः ।&#x9;043a&lt;br&gt;&#xA;अर्जुनः समरश्लाघी भीष्मस्यावारयद्दिशः ॥&#x9;043c&lt;br&gt;&#xA;शरजालं ततस्तत्तु शरजालेन मारिष ।&#x9;044a&lt;br&gt;&#xA;वारयामास पार्थस्य भीष्मः शान्तनवस्तदा ॥&#x9;044c&lt;br&gt;&#xA;उभौ परमसंहृष्टावुभौ युद्धाभिनन्दिनौ ।&#x9;045a&lt;br&gt;&#xA;निर्विशेषमयुध्येतां कृतप्रतिकृतैषिणौ ॥&#x9;045c&lt;br&gt;&#xA;भीष्मचापविमुक्तानि शरजालानि सङ्घशः ।&#x9;046a&lt;br&gt;&#xA;शीर्यमाणान्यदृश्यन्त भिन्नान्यर्जुनसायकैः ॥&#x9;046c&lt;br&gt;&#xA;तथैवार्जुनमुक्तानि शरजालानि सर्वशः ।&#x9;047a&lt;br&gt;&#xA;गाङ्गेयशरनुन्नानि प्रापतन्त महीतले ॥&#x9;047c&lt;br&gt;&#xA;अर्जुनः पञ्चविंशत्या भीष्ममार्च्छच्छितैः शरैः ।&#x9;048a&lt;br&gt;&#xA;भीष्मोपि समरे पार्थं विव्याध निशितैः शरैः ॥&#x9;048c&lt;br&gt;&#xA;अन्योन्यस्य हयान्विद्ध्वा ध्वजौ च सुमहाबलौ ।&#x9;049a&lt;br&gt;&#xA;रथेषां रथचक्रे च चिक्रीडतुररिन्दमौ ॥&#x9;049c&lt;br&gt;&#xA;ततः क्रुद्धो महाराज भीष्मः प्रहरतां वरः ।&#x9;050a&lt;br&gt;&#xA;वासुदेवं त्रिभिर्बाणैराजघान स्तनान्तरे ॥&#x9;050c&lt;br&gt;&#xA;भीष्मचापच्युतैस्तैस्तु निर्विद्धो मधुसूदनः ।&#x9;051a&lt;br&gt;&#xA;विरराज रणे राजन्सपुष्प इव किंशुकः ॥&#x9;051c&lt;br&gt;&#xA;ततोऽर्जुनो भृशं क्रुद्धो निर्विद्धं प्रेक्ष्य माधवम् ।&#x9;052a&lt;br&gt;&#xA;सारथिं कुरुवृद्धस्य निर्बिभेद शितैः शरैः ॥&#x9;052c&lt;br&gt;&#xA;यतमानौ तु तौ वीरावन्योन्यस्य वधं प्रति ।&#x9;053a&lt;br&gt;&#xA;न शक्नुतां तदाऽन्योन्यमभिसन्धातुमाहवे ॥&#x9;053c&lt;br&gt;&#xA;तौ मण्डलानि चित्राणि गतप्रत्यागतानि च ।&#x9;054a&lt;br&gt;&#xA;अदर्शयेतां बहुधा सूतसामर्थ्यलाघवात् ॥&#x9;054c&lt;br&gt;&#xA;अन्तरं च प्रहारेषु तर्कयन्तौ परस्परम् ।&#x9;055a&lt;br&gt;&#xA;राजन्नन्तरमार्गस्थौ स्थितावास्तां मुहुर्मुहुः ॥&#x9;055c&lt;br&gt;&#xA;उभौ सिंहरवोन्मिश्रं शङ्खशब्दं च चक्रतुः ।&#x9;056a&lt;br&gt;&#xA;तथैव चापनिर्घोषं चक्रतुस्तौ महारथौ ॥&#x9;056c&lt;br&gt;&#xA;तयोः शङ्खनिनादेन रथनेमिस्वनेन च ।&#x9;057a&lt;br&gt;&#xA;दारिता सहसा भूमिश्चकम्पे च ननाद च ॥&#x9;057c&lt;br&gt;&#xA;नोभयोरन्तरं कश्चिद्ददृशे भरतर्षभ ।&#x9;058a&lt;br&gt;&#xA;बलिनौ युद्धदुर्धर्षावन्योन्यसदृशावुभौ ॥&#x9;058c&lt;br&gt;&#xA;चिह्नमात्रेण भीष्मं तु प्रजज्ञुस्तत्र कौरवाः ।&#x9;059a&lt;br&gt;&#xA;तथा पाण्डुसुताः पार्थं चिह्नमात्रेण जज्ञिरे ॥&#x9;059c&lt;br&gt;&#xA;तयोर्नृवरयोर्दृष्ट्वा तादृशं तं पराक्रमम् ।&#x9;060a&lt;br&gt;&#xA;विस्मयं सर्वभूतानि जग्मुर्भारतसंयुगे ॥&#x9;060c&lt;br&gt;&#xA;न तयोर्विवरं कश्चिद्रणे पश्यति भारत ।&#x9;061a&lt;br&gt;&#xA;धर्मे स्थितस्य हि यथा न कश्चिद्वृजिनं क्वचित् ॥&#x9;061c&lt;br&gt;&#xA;उभौ च शरजालेन तावदृश्यौ बभूवतुः ।&#x9;062a&lt;br&gt;&#xA;प्रकाशौ च पुनस्तूर्णं बभूवतुरुभौ रणे ॥&#x9;062c&lt;br&gt;&#xA;तत्र देवाः सगन्धर्वाश्चारणाश्चर्षिभिः सह ।&#x9;063a&lt;br&gt;&#xA;अन्योन्यं प्रत्यभाषन्त तयोर्दृष्ट्वा पराक्रमम् ॥&#x9;063c&lt;br&gt;&#xA;न शक्यौ युधि संरब्धौ जेतुमेतौ कथञ्चन ।&#x9;064a&lt;br&gt;&#xA;सदेवासुरगन्धर्वैर्लोकैरपि महारथौ ॥&#x9;064c&lt;br&gt;&#xA;आश्चर्यभूतं लोकेषु युद्धमेतन्महाद्भुतम् ।&#x9;065a&lt;br&gt;&#xA;नैतादृशानि युद्धानि भविष्यन्ति कथञ्चन ॥&#x9;065c&lt;br&gt;&#xA;न हि शक्यो रणे जेतुं भीष्मः पार्थेन धीमता ।&#x9;066a&lt;br&gt;&#xA;सधनुः सरथः साश्वः प्रवपन्सायकान्रणे ॥&#x9;066c&lt;br&gt;&#xA;तथैव पाण्डवं युद्धे देवैरपि दुरासदम् ।&#x9;067a&lt;br&gt;&#xA;न विजेतुं रणे भीष्म उत्सहेत धनुर्धरम् ॥&#x9;067c&lt;br&gt;&#xA;आलोकादपि युद्धं हि सममेतद्भविष्यति ।&#x9;068a&lt;br&gt;&#xA;इति स्म वाचोऽश्रूयन्त प्रोच्चरन्त्यस्ततस्ततः ।&#x9;068c&lt;br&gt;&#xA;गाङ्गेयार्जुनयोः सङ्ख्ये स्तवयुक्ता विशाम्पते ॥&#x9;068e&lt;br&gt;&#xA;त्वदीयास्तु तदा योधाः पाण्डवेयाश्च भारत ।&#x9;069a&lt;br&gt;&#xA;अन्योन्यं समरे जघ्नुस्तयोस्तत्र समागमे ॥&#x9;069c&lt;br&gt;&#xA;शितधारैस्तथा खड्गैर्विमलैश्च परश्वधैः ।&#x9;070a&lt;br&gt;&#xA;शरैरन्यैश्च बहुभिः शस्त्रैर्नानाविधैरपि ॥&#x9;070c&lt;br&gt;&#xA;उभयोः सेनयोः शूरा न्यकृन्तन्त परस्परम् ।&#x9;071a&lt;br&gt;&#xA;वर्तमाने तथा घोरे तस्मिन्युद्धे सुदारुणे ।&#x9;071c&lt;br&gt;&#xA;द्रोणपाञ्चाल्ययो राजन्महानासीत्समागमः ॥ ॥&#x9;071e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/053/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/053/</guid>
      <description>&lt;p&gt;अध्यायः 053&lt;/p&gt;&#xA;&lt;p&gt;द्रोणधृष्टद्युम्नयोर्युद्धम् ॥ 1 ॥&#xA;धृतराष्ट्र उवाच &#x9;001&lt;br&gt;&#xA;कथं द्रोणो महेष्वासः पाञ्चाल्यश्चापि पार्षतः ।&#x9;001a&lt;br&gt;&#xA;उभौ समीयतुर्यत्तौ तन्ममाचक्ष्व सञ्जय ॥&#x9;001c&lt;br&gt;&#xA;दिष्टमेव परं मन्ये पौरुषादिति मे मतिः ।&#x9;002a&lt;br&gt;&#xA;यत्र शान्तनवो भीष्मो नातरद्युधि पाण्डवम् ॥&#x9;002c&lt;br&gt;&#xA;भीष्मो हि समरे क्रुद्धो हन्याल्लोकांश्चराचरान् ।&#x9;003a&lt;br&gt;&#xA;स कथं पाण्डवं युद्धे नातरत्सञ्जयौजसा ॥&#x9;003c&lt;br&gt;&#xA;सञ्जय उवाच &#x9;004&lt;br&gt;&#xA;शृणु राजन्स्थिरो भूत्वा युद्धमेतत्सुदारुणम् ।&#x9;004a&lt;br&gt;&#xA;न शक्याः पाण्डवा जेतुं देवैरपि सवासवैः ॥&#x9;004c&lt;br&gt;&#xA;द्रोणस्तु निशितैर्बाणैर्धृष्टद्युम्नमविध्यत ।&#x9;005a&lt;br&gt;&#xA;सारथिं चास्य भल्लेन रथनीडादपातयत् ॥&#x9;005c&lt;br&gt;&#xA;तथाऽस्य चतुरो वाहांश्चतुर्भिः सायकोत्तमैः ।&#x9;006a&lt;br&gt;&#xA;पीडयामास सङ्क्रुद्धो धृष्टद्युम्नस्य मारिष ॥&#x9;006c&lt;br&gt;&#xA;धृष्टद्युम्नस्ततो द्रोणं नवत्या निशितैः शरैः ।&#x9;007a&lt;br&gt;&#xA;विव्याध प्रहसन्वीरस्तिष्ठतिष्ठेति चाब्रवीत् ॥&#x9;007c&lt;br&gt;&#xA;ततः पुनरमेयात्मा भारद्वाजः प्रतापवान् ।&#x9;008a&lt;br&gt;&#xA;शरैः प्रच्छादयामास धृष्टद्युम्नममर्षणम् ॥&#x9;008c&lt;br&gt;&#xA;आददे च शरं घोरं पार्षतान्तचिकीर्षया ।&#x9;009a&lt;br&gt;&#xA;शक्राशनिसमस्पर्शं कालदण्डमिवापरम् ॥&#x9;009c&lt;br&gt;&#xA;हाहाकारो महानासीत्सर्वसैन्येषु भारत ।&#x9;010a&lt;br&gt;&#xA;तमिषुं सन्धितं दृष्ट्वा भारद्वाजेन संयुगे ॥&#x9;010c&lt;br&gt;&#xA;तत्राद्भुतमपश्याम धृष्टद्युम्नस्य पौरुषम् ।&#x9;011a&lt;br&gt;&#xA;यदेकः समरे वीरस्तस्थौ गिरिरिवाचलः ॥&#x9;011c&lt;br&gt;&#xA;तं च दीप्तं शरं घोरमायान्तं मृत्युमात्मनः ।&#x9;012a&lt;br&gt;&#xA;चिच्छेद शरवृष्टिं च भारद्वाजे मुमोच ह ॥&#x9;012c&lt;br&gt;&#xA;तत उच्चुक्रुशुः सर्वे पाञ्चालाः पाण्डवैः सह ।&#x9;013a&lt;br&gt;&#xA;धृष्टद्युम्नेन तत्कर्म कृतं दृष्ट्वा सुदुष्करम् ॥&#x9;013c&lt;br&gt;&#xA;ततः शक्तिं महावेगां स्वर्णवैडूर्यभूषिताम् ।&#x9;014a&lt;br&gt;&#xA;द्रोणस्य निधनाकाङ्क्षी चिक्षेप स पराक्रमी ॥&#x9;014c&lt;br&gt;&#xA;तामापतन्तीं सहसा शक्तिं कनकभूषिताम् ।&#x9;015a&lt;br&gt;&#xA;त्रिधा चिच्छेद समरे भारद्वाजो हसन्निव ॥&#x9;015c&lt;br&gt;&#xA;शक्तिं विनिहतां दृष्ट्वा धृष्टद्युम्नः प्रतापवान् ।&#x9;016a&lt;br&gt;&#xA;ववर्ष शरवर्षाणि द्रोणं प्रति जनेश्वरः ॥&#x9;016c&lt;br&gt;&#xA;शरवर्षं ततस्तत्तु सन्निवार्य महायशाः ।&#x9;017a&lt;br&gt;&#xA;द्रोणो द्रुपदपुत्रस्य मध्ये चिच्छेद कार्मुकम् ॥&#x9;017c&lt;br&gt;&#xA;स च्छिन्नधन्वा समरे गदां गुर्वीं महायशाः ।&#x9;018a&lt;br&gt;&#xA;द्रोणाय प्रेषयामास गिरिसारमयीं बली ॥&#x9;018c&lt;br&gt;&#xA;सा गदा वेगवन्मुक्ता प्रायाद्द्रोणजिघांसया ।&#x9;019a&lt;br&gt;&#xA;तत्राद्भुतमपश्याम भारद्वाजस्य पौरुषम् ॥&#x9;019c&lt;br&gt;&#xA;लाघवाद्व्यंसयामास गदां हेमविभूषिताम् ।&#x9;020a&lt;br&gt;&#xA;व्यंसयित्वा गदां तां च प्रेषयामास पार्षतम् ॥&#x9;020c&lt;br&gt;&#xA;भल्लान्सुनिशितान्पीतातान्रुक्मपुङ्खान्सुदारुणान् ।&#x9;021a&lt;br&gt;&#xA;ते तस्य कवचं भित्त्वा पपुः शोणितमाहवे ॥&#x9;021c&lt;br&gt;&#xA;अथान्यद्धनुरादाय धृष्टद्युम्नो महारथः ।&#x9;022a&lt;br&gt;&#xA;द्रोणं युधि पराक्रम्य शरैर्विव्याध पञ्चभिः ॥&#x9;022c&lt;br&gt;&#xA;रुधिराक्तौ ततस्तौ तु शुशुभाते नरर्षभौ ।&#x9;023a&lt;br&gt;&#xA;वसन्तसमये राजन्पुष्पिताविव किंशुकौ ॥&#x9;023c&lt;br&gt;&#xA;अमर्षितस्ततो राजन्पराक्रम्य चमूमुखे ।&#x9;024a&lt;br&gt;&#xA;द्रोणो द्रुपदपुत्रस्य पुनश्चिच्छेद कार्मुकम् ॥&#x9;024c&lt;br&gt;&#xA;अथैनं छिन्नधन्वानं शरैः सन्नतपर्वभिः ।&#x9;025a&lt;br&gt;&#xA;अभ्यवर्षदमेयात्मा वृष्ट्या मेघ इवाचलम् ॥&#x9;025c&lt;br&gt;&#xA;सारथिं चास्य भल्लेन रथनीडादपातयत् ।&#x9;026a&lt;br&gt;&#xA;अथास्य चतुरो वाहांश्चतुर्भिर्निशितैः शरैः ॥&#x9;026c&lt;br&gt;&#xA;पातयामास समरे सिंहनादं ननाद च ।&#x9;027a&lt;br&gt;&#xA;ततोऽपरेण भल्लेन हस्ताच्चापमथाच्छिनत् ॥&#x9;027c&lt;br&gt;&#xA;स च्छिन्नधन्वा विरथो हताश्वो हतसारथिः ।&#x9;028a&lt;br&gt;&#xA;गदापाणिरवारोहत्ख्यापयन्पौरुषं महत् ॥&#x9;028c&lt;br&gt;&#xA;तामस्य विशिखैस्तूर्णं पातयामास भारत ।&#x9;029a&lt;br&gt;&#xA;रथादनवरूढस्य तदद्भुतमिवाभवत् ॥&#x9;029c&lt;br&gt;&#xA;ततः स विपुलं चर्म शतचन्द्रं च भानुमत् ।&#x9;030a&lt;br&gt;&#xA;खड्गं च विपुलं दिव्यं प्रगृह्य सुभुजो बली ॥&#x9;030c&lt;br&gt;&#xA;अभिदुद्राव वेगेन द्रोणस्य वधकाङ्क्षया ।&#x9;031a&lt;br&gt;&#xA;आमिषार्थी यथा सिंहो वने मत्तमिव द्विपम् ॥&#x9;031c&lt;br&gt;&#xA;तत्राद्भुतमपश्याम भारद्वाजस्य पौरुषम् ।&#x9;032a&lt;br&gt;&#xA;लाघवं चास्त्रयोगं च बलं बाह्वोश्च भारत ॥&#x9;032c&lt;br&gt;&#xA;यदेनं शरवर्षेण वारयामास पार्षतम् ।&#x9;033a&lt;br&gt;&#xA;न शशाक ततो गन्तुं बलवानपि संयुगे ॥&#x9;033c&lt;br&gt;&#xA;निवारितस्तु द्रोणेन धृष्टद्युम्नो महारथः ।&#x9;034a&lt;br&gt;&#xA;न्यवारयच्छरौघांस्तांश्चर्मणा कृतहस्तवत् ॥&#x9;034c&lt;br&gt;&#xA;ततो भीमो महाबाहुः सहसाऽभ्यपतद्बली ।&#x9;035a&lt;br&gt;&#xA;साहाय्यकारी समरे पार्षतस्य महात्मनः ॥&#x9;035c&lt;br&gt;&#xA;स द्रोमं निशितैर्बाणै राजन्विव्याध सप्तभिः ।&#x9;036a&lt;br&gt;&#xA;पार्षतं च रथं तूर्णं स्वकमारोहयत्तदा ॥&#x9;036c&lt;br&gt;&#xA;ततो दुर्योधनो राजन्कलिङ्गं समचोदयत् ।&#x9;037a&lt;br&gt;&#xA;सैन्येन महता युक्तं भारद्वाजस्य रक्षणे ॥&#x9;037c&lt;br&gt;&#xA;ततः सा महती सेना कलिङ्गानां जनेश्वर ।&#x9;038a&lt;br&gt;&#xA;भीममभ्युद्ययौ तूर्णं तव पुत्रस्य शासनात् ॥&#x9;038c&lt;br&gt;&#xA;पाञ्चाल्यमथ सन्त्यज्य द्रोणोऽपि रथिनां वरः ।&#x9;039a&lt;br&gt;&#xA;विराटद्रुपदौ वृद्धौ वारयामास संयुगे ॥&#x9;039c&lt;br&gt;&#xA;धृष्टद्युम्नोऽपि समरे धर्मराजानमभ्ययात् ।&#x9;040a&lt;br&gt;&#xA;ततः प्रववृते युद्धं तुमुलं रोमहर्षणम् ॥&#x9;040c&lt;br&gt;&#xA;कलिङ्गानां च समरे भीमस्य च महात्मनः ।&#x9;041a&lt;br&gt;&#xA;जगतः प्रक्षयकरं घोररूपं भयावहम् ॥ ॥&#x9;041c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/054/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/054/</guid>
      <description>&lt;p&gt;अध्यायः 054&lt;/p&gt;&#xA;&lt;p&gt;भीमसेनेन कलिङ्गादिवधः ॥ 1 ॥&#xA;धृतराष्ट्र उवाच &#x9;001&lt;br&gt;&#xA;मम पुत्रसमादिष्टः कलिङ्गो वाहिनीपतिः ।&#x9;001a&lt;br&gt;&#xA;कथमद्भुतकर्माणं भीमसेनं महाबलम् ॥&#x9;001c&lt;br&gt;&#xA;चरन्तं गदया वीर दण्डहस्तमिवान्तकम् ।&#x9;002a&lt;br&gt;&#xA;योधयामास समरे कलिङ्गः सह सेनया ॥&#x9;002c&lt;br&gt;&#xA;सञ्जय उवाच &#x9;003&lt;br&gt;&#xA;पुत्रेण तव राजेन्द्र स तथोक्तो महाबलः ।&#x9;003a&lt;br&gt;&#xA;महत्या सेनया गुप्तः प्रायाद्भीमरथं प्रति ॥&#x9;003c&lt;br&gt;&#xA;तामापतन्तीं महतीं कलिङ्गानां महाचमूम् ।&#x9;004a&lt;br&gt;&#xA;रथाश्वनागकलिलां प्रगृहीतमहायुधाम् ॥&#x9;004c&lt;br&gt;&#xA;भीमसेनः कलिङ्गानामार्च्छद्भारत वाहिनीम् ।&#x9;005a&lt;br&gt;&#xA;केतुमन्तं च नैषादिमायान्तं सह चेदिभिः ॥&#x9;005c&lt;br&gt;&#xA;ततः श्रुतायुः सङ्क्रुद्धो राज्ञा केतुमता सह ।&#x9;006a&lt;br&gt;&#xA;आससाद रणे भीमं व्यूढानीकेषु चेदिषु ॥&#x9;006c&lt;br&gt;&#xA;रथैरनेकसाहस्रैः कलिङ्गानां नराधिप ।&#x9;007a&lt;br&gt;&#xA;अयुतेन गजानां च निषादैः सह केतुमान् ॥&#x9;007c&lt;br&gt;&#xA;भिमसेनं रणे राजन्समन्तात्पर्यवारयत् ।&#x9;008a&lt;br&gt;&#xA;चेदिमत्स्यकरूषाश्च भीमसेनपदानुगाः ॥&#x9;008c&lt;br&gt;&#xA;अभ्यधावन्त समरे निषादान्सह राजभिः ।&#x9;009a&lt;br&gt;&#xA;ततः प्रववृते युद्धं घोररूपं भयावहम् ॥&#x9;009c&lt;br&gt;&#xA;न प्राजानन्त योधाः स्वान्परस्परजिघांसया ।&#x9;010a&lt;br&gt;&#xA;घोरमासीत्ततो युद्धं भीमस्य सहसा परैः ॥&#x9;010c&lt;br&gt;&#xA;यथेन्द्रस्य महाराज महत्या दैत्यसेनया ।&#x9;011a&lt;br&gt;&#xA;तस्य सैन्यस्य सङ्ग्रामे युध्यमानस्य भारत ॥&#x9;011c&lt;br&gt;&#xA;बभूव सुमहाञ्शब्दः सागरस्येव गर्जतः ।&#x9;012a&lt;br&gt;&#xA;अन्योन्यं स्म तदा योधा विकर्षन्तो विशाम्पते ॥&#x9;012c&lt;br&gt;&#xA;महीं चक्रुश्चितां सर्वां शशलोहितसन्निभाम् ।&#x9;013a&lt;br&gt;&#xA;योधांश्च स्वान्परान्वापि नाभ्यजानञ्जिघांसया ॥&#x9;013c&lt;br&gt;&#xA;स्वानप्याददते स्वाश्च शूराः परमदुर्जयाः ।&#x9;014a&lt;br&gt;&#xA;विमर्दः सुमहानासीदल्पानां बहुभिः सह ॥&#x9;014c&lt;br&gt;&#xA;कलिङ्गैः सह चैदीनां निषादैश्च विशाम्पते ।&#x9;015a&lt;br&gt;&#xA;कृत्वा पुरुषकारं तु यथाशक्ति महाबलाः ॥&#x9;015c&lt;br&gt;&#xA;भीमसेनं परित्यज्य सन्न्यवर्तन्त चेदयः ।&#x9;016a&lt;br&gt;&#xA;सर्वैः कलिङ्गैरासन्नः सन्निवृत्तेषु चेदिषु ॥&#x9;016c&lt;br&gt;&#xA;स्वबाहुबलमास्थाय अभ्यवर्षन्त पाण्डवम् ।&#x9;017a&lt;br&gt;&#xA;न चचाल रथोपस्थाद्भीमसेनो महाबलः ॥&#x9;017c&lt;br&gt;&#xA;शितैरवाकिरद्बाणैः कलिङ्गानां वरूथिनीम् ।&#x9;018a&lt;br&gt;&#xA;कालिङ्गस्तु महेष्वासः पुत्रश्चास्य महारथः ॥&#x9;018c&lt;br&gt;&#xA;शक्रदेव इति ख्यातो जघ्नतुः पाण्डवं शरैः ।&#x9;019a&lt;br&gt;&#xA;ततो भीमो महाबाहुर्विधुन्वन्रुचिरं धनुः ॥&#x9;019c&lt;br&gt;&#xA;योधयामास कालिङ्गं स्वबाहुबलमाश्रितः ।&#x9;020a&lt;br&gt;&#xA;शक्रदेवस्तु समरे विसृजन्सायकान्बहून् ॥&#x9;020c&lt;br&gt;&#xA;अश्वाञ्जघान समरे भीमसेनस्य सायकैः ।&#x9;021a&lt;br&gt;&#xA;तं दृष्ट्वा विरथं तत्र भीमसेनमरिन्दमम् ॥&#x9;021c&lt;br&gt;&#xA;शक्रदेवोऽभिदुद्राव शरैरवकिरञ्शितैः ।&#x9;022a&lt;br&gt;&#xA;भीमस्योपरि राजेन्द्र शक्रदेवो महाबलः ॥&#x9;022c&lt;br&gt;&#xA;ववर्ष शरवर्षाणि तपान्ते जलदो यथा ।&#x9;023a&lt;br&gt;&#xA;हताश्वे तु रथे तिष्ठन्भीमसेनो महाबलः ॥&#x9;023c&lt;br&gt;&#xA;शक्रदेवाय चिक्षेप सर्वशैक्यायसीं गदाम् ।&#x9;024a&lt;br&gt;&#xA;स तया निहतो राजन्कालिङ्गतनयो रथात् ॥&#x9;024c&lt;br&gt;&#xA;विरथः सह सूतेन जगाम धरणीतलम् ।&#x9;025a&lt;br&gt;&#xA;हतमात्मसुतं दृष्ट्वा कलिङ्गानां जनाधिपः ॥&#x9;025c&lt;br&gt;&#xA;रथैरनेकसाहस्रैर्भीमस्यावारयद्दिशः ।&#x9;026a&lt;br&gt;&#xA;&#39;अयुतेन गजानां च निषादैः परिवारितः ।&#39;&#x9;026c&lt;br&gt;&#xA;ततो भीमो महावेगां त्यक्त्वा गुर्वीं महागदाम् ॥&#x9;026e&lt;br&gt;&#xA;निस्त्रिंशमाददे घोरं चिकीर्षुः कर्म दारुणम् ।&#x9;027a&lt;br&gt;&#xA;चर्म चाप्रतिमं राजन्नार्षभं पुरुषर्षभ ॥&#x9;027c&lt;br&gt;&#xA;नक्षत्रैरर्धचन्द्रैश्च शातकुम्भमयैश्चितम् ।&#x9;028a&lt;br&gt;&#xA;कालिङ्गस्तु ततः क्रुद्धो धनुर्ज्यामवमृज्य च ॥&#x9;028c&lt;br&gt;&#xA;प्रगृह्य च शरं घोरमेकं सर्पविषोपमम् ।&#x9;029a&lt;br&gt;&#xA;प्राहिणोद्भीमसेनाय वधाकाङ्क्षी जनेश्वरः ॥&#x9;029c&lt;br&gt;&#xA;तमापतन्तं वेगेन प्रेरितं निशितं शरम् ।&#x9;030a&lt;br&gt;&#xA;भीमसेनो द्विधा राजंश्चिच्छेद विपुलासिना ॥&#x9;030c&lt;br&gt;&#xA;उदक्रोशच्च संहृष्टस्त्रासयानो वरूथिनीम् ।&#x9;031a&lt;br&gt;&#xA;कालिङ्गोऽथ ततः क्रुद्धो भीमसेनाय संयुगे ॥&#x9;031c&lt;br&gt;&#xA;तोमरान्प्राहिणोच्छीघ्रं चतुर्दश शिलाशितान् ।&#x9;032a&lt;br&gt;&#xA;तानप्राप्तान्महाबाहुः खगतानेव पाण्डवः ॥&#x9;032c&lt;br&gt;&#xA;चिच्छेद सहसा राजन्नसम्भ्रान्तो वरासिना ।&#x9;033a&lt;br&gt;&#xA;निकृत्य तु रणे भीमस्तोमरान्वै चतुर्दश ॥&#x9;033c&lt;br&gt;&#xA;भानुमन्तं ततो भीमः प्राद्रवत्पुरुषर्षभः ।&#x9;034a&lt;br&gt;&#xA;भानुमांस्तु ततो भीमं शरवर्षेण च्छादयन् ॥&#x9;034c&lt;br&gt;&#xA;ननाद बलवन्नादं नादयानो नभस्तलम् ।&#x9;035a&lt;br&gt;&#xA;न च तं ममृषे भीमः सिंहनादं महाहवे ॥&#x9;035c&lt;br&gt;&#xA;ततः शब्देन महता विननाद महास्वनः ।&#x9;036a&lt;br&gt;&#xA;तेन नादेन वित्रस्ता कलिङ्गानां वरूथिनी ॥&#x9;036c&lt;br&gt;&#xA;न भीमं समरे मेने मानुषं भरतर्षभ ।&#x9;037a&lt;br&gt;&#xA;ततो भीमो महाबाहुर्नर्दित्वा विपुलं स्वनम् ॥&#x9;037c&lt;br&gt;&#xA;सासिर्वेगवदाप्लुत्य दन्ताभ्यां वारणोत्तमम् ।&#x9;038a&lt;br&gt;&#xA;आरुरोह ततो मध्यं नागराजस्य मारिष ॥&#x9;038c&lt;br&gt;&#xA;ततो मुमोच कालिङ्गः शक्तिं तामकरोद्द्विधा ।&#x9;039a&lt;br&gt;&#xA;खड्गेन पृथुना मध्ये भानुमन्तमथाच्छिनत् ॥&#x9;039c&lt;br&gt;&#xA;सोऽन्तरायुधिनं हत्वा राजपुत्रमरिन्दमः ।&#x9;040a&lt;br&gt;&#xA;गुरुभारसहे स्कन्धे नागस्यासिमपातयत् ॥&#x9;040c&lt;br&gt;&#xA;छिन्नस्कन्धः स विनदन्पपात गजयूथपः ।&#x9;041a&lt;br&gt;&#xA;आरुग्णः सिन्धुवेगेन सानुमानिव पर्वतः ॥&#x9;041c&lt;br&gt;&#xA;ततस्तस्मादवप्लुत्य गजाद्भारत भारतः ।&#x9;042a&lt;br&gt;&#xA;खड्गपाणिरदीनात्मा तस्थौ भूमौ सुदंशितः ॥&#x9;042c&lt;br&gt;&#xA;स चचार बहून्मार्गानभितः पातयन्गजान् ।&#x9;043a&lt;br&gt;&#xA;अग्निचक्रमिवाविद्धं सर्वतः प्रत्यदृश्यत ॥&#x9;043c&lt;br&gt;&#xA;अश्ववृन्देषु नागेषु रथानीकेषु चाभिभूः ।&#x9;044a&lt;br&gt;&#xA;पदातीनां च सङ्घेषु विनिघ्नञ्शोणितोक्षितः ॥&#x9;044c&lt;br&gt;&#xA;श्येनवद्व्यचरद्भीमो रणेऽरिषु बलोत्कटः ।&#x9;045a&lt;br&gt;&#xA;छिन्दंस्तेषां शरीराणि शिरांसि च महाबलः ॥&#x9;045c&lt;br&gt;&#xA;खड्गेन शितधारेण संयुगे गजयोधिनाम् ।&#x9;046a&lt;br&gt;&#xA;पदातिरेकः सङ्क्रुद्धः शत्रूणां भयवर्धनः ॥&#x9;046c&lt;br&gt;&#xA;सम्मोहयामास स तान्कालान्तकयमोपमः ।&#x9;047a&lt;br&gt;&#xA;मूढाश्च ते तमेवाजौ विनदन्तः समाद्रवन् ॥&#x9;047c&lt;br&gt;&#xA;सासिमुत्तमवेगेन विचरन्तं महारणे ।&#x9;048a&lt;br&gt;&#xA;निकृत्य रथिनां चाजौ रथेषाश्च युगानि च ॥&#x9;048c&lt;br&gt;&#xA;जघान रथिनश्चापि बलवान्रिपुमर्दनः ।&#x9;049a&lt;br&gt;&#xA;भीमसेनश्चरन्मार्गान्सुबहून्प्रत्यदृश्यत ॥&#x9;049c&lt;br&gt;&#xA;भ्रान्तमाविद्धमुद्भ्रान्तमाप्लुतं प्रसृतं प्लुतम् ।&#x9;050a&lt;br&gt;&#xA;सम्पातं समुदीर्णं च दर्शयामास पाण्डवः ॥&#x9;050c&lt;br&gt;&#xA;केचिदग्रासिना छिन्नाः पाण्डवेन महात्मना ।&#x9;051a&lt;br&gt;&#xA;विनेदुर्भिन्नमर्माणो निपेतुश्च गतासवः ॥&#x9;051c&lt;br&gt;&#xA;छिन्नदन्ताग्रहस्ताश्च भिन्नकुम्भास्तथाऽपरे ।&#x9;052a&lt;br&gt;&#xA;वियोधाः स्वान्यनीकानि जघ्नुर्भारत वारणाः ॥&#x9;052c&lt;br&gt;&#xA;निपेतुरुर्व्यां च तथा विनदन्तो महारवान् ।&#x9;053a&lt;br&gt;&#xA;छिन्नांश्च तोमरान्राजन्महामात्रशिरांसि च ॥&#x9;053c&lt;br&gt;&#xA;परिस्तोमान्विचित्रांश्च कक्ष्याश्च कनकोज्ज्वलाः ।&#x9;054a&lt;br&gt;&#xA;ग्रैवेयाण्यथ शक्तीश्च पताकाः कणपांस्तथा ॥&#x9;054c&lt;br&gt;&#xA;तूणीरानथ यन्त्राणि विचित्राणि धनूंषि च ।&#x9;055a&lt;br&gt;&#xA;भिन्दिपालानि शुभ्राणि तोत्राणि चाङ्कुशैः सह ॥&#x9;055c&lt;br&gt;&#xA;घण्टाश्च विविधा राजन्हेमगर्भान्त्सरूनपि ।&#x9;056a&lt;br&gt;&#xA;पततः पातितांश्चैव पश्यामः सह सादिभिः ॥&#x9;056c&lt;br&gt;&#xA;छिन्नगात्रावरकरैर्निहतैश्चापि वारणैः ॥&#x9;057a&lt;br&gt;&#xA;आसीद्भूमिः समास्तीर्णा पतितैर्भूधरैरिव ॥&#x9;057c&lt;br&gt;&#xA;विमृद्यैवं महानागान्ममर्दाश्वान्महाबलः ।&#x9;058a&lt;br&gt;&#xA;अश्वारोहवरांश्चैव पातयामास संयुगे ॥&#x9;058c&lt;br&gt;&#xA;तद्घोरमभवद्युद्धं तस्य तेषां च भारत ।&#x9;059a&lt;br&gt;&#xA;खलीनान्यथ योक्त्राणि कक्ष्याश्च कनकोज्ज्वलाः ॥&#x9;059c&lt;br&gt;&#xA;परिस्तोमाश्च प्रासाश्च ऋष्टयश्च महाधनाः ।&#x9;060a&lt;br&gt;&#xA;कवचान्यथ चर्माणि चित्राण्यास्तरणानि च ॥&#x9;060c&lt;br&gt;&#xA;तत्रतत्रापविद्धानि व्यदृश्यन्त महाहवे ।&#x9;061a&lt;br&gt;&#xA;प्रासैर्यन्त्रैर्विचित्रैश्च शस्त्रैश्च विमलैस्तथा ॥&#x9;061c&lt;br&gt;&#xA;स चक्रे वसुधां कीर्णां शबलैः कुसुमैरिव ।&#x9;062a&lt;br&gt;&#xA;आप्लुत्य रथिनः कांश्चित्परामृश्य महाबलः ॥&#x9;062c&lt;br&gt;&#xA;पातयामास खड्गेन सध्वजानपि पाण्डवः ।&#x9;063a&lt;br&gt;&#xA;मुहुरुत्पततो दिक्षु धावतश्च यशस्विनः ॥&#x9;063c&lt;br&gt;&#xA;मार्गांश्च चरतश्चित्रं व्यस्मयन्त रणे जनाः ।&#x9;064a&lt;br&gt;&#xA;स जघान पदा कांश्चिद्व्याक्षिप्यान्यानपोथयत् ॥&#x9;064c&lt;br&gt;&#xA;खड्गेनान्यांश्च चिच्छेद नादेनान्यांश्च भीषयन् ।&#x9;065a&lt;br&gt;&#xA;ऊरुवेगेन चाप्यन्यान्पातयामास भूतले ॥&#x9;065c&lt;br&gt;&#xA;अपरे चैनमालोक्य भयात्पञ्चत्वमागताः ।&#x9;066a&lt;br&gt;&#xA;एवं सा बहुला सेना कलिङ्गानां तरस्विनाम् ॥&#x9;066c&lt;br&gt;&#xA;परिवार्य रणे भीष्मं भीमसेनमुपाद्रवत् ।&#x9;067a&lt;br&gt;&#xA;ततः कालिङ्गयैन्यानां प्रमुखे भरतर्षभ ॥&#x9;067c&lt;br&gt;&#xA;श्रुतायुषमभिप्रेक्ष्य भीमसेनः समभ्ययात् ।&#x9;068a&lt;br&gt;&#xA;तमायान्तमभिप्रेक्ष्य कालिङ्गो नवभिः शरैः ॥&#x9;068c&lt;br&gt;&#xA;भीमसेनममेयात्मा प्रत्यविध्यत्स्तनान्तरे ।&#x9;069a&lt;br&gt;&#xA;कलिङ्गबाणाभिहतस्तोत्रार्दित इव द्विपः ॥&#x9;069c&lt;br&gt;&#xA;भीमसेनः प्रजज्वाल क्रोदेनाग्निरिवैधितः ।&#x9;070a&lt;br&gt;&#xA;अथाशोकः समादाय रथं हेमपरिष्कृतम् ॥&#x9;070c&lt;br&gt;&#xA;भीमं सम्पादयामास रथेन रथसारथिः ।&#x9;071a&lt;br&gt;&#xA;तमारुह्य रथं तूर्णं कौन्तेयः शत्रुसूदनः ॥&#x9;071c&lt;br&gt;&#xA;कलिङ्गमभिदुद्राव तिष्ठितिष्ठेति चाब्रवीत् ।&#x9;072a&lt;br&gt;&#xA;ततः श्रुतायुर्बलावान्भीमाय निशिताञ्शरान् ॥&#x9;072c&lt;br&gt;&#xA;प्रेषयामास सङ्क्रुद्धो दर्शयन्पाणिलाघवम् ।&#x9;073a&lt;br&gt;&#xA;स कार्मुकवरोत्सृष्टैर्नवभिर्निशितैः शरैः ॥&#x9;073c&lt;br&gt;&#xA;समाहतो महाराज कलिङ्गेन महात्मना ।&#x9;074a&lt;br&gt;&#xA;सञ्चुक्रुशे भृशं भीमो दण्डाहत इवोरगः ॥&#x9;074c&lt;br&gt;&#xA;क्रुद्धश्च चापमायम्य बलवद्बलिनां वरः ।&#x9;075a&lt;br&gt;&#xA;कलिङ्गमवधीत्पार्थो भीमः सप्तभिरायसैः ॥&#x9;075c&lt;br&gt;&#xA;क्षुराभ्यां चक्ररक्षौ च कलिङ्गस्य महाबलौ ।&#x9;076a&lt;br&gt;&#xA;सत्यदेवं च सत्यं च प्राहिणोद्यमसादनम् ॥&#x9;076c&lt;br&gt;&#xA;ततः पुनरमेयात्मा नाराचैर्निशितैस्त्रिभिः ।&#x9;077a&lt;br&gt;&#xA;केतुमन्तं रणे भीमोऽगमयद्यमसादनम् ॥&#x9;077c&lt;br&gt;&#xA;ततः कलिङ्गाः सन्नद्धा भीमसेनममर्षणम् ।&#x9;078a&lt;br&gt;&#xA;अनीकैर्बहुसाहस्रैः क्षत्रियाः समवारयन् ॥&#x9;078c&lt;br&gt;&#xA;ततः शक्तिगदाखड्गतोमरर्ष्टिपरश्वथैः ।&#x9;079a&lt;br&gt;&#xA;कलिङ्गाश्च ततो राजन्भीमसेनमवाकिरन् ॥&#x9;079c&lt;br&gt;&#xA;सन्निवार्य स तां घोरां शरवृष्टिं समुत्थिताम् ।&#x9;080a&lt;br&gt;&#xA;गदामादाय तरसा सन्निपत्य महाबलः ॥&#x9;080c&lt;br&gt;&#xA;भीमः सप्तशतान्वीराननयद्यमसादनम् ।&#x9;081a&lt;br&gt;&#xA;पुनश्चैव द्विसाहस्रान्कलिङ्गानरिमर्दनः ॥&#x9;081c&lt;br&gt;&#xA;प्राहिणोन्मृत्युलोकाय तदद्भुतमिवाभवत् ।&#x9;082a&lt;br&gt;&#xA;एवं स तान्यनीकानि कलिङ्गानां पुनःपुनः ॥&#x9;082c&lt;br&gt;&#xA;बिभेद समरे तूर्णं प्रेक्ष्य भीष्मं महारथम् ।&#x9;083a&lt;br&gt;&#xA;हतारोहाश्च मातङ्गाः पाण्डवेन कृता रणे ॥&#x9;083c&lt;br&gt;&#xA;विप्रजग्मुरनीकेषु मेघा वातहता इव ।&#x9;084a&lt;br&gt;&#xA;मृद्नन्तः स्वान्यनीकानि विनदन्तः शरातुराः ॥&#x9;084c&lt;br&gt;&#xA;ततो भीमो महाबाहुः खड्गहस्तो महाभुजः ।&#x9;085a&lt;br&gt;&#xA;सम्प्रहृष्टो महाघोषं शङ्खं प्राध्मापयद्बली ॥&#x9;085c&lt;br&gt;&#xA;सर्वकालिङ्गसैन्यानां मनांसि समकम्पयत् ।&#x9;086a&lt;br&gt;&#xA;मोहश्चापि कलिङ्गानामाविवेश परन्तप ॥&#x9;086c&lt;br&gt;&#xA;प्राकम्पन्त च सैन्यानि वाहनानि च सर्वशः ।&#x9;087a&lt;br&gt;&#xA;भीमेन समरे राजन्गजेन्द्रेणेव सर्वशः ॥&#x9;087c&lt;br&gt;&#xA;मार्गान्बहून्विचरता धावता च ततस्ततः ।&#x9;088a&lt;br&gt;&#xA;मुहुरुत्पतता चैव सम्मोहः समपद्यत ॥&#x9;088c&lt;br&gt;&#xA;भीमसेनभयत्रस्तं सैन्यं च समकम्पत ।&#x9;089a&lt;br&gt;&#xA;क्षोभ्यमाणमसम्बाधं ग्राहेणेव महत्सरः ॥&#x9;089c&lt;br&gt;&#xA;त्रासितेषु च सर्वेषु भीमेनाद्भुतकर्मणा ।&#x9;090a&lt;br&gt;&#xA;पुनरावर्तमानेषु विद्रवत्सु च सङ्घशः ॥&#x9;090c&lt;br&gt;&#xA;सर्वकालिङ्गयोधेषु पाण्डूनां ध्वजिनीपतिः ।&#x9;091a&lt;br&gt;&#xA;अब्रवीत्स्वान्यनीकानि युध्यध्वमिति पार्षतः ॥&#x9;091c&lt;br&gt;&#xA;सेनापतिवचः श्रुत्वा शिखण्डिप्रमुखा गणाः ।&#x9;092a&lt;br&gt;&#xA;भीममेवाभ्यवर्तन्त रथानीकैः प्रहारिभिः ॥ &#x9;092c&lt;br&gt;&#xA;धर्मराजश्च तान्सर्वानुपजग्राह पाण्डवः ।&#x9;093a&lt;br&gt;&#xA;महता मेघवर्णेन नागानीकेन पृष्ठतः ॥&#x9;093c&lt;br&gt;&#xA;एवं सन्नोद्य सर्वाणि स्वान्यनीकानि पार्षतः ।&#x9;094a&lt;br&gt;&#xA;भीमसेनस्य जग्राह पार्ष्णिं सत्पुरुषैर्वृतः ॥&#x9;094c&lt;br&gt;&#xA;न हि पञ्चालराजस्य लोके कश्चन विद्यते ।&#x9;095a&lt;br&gt;&#xA;भीमसात्यकयोरन्यः प्राणेभ्यः प्रियकृत्तमः ॥&#x9;095c&lt;br&gt;&#xA;सोऽपश्यच्च कलिङ्गेषु चरन्तमरिसूदनः ।&#x9;096a&lt;br&gt;&#xA;भीमसेनं महाबाहुं पार्षतः परवीरहा ॥&#x9;096c&lt;br&gt;&#xA;ननर्द बहुधा राजन्हृष्टश्चासीत्परन्तपः ।&#x9;097a&lt;br&gt;&#xA;शङ्खं दध्मौ च समरे सिंहनादं ननाद च ॥&#x9;097c&lt;br&gt;&#xA;स च पारावताश्वस्य रथे हेमपरिष्कृते ।&#x9;098a&lt;br&gt;&#xA;कोविदारध्वजं दृष्ट्वा भीमसेनः समाश्वसत् ॥&#x9;098c&lt;br&gt;&#xA;धृष्टद्युम्नस्तु तं दृष्ट्वा कलिङ्गैः समभिद्रुतम् ।&#x9;099a&lt;br&gt;&#xA;भीमसेनममेयात्मा त्राणायाजौ समभ्ययात् ॥&#x9;099c&lt;br&gt;&#xA;100a&#x9;तौ दूरात्सात्यकिं दृष्ट्वा धृष्टद्युम्नवृकोदरौ ।&lt;br&gt;&#xA;कलिङ्गान्समरे वीरौ योधयेतां मनस्विनौ  ॥&#x9;100c&lt;br&gt;&#xA;स तत्र गत्वा शैनेयो जवेन जयतां वरः ।&#x9;101a&lt;br&gt;&#xA;पार्थपार्षतयोः पार्षिं जग्राह पुरुषर्षभः ॥&#x9;101c&lt;br&gt;&#xA;स कृत्वा दारुणं कर्म प्रगृहीतशरासनः ।&#x9;102a&lt;br&gt;&#xA;आस्थितो रौद्रमात्मानं कलिङ्गानन्ववैक्षत ॥&#x9;102c&lt;br&gt;&#xA;कलिङ्गप्रभवां चैव मांसशोणितकर्दमाम् ।&#x9;103a&lt;br&gt;&#xA;रुधिरस्यन्दिनीं तत्र भीमः प्रावर्तयन्नदीम् ॥&#x9;103c&lt;br&gt;&#xA;अन्तरेण कलिङ्गानां पाण्डवानां च वाहिनीम् ।&#x9;104a&lt;br&gt;&#xA;तां सन्ततार दुस्तारां भीमसेनो महाबलः ॥&#x9;104c&lt;br&gt;&#xA;भीमसेनं तथा दृष्ट्वा प्राक्रोशंस्तावका नृप ।&#x9;105a&lt;br&gt;&#xA;कालोऽयं भीमरूपेण कलिङ्गैः सह युध्यते ॥&#x9;105c&lt;br&gt;&#xA;ततः शान्तनवो भीष्मः श्रुत्वा तं निनदं रणे ।&#x9;106a&lt;br&gt;&#xA;अभ्ययात्त्वरितो भीमं व्यूढानीकः समन्ततः ॥&#x9;106c&lt;br&gt;&#xA;तं सात्यकिर्भीमसेनो धृष्टद्युम्नश्च पार्षतः ।&#x9;107a&lt;br&gt;&#xA;अभ्यद्रवन्त भीष्मस्य रथं हेमपरिष्कृतम् ॥&#x9;107c&lt;br&gt;&#xA;परिवार्य तु ते सर्वे गाङ्गेयं तरसा रणे ।&#x9;108a&lt;br&gt;&#xA;त्रिभिस्त्रिभिः शरैर्घोरैर्भीष्ममानर्च्छुरोजसा ॥&#x9;108c&lt;br&gt;&#xA;प्रत्यविध्यत तान्सर्वान्पिता देवव्रतस्तव ।&#x9;109a&lt;br&gt;&#xA;यतमानान्महेष्वासांस्त्रिभिस्त्रिभिरजिह्मगैः ॥&#x9;109c&lt;br&gt;&#xA;ततः शरसहस्रेण सन्निवार्य महारथान् ।&#x9;110a&lt;br&gt;&#xA;हयान्काञ्चनसन्नाहान्भीमस्य न्यहनच्छरैः ॥&#x9;110c&lt;br&gt;&#xA;हताश्वे स रथे तिष्ठन्भीमसेनः प्रतापवान् ।&#x9;111a&lt;br&gt;&#xA;शक्तिं चिक्षेप तरसा गाङ्गेयस्य रथं प्रति ॥&#x9;111c&lt;br&gt;&#xA;अप्राप्तामथ तां शक्तिं पिता देवव्रतस्तव ।&#x9;112a&lt;br&gt;&#xA;त्रिधा चिच्छेद समरे सा पृथिव्यामशीर्यत ॥&#x9;112c&lt;br&gt;&#xA;ततः शैक्यायसीं गुर्वीं प्रगृह्य बलवान्गदाम् ।&#x9;113a&lt;br&gt;&#xA;भीमसेनस्ततस्तूर्णं पुप्लुवे मनुजर्षभ ॥&#x9;113c&lt;br&gt;&#xA;सात्यकोऽपि ततस्तूर्णं भीमस्य प्रियकाम्यया ।&#x9;114a&lt;br&gt;&#xA;गाङ्गेयसारथिं तूर्णं पातयामास सायकैः ॥&#x9;114c&lt;br&gt;&#xA;भीष्मस्तु निहते तस्मिन्सारथौ रथिनां वरः ।&#x9;115a&lt;br&gt;&#xA;वातायमानैस्तैरश्वैरपनीतो रणाजिरात् ॥&#x9;115c&lt;br&gt;&#xA;भीमसेनस्ततो राजन्नपयाते महाव्रते ।&#x9;116a&lt;br&gt;&#xA;प्रजज्वाल यथा वह्निर्दहन्कक्षमिवैधितः ॥&#x9;116c&lt;br&gt;&#xA;स हत्वा सर्वकालिङ्गान्सेनामध्ये व्यतिष्ठत ।&#x9;117a&lt;br&gt;&#xA;नैनमभ्युत्सहन्केचित्तावका भरतर्षभ ॥&#x9;117c&lt;br&gt;&#xA;धृष्टद्युम्नस्तमारोप्य स्वरथे रथिनां वरः ।&#x9;118a&lt;br&gt;&#xA;पश्यतां सर्वसैन्यानामपोवाह यशस्विनम् ॥&#x9;118c&lt;br&gt;&#xA;सम्पूज्यमानः पाञ्चाल्यैर्मत्स्यैश्च भरतर्षभ ।&#x9;119a&lt;br&gt;&#xA;धृष्टद्युम्नं परिष्वज्य समेयादथ सात्यकिम् ॥&#x9;119c&lt;br&gt;&#xA;अथाब्रवीद्भीमसेनं सात्यकिः सत्यविक्रमः ।&#x9;120a&lt;br&gt;&#xA;प्रहर्षयन्यदुव्याघ्रो धृष्टद्युम्नस्य पश्यतः ॥&#x9;120c&lt;br&gt;&#xA;दिष्ट्या कालिङ्गराजश्च राजपुत्रश्च केतुमान् ।&#x9;121a&lt;br&gt;&#xA;शक्रदेवश्च कालिङ्गः कलिङ्गाश्च मृधे हताः ॥&#x9;121c&lt;br&gt;&#xA;स्वबाहुबलवीर्येण नागाश्वरथसङ्कुलः ।&#x9;122a&lt;br&gt;&#xA;महापुरुषभूयिष्ठो धीरयोधनिषेवितः ॥&#x9;122c&lt;br&gt;&#xA;महाव्यूहः कलिङ्गानामेकेन मृदितस्त्वया ।&#x9;123a&lt;br&gt;&#xA;एवमुक्त्वा शिनेर्नप्ता दीर्घबाहुररिन्दम ।&#x9;123c&lt;br&gt;&#xA;रथाद्रथमभिद्रुत्य पर्यष्वजत पाण्डवम् ॥&#x9;123e&lt;br&gt;&#xA;ततः स्वरथमास्थाय पुनरेव महारथः ।&#x9;124a&lt;br&gt;&#xA;तावकानवधीत्क्रुद्धो भीमस्य बलमादधत् ॥ ॥&#x9;124c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/055/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/055/</guid>
      <description>&lt;p&gt;अध्यायः 055&lt;/p&gt;&#xA;&lt;p&gt;अर्जुनयुद्धवर्णनम् ॥ 1 ॥&#xA;सञ्जय उवाच &#x9;001&lt;br&gt;&#xA;ततोऽपराह्णभूयिष्ठे तस्मिन्नहनि भारत ।&#x9;001a&lt;br&gt;&#xA;रथनागाश्वपत्तीनां सादिनां च महाक्षये ॥&#x9;001c&lt;br&gt;&#xA;द्रोणपुत्रेण शल्येन कृपेण च महात्मना ।&#x9;002a&lt;br&gt;&#xA;समसज्जत पाञ्चाल्यस्त्रिभिरैतैर्महारथैः ॥&#x9;002c&lt;br&gt;&#xA;स लोकविदितानश्वान्निजघान महाबलः ।&#x9;003a&lt;br&gt;&#xA;द्रौणेः पाञ्चालदायादः शितैर्दशभिराशुगैः ॥&#x9;003c&lt;br&gt;&#xA;ततः शल्यरथं तूर्णमास्थाय हतवाहनः ।&#x9;004a&lt;br&gt;&#xA;द्रौणिः पाञ्चालदायादमभ्यवर्षदथेषुभिः ॥&#x9;004c&lt;br&gt;&#xA;धृष्टद्युम्नं तु संयुक्तं द्रौणिना वीक्ष्य भारत ।&#x9;005a&lt;br&gt;&#xA;सौभद्रोऽभ्यपतत्तूर्णं विकिरन्निशिताञ्शरान् ॥&#x9;005c&lt;br&gt;&#xA;स शल्यं पञ्चविंशत्या कृपं च नवभिः शरैः ।&#x9;006a&lt;br&gt;&#xA;अश्वत्थामानमष्टाभिर्विव्याध पुरुषर्षभः ॥&#x9;006c&lt;br&gt;&#xA;आर्जुनिं तु ततस्तूर्णं द्रौणिर्विव्याध पत्रिणा ।&#x9;007a&lt;br&gt;&#xA;शल्योऽथ दशभिश्चैव कृपश्च निशितैस्त्रिभिः ॥&#x9;007c&lt;br&gt;&#xA;लक्ष्मणस्तव पौत्रस्तु सौभद्रं समवस्थितम् ।&#x9;008a&lt;br&gt;&#xA;अभ्यवर्तत संहृष्टस्ततो युद्धमवर्तत ॥&#x9;008c&lt;br&gt;&#xA;दौर्योधनिः सुसङ्क्रुद्धः सौभद्रं परवीरहा ।&#x9;009a&lt;br&gt;&#xA;विव्याध समरे राजंस्तदद्भुतमिवाभवत् ॥&#x9;009c&lt;br&gt;&#xA;अभिमन्युः सुसङ्क्रुद्धो भ्रातरं भरतर्षभ ।&#x9;010a&lt;br&gt;&#xA;शरैः पञ्चाशतै राजन्क्षिप्रहस्तोऽभ्यविध्यत ॥&#x9;010c&lt;br&gt;&#xA;लक्ष्मणोऽपि पुनस्तस्य धनुश्चिच्छेद पत्रिणा ।&#x9;011a&lt;br&gt;&#xA;मुष्टिदेशे महाराज ततस्ते चुक्रुशुर्जनाः ॥&#x9;011c&lt;br&gt;&#xA;तद्विहाय धनुश्छिन्नं सौभद्रः परवीरहा ।&#x9;012a&lt;br&gt;&#xA;अन्यदादत्तवांश्चित्रं कार्मुकं वेगवत्तरम् ॥&#x9;012c&lt;br&gt;&#xA;तौ तत्र समरे युक्तौ कृतप्रतिकृतैषिणौ ।&#x9;013a&lt;br&gt;&#xA;अन्योन्यं विशिखैस्तीक्ष्णैर्जघ्नतुः पुरुषर्षभौ ॥&#x9;013c&lt;br&gt;&#xA;ततो दुर्योधनो राजा दृष्ट्वा पुत्रं महारथम् ।&#x9;014a&lt;br&gt;&#xA;पीडितं तव पौत्रेण प्रायात्तत्र प्रजेश्वरः ॥&#x9;014c&lt;br&gt;&#xA;सन्निवृत्ते तव सुते सर्व एव जनाधिपाः ।&#x9;015a&lt;br&gt;&#xA;आर्जुनिं रथवंशेन समन्तात्पर्यवारयन् ॥&#x9;015c&lt;br&gt;&#xA;स तैः परिवृतः शूरैः शूरो युधि सुदुर्जयैः ।&#x9;016a&lt;br&gt;&#xA;न स्म प्रव्यथते राजन्कृष्णतुल्यपराक्रमः ॥&#x9;016c&lt;br&gt;&#xA;सौभद्रमथ संसक्तं दृष्ट्वा तत्र धनञ्जयः ।&#x9;017a&lt;br&gt;&#xA;अभिदुद्राव वेगेन त्रातुकामः स्वमात्मजम् ॥&#x9;017c&lt;br&gt;&#xA;ततः सरथनागाश्वा भीष्मद्रोणपुरोगमाः ।&#x9;018a&lt;br&gt;&#xA;अभ्यवर्तन्त राजानः सहिताः सव्यसाचिनम् ॥&#x9;018c&lt;br&gt;&#xA;उद्धूतं सहसा भौमं नागाश्वरथपत्तिभिः ।&#x9;019a&lt;br&gt;&#xA;दिवाकररथं प्राप्य रजस्तीव्रमदृश्यत ॥&#x9;019c&lt;br&gt;&#xA;तानि नागसहस्राणि भूमिपालशतानि च ।&#x9;020a&lt;br&gt;&#xA;तस्य बाणपथं प्राप्य नाभ्यवर्तन्त सर्वशः ॥&#x9;020c&lt;br&gt;&#xA;प्रणेदुः सर्वभूतानि बभूवुस्तिमिरा दिशः ।&#x9;021a&lt;br&gt;&#xA;कुरूणां चानयस्तीव्रः समदृश्यत दारुणः ॥&#x9;021c&lt;br&gt;&#xA;नाप्यन्तरिक्षं न दिशो न भूमिर्न च भास्करः ।&#x9;022a&lt;br&gt;&#xA;प्रजज्ञे भरतश्रेष्ठ शस्त्रसङ्घैः किरीटिनः ॥&#x9;022c&lt;br&gt;&#xA;सादिता रथनागाश्च हताश्वा रथिनो रणे ।&#x9;023a&lt;br&gt;&#xA;विप्रद्रुतरथाः केचिद्दृश्यन्ते रथयूथपाः ॥&#x9;023c&lt;br&gt;&#xA;विरथा रथिनश्चान्ये धावमानाः समन्ततः ।&#x9;024a&lt;br&gt;&#xA;तत्रतत्रैव दृश्यन्ते सायुधाः साङ्गदैर्भुजैः ॥&#x9;024c&lt;br&gt;&#xA;हयारोहा हयांस्त्यक्त्वा गजारोहाश्च दन्तिनः ।&#x9;025a&lt;br&gt;&#xA;अर्जुनस्य भयाद्राजन्समन्ताद्विप्रदुद्रुवुः ॥&#x9;025c&lt;br&gt;&#xA;रथेभ्यश्च गजेभ्यश्च हयेभ्यश्च नराधिपाः ।&#x9;026a&lt;br&gt;&#xA;पतिताः पात्यमानाश्च दृश्यन्तेऽर्जुनसायकैः ॥&#x9;026c&lt;br&gt;&#xA;सगदानुद्यतान्बाहून्सखड्गांश्च विशाम्पते ।&#x9;027a&lt;br&gt;&#xA;सप्रासांश्च सतूणीरान्सशरान्सशरासनान् ॥&#x9;027c&lt;br&gt;&#xA;साङ्कुशान्सपताकांश्च तत्रतत्रार्जुनो नृणाम् ।&#x9;028a&lt;br&gt;&#xA;निचकर्त शरैरुग्रै रौद्रं वपुरधारयत् ॥&#x9;028c&lt;br&gt;&#xA;परिघाणां प्रदीप्तानां मुद्गराणां च मारिष ।&#x9;029a&lt;br&gt;&#xA;प्रासानां भिन्दिपालानां निस्त्रिंशानां च संयुगे ॥&#x9;029c&lt;br&gt;&#xA;परश्वथानां तीक्ष्णानां तोमराणां च भारत ।&#x9;030a&lt;br&gt;&#xA;वर्मणां चापविद्धानां काञ्चनानां च भूमिप ॥&#x9;030c&lt;br&gt;&#xA;ध्वजानां चर्मणां चैव व्यजनानां च सर्वशः ।&#x9;031a&lt;br&gt;&#xA;छत्राणां हेमदण्डानां तोमराणां च भारत ॥&#x9;031c&lt;br&gt;&#xA;प्रतोदानां च योक्त्राणां कशानां चैव मारिष ।&#x9;032a&lt;br&gt;&#xA;राशयः स्मात्र दृश्यन्ते विनिकीर्णा रणक्षितौ ॥&#x9;032c&lt;br&gt;&#xA;नासीत्तत्र पुमान्कश्चित्तव सैन्यस्य भारत ।&#x9;033a&lt;br&gt;&#xA;योऽर्जुनं समरे शूरं प्रत्युद्यायात्कथञ्चन ॥&#x9;033c&lt;br&gt;&#xA;यो यो हि समरे पार्थं प्रत्युद्याति विशाम्पते ।&#x9;034a&lt;br&gt;&#xA;स सङ्ख्ये विशिखैस्तीक्ष्णैः परलोकाय नीयते ॥&#x9;034c&lt;br&gt;&#xA;तेषु विद्रवमाणेषु तव योधेषु सर्वशः ।&#x9;035a&lt;br&gt;&#xA;अर्जुनो वासुदेवश्च दध्मतुर्वारिजोत्तमौ ॥&#x9;035c&lt;br&gt;&#xA;तत्पभग्नं बलं दृष्ट्वा पिता देवव्रतस्तव ।&#x9;036a&lt;br&gt;&#xA;अब्रवीत्समरे शूरं भारद्वाजं स्मयन्निव ॥&#x9;036c&lt;br&gt;&#xA;एष पाण्डुसुतो वीर कृष्णेन सहितो बली ।&#x9;037a&lt;br&gt;&#xA;तथा करोति सैन्यानि यथा कुर्याद्धनञ्जयः ॥&#x9;037c&lt;br&gt;&#xA;न ह्येष समरे शक्यो विजेतुं हि कथञ्चन।&#x9;038a&lt;br&gt;&#xA;यथास्य दृश्यते रूप कालान्तकयमोपमम् ॥&#x9;038c&lt;br&gt;&#xA;न निवर्तयितुं चापि शक्येयं महती चमूः ।&#x9;039a&lt;br&gt;&#xA;अन्योन्यप्रेक्षया पश्य द्रवतीयं वरूथिनी ॥&#x9;039c&lt;br&gt;&#xA;एष चास्तं गिरिश्रेष्ठं भानुमान्प्रतिपद्यते ।&#x9;040a&lt;br&gt;&#xA;चक्षूंषि सर्वलोकस्य संहरन्निव सर्वथा ॥&#x9;040c&lt;br&gt;&#xA;तत्रावहारं सम्प्राप्तं मन्येऽहं पुरुषर्षभ ।&#x9;041a&lt;br&gt;&#xA;श्रान्ता भीताश्च नो योधा न योत्स्यन्ति कथञ्चन॥&#x9;041c&lt;br&gt;&#xA;एवमुक्त्वा ततो भीष्मो द्रोणमाचार्यसत्तमम् ।&#x9;042a&lt;br&gt;&#xA;अवहारमथो चक्रे तावकानां महारथः ॥&#x9;042c&lt;br&gt;&#xA;&#39;ततः सरथनागाश्वा जंय प्राप्य ससोमकाः ।&#x9;043a&lt;br&gt;&#xA;पाञ्चालाः पाण्डवाश्चैव प्रणेदुश्च पुनः पुनः ॥&#x9;043c&lt;br&gt;&#xA;प्रययुः शिबिरायैव धनञ्जयपुरस्कृताः ।&#x9;044a&lt;br&gt;&#xA;वादित्रघोषैः संहृष्टाः प्रणद्यन्तो महारथाः ॥&#39;&#x9;044c&lt;br&gt;&#xA;ततोऽवहारः सैन्यानां तव तेषां च भारत ।&#x9;045a&lt;br&gt;&#xA;अस्तं गच्छति सूर्येऽभूत्सन्ध्याकाले च वर्तति ॥ ॥&#x9;045c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/056/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/056/</guid>
      <description>&lt;p&gt;अध्यायः 056&lt;/p&gt;&#xA;&lt;p&gt;उभयपक्षयोर्व्यूहरचना ॥ 1 ॥&#xA;सञ्जय उवाच &#x9;001&lt;br&gt;&#xA;प्रभातायां च शर्वर्यां भीष्मः शान्तनस्तदा ।&#x9;001a&lt;br&gt;&#xA;अनीकान्यनुसंयाने व्यादिदेशाथ भारत ॥&#x9;001c&lt;br&gt;&#xA;गारुडं च महाव्यूहं चक्रे शान्तनवस्तदा ।&#x9;002a&lt;br&gt;&#xA;पुत्राणां ते जयाकाङ्क्षी भीष्मः कुरुपितामहः ॥&#x9;002c&lt;br&gt;&#xA;गरुडस्य स्वयं तुण्डे पिता देवव्रतस्तव ।&#x9;003a&lt;br&gt;&#xA;चक्षुषी च भरद्वाजः कृतवर्मा च सात्वतः ॥&#x9;003c&lt;br&gt;&#xA;अश्वत्थामा कृपश्चैव शिर आस्तां यशस्विनौ ।&#x9;004a&lt;br&gt;&#xA;त्रैगर्त्तैरथ कैकेयैर्वाटधानैश्च संयुगे ॥&#x9;004c&lt;br&gt;&#xA;भूरिश्रवाः शलः शल्यो भगदत्तश्च मारिष ।&#x9;005a&lt;br&gt;&#xA;मद्रकाः सिन्धुसौवीरास्तथा पाञ्चनदाश्च ये ॥&#x9;005c&lt;br&gt;&#xA;जयद्रथेन सहिता ग्रीवायां सन्निवेशिताः ।&#x9;006a&lt;br&gt;&#xA;पृष्ठे दुर्योधनो राजा सोदर्यैः सानुगैर्वृतः ॥&#x9;006c&lt;br&gt;&#xA;विन्दानुविन्दावावन्त्यौ काम्भोजश्च शकैः सह ।&#x9;007a&lt;br&gt;&#xA;पुच्छमासन्महाराज शूरसेनाश्च सर्वशः ॥&#x9;007c&lt;br&gt;&#xA;मागधाश्च कलिङ्गाश्च दासेरकगणैः सह ।&#x9;008a&lt;br&gt;&#xA;दक्षिणं पक्षमासाद्य स्थिता व्यूहस्य दंशिताः ॥&#x9;008c&lt;br&gt;&#xA;काकरूशा विकुञ्जाश्च मुण्डाः कुण्डीवृषास्तथा ।&#x9;009a&lt;br&gt;&#xA;बृहद्बलेन सहिता वामं पार्श्वमवस्थिताः ॥&#x9;009c&lt;br&gt;&#xA;व्यूढं दृष्ट्वा तु तत्सैन्यं सव्यसाची परन्तपः ।&#x9;010a&lt;br&gt;&#xA;धृष्टद्युम्नेन सहितः प्रत्यव्यूहत संयुगे ॥&#x9;010c&lt;br&gt;&#xA;अर्धचन्द्रेण व्यूहेन व्यूहन्तमतिदारुणम् ।&#x9;011a&lt;br&gt;&#xA;दक्षिणं शृङ्गमास्थाय भीमसेनो व्यरोचत ॥&#x9;011c&lt;br&gt;&#xA;नानाशस्त्रौघसम्पन्नैर्नानादेश्यैर्नृपैर्वृतः ।&#x9;012a&lt;br&gt;&#xA;तदन्वेव विराटश्च द्रुपदश्च महारथः ॥&#x9;012c&lt;br&gt;&#xA;तदनन्तरमेवासीन्नीलो नीलायुधैः सह ।&#x9;013a&lt;br&gt;&#xA;नीलादनन्तरश्चैव धृष्टकेतुर्महाबलः ॥&#x9;013c&lt;br&gt;&#xA;चेदिकाशिकरूषैश्च पौरवैरपि संवृतः ।&#x9;014a&lt;br&gt;&#xA;धृष्टद्युम्नः शिखण्डी च पाञ्चालाश्च प्रभद्रकाः ॥&#x9;014c&lt;br&gt;&#xA;मध्ये सैन्यस्य महतः स्थिता युद्धाय भारत ।&#x9;015a&lt;br&gt;&#xA;तत्रैव धर्मराजोऽपि गजानीकेन संवृतः ॥&#x9;015c&lt;br&gt;&#xA;ततस्तु सात्यकी राजन्द्रौपद्याः पञ्च चात्मजाः ।&#x9;016a&lt;br&gt;&#xA;अभिमन्युस्ततः शूर इरावांश्च ततः परम् ॥&#x9;016c&lt;br&gt;&#xA;भैमसेनिस्ततो राजन्केकयाश्च महारथाः ।&#x9;017a&lt;br&gt;&#xA;एते सर्वे महाराज वामं पार्श्वमुपाश्रिताः ॥&#x9;017c&lt;br&gt;&#xA;सर्वस्य जगतो गोप्ता गोप्ता यस्य जनार्दनः ।&#x9;018a&lt;br&gt;&#xA;&#39;तत्रानुरथिनां श्रेष्ठो वामशृङ्गे व्यवस्थितः ।&#39;&#x9;018c&lt;br&gt;&#xA;एवमेतं महाव्यूहं प्रत्यव्यूहन्त पाण्डवाः ॥&#x9;018e&lt;br&gt;&#xA;वधार्थं तव पुत्राणां तत्पक्षे ये च सङ्गताः ।&#x9;019a&lt;br&gt;&#xA;ततः प्रववृते युद्धं व्यतिषक्तरथद्विपम् ॥&#x9;019c&lt;br&gt;&#xA;तावकानां परेषां च निघ्नतामितरेतरम् ।&#x9;020a&lt;br&gt;&#xA;हयौघाश्च रथौघाश्च तत्र तत्र विशाम्पते ॥&#x9;020c&lt;br&gt;&#xA;सम्पतन्तो व्यदृश्यन्त निघ्नन्तस्ते परस्परम् ।&#x9;021a&lt;br&gt;&#xA;धावतां च रथौघानां निघ्नतां च पृथक् पृथक् ॥&#x9;021c&lt;br&gt;&#xA;बभूव तुमुलः शब्दो विमिश्रो दुन्दुभिस्वनैः ।&#x9;022a&lt;br&gt;&#xA;दिवस्पृङ्नरवीराणां निघ्नतामितरेतरम् ।&#x9;022c&lt;br&gt;&#xA;सम्प्रहारे सुतुमुले तव तेषां च भारत ॥ ॥&#x9;022e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/057/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/057/</guid>
      <description>&lt;p&gt;अध्यायः 057&lt;/p&gt;&#xA;&lt;p&gt;सङ्कुलयुद्धवर्णनम् ॥ 1 ॥&#xA;सञ्जय उवाच &#x9;001&lt;br&gt;&#xA;ततो व्यूढेष्वनीकेषु तावकेषु परेषु च ।&#x9;001a&lt;br&gt;&#xA;धनञ्जयो रथानीकमवधीत्तव भारत ॥&#x9;001c&lt;br&gt;&#xA;शरैरथिरथो युद्धे दारयन्रथयूथपान् ।&#x9;002a&lt;br&gt;&#xA;ते वध्यमानाः पार्थेन कालेनेव युगक्षये ॥&#x9;002c&lt;br&gt;&#xA;धार्तराष्ट्रा रणे यत्नात्पाण्डवान्प्रत्ययोधयन् ।&#x9;003a&lt;br&gt;&#xA;प्रार्थयाना यशो दीप्तं मृत्युं कृत्वा निवर्तनम् ॥&#x9;003c&lt;br&gt;&#xA;एकाग्रमनसो भूत्वा पाण्डवानां वरूथिनीम् ।&#x9;004a&lt;br&gt;&#xA;बभञ्जुर्बहुशो राजंस्ते चासज्जन्त संयुगे ॥&#x9;004c&lt;br&gt;&#xA;द्रवद्भिरथभग्नैश्च परिवर्तद्भिरेव च ।&#x9;005a&lt;br&gt;&#xA;पाण्डवैः कौरवेयैश्च न प्राज्ञायत किञ्चन ॥&#x9;005c&lt;br&gt;&#xA;उदतिष्ठद्रजो भौमं छादयानं दिवाकरम् ।&#x9;006a&lt;br&gt;&#xA;न दिशः प्रदिशो वापि जज्ञिरेऽत्र समागताः ॥&#x9;006c&lt;br&gt;&#xA;अनुमानेन सञ्ज्ञाभिर्नामगोत्रैश्च संयुगे ।&#x9;007a&lt;br&gt;&#xA;अवर्तत तदा युद्धं तत्र तत्र विशाम्पते ॥&#x9;007c&lt;br&gt;&#xA;न व्यूहो भिद्यते तत्र कौरवाणां कथञ्चन ।&#x9;008a&lt;br&gt;&#xA;रक्षितः सत्यसन्धेन भारद्वाजेन संयुगे ॥&#x9;008c&lt;br&gt;&#xA;तथैव पाण्डवानां च रक्षितः सव्यसाचिना ।&#x9;009a&lt;br&gt;&#xA;नाभिद्यत महाव्यूहो भीमेन च सुरक्षितः ॥&#x9;009c&lt;br&gt;&#xA;सेनाग्रादपि निष्पत्य प्रायुध्यंस्तत्र मानवाः ।&#x9;010a&lt;br&gt;&#xA;उभयोः सेनयो राजन्व्यतिषक्तरथद्विपाः ॥&#x9;010c&lt;br&gt;&#xA;हयारोहैर्हयारोहाः पात्यन्ते स्म महाहवे ।&#x9;011a&lt;br&gt;&#xA;ऋष्टिभिर्विमलाभिश्च प्रासैरपि च संयुगे ॥&#x9;011c&lt;br&gt;&#xA;रथी रथिनमासाद्य शरैः कनकभूषणैः ।&#x9;012a&lt;br&gt;&#xA;पातयामास समरे तस्मिन्नतिभयङ्करे ॥&#x9;012c&lt;br&gt;&#xA;गजारोहा गजारोहान्नाराचशरतोमरैः ।&#x9;013a&lt;br&gt;&#xA;संसक्तान्पातयामासुस्तव तेषां च सर्वशः ॥&#x9;013c&lt;br&gt;&#xA;कश्चिदुत्पत्य समरे वरवारणमास्थितः ।&#x9;014a&lt;br&gt;&#xA;केशपक्षे परामृश्य जहार समरे शिरः ॥&#x9;014c&lt;br&gt;&#xA;अन्ये द्विरददन्ताग्रनिर्भिन्नहृदया रणे ।&#x9;015a&lt;br&gt;&#xA;वेमुश्च रुधिरं वीरा निःश्वसन्तः समन्ततः ॥&#x9;015c&lt;br&gt;&#xA;कश्चित्करिविषाणस्थो वीरो रणविशारदः ।&#x9;016a&lt;br&gt;&#xA;प्रावेपच्छक्तिनिर्भिन्नो गजशिक्षास्त्रवेदिना ॥&#x9;016c&lt;br&gt;&#xA;पत्तिसङ्घा रणे पक्तीन्भिन्दिपालपरश्वथैः ।&#x9;017a&lt;br&gt;&#xA;न्यतापतयन्त संहृष्टाः परस्परकृतागसः ॥&#x9;017c&lt;br&gt;&#xA;रथी च समरे राजन्नासाद्य गजयूथपम् ।&#x9;018a&lt;br&gt;&#xA;स गजं पातयामास गजी च रथिनां वरम् ॥&#x9;018c&lt;br&gt;&#xA;रथिनं च हयारोहः प्रासेन भरतर्षभ ।&#x9;019a&lt;br&gt;&#xA;पातयामास समरे रथी च हयसादिनम् ॥&#x9;019c&lt;br&gt;&#xA;पदाती रथिनं सङ्ख्ये रथी चापि पदातिनम् ।&#x9;020a&lt;br&gt;&#xA;न्यपातयच्छितैः शस्त्रैः सेनयोरुभयोरपि ॥&#x9;020c&lt;br&gt;&#xA;गजारोहा हयारोहान्पातयाञ्चक्रिरे तदा ।&#x9;021a&lt;br&gt;&#xA;हयारोहा गजस्थांश्च तदद्भुतमिवाभवत् ॥&#x9;021c&lt;br&gt;&#xA;गजारोहवरैश्चापि तत्रतत्र पदातयः ।&#x9;022a&lt;br&gt;&#xA;पातिताः समदृश्यन्त तैश्चापि गजयोधिनः ॥&#x9;022c&lt;br&gt;&#xA;पत्तिसङ्घा हयारोहैः सादिसङ्घाश्च पत्तिभिः ।&#x9;023a&lt;br&gt;&#xA;पात्यमाना व्यदृश्यन्त शतशोऽथ सहस्रशः ॥&#x9;023c&lt;br&gt;&#xA;ध्वजैस्तत्रापविद्धैश्च कार्मुकैस्तोमरैस्तथा ।&#x9;024a&lt;br&gt;&#xA;प्रासैस्तथा गदाभिश्च परिघैः कम्पनैस्तथा ॥&#x9;024c&lt;br&gt;&#xA;शक्तिभिः कवचैश्चित्रैः कणपैरङ्कुशैरपि ।&#x9;025a&lt;br&gt;&#xA;निस्त्रिंशैर्विमलैश्चापि स्वर्णपुङ्खैः शरैस्तथा ॥&#x9;025c&lt;br&gt;&#xA;परिस्तोमैः कुथाभिश्च कम्बलैश्च महाधनैः ।&#x9;026a&lt;br&gt;&#xA;भूर्भाति भरतश्रेष्ठ स्रग्दामैरिव चित्रिता ॥&#x9;026c&lt;br&gt;&#xA;नराश्वकायैः पतितैर्दन्तिभिश्च महाहवे ।&#x9;027a&lt;br&gt;&#xA;अगम्यरूपा पृथिवी मांसशोणितकर्दमा ॥&#x9;027c&lt;br&gt;&#xA;प्रशशाम रजो भौमं व्युक्षितं रणशोणितैः ।&#x9;028a&lt;br&gt;&#xA;दिशश्च विमलाः सर्वाः सम्बभूवुर्जनेश्वर ॥&#x9;028c&lt;br&gt;&#xA;उत्थितान्यगणेयानि कबन्धानि समन्ततः ।&#x9;029a&lt;br&gt;&#xA;चिह्नभूतानि जगतो विनाशार्थाय भारत ॥&#x9;029c&lt;br&gt;&#xA;तस्मिन्युद्धे महारौद्रे वर्तमाने सुदारुणे ।&#x9;030a&lt;br&gt;&#xA;प्रत्यदृश्यन्त रथिनो धावमानाः समन्ततः ॥&#x9;030c&lt;br&gt;&#xA;ततो भीष्मश्च द्रोणश्च सैन्धवश्च जयद्रथः ।&#x9;031a&lt;br&gt;&#xA;पुरुमित्रो जयो भोजः शल्यश्चापि ससौबलः ॥&#x9;031c&lt;br&gt;&#xA;एते समरदुर्धर्षाः सिंहतुल्यपराक्रमाः ।&#x9;032a&lt;br&gt;&#xA;पाण्डवानामनीकानि बभञ्जुःस्म पुनःपुनः ॥&#x9;032c&lt;br&gt;&#xA;तथैव भीमसेनोऽपि राक्षसश्च घटोत्कचः ।&#x9;033a&lt;br&gt;&#xA;सात्यकिश्चेकितानश्च द्रोपदेयाश्च भारत ॥&#x9;033c&lt;br&gt;&#xA;तावकांस्तव पुत्रांश्च सहितान्सर्वराजभिः ।&#x9;034a&lt;br&gt;&#xA;द्रावयामासुराजौ ते त्रिदशा दानवानिव ॥&#x9;034c&lt;br&gt;&#xA;तथा ते समरेऽन्योन्यं निघ्नन्तः क्षत्रियर्षभाः ।&#x9;035a&lt;br&gt;&#xA;रक्तोक्षिता घोररूपा विरेजुर्दानवा इव ॥&#x9;035c&lt;br&gt;&#xA;विनिर्जित्य रिपून्वीराः सेनयोरुभयोरपि ।&#x9;036a&lt;br&gt;&#xA;व्यदृश्यन्त महामात्रा ग्रहा इव नभस्तले ॥&#x9;036c&lt;br&gt;&#xA;ततो रथसहस्रेण पुत्रो दुर्योधनस्तव ।&#x9;037a&lt;br&gt;&#xA;अभ्ययात्पाण्डवं युद्धे राक्षसं च घटोत्कचम् ॥&#x9;037c&lt;br&gt;&#xA;तथैव पाण्डवाः सर्वे महत्या सेनया सह ।&#x9;038a&lt;br&gt;&#xA;द्रोणभीष्मौ रणे यत्तौ प्रत्युद्ययुररिन्दमौ ॥&#x9;038c&lt;br&gt;&#xA;किरीटी च ययौ क्रुद्धः समन्तात्पार्थिवोत्तमान् ।&#x9;039a&lt;br&gt;&#xA;आर्जुनिः सात्यकिश्चैव ययतुः सौबलं बलम् ॥&#x9;039c&lt;br&gt;&#xA;ततः प्रववृते भूयः सङ्ग्रामो रोमहर्षणः ।&#x9;040a&lt;br&gt;&#xA;तावकानां परेषां च समरे विजयैषिणाम् ॥ ॥&#x9;040c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/058/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/058/</guid>
      <description>&lt;p&gt;अध्यायः 058&lt;/p&gt;&#xA;&lt;p&gt;अर्जुनादियुद्धवर्णनम् ॥ 1 ॥&#xA;सञ्जय उवाच &#x9;001&lt;br&gt;&#xA;ततस्ते पार्थिवाः क्रुद्धाः फल्गुनं वीक्ष्य संयुगे ।&#x9;001a&lt;br&gt;&#xA;रथैरनेकसाहस्रैः समन्तात्पर्यवारयन् ॥&#x9;001c&lt;br&gt;&#xA;अथैनं रथवृन्देन कोष्ठकीकृत्य भारत ।&#x9;002a&lt;br&gt;&#xA;शरैः सुबहुसाहस्रैः समन्तादभ्यवारयन् ॥&#x9;002c&lt;br&gt;&#xA;शक्तीश्च विमलाकस्तीक्ष्णा गदाश्च परिघैः सह ।&#x9;003a&lt;br&gt;&#xA;प्रासान्परश्वथांश्चैव मुद्गरान्मुसलानपि ॥&#x9;003c&lt;br&gt;&#xA;चिक्षिपुः समरे क्रुद्धाः फल्गुनस्य रथं प्रति ।&#x9;004a&lt;br&gt;&#xA;शस्त्राणामथ तां वृष्टिं शलभानामिवायतिम् ॥&#x9;004c&lt;br&gt;&#xA;रुरोध सर्वतः पार्थः शरैः कनकभूषणैः ।&#x9;005a&lt;br&gt;&#xA;तत्र तल्लाघवं दृष्ट्वा बीभत्सोरतिमानुषम् ॥&#x9;005c&lt;br&gt;&#xA;देवदानवगन्धर्वाः पिशाचोरगराक्षसाः ।&#x9;006a&lt;br&gt;&#xA;साधुसाध्विति राजेन्द्र फल्गुनं प्रत्यपूजयन् ॥&#x9;006c&lt;br&gt;&#xA;सात्यकिश्चाभिमन्युश्च महत्या सेनया वृतौ ।&#x9;007a&lt;br&gt;&#xA;गान्धारान्समरे शूराञ्जग्मतुः सहसौबलान् ॥&#x9;007c&lt;br&gt;&#xA;तत्र सौबलकाः क्रुद्धा वार्ष्णेयस्य रथोत्तमम् ।&#x9;008a&lt;br&gt;&#xA;तिलशश्चिच्छिदुः क्रोधाच्छस्त्रैर्नानाविधैर्युधि ॥&#x9;008c&lt;br&gt;&#xA;सात्यकिस्तु रथं त्यक्त्वा वर्तमाने भयावहे ।&#x9;009a&lt;br&gt;&#xA;अभिमन्यो रथं तूर्णमारुरोह परन्तपः ॥&#x9;009c&lt;br&gt;&#xA;तावेकरथसंयुक्तौ सौबलेयस्य वाहिनीम् ।&#x9;010a&lt;br&gt;&#xA;व्यधमेतां शितैस्तूर्णं शरैःसन्नतपर्वभिः ॥&#x9;010c&lt;br&gt;&#xA;द्रोणभीष्मौ रणे यत्तौ धर्मराजस्य वाहिनीम् ।&#x9;011a&lt;br&gt;&#xA;नाशयेतां शरैस्तीक्ष्णैः कङ्कपत्रपरिच्छदैः ॥&#x9;011c&lt;br&gt;&#xA;ततो धर्मसुतो राजा माद्रीपुत्रौ च पाण्डवौ ।&#x9;012a&lt;br&gt;&#xA;मिषतां सर्वसैन्यानां द्रोणानीकमुपाद्रवन् ॥&#x9;012c&lt;br&gt;&#xA;तत्रासीत्सुमहद्युद्धं तुमुलं रोमहर्षणम् ।&#x9;013a&lt;br&gt;&#xA;यथा देवासुरं युद्धं पूर्वमासीत्सुदारुणम् ॥&#x9;013c&lt;br&gt;&#xA;कुर्वाणौ सुमहत्कर्म भीमसेनघटोत्कचौ ।&#x9;014a&lt;br&gt;&#xA;दुर्योधनस्ततोऽभ्येत्य तावुभावप्यवारयत् ॥&#x9;014c&lt;br&gt;&#xA;तत्राद्भुतमपश्याम हैडिम्बस्य पराक्रमम् ।&#x9;015a&lt;br&gt;&#xA;अतीत्य पीतरं युद्धे यदयुध्यत भारत ॥&#x9;015c&lt;br&gt;&#xA;भीमसेनस्तु सङ्क्रुद्धो दुर्योधनममर्षणम् ।&#x9;016a&lt;br&gt;&#xA;हृद्यविध्यत्पृषत्केन प्रहसन्निव पाण्डवः ॥&#x9;016c&lt;br&gt;&#xA;ततो दुर्योधनो राजा प्रहारवरपीडितः ।&#x9;017a&lt;br&gt;&#xA;निषसाद रथोपस्थे कश्मलं च जगाम ह ॥&#x9;017c&lt;br&gt;&#xA;तं विसञ्ज्ञं विदित्वा तु त्वरमाणोऽस्य सारथिः ।&#x9;018a&lt;br&gt;&#xA;अपोवाह रणाद्राजंस्ततः सैन्यमभज्यत ॥&#x9;018c&lt;br&gt;&#xA;ततस्तां कौरवीं सेनां द्रवमाणां समन्ततः ।&#x9;019a&lt;br&gt;&#xA;निघ्नन्भीमः शरैस्तीक्ष्णैरनुवव्राज पृष्ठतः ॥&#x9;019c&lt;br&gt;&#xA;पार्षतश्च रथश्रेष्ठो धर्मपुत्रश्च पाण्डवः ।&#x9;020a&lt;br&gt;&#xA;द्रोणस्य पश्यतः सैन्यं गाङ्गेयस्य च पश्यतः ॥&#x9;020c&lt;br&gt;&#xA;जघ्नतुर्विशिखैस्तीक्ष्णैः परानीकविनाशनैः ।&#x9;021a&lt;br&gt;&#xA;द्रवमाणं तु तत्सैन्यं तव पुत्रस्य संयुगे ॥&#x9;021c&lt;br&gt;&#xA;नाशक्नुतां वारयितुं भीष्मद्रोणौ महारथौ ।&#x9;022a&lt;br&gt;&#xA;वार्यमाणं च भीष्मेण द्रोणेन च महात्मना ॥&#x9;022c&lt;br&gt;&#xA;विद्रवत्येव तत्सैन्यं पश्यतोर्द्रोणभीष्मयोः ।&#x9;023a&lt;br&gt;&#xA;ततो रथसहस्रेषु विद्रवत्सु ततस्ततः ॥&#x9;023c&lt;br&gt;&#xA;तावास्थितावेकरथं सौभद्रशिनिपुङ्गवौ ।&#x9;024a&lt;br&gt;&#xA;सौबलीं समरे सेनां शातयेतां समन्ततः ॥&#x9;024c&lt;br&gt;&#xA;शुशुभाते तदा तौ तु शैनेयकुरुपुङ्गवौ ।&#x9;025a&lt;br&gt;&#xA;अमावास्यां गतौ यद्वत्सोमसूर्यौ नभस्तले ॥&#x9;025c&lt;br&gt;&#xA;अर्जुनस्तु ततः क्रुद्धस्तव सैन्यं विशाम्पते ।&#x9;026a&lt;br&gt;&#xA;ववर्ष शरवर्षेण धाराभिरिव तोयदः ॥&#x9;026c&lt;br&gt;&#xA;वध्यमानं ततस्तत्र शरैः पार्थस्य संयुगे ।&#x9;027a&lt;br&gt;&#xA;दुद्राव कौरवं सैन्यं विषादभयकम्पितम् ॥&#x9;027c&lt;br&gt;&#xA;द्रवतस्तान्समालक्ष्य भीष्मद्रोणौ महारथौ ।&#x9;028a&lt;br&gt;&#xA;न्यवारयेतां संरब्धौ दुर्योधनहितैषिणौ ॥&#x9;028c&lt;br&gt;&#xA;ततो दुर्योधनो राजा समाश्वस्य विशाम्पते ।&#x9;029a&lt;br&gt;&#xA;न्यवर्तयत तत्सैन्यं द्रवमाणां समन्ततः ॥&#x9;029c&lt;br&gt;&#xA;यत्र यत्र हि पुत्रं ते ये ये पश्यन्ति भारत ।&#x9;030a&lt;br&gt;&#xA;तत्र तत्र न्यवर्तन्त क्षत्रियाणां महरथाः ॥&#x9;030c&lt;br&gt;&#xA;तान्निवृत्तान्समीक्ष्यैव ततोऽन्येऽपीतरे जनाः ।&#x9;031a&lt;br&gt;&#xA;अन्योन्यस्पर्धया राजल्ँलज्जया चावतस्थिरे ॥&#x9;031c&lt;br&gt;&#xA;पुनरावर्ततां तेषां वेग आसीद्विशाम्पते ।&#x9;032a&lt;br&gt;&#xA;पूर्यतः सागरस्येव चन्द्रस्योदयनं प्रति ॥&#x9;032c&lt;br&gt;&#xA;सन्निवृत्तांस्ततस्तांस्तु दृष्ट्वा राजा सुयोधनः ।&#x9;033a&lt;br&gt;&#xA;अब्रवीत्त्वरितो गत्वा भीष्मं शान्तनवं वचः ॥&#x9;033c&lt;br&gt;&#xA;पितामह निबोधेदं यत्त्वां वक्ष्यामि भारत ।&#x9;034a&lt;br&gt;&#xA;नानुरूपमहं मन्ये त्वयि जीवति कौरव ॥&#x9;034c&lt;br&gt;&#xA;द्रोणो चास्त्रविदां श्रेष्ठे सपुत्रे ससुहृज्जने ।&#x9;035a&lt;br&gt;&#xA;कृपे चैव महेष्वासे द्रवते यद्वरूथिनी ॥&#x9;035c&lt;br&gt;&#xA;न पाण्डवान्प्रतिबलांस्तव मन्ये कथञ्चन ।&#x9;036a&lt;br&gt;&#xA;तथा द्रोणस्य सङ्ग्रामे द्रौणेश्चैव कृपस्य च ॥&#x9;036c&lt;br&gt;&#xA;अनुग्राह्याः पाण्डुसुतास्तव नूनं पितामह ।&#x9;037a&lt;br&gt;&#xA;यथेमां क्षमसे वीर वध्यमानां वरूथिनीम् ॥ &#x9;037c&lt;br&gt;&#xA;सोऽस्मि वाच्यस्त्वया राजन्पूर्वमेव समागमे ।&#x9;038a&lt;br&gt;&#xA;न योत्स्ये पाण्डवान्सङ्ख्ये नापि पार्षतसात्यकी ॥&#x9;038c&lt;br&gt;&#xA;श्रुत्वा तु वचनं तुभ्यमाचार्यस्य कृपस्य च ।&#x9;039a&lt;br&gt;&#xA;कर्णेन सहितः कृत्यं चिन्तयानस्तदैव हि ॥&#x9;039c&lt;br&gt;&#xA;यदि नाहं परित्याज्यो युवाभ्यामिह संयुगे ।&#x9;040a&lt;br&gt;&#xA;विक्रमेणानुरूपेण युध्येतां पुरुषर्षभौ ॥&#x9;040c&lt;br&gt;&#xA;एतच्छ्रुत्वा वचो भीष्मः प्रहसन्वै मुहुर्मुहुः ।&#x9;041a&lt;br&gt;&#xA;अब्रवीत्तनयं तुभ्यं क्रोधादुद्वृत्य चक्षुषी ॥&#x9;041c&lt;br&gt;&#xA;बहुशोऽसि मया राजंस्तथ्यमुक्तो हितं वचः ।&#x9;042a&lt;br&gt;&#xA;अजेयाः पाण्डवा युद्धे देवैरपि सवासवैः ॥&#x9;042c&lt;br&gt;&#xA;यत्तु शक्यं मया कर्तुं वृद्धेनाद्य गतायुषा ।&#x9;043a&lt;br&gt;&#xA;करिष्यामि यथाशक्ति पश्येदानीं सबान्धवः ॥&#x9;043c&lt;br&gt;&#xA;अद्य पाण्डुसुतानेकः ससैन्यान्सह बन्धुभिः ।&#x9;044a&lt;br&gt;&#xA;सोऽहं निवारयिष्यामि सर्वलोकस्य पश्यतः ॥&#x9;044c&lt;br&gt;&#xA;एवमुक्ते तु भीष्मेण पुत्रास्तव जनेश्वर ।&#x9;045a&lt;br&gt;&#xA;दध्मुः शङ्खान्मुदा युक्ता भेरीः सञ्जघ्निरे भृशम् ॥&#x9;045c&lt;br&gt;&#xA;पाण्डवा हि ततो राजञ्श्रुत्वा तं निनदं महत् ।&#x9;046a&lt;br&gt;&#xA;दध्मुः शङ्खांश्च भेरीश्च मुरजांश्चाप्यनादयन् ॥ ॥&#x9;046c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/059/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/059/</guid>
      <description>&lt;p&gt;अध्यायः 059&lt;/p&gt;&#xA;&lt;p&gt;स्वप्रतिज्ञां विहाय गृहीतचक्रेण कृष्णेन पादचारेण भीष्मं हन्तुमभियानम् ॥ 1 ॥ अर्जुनेन कृष्णस्य प्रतिनिवर्तनम् ॥ 2 ॥&#xA;धृतराष्ट्र उवाच &#x9;001&lt;br&gt;&#xA;प्रतिज्ञाते ततस्तस्मिन्युद्धे भीष्मेण दारुणे ।  &#x9;001a&lt;br&gt;&#xA;क्रोधितो मम पुत्रेण दुःखितेन विशेषतः ॥&#x9;001c&lt;br&gt;&#xA;भीष्मः किमकरोत्तत्र पाण्डवेयेषु भारत ।&#x9;002a&lt;br&gt;&#xA;पितामहे वा पञ्चालास्तन्ममाचक्ष्व सञ्जय ॥&#x9;002c&lt;br&gt;&#xA;सञ्जय उवाच &#x9;003&lt;br&gt;&#xA;गतपूर्वाह्णभूयिष्ठे तस्मिन्नहनि भारत ।&#x9;003a&lt;br&gt;&#xA;पश्चिमां दिशमास्थाय स्थिते चापि दिवाकरे ॥&#x9;003c&lt;br&gt;&#xA;जयं प्राप्तेषु हृष्टेषु पाण्डवेषु महात्मसु ।&#x9;004a&lt;br&gt;&#xA;सर्वधर्मविशेषज्ञः पिता देवव्रतस्तव ॥&#x9;004c&lt;br&gt;&#xA;अभ्ययाज्जवनैरश्वैः पाण्डवानामनीकिनीम् ।&#x9;005a&lt;br&gt;&#xA;महत्या सेनया गुप्तस्तव पुत्रैश्च सर्वशः ॥&#x9;005c&lt;br&gt;&#xA;प्रावर्तत ततो युद्धं तुमुलं रोमहर्षणम् ।&#x9;006a&lt;br&gt;&#xA;अस्माकं पाण्डवैः सार्धमनयात्तव भारत ॥&#x9;006c&lt;br&gt;&#xA;धनुषां कूजतां तत्र तलानां चाभिहन्यताम् ।&#x9;007a&lt;br&gt;&#xA;महान्समभवच्छब्दो गिरीणामिव दीर्यताम् ॥&#x9;007c&lt;br&gt;&#xA;तिष्ठ स्थितोऽस्मि विद्ध्यैनं निवर्तस्व स्थिरो भव ।&#x9;008a&lt;br&gt;&#xA;स्थिरोऽस्मि प्रहरस्वेति शब्दोऽश्रूयत सर्वशः ॥&#x9;008c&lt;br&gt;&#xA;काञ्चनेषु तनुत्रेषु किरीटेषु ध्वजेषु च ।&#x9;009a&lt;br&gt;&#xA;शिलानामिव शैलेषु पतितानामभूद्ध्वनिः ॥&#x9;009c&lt;br&gt;&#xA;पतितान्युत्तमाङ्गानि बाहवश्च विभूषिताः ।&#x9;010a&lt;br&gt;&#xA;व्यचेष्टन्त महीं प्राप्य शतशोऽथ सहस्रशः ॥&#x9;010c&lt;br&gt;&#xA;हृतोत्तमाङ्गाः केचित्तु तथैवोद्यतकार्मुकाः ।&#x9;011a&lt;br&gt;&#xA;प्रगृहीतायुधाश्चापि तस्थुः पुरुषसत्तमाः ॥&#x9;011c&lt;br&gt;&#xA;प्रावर्तत महावेगा नदी रुधिरवाहिनी ।&#x9;012a&lt;br&gt;&#xA;मातङ्गाङ्गशिला रौद्रा मांसशोणितकर्दमा ॥&#x9;012c&lt;br&gt;&#xA;वराश्वनरनागानां शरीरप्रभवा तदा ।&#x9;013a&lt;br&gt;&#xA;परलोकार्णवमुखी गृध्रगोमायुमोदिनी ॥&#x9;013c&lt;br&gt;&#xA;न दृष्टं न श्रुतं वापि युद्धमेतादृशं नृप ।&#x9;014a&lt;br&gt;&#xA;यथा तव सुतानां च पाण्डवानां च भारत ॥&#x9;014c&lt;br&gt;&#xA;नासीद्रथपथस्तत्र योधैर्युधि निपातितैः ।&#x9;015a&lt;br&gt;&#xA;गजैश्च पतितैर्नीलैर्गिरिशृङ्गैरिवावृतः ॥&#x9;015c&lt;br&gt;&#xA;विकीर्णैः कवचैश्चित्रैः शिरस्त्राणैश्च मारिष ।&#x9;016a&lt;br&gt;&#xA;शुशुभे तद्रणस्थानं शरदीव नभस्तलम् ॥&#x9;016c&lt;br&gt;&#xA;विनिर्भिन्नाः शरैः केचिदन्त्रापीडप्रकर्षिणः ।&#x9;017a&lt;br&gt;&#xA;अभीताः समरे शत्रूनभ्यधावन्त दर्पिताः ॥&#x9;017c&lt;br&gt;&#xA;तात भ्रातः सखे बन्धो वयस्य मम मातुल ।&#x9;018a&lt;br&gt;&#xA;मा मां परित्यजेत्यन्ये चुक्रुशुः पतिता रणे ॥&#x9;018c&lt;br&gt;&#xA;अथाभ्येहि त्वमागच्छ किं भीतोसि क्व यास्यसि ।&#x9;019a&lt;br&gt;&#xA;स्थितोऽहं समरे मा भैरिति चान्ये विचुक्रुशुः ॥&#x9;019c&lt;br&gt;&#xA;तत्र भीष्मः शान्तनवो नित्यं मण्डलकार्मुकः ।&#x9;020a&lt;br&gt;&#xA;मुमोच बाणान्दीप्ताग्रानहीनाशीविषानिव ॥&#x9;020c&lt;br&gt;&#xA;शरैरेकायनीकुर्वन्दिशः सर्वा यतव्रतः ।&#x9;021a&lt;br&gt;&#xA;जघान पाण्डवरथानादिश्य भरतर्षभ ॥&#x9;021c&lt;br&gt;&#xA;स नृत्यन्वै रथोपस्थे दर्शयन्पाणिलाघवम् ।&#x9;022a&lt;br&gt;&#xA;अलातचक्रवद्राजंस्तत्र तत्र स्म दृश्यते ॥&#x9;022c&lt;br&gt;&#xA;तमेकं समरे शूरं पाण्डवाः सृञ्जयैः सह ।&#x9;023a&lt;br&gt;&#xA;अनेकशतसाहस्रं समपश्यन्त लाघवात् ॥&#x9;023c&lt;br&gt;&#xA;मायाकृतात्मानमिव भीष्मं तत्र स्म मेनिरे ।&#x9;024a&lt;br&gt;&#xA;पूर्वस्यां दिशि तं दृष्ट्वा प्रतीच्यां ददृशुर्जनाः ॥&#x9;024c&lt;br&gt;&#xA;उदीच्यां चैवमालोक्य दक्षिणस्यां पुनः प्रभो ।&#x9;025a&lt;br&gt;&#xA;एवं स समरे शूरो गाङ्गेयः प्रत्यदृश्यत ॥&#x9;025c&lt;br&gt;&#xA;न चैवं पाण्डवेयानां कश्चिच्छक्नोति वीक्षितुम् ।&#x9;026a&lt;br&gt;&#xA;विशिखानेव पश्यन्ति भीष्मचापच्युतान्बहून् ॥&#x9;026c&lt;br&gt;&#xA;कुर्वाणं समरे कर्म सूदयानं च वाहिनीम् ।&#x9;027a&lt;br&gt;&#xA;व्याक्रोशन्त रणे तत्र नरा बहुविधा बहु ॥&#x9;027c&lt;br&gt;&#xA;अमानुषेण रूपेण चरन्तं पितरं तव ।&#x9;028a&lt;br&gt;&#xA;शलभा इव राजानः पतन्ति विधिचोदिताः ॥&#x9;028c&lt;br&gt;&#xA;भीष्माग्निमभिसङ्क्रुद्धं विनाशाय सहस्रशः ।&#x9;029a&lt;br&gt;&#xA;न हि मोघः शरः कश्चिदासीद्भीष्मस्य संयुगे ॥&#x9;029c&lt;br&gt;&#xA;नरनागाश्वकायेषु बहुत्वाल्लघुयोधिनः ।&#x9;030a&lt;br&gt;&#xA;भिनत्त्येकेन बाणेन सुमुखेन पतत्रिणा ॥&#x9;030c&lt;br&gt;&#xA;गजं कङ्कटसन्नद्धं वज्रेणेव शिलोच्चयम् ।&#x9;031a&lt;br&gt;&#xA;द्वौ त्रीनपि गजारोहान्पिण्डितान्वर्मितानपि ॥&#x9;031c&lt;br&gt;&#xA;नाराचेन सुमुक्तेन निजघान पिता तव ।&#x9;032a&lt;br&gt;&#xA;यो यो भीष्मं नरव्याघ्रमभ्येति युधि कश्चन ॥&#x9;032c&lt;br&gt;&#xA;मुहूर्तदृष्टः स मया पतितो भुवि दृश्यते ।&#x9;033a&lt;br&gt;&#xA;एवं सा धर्मराजस्य वध्यमाना महाचमूः ॥&#x9;033c&lt;br&gt;&#xA;भीष्मेणातुलवीर्येण व्यशीर्यत सहस्रधा ।&#x9;034a&lt;br&gt;&#xA;प्राकम्पत महासेना शरवर्षेण तापिता ॥&#x9;034c&lt;br&gt;&#xA;पश्यतो वासुदेवस्य पार्थस्याथ शिखण्डिनः ।&#x9;035a&lt;br&gt;&#xA;यतमानाऽपि ते वीरा द्रवमाणान्महारथान् ॥&#x9;035c&lt;br&gt;&#xA;नाशक्नुवन्वारयितुं भीष्मबाणप्रपीडितान् ।&#x9;036a&lt;br&gt;&#xA;महेन्द्रसमवीर्येण वध्यमाना महाचमूः ॥&#x9;036c&lt;br&gt;&#xA;अभज्यत महाराज न च द्वौ सह धावतः ।&#x9;037a&lt;br&gt;&#xA;आविद्धनरनागाश्वं पतितध्वजकूबरम् ॥&#x9;037c&lt;br&gt;&#xA;अनीकं पाण्डुपुत्राणां हाहाभूतमचेतनम् ।&#x9;038a&lt;br&gt;&#xA;जघानात्र पिता पुत्रं पुत्रश्च पितरं तथा ॥&#x9;038c&lt;br&gt;&#xA;प्रियं सखायं चाक्रन्दे सखा दैवबलात्कृतः । &#x9;039a&lt;br&gt;&#xA;विमुच्य कवचान्यन्ये पाण्डुपुत्रस्य सैनिकाः ॥&#x9;039c&lt;br&gt;&#xA;विमुक्तकेशा धावन्तः प्रत्यदृश्यन्त भारत ।&#x9;040a&lt;br&gt;&#xA;तद्गोकुलमिवोद्भ्रान्तमुद्भ्रान्तरथयूथपम् ॥&#x9;040c&lt;br&gt;&#xA;ददृशे पाण्डुपुत्रस्य सैन्यमार्तस्वरं तदा ।&#x9;041a&lt;br&gt;&#xA;प्रभज्यमानं सैन्यं तु दृष्ट्वा यादवनन्दनः ॥&#x9;041c&lt;br&gt;&#xA;उवाच पार्थं बीभत्सुं निगृह्य रथमुत्तमम् ।&#x9;042a&lt;br&gt;&#xA;अयं स कालः सम्प्राप्तः पार्थ यस्तेऽभिकाङ्क्षितः ॥&#x9;042c&lt;br&gt;&#xA;प्रहरस्व नरव्याघ्र न चेन्मोहाद्विमुह्यसे ।&#x9;043a&lt;br&gt;&#xA;यत्त्वया कथितं वीर पुरा राज्ञां समागमे  ॥&#x9;043c&lt;br&gt;&#xA;भीष्मद्रोणमुखान्सर्वान्धार्तराष्ट्रस्य सैनिकान् ।&#x9;044a&lt;br&gt;&#xA;सानुबन्धान्हनिष्यामि ये मां योत्स्यन्ति संयुगे ॥&#x9;044c&lt;br&gt;&#xA;इति तत्कुरु कौन्तेय सत्यं वाक्यमरिन्दम ।&#x9;045a&lt;br&gt;&#xA;बीभत्सो पश्य सैन्यं स्वं भज्यमानं ततस्ततः ॥&#x9;045c&lt;br&gt;&#xA;द्रवतश्च महीपालान्पश्य यौधिष्ठिरे बले ।&#x9;046a&lt;br&gt;&#xA;दृष्ट्वा हि भीष्मं समरे व्यात्ताननमिवान्तकम् ॥&#x9;046c&lt;br&gt;&#xA;भयार्ताः प्रपलायन्ते सिंहात्क्षुद्रमृगा इव ।&#x9;047a&lt;br&gt;&#xA;एवमुक्तः प्रत्युवाच वासुदेवं धनञ्जयः ॥&#x9;047c&lt;br&gt;&#xA;नोदयाश्वान्यतो भीष्मो विगाहे तद्बलार्णवम् ।&#x9;048a&lt;br&gt;&#xA;पातयिष्यामि दुर्धर्षं वृद्धं कुरुपितामहम् ॥&#x9;048c&lt;br&gt;&#xA;सञ्जय उवाच &#x9;049&lt;br&gt;&#xA;ततोऽश्वान्रजतप्रख्यान्नोदयामास माधवः ।&#x9;049a&lt;br&gt;&#xA;यतो भीष्मरथो राजन्दुष्प्रेक्ष्यो रश्मिमानिव ॥&#x9;049c&lt;br&gt;&#xA;ततस्तत्पुनरावृत्तं युधिष्ठिरबलं महत् ।&#x9;050a&lt;br&gt;&#xA;दृष्ट्वा पार्थं महाबाहुं भीष्मायोद्यतमाहवे ॥&#x9;050c&lt;br&gt;&#xA;ततो भीष्मः कुरुश्रेष्ठ सिंहवद्विनदन्मुहुः ।&#x9;051a&lt;br&gt;&#xA;धनञ्जयरथं शीघ्रं शरवर्षैरवाकिरत् ॥&#x9;051c&lt;br&gt;&#xA;क्षणेन स रथस्तस्य सहयः सहसारथिः ।&#x9;052a&lt;br&gt;&#xA;शरवर्षेण महता सञ्छन्नो न प्रकाशते ॥&#x9;052c&lt;br&gt;&#xA;वासुदेवस्त्वसम्भ्रान्तो धैर्यमास्थाय सत्त्ववान् ।&#x9;053a&lt;br&gt;&#xA;चोदयामास तानश्वान्विभिन्नान्भीष्मसायकैः ॥&#x9;053c&lt;br&gt;&#xA;ततः पार्थो धनुर्गृह्य दिव्यं जलदनिःस्वनम् ।&#x9;054a&lt;br&gt;&#xA;पातयामास भीष्मस्य धनुश्छित्वा त्रिभिः शरैः ॥&#x9;054c&lt;br&gt;&#xA;स च्छिन्नधन्वा कौरव्यः पुनरन्यन्महद्धनुः ।&#x9;055a&lt;br&gt;&#xA;निमिषान्तरमात्रेण सज्यं चक्रे पिता तव ॥&#x9;055c&lt;br&gt;&#xA;विचकर्ष ततो दोर्भ्यां धनुर्जलदनिःस्वनम् ।&#x9;056a&lt;br&gt;&#xA;अथास्य तदपि क्रुद्धश्चिच्छेद धनुरर्जुनः ॥&#x9;056c&lt;br&gt;&#xA;तस्य तत्पूजयामास लाघवं शन्तनोः सुतः ।&#x9;057a&lt;br&gt;&#xA;साधु पार्थ महाबाहो साधु भो पाण्डुनन्दन ॥&#x9;057c&lt;br&gt;&#xA;त्वय्येवैतद्युक्तरूपं महत्कर्म धनञ्जय ।&#x9;058a&lt;br&gt;&#xA;प्रीतोऽस्मि सुभृशं पुत्र कुरु युद्धं मया सह ॥&#x9;058c&lt;br&gt;&#xA;इति पार्थं प्रशस्याथ प्रगृह्यान्यन्महद्धनुः ।&#x9;059a&lt;br&gt;&#xA;मुमोच समरे वीरः शरान्पार्थरथं प्रति ॥&#x9;059c&lt;br&gt;&#xA;अदर्शयद्वासुदेवो हययाने परं बलम् ।&#x9;060a&lt;br&gt;&#xA;मोघान्कुर्वञ्शरांस्तस्य मण्डलान्व्यचरल्लघु ॥&#x9;060c&lt;br&gt;&#xA;तथा भीष्मस्तु सुदृढं वासुदेवधनञ्जयौ ।&#x9;061a&lt;br&gt;&#xA;विव्याध निशितैर्बाणैः सर्वगात्रेषु भारत ॥&#x9;061c&lt;br&gt;&#xA;शुशुभाते नरव्याघ्रौ तौ भीष्मशरविक्षतौ ।&#x9;062a&lt;br&gt;&#xA;गोवृषाविव संरब्धौ विषाणोल्लेखनाङ्कितौ ॥&#x9;062c&lt;br&gt;&#xA;पुनश्चापि सुसंरब्धः शरैः शतसहस्रशः ।&#x9;063a&lt;br&gt;&#xA;कृष्णयोर्युधि संरब्धो भीष्मः प्राच्छादयद्दिशः ।&#x9;063c&lt;br&gt;&#xA;&#39;पार्थोऽपि समरे क्रुद्धो भीष्मस्यावारयद्दिशः ॥&#39;&#x9;063e&lt;br&gt;&#xA;वार्ष्णेयं च शरैस्तीक्ष्णैः कम्पयामास रोषितः ।&#x9;064a&lt;br&gt;&#xA;मुहुरभ्यर्दयन्भीष्मः प्रहस्य स्वनवत्तदा ॥&#x9;064c&lt;br&gt;&#xA;ततस्तु कृष्णः समरे दृष्ट्वा भीष्मपराक्रमम् ।&#x9;065a&lt;br&gt;&#xA;सम्प्रेक्ष्य च महाबाहुः पार्थस्य मृदुयुद्धताम् ॥&#x9;065c&lt;br&gt;&#xA;भीष्मं च शरवर्षाणि सृजन्तमनिशं युधि ।&#x9;066a&lt;br&gt;&#xA;प्रतपन्तमिवादित्यं मध्यमासाद्य सेनयोः ॥&#x9;066c&lt;br&gt;&#xA;वरान्वरान्विनिघ्नन्तं पाण्डुपुत्रस्य सैनिकान् ।&#x9;067a&lt;br&gt;&#xA;युगान्तमिव कुर्वाणं भीष्मं यौधिष्ठिरे बले ॥&#x9;067c&lt;br&gt;&#xA;अमृष्यमाणो भगवान्केशवः परवीरहा ।&#x9;068a&lt;br&gt;&#xA;अचिन्तयदमेयात्मा नास्ति यौधिष्ठिरं बलम् ॥&#x9;068c&lt;br&gt;&#xA;एकाह्ना हि रणे भीष्मो नाशयेद्देवदानवान् ।&#x9;069a&lt;br&gt;&#xA;किं नु पाण्डुसुतान्युद्धे सबलान्सपदानुगान् ॥&#x9;069c&lt;br&gt;&#xA;द्रवते च महासैन्यं पाण्डवस्य महात्मनः ।&#x9;070a&lt;br&gt;&#xA;एते च कौरवास्तूर्णं प्रभग्नान्वीक्ष्य सोमकान् ॥&#x9;070c&lt;br&gt;&#xA;प्राद्रवन्ति रणे दृष्ट्वा हर्षयन्तः पितामहम् ।&#x9;071a&lt;br&gt;&#xA;सोहं भीष्मं निहन्म्यद्य पाण्डवार्थाय दंशितः ॥&#x9;071c&lt;br&gt;&#xA;भारमेतं विनेष्यामि पाण्डवानां महात्मनाम् ।&#x9;072a&lt;br&gt;&#xA;अर्जुनो हि शरैस्तीक्ष्णैर्वध्यमानोऽपि संयुगे ॥&#x9;072c&lt;br&gt;&#xA;कर्तव्यं नाभिजानाति रणे भीष्मस्य गौरवात् ।&#x9;073a&lt;br&gt;&#xA;तथा चिन्तयतस्तस्य भूय एव पितामहः ।&#x9;073c&lt;br&gt;&#xA;प्रेषयामास सङ्क्रुद्धः शरान्पार्थरथं प्रति ॥&#x9;073a&lt;br&gt;&#xA;तेषां बहुत्वात्तु भृशं शराणां दिशश्च सर्वाः पिहिता बभूवुः ।&#x9;074c&lt;br&gt;&#xA;न चान्तरिक्षं न दिशो न भूमिर्न भास्करोऽदृश्यत रश्मिमाली ॥&#x9;074a&lt;br&gt;&#xA;ववुश्च वातास्तुमुलाः सधूमा दिशश्च सर्वाः क्षुभिता बभूवुः ।&#x9;075c&lt;br&gt;&#xA;द्रोणो विकर्णोऽथ जयद्रथश्च भूरिश्रवाः कृतवर्मा कृपश्च ॥&#x9;075a&lt;br&gt;&#xA;श्रुतायुरम्बष्ठपतिश्च राजा विन्दानुविन्दौ च सुदक्षिणश्च ।&#x9;076a&lt;br&gt;&#xA;प्राच्याश्च सौवीरगणाश्च सर्वे वसातयः क्षुद्रकमालवाश्च ॥&#x9;076c&lt;br&gt;&#xA;किरीटिनं त्वरमाणाभिसस्रुर्निदेशगाः शान्तनवस्य राज्ञः ।&#x9;077a&lt;br&gt;&#xA;तं वाजिपादातरथौघजालैरनेकसाहस्रशतैर्ददर्श ॥&#x9;077c&lt;br&gt;&#xA;किरीटिनं सम्परिवार्यमाणं शिनेर्नप्ता वारणयूथपैश्च ।&#x9;078a&lt;br&gt;&#xA;ततस्तु दृष्ट्वार्जुनवासुदेवौ पदातिनागाश्वरथैः समन्तात् ॥&#x9;078c&lt;br&gt;&#xA;अभिद्रुतौ शस्त्रभृतां वरिष्ठौ शिनिप्रवीरोऽभिससार तूर्णम् ।&#x9;079a&lt;br&gt;&#xA;स तान्यनीकानि महाधनुष्मान्शिनिप्रवीरः सहसाऽभिपत्य ॥&#x9;079c&lt;br&gt;&#xA;चकार साहाय्यमथार्जुनस्य विष्णुर्यथा वृत्रनिषूदनस्य ।&#x9;080a&lt;br&gt;&#xA;विशीर्णनागाश्वरथध्वजौघं भीष्मेण वित्रासितसर्वयोधम् ॥&#x9;080c&lt;br&gt;&#xA;युधिष्ठिरानीकमभिद्रवन्तं प्रोवाच सन्दृश्य शिनिप्रवीरः ।&#x9;081a&lt;br&gt;&#xA;क्व क्षत्रिया यास्यथ नैष धर्मः सतां पुरस्तात्कथितः पुराणैः ॥&#x9;081c&lt;br&gt;&#xA;मा स्वां प्रतिज्ञां त्यजत प्रवीराः स्वं वीरधर्मं परिपालयध्वम् ।&#x9;082a&lt;br&gt;&#xA;तान्वासवानन्तरजो निशाम्य नरेन्द्रमुख्यान्द्रवतः समन्तात् ॥&#x9;082c&lt;br&gt;&#xA;पार्थस्य दृष्ट्वा मृदुयुद्धतां च भीष्मं च सङ्ख्ये समुदीर्यमाणम् ।&#x9;083a&lt;br&gt;&#xA;अमृष्यमाणः स ततो महात्मा यशस्विनं सर्वदशार्हभर्ता ॥&#x9;083c&lt;br&gt;&#xA;उवाच शैनेयमभिप्रशंसन्दृष्ट्वा कुरूनापततः समग्रान् ।&#x9;084a&lt;br&gt;&#xA;ये यान्ति ते यान्तु शिनिप्रवीर येऽपि स्थिताः सात्वत तेऽपि यान्तु ॥&#x9;084c&lt;br&gt;&#xA;भीष्मं रथात्पश्य निपात्यमानं द्रोणं च सङ्ख्ये सगणं मयाऽद्य ।&#x9;085a&lt;br&gt;&#xA;न सारथेः सात्वत कौरवाणां क्रुद्धस्य मुच्येत रणेऽद्य कश्चित् ॥&#x9;085c&lt;br&gt;&#xA;तस्मादहं गृह्य रथाङ्गमुग्रं प्राणं हरिष्यामि महाव्रतस्य ।&#x9;086a&lt;br&gt;&#xA;निहत्य भीष्मं सगणं तथाजौ द्रोणं च शैनेय रथप्रवीरौ ॥&#x9;086c&lt;br&gt;&#xA;प्रीतिं करिष्यामि धनञ्जयस्य राज्ञश्च भीमस्य तथाऽश्विनोश्च ।&#x9;087a&lt;br&gt;&#xA;निहत्य सर्वान्धृतराष्ट्रपुत्रांस्तत्पक्षिणो ये च नरेन्द्रमुख्याः ।&#x9;087c&lt;br&gt;&#xA;राज्येन राजानमजातशत्रुं सम्पादयिष्याम्यहमद्य हृष्टः ॥&#x9;087e&lt;br&gt;&#xA;&#39; इतीदमुक्त्वा स महानुभावः सस्मार चक्रं निशितं पुराणम् ।&#x9;088a&lt;br&gt;&#xA;सुदर्शनं चिन्तितमात्रमेव तस्याग्रहस्तं स्वयमारुरोह ॥&#x9;088c&lt;br&gt;&#xA;तच्चक्रपद्मं प्रगृहीतमाजौ रराज नारायणबाहुनालम् ।&#x9;089a&lt;br&gt;&#xA;यथादिपद्मं तरुणार्कवर्णं रराज नारायणनाभिजातम् ॥&#x9;089c&lt;br&gt;&#xA;तत्कृष्णकोपोदयसूर्यबुद्धं क्षुरान्ततीक्ष्णाग्रसुजातपत्रम् ।&#x9;090a&lt;br&gt;&#xA;तेस्यैव देहोरुसरःप्ररूढं रराज नारायणबाहुनालम् ॥&#39;&#x9;090c&lt;br&gt;&#xA;ततः सुनाभं वसुदेवपुत्रः सूर्यप्रभं वज्रसमप्रभावम् ।&#x9;091a&lt;br&gt;&#xA;क्षुरान्तमुद्यम्य भुजेन चक्रं रथादवप्लुत्य विसृज्य वाहान् ।&#x9;091c&lt;br&gt;&#xA;सङ्कम्पयन्गां चरणैर्महात्मा वेगेन कृष्णः प्रससार भीष्मम् ॥&#x9;091e&lt;br&gt;&#xA;मदान्धमाजौ समुदीर्णदर्पं सिंहो जिघांसन्निव वारणेन्द्रम् ।&#x9;092a&lt;br&gt;&#xA;सोऽभिद्रवन्भीष्ममनीकमध्ये क्रुद्धो महेन्द्रावरजः प्रमाथी ।&#x9;092c&lt;br&gt;&#xA;व्यालम्बिपीताम्बरधृक्चकाशे घनो यथा खे तडितावनद्धः ॥&#x9;092e&lt;br&gt;&#xA;तमात्तचक्रं प्रणदन्तमुच्चैः क्रुद्धं महेन्द्रावरजं समीक्ष्य ।&#x9;093a&lt;br&gt;&#xA;सर्वाणि भूतानि भृशं विनेदुः क्षयं कुरूणामिव चिन्तयित्वा ॥&#x9;093c&lt;br&gt;&#xA;स वासुदेवः प्रगृहीतचक्रः संवर्तयिष्यन्निव सर्वलोकम् ।&#x9;094a&lt;br&gt;&#xA;अभ्युत्पतल्ँलोकगुरुर्बभासे भूतानि धक्ष्यन्निव धूमकेतुः ॥&#x9;094c&lt;br&gt;&#xA;तमाद्रवन्तं प्रगृहीतचक्रं दृष्ट्वा देवं शान्तनवस्तदानीम् ।&#x9;095a&lt;br&gt;&#xA;असम्भ्रमं तद्विचकर्ष दोर्भ्यां महाधनुर्गाण्डिवतुल्यघोषम् ।&#x9;095c&lt;br&gt;&#xA;उवाच भीष्मस्तमनन्तपौरुषं गोविन्दमाजावविमूढचेताः ॥&#x9;095e&lt;br&gt;&#xA;एह्येहि देवेश जगन्निवास नमोस्तु ते माधव चक्रपाणे ।&#x9;096a&lt;br&gt;&#xA;प्रसह्य मां पातय लोकनाथ रथोत्तमात्सर्वशरण्य सङ्ख्ये ॥&#x9;096c&lt;br&gt;&#xA;त्वया हतस्यापि ममाऽद्य कृष्ण श्रेयः परस्मिन्निह चैव लोके ।&#x9;097a&lt;br&gt;&#xA;सम्भावितोऽस्म्यन्धकवृष्णिनाथ लोकैस्त्रिभिर्वीर तवाभियानात् ॥&#x9;097c&lt;br&gt;&#xA;रथादवप्लुत्य ततस्त्वरावान्पार्थोऽप्यनुद्रुत्य यदुप्रवीरम् ।&#x9;098a&lt;br&gt;&#xA;जग्राह पीनोत्तमलम्बबाहुं बाह्वोर्हरिं व्यायतपीनबाहुः ॥&#x9;098c&lt;br&gt;&#xA;निगृह्यमणाश्च तदाऽऽदिदेवो भृशं सरोषः किल नाम योगी ।&#x9;099a&lt;br&gt;&#xA;आदाय वेगेन जगाम विष्णुर्जिष्णुं महावात इवैकवृक्षम् ॥&#x9;099c&lt;br&gt;&#xA;पार्थस्तु विष्टभ्य बलेन पादौ भीष्मान्तिकं तूर्णमभिद्रवन्तम् ।&#x9;100a&lt;br&gt;&#xA;बलान्निजग्राह हरिं किरीटी पदेऽथ राजन्दशमे कथञ्चित् ॥&#x9;100c&lt;br&gt;&#xA;अवस्थितं च प्रणिपत्य कृष्णं प्रीतोऽर्जुनः काञ्चनचित्रमाली ।&#x9;101a&lt;br&gt;&#xA;उवाच कोपे प्रतिसंहरेति गतिर्भवान्केशव पाण्डवानाम् ॥&#x9;101c&lt;br&gt;&#xA;न हास्यते कर्म यथाप्रतिज्ञं पुत्रैः शपे केशव सोदरैश्च ।&#x9;102a&lt;br&gt;&#xA;अन्तं करिष्यामि यथा कुरूणां त्वयाऽहमिन्द्रानुजसम्प्रयुक्तः ॥&#x9;102c&lt;br&gt;&#xA;&#39;ततः प्रतिज्ञां समयं च तस्य जनार्दनः प्रीतमना निशम्य ।&#x9;103a&lt;br&gt;&#xA;स्थितः प्रिये कौरवसत्तमस्य रथं सचक्रः पुनरारुरोह ॥&#x9;103c&lt;br&gt;&#xA;&#39;ततः प्रतिज्ञां समवाप्य भीष्मः कृताञ्चलिः स्तुत्यमथाकरोद्वै ।&#x9;104a&lt;br&gt;&#xA;त्रैविक्रमे यस्य वपुर्बभासे तथैव दृष्ट्वा तु समुज्ज्वलन्तम् ॥&#x9;104c&lt;br&gt;&#xA;प्रगृह्य शङ्खं द्विषतां निहन्ता स तानभीषून्पुनराददानः ।&#x9;105a&lt;br&gt;&#xA;भीष्मं शरैः सम्परिवार्य सङ्ख्ये चिच्छेद भूरिश्रवसश्च चापम् ॥&#x9;105c&lt;br&gt;&#xA;शल्यं च विद्ध्वा नवभिः पृषत्कैर्दुर्योधनं वक्षसि निर्बिभेद ।&#39;&#x9;106a&lt;br&gt;&#xA;विनादयामास ततो दिशश्च स पाञ्चजन्यस्य रवेण शौरिः ॥&#x9;106c&lt;br&gt;&#xA;व्याविद्धनिष्काङ्गदकुण्डलं तं रजोविकीर्णाञ्चितपद्मनेत्रम् ।&#x9;107a&lt;br&gt;&#xA;विशुद्धदंष्ट्रं प्रगृहीतशङ्खं विचुक्रुशुः प्रेक्ष्य कुरुप्रवीराः ॥&#x9;107c&lt;br&gt;&#xA;मृदङ्गभेरीपणवप्रणादा नेमिस्वना दुन्दुभिनिःस्वनाश्च ।&#x9;108a&lt;br&gt;&#xA;ससिंहनादाश्च बभूवुरुग्राः सर्वेष्वनीकेषु ततः कुरूणाम् ॥&#x9;108c&lt;br&gt;&#xA;गाण्डीवघोषः स्तनयित्नुकल्पो जगाम पार्थस्य नभो दिशश्च ।&#x9;109a&lt;br&gt;&#xA;जग्मुश्च बाणा विमलाः प्रसन्नाः सर्वा दिशः पाण्डवचापमुक्ताः ॥&#x9;109c&lt;br&gt;&#xA;तं कौरवाणामधिपो जवेन भीष्मेण भूरिश्रवसा च सार्धम् ।&#x9;110a&lt;br&gt;&#xA;अभ्युद्ययावुद्यतबाणपाणिः कक्षं दिधक्षन्निव धूमकेतुः ॥&#x9;110c&lt;br&gt;&#xA;अथार्जुनाय प्रजिघाय भल्लान् भूरिश्रवाः सप्त सुवर्णपुङ्खान् ।&#x9;111a&lt;br&gt;&#xA;दुर्योधनस्तोमरमुग्रवेगं शल्यो गदां शान्तनवश्च शक्तिम् ॥&#x9;111c&lt;br&gt;&#xA;स सप्तभिः सप्त शरप्रवेकान् संवार्य भूरिश्रवसा विसृष्टान् ।&#x9;112a&lt;br&gt;&#xA;शितेन दुर्योधनबाहुमुक्तं क्षुरेण तत्तोमरमुन्ममाथ ॥&#x9;112c&lt;br&gt;&#xA;ततः शुभामापततीं स शक्तिं विद्युत्प्रभां शान्तनवेन मुक्ताम् ।&#x9;113a&lt;br&gt;&#xA;गदां च मद्राधिपबाहुमुक्तां द्वाभ्यां शराभ्यां निचकर्त वीरः ॥&#x9;113c&lt;br&gt;&#xA;ततो भुजाभ्यां बलवद्विकृष्य चित्रं धनुर्गाण्डिवमप्रमेयम् ।&#x9;114a&lt;br&gt;&#xA;माहेन्द्रमस्त्रं विधिवत्सुघोरं प्रादुश्चकाराद्भुतमन्तरिक्षे ॥&#x9;114c&lt;br&gt;&#xA;तेनोत्तमास्त्रेण ततो महात्मा सर्वाण्यनीकानि महाधनुष्मान् ।&#x9;115a&lt;br&gt;&#xA;शरौघजालैर्विमलाग्निवर्णैर्निवारयामास किरीटमाली ॥&#x9;115c&lt;br&gt;&#xA;शिलीमुखाः पार्थधनुःप्रमुक्ता रथान्ध्वजाग्राणि धनूंषि बाहून् ।&#x9;116a&lt;br&gt;&#xA;निकृत्य देहान्विविशुः परेषां नरेन्द्रनागेन्द्रतुरङ्गमाणाम्  ॥&#x9;116c&lt;br&gt;&#xA;ततो दिशः सोऽनुदिशश्च पार्थः शरैः सुधारैः समरे वितत्य ।&#x9;117a&lt;br&gt;&#xA;गाण्डीवशब्देन मनांसि तेषां किरीटमाली व्यथयाञ्चकार ॥&#x9;117c&lt;br&gt;&#xA;तस्मिंस्तथा घोरतमे प्रवृत्ते शङ्खस्वना दुन्दुभिनिःस्वनाश्च ।&#x9;118a&lt;br&gt;&#xA;अन्तर्हिता गाण्डिवनिःस्वनेन बभूवुरुग्राश्वरथप्रणादाः ॥&#x9;118c&lt;br&gt;&#xA;गाण्डीवशब्दं तमथो विदित्वा विराटराजप्रमुखाः प्रवीराः ।&#x9;119a&lt;br&gt;&#xA;पाञ्चालराजो द्रुपदश्च वीरस्तं देशमाजग्मुरदीनसत्त्वाः ॥&#x9;119c&lt;br&gt;&#xA;सर्वाणि सैन्यानि तु तावकानि यतो यतो गाण्डिवजः प्रणादः ।&#x9;120a&lt;br&gt;&#xA;ततस्ततः सन्नतिमेव जग्मुर्न तं प्रतीपोऽभिससार कश्चित् ॥&#x9;120c&lt;br&gt;&#xA;तस्मिन्सुघोरे नृप सम्प्रहारे हताः प्रवीराः सरथाश्वसूताः ।&#x9;121a&lt;br&gt;&#xA;गजाश्च नाराचनिपाततप्ता महापताकाः शुभरुक्मकक्ष्याः ॥&#x9;121c&lt;br&gt;&#xA;परीतसत्वाः सहसा निपेतुः किरीटिना भिन्नतनुत्रकायाः ।&#x9;122a&lt;br&gt;&#xA;दृढं हताः पत्रिभिरुग्रवेगैः पार्थेन भल्लैर्विमलैः शिताग्रैः ॥&#x9;122c&lt;br&gt;&#xA;निकृत्तयन्त्रा निहतेन्द्रकीला ध्वजा महान्तो ध्वजिनीमुखेषु ।&#x9;123a&lt;br&gt;&#xA;पदातिसङ्घाश्च रथाश्च सङ्ख्ये हयाश्च नागाश्च धनञ्जयेन ॥&#x9;123c&lt;br&gt;&#xA;बाणाहतास्तूर्णमपेतसत्वा विष्टभ्य गात्राणि निपेतुरुर्व्याम् ।&#x9;124a&lt;br&gt;&#xA;ऐन्द्रेण तेनास्त्रवरेण राजन् महाहवे भिन्नतनुत्रदेहाः ॥&#x9;124c&lt;br&gt;&#xA;ततः शरौघैर्निशितैः किरीटिना नृदेहशस्त्रक्षतलोहितोदा ।&#x9;125a&lt;br&gt;&#xA;नदी सुघोरा नरमेदफेना प्रवर्तिता तत्र रणाजिरे वै ॥&#x9;125c&lt;br&gt;&#xA;वेगेन साऽतीव पृथुप्रवाहा परेतनागाश्वशरीररोधाः ।&#x9;126a&lt;br&gt;&#xA;नरेन्द्रमज्जोच्छ्रितमांसपङ्काः प्रभूतरक्षोगणभूतसेविता ॥&#x9;126c&lt;br&gt;&#xA;शिरःकपालाकुलकेशशाद्वला शरीरसङ्घातसहस्रवाहिनी ।&#x9;127a&lt;br&gt;&#xA;विशीर्णनानाकवचोर्मिसङ्कुला नराश्वनागास्थिनिकृत्तशर्करा ॥&#x9;127c&lt;br&gt;&#xA;श्वकङ्कशालावृकगृध्रकाकैः क्रव्यादसङ्घैश्च तरक्षुभिश्च ।&#x9;128a&lt;br&gt;&#xA;उपेतकूलां ददृशुर्मनुष्याः क्रूरां महावैतरणीप्रकाशाम् ॥&#x9;128c&lt;br&gt;&#xA;प्रवर्तितामर्जुनबाणसङ्घैर्मेदोवसासृक्प्रवहां सुभीमाम् ।&#x9;129a&lt;br&gt;&#xA;हतप्रवीरां च तथैव दृष्ट्वा सेनां कुरूणामथ फल्गुनेन ॥&#x9;129c&lt;br&gt;&#xA;ते चेदिपाञ्चालकरूषमत्स्याः पार्थाश्च सर्वे सहिताः प्रणेदुः ।&#x9;130a&lt;br&gt;&#xA;जयप्रगल्भाः पुरुषप्रवीराः सन्त्रासयन्तः कुरुवीरयोधान् ॥&#x9;130c&lt;br&gt;&#xA;हतप्रवीराणि बलानि दृष्ट्वा किरीटिना शत्रुभयावहेन ।&#x9;131a&lt;br&gt;&#xA;वित्रास्य सेनां ध्वजिनीपतीनां सिंहो मृगाणामिव यूथसङ्घान् ॥&#x9;131c&lt;br&gt;&#xA;विनेदतुस्तावतिहर्षयुक्तौ गाण्डीवधन्वा च जनार्दनश्च ।&#x9;132a&lt;br&gt;&#xA;ततो रविं संवृतरश्मिजालं दृष्ट्वा भृशं शस्त्रपरिक्षताङ्गाः ॥&#x9;132c&lt;br&gt;&#xA;तदैन्द्रमस्त्रं विततं च घोरमसह्यमुद्वीक्ष्य युगान्तकल्पम् ।&#x9;133a&lt;br&gt;&#xA;अथापयानं कुरवः सभीष्माः सद्रोणदुर्योधनबाह्लिकाश्च ॥&#x9;133c&lt;br&gt;&#xA;चक्रुर्निशां सन्धिगतां समीक्ष्य विभावसोर्लोहितरागयुक्ताम् ।&#x9;134a&lt;br&gt;&#xA;अवाप्य कीर्तिं च यशश्च लोके विजित्य शत्रूंश्च धनञ्जयोऽपि ॥&#x9;134c&lt;br&gt;&#xA;ययौ नरेन्द्रैः सहसोदरैश्च समाप्तकर्मा शिबिरं निशायाम् ।&#x9;135a&lt;br&gt;&#xA;ततः प्रजज्ञे तुमुलः कुरूणां निशामुखे घोरतमः प्रणादः ॥&#x9;135c&lt;br&gt;&#xA;रणे रथानामयुतं निहत्य हता गजाः सप्तशतार्जुनेन ।&#x9;136a&lt;br&gt;&#xA;प्राच्याश्च सौवीरगणाश्च सर्वे निपातिताः क्षुद्रकमालवाश्च ॥&#x9;136c&lt;br&gt;&#xA;महत्कृतं कर्म धनञ्जयेन कर्तुं यथा नार्हति कश्चिदन्यः ।&#x9;137a&lt;br&gt;&#xA;श्रुतायुरम्बष्ठपतिश्च राजा तथैव दुर्मर्षणचित्रसेनौ ॥&#x9;137c&lt;br&gt;&#xA;द्रोणः कृपः सैन्धवबाह्लिकौ च भूरिश्रवाः शल्यशलौ च राजन् ।&#x9;138a&lt;br&gt;&#xA;अन्ये च योधाः शतशः समेताः क्रुद्धेन पार्थेन रणस्य मध्ये ॥&#x9;138c&lt;br&gt;&#xA;स्वबाहुवीर्येण जिताः सभीष्माः किरीटिना लोकमहारथेन ।&#x9;139a&lt;br&gt;&#xA;इति ब्रुवन्तः शिबिराणि जग्मुः सर्वे गणा भारत ये त्वदीयाः ॥&#x9;139c&lt;br&gt;&#xA;उल्कासहस्रैश्च सुसम्प्रदीप्तैर्विभ्राजमानैश्च तथा प्रदीपैः ।&#x9;140a&lt;br&gt;&#xA;किरीटिवित्रासितसर्वयोधा चक्रे निवेशं ध्वजिनी कुरूणाम् ॥ ॥&#x9;140c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/060/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/060/</guid>
      <description>&lt;p&gt;अध्यायः 060&lt;/p&gt;&#xA;&lt;p&gt;भीष्मार्जुनयुद्धवर्णनम् ॥ 1 ॥&#xA;सञ्जय उवाच &#x9;001&lt;br&gt;&#xA;व्युष्टां निशां भारत भारतानामनीकिनीनां प्रमुखे महात्मा ।&#x9;001a&lt;br&gt;&#xA;ययौ सपत्नान्प्रति जातकोपो वृतः समग्रेण बलेन भीष्मः ॥ &#x9;001c&lt;br&gt;&#xA;तं द्रोणदुर्योधनबाह्लिकाश्च तथैव दुर्मर्षणचित्रसेनौ ।&#x9;002a&lt;br&gt;&#xA;जयद्रथश्चातिबलो बलौघैर्नृपास्तथान्ये प्रययुः समन्तात् ॥&#x9;002c&lt;br&gt;&#xA;स तैर्महद्भिश्च महारथैश्च तेजस्विभिर्वीर्यवद्भिश्च राजन् ।&#x9;003a&lt;br&gt;&#xA;रराज राजा स तु राजमुख्यैर्वृतः सदेवैरिव वज्रपाणिः ॥&#x9;003c&lt;br&gt;&#xA;तस्मिन्ननीकप्रमुखे विषक्ता दोधूयमानाश्च महापताकाः ।&#x9;004a&lt;br&gt;&#xA;सुरक्तपीतासितपाण्डुराभा महागजस्कन्धगता विरेजुः ॥&#x9;004c&lt;br&gt;&#xA;सा वाहिनी शान्तनवेन गुप्ता महारथैर्वारणवाजिभिश्च ।&#x9;005a&lt;br&gt;&#xA;बभौ सविद्युत्स्तनयित्नुकल्पा जलागमे द्यौरिव जातमेघा ॥&#x9;005c&lt;br&gt;&#xA;ततो रणायाभिमुखी प्रयाता प्रत्यर्जुनं शान्तनवाभिगुप्ता ।&#x9;006a&lt;br&gt;&#xA;सेनामहोग्रा सहसा कुरूणां वेगो यथा भीम इवापगायाः ॥&#x9;006c&lt;br&gt;&#xA;तं व्यालनानाविधगूढसारं गजाश्वपादातरथौघपक्षम् ।&#x9;007a&lt;br&gt;&#xA;व्यूहं महामेघसमं महात्मा ददर्श दूरात्कपिराजकेतुः ॥&#x9;007c&lt;br&gt;&#xA;विनिर्ययौ केतुमता रथेन नरर्षभः श्वेतहयेन काले ।&#x9;008a&lt;br&gt;&#xA;&#39; जये धृतः शत्रुवरूथिनीनां यथा सुरेन्द्रोऽसुरवाहिनीनाम् ॥&#x9;008c&lt;br&gt;&#xA;नारायणेनेन्द्र इवाभिगुप्तः शशीव सूर्येण समेयिवान्यथा ।&#x9;009a&lt;br&gt;&#xA;तथा महात्मा सह केशवेन वरूथिनीनां प्रमुखे रराज  ॥&#39;&#x9;009c&lt;br&gt;&#xA;सोपस्करं सोत्तरबन्धुरेषं यत्तं यदूनामृषभेण सङ्ख्ये ।&#x9;010a&lt;br&gt;&#xA;कपिध्वजं प्रेक्ष्य रथं विषेदुः सहैव पुत्रैस्तव कौरवेयाः ॥&#x9;010c&lt;br&gt;&#xA;प्रकल्पितं गुप्तमुदायुधेन किरीटिना लोकमहारथेन ।&#x9;011a&lt;br&gt;&#xA;तं व्यूहराजं ददृशुस्त्वदीयाश्चतुश्चतुर्व्यालसहस्रकीर्णम् ॥&#x9;011c&lt;br&gt;&#xA;यथैव पूर्वेऽहनि धर्मराज्ञा व्यूहः कृतः कौरवसत्तमेन ।&#x9;012a&lt;br&gt;&#xA;यथा न भूतो भुवि मानुषेषु न दृष्टपूर्वो न च संश्रुतश्च ॥&#x9;012c&lt;br&gt;&#xA;ततो यथादेशमुपेत्य तस्थुः पाञ्चालमुख्याः सह चेदिमुख्यैः ।&#x9;013a&lt;br&gt;&#xA;ततः समादेशसमाहतानि भेरीसहस्राणि विनेदुराजौ ॥&#x9;013c&lt;br&gt;&#xA;शङ्खस्वनास्तूर्यरवाः प्रणेदुः सर्वेष्वनीकेषु ससिंहनादाः ।&#x9;014a&lt;br&gt;&#xA;ततः सबाणानि महास्वनानि विस्फार्यमाणानि धनूंषि वीरैः ॥&#x9;014c&lt;br&gt;&#xA;क्षणेन भेरीपणवप्रणादानन्तर्दधुः शङ्खमहास्वनांश्च ।&#x9;015a&lt;br&gt;&#xA;तच्छङ्खशब्दावृतमन्तरिक्षमुद्धूतभौमद्रुतरेणुजालम् ॥&#x9;015c&lt;br&gt;&#xA;महानुभावाश्च ततः प्रकाशमालोक्य वीराः सहसाऽभिपेतुः ।&#x9;016a&lt;br&gt;&#xA;रथी रथेनाभिहतः ससूतः पपात साश्वः सरथः सकेतुः ॥&#x9;016c&lt;br&gt;&#xA;गजो गजेनाभिहतः पपात पदातिना चाभिहतः पदातिः ।&#x9;017a&lt;br&gt;&#xA;आवर्तमानान्यभिवर्तमानैर्घोरीकृतान्यद्भुतदर्शनानि ॥&#x9;017c&lt;br&gt;&#xA;प्रासैश्च खड्गैश्च समाहतानि सदश्ववृन्दानि सदश्ववृन्दैः ।&#x9;018a&lt;br&gt;&#xA;सुवर्णतारागणभूषितानि सूर्यप्रभाभानि शरावराणि ॥&#x9;018c&lt;br&gt;&#xA;विदार्यमाणानि परश्वथैश्च प्रासैश्च खड्गैश्च निपेतुरुर्व्याम् ।&#x9;019a&lt;br&gt;&#xA;गजैर्विषाणापरगात्ररुग्णाः केचित्ससूता रथिनः प्रपेतुः ॥&#x9;019c&lt;br&gt;&#xA;गजर्षभाश्चापि गजर्षभेण निपातिता बाणहताः पृथिव्याम् ।&#x9;020a&lt;br&gt;&#xA;गजौघवेगोद्धतसादितानां श्रुत्वा विषेदुः सहसा मनुष्याः ॥&#x9;020c&lt;br&gt;&#xA;आर्तस्वनं सादि पदातियूनां विषाणगात्रावरताडितानाम् ।&#x9;021a&lt;br&gt;&#xA;सम्भ्रान्तनागाश्वरथे मुहूर्ते महाक्षये सादिपदातियूनाम् ॥&#x9;021c&lt;br&gt;&#xA;महारथैः सम्परिवार्यमाणं सन्दृश्य दूरात्कपिराजकेतुम् ।&#x9;022a&lt;br&gt;&#xA;तं पञ्चतालोच्छ्रिततालकेतुः सदश्ववेगाद्भुतवीर्ययानः ॥&#x9;022c&lt;br&gt;&#xA;महास्त्रबाणाशनिदीप्तिमन्तं किरीटिनं शान्तनवोऽभ्यधावत् ।&#x9;023a&lt;br&gt;&#xA;तथैव शक्रप्रतिमप्रभावमिन्द्रात्मजं द्रोणमुखा विसस्रुः ॥&#x9;023c&lt;br&gt;&#xA;कृपश्च शल्यश्च विविंशतिश्च दुर्योधनः सौमदत्तिश्च राजन् ।&#x9;024a&lt;br&gt;&#xA;ततो रथानां प्रमुखादुपेत्य सर्वास्त्रवित्काञ्चनचित्रवर्मा ॥&#x9;024c&lt;br&gt;&#xA;जवेन शूरोऽभिससार सर्वांस्तानर्जुनस्यात्मभवोऽभिमन्युः ।&#x9;025a&lt;br&gt;&#xA;तेषां महास्त्राणि महारथानामसह्यकर्मा विनिहत्य कार्ष्णिः ॥&#x9;025c&lt;br&gt;&#xA;बभौ महामन्त्रहुतार्चिमाली सदोगतः सन्भगवानिवाग्निः ।&#x9;026a&lt;br&gt;&#xA;ततः स तूर्णं रुधिरोदफेनां कृत्वा नदीमाशु रणे रिपूणाम् ॥&#x9;026c&lt;br&gt;&#xA;जगाम सौभद्रमतीत्य भीष्मो महारथं पार्थमदीनसत्वः ।&#x9;027a&lt;br&gt;&#xA;ततः प्रहस्याद्भुतविक्रमेण गाण्डीवमुक्तेन शिलाशितेन ॥&#x9;027c&lt;br&gt;&#xA;विपाठजालेन महास्त्रजालं विनाशयामास किरीटमाली ।&#x9;028a&lt;br&gt;&#xA;तमुत्तमं सर्वधनुर्धराणामसक्तकर्मा कपिराजकेतुः ॥&#x9;028c&lt;br&gt;&#xA;भीष्मं महात्माऽभिववर्ष तूर्णं शरौघजालैर्विमलैश्च भल्लैः ।&#x9;029a&lt;br&gt;&#xA;तथैव भीष्माहतमन्तरिक्षे महास्त्रजालं कपिराजकेतोः ॥&#x9;029c&lt;br&gt;&#xA;विशीर्यमाणं ददृशुस्त्वदीया दिवाकरेणेव तमोभिभूतम् ।&#x9;030a&lt;br&gt;&#xA;एवंविधं कार्मुकभीमनादमदीनवत्सत्पुरुषोत्तमाभ्याम् ।&#x9;030c&lt;br&gt;&#xA;ददर्श लोकः कुरुसृञ्जयाश्च तद्द्वैरथं भीष्मधनञ्जयाभ्याम् ॥ ॥&#x9;030e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/061/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/061/</guid>
      <description>&lt;p&gt;अध्यायः 061&lt;/p&gt;&#xA;&lt;p&gt;धृष्टद्युन्मेन शलपुत्रवधः ॥ 1 ॥&#xA;सञ्जय उवाच ।&#xA;द्रौणिर्भूरिश्रवाः शत्यश्चित्रसेनश्च मारिषः ।&#xA;पुत्रः सांयमनेश्चैव सौभद्रं पर्यवारयन् ॥&#xA;संसक्तमतितेजोभिस्तमेकं ददृशुर्जनाः ।&#xA;पञ्चभिर्मनुजव्याघ्रैर्गजैः सिंहशिशुं यथा ॥&#xA;नातिलक्ष्यतया कश्चिन्न शौर्ये न पराक्रमे ।&#xA;बभूव सदृशः कार्ष्णेर्नास्त्रे नापि च लाघवे ॥&#xA;तथा तमात्मजं युद्धे विक्रमन्तमरिन्दमम् ।&#xA;दृष्ट्वा पार्थः सुसंयत्तं सिंहनादमथानदत् ॥&#xA;पीडयानं तु तत्सैन्यं पौत्रं तव विशाम्पते ।&#xA;दृष्ट्वा त्वदीया राजेन्द्र समन्तात्पर्यवारयन् ॥&#xA;ध्वजिनीं धार्तराष्ट्राणां दीनशत्रुरदीनवत् ।&#xA;प्रत्युद्ययौ स सौभद्रस्तेजसा च बलेन च ॥&#xA;तस्य लाघवमार्गस्थमादित्यसदृशप्रभम् ।&#xA;व्यदृश्यत महच्चापं समरे युध्यतः परैः ।&#xA;स द्रौणिमिषुणैकेन विद्ध्वा शल्यं च पञ्चभिः ।&#xA;ध्वजं सांयमनेश्वैव सोऽष्टाभिश्चिच्छिदे ततः ॥&#xA;रुक्मदण्डां महाशक्तिं प्रेषितां सौमदत्तिन ।&#xA;शितेनोरगसङ्काशां पत्रिणाभिजघान ताम् ॥&#xA;शल्यस्य च महावेगानस्यतः समरे शरान् ।&#xA;&#39;धनुश्चिच्छेद भल्लेन तीव्रवेगन फाल्गुनिः&#39;&#xA;जघानार्जुनदायादश्चतुर्भिश्चतुरो हयान् ॥&#xA;भूरिश्रवाश्च शल्यश्च द्रौणिः सांयमनिः शलः ।&#xA;नाभ्यवर्तन्तं संरब्धाः कार्ष्णेर्बाहुबलोदयात् ॥&#xA;ततस्त्रिगर्ता राजेन्द्र मद्राश्च सह केकयैः ।&#xA;पञ्चविंशतिसाहस्रास्तव पुत्रेण चोदिताः ॥&#xA;धनुर्वेदविदो मुख्या अजेयाः शत्रुभिर्युधि ।&#xA;सह पुत्रं जिघांसन्तं परिवव्रुः किरीटिनम् ॥&#xA;तौ तु तत्र पितापुत्रौ परिक्षिप्तौ महारथौ ।&#xA;ददर्श राजन्पाञ्चल्यः सेनापतिररिन्दम ॥&#xA;स वारणरथोघानां सहस्रैर्बहुभिर्वृतः ।&#xA;वाजिभिः पत्तिभिश्चैव वृतः शतसहस्रशः ॥&#xA;&#39;पारावताश्वः स रथमास्थाय परवीरहा&#39;&#xA;धनुर्विष्फार्य सङ्क्रुद्धो नोदयित्वा च वाहिनीम् ।&#xA;ययौ तं मद्रकानीकं केकयांश्च परन्तप ॥&#xA;तेन कीर्तिमता गुप्तमनीकं दृढधन्वना ।&#xA;संरब्धरथनागाश्वं योत्स्यमानमशोभत ॥&#xA;सोऽर्जुनप्रमुखे यान्तं पाञ्चालकुलवर्धनः ।&#xA;त्रिभिः शारद्वतं बाणैर्जत्रदेशे समार्पयत् ॥&#xA;ततः स मद्रकान्हत्वा दशैव दशभिः शरैः ।&#xA;पृष्ठरक्षं जघानाशु भल्लेन कृतवर्मणः ॥&#xA;दमनं चापि दायादं पौरवस्य महात्मनः ।&#xA;जघान विमलाग्नेण नाराचेन परन्तपः ॥&#xA;ततः सांयमनेः पुत्रः पाञ्चाल्यं युद्धदुर्मदम् ।&#xA;अविध्यत्रिंशता बाणैर्दशभिश्चास्य सारथिम् ॥&#xA;सोऽतिविद्धो महेष्वासः सृक्किणी परिसंलिहन् ।&#xA;भल्लेन भृशतीक्ष्णेन निचकर्तास्य कार्मुकम् ॥&#xA;अथैनं पञ्चविंशत्या क्षिप्रमेव समार्पयत् ।&#xA;अश्वांश्चास्यावधीद्राजन्नुभौ तौ पार्ष्णिसारथी ॥&#xA;स हताश्वे रते तिष्ठन्ददर्श भरतर्षभ ।&#xA;पुत्रः सांयमनेः पुत्रं पाञ्चाल्यस्य महात्मनः ॥&#xA;स प्रगृह्य महाघोरं निस्त्रिंशवरमायसम् ।&#xA;पदातिस्तूर्णमानर्च्छद्रथस्यं पुरुषर्षभः ॥&#xA;तं महौघमिवायान्तं स्वात्पतन्तमिवोरगम् ।&#xA;भ्रान्तावरणनिस्त्रिंशं कालोत्सृष्टमिवान्तकम् ॥&#xA;दीप्यमानमिवादित्यं मत्तवारणविक्रमम् ।&#xA;अपश्यन्पाण्डवास्तत्र धृष्टद्युम्नश्च पार्षतः ॥&#xA;तस्य पाञ्चालदायादः प्रतीपमभिधावतः ।&#xA;शितनिस्त्रिंशहस्तस्य शरावरणधारिणः ॥&#xA;बाणवेगमतीतस्य तथाभ्याशमुपेयुषः ।&#xA;त्वरन्सेनापतिः क्रुद्धो बिभेद गदया शिरः ॥&#xA;तस्य राजन्सनिस्त्रिंशं सुप्रभं च शरावरम् ।&#xA;हतस्य पततो हस्ताद्वेगेन न्यपतद्भुवि ॥&#xA;तं निहत्य गदाग्रेण स लेभे परमां मुदम् ।&#xA;पुत्रः पाञ्चालराजस्य महात्मा भीमविक्रमः ॥&#xA;तस्मिन्हते महेष्वासे शल्यपुत्रे महारथे ।&#xA;हाहाकारो महानासीत्तव सैन्यस्य मारिष ॥&#xA;ततः सांयमनिः क्रुद्धो दृष्ट्वा निहतामात्मजम् ।&#xA;अभिदुद्राव वेगेन पाञ्चाल्यं युद्धदुर्मदम् ॥&#xA;तौ तत्र समरे शूरौ समेतौ युद्धदुर्मदौ ।&#xA;ददृशुः सर्वराजानः कुरवः पाण्डवास्तथा ॥&#xA;ततः सांयमनिः क्रुद्धः पार्षतं परवीरहा ।&#xA;आजघान त्रिभिर्बाणैस्तोत्रैरिव महाद्विपम् ॥&#xA;तथैव पार्षतं शूरं शल्यः समितिशोभनः ।&#xA;आजघानोरसि क्रुद्धस्ततो युद्धमवर्तत ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/062/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/062/</guid>
      <description>&lt;p&gt;अध्यायः 062&lt;/p&gt;&#xA;&lt;p&gt;भीमसेनादियुद्धवर्णनम् ॥ 1 ॥&#xA;धृतराष्ट्र उवाच ।&#xA;दैवमेव परं मन्ये पौरुषादपि सञ्जय ।&#xA;यत्सैन्यं मम पुत्रस्य पाण्डुपुत्रेण वध्यते ॥&#xA;नित्यं हि मामकांस्तात हतानेव हि शंससि ।&#xA;अव्यग्रांश्च प्रहृष्टांश्च नित्यं शंशसि पाण्डवान् ॥&#xA;&#39;विभग्नांश्च प्रनष्टांश्च नित्यं शंससि मामकान् ।&#xA;&#39;हीनान्पुरुषकारेण मामकानद्य सञ्जय ।&#xA;पातितान्पात्यमानांश्च हतानेव च शंससि ॥&#xA;युध्यमानान्यथाशक्ति घटमानाञ्जयं प्रति ।&#xA;पाण्डवा हि जयन्त्येव जीयन्ते चैव मामकाः ॥&#xA;सोऽहं तीव्राणि दुःस्वानि दुर्योधनकृतानि च ।&#xA;श्रोष्यामि सततं तात दुःसहानि बहूनि च ॥&#xA;तमुपायं न पश्यामि जीयेरन्येन पाण्डवान् ।&#xA;मामका विजयं युद्धे प्राप्नुयुर्येन सञ्जय ॥&#xA;सञ्जय उवाच ।&#xA;क्षयं मनुष्यदेहानां गजवाजिरथक्षयम् ।&#xA;श्रृणु राजन्स्थिरो भूत्वा तवैवापनयो महान् ॥&#xA;धृष्टद्युम्नस्तु शल्येन पीडितो नवभिः शरैः ।&#xA;पीडयामास सङ्क्रुद्धो मद्राधिपतिमायसैःक ॥&#xA;तत्राद्भुतमपश्याम पार्षस्य पराक्रमम् ।&#xA;न्यवारयत यस्तूर्णं शल्यं समितिशोभनम् ॥&#xA;नान्तरं दृश्यते तत्र तयोश्च रथिनोस्तदा ।&#xA;मुहूर्तमिव तद्युद्धं तयोः सममिवाभवत् ॥&#xA;ततः शल्यो महाराज धृष्टद्युम्नस्य संयुगे ।&#xA;धनुश्चिच्छेद भल्लेन पीतेन निशितेन च ॥&#xA;अथैनं शरवर्षेण च्छादयामास संयुगे ।&#xA;गिरिं जलागमे यद्वञ्जलदा जलवृष्टिभिः ॥&#xA;अभिमन्युस्ततः क्रुद्धो धृष्टद्युम्ने च पीडिते ।&#xA;अभिदुद्राव वेगेन मद्रराजरथं प्रति ॥&#xA;ततो मद्राधिपस्थं कार्ष्णिः प्राप्यातिकोपनः ।&#xA;आर्तायनिममेयात्मा विव्याध निशितैः शरैः ॥&#xA;ततस्तु तावका राजन्परीप्सन्तोऽर्जुनं रणे ।&#xA;मद्रराजरथं तूर्णं परिवार्यावतस्थिरे ॥&#xA;दुर्योधनो विकर्णश्च दुःशासनविविंशती ।&#xA;दुर्मर्षणो दुःसहश्च चित्रसेनोऽथ दुर्मुखः ॥&#xA;सत्यव्रतश्च भद्रं ते पुरुमित्रश्च भारत ।&#xA;एते मद्राधिपरथं पालयन्तः स्थिता रणे ॥&#xA;तान्भीमसेनः सङ्क्रुद्धो धृष्टद्युम्नश्च पार्षतः ।&#xA;द्रौपदेयाभिमन्युश्च माद्रीपुत्रौ च पाण्डवौ ॥&#xA;धार्तराष्ट्रान्दश रथान्दशैव प्रत्यवारयन् ।&#xA;नानारूपाणि शस्त्राणि विसृजन्तो विशाम्पते ॥&#xA;अभ्यवर्तन्तं संहृष्टाः परस्परवधैषिणः ।&#xA;ते वै समेयुः सङ्ग्रामे राजन्दुर्मन्त्रिते तव ॥&#xA;तस्मिन्दशरथे क्रुद्धे वर्तमाने महाभये ।&#xA;तावकानां परेषां वा प्रेक्षका रथिनोऽभवन् ॥&#xA;शस्त्राण्यनेकरूपाणि विसृजन्तो महारथाः ।&#xA;अन्योन्यमभिनर्दन्तः सम्प्रहारं प्रचक्रिरे ॥&#xA;ते तदा जातसंरम्भाः सर्वेऽन्योन्यं जिघांसवः ।&#xA;अन्योन्यमभिमर्दन्तः स्पर्धमानाः परस्परम् ॥&#xA;अन्योन्यस्पर्धया राजञ्ज्ञातयः सङ्गता मिथः ।&#xA;महास्राणि विमुञ्चन्तः समापेतुरमर्षिणः ॥&#xA;दुर्योधनस्तु सङ्क्रुद्धो धृष्टद्युम्नं महारणे ।&#xA;विव्याध निशितैर्बाणैश्चतुर्भिः समरे द्रुतम् ॥&#xA;दुर्मर्षणश्च विंशत्या चित्रसेनश्च पञ्चभिः ।&#xA;दुर्मुखो नवभिर्बाणैर्दुःसहश्चापि सप्तभिः ॥&#xA;विविंशतिः पञ्चभिश्च त्रिभिर्दुःशासनस्तथा ।&#xA;तान्प्रत्यविध्यद्राजेन्द्र पार्षतः शत्रुतापनः ॥&#xA;एकैकं पञ्चविंशत्या दर्शयन्पाणिलाघवम् ।&#xA;सत्यव्रतं च समरे पुरुमित्रं च भारत ॥&#xA;अभिमन्युरविध्यत्तु दशभिर्दशभिः शरैः ।&#xA;माद्रीपुत्रौ तु समरे मातुलं मातृनन्दनौ ॥&#xA;अविध्येतां शरैस्तीक्ष्णैस्तदद्भुतमिवाभवत् ।&#xA;ततः शल्यो महाराज स्वस्त्रीयौ रथिनां वरौ ॥&#xA;शरैर्बहुभिरानर्च्छत्कृतप्रतिकृतैषिणौ ।&#xA;छाद्यमानौ ततस्तौ कतु माद्रीपुत्रौ न चेलतुः ॥&#xA;अथ दुर्योधनं दृष्ट्वा भीमसेनो महाबलः ।&#xA;विधित्सुः कलहस्यान्तं गदां जग्राह पाण्डवः ॥&#xA;तमुद्यतगदं दृष्ट्वा कैलासमिव श्रृङ्गिणम् ।&#xA;भीमसेनं महाबाहुं पुत्रास्ते प्राद्रवन्भयात् ॥&#xA;दुर्योधनस्तु सङ्क्रुद्धो मागधं समचोदयत् ।&#xA;अनीकं दशसाहस्रं कुञ्जराणां तरस्विनाम् ॥&#xA;गजानीकेन सहितस्तेन राजा सुयोधनाः ।&#xA;मागधं पुरतः कृत्वा भीमसेनं समभ्ययात् ॥&#xA;आपतन्तं च तं दृष्ट्वा गजानीकं वृकोदरः ।&#xA;गदापाणिरवारोहद्रथान्त्सिंह इवोन्नदन् ॥&#xA;अद्रिसारमयीं गुर्वीं प्रगृह्य महतीं गदाम् ।&#xA;अभ्यधावद्गजानीकं व्यादितास्य इवान्तकः ॥&#xA;स गजान्गदया निघ्नन्व्यचरत्समरे बली ।&#xA;भीमसेनो महाबाहुः सवज्र इव वासवः ॥&#xA;तस्य नादेन महता मनोहृदयकम्पिना ।&#xA;व्यत्यचेष्टन्त संहत्य गजा भिमस्य गर्जतः ॥&#xA;ततस्तु द्रौपदीपुत्राः सौभद्रश्च महारथः ।&#xA;नकुलः सहदेवश्च धृष्टद्युम्नश्च पार्षतः ॥&#xA;पृष्ठं भीमस्य रक्षन्तः शरवर्षेण वारणान् ।&#xA;अभ्यवर्षन्त धावन्तो मेघा इव गिरिव्रजान् ॥&#xA;नाकुलिस्तु शतानीकः समरे शत्रुपूगहा ।&#xA;क्षुरैः क्षुरप्रैर्भल्लैश्च पीतैश्चाञ्जलिकैः शितैः ।&#xA;न्यहनच्चोत्तमाङ्गानि पाण्डवो गजयोधिनाम् ॥&#xA;शिरोभिः प्रपतद्भिश्च बाहुभिश्च विभूषितैः ।&#xA;अश्मवृष्टिरिवाभाति पाणिभिश्च सहाङ्कुशैः ॥&#xA;हृतोत्तमाङ्गाः स्कन्धेषु गजानां गजयोधिनः ।&#xA;अदृश्यन्ताचलाग्रेकषु द्रुमा भग्नशिखा इव ॥&#xA;धृष्टद्युम्नहतानन्यानपश्याम महागजान् ।&#xA;पततः पात्यमानांश्च पार्षतेन महात्मना ॥&#xA;मागधोऽथ महीपालो गजमैरावणोपमम् ।&#xA;प्रेषयामास समरे सौभद्रस्य रथं प्रति ॥&#xA;तमापतन्तं सम्प्रेक्ष्य मागधस्य महागजम् ।&#xA;जघानैकेषुणा वीरःत सौभद्रः परवीरहा ॥&#xA;तस्यावर्जितनागस्य कार्ष्णिः परपुरञ्जयः ।&#xA;राज्ञो रजतपुङ्खेन भल्लेनापाहरच्छिरः ॥&#xA;विगाह्य तद्गजानीकं भीमसेनोऽपि पाण्डवः ।&#xA;व्यचरत्समरे मृद्गन्गजानिन्द्रो गिरीनिव ॥&#xA;एकप्रहारनिहतान्भीमसेनेन दन्तिनः ।&#xA;अपश्याम रणे तस्मिन्गिरीन्वज्रहतानिव ॥&#xA;भग्नदन्तान्भग्नकरान्भग्नसक्थीश्च वारणान् ।&#xA;भग्नपृष्ठत्रिकानन्यान्निहतान्पर्वतोपमान् ॥&#xA;नदतः सीदतश्चान्यान्विमुखान्समरे गतान् ।&#xA;विद्रुतान्भयसंविग्नांस्तथा विशकृतोऽपरान् ॥&#xA;भीमसेनस्य मार्गेषु पतितान्पर्वतोपमान् ।&#xA;अपश्यं निहतान्नागान्राजन्निष्ठीवतोपरान् ॥&#xA;वमन्तो रुधिरं चान्ये भिन्नकुम्भा महागजाः ।&#xA;विह्नलन्तो गता भूमिं शैला इव धरातले ॥&#xA;मेदोरुधिरदिग्धाङ्गो वसामज्जासमुक्षितः ।&#xA;व्यचरत्समरे भीमो दण्डपाणिरिवान्तकः ॥&#xA;गजानां रुधिरक्लिन्नां गदां बिभ्रद्वृकोदरः ।&#xA;घोरः प्रतिभयश्चासीत्पिनाकीव पिनाकभृत् ॥&#xA;सम्मथ्यमानाः क्रुद्धेन भीमसेनेन दन्तिनः ।&#xA;सहसा प्राद्रवन्क्लिष्ठा मृद्गन्तस्तव वाहिनीम् ॥&#xA;तं हि वीरं महेष्वासं सौभद्रप्रमुखा रथाः ।&#xA;पर्यरक्षन्त युध्यन्तं वज्रायुधमिवामराः ॥&#xA;शोणिताक्तां गदां बिभ्रदुक्षितां गजशोणितैः ।&#xA;कृतान्त इव रोद्रात्मा भीमसेनो व्यदृश्यत ॥&#xA;व्यायच्छमानं गदया दिक्षु सर्वासु भारत ।&#xA;अपश्याम रणे भीमं नृत्यन्तमिव शङ्करम् ॥&#xA;यमदण्डोपमां गुर्वीमिन्द्राशनिसमकस्वनाम् ।&#xA;अपश्याम महाराय रौद्रां विशसनीं गदाम् ॥&#xA;विमिश्रां केशमञ्जाभिः प्रदिग्धां रुधिरेण च ।&#xA;पिनाकमिव रुद्रस्य क्रुद्धस्याभिघ्नतः पशून् ॥&#xA;यथा पशूनां सङ्घातं यष्ट्या पालः प्रकालयेत् ।&#xA;तथा भीमो गजानीकं गदया समकालयत् ॥&#xA;गदया वध्यमानास्ते मार्गणैश्च समन्ततः ।&#xA;स्वान्यनीकानि मृद्गन्तः प्राद्रवन्कुञ्जरास्तव ॥&#xA;महावात इवाभ्राणि विधमित्वा स वारणान् ।&#xA;अतिष्ठत्तुमुले भीमः श्मशान इव शूलभृत् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/063/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/063/</guid>
      <description>&lt;p&gt;अध्यायः 063&lt;/p&gt;&#xA;&lt;p&gt;सात्यकिभूरिश्रवसोः समागमः ॥ 1 ॥&#xA;सञ्जय उवाच ।&#xA;हते तस्मिन्गजानीके पुत्रो दुर्योधनस्तव ।&#xA;भीमसेनं ध्नतेत्येवं सर्वसैन्यान्यचोदयत् ॥&#xA;ततः सर्वाण्यनीकानि तव पुत्रस्य शासनात् ।&#xA;अभ्यद्रवन्भीमसेनं नदन्तं भैरवान्रवान् ॥&#xA;तं बलौघमपर्यन्तं देवैरपि सुदुःसहम् ।&#xA;आपतन्तं सुदुष्पारं समुद्रिमिव पर्वणि ॥&#xA;रथनागाश्वकलिलं शङ्खदुन्दुभिनादितम् ।&#xA;अनन्तरथपादातं रजसा सर्वतो वृतम् ॥&#xA;तं भीमसेनः समरे महोदधिमिवापरम् ।&#xA;सेनासागरमक्षोभ्यं वेलेव समवारयत् ॥&#xA;तदाश्चर्यमपश्याम पाण्डवस्य महात्मनः ।&#xA;भीमसेनस्य समरे राजन्कर्मातिमानुषम् ॥&#xA;उदीर्णान्पार्थिवान्सर्वान्साश्वान्सरथकुञ्जरान् ।&#xA;असम्भ्रमं भीमसेनो गदया समवारयत् ॥&#xA;स संवार्य बलौघांस्तन्गदया रथिनां वरः ।&#xA;अतिष्ठत्तुमुले भीमो गिरिर्मेरुरिवाचलः ॥&#xA;तस्मिन्सुतुमुले घोरे काले परमदारुणे ।&#xA;भ्रातरश्चैव पुत्राश्च धृष्टद्युम्नश्च पार्षतः ॥&#xA;द्रौपदेयाभिमन्युश्च शिखण्डी चापराजितः ।&#xA;न प्राजहन्भीमसेनं भये जाते महाबलम् ॥&#xA;ततः शैक्यायसीं गुर्वीं प्रगृह्य महतीं गदाम् ।&#xA;अधावत्तावकान्योधान्दण्डपाणिरिवान्तकः ॥&#xA;पोययन्रथबृन्दानि वाजिबृन्दनि चाभिभूः ।&#xA;कर्षयन्रथवृन्दानि बाहुवेगेन पाण्डवः ॥&#xA;विनिध्रन्यचतत्सङ्ख्ये युगान्ते कालविद्विभुः ।&#xA;ऊरुवेगेन सङ्कर्षन्रथजालानि पाण्डवः ॥&#xA;बलानि सम्ममर्दाशु नड्वलानीव कुञ्जरः ।&#xA;मृद्गन्रथेभ्यो रथिनो गजेभ्यो गजयोधिनः ॥&#xA;सादिनश्चाश्वपृष्ठेभ्यो भूमौ वापि पदातिनः ।&#xA;गदया व्यवमत्सर्वान्वातो वृक्षानिवौजसा ॥&#xA;भीमसेनो महाबाहुस्तव पुत्रस्य वै बले ।&#xA;सापि प्रञ्जानसामासैः प्रदिग्धा रुधिरेण च ॥&#xA;अदृश्यत महारौद्रा गदा नागाश्वपातनी ।&#xA;तत्रतत्र हतैश्चापि मनुष्यगजवाजिभिः ॥&#xA;रणाङ्गणं समभवन्मृत्योरावाससन्निभम् ।&#xA;पिनाकमिव रुद्रस्य क्रुद्धस्याभिघ्नतः पशून् ॥&#xA;यमदण्डोपमामुग्रामिन्द्राशनिसमस्वनाम् ।&#xA;ददृशुर्भीमसेनस्य रौद्रां विशसनीं गदाम् ॥&#xA;आविध्यतो गदां तस्य कौन्तेयस्य महात्मनः ।&#xA;बभौ रूपं महाघोरं कालस्येव युगक्षये ॥&#xA;तं तथा महतीं सेनां द्रावयन्तं पुनः पुनः ।&#xA;दृष्ट्वा मृत्युमवायान्तं सर्वे विमनसोऽभवन् ॥&#xA;यतोयतः प्रेक्षते स्म गदामुद्यम्य पाण्डवः ।&#xA;तेनतेन स्म दीर्यन्ते सर्वसैन्यानि भारत ॥&#xA;प्रदारयन्तं सैन्यानि बलेनामितविक्रमम् ।&#xA;ग्रसमानमनीकानि व्यादितास्यमिवान्तकम् ॥&#xA;तं तथा भीमकर्माणं प्रगृहीतमहागदम् ।&#xA;दृष्ट्वा वृकोदरं भीष्मः सहसैव समभ्ययात् ॥&#xA;महता रथघोषेण रथेनादित्यवर्चसा ।&#xA;छादयञ्शरवर्षेण पर्जन्य इव वृष्टिमान् ॥&#xA;तमायान्तं तथा दृष्ट्वा व्यात्ताननमिवान्तकम् ।&#xA;भीष्मं भीमो महाबाहुः प्रत्युदीयादमर्षितः ॥&#xA;तस्मिन्क्षणे सात्यकिः सत्यसन्धःशिनिप्रवीरोऽभ्यपतत्पितामहम् ।&#xA;निघ्नन्नमित्रान्धनुषा दृढेनसङ्कम्पयंस्तव पुत्रस्य सैन्यम् ॥&#xA;तं यान्तमश्वै रजतप्रकाशैःशरान्वपन्तं निशितान्सुपुङ्खान् ।&#xA;नाशक्नवन्धारयितुं तदानींसर्वे गणा भारत ये त्वदीयाः ॥&#xA;अविध्यदेनं दशभिः पृषत्कैः-रलम्बुसो राक्षसोऽसौ तदानीम् ।&#xA;शरैश्चतुर्भिः प्रतिविद्ध्य तं चनप्ता शिनेरभ्यपतद्रथेन ॥&#xA;अन्वागतं वृष्णिवरं निशम्यतं शत्रुमध्ये परिवर्तमानम् ।&#xA;प्रद्रावयन्तं कुरुपुङ्गवांश्चपुनः पुनश्च प्रणदन्तमाजौ ॥&#xA;योधास्त्वदीयाः शरवर्षैरवर्ष-न्मेघा यथा भूधरमम्बुवेगैः ।&#xA;तथापि तं धारयितुं न शेकु-र्मध्यन्दिने सूर्यमिवातपन्तम् ॥&#xA;न तत्र कश्चिन्नविषण्ण आसी-दृते राजन्सोमदत्तस्य पुत्रात् ।&#xA;स वै समादाय धनुर्महात्माभिरिश्रवा भारत सौमदत्तिः ॥&#xA;दृष्ट्वा रथान्स्वान्व्यपनीयमाना-न्प्रत्युद्ययौ सात्यकिं योद्धुमिच्छन् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/064/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/064/</guid>
      <description>&lt;p&gt;अध्यायः 064&lt;/p&gt;&#xA;&lt;p&gt;भीमेन दुर्योधनानुजाष्टकवधः ॥ 1 ॥ घटोत्कचभयेन कुरुभिः सेनावहारः ॥ 2 ॥&#xA;सञ्जय उवाच ।&#xA;ततो भूरिश्रवा राजन्सात्यकिं नवभिः शरैः ।&#xA;प्राविध्यद्भृशसङ्क्रुद्धस्तोत्रैरिव महाद्विपम् ॥&#xA;कौरवं सात्यकिश्चैव शरैः सन्नतपर्वभिः ।&#xA;अवारयदमेयात्मा सर्वलोकस्य पश्यतः ॥&#xA;ततो दुर्योधनो राजा सोदर्यैः परिवारितः ।&#xA;सोमदत्तिं रणे यत्तः समन्तात्पर्यवारयत् ॥&#xA;तं चैव पाण्डवाः सर्वे सात्यकिं रभसं रणे ।&#xA;परिवार्य स्थिताः सङ्ख्ये समन्तात्सुमहौजसः ॥&#xA;भीमसेनस्तु सङ्क्रुद्धो गजामुद्यम्य भारत ।&#xA;दुर्योधनमुखान्सर्वान्पुत्रांस्ते पर्यवारयत् ॥&#xA;रथैरनेकसाहस्रैः क्रोधामर्षसमन्वितः ।&#xA;नन्दकस्तव पुत्रस्तु भीमसेनं महाबलम् ॥&#xA;विव्याध विशिखैः षड्भिः कङ्कपत्रैः शिलाशितैः ।&#xA;दुर्योधनस्तदा राजन्भीमसेनं महारथम् ॥&#xA;आजघानोरसि क्रुद्धो मार्गणैर्नवभिः शितैः ।&#xA;ततो भीमो महाबाहुः स्वरथं सुमहाबलः ॥&#xA;आरुरोह रथश्रेष्ठं विशोकं चेदमब्रवीत् ।&#xA;एते महारथाः शूरा धार्तराष्ट्राः समागताः ॥&#xA;मामेव भृशसङ्क्रुद्धा हन्तुमभ्युद्यता युधि ।&#xA;मनोरथद्रुमोऽस्माकं चिन्तितो बहुवार्षिकः ॥&#xA;सफलः सूत चाद्येह योऽहं पश्यामि सोदरान् ।&#xA;यत्राशोकसमुत्क्षिप्ता रेणवो रथनेमिभिः ॥&#xA;प्रयास्यन्त्यन्तरिक्षं हि शरबृन्दैर्दिगन्तरे ।&#xA;तत्र तिष्ठति सन्नद्धः स्वयं राजा सुयोधनः ॥&#xA;भ्रातरश्चास्य सन्नद्धाः कुलपुत्रा मदोत्कटाः ।&#xA;एतानद्य हनिष्यामि पश्यतस्ते न संशयः ॥&#xA;तस्मान्ममाश्वान्सङ्ग्रमे यत्तः संयच्छ सारथे ।&#xA;एवमुक्त्वा ततः पार्थस्तव पुत्रं विशाम्पते ॥&#xA;विव्याध निशितैस्तीक्ष्णैः शरैः कनकभूषणैः ।&#xA;नन्दकं च त्रिभिर्भाणैरभ्यविध्यत्स्तनान्तरे ॥&#xA;तं तु दुर्योधनः षष्ट्या विद्ध्वा भीमं महाबलम् ।&#xA;त्रिभिरन्यैः सुनिशितैर्विशोकं प्रत्यविध्यत ॥&#xA;भिमस्य च रणे राजन्धनुश्चिच्छेद भासुरम् ।&#xA;मुष्टिदेशे भृशं तीक्ष्णौस्त्रिभिर्भल्लैर्हसन्निव ॥&#xA;समरे प्रेक्ष्य यन्तारं विशोकं तु वृकोदरः ।&#xA;पीडितं विशिखैस्तीक्ष्णैस्तव पुत्रेण धन्विना ॥&#xA;अमृष्यमाणः संरब्धो धनुर्दिव्यं परामृशम् ।&#xA;पुत्रस्य ते महाराज वधार्थं भरतर्षभ ॥&#xA;समादधत्सुसङ्क्रुद्धः क्षुरप्रं रोमवाहिनम् ।&#xA;तेन चिच्छेद नृपतेर्भीमः कार्मुकमुत्तमम् ॥&#xA;सोऽपविद्ध्य धनुश्छिन्नं पुत्रस्ते क्रोधमूर्च्छितः ।&#xA;अन्यत्कार्मुकमादत्त सत्वरं वेगवत्तरम् ॥&#xA;सन्दधे विशिखं घोर कालमृत्युसमप्रभम् ।&#xA;तेनाजघान सङ्क्रुद्धो भीमसेनं स्तनान्तरे ॥&#xA;स गाढविद्धो व्यथितः स्यान्दनोपस्थ आविशत् ।&#xA;स निषण्णो रथोपस्थे मूर्च्छामभिजगाम ह ॥&#xA;तं दृष्ट्वा व्यथितं भीममभिमन्युपुरोगमाः ।&#xA;नामृष्यन्त महेष्वासाः पाण्डवानां महारथः ॥&#xA;ततस्तु तुमुलां वृष्टिं शस्त्राणां तिग्मतेजसाम् ।&#xA;पातयामासुरव्यग्राः पुत्रस्य तव मूर्धनि ॥&#xA;प्रतिलभ्य ततः सञ्ज्ञां भीमसेनो महाबलः ।&#xA;दुर्योधनं त्रिभिर्विद्ध्वा पुनर्विव्याध पञ्चभिः ॥&#xA;शल्यं च पञ्चविंशत्या शरैर्विव्याध पाण्डवः ।&#xA;रुक्मपुङ्खैर्महेष्वासः स विद्धो व्यपयाद्रणात् ॥&#xA;प्रत्युद्ययुस्ततो भीमं तव पुत्राश्चतुर्दश ।&#xA;सेनापतिः सुषेणश्च जलसन्धः सुलोचनः ॥&#xA;उद्रो भीमरथो भीमो वीरबाहुरलोलुपः ।&#xA;दुर्मुखो दुष्प्रधर्षश्च विवित्सुर्विकटः समः ॥&#xA;विसृजन्तो बहून्बाणान्क्रोधसंरक्तलोचनाः ।&#xA;भीमसेनमभिद्रुत्य विव्यधुः सहिता भृशम् ॥&#xA;पुत्रांस्तु तव सम्प्रेक्ष्य भीमसेनो महाबलः ।&#xA;सृक्किणी विलिहन्वीरः पशुमध्ये यथा वृकः ॥&#xA;अभिपत्य महाबाहुर्गरुत्मानिव वेगितः ।&#xA;सेनापतेः क्षुरप्रेण शिरश्चिच्छेद पाण्डवः ॥&#xA;सम्प्रहस्य च हृष्टात्मा त्रिभिर्बाणैर्महाभुजः ।&#xA;जलसन्धं विनिर्भिद्य सोऽनयद्यमसादनम् ॥&#xA;सुषेणं च ततो हत्वा प्रेषयामास मृत्यवे ।&#xA;उग्रस्य सशिरस्त्राणं शिरश्चन्द्रोपमं भुवि ॥&#xA;पातयामास भल्लेन कुण्डलाभ्यां विभूषितम् ।&#xA;वीरबाहुं च सप्तत्या साश्वकेतुं ससारथिम् ॥&#xA;निनाय समरे वीरः परलोकाय पाण्डवः ।&#xA;भीमं भीमरथं चोभौ भीमसेनो हसन्निव ॥&#xA;पुत्रौ ते दुर्मदौ राजन्ननयद्यमसादनम् ।&#xA;ततः सुलोचनं भीमः क्षुरप्रेण महामृधे ॥&#xA;मिषतां सर्वसैन्यानामनयद्यमसादनम् ।&#xA;पुत्रास्तु तव तं दृष्ट्वा भीमसेनपराक्रमम् ॥&#xA;शेषा येऽन्येऽभवंस्तत्र ते भीमस्य भयार्दिताः ।&#xA;विप्रद्रुता दिशो राजन्वध्यमाना महात्मना ॥&#xA;ततोऽब्रवीच्छान्तनवः सर्वानेव महारथान् ।&#xA;एष भीमो रणे क्रुद्धो धार्तराष्ट्रान्महारथान् ॥&#xA;यथा प्राग्र्यान्यथा ज्येष्ठान्यथा शूरांश्च सङ्गतान् ।&#xA;निपातयत्युग्रधन्वा तं प्रगृह्णीत माचिरम् ॥&#xA;एवमुक्त्वा ततः सर्वे धार्तराष्ट्रस्य सैनिकाः ।&#xA;अभ्यद्रवन्त सङ्क्रुद्धा भीमसेनं महाबलम् ॥&#xA;भगदत्तः प्रभिन्नेन कुञ्जरेण विशाम्पते ।&#xA;अभ्ययात्सहसा तत्रयत्र भीमो व्यवस्थितः ॥&#xA;आपतन्नेव च रणे भीमसेनं शिलीमुखैः ।&#xA;अदृश्यं समरे चक्रे जीमूत इव भास्करम् ॥&#xA;अभिमन्युमुखास्तत्तु नामृष्यन्त महारथाः ।&#xA;भीमस्याच्छादनं शङ्ख्ये स्वबाहुबलमाश्रिताः ॥&#xA;त एनं शरवर्षेण समन्तात्पर्यवारयन् ।&#xA;गजं च शरवृष्ट्या तु बिभिदुस्ते समन्ततः ॥&#xA;स शस्त्रवृष्ट्याऽभिहतः समस्तैस्तैर्महारथैः ।&#xA;प्राग्ज्योतिषगजो राजन्नानालिङ्गैः सुतेजनैः ॥&#xA;सञ्जातरुधिरोत्पीडः प्रेक्षणीयोऽभवद्रणे ।&#xA;गभस्तिभिरिवार्कस्य संस्यूतो जलदो महान् ॥&#xA;सञ्चोदितो मदस्रावी भगदत्तेन वारणः ।&#xA;अभ्यधावत तन्सर्वान्कालोत्सृष्ट इवान्तकः ॥&#xA;द्विगुणं जवमास्थाय कम्पयंश्चरणैर्महीम् ।&#xA;तस्य तत्सुमहद्रूपं दृष्ट्वा सर्वे महारथाः ॥&#xA;असह्यं मन्यमानाश्च नातिप्रमनसोऽभवन् ।&#xA;ततस्तु नृपतिः क्रुद्धो भीमसेनं स्तनान्तरे ॥&#xA;आजघान महाराज शरेणानतपर्वणा ।&#xA;सोऽतिविद्धो महेष्वासस्तेन राज्ञा महारथः ।&#xA;मूर्च्छयाऽभिपरीतात्मा ध्वजयष्टिं समाश्रयत् ।&#xA;तांस्तु भीतान्समालक्ष्य भीमसेनं च मूर्च्छितम् ॥&#xA;ननाद बलवन्नादं भगदत्तः प्रतापवान् ।&#xA;ततो घटोत्कचो राजन्प्रेक्ष्य भीमं तथाऽऽगतं ॥&#xA;सङ्क्रुद्धो राक्षसो घोरस्तत्रैवान्तरधीयत ।&#xA;स कृत्वा दारुणां मायां भूरूणां भयवर्धिनीम् ॥&#xA;अदृश्यत निमेषार्धाद्धोररूपं समास्थितः ।&#xA;ऐरावतं समारूढः स वै मायाकृतं स्वयम् ॥&#xA;तस्य चान्येऽपि दिङ्वागा बभूवुरनुयायिनः ।&#xA;अञ्जनो वमानश्चैव महापद्मश्च सुप्रभः ॥&#xA;त्रय एते महानागा राक्षसैः समधिष्ठिताः ।&#xA;महाकायास्त्रिधा राजन्प्रस्रवन्तो मदं बहु ॥&#xA;तेजोवीर्यबलोपेता महाबलपराक्रमाः ।&#xA;घटोत्कचस्तु स्वं नागं चोदयामास तं तदा ॥&#xA;सगजं भगदत्तं तु हन्तुकामः परन्तपः ।&#xA;ते चान्ये चोदिता नागा राक्षसैस्तैर्महाबलैः ॥&#xA;परिपेतुः सुसंरब्धाश्चतुर्दंष्ट्राश्चतुर्दिशम् ।&#xA;भगदत्तस्य तं नागं विषाणैरभ्यपीडयन् ॥&#xA;स पीड्यमानस्तैर्नागैर्वेदनार्तः शराहतः ।&#xA;अनदत्सुमहानादमिन्द्राशनिसमस्वनम् ॥&#xA;&#39;व्यवर्तत महाघोषो भैमसेनिशरार्दितः ।&#xA;मृदित्वा सर्वसैन्यानि तव पुत्रस्य भारत&#39; ॥&#xA;तस्य तं नदतो नादं सुघोरं भीमनिःश्वनम् ।&#xA;श्रुत्वा भीष्मोऽब्रवीद्द्रोणं राजानं च सुयोधनम् ॥&#xA;एष युध्यति सङ्ग्रामे हैडिम्बेन दुरात्मना ।&#xA;भगदत्तो महेष्वासः कृच्छ्रे च परिवर्तते ॥&#xA;राक्षसश्च महामायः स च राजाऽतिकोपनः ।&#xA;एतौ समेतौ समरे कालमृत्युसमावुभौ ॥&#xA;श्रीयते चैव हृष्टानां पाण्डवानां महास्वनः ।&#xA;हस्तिनश्चैव सुमहान्भीतस्य रुदितध्वनिः ॥&#xA;तत्र गच्छाम भद्रं वो राजानं परिरक्षितुम् ।&#xA;अरक्ष्यमाणः समरे क्षिप्रं प्राणान्विमोक्ष्यति ॥&#xA;ते त्वरध्वं महावीर्याः किं चिरेण प्रयामहे ।&#xA;महान्हि वर्तते रौद्रः सङ्ग्रामो रोमहर्षणः ॥&#xA;भक्तश्च कुलपुत्रश्च शूरश्च पृतनापतिः ।&#xA;युक्तं तस्य परित्राणं कर्तुमस्माभिरच्युत ॥&#xA;भीष्मस्य तद्वचः श्रुत्वा सर्व एव महारथाः ।&#xA;द्रोणभीष्मौ पुरस्कृत्य भगदत्तपरीप्सया ॥&#xA;उत्तमं जवमास्थाय प्रययुर्यत्र सोऽभवत् ।&#xA;तान्प्रयातान्समालोक्य युधिष्ठिरपुरोगमाः ॥&#xA;पञ्चालाः पाण्डवैः सार्धं पृष्ठतोऽनुययुः परान् ।&#xA;तान्यनीकान्यथालोक्य राक्षसेन्द्रः प्रतापवान् ॥&#xA;ननाद सुमहानादं विस्फोटमशनेरिव ।&#xA;तस्य तं निनदं श्रुत्वा दृष्ट्वा नागांश्च युध्यतः ॥&#xA;भीष्मः शान्तनवो भूयो भारद्वाजमभाषत ।&#xA;न रोचते मे सङ्ग्रामो हैडिम्बेन दुरात्मना ॥&#xA;बलवीर्यमसाविष्टः ससहायश्च साम्प्रतज् ।&#xA;नैष शक्यो युधा जेतुमपि वज्रभृता स्वयम् ॥&#xA;लब्धलक्षः प्रहारी च वयं च श्रान्तवाहनाः ।&#xA;पाञ्चालैः पाण्डवेयैश्च दिवसं क्षतविक्षताः ॥&#xA;इदानीं युधि निर्जेतुं न शक्योऽसौ स राक्षसः ।&#xA;अस्तमभ्येति सविता रात्रौ योद्धुं कन शक्यते ।&#xA;अवहारमतः कुर्मः श्वो योत्स्यामः परै सह ॥&#xA;पितामहवचः श्रुत्वा यथा चक्रुःस्म कौरवाः ।&#xA;उपायेनापयानं ते घटोत्कचभयार्दिताः ॥&#xA;कौरवेषु निवृत्तेषु पाण्डवा जितकाशिनः ।&#xA;सिंहनादान्भृशं चक्रुः शङ्खान्दध्मुश्च भारत ॥&#xA;एवं तदभवद्युद्धं दिवसं भरतर्षभ ।&#xA;पाण्डवानां कुरूणां च पुरस्कृत्य घटोत्कचम् ॥&#xA;कौरवास्तु ततो राजन्प्रययुः शिबिरं स्वकम् ।&#xA;व्रीडमाना निशाकाले पाण्डवेयैः पराजिताः ॥&#xA;शरविक्षतगात्रास्तु पाण्डपपुत्रा महारथाः ।&#xA;युद्धे सुमनसो भूत्वा जग्मुः स्वशिबिरं प्रति ॥&#xA;पुरस्कृत्य महाराज भीमसेनघटोत्कचौ ।&#xA;पूजयन्तस्तदान्योन्यं मुदा परमया युताः ॥&#xA;नदन्तो विविधान्नादांस्तूर्यस्वनविमिश्रितान् ।&#xA;सिंहनादांश्च कुर्वन्तो विमिश्राञ्शङ्खनिः स्वनैः ॥&#xA;विनदन्तो महात्मानः कम्पयन्तश्च मेदिनीम् ।&#xA;घट्टयन्तश्च मर्माणि तव पुत्रस्य मारिष ।&#xA;प्रयाताः शिबिरायैव निशाकाले परन्तप ।&#xA;दुर्योधनस्तु नृपतिर्दीनो भ्रातृवधेन च ॥&#xA;मुहूर्तं चिन्तयामास बाष्पशोकसमाकुलः ।&#xA;ततः कृत्वा विधिं सर्वं शिबिरस्य यथाविधि ।&#xA;प्रदध्यौ शोकसन्तप्तो भ्रातृव्यसनकर्शितः ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/065/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/065/</guid>
      <description>&lt;p&gt;अध्यायः 065&lt;/p&gt;&#xA;&lt;p&gt;भीष्मेण दुर्योधनम्प्रति विश्वोपाख्यानकथनम् ॥ 1 ॥&#xA;धृतराष्ट्र उवाच ।&#xA;भयं मे सुमहञ्जातं विस्मयश्चैव सञ्जय ।&#xA;श्रुत्वा पाण्डुकुमाराणां कर्म देवैः सुदुष्करम् ॥&#xA;पुत्राणां च पराभावं श्रुत्वा सञ्जय सर्वशः ।&#xA;चिन्ता मे महती सूत भविष्यति कथं त्विति ॥&#xA;ध्रुवं विदुरवाक्यानि धक्ष्यन्ति हृदयं मम ।&#xA;तथा हि दृश्यते सर्वं दैवयोगेन सञ्जय ॥&#xA;यत्र भीष्ममुखान्सर्वाञ्शस्त्रज्ञान्योधसत्तमान् ।&#xA;पाण्डवानामनीकेषु योधयन्ति प्रहारिणः ॥&#xA;केनावध्या महात्मानः पाण्डुपुत्रा महाबलाः ।&#xA;केन दत्तवरास्तात किं वा ज्ञानं विदन्ति ते ॥&#xA;येन क्षयं न गच्छन्ति दिवि तारागणा इव ।&#xA;पुनःपुनर्न मृष्यामि हतं सैन्यं तु पाण्डवैः ॥&#xA;मय्येव दण्डः पतति दैवात्परमदारुणः ।&#xA;यथाऽवध्याः पाण्डुसुता यथा वाध्याश्च मे सुताः ॥&#xA;एतन्मे सर्वमाचक्ष्व याथातथ्येन सञ्जय ।&#xA;न हि पारं प्रपश्यामि दुःखस्यास्य कथञ्चन ॥&#xA;समुद्रस्येव महतो भुजाभ्यां प्रतरन्नरः ।&#xA;पुत्राणां व्यसनं मन्ये ध्रुवं प्राप्तं सुदारुणम् ॥&#xA;घातयिष्यति मे स्रवान्पुत्रान्भीमो न शंसयः ।&#xA;न हि पश्यामि तं वीरं यो मे रक्षेत्सुतान्रणे ॥&#xA;ध्रुवं विनाशः सम्प्राप्तः पुत्रामां मम सञ्जय ।&#xA;तस्मान्मे कारणं सूत शक्तिं चैव विशेषतः ॥&#xA;पृच्छतो वै यथातत्त्वं सर्वमाख्यातुमर्हसि ।&#xA;दुर्योधनश्च यच्चक्रे दृष्ट्वा स्वान्विमुखान्रणे ॥&#xA;भीष्मद्रोणौ कृपश्चैव सौबलश्च जयद्रथः ।&#xA;द्रौणिर्वापि महेष्वासो विकर्णो वा महाबलः ॥&#xA;निश्चयो वापि कस्तेषां तदा ह्यासीन्महात्मानाम् ।&#xA;विमुखेषु महाप्राज्ञ मम पुत्रेषु सञ्जय ॥&#xA;सञ्जय उवाच ।&#xA;श्रृणु राजन्नवहितः श्रुत्वा चैवावधारय ।&#xA;नैव मन्त्रकृतं किञ्चिन्नैव मायां तथाविधाम् ॥&#xA;न वै विभीषिकां काञ्चिद्राजन्कुर्वन्ति पाण्डवाः ।&#xA;युध्यन्ति ते यथान्यायं शक्तिमन्तश्च संयुगे ॥&#xA;धर्मेण सर्वकार्याणि जीवितादीनि भारत ।&#xA;आरभन्ते सदा पार्थाः प्रार्थयाना महद्यशः ॥&#xA;न ते युद्धान्निवर्तन्ते धर्मोपेता महाबलाः ।&#xA;श्रिया परमया युक्ता यतो धर्मस्ततो जयः ॥&#xA;तेनावध्या रणे पार्था जययुक्ताश्च पार्थिव ।&#xA;तव पुत्रा दुरात्मानः पापेष्वभिरताः सदा ॥&#xA;निष्ठुरा हीनकर्माणस्तेन हीयन्ति संयुगे ।&#xA;सुबहूनि नृशंसानि पुत्रैस्तव जनेश्वरे ॥&#xA;निकृतानीह पाण्डूनां नीचैरिव यथा नरैः ।&#xA;सर्वं च तदनादृत्य पुत्राणां तव किल्बिषम् ॥&#xA;धर्ममूलाः सदैवासन्पाण्डवाः पाण्डुपूर्वज ।&#xA;न चैतान्बहुमन्यन्ते पुत्रास्तव विशाम्पते ।&#xA;तस्य पापस्य सततं क्रियमाणस्य कर्मणः ।&#xA;साम्प्रतं सुमहद्धोरं फलं प्राप्तं जनेश्वर ॥&#xA;स त्वं भुङ्क्ष्व महाराज सपुत्रः समुहृञ्जनः ।&#xA;नावबुध्यसि यद्राजन्वार्यमाणः सुहृज्जनैः ॥&#xA;विदुरेणाथ भीष्मेण द्रोणेन न महात्मना ।&#xA;तथा मया चाप्यसकृद्वार्यमाणो न बुध्यसे ॥&#xA;वाक्यं हितं च पथ्यं च मर्त्यः पथ्यमिवौषधम् ।&#xA;पुत्राणां मतमास्थाय जितान्मन्यसि पाण्डवान् ॥&#xA;शृणु भूयो यथातत्त्वं यन्मां त्वं परिपृच्छसि ।&#xA;कारणं भरतश्रेष्ठ पाण्डवानां जयं प्रति ॥&#xA;तत्तेऽहं कथयिष्यामि यथाश्रुतमरिन्दम ।&#xA;दुर्योधनेन सम्पृष्ट एतमर्थं पितामहः ॥&#xA;दृष्ट्वा भ्रातॄन्रणे सर्वान्निर्जितांस्तु महारथान् ।&#xA;शोकसम्मूढहृदयो निशाकाले स्म कौरवः ॥&#xA;पितामहं महाप्राज्ञं विनयोपगम्य ह ।&#xA;यदब्रवीत्सुतस्तेऽसौ तन्मे शृणु जनेश्वर ॥&#xA;दुर्योधन उवाच ।&#xA;भवान्द्रोणश्च कर्णश्च कृपो द्रौणिस्तथैव च ।&#xA;कृतवर्मा च हार्दिक्यः काम्भोजश्च सुदक्षिणः ॥&#xA;भूरिश्रवा विकर्णश्च भगदत्तश्च वीर्यवान् ।&#xA;महारथाः समाख्याताः कुलपुत्रास्तनुत्यजः ॥&#xA;त्रयाणामपि लोकानां पर्याप्ता इति मे मतिः ।&#xA;पाण्डवानां समस्ताश्च न तिष्ठन्ति पराक्रमे ॥&#xA;तत्र मे संशयो जातस्तत्त्वमाचक्ष्व पृच्छतः ।&#xA;यं समाश्रित्य कौन्तेय जयन्त्यस्मान्क्षणेक्षणे ॥&#xA;भीष्म उवाच ।&#xA;शृणु राजन्वचो मह्यं यथा वक्ष्यामि कौरव ।&#xA;बहुशश्च मयोक्तोऽसि न च मे तत्त्वया कृतम् ॥&#xA;क्रियतां पाण्डवैः सार्ध समो भरतसत्तम ।&#xA;एतत्क्षेममहं मन्ये पृथिव्यास्तव वा विभो ॥&#xA;भुङ्क्ष्वेमां पृथिवीं राजन्भ्रातृभिः सहितः सुखी ।&#xA;दुर्हृदस्तापयन्सर्वान्नन्दयंश्चापि बान्धवान् ॥&#xA;न च मे क्रोशतस्तात श्रुतवानसि वै पुरा ।&#xA;तदिदं समनुप्राप्तं यत्पाण्डूनवमन्यसे ॥&#xA;यश्च हेतुरवध्यत्वे तेकषामक्लिष्टकर्मणाम् ।&#xA;तं शृणुष्व महाबाहो मम कीर्तयतः प्रभो ॥&#xA;नास्ति लोकेषु तद्भूतं भविता नो भविष्यति ।&#xA;यो जयेत्पाण्डवान्सर्वान्पालिताञ्छार्ङ्गधन्वना ॥&#xA;यत्तु मे कथितं तात मुनिभिर्भावितात्मभिः ।&#xA;पुराणगीतं धर्मज्ञ तच्छृणुष्व यथातथम् ॥&#xA;पुरा किल सुराः सर्वे ऋषयश्च समागताः ।&#xA;पितामहमुपासेदुः पर्वत गन्धमादने ॥&#xA;तेषां मध्ये समासीनः प्रजापतिरपश्यत ।&#xA;विमानं प्रज्वलद्भासा स्थितं प्रवरमम्बरे ॥&#xA;ध्यानेनावेद्य तद्ब्रह्मा कृत्वा च नियतोऽञ्जलिम् ।&#xA;नमश्चकार हृष्टात्मा पुरुषं परमेश्वरम् ॥&#xA;ऋषयस्त्वथ देवाश्च दृष्ट्वा ब्रह्माणमुत्थितम् ।&#xA;स्थिताः प्राञ्जलयः सर्वे पश्यन्तो महदद्भुतम् ॥&#xA;यथावच्च तमभ्यर्च्य ब्रह्मा ब्रह्मविदां वरः ।&#xA;जगाद जगतः स्रष्टा परं परमधर्मवित् ॥&#xA;विश्वावसुर्विश्वमूर्तिर्हि विश्वेविष्वक्सेनो विश्वकर्मा वशी च ।&#xA;विश्वेश्वरो वासुदेवोऽसि तस्मा-द्योगात्मानं देवतं त्वामुपैमि ॥&#xA;जय विश्वमहादेव जय लोकहिते रत ।&#xA;जय योगीश्वर विभो जय योगपरावर ॥&#xA;पद्मगर्भविशालाक्ष जय लोकेश्वरेश्वर ।&#xA;भूतभव्यभवन्नाथ जय सौम्यात्मजात्मज ॥&#xA;असङ्क्येयगुणाधार जय सर्वपरायण ।&#xA;नारायण सुदुष्पार जय शार्ङ्गधनुर्धर ॥&#xA;जय सर्वगुणोपेत विश्वमूर्ते निरामय ।&#xA;विश्वेश्वर महाबाहो जय लोकार्थतत्पर ॥&#xA;महोरगवराहाद्य हरिकेश विभो जय ।&#xA;हरिवासदिशामीश विश्ववासामिताव्यय ॥&#xA;व्यक्ताव्यक्तामितस्थान नियतेन्द्रिय सत्त्क्रिय ।&#xA;असङ्ख्येयात्मभावज्ञ जय गम्भीर कामद ॥&#xA;अनन्त विदित ब्रह्मन्नित्यभूतविभावन ।&#xA;कृतकार्य कृतप्रज्ञ धर्मज्ञ विजयावह ॥&#xA;गुह्यात्मन्सर्वयोगात्मन्स्फुटसम्भूतसम्भव ।&#xA;भूताद्य लोकत्त्वेश जय भूतविभावन ॥&#xA;आत्मयोगे महाभाग कल्पसङ्क्षेपतत्पर ।&#xA;उद्भावनमनोभाव जय ब्रह्म जयप्रिय ॥&#xA;निसर्गसर्गनिरत कामेश परमेश्वर ।&#xA;अमृतोद्भवसद्भाव मुक्तात्मन्विजयप्रद ॥&#xA;प्रजापतिपते देव पद्मनाभ महाबल ।&#xA;आत्मभूतमहाभूत सत्वात्मञ्जय सर्वदा ॥&#xA;पादौ तव धा देवी दिशो बाहु दिवं शिरः ।&#xA;मूर्तिस्तेऽहं सुराः कायश्चन्द्रादित्यौ च चक्षुषी ॥&#xA;बलं तपश्च सत्यं च कर्म धर्मात्मकं तव ।&#xA;तेजोऽग्निः पवनः श्वास आपस्ते स्वेदसम्भवाः ॥&#xA;अश्विनौ श्रवणौ नित्यं देवी जिह्वा सरस्वती ।&#xA;वेदाः संस्कारनिष्ठा हि त्वयीदं जगदाश्रितम् ॥&#xA;न सङ्ख्यानं परीमाणं न तेजो न पराक्रमम् ।&#xA;न बलं योगयोगीश जानीमस्ते परन्तप ॥&#xA;त्वद्भक्तिनिरता देव नियमैस्त्वां समाश्रिताः ।&#xA;अर्चयामः सदा विष्णो परमेशं महेश्वरम् ॥&#xA;ऋषयो देवगन्धर्वा यक्षराक्षसपन्नगाः ।&#xA;पिशाचा मानुषाश्चैव मृगपक्षिसरीसृपाः ॥&#xA;एवमादि मया सृष्टं पृथिव्यां त्वत्प्रसादजम् ।&#xA;पद्मनाभ विशालाक्ष कृष्ण दुःश्वप्रणाशन ॥&#xA;त्वं गतिः सर्वभूतानां त्वं नेता त्वं जगद्गुरुः ।&#xA;त्वत्प्रसादेन देवेश सुखिनो विबुधाः सदा ॥&#xA;पृथिवी निर्भया देव त्वत्प्रसादात्सदाऽभवत् ।&#xA;तस्माद्भव विशालाक्ष यदुवंशविवर्धनः ॥&#xA;धर्मसंस्थापनार्थाय दैत्यानां च बधाय च ।&#xA;जगतो धारणार्थाय विज्ञाप्यं कुरु मे विभो ॥&#xA;यत्तत्परमकं गुह्यं त्वत्प्रसादादिदं विभो ।&#xA;वासुदेव तदेतत्ते मयोद्गीतं यथातथम् ॥&#xA;सृष्ट्वा सङ्कर्षणं देवं स्वयमात्मानमात्मना ।&#xA;कृष्ण त्वमात्मनास्राक्षीः प्रद्युम्नं चात्मसम्भवम् ॥&#xA;प्रद्युम्नादनिरुद्धं त्वं यं विदुर्विष्णुमव्ययम् ।&#xA;अनिरुद्धोऽसृजन्मां वै ब्रह्माणं लोकधारिणम् ॥&#xA;वासुदेवमयः सोऽहं त्वयैवास्मि विनिर्मितः ।&#xA;तस्माद्याचामि लोकेश चतुरात्मानमात्मना ।&#xA;विभज्य भागशोत्मानं व्रज मानुषतां विभो ॥&#xA;तत्रासुरवधं कृत्वा सर्वलोकसुखाय वै ।&#xA;धर्मं प्राप्य यशः प्राप्य योगं प्राप्स्यति तत्त्वतः ॥&#xA;त्वां हि ब्रह्मर्षयो लोके देवाश्चामितविक्रम ।&#xA;तैस्तैर्हि नामभिर्युक्ता गायन्ति परमात्मकम् ॥&#xA;स्थिताश्च सर्वे त्वयि भूतसङ्घाःकृत्वाश्रयं त्वां वरदं सुबाहो ।&#xA;अनादिमध्यान्तमपारयोगंलोकस्य सेतुं प्रवदन्ति विप्राः ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/066/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/066/</guid>
      <description>&lt;p&gt;अध्यायः 066&lt;/p&gt;&#xA;&lt;p&gt;विश्वोपाख्यानम् ॥ 1 ॥&#xA;भीष्म उवाच ।&#xA;ततः स भगवान्देवो लोकानामीश्वरेश्वरः ।&#xA;ब्रह्माणं प्रत्युवाचेदं स्रिग्धगम्भीरया गिरा ॥&#xA;विदितं तात योगान्मे सर्वमेतत्तवेप्सितम् ।&#xA;तथा तद्भवितेत्युक्त्वा तत्रैवान्तरधीयत ॥&#xA;ततो देवर्षिगन्धर्वा विस्मयं परमं गताः ।&#xA;कौतूहलपराः सर्वे पितामहमथाब्रुवन् ॥&#xA;कोन्वयं यो भगवता प्रणम्य विनयाद्विभो ।&#xA;वाग्भिः स्तुतो वरिष्ठाभिः श्रोतुमिच्छाम तं वयम् ॥&#xA;एवमुक्तस्तु भगवान्प्रत्युवाच पितामहः ।&#xA;देवब्रह्मर्षिगन्धर्वान्सर्वान्मधुरया गिरा ॥&#xA;यत्तत्परं भविष्यं च भवितव्यं च यत्परम् ।&#xA;भूतात्मा च प्रभुश्चैव ब्रह्म यच्च परं पदम् ॥&#xA;तेनास्मि कृतसंवादः प्रसन्नेन सुरर्षभाः ।&#xA;जगतोऽनुग्रहार्थाय याचितो मे जगत्पतिः ।&#xA;मानुषं लोकमातिष्ठ वासुदेव इति श्रुतः ।&#xA;अस्रुराणां वधार्थाय सम्भवस्व महीतले ॥&#xA;सङ्ग्रामे निहता ये ते दैत्यदानवराक्षसाः ।&#xA;त इमे नृषु सम्भूता घोररूपा महाबलाः ॥&#xA;तेषां वधार्थं भगवान्नरेण सहितो वशी ।&#xA;मानुषीं योनिमास्थाय चरिष्यति महीतले ॥&#xA;नरनारायणौ यौ तौ पुराणावृषिसत्तमौ ।&#xA;सहितो मानुषे लोके सम्भूतावमितद्युती ॥&#xA;अजेयौ समरे यत्तौ सहितैरमरैरपि ।&#xA;मूढास्त्वेतौ न जानन्ति नरनारायणावृषी ॥&#xA;तस्याहमग्रजः पुत्रः सर्वस्य जगतः प्रभुः ।&#xA;वासुदेवोऽर्चनीयो वः सर्वलोकमहेश्वरः ॥&#xA;तथा मनुष्योऽयमिति कदाचित्सुरसत्तमाः ।&#xA;नावज्ञेयो महावीर्यः शङ्खचक्रगदाधरः ॥&#xA;एतत्परमकं गुह्यमेतत्परमकं पदम् ।&#xA;एतत्परमकं ब्रह्म एतत्परमकं यशः ॥&#xA;एतदक्षरमव्यक्तमेतद्वै शाश्वतं महः ।&#xA;यत्तत्पुरुषसञ्ज्ञं वै गीयते ज्ञायते न च ॥&#xA;एतत्परमकं तेज एतत्परमकं सुखम् ।&#xA;एतत्परमकं सत्यं कीर्तितं विश्वकर्मणा ॥&#xA;तस्मात्सेन्द्रैः सुरैः सर्वैर्लोकैश्चामितविक्रमःक ।&#xA;नावज्ञेयो वासुदेवो मानुषोऽयमिति प्रभुः ॥&#xA;यश्च मानुषमात्रोऽयमिति ब्रूयात्स मन्दधीः ।&#xA;हृषीकेशमवज्ञानात्तमाहुः पुरुषाधमम् ॥&#xA;योगिनं तं महात्मानं प्रविष्टं मानुषीं तनुम् ।&#xA;अवमन्येद्वासुदेवं तमाहुस्तमसं जनाः ॥&#xA;देवं चराचरात्मानं श्रीवत्साङ्कं सुवर्चसम् ।&#xA;पद्मनाभं न जानाति तमाहुस्तामसं बुधाः ॥&#xA;किरीटकौस्तुभधरं मित्राणामभयङ्करम् ।&#xA;अवजानन्महात्मानं घोरे तमसि मञ्जति ॥&#xA;एवं विदित्वा तत्त्वार्थं लोकानामीश्वरेश्वरः ।&#xA;वासुदेवो नमस्कार्यः सर्वलोकैः सुरोत्तमाः ।&#xA;तस्यामहात्माजो ब्रह्मा सर्वस्य जगतः पतिः ॥&#xA;भीष्म उवाच ।&#xA;एवमुक्त्वा स भगवान्देवान्सर्षिगकणान्पुरा ।&#xA;विसृज्य सर्वभूतानि जगाम भवनं स्वकम् ॥&#xA;ततो देवाः सगन्धर्वा मुनयोऽप्सरसोऽपि च ।&#xA;कथां तां ब्रह्मणा गीतां श्रुत्वा प्रीता दिवं ययुः ॥&#xA;एतच्छ्रुतं मया तात ऋषीणां भावितात्मनाम् ।&#xA;वासुदेवं कथयतां समवाये पुरातनम् ॥&#xA;रामस्य जामदग्न्यस्य मार्कण्डेयस्य धीमतः ।&#xA;व्यासनारदयोश्चापि सकाशाद्भरतर्षभ ॥&#xA;एतमर्थं च विज्ञाय श्रुत्वा च प्रभुमव्ययम् ।&#xA;वासुदेवं महात्मानं लोकानामीश्वरेश्वरम् ॥&#xA;यस्य चैवात्मजो ब्रह्मा सर्वस्य जगतः पिता ।&#xA;कथं न वासुदेवोऽयमर्च्यश्चेज्यश्च मानवैः ॥&#xA;वारितोऽसि मया तात मुनिर्भिर्वेदपारगैः ।&#xA;मा गच्छ संयुगं तेन वासुदेवेन धन्विना ॥&#xA;मा पाण्डवैः सार्धमिति तत्त्वं मोहान्न बुध्यसे ।&#xA;मन्ये त्वां राक्षसं क्रूरं तथा चासि तमोवृतः ॥&#xA;यस्माद्द्विषसि गोविन्दं पाण्डवं तं धनञ्जयम् ।&#xA;नरनारायणौ देवी कोऽन्यो द्विष्याद्धि मानवः ॥&#xA;तस्माद्ब्रवीमि ते राजन्नेष वै शाश्वतोऽव्ययः ।&#xA;सर्कवलोकमयो नित्यः शास्ता धाता धरो ध्रुवः ॥&#xA;यो धारयति लोकांस्त्रींश्चराचरगुरुः प्रभुः ।&#xA;योद्धा जयश्च जेता च सर्वप्रकृतिरीश्वरः ॥&#xA;राजन्सर्वमयो ह्येष तमोरागविवर्जितः ।&#xA;यतः कृष्णस्ततो धर्मो यतो धर्मस्ततो जयः ॥&#xA;तस्य माहात्म्ययोगेन योगेनात्ममयेन च ।&#xA;धृताः पाण्डुसुता राजञ्जयश्चैषां भविष्यति ॥&#xA;श्रेयोयुक्तां सदा बुद्धिं पाण्डवानां दधाति यः ।&#xA;बलं चैव रणे नित्यं भयेभ्यश्चैव रक्षति ॥&#xA;स एष शाश्वतो देवाः सर्वगुह्यमयः शिवः ।&#xA;वासुदेव इति ज्ञेयो यन्मां पृच्छसि भारत ॥&#xA;ब्राह्मणैः क्षत्रिकयैर्वैश्यैः शूद्रैश्च कृतलक्षणैः ।&#xA;सेव्यतेऽभ्यर्च्यते चैव नित्ययुक्तैः स्वकर्मभिःक ॥&#xA;द्वापरस्य युगस्यान्ते आदौ कलियुगस्य च ।&#xA;सात्वतं विधिमास्थाय गीतः सङ्कर्षणेन वै ॥&#xA;स एष सर्वं सुरमर्त्यलोकंसमुद्रकक्ष्यान्तरितां पुरीं च ।&#xA;युगेयुगे मानुषं चैव वासम्पुनःपुनः सृजते वासुदेवाःक ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/067/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/067/</guid>
      <description>&lt;p&gt;अध्यायः 067&lt;/p&gt;&#xA;&lt;p&gt;भीष्मेण विश्वोपाख्यानकथने वासुदेवमाहात्म्यकथनम् ॥ 1 ॥ युधिष्ठिरस्य कृष्मसमाश्रयणेन विजय इति कथनम् ॥ 2 ॥&#xA;दुर्योधन उवाच ।&#xA;वासुदेवो महद्भूतं सर्वलोकेषु कथ्यते ।&#xA;तस्यागमं प्रतिष्ठां च ज्ञातुमिच्छे पितामह ॥&#xA;भीष्म उवाच ।&#xA;वासुदेवो महद्भूतं सर्वदैवतदैवतम् ।&#xA;न परं पुण्डरीकाक्षाद्दृश्यते भरतर्षभ ॥&#xA;श्रुतं मे तात रामस्य जामदग्न्यस्य जल्पतः ।&#xA;नारदस्य च देवर्षेः कृष्णद्वैपायनस्य च ।&#xA;असितो देवलश्चापि वालखिल्यास्तपोधनाः ॥&#xA;मार्कण्डेयश्च गोविन्दे कथयत्यद्भुतं महत् ।&#xA;सर्वभूतादिभूतात्मा महात्मा पुरुषोत्तमः ॥&#xA;आपो वायुश्च तेजश्च त्रयमेतदकल्पयत् ।&#xA;स सृष्ट्वा पृथिवीं देवीं सर्वलोकेश्वरः प्रभुः ॥&#xA;अप्सु वै शयनं चक्रे महात्मा पुरुषोत्तमः ।&#xA;सर्वदेवमयो देवः शयानः शयने सुखम् ॥&#xA;मुखतः सोऽग्निमसृजत्प्राणाद्वायुमथापि च ।&#xA;सरस्वतीं च वेदांश्च मनसः ससृजेऽच्युत ॥&#xA;एषक लोकान्ससर्जादौ देवांश्च ऋषिभिः सह ।&#xA;अमृतं चैव मृत्युं च प्रजानां प्रभवाप्ययौ ॥&#xA;एष धर्मश्च धर्मज्ञो वरदः सर्वकामदः ।&#xA;एष कर्ता च कार्यं च आदेरादिः स्वयं प्रभुः ॥&#xA;भूतं भव्यं भविष्यच्च पूर्वमेतदकल्पयत् ।&#xA;उभे सन्ध्ये दिवः खं च नियमांश्च जनार्दनः ॥&#xA;ऋषींश्चैव हि गोविन्दस्तपश्चैवाभ्यकल्पयत् ।&#xA;स्रष्टारं जगतश्चापि महात्मा प्रभुरव्ययः ॥&#xA;अग्रजं सर्वभूतानां सङ्कर्षणमकल्पयत् ।&#xA;शेषं चाकल्पयद्देवमनन्तमिति तं विदुः ॥&#xA;यो धारयति भूतानि धरां चेमां सपर्वताम् ।&#xA;ध्यानयोगेन विप्राश्च तं विदन्ति महौजसम् ।&#xA;कर्णस्रोतोभवं चापि मधुं नाम महासुरम् ॥&#xA;तमुग्रमुग्रकर्माणमुग्रां बुद्धइं समास्थितम् ।&#xA;हरन्तं ब्रह्मणो वेदाञ्जघान ब्रह्मणः पिता ।&#xA;ब्रह्मणोपचितिं कुर्वन्महात्मा पुरुषोत्तमः ॥&#xA;तस्य तात वधादेव देवदानवमानवाः ।&#xA;मधुसूदनमित्याहुर्ऋषयश्च जनार्दनम् ॥&#xA;वराहं नारसिंहं च त्रिविक्रममिति प्रभुम् ।&#xA;एष धाता विधाता च सर्वेषां प्रामिनां हरिः ॥&#xA;परं हि पुण्डरीकाक्षान्न भूतं न भविष्यति ।&#xA;मुखतः सोसृजद्विप्रान्बाहुभ्यां क्षत्रियांस्तथा ॥&#xA;वैश्यांश्चाप्यूरुतो राजञ्शूद्रान्पद्भ्यां तथैवच ।&#xA;तपसा नियतं देवं निधानं सर्वदेहिनाम् ॥&#xA;ब्रह्मभूतममावास्यां पौर्णमास्यां तथैव च ।&#xA;योगभूतं परिचरन्केशवं महदाप्नुयात् ॥&#xA;केशवः परमं तेजः सर्वलोकपितामहः ।&#xA;एवमार्हुर्हृषीकेशं मुनयो वै नराधिप ॥&#xA;एवमेनं विजानीहि आचार्यं पितरं गुरुम् ।&#xA;कृष्णो यस्य प्रसीदेत लोकास्तेनाक्षया जिताः ॥&#xA;यश्चैवैनं भयस्थाने केशवं शरणं व्रजेत् ।&#xA;सदा नरः पठंश्चेदं स्वस्तिमान्स सुखी भवेत् ॥&#xA;ये च कृष्णं प्रपद्यन्ते ते न मुह्यन्ति मानवाः ।&#xA;भये महति मग्नांश्च पाति नित्यं जनार्दनःक ॥&#xA;स तं युधिष्ठिरो ज्ञात्वा याथातथ्येन भारत ।&#xA;सर्वात्मना महात्मानं केशवं जगदीश्वरम् ।&#xA;प्रपन्नः शरणं राजन्योगानां प्रभुमीश्वरम् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/068/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/068/</guid>
      <description>&lt;p&gt;अध्यायः 068&lt;/p&gt;&#xA;&lt;p&gt;भीष्मेण दुर्योधनम्प्रति ब्रह्मर्षिकृतकृष्णस्तवकथनम् ॥ 1 ॥ तथा कृष्णस्य पाण्डवेषु प्रीतिकथनपूर्वकं तैः सह शमविधानम् ॥ 2 ॥&#xA;भीष्म उवाच ।&#xA;स्तवं वै ब्रह्मसंयुक्तं शृणु कृष्णस्य भारत ।&#xA;ब्रह्मर्षिभिश्च देवैश्च यः पुरा कथितो भुवि ॥&#xA;साध्यानामपि देवानां देवदेवेश्वरः प्रभुः ।&#xA;लोकभावनभावज्ञ इति त्वां नारदोऽब्रवीत् ॥&#xA;भूतं भव्यं भविष्यच्च मार्कण्डेयोऽभ्युवाच ह ।&#xA;यज्ञं त्वां चैव यज्ञानां तपश्च तपसामपि ॥&#xA;देवानामपि देवं च त्वामाह भगवान्भृगुः ।&#xA;पुराणां चैव परमं विष्णो रूपं तवेति च ॥&#xA;वासुदेवो वसूनां त्वं शक्रं स्थापयिता तथा ।&#xA;देवदेवोऽसि देवानामिति द्वैपायनोऽब्रवीत् ॥&#xA;पूर्वे प्रजानिसर्गे च दक्षमाहुः प्रजापतिम् ।&#xA;स्रष्टारं सर्वभूतानामङ्गिरास्त्वां तथाऽब्रवीत् ॥&#xA;अव्यक्तं ते शरीरोत्थं व्यक्तं ते मनसि स्थितम् ।&#xA;देवास्त्वत्सम्भवाश्चैव देवलस्त्वसितोऽब्रवीत् ॥&#xA;शिरसा ते दिव्यं व्याप्तं बाहुभ्यां पृथिवी तथा ।&#xA;जठरं ते त्रयो लोकाः पुरुषोऽसि सनातनः ॥&#xA;एवं त्वामभिजानन्ति तपसा भाविता नराः ।&#xA;आत्मदर्शनतृप्तानामृषीणां चासि सत्तमः ॥&#xA;राजर्षीणामुदाराणामाहवेष्वनिवर्तिनाम् ।&#xA;सर्वधर्मप्रधानानां त्वं गतिर्मधुसूदन ॥&#xA;इति नित्यं योगविर्द्भिर्भगवान्पुरुषोत्तमः ।&#xA;सनत्कुमारप्रमुखैः स्तूयतेऽभ्यर्च्यते हरिः ॥&#xA;एष ते विस्तरस्तात सङ्क्षेपश्च प्रकीर्तितः ।&#xA;केशवस्य यथा तत्त्वं सुप्रीतो भज केशवम् ॥&#xA;सञ्जय उवाच ।&#xA;पुण्यं श्रुत्वैतदाख्यानं महाराज सुतस्तव ।&#xA;केशवं बहुमेने स पाण्डवांश्च महारथान् ॥&#xA;तमब्रवीन्महाराज भीष्मः शान्तनवः पुनः ।&#xA;माहात्म्यं ते श्रुतं राजन्केशवस्य महात्कमनः ॥&#xA;नरस्य च यथातत्त्वं यन्मां त्वं पृच्छसे नृप ।&#xA;यदर्थं नृषु सम्भूतौ नरानारायणावृषी ॥&#xA;अवध्यौ च यथा वीरौ संयुगेष्वपराजितौ ।&#xA;यथा च पाण्डवा राजन्नवध्या युधि कस्यचित् ॥&#xA;प्रीतिमान्हि दृढं कृष्णः पाण्डवेषु यशस्विषु ।&#xA;तस्माद्ब्रवीमि राजेन्द्र शमो भवतु पाण्डवैः ॥&#xA;पृथिवीं भुङ्क्ष्व सहितो भ्रातृभिर्बलिभिर्वशी ।&#xA;नरानारायणौ देवाववज्ञाय नशिष्यसि ॥&#xA;एवमुक्त्वा तव पिता तूष्णीमासीद्विशाम्पते ।&#xA;व्यसर्जयच्च राजानं शयनं च विवेश ह ॥&#xA;राजा च शिबिरं प्रायात्प्रणिपत्य महात्मने ।&#xA;शिश्ये च शयने शुभ्रे रात्रिं तां भरतर्षभ ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/069/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/069/</guid>
      <description>&lt;p&gt;अध्यायः 069&lt;/p&gt;&#xA;&lt;p&gt;कुरुपाण्डवयोर्मकरश्येनव्यूहरचनापूर्वकं युद्धारम्भः ॥ 1 ॥&#xA;सञ्जय उवाच ।&#xA;व्युषितायां तु शर्वर्यामुदिते च दिवाकरे ।&#xA;उभे सेने महाराज युद्धायैव समीयतुः ॥&#xA;अभ्यधावन्त सङ्क्रुद्धाः परस्परजिगीषवः ।&#xA;ते सर्वे सहिता युद्धे समालोक्य परस्परम् ॥&#xA;पाण्डवा धार्तराष्ट्राश्च राजन्दर्मन्त्रिते तव ।&#xA;व्यूहौ च व्यूह्य संरब्धाः सम्प्रहृष्टाः प्रहारिणः ॥&#xA;अरक्षन्मकरव्यूहं भीष्मो राजन्समन्ततः ।&#xA;तथैव पाण्डवा राजन्नरक्षन्व्यूहमात्मनः ॥&#xA;&#39;अजातशत्रुः शत्रूणां मनांसि समकम्पयत् ।&#xA;&#39;श्येनवद्व्यूह्य तं व्यूहं धौम्यस्य वचनात्स्वयम् ॥&#xA;स हि तस्य सुविज्ञात अग्निचित्येषु भारत ।&#xA;मकरस्तु महाव्यूहस्तव पुत्रस्य धीमतः ॥&#xA;स्वयं सर्वेण सैन्येन द्रोणेनानुमतस्तदा ।&#xA;यथाव्यूहं शान्तनवः सोऽन्ववर्तत तत्पुनः ॥&#xA;स निर्ययौ महाराज पिता देवव्रतस्तव ।&#xA;महता रथवंशेन संवृतो रथिनां वरः ॥&#xA;इतरेतरमन्वीयुर्यथाभागमवस्थिताः ।&#xA;रथिनः पत्तयश्चैव दन्तिनः सादिनस्तथा ॥&#xA;तान्दृष्ट्वाऽभ्युद्यतान्सङ्ख्ये पाण्डवा हि यशस्विनः ।&#xA;श्येनव्यूहेन संव्यूह्य समनह्यन्त संयुगे ॥&#xA;अशोभत मुखे तस्य भीमसेनो महाबलः ।&#xA;नेत्रे शिखण्डी दुर्धर्षो धृष्टद्युम्नश्च पार्षतः ॥&#xA;शीर्षे तस्याभवद्वीरः सात्यकिः सत्यविक्रमः ।&#xA;विधुन्वन्गाण्डिवं पार्थो ग्रीवायामभवत्तदा ॥&#xA;अक्षौहिण्या समं तत्र वामपक्षोऽभवत्तदा ।&#xA;महात्मा द्रुपदः श्रीमान्सह पुत्रेण संयुगे ॥&#xA;दक्षिणश्चाभवत्पक्षः कैकेयोऽक्षौहिणीपतिः ।&#xA;पृष्ठतो द्रौपदेयाश्च सौभद्रश्चापि वीर्यवान् ॥&#xA;पृष्ठे समभवच्छ्रीमान्स्वयं राजा युधिष्ठिरःक ।&#xA;भ्रातृभ्यां सहितो वीरो यमाभ्यां चारुविक्रमः ॥&#xA;प्रविश्य तु रणे भीमो मकरं मुखतस्तदा ।&#xA;भीष्ममासाद्य सङ्ग्रामे च्छादयामास सायकैः ॥&#xA;ततो भीष्मो महास्राणि पातयामास भारत ।&#xA;मोहयन्पाण्डुपुत्राणां व्यूढं सैन्यं महाहवे ॥&#xA;सम्मुह्यति तदा सैन्ये त्वरमाणो धनञ्जयः ।&#xA;भीष्मं शरसहस्रेण विव्याध रणमूर्धनि ॥&#xA;प्रतिसंवार्य चास्राणि भीष्ममुक्तानि संयुगे ।&#xA;स्वेनानीकेन हृष्टेन युद्धाय समुपस्थितः ॥&#xA;ततो दुर्योधनो राजा भारज्वाजमभाषत ।&#xA;पूर्वं दृष्ट्वा वधं घोरं बलस्य बलिनां वरः ॥&#xA;भ्रातॄणां च वधं युद्धे स्मरमाणो महारथः ।&#xA;आचार्यः सततं हि त्वं हितकामो ममानघ ॥&#xA;वयं हि त्वां समाश्रित्य भीष्मं चैव पितामहम् ।&#xA;देवानपि रणे जेतुं प्रार्थयामो न संशयः ॥&#xA;किमु पाण्डुसुताकन्युद्धे हीनवीर्यपराक्रमान् ।&#xA;स तथा कुरु भद्रं ते यथा वध्यन्ति पाण्डवाः ॥&#xA;एवमुक्तस्ततो द्रोणस्तव पुत्रेण मारिष ।&#xA;तत्र सम्प्रेक्ष्य राजनं सङ्क्रुद्ध इव निश्चसन् ॥&#xA;बालिशस्त्वं न जानीषे पाण्डवानां पराक्रमम् ।&#xA;न शक्या हि यथा जेतुं पाण्डवा हि महाबलाः ॥&#xA;यथाबलं यथावीर्यं कर्म कुर्यामहं हि ते ।&#xA;इत्युक्तवा ते सुतं राजन्नभ्यपद्यत वाहिनीम् ।&#xA;अभिनत्पाण्डवानीकं प्रेक्षमाणस्य सात्यकेः ॥&#xA;सात्यकिस्तु ततो द्रौणं वारयामात भारत ।&#xA;तयोः प्रववृते युद्धं घोररूपं भयावहम् ॥&#xA;शैनेयं तु रणे क्रुद्धो भारद्वाजः प्रतापावान् ।&#xA;अविध्यन्निशितैर्बाणैर्जत्रुदेशे हसन्निव ॥&#xA;भीमसेनस्ततः क्रुद्धो भारद्वाजमविध्यत ।&#xA;संरक्षन्सात्यकिं राजन्द्रोणाच्छस्त्रभृतां वरात् ॥&#xA;ततो द्रोणश्च भीष्मश्च तथा शल्यश्च मारिष ।&#xA;भीमसेनं रणे क्रुद्धाश्छादयाञ्चक्रिरे शरैः ॥&#xA;तत्राभिमन्युः सङ्क्रुद्धो द्रौपदेयाश्च मारिष ।&#xA;विव्यधुर्निशितैर्बैणैः सर्वांस्तानुद्यतायुधान् ॥&#xA;द्रोणभीष्मौ तु सङ्क्रुद्धावापतन्तौ महाबलौ ।&#xA;प्रत्युद्ययौ शिखण्डी तु महेष्वासो महाहवे ॥&#xA;प्रगृह्य बलवद्वीरो धनुर्जलदनिःश्वनम् ।&#xA;अभ्यवर्षच्छरैस्तूर्णं छादयानो दिवाकरम् ॥&#xA;शिखण्डिनं समासाद्य भरतानां पितामहः ।&#xA;अवर्जयत सङ्ग्रामं स्त्रीत्वं तस्यानुसंस्मरन् ॥&#xA;ततो द्रोणो महाराज अभ्यद्रवत तं रणे ।&#xA;रक्षमाणस्तदा भीष्मं तव पुत्रेण चोदितः ॥&#xA;शिखण्डी तु समासाद्य द्रोणं शस्त्रभृतां वरम् ।&#xA;अवर्जयत सन्त्रस्तो युगान्ताग्निमिवोल्बणम् ॥&#xA;ततो बलेन महता पुत्रस्तव विशाम्पते ।&#xA;जुगोप भीष्ममासाद्य प्रार्थयानो महद्यशः ॥&#xA;तथैव पाण्डवा राजन्पुरुस्कृत्य धनञ्जयम् ।&#xA;भीष्ममेवाभ्यवर्तन्त जये कृत्वा दृढां मतिम् ॥&#xA;तद्युद्धमभवद्धोरं देवानां दानवैरिव ।&#xA;जयमाकाङ्क्षतां सङ्क्ष्ये यशश्च सुमहाद्भुतम् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/070/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/070/</guid>
      <description>&lt;p&gt;अध्यायः 070&lt;/p&gt;&#xA;&lt;p&gt;सङ्कुलयुद्धवर्णनम् ॥ 1 ॥&#xA;सञ्जय उवाच ।&#xA;अकरोत्तुमुलं युद्धं भीष्मः शान्तनवस्तदा ।&#xA;भीमसेनभयादिच्छन्पुत्रांस्तारयितुं तव ॥&#xA;पूर्वाह्णे तन्महारौद्रं राज्ञां युद्धमवर्तत ।&#xA;कुरूणां पाण्डवानां च मुख्यशूरविनाशनम् ॥&#xA;तस्मिन्नाकुलसङ्ग्रामे वर्तमाने महाभये ।&#xA;अभवत्तुमुलः शब्दः संस्पृशन्गगनं महत् ॥&#xA;नदद्भिश्च महानागैर्हेषमाणैश्च वाजिभिः ।&#xA;भेरीशङ्खनिनादैश्च तुमुलं समपद्यत ॥&#xA;युयुत्सवस्ते विक्रान्ता विजयाय महाबलाःक ।&#xA;अन्योन्यमभिगर्जन्तो गोष्ठिष्विव महर्षभाः ॥&#xA;शिरासं पात्यमानानां समरे निशितैः शरैः ।&#xA;अश्यवृष्टिरिवाकाशे बभूव भरतर्षभ ॥&#xA;कुण्डलोष्णीषधारीणि जातरूपोज्ज्वलानि च ।&#xA;पतितानि स्म दृश्यन्ते शिरांसि भरतर्षभ ॥&#xA;विशिखोन्मथितैर्गात्रैर्बाहुभिश्च सकार्मुकैः ।&#xA;सहस्ताभरणैश्चान्यैरभवच्छादिता मही ॥&#xA;कवचोपहितैर्गात्रैर्हस्तैश्च समलङ्कृतैः ।&#xA;मुखैश्च चन्द्रसङ्काशै रक्तान्तनयनैः शुभैः ॥&#xA;गजवाजिमनुष्याणां सर्वगात्रैश्च भूपते ।&#xA;आसीत्सर्वा समास्तीर्णा मुहूर्तेन वसुन्धराः ॥&#xA;रजोमेघैश्च तुमुलैः शस्त्रविद्युत्प्रकाशिभिः ।&#xA;आयुधानां च निर्घोषः स्तनयित्नुसमोऽभवत् ॥&#xA;स सम्प्रहारस्तुमुलःक कटुकः शोणितोदकः ।&#xA;प्रावर्तत कुरूणां च पाण्डवानां च भारत ॥&#xA;तस्मिन्महाभये घोरे तुमुले रोमहर्षणे ।&#xA;ववृषुः शरवर्षाणि क्षत्रिया युद्धदुर्मदाः ॥&#xA;आक्रोशन्कुञ्जरास्तत्र शरवर्षप्रतापिताः ।&#xA;तावकानां परेषां च संयुगे भरतर्षभ ॥&#xA;संरब्धानां च वीराणां धीराणाममितौजसाम् ।&#xA;धनुर्ज्यातलशब्देन न प्राज्ञायत किञ्चन ॥&#xA;उत्थितेषु कबन्धेषु सर्वतः शोमितोदके ।&#xA;समरे पर्यधावन्त नृपा रिपुवधोद्यताः ॥&#xA;शरशक्तिगदाभिस्ते खङ्गैश्चामिततेजसः ।&#xA;निजघ्नुः समरेऽन्योन्यं शूराः परिघबाहवः ॥&#xA;बभ्रमुः कुञ्जराश्चात्र शरैर्विद्धा निरङ्कुशाः ।&#xA;अश्वाश्च पर्यधावन्त हतारोहा दिशो दश ॥&#xA;उत्पत्य निपतन्त्यन्ये शरघातप्रपीडिताः ।&#xA;तावकानां परेषां च योधा भरतसत्तम ॥&#xA;वाहानामुत्तमाङ्गानां कार्मुकाणां च भारत ।&#xA;गदानां परिघाणां च हस्तानां चोरुभिः सह ॥&#xA;पादानां भूषणानां च केयूराणां च सङ्घशः ।&#xA;राशयस्तत्र दृश्यन्ते भीष्मभीमसमागमे ॥&#xA;अश्वानां कुञ्जराणां च रथानां चानिवर्तिनाम् ।&#xA;सङ्घाताः स्म प्रदृश्यन्ते तत्रतत्र विशाम्पते ॥&#xA;गदाभिरसिभिः प्रासैर्बाणैश्च नतपर्वभिः ।&#xA;जघ्नुः परस्पर तत्र क्षत्रियाः काल आगते ॥&#xA;अपरे बाहुभिर्वीरा नियुद्धकुशला युधि ।&#xA;बहुधा समसञ्जन्त आयसैः परिघैरिव ॥&#xA;मुष्टिभिर्जानुभिश्चैव तलैश्चैव विशाम्पते ।&#xA;अन्योन्यं जघ्रिरे वीरास्तावकाः पाण्डवैः सह ॥&#xA;पतितैः पात्यमानैश्च विचेष्टद्भिश्च भूतले ।&#xA;घोरमायोधनं जज्ञे तत्रतत्र जनेश्वर ॥&#xA;विरथा रथिनश्चात्र निस्त्रिंशवरधारिणःक ।&#xA;अन्योन्यमभिधावन्तः परस्परवधैषिणः ॥&#xA;ततो दुर्योधनो राजा कलिङ्गैर्बहुभिर्वृतः ।&#xA;पुरस्कृत्य रणे भीष्मं पाण्डवानभ्यवर्तत ॥&#xA;तथैव पाण्डवाः सर्वे परिवार्य वृकोदरम् ।&#xA;भीष्ममभ्यद्रवन्क्रुद्धास्ततो युद्धमवर्तत ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/071/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/071/</guid>
      <description>&lt;p&gt;अध्यायः 071&lt;/p&gt;&#xA;&lt;p&gt;सङ्कुलयुद्धवर्णनम् ॥ 1 ॥&#xA;सञ्जय उवाच ।&#xA;दृष्ट्वा भीष्मेण संसक्तान्भ्रातॄनन्यांश्च पार्थिवान् ।&#xA;समभ्यधावद्गाङ्ङ्गेयमुद्यतास्त्रो धनञ्जयः ॥&#xA;पाञ्चजन्यस्य निर्घोषं धनुषो गाण्डिवस्य च ।&#xA;ध्वजं च दृष्ट्वा पार्थस्य सर्वान्नो भयमाविशत् ॥&#xA;सिंहलाङ्गूलमाकाशे ज्वलन्तमिव पर्वतम् ।&#xA;असञ्जमानं वृक्षेषु धूमकेतुमिवोत्थितम् ॥&#xA;बहुवर्णं विचित्रं च दिव्यं वानरलक्षणम् ।&#xA;अपश्याम महाराज ध्वजं गाण्डीवधन्वनः ॥&#xA;सुवर्णपृष्ठं गाण्डीवं रणे द्रक्ष्यामि भारत ।&#xA;विद्युतं मेघमध्यस्थां भ्राजमानामिवाम्बरे ।&#xA;ददृशुर्गाण्डिवं योधा रुक्मपृष्ठं महामृधे ॥&#xA;आशुश्रुम भृशं चास्य शक्रस्येवाभिगर्जतः ।&#xA;सुघोरं तलयोः शब्दं निघ्नतस्तव वाहिनीम् ॥&#xA;चण्डवातो यथा मेघः सविद्युत्स्तनयित्नुमान् ।&#xA;दिशः सम्प्लावयन्सर्वाः शरवर्षैः समन्ततः ॥&#xA;समभ्यधावद्गाङ्गेयं भैरवास्त्रो धनञ्जयः ।&#xA;दिशं प्राचीं प्रतीचीं च न जानीमोऽस्त्रमोहिताः ॥&#xA;कान्दिग्भूता श्रान्तपत्रा हताश्वा हतचेतसः ।&#xA;अन्योन्यमभिसंश्लिष्य योधास्ते भरतर्षभ ॥&#xA;भीष्ममेवाभ्यलीयन्त सह सर्वैस्तवात्मजैः ।&#xA;तेषामार्तायनमभूद्भीष्मः शान्तनवो रणे ॥&#xA;समुत्पतन्ति वित्रस्ता रथेभ्यो रथिनस्तथा ।&#xA;सादिनश्चाश्वपृष्ठेभ्यो भूमौ चापि पदातयः ॥&#xA;श्रुत्वा गाण्डीवनिर्घोषं विस्फूर्जितमिवाशनेः ।&#xA;सर्वसैन्यानि भीतानि व्यवालीयन्त भारत ॥&#xA;अथ काम्भोजैजरश्वैर्महद्भिः शीघ्रगामिभिः ।&#xA;गोपानां बहुसाहस्त्रैर्बालैर्गापायनैर्वृतः ॥&#xA;मद्रसौवीरगान्धारैस्त्रैगर्तैश्च विशाम्पते ।&#xA;सर्वकालिङ्गमुख्यैश्च कलिङ्गाधिपतिर्वृतः ॥&#xA;नानानरगणौघैश्च दुःशासनपुरःसरः ।&#xA;जयद्रथश्च नृपतिः सहितः सर्वराजभिः ॥&#xA;हयारोहवराश्चैव तव पुत्रेण चोदिताः ।&#xA;चतुर्दशसहस्राणि सौबलं पर्यवारयन् ॥&#xA;ततस्ते सहिताः सर्वे विभक्तरथवाहनाः ।&#xA;अर्जुनं समरे जघ्नुस्तावका भरतर्षभ ॥&#xA;चेदिकाशिपदातैश्च रथैः पाञ्चालसृञ्जयैः ।&#xA;पाण्डवाः सहिताः सर्वे धृष्टद्युम्नपुरोगमाः ।&#xA;तावकान्समरे जघ्नुर्धर्मपुत्रेण चोदिताः ॥&#xA;रथिभिर्वारणैरश्वैः पादातैश्च समीरितम् ।&#xA;घोरमायोधनं चक्रे महाभ्रसदृशं रजः ॥&#xA;तोमरप्रासनाराचगजाश्वरथयोधिनाम् ।&#xA;बलेन महता भीष्मः समसञ्जत्किरीटिना ॥&#xA;आवन्त्यः काशिराजेन भीमसेनेन सैन्धवः ।&#xA;अजातशत्रुर्मद्राणामृषभेण यशश्विना ॥&#xA;सहपुत्रः सहामात्यः शल्येन समसञ्जत ।&#xA;विकर्णः सहदेवेन चित्रसेनः शिखण्डिना ॥&#xA;मत्स्या दुर्योधनं जग्मुः शङ्कुनिं न विशाम्पते ।&#xA;द्रुपदश्चेकितानश्च सात्यकिश्चक महारथः ॥&#xA;द्रोणेन समसञ्जन्त सपुत्रेण महात्मना ।&#xA;कृपश्च कृतवर्मा च धृष्टद्युम्नमभिद्रुतौ ॥&#xA;एवं प्रव्रजिताश्वानि भ्रान्तनागरथानि च ।&#xA;सैन्यानि समसञ्जन्त प्रयुद्धानि समन्ततः ॥&#xA;निरभ्रे विद्युतस्तीव्रा दिशश्च रजसा वृताः ।&#xA;प्रादुरासन्महोत्काश्च सनिर्घाता विशाम्पते ॥&#xA;प्रादुर्भूतो महावातः पांसुवर्षं पपात च ।&#xA;नभस्यन्तर्दधे सूर्यः सैन्येन सजसा वृतः ॥&#xA;प्रमोहः सर्वसत्वानामतीव समपद्यत ।&#xA;रजसा चाभिभूतानामस्त्रजालैश्च तुद्यताम् ॥&#xA;वीरबाहुविसृष्टानां सर्वावरणभेदिनाम् ।&#xA;सङ्घातः शरजालानां तुमुलः समपद्यत ॥&#xA;प्रकाशं चक्रुराकाशमुद्यतानि भुजोत्तमैः ।&#xA;नक्षत्रविमलाभानि शस्त्राणि भरतर्षभ ॥&#xA;आर्षभाणि विचित्राणि रुक्मजालावृतानि च ।&#xA;सम्पेतुर्दिक्षु सर्वासु चर्माणि भरतर्षभ ॥&#xA;सूर्यवर्णैश्च निस्त्रिंशैः पात्यमानानि सर्वशः ।&#xA;दिक्षु सर्वास्वदृश्यन्त शरीराणि शिरांसि च ।&#xA;भग्नचक्राक्षनीडाश्च निपातितमहाध्वजाः ।&#xA;हताश्वाः पृथिवीं जग्मुस्तत्रतत्र महारथाः ॥&#xA;परिपेतुर्हयाश्चात्र केचिच्छस्त्रकृतव्रणाः ।&#xA;रथान्विपरिकर्षन्तो हतेषु रथयोधिषु ॥&#xA;शराहता भिन्नदेहा बद्धयोक्रा हयोत्तमाः ।&#xA;युगानि पर्यकर्षन्त तत्रतत्र स्म भारत ।&#xA;अदृश्यन्त ससूताश्च साश्वाः सरथयोधिनः ।&#xA;एकेन बलिना राजन्वारणेन विमर्दिताः ॥&#xA;गन्धहस्तिमदस्रावमाघ्राय बहवो रणे ।&#xA;सन्निपाते बलौघानां गजैर्ममृदिरे गजाः ॥&#xA;सतोमरैर्महामात्रैर्निपतद्भिर्गतासुभिः ।&#xA;बभूवायोधनं छन्नं नाराचाभिहतैर्गजैः ॥&#xA;सन्निपाते बलौघानां प्रेषितैर्वरवारणैः ।&#xA;निपेतुर्युधि सम्भग्नाः सयोधाः सध्वजा गजाः ॥&#xA;नागराजोपमैर्हस्तैर्नागैराक्षिप्य संयुगे ।&#xA;व्यदृश्यन्त महाराज सम्भग्ना रथकूबराः ॥&#xA;विशीर्णरथसङ्घाश्च केशेष्वाक्षिप्य दन्तिभिः ।&#xA;द्रुमशाखा इवाविध्य निष्पिष्टा रथिनो रणे ॥&#xA;रथेषु च रथान्युद्धे संसक्तान्वरवारणाः ।&#xA;विकर्षन्तो दिशः सर्वाः सम्पेतुः सर्वशब्दगाः ॥&#xA;तेषां तथा कर्षतां तु गजानां रूपमाबभौ ।&#xA;सरःसु नलिनीजालं विषक्तमिव कर्षताम् ॥&#xA;एवं सञ्छादितं तत्र बभूवायोधनं महत् ।&#xA;सादिभिश्च पदातैश्च सध्वजैश्च महारथैः ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/072/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/072/</guid>
      <description>&lt;p&gt;अध्यायः 072&lt;/p&gt;&#xA;&lt;p&gt;सङ्कुलयुद्धवर्णनम् ॥ 1 ॥&#xA;सञ्जय उवाच ।&#xA;शिखण्डी सह मत्स्येन विराटेन विशाम्पते ।&#xA;भीष्ममाशु महेष्वासमाससाद सुदुर्जयम् ॥&#xA;द्रोणं कृपं विकर्णं च महेष्वासं महाबलम् ।&#xA;राज्ञश्चान्यान्रणे शूरान्बहूनार्च्छद्धनञ्जयः ॥&#xA;सैन्धवं च महेष्वासं सामात्यं सह बन्धुभिः ।&#xA;प्राच्यांश्च दाक्षिणात्यांश्च भूमिपान्भूमिपर्षभ ॥&#xA;पुत्रं च ते महेष्वासं दुर्योधनममर्षणम् ।&#xA;दुःसहं चैव समरे भीमसेनोऽभ्यवर्तत ॥&#xA;सहदेवस्तु शकुनिमुलूकं च महारथम् ।&#xA;पितापुत्रौ महेष्वासावभ्यवर्तत दुर्जयौ ॥&#xA;युधिष्ठिरो महाराज गजानीकं महारथः ।&#xA;समवर्तत सङ्ग्रामे पुत्रेण निकृतस्तव ॥&#xA;माद्रीपुत्रस्तु नकुलः शूरसङ्क्रन्दनो युधि ।&#xA;त्रिगर्तानां बलैः सार्धं समसञ्जत पाण्डवः ॥&#xA;अभ्यवर्तन्त सङ्क्रुद्धाः समरे साल्वकेकयान् ।&#xA;सात्यकिश्चेकितानश्च सौभद्रश्च महारथः ॥&#xA;धृष्टकेतुश्च समरे राक्षसश्च घटोत्कचः ।&#xA;नाकुलिश्च शतानीकः समरे रथपुङ्गवः ।&#xA;पुत्राणां ते रथानीकं प्रत्युद्याताः सुदुर्जयाः ॥&#xA;सेनापतिरमेयात्मा धृष्टद्युम्नो महाबलः ।&#xA;द्रोणेन समरे राजन्समियायोग्रकर्मणा ॥&#xA;एवमेते महेष्वासास्तावकाः पाण्डवैः सह ।&#xA;समेत्य समरे शूराः सम्प्राहारं प्रचक्रिरे ॥&#xA;मध्यन्दिनगते सूर्ये नभस्याकुलतां गते ।&#xA;कुरवः पाण्डवेयाश्च निजघ्नुरितरेतरम् ॥&#xA;ध्वजिनो हेमचित्राङ्गा विचरन्तो रणाजिरे ।&#xA;सपताका रथा रेजुर्वैयाघ्रपरिवारणाः ॥&#xA;समेतानां च समरे जिगीषूणां परस्परम् ।&#xA;बभूव तुमुलः शब्दः सिंहानामिव नर्दताम् ॥&#xA;तत्राद्भुतमपश्यास सम्प्रहारं सुदारुणम् ।&#xA;यदकुर्वन्रणे शूराः सृञ्जयाः कुरुभिः सह ॥&#xA;नैव खं न दिशो राजन्न सूर्यं शत्रुतापन ।&#xA;विदिशो वापि पश्यामः शरैर्मुक्तैः समन्ततः ॥&#xA;शक्तीनां विमलाग्राणां तोमराणां तथास्यताम् ।&#xA;निस्त्रिंशानां च पीतानां नीलोत्पलनिभाः प्रभाः ॥&#xA;कवचानां विचित्राणां भूषणानां प्रभास्तथा ।&#xA;खं दिशः प्रदिशश्चैव भासयामासुरोजसा ॥&#xA;वपुर्भिश्च नरेन्द्राणां चन्द्रसूर्यसमप्रभैः ।&#xA;विरराज तदा राजंस्तत्रतत्र रणाङ्गणम् ॥&#xA;रथसङ्घा नरव्याघ्राः समायान्तश्च संयुगे ।&#xA;विरेजुः समरे राजन्ग्रहा इव नभस्तले ॥&#xA;भीष्मस्तु रथिनां श्रेष्ठो भीमसेनं महाबलम् ।&#xA;अवारयत सङ्क्रुद्धः सर्वसैन्यस्य पश्यतः ॥&#xA;ततो भीष्मविनिर्मुक्ता रुक्मपुङ्खाः शिलाशिताः ।&#xA;अभ्यङ्गन्तमरे भीमं तैलघौताः सुतेजनाः ॥&#xA;तस्य शक्तिं महावेगं भीमसेनो महाबलः ।&#xA;क्रुद्धाशीविषसङ्काशं प्रेषयामास भारत ॥&#xA;तामापतन्तीं सहसा रुक्मदण्डं दुरासदाम् ।&#xA;चिच्छेद समरे भीष्मः शरैः सन्नतपर्वभिः ॥&#xA;ततोऽपरेण भल्लेन पीतेन निशितेन च ।&#xA;कार्मुकं भीमसेनस्य द्विधा चिच्छेद भारत ॥&#xA;अपास्य तु धनुश्छिन्नं भीमसेनो महाबलः ।&#xA;शरैर्बहुभिरानर्च्छद्भीष्मं शान्तनवं युधि ॥&#xA;सात्यकिस्तु ततस्तूर्णं भीष्ममासाद्य संयुगे ।&#xA;आकर्णप्रहितैस्त्रीक्ष्णैर्निशितैस्तिग्मतेजनैः ॥&#xA;शरैर्बहुभिरानर्च्छत्पितरं ते जनेश्वर ।&#xA;ततः सन्धाय वै तीक्ष्णं शरं परमदारुणम् ॥&#xA;वार्ष्णेयस्य रथाद्भीष्मः पातयामास सारथिम् ।&#xA;तस्याश्वाः प्रद्रुता राजन्निहते रथसारथौ ॥&#xA;तेन तेनैव धावन्ति मनोमारुतरंहसः ।&#xA;ततः सर्वस्य सैन्यस्य निःस्वनस्तुमुलोऽभवत् ॥&#xA;हाहाकारश्च सञ्जज्ञे पाण्डवानां महात्मनाम् ।&#xA;अभ्यद्रवत गृह्णीत हयान्यच्छत धावत ॥&#xA;इत्यासीत्तुमुलः शब्दो युयुधानरथं प्रति ।&#xA;एतस्मिन्नेव काले तु भीष्मः शान्तनवस्तदा ॥&#xA;न्यहनत्पाण्डवीं सेनामासुरीमिव वृत्राहा ।&#xA;ते वध्यमाना भीष्मेण पाञ्चालाः सोमकैः सह ।&#xA;स्थिरां युद्धे मतिं कृत्वा भीष्ममेवाभिदुद्रुवुः ॥&#xA;धृष्टद्युम्नमुखाश्चापि पार्थाः शान्तनवं रणे ।&#xA;अभ्यधावञ्जिगीषन्तस्तव पुत्रस्य वाहिनीम् ॥&#xA;तथैव कौरवा राजन्भीष्मद्रोणपुरोगमाः ।&#xA;अभ्यधावन्त वेगेन ततो युद्धमवर्तत ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/073/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/073/</guid>
      <description>&lt;p&gt;अध्यायः 073&lt;/p&gt;&#xA;&lt;p&gt;युद्धवर्णनम् ॥ 1 ॥&#xA;सञ्जय उवाच ।&#xA;विराटोऽय त्रिभिर्बाणैर्भीष्ममार्च्छन्महारथम् ।&#xA;विव्याध तुरमान्त्रास्य त्रिभिर्बाणैर्महारथः ॥&#xA;तं प्रत्यविध्यद्दशभिर्भीष्मः शान्तनवः शरैः ।&#xA;रुक्मपुङ्खैर्महेष्वासः कृतहस्तो महाबलः ॥&#xA;द्रौणिर्गाण्डीवधन्वानं भीमधन्वा महारथः ।&#xA;अविध्यदिषुभिः षङ्भिर्दृढहस्तः स्तनान्तरे ॥&#xA;कार्मुकं तस्य चिच्छेद फल्गुनः परवीरहा ।&#xA;अविध्यच्च भृशं तीक्ष्णैः पत्रिभिः शत्रुकर्शनः ॥&#xA;सोऽन्यत्कार्मुकमादाय वेगवान्क्रोधमूर्च्छितः ।&#xA;अमृष्यमाणः पार्थेन कार्मुकच्छेदमाहवे ॥&#xA;अविध्यत्फल्गुनं राजन्नवत्या निशितैः शरैः ।&#xA;वासुदेवं च सप्तत्या विव्याध परमेषुभिः ॥&#xA;ततः क्रोधाभिताम्राक्षः कृष्णेन सह फल्गुनः ।&#xA;दीर्घमुष्णं च निःश्वस्य चिन्तयित्वा पुनःपुनः ॥&#xA;धनुः प्रपीड्य वामेन करेणामित्रकर्शनः ।&#xA;गाण्डीवधन्वा सङ्क्रुद्धः शितान्सन्नतपर्वणः ॥&#xA;जीवितान्तकरान्घोरान्समादत्त शिलीमुखान् ।&#xA;तैस्तूर्णं समरेऽविध्यद्रौणिं बलवतां वरः ॥&#xA;तस्य ते कवचं भित्त्वा पपुः शोणितमाहवे ।&#xA;न विव्यथे च निर्भिन्नो द्रौणिर्गाण्डीवधन्वना ॥&#xA;तथैव च शरान्द्रौणिः प्रविमुञ्चन्नविह्वलः ।&#xA;तस्थौ च समरे राजंस्त्रातुमिच्छन्महाव्रतम् ॥&#xA;तस्य तत्सुमहत्कर्म शशंसुः कुरुसत्तमाः ।&#xA;यत्कृष्णाभ्यां समेताभ्यामभ्यापतत संयुगे ॥&#xA;स हि नित्यमनीकेषु युध्यतेऽभयमास्तितः ।&#xA;अस्त्रग्रामं ससंहारं द्रोणात्प्राप्य सुदुर्लभम् ॥&#xA;ममैष आचार्यसुतो द्रोणस्यापि प्रियः सुतः ।&#xA;ब्राह्मणश्च विशेषेण माननीयो ममेति च ॥&#xA;समास्थआय मतिं वीरो बीभत्सुः सत्रुतापनः ।&#xA;कृपां चक्रे रथश्रेष्ठो भारद्वाजसुतं प्रति ॥&#xA;द्रौणिं त्यक्त्वा ततो युद्धे कौन्तेयः श्वेतवाहनः ।&#xA;युयुधे तावकान्निघ्नंस्त्वरमाणः पराक्रमी ॥&#xA;दुर्योधनस्तु दशभिर्गार्ध्रपत्रैः शिलाशितैः ।&#xA;भीमसेनं महेष्वासं रुक्मपुङ्खैः समार्पयत् ॥&#xA;भीमसेनः सुसङ्क्रुद्धः परासुकरणं दृढम् ।&#xA;चित्रं कार्मुकमादत्त शरांश्च निशितान्दश ॥&#xA;आकर्णप्रहितैस्तीक्ष्णैर्वेगवद्भिरजिह्मगैः ।&#xA;अविध्यत्तूर्णमव्यग्रः कुरुराजं महोरसि ॥&#xA;तस्य काञ्चनसूत्रस्थः शरैः सञ्छादितो मणिः ।&#xA;रराजोरसि खे सूर्यो ग्रहैरिव समावृतः ॥&#xA;पुत्रस्तु तव तेजस्वी भीमसेनेन ताडित ।&#xA;नामृष्यत यथा नागस्तलशब्दं मदोत्कटः ॥&#xA;ततः शरैर्महाराज रुक्मपुङ्खैः शिलाशितैः ।&#xA;भीमं विव्याध सङ्क्रुद्धस्त्रासयानो वरूथिनीम् ॥&#xA;तौ युध्यमानौ समरे भृशमन्योन्यविक्षतौ ।&#xA;पुत्रौ ते देवसङ्काशौ व्यरोचेतां महाबलौ ॥&#xA;चित्रसेनं नरव्याघ्रं सौभद्रः परवीरहा ।&#xA;अविध्यद्दशभिर्बाणैः पुरुमित्रं च सप्तभिः ॥&#xA;सत्यव्रतं च सप्तत्या विद्ध्वा शक्रसमो युधि ।&#xA;नृत्यन्निव रणे वीर आर्तिं नः समजीजनत् ॥&#xA;तं प्रत्यविध्यद्दशभिश्चित्रसेनः शिलीमुखैः ।&#xA;सत्यव्रतश्च नवभिः पुरुमित्रश्च सप्तभिः ॥&#xA;स विद्धो विक्षरन्रक्तं शत्रुसंवारणं महत् ।&#xA;चिच्छेद चित्रसेनस्य चित्रं कार्मुकमार्जुनिः ॥&#xA;भित्त्वा चास्य तनुत्राणं शरेणोरस्यताडयत् ।&#xA;ततस्ते तावका वीरा राजपुत्रा महारथाः ॥&#xA;समेत्य युधि संरब्धा विव्यधुर्निशितैः शरैः ।&#xA;तांश्च सर्वाञ्शरैस्तीक्ष्णैर्जघान परमास्त्रवित् ॥&#xA;तस्य दृष्ट्वा तु तत्कर्म परिवव्रुः सुतास्तव ।&#xA;दहन्तं समरे सैन्यं वने कक्षं यथोल्बणम् ॥&#xA;अपेतशिशिरे काले समिद्धमिव पावकम् ।&#xA;अत्यरोचत सौभद्रस्तव सैन्यानि नाशयन् ॥&#xA;तत्तस्य चरितं दृष्ट्वा पौत्रस्तव विशाम्पते ।&#xA;लक्ष्मणोऽभ्यपतत्तूर्णं सात्तीपुत्रमाहवे ॥&#xA;अभिमन्युस्तु सङ्क्रुद्धो लक्ष्मणं शुभलक्षणम् ।&#xA;विव्याध निशितैः षङभिः सारथिं च त्रिभिः शरैः ॥&#xA;तथैव लक्ष्मणो राजन्सौभद्रं निशितैः शरैः ।&#xA;अविध्यत महाराज तदद्भुतमिवाभवत् ॥&#xA;तस्याश्वांश्चतुरो हत्वा सारथिं च महाबलः ।&#xA;अभ्यद्रवत सौभद्रो लक्ष्मणं निशितैः शरैः ॥&#xA;हताश्वे तु रथे तिष्ठल्ँलक्ष्मणः परवीरहा ।&#xA;शक्तिं चिक्षेप सङ्क्रुद्धः सौभद्रस्य रथं प्रति ॥&#xA;तामापतन्तीं सहसा घोररूपां दुरासदाम् ।&#xA;अभिमन्युः शरैस्तीक्ष्णैश्चिच्छेद भुजगोपमाम् ॥&#xA;ततः स्वरथमारोप्य लक्ष्मणं गौतमस्तदा ।&#xA;अपोवाह रथेनाजौ सर्वसैन्यस्य पश्यतः ॥&#xA;ततः समाकुले तस्मिन्वर्तमाने महाभये ।&#xA;अभ्यद्रवञ्जिघांसन्तः परस्परवधैषिणः ॥&#xA;तावकाश्च महेष्वासाः पाण्डवाश्च महारथाः ।&#xA;जुह्वन्तः समरे प्राणान्निजघ्नुरितरेतरम् ॥&#xA;मुक्तकेशा विकवचा विरथाश्छिन्नकार्मुकाः ।&#xA;बाहुभइः समयुध्यन्त सृञ्जयाः कुरुभिः सह ॥&#xA;ततो भीष्मो महाबाहुः पाण्डवानां महात्मनाम् ।&#xA;सेनां जघान सङ्क्रुद्धो दिव्यैरस्त्रैर्महाबलः ॥&#xA;हतेश्वरैर्गजैस्तत्र नरैरश्वैश्च पातितैः ।&#xA;रथिभिः सादिभिश्चैव समास्तीर्यत मेदिनी ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/074/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/074/</guid>
      <description>&lt;p&gt;अध्यायः 074&lt;/p&gt;&#xA;&lt;p&gt;भूरिश्रवसा सात्यकिपुत्रदशकवधः ॥ 1 ॥ सात्यकिभूरिश्रवसोयुर्द्धम् ॥ 2 ॥&#xA;सञ्जय उवाच ।&#xA;अथ राजन्महाबाहुः सात्यकिर्युद्धदुर्मदः ।&#xA;विकृष्य चापं समरे भारसाहमनुत्तमम् ॥&#xA;यत्तत्सख्युस्तु पूर्वेण अर्जुनादुपशिक्षितम् ।&#xA;प्रगाढं लघु चित्रं च दर्शयन्हस्तलाघवम् ।&#xA;प्रामुञ्चत्पुङ्खसंयुक्ताञ्शरानाशीविषोपमान् ॥&#xA;तस्य विक्षिपतस्छापं शरानन्यांश्च मुञ्चतः ।&#xA;आददानस्य भूयश्च सन्दधानस्य चापरान् ॥&#xA;क्षिपतश्च परांस्तस्य रणे शत्रून्विनिघ्नतः ।&#xA;ददृशे रूपमत्यर्थं मेघस्येव प्रवर्षतः ॥&#xA;तमुदीर्यन्तमालोक्य राजा दुर्योधस्ततः ।&#xA;रथानामयुतं तस्य प्रेषयामास भारत ॥&#xA;तांस्तु सर्वान्महेष्वासान्सात्यकिः सत्यविक्रमः ।&#xA;जघान परमेष्वासो दिव्येनास्त्रेण वीर्यवान् ॥&#xA;स कृत्कवा दारुणं कर्म प्रगृहीतशरासनः ।&#xA;आससाद ततो वीरो भूरिश्रवसमाहवे ॥&#xA;स हि सन्दृश्य सेनां ते युयुधानेन पातिताम् ।&#xA;अभ्यधावत सङ्क्रुद्धः कुरूणां कीर्तिवर्धनः ॥&#xA;इन्द्रायुधसवर्णं तु विस्फार्य सुमहद्धनुः ।&#xA;सृष्टवान्वज्रसङ्काशाञ्शरानाशीविषोपमान् ॥&#xA;सहस्रशो माहाराज दर्शयन्पाणिलाघवम् ।&#xA;शरांस्तान्मृत्युसंस्पर्शान्सात्यकेश्च पदानुगाः ॥&#xA;न विषेहुस्तदा राजन्दुद्रुवुस्ते समन्ततः ।&#xA;विहाय सात्यकिं राजन्समरे युद्धदुर्मदम् ॥&#xA;तं दृष्ट्वा युयुधानस्य सुता दश महाबलाः ।&#xA;महारथाःक समाख्याताश्चित्रवर्मायुधध्वजाः ॥&#xA;समासाद्य महेष्वासं भूरिश्रवसमाहवे ।&#xA;ऊचुः सर्वे सुसंरब्धा यूपकेतुं महारणे ॥&#xA;भोभो कौरवादायाद सहास्माभिर्महाबल ।&#xA;एहि युध्यस्व सङ्ग्रामे समस्तैः पृथगेव वा ॥&#xA;अस्मान्वा त्वं पराजित्य यशः प्राप्नुहि संयुगे ।&#xA;वयं वा त्वां पराजित्य प्रीतिं धास्यामहे पितुः ॥&#xA;एवमुक्तस्तदा शूरैस्तानुवाच महाबलः ।&#xA;वीर्यश्लाघी नरश्रेष्ठस्तान्दृष्ट्वा समवस्थितान् ॥&#xA;साध्विदं कथ्यते वीरा यन्द्येवं मतिरद्य वः ।&#xA;युध्यध्वं सहिता यत्ता निहनिष्यामि वो रणे ॥&#xA;एवमुक्ता महेष्वासास्ते वीराः क्षिप्रकारिणः ।&#xA;महता शरवर्षेण अभ्यधावन्नरिन्दमम् ॥&#xA;सोऽपराह्णे महाराज सङ्ग्रामस्तुमुलोऽभवत् ।&#xA;एकस्य च बहूनां च समेतानां रणाजिरे ॥&#xA;तमेकं रथिनां श्रेष्ठं शरैस्ते समवाकिरन् ।&#xA;प्रावृषीव यथा मेरुं सिषिचुर्जलदा नृप ॥&#xA;तैस्तु मुक्ताञ्शरान्घोरान्यमदण्डाशनिप्रभान् ।&#xA;असम्प्राप्तानसम्भ्राकन्तिश्चिच्छेदाशु महारथः ॥&#xA;तत्राद्भुतमपश्याम सौमदत्तेः पराक्रमम् ।&#xA;यदेको बहुबिर्युद्धे समसञ्जदभीतवत् ॥&#xA;विसृज्य शरवृष्टिं तां दश राजन्महारथाः ।&#xA;परिवार्य महाबाहुं निहन्तुमुपचक्रमुः ॥&#xA;समदत्तिस्ततः क्रुद्धस्तेषां चापानि भारत ।&#xA;चिच्छेद समरे राजन्युध्यमानो महारथैः ॥&#xA;अथैषां छिन्नधनुषां शरैः सन्नतपर्वभिः ।&#xA;चिच्छेद समरे राजञ्शिरांसि भरतर्षभ ॥&#xA;ते हता न्यपतन्राजन्वज्रभग्ना इव द्रुमाः ।&#xA;तान्दृष्ट्वा निहतान्वीरो रणे पुत्रान्महाबलान् ॥&#xA;वार्ष्णेयो विनदराजन्भूरिश्रवसमभ्ययात् ।&#xA;रथं रथेन समरे पीडयित्वा महाबलौ ॥&#xA;तावन्योन्यं हि समरे निहत्य रथवाजिनः ।&#xA;विरथावभिवल्गन्तौ समेयातां महारथौ ॥&#xA;प्रगृहीतमहाखङ्गौ तौ चर्मवरधारिणौ ।&#xA;शुशुभाते नरव्याघ्रौ युद्धाय समवस्थितौ ॥&#xA;असह्यमसियुद्धाय भूरिश्रवसमाहवे ।&#xA;मत्वा वृकोदरस्तूर्णमभिप्लुत्य महारथः ॥&#xA;ततः सात्यकिमभ्येत्य निस्त्रिंशवरधारिणम् ।&#xA;भीमसेनस्त्वरन्राजन्रथमारोपयत्तदा ॥&#xA;तवापि तनयो राजन्भूरिश्रवसमाहवे ।&#xA;आरोपयद्रथं तूर्णं पश्यतां सर्वधन्विनाम् ॥&#xA;तस्मिस्तथा वर्तमाने रणे भीष्मं महारथम् ।&#xA;अयोधयन्त संरब्धाः पाण्डवा भरतर्षभ ॥&#xA;लोहितायति चादित्ये त्वरमाणो धनञ्जयः ।&#xA;पञ्चविंशतिसाहस्रान्निजघान महारथान् ॥&#xA;ते हि दुर्योधनादिष्टास्तदा पार्थनिबर्हणे ।&#xA;सम्प्राप्यैव गता नाशं शलभा इव पावकम् ॥&#xA;ततो मत्स्याः केकयाश्च धनुर्वेदविशारदाः ।&#xA;परिवव्रुस्तदा पार्थं सहपुत्रं महारथम् ॥&#xA;एवस्मिन्नेव काले तु सूर्येऽस्तमुपगच्छति ।&#xA;सर्वेषां चैव सैन्यानां प्रमोहः समजायत ॥&#xA;अवहारं ततश्चक्रे पिता देवव्रतस्तव ।&#xA;सन्ध्याकाले महाराज सैन्यानां श्रान्तवाहनः ॥&#xA;पाण्डवानां कुरूणां च परस्परसमागमे ।&#xA;ते सेने भृशसंविग्ने ययतुः स्वं निवेशनम् ॥&#xA;ततः स्वशिबिरं गत्वा न्यविशंस्तत्र भारत ।&#xA;पाण्डवाः सृञ्जयैः सार्धं कुरवश्च यथाविधिः ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/075/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/075/</guid>
      <description>&lt;p&gt;अध्यायः 075&lt;/p&gt;&#xA;&lt;p&gt;कुरुपाण्डवयोः क्रौञ्चमकरव्यूहरचनापूर्वकमायोधनम् ॥ 1 ॥&#xA;सञ्जय उवाच ।&#xA;विहृत्य तु ततो राजन्सहिताः कुरुपाण्डवाः ।&#xA;व्यतीतायां तु शर्वर्यां पुनर्युद्धाय निर्ययुः ॥&#xA;ततः शब्दो महानासीत्तव तेषां च भारत ।&#xA;युज्यतां रथमुख्यानां कल्प्यतां चैव दन्तिनाम् ॥&#xA;सन्नह्यतां पदातीनां हयानां चैव भारत ।&#xA;शङ्खदुन्दुभिनादश्च तुमुलः सर्वतोऽभवत् ॥&#xA;ततो युधिष्ठिरो राजा धृष्टद्युम्नमभाषत ।&#xA;व्यूहं व्यूहस्व पाञ्चाल मकरं शत्रुनाशनम् ॥&#xA;एवमुक्तस्तु पार्थेन धृष्टद्युम्नो महारथः ।&#xA;व्यादिदेश यथान्यायं रथिनो रथिनां वरः ॥&#xA;शिरोऽभूद्द्रुपदस्तस्य पाण्डवश्च धनञ्जयः ।&#xA;चक्षुषी सहदेवश्च नकुलश्च महारथः ॥&#xA;तुण्डमासीन्महाराज भीमसेनो महाबलः ।&#xA;सौभद्रो द्रौपदेयाश्च राक्षसश्च घटोत्कचः ॥&#xA;सात्यकिर्धर्मराजश्च व्यूहग्रीवां समास्थिताः ।&#xA;पृष्ठमासीन्महाराज विराटो वाहिनीपतिः ॥&#xA;धृष्टद्युम्नो महाराज महत्या सेनया वृतः ।&#xA;केकया भ्रातरः पञ्च वामपार्श्वं समाश्रिताः ॥&#xA;धृष्टकेतुर्नरव्याघ्रश्चेकितानश्च वीर्यवान् ।&#xA;दक्षिणं पक्षमाश्रित्य स्थितौ व्यूहस्य रक्षणे ॥&#xA;पादयोस्तु महाराज स्थितः श्रीमान्महारथः ।&#xA;कुन्तिभोजः शतानीको महत्या सेनया वृतः ॥&#xA;शिखण्डी तु महेष्वासः सोमकैः संवृतो बली ।&#xA;इरावांश्च ततः पुच्छे मकरस्य व्यवस्थितौ ॥&#xA;एवमेतं महाव्यूहं व्यूह्य भारत पाण्डवाः ।&#xA;सूर्योदये महाराज पुनर्युद्धाय दंशिताःक ॥&#xA;कौरवानभ्ययुस्तूर्णं हस्त्यश्वरथपत्तिभिः ।&#xA;समुच्छ्रितैर्ध्वजैश्छत्रैः शस्त्रैश्च विमलैः शितैः ॥&#xA;व्यूढं दृष्ट्वा तु तत्सैन्यं पिता देवव्रतस्तव ।&#xA;कौञ्चेन महता राजन्प्रत्यव्यूहत वाहिनीम् ॥&#xA;तस्य तुण्डे महेष्वासो भारद्वाजो व्यरोचत ।&#xA;अश्वत्थामा कृपश्चैव चक्षुरास्तां जनेश्वर ॥&#xA;कृतवर्मा तु सहितः काम्भोजैरथ बाह्लिकैः ।&#xA;शिरस्यासीन्नरश्रेष्ठः श्रेष्ठः सर्वधनुष्मताम् ॥&#xA;ग्रीवायां शूरसेनश्च तव पुत्रश्च मारिष ।&#xA;दुर्योधनो महाराज राजभिर्बहुभिर्वृतः ॥&#xA;प्राग्जोतिषस्तु सहितो मद्रसौवीरकेकयैः ।&#xA;उरस्यभून्नरश्रेष्ठ महत्या सेनया वृतः ॥&#xA;पृष्ठे चास्तां महेष्वासावावन्त्यौ सपदानुगौः ।&#xA;स्वसेनया च सहितः शुशर्मा प्रस्थलाधिपः ।&#xA;वामं पक्षं समाश्रित्य दंशितः समवस्थितः ॥&#xA;तुषारा यवनाश्चैव शकाश्च सह चूचुपैः ।&#xA;दक्षिणं पक्षमाश्रित्य स्थिता व्यूहस्त भारत ॥&#xA;श्रुतायुश्च शातायुश्च सौमदत्तिश्च मारिष ।&#xA;व्यूहस्य जघने तस्थू रक्षमाणाः परस्परम् ॥&#xA;ततो युद्धाय सञ्जग्मुः पाण्डवाः कौरवैः सह ।&#xA;सूर्योदये महाराज प्रावर्तत जनक्षयः ॥&#xA;प्रतीयू रथिनो नामान्नागाश्च रथिनो ययुः ।&#xA;हयारोहान्रथारोहा रथिनश्चापि सादिनः ॥&#xA;सादिनश्च हयान्राजन्रथिनश्च महारणे ।&#xA;हस्त्यारोहान्हयारोहा रथिनः सादिनस्तथा ॥&#xA;रथिनः पत्तिभिः सार्धं सादिनश्चापि पत्तिभिः ।&#xA;अन्योन्यं समरे राजन्प्रत्यधावन्नमर्षिताः ॥&#xA;भीमसेनार्जुनयमैर्गुप्ता चान्यैर्महारथैः ।&#xA;शुशुभे पाण्डवी सेना नक्षत्रैरिव शर्वरी ॥&#xA;तथा भीष्मकृपद्रोणशल्यदुर्योधनादिभिः ।&#xA;तवापि च बभौ सेना ग्रहैर्द्यौरिव संवृताः ॥&#xA;भीमसेनस्तु कौन्तेयो द्रोणं दृष्ट्वा पराक्रमी ।&#xA;अभ्ययाञ्जवनैरश्वैर्भारद्वाजस्य वाहिनीम् ॥&#xA;द्रोणास्तु समरे क्रुद्धो भीमं नवभिरायसैः ।&#xA;विव्याध समरश्लाघी मर्माण्युद्दिष्य वीर्यवान् ॥&#xA;दृढाहतस्तो भीमो भारद्वाजस्य संयुगे ।&#xA;सारथिं प्रेषयामास यमस्य सदनं प्रति ॥&#xA;स सङ्गृह्य स्कवयं वाहान्भारद्वाजः प्रतापवान् ।&#xA;व्यधमत्पाण्डवीं सेनां तूलराशिमिवानलः ॥&#xA;ते वद्यमाना द्रोणेन भीष्मेण च नरोत्तमाः ।&#xA;सृञ्जयाः तावकं सैन्यं भीमार्जुनपरिक्षतम् ॥&#xA;तथैव तावकं सैन्यं भीमार्जुनपरिक्षतम् ।&#xA;मुह्यते तत्रतत्रैव समदेव वराङ्गना ॥&#xA;अभिद्येतां ततो व्यूहौ तस्मिन्वीरवरक्षये ।&#xA;आसीद्व्यतिकरो घोरस्तव तेषां च भारत ॥&#xA;तदद्भुतमपश्याम तावकानां परैः सह ।&#xA;एकायनगताः सर्वे यदयुध्यन्त भारत ॥&#xA;प्रतिसंवार्य चास्त्राणि तेऽन्योन्यस्य विशाम्पते ।&#xA;युयुधुः पाण्डवाश्चैव कौरवाश्च महाबलाः ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/076/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/076/</guid>
      <description>&lt;p&gt;अध्यायः 076&lt;/p&gt;&#xA;&lt;p&gt;धृतराष्ट्रेण स्वसेनाक्षयश्रवणेन शोचनम् ॥ 1 ॥&#xA;धृतराष्ट्र उवाच ।&#xA;एवं बहुगुणं सैन्यमेवं बहुविधं परम् ।&#xA;व्यूढमेवं यथाशास्त्रममोघं चैव सञ्जय ॥&#xA;जुष्टमस्माकमत्यन्तमभिकामं च नः सदा ।&#xA;प्रहृष्टं व्यसनोपेतं पुरस्ताद्दृष्टविक्रमम् ॥&#xA;नातिवृद्धमबालं च न कृशं न च पीवरम् ।&#xA;लघुवृत्तायतप्रायं सागराकारमव्ययम् ॥&#xA;आत्तसन्नाहशस्त्रं च बहुशस्त्रपरिग्रहम् ।&#xA;असियुद्धे नियुद्धे च गदायुद्धे च कोविदम् ॥&#xA;प्रासर्ष्टितोमरेष्वाजौ परिघेष्वायसेषु च ।&#xA;भिण्डिपालेषु शक्तीषु मुसलेषु च सर्वशः ॥&#xA;कम्पनेषु च चापेषु कणपेषु च सर्वशः ।&#xA;क्षेणणीयेषु चित्रेषु मुष्टयुद्धेषु च क्षमम् ॥&#xA;अपरोक्षं च विद्यासु व्यायामे च कृतश्रमम् ।&#xA;शस्त्रग्रहणविद्यासु सर्वासु परिनिष्ठितम् ॥&#xA;आरोहे पर्यवस्कन्दे सरणे सान्तरप्लुते ।&#xA;सम्यक्प्रहरणे याने व्यपयाने च कोविदम् ॥&#xA;नागाश्वरथयानेषु बहुशः सुपरीक्षितम् ।&#xA;परीक्ष्य च यथान्यायं वेतनेनोपपादितम् ॥&#xA;न गोष्ठ्या नोपकारेण न च बन्धुनिमित्ततः ।&#xA;न सौहृदबलैर्वापि नाकुलीनपरिग्रहैः ॥&#xA;समृद्धजनमार्यं च तुष्टसम्बन्धिबान्धवम् ।&#xA;कृतोपकारभूयिष्ठं यशस्वि च मनस्वि च ॥&#xA;स्वजनैस्तु नरैर्मुख्यैर्बहुशो दृष्टकर्मभिः ।&#xA;लोकपालोपमैस्तात पालितं लोकविश्रुतम् ॥&#xA;बहुभिः क्षत्रियैर्गुप्तं पृथिव्यां लोकसम्मतैः ।&#xA;अस्मानभिगतैः कामात्सबलैः सपदानुगैः ॥&#xA;महोदधिमिवापूर्णमापगाभिः समन्ततः ।&#xA;अपक्षपक्षिसङ्काशै रथैर्नागैश्च संवृतम् ॥&#xA;नानायोधजलं भीमं वाहनोर्मितरङ्गिणम् ।&#xA;क्षेपण्यसिगदाशक्तिशरप्राससामाकुलम् ॥&#xA;ध्वजभूषणसम्बाधं रत्नपट्टसुसञ्चितम् ।&#xA;परिधावद्भिरश्वैश्च वायुवेगविकम्पितम् ॥&#xA;अपारमिव गर्जन्तं सागरप्रतिमं महत् ।&#xA;द्रोणभीष्मासिसङ्गप्तं गुप्तं च कृतवर्मणा ॥&#xA;कृपदुःशासनाभ्यां च जयद्रथमुखैस्तथा ।&#xA;भगदत्तविकर्णाभ्यां द्रौणिसौबलबाह्लिकैः ॥&#xA;गुप्तं प्रवीरैर्लौकैश्च सारवद्भिर्महात्मभिः ।&#xA;यदहन्यत सैन्यं मे दिष्टमत्र परायणम् ॥&#xA;नैतादृशं समुद्योगं दृष्टवन्तो हि मानुषाः ।&#xA;ऋषयो वा महाभागाः पुराणा भुवि सञ्जय ॥&#xA;ईदृशोऽपि बलौघस्तु संयुक्तः शस्त्रसम्पदा ।&#xA;वध्यते यत्र सङ्ग्रामे किमन्यद्भागधेयतः ॥&#xA;विपरीतमिदं सर्वं प्रतिभाति हि सञ्जय ।&#xA;यत्रेदृशं बलं घोरं नावधीद्युधि पाण्डवान् ॥&#xA;पाण्डवार्थाय नियतं देवास्तत्र समागताः ।&#xA;युध्यन्ते मामकं सैन्यं यथाऽवध्यत सञ्जय ॥&#xA;उक्तोऽपि विदुरेणाहं हितं पथ्यं च नित्यशः ।&#xA;न च जग्राह तन्मन्दः पुत्रो दुर्योधनो मम ॥&#xA;तथ्यां मन्ये मतिं तस्य सर्वज्ञस्य महात्मनः ।&#xA;आसीत्तथाऽऽगतं तात येन दृष्टमिदं पुरा ॥&#xA;अथवा भाव्यमेवं हि सञ्जयैतेन सर्वथा ।&#xA;पुरा धात्रा यथा दिष्टं तत्तथा न तदन्यथा ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/077/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/077/</guid>
      <description>&lt;p&gt;अध्यायः 077&lt;/p&gt;&#xA;&lt;p&gt;भीमद्रोणपराक्रमवर्णनम् ॥ 1 ॥&#xA;सञ्जय उवाच ।&#xA;आत्मदोषात्त्वया राजन्प्राप्तं व्यसनमीदृशम् ।&#xA;न हि दुर्योधनस्तानि पश्यते भरतर्षभ ॥&#xA;यानि त्वं पश्यसे राजन्धर्मसङ्करकारणात् ।&#xA;तव दोषात्पुरा वृत्तं द्यूतमेतद्विशाम्पते ॥&#xA;तव दोषेण युद्दं च प्रवृत्तं सह पाण्डवैः ।&#xA;त्वमेवाद्य फलं भुङ्क्ष्व कृत्वा किल्बिषमात्मना ॥&#xA;आत्मना हि कृतं कर्म आत्मनैवोपभुज्यते ।&#xA;इह वा प्रेत्य वा राजंस्त्वया प्राप्तं यथातथम् ॥&#xA;तस्माद्राजन्स्थिरो भूत्वा प्राप्येदं व्यसनं महत् ।&#xA;शृणु युद्धं यथा वृत्तं शंसतो मे नराधिप ॥&#xA;भीमसेनः सुनिशितैर्बाणैर्भित्त्वा महाचमूम् ।&#xA;आससाद ततो वीरः सर्वान्दुर्योधनानुजान् ॥&#xA;दुःशासनं दुर्विषहं दुःसहं दुर्मदं जयम् ।&#xA;जयत्सेनं विकर्णं च चित्रसेनं सुदर्शनम् ॥&#xA;चारुचित्रं सुवर्माणं दुष्कर्णं कर्णमेव च ।&#xA;एतांश्चान्यांश्च सुबहून्समीपस्थान्महारथान् ॥&#xA;धार्तराष्ट्रान्सुसङ्क्रुद्धान्दृष्ट्वा भीमो महारथः ।&#xA;भीष्मेण समरे गुप्तां प्रविवेश महाचमूम् ॥&#xA;अथालोक्य प्रविष्टं तमूचुस्ते सर्व एव तु ।&#xA;जीवग्राहं निगृह्णीमो वयमेनं नराधिपाः ॥&#xA;स तैः परिवृतः पार्थो भ्रातृभिः कृतनिश्चयैः ।&#xA;प्रजासंहरणे सूर्यः क्रूरैरिव महाग्रहैः ॥&#xA;सम्प्राप्य मध्यं सैन्यस्य न भीः पाण्डवमाविशत् ।&#xA;यथा देवासुरे युद्धे महेन्द्रं प्राप्य दानवान् ।&#xA;ततः शतसहस्राणि रथिनां सर्वशः प्रभो ।&#xA;उद्यतानि शरैस्तीव्रैस्तमेकं परिवव्रिरे ॥&#xA;स तेषां प्रवरान्योधान्हस्त्यश्वरथसादिनः ।&#xA;जघान समरे शूरो धार्तराष्ट्रानचिन्तयन् ॥&#xA;तेषां व्यवसितं ज्ञात्वा भीमसेनो जिघृक्षताम् ।&#xA;समस्तानां वधे राजन्मतिं चक्रे महामनाः ॥&#xA;ततो रथं समुत्सृज्य गदामादाय पाण्डवः ।&#xA;उवाच सारथिं भीमं स्थीयतामिति भारत ॥&#xA;यावदेतान्हनिष्यामि धार्तराष्ट्रान्सहानुगान् ।&#xA;इत्युक्त्वा भीमसेनस्तु प्रविश्य महतीं चमूम् ।&#xA;जघान धार्तराष्ट्राणां तद्बलौघमहार्णवम् ॥&#xA;गदया भिमसेनेन ताडिता वारणोत्तमाः ।&#xA;भिन्नकुम्भा महाकाया भिन्नपृष्ठास्तथैवच ॥&#xA;भिन्नगात्राः सहारोहैः शेरते पर्वता इव ।&#xA;रथाश्च भग्नास्तिलशः सयोधाः शतशो रणे ॥&#xA;अश्वाश्च सादिनश्चैव पादातैः सह भारत ।&#xA;तत्राद्भुतमपश्याम भीमसेनस्य विक्रमम् ॥&#xA;यदेकः समरे राजन्बहुभिः समयोधयत् ।&#xA;अन्तकाले प्रजाः सर्वा दण्डपाणिरिवान्तकः ॥&#xA;भीमसेने प्रविष्टे तु धृष्टद्युम्नोऽपि पार्षतः ।&#xA;द्रोणमुत्सृज्य तरसा ययौ यत्र वृकोदरः ॥&#xA;विदार्य महतीं सेनां तावकानां नरर्षभः ।&#xA;आससाद रथं शून्यं भीमसेनस्य संयुगे ॥&#xA;दृष्ट्वा विशोकं समरे भीमसेनस्य सारथिम् ।&#xA;धृष्टद्युम्नो महाराज दुर्मना गतचेतनः ॥&#xA;अपृच्छद्बाष्पसंरुद्धो निःश्वसन्वाचमीरयन् ।&#xA;मम प्राणैः प्रियतमः क्व भीम इति दुःखितः ॥&#xA;विशोकस्तमुवाचेदं धृष्टद्युम्नं कृताञ्जलिः ।&#xA;संस्थाप्य मामिह बली पाण्डवेयः पराक्रमी ॥&#xA;प्रविष्टो धार्तराष्ट्राणामेतद्बलमहार्णवम् ।&#xA;मामुक्त्वा पुरुषव्याघ्रः प्रीतियुक्तमिदं वचः ॥&#xA;प्रतिपालय मां सूत नियम्याश्वान्मुहूर्तकम् ।&#xA;यावदेवान्निहन्म्यद्य य इमे मद्वधोद्यताः ।&#xA;अभ्यधावद्गदापाणिस्तद्बलं स महाबलः ॥&#xA;ततो दृष्ट्वा प्रधावन्तं गदाहस्तं महाबलम् ।&#xA;सर्वेषामेव सैन्यानां संहर्षः समजायत ॥&#xA;तस्मिन्सुतुमुले युद्धे वर्तमाने भयानके ।&#xA;भित्त्वा राजन्महाव्यूहं प्रविवेश सखा तव ॥&#xA;विशोकस्य वचः श्रुत्वा धृष्टद्युम्नोऽथ पार्षतः ।&#xA;प्रत्युवाच ततः सूतं रणमध्ये महाबलः ॥&#xA;न हि मे जीवितेनापि विद्यतेऽद्य प्रयोजनम् ।&#xA;भीमसेनं रणे हित्वा स्नेहमुत्सृज्य पाण्डवैः ॥&#xA;यदि यामि विना भीमं किं मां क्षत्रं वदिष्यति ।&#xA;एकायनगते भीमे मयि चावस्थिते युधि ॥&#xA;तस्य न स्वस्ति कुर्वन्ति देवाः शक्रपुरोगमाः ।&#xA;यः सहायान्परित्यज्य स्वस्तिमानाव्रजेद्गृहम् ॥&#xA;&#39;रौरवे नरके मञ्जेदप्लवे दुस्तरे नृभिः ।&#xA;&#39;मम भीमः सखा चैव सम्बन्धी च महाबलः ।&#xA;भक्तोऽस्मान्भक्तिमांश्चाहं तमप्यरिनिषूदनम् ॥&#xA;सोऽहं तत्र गमिष्यामि यत्र यातो वृकोदरः ।&#xA;निघ्नन्तं मां रिपून्पश्य दानवानिव वासवम् ॥&#xA;एवमुक्त्वा ततो वीरो ययौ मध्येन वाहिनीम् ।&#xA;भीमसेनस्य मार्गेषु गदाप्रमथितैर्गजैः ॥&#xA;स ददर्श तदा भीमं दहन्तं रिपुवाहिनीम् ।&#xA;वातो वृक्षानिव बलात्प्रभञ्जन्तं रणे रिपून् ॥&#xA;ते वध्यमानाः समरे रथिनः सादिनस्तथा ।&#xA;पादाता दन्तिनश्चैव चक्रुरात्स्वरं महत् ॥&#xA;हाहाकारश्च सञ्जज्ञे तव सैन्यस्य मारिष ।&#xA;वध्यतो भीमसेनेन कृतिना चित्रयोधिना ॥&#xA;ततः कृतास्त्रास्ते सर्वे परिवार्य वृकोदरम् ।&#xA;अभीताः समवर्तन्त शस्त्रवृष्ट्या परन्तप ॥&#xA;अभिद्रुतं शस्त्रभृतां वरिष्ठंसमन्ततः पाण्डवं लोकवीरः ।&#xA;सैन्येन घोरेण सुसंहितेनदृष्ट्वा बली पार्षतो भीमसेनम् ॥&#xA;अथोपगच्छच्छरविक्षताङ्गम्पदातिनं क्रोधविषं वमन्तम् ।&#xA;आश्वासयन्पार्षतो भीमसेनङ्गदाहस्तं कालमिवान्तकाले ॥&#xA;विशल्यमेनं च चकार तूर्ण-मारोपयच्चात्मरथे महात्मा ।&#xA;भृशं परिष्वज्य च भीमसेन-माश्वासयामास स शत्रुमध्ये ॥&#xA;तथा तस्मिन्वर्तमानेऽतिवेगम्भ्रातॄनथोपेत्य तवापि पुत्रः ।&#xA;तस्मिन्विमर्दे तव सम्प्रवृत्तेदृष्ट्वा रणे वाक्यमिदं बभाषे ॥&#xA;अयं दुरात्मा द्रुपदस्य पुत्रःसमागतो भीमसेनेन सार्धम् ॥&#xA;तं याम सर्वे महता बलेनमा वो रिपुः प्रार्थयतामनीकम् ।&#xA;श्रुत्वा तु वाक्यं तममृष्यमाणाज्येष्ठज्ञया नोदिता धार्तराष्ट्राः ॥&#xA;वधाय निष्पेतुरुदायुधास्तेयुगक्षये केतवो यद्वदुग्राः ।&#xA;प्रगृह्य चास्त्राणि धनूंषि वीराज्यां नेमिघोषैः प्रविकम्पयन्तः ॥&#xA;शरैरवर्षन्द्रुपदस्य पुत्रंयथाम्बुदा भूधरं वारिजालैः ।&#xA;निहत्य तांश्चापि शरैः सुतीक्ष्णै-र्न विव्यथे समरे चित्रयोधी ॥&#xA;समभ्युदीर्णांश्च तवात्मजांस्तथानिशाम्य वीरानभितः स्थितान्रणे ।&#xA;जिघांसुरुग्रो द्रुपदात्मजो युवा ।प्रमोहनास्त्रं युयुजे महारथः ।&#xA;क्रुद्धो भृशं तव पुत्रेषु राज-न्दैत्येषु यद्वत्समरे महेन्द्रः ॥&#xA;&#39;स वै ततोऽस्त्रं सुमहाप्रभावं&#39;प्रमोहनं द्रोणदत्तं महात्मा ।&#xA;प्रयोजयामास उदारकर्मातस्मिन्रणे तव सैन्यस्य राजन् ॥&#39;&#xA;ततो व्यमुह्यन्त रणे नृवीराःप्रमोहनास्त्राहतबुद्धिसत्वाः&#xA;प्रदुद्रुवुः कुरवश्चैव सर्वेसवाजिनागाः सरथाः समन्तात् ।&#xA;परीतकालानिव नष्टसञ्ज्ञा-न्मोहोपेतांस्तव पुत्रान्निशम्य ॥&#xA;एतस्मिन्नेव काले तु भीमः प्रहरतां वरः ।&#xA;विश्रम्य च तदा राजन्पीत्वाऽमृतरसं जलम् ॥&#xA;पुनः सन्नह्य सङ्क्रुद्धो योधयामास संयुगे ।&#xA;धृष्टद्यम्नेन सहितः कालयामास भारत ॥&#xA;एतस्मिन्नन्तरे राजन्द्रोणः शस्त्रभृतां वरः ।&#xA;द्रुपदं त्रिभिरासाद्य शरैर्विव्याध दारुणैः ॥&#xA;सोऽतिविद्धस्ततो राजन्रणे द्रोणेन पार्थिवः ।&#xA;अपायाद्द्रुपदो राजन्पूर्ववैरमनुस्मरन् ।&#xA;जित्वा तु द्रुपदं द्रोणः शङ्खं दध्मौ प्रतापवान् ।&#xA;तस्य शङ्खस्वनं श्रुत्वा वित्रेसुः सर्वसोमकाः ॥&#xA;अथ शुश्राव तेजस्वी द्रोणः शस्त्रभृतां वरः ।&#xA;प्रमोहनास्त्रेण रणे मोहितानात्मजांस्तव ॥&#xA;ततो द्रोणो महाराज त्वरितोऽभ्याययौ रणात् ।&#xA;तत्रापश्यन्महेष्वासो भारद्वाजः प्रतापवान् ॥&#xA;धृष्टद्युम्नं च भीमं च विचरन्तौ महारणे ।&#xA;मोहाविष्टांश्च ते पुत्रानपश्यत्स महारथः ॥&#xA;ततः प्रज्ञांस्त्रमदाय मोहनास्त्रं व्यनाशयत् ।&#xA;ततः प्रत्यागतप्राणास्तव पुत्रा महारथाः ॥&#xA;पुनर्युद्धाय समरे प्रत्युद्याता जिगीषवः ।&#xA;ततो युधिष्ठिरः प्राह समाहूय स्वसैनिकान् ॥&#xA;गच्छन्तु पदवीं शक्त्या भीमपार्षतयोर्युधि ।&#xA;सौभद्रप्रमुखा वीरा रथा द्वादश दंशिताः ॥&#xA;प्रवृत्तिमधिगच्छन्तु न हि शुद्ध्यति मे मनः ।&#xA;प्रवृत्तिर्भिमसेनस्य पार्षतस्य च संयुगे ॥&#xA;विज्ञेया समरे शीघ्रं प्रविशध्वं रथार्णवम् ।&#xA;गच्छन्तु परया शक्त्या भवन्त इति मे मतिः ॥&#xA;त एवं समनुज्ञाताः शूरा विक्रान्तयोधिनः ।&#xA;बाढमित्येवमुक्त्वा तु सर्वे पुरुषमानिनः ।&#xA;मध्यन्दिनगते सूर्ये प्रययुः सर्व एव हि ॥&#xA;केकया द्रौपदेयाश्च धृष्टकेतुश्च वीर्यवान् ।&#xA;अभिमन्युं पुरस्कृत्य महत्या सेनया वृताः ॥&#xA;ते कृत्वा समरे व्यूहं सूचीमुखमरिन्दमम् ।&#xA;बिभिदुर्धार्तराष्ट्राणां तद्रथानीकमाहवे ॥&#xA;तान्प्रयातान्महेष्वासानभिमन्युपुरोगमान् ।&#xA;भीमसेनभयाविष्टा धृष्टद्युम्नविमोहिता ॥&#xA;न संवारयितुं शक्ता तव सेना जनाधिप ।&#xA;मदमूर्च्छन्वितात्मा वै प्रमदेवाध्वनि स्थिता ॥&#xA;तेऽभिजाता महेष्वासाः सुवर्णविकृतध्वजाः ।&#xA;परीप्सन्तोऽभ्यधावन्त धृष्टद्युम्रवृकोदरौ ॥&#xA;तौ च दृष्ट्वा महेष्वासावभिमन्युपुरोगमान् ।&#xA;बभूवतुर्मुदायुक्तौ निघ्नन्तौ तव वाहिनीम् ॥&#xA;&#39;द्रोणमिष्वस्त्रकुशलं सर्वविद्यासु पारगम् ।&#xA;&#39;दृष्ट्वा तु सहसायान्तं पाञ्चाल्यो गुरुमात्मनः ।&#xA;नाशंसत वधं वीरः पुत्राणां तव पार्षतः ॥&#xA;ततो रथं समारोप्य कैकेयस्य वृकोदरम् ।&#xA;अभ्यधावत्सुसङ्क्रुद्धो द्रोणमिष्वस्त्रपारगम् ॥&#xA;तस्याभिपततस्तूर्णं भारद्वाजः प्रतापवान् ।&#xA;क्रुद्धश्चिच्छेद बाणेन धनुः शत्रुनिबर्हणः ॥&#xA;अन्यांश्च शतशो बाणान्प्रेषयामास पार्षते ।&#xA;दुर्योधनहितार्थाय भर्तृपिण्डमनुस्मरन् ॥&#xA;अथान्यद्धनुरादाय पार्षतः परवीरहा ।&#xA;द्रोणं विव्याध विंशत्या रुक्मपुङ्खैः शिलाशितैः ॥&#xA;तस्य द्रोणः पुनश्चापं चिच्छेदामित्रकर्शनःक ।&#xA;हयांश्च चतुरस्तूर्णं चतुर्भिः सायकोत्तमैः ॥&#xA;वैवस्वतक्षयं घोरं प्रेषयामास भारत ।&#xA;सारथिं चास्य भल्लेन प्रेषयामास भारत ।&#xA;हताश्वात्स रथात्तूर्णमवप्लुत्य महारथः ।&#xA;आरुरोह महाबाहुरभिमन्योर्महारथम् ॥&#xA;ततः सरथनागाश्वा समकम्पत वाहिनी ।&#xA;पश्यतो भीमसेनस्य पार्षतस्य च पश्यतः ॥&#xA;तत्प्रभग्नं बलं दृष्ट्वा द्रोणेनामिततेजसा ।&#xA;नाशक्रुवन्वारयितुं समस्तास्ते महारथाः ॥&#xA;वध्यमानं तु तत्सैन्यं द्रोणेन निशितैः शरैः ।&#xA;व्यभ्रमत्तत्रतत्रैव क्षोभ्यमाण इवार्णवः ॥&#xA;तथा दृष्ट्वा च तत्सैन्यं जहृषे तावकं बलम् ।&#xA;दृष्ट्वाचार्यं सुसङ्क्रुद्धं तपन्तं रिपुवाहिनीम् ।&#xA;तुष्टुवुः सर्वतो योधाः साधुसाध्विति भारत ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/078/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/078/</guid>
      <description>&lt;p&gt;अध्यायः 078&lt;/p&gt;&#xA;&lt;p&gt;सङ्कुलयुद्धवर्णनम् ॥ 1 ॥&#xA;सञ्जय उवाच ।&#xA;ततो दुर्योधनो राजा महोत्प्रत्यागतस्मृतिः ।&#xA;शरवर्षैः पुनर्भीमं प्रत्यवारयदच्युतम् ॥&#xA;एकीभूतास्ततश्चैव तव पुत्रा महारथाः ।&#xA;समेत्य समरे भीमं योधयामासुरुद्यताः ॥&#xA;भीमसेनोऽपि समरे सम्प्राप्य स्वरथं पुनः ।&#xA;समारुह्य महाबाहुर्ययौ येन तवात्मजः ॥&#xA;प्रगृह्य च महावेगं परासुकरणं दृढम् ।&#xA;सज्यं शरासनं सङ्ख्ये शरैर्विव्याध ते सुतम् ॥&#xA;ततो दुर्योधनो राजा भीमसेनं महाबलम् ।&#xA;नाराचेन सुतीक्ष्णेन भृशं मर्मण्यताडयत् ॥&#xA;सोऽतिविद्धो महेष्वासस्तव पुत्रेण धन्विना ।&#xA;क्रोधसंरक्तनयनो वेगेनाक्षिप्य कार्मुकम् ॥&#xA;दुर्योधनं त्रिभिर्बाणैर्बाह्वोरुरसि चार्पयत् ।&#xA;स तत्र शुशुभे राजा शिखरैर्गिरिराडिव ॥&#xA;तौ दष्ट्वा समरे क्रुद्धौ विनिघ्नन्तौ परस्परम् ।&#xA;दुर्योधनानुजाः सर्वे शूराः सन्त्यक्तजीविताः ॥&#xA;संस्मृत्य मन्त्रितं पूर्वं निग्रहे भीमकर्मणः ।&#xA;निश्चयं परमं कृत्वा निग्रहीतुं प्रचक्रमुः ॥&#xA;तानापतत एवाजौ भीमसेनो महाबलः ।&#xA;प्रत्युद्ययौ महाराज गजः प्रतिगजानिव ॥&#xA;भृशं क्रुद्धश्च तेजस्वी नाराचेन समार्पयत् ।&#xA;चित्रसेनं महाराज तव पुत्रं महायशाः ॥&#xA;तथेतरांस्तव सुतांस्ताडयामास भारत ।&#xA;शरैर्बहुविधैः सङ्ख्ये रुक्मपुङ्खैः सुतेजनैः ॥&#xA;ततः सम्प्रेक्ष्य पुत्रैस्ते भीमसेनं समावृतम् ।&#xA;अभिमन्युप्रभृतयस्ते द्वदश महारथाः ॥&#xA;प्रेषिता धर्मराजेन भीमसेनपदानुगाः ।&#xA;प्रतिजग्मुर्महाराज तव पुत्रान्महाबलान् ॥&#xA;दृष्ट्वा रथस्थांस्ताञ्शूरान्सूर्याग्निसमतेजसः ।&#xA;सर्वानेव महेष्वासान्भ्राजमानाञ्श्रिया वृतान् ॥&#xA;महाहवे दीष्यमानान्सुवर्णमकुटोञ्ज्वलान् ।&#xA;तत्यजुः समरे भीमं तव पुत्रा महाबलाः ॥&#xA;तान्नामृष्यत कौन्तेयो जीवमाना गता इति ।&#xA;अन्वीय च पुनः सर्वांस्तव पुत्रानपीडयत् ॥&#xA;अथाभिमन्युः समरे भीमसेनेन सङ्गतः ।&#xA;पार्षतेन च ते सर्वे कैकया द्रौपदीसुताः ॥&#xA;तादृष्ट्वा समरे क्रुद्धांस्तव सैन्ये महारथाः ।&#xA;दुर्योधनप्रभृतयः प्रगृहीतशरासनाः ।&#xA;भृशमर्श्वैः प्रजवितैः प्रययुर्यत्र ते रथाः ॥&#xA;अपराह्णे महाराज प्रावर्तत महारणः ।&#xA;तावकानां च बलिनां परेषां चैव भारत ॥&#xA;अभिमन्युर्विकर्णस्य हयान्हत्वा महाहवे ।&#xA;अथैनं पञ्चविंशत्या क्षुद्रकाणां समार्पयत् ॥&#xA;हताश्वं रथमुत्सृज्य विकर्णस्तु महारथः ।&#xA;आरुरोह रथं राजंश्चित्रसेनस्य भारत ।&#xA;योधयामास समरे तदद्भुतमिवाभवत् ॥&#xA;स्थितावेकरथे तौ तु भ्रातरौ कुलवर्धनौ ।&#xA;आर्जिनिः शरजालेन च्छादयामास भारत ॥&#xA;चित्रसेनो विकर्णश्च कार्ष्णिं पञ्चभिरायसैः ।&#xA;विव्यधाते न चाकम्पत्कार्ष्णिर्मेरुरिव स्थितः ॥&#xA;दुःशासनस्तु समरे केकयान्पञ्च मारिप ।&#xA;योधयामास राजेन्द्र तदद्भुतमिवाभवत् ॥&#xA;द्रौपदेया रणे क्रुद्धा दुर्योधनमवारयन् ।&#xA;शरैराशीविषाकारैः पुत्रं तव विशाम्पते ॥&#xA;पुत्रोऽपि तव दुर्धर्षो द्रौपद्यास्तनयान्रणे ।&#xA;सायकैर्निशितै राजन्नाजघान पृथक्पृथक् ॥&#xA;तैश्चापि विद्धः शुशुभे रुधिरेम समुक्षितः ।&#xA;गिरिः प्रस्रवणैर्यद्वद्गैरिकादिविमिश्रितैः ॥&#xA;भीष्मोऽपि समरे राजन्पाण्डवानामनीकिनीम् ।&#xA;कालयामास बलवान्पालः पशुगणानिव ॥&#xA;ततो गाण्डीवनिर्घोषः प्रादुरासीद्विशाम्पते ।&#xA;दक्षिणेन वरूथिन्याः पार्थस्यरीन्विनिघ्नतः ॥&#xA;उत्तस्थुः समरे तत्र कबन्धानि समन्ततः ।&#xA;कुरूणां चैव सैन्येषु पाण्डवानां च भारत ॥&#xA;शोणितोदं शरावर्तं गजद्वीपं हयोर्मिणम् ।&#xA;रथनौभिर्नरव्याघ्राः प्रतेरुः सैन्यसागरम् ॥&#xA;छिन्नहस्ता विकवचा विदेहाश्च नरोत्तमाः ।&#xA;दृश्यन्ते पतितास्तत्र शतशोऽथ सहस्रशः ॥&#xA;निहतैर्मत्तमातङ्गैः शोणितौघपरिप्लुतैः ।&#xA;भूर्भाति भरतश्रेष्ठ पर्वतैराचिता यथा ॥&#xA;तत्राद्भुतमपश्याम तव तेषां च भारत ।&#xA;न तत्रासीत्पुमान्कश्चिद्यो युद्धं नाभिकाङ्क्षति ॥&#xA;एवं युयुधिरे वीराः प्रार्थयाना महद्यशः ।&#xA;तावकाः पाण्डवैः सार्धमाकाङ्क्षन्तो जयं युधि ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/079/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/079/</guid>
      <description>&lt;p&gt;अध्यायः 079&lt;/p&gt;&#xA;&lt;p&gt;सङ्कुलयुद्धवर्णनम् ॥ 1 ॥&#xA;सञ्जय उवाच ।&#xA;ततो दुर्योधनो राजा लोहितायति भास्करे ।&#xA;सङ्ग्रामरभसो भीमं हन्तुकामोऽभ्यधावत ॥&#xA;तमायान्तमभिप्रेक्ष्य नृवीरं दृढवैरिणम् ।&#xA;भीमसेनः सुसङ्क्रुद्ध इदं वचनमब्रवीत् ॥&#xA;अयं स कालः सम्प्राप्तो वर्षपूगाभिवाञ्छितः ।&#xA;अद्य त्वां निहनिष्यामि यदि नोत्सृजसे रणम् ॥&#xA;अद्य कुन्त्याः परिक्लेशं वनवासं च कृत्स्नशः ।&#xA;द्रौपद्याश्च परिक्लेशं प्रणेष्यामि हते त्वयि ॥&#xA;यत्पुरा मत्सरीभूत्वा पाण्डवानवमन्यसे ।&#xA;तस्य पापस्य गान्धारे पश्य व्यसनमागतम् ॥&#xA;कर्णस्य मतमास्थाय सौबलस्य च यत्पुरा ।&#xA;अचिन्त्य पाण्डवान्कामाद्यथेष्टं कृतवानसि ॥&#xA;याचमानं च यन्मोहाद्दाशार्हमवमन्यसे ।&#xA;उलूकस्य समादेशं यद्ददासि च हृष्टवत् ॥&#xA;तेन त्वां निहनिष्यामि सानुबन्धं सबान्धवम् ।&#xA;शमीकरिष्ये तत्पापं यत्पुरा कृतवानसि ॥&#xA;एवमुक्त्वा धनुर्घोरं विकृष्योद्भ्राम्य चासकृत् ।&#xA;समाधत्त शरान्घोरान्महाशनिसमप्रभान् ॥&#xA;षड्विंशतिमसं क्रुद्धो मुमोचाशु सुयोधने ।&#xA;ज्वलिताग्निशिखाकारान्वज्रकल्पानजिह्मगान् ॥&#xA;ततोऽस्य कार्मुकं द्वाभ्यां सूतं द्वाभ्यां च विव्यधे ।&#xA;चतुर्भिरश्वाञ्जवनाननयद्यमसादनम् ॥&#xA;द्वाभ्यां च सुविकृष्टाभ्यां शराभ्यामरिमर्दनः ।&#xA;छत्रं चिच्छेद समरे राज्ञस्तस्य नरोत्तम् ॥&#xA;षङ्भिश्च तस्य चिच्छेद ज्वलन्तं ध्वजमुत्तमम् ।&#xA;छित्त्वा तं च ननादोच्चैस्तव पुत्रस्य पश्यतः ॥&#xA;रथाच्च स ध्वजः श्रीमान्नानारत्नविभूषितात् ।&#xA;पपात सहसा भूमौ विद्युञ्जलधरादिव ॥&#xA;ज्वलन्तं सूर्यसङ्काशं नागं मणिमयं शुभम् ।&#xA;ध्वजं कुरुपतेश्छिन्नं ददृशुः सर्वपार्थिवाः ॥&#xA;अथैनं दशभिर्बाणैस्तोत्रैरिव महाद्विपम् ।&#xA;आजघान रणे वीरं स्मयन्निव महारथः ॥&#xA;स गाढविद्धो व्यथितो भीमसेनेन संयुगे ।&#xA;निषसाद रथोपस्थे मूर्च्छाभिहतचेतनः ॥&#xA;ततः स राजा सिन्धूनां रथश्रेष्ठो महाबलः ।&#xA;दुर्योधनस्य जग्राह पार्ष्णिं स्वपुरुषैर्वृतः ॥&#xA;कृपश्च रथिनां श्रेष्ठस्तव पुत्रमचेतनम् ।&#xA;आरोपयद्रथं राजन्दुर्योधनममर्षणम् ॥&#xA;परिवार्य ततो भीमं जेतुकामो जयद्रथः ।&#xA;रथैरनेकसाहस्रैर्भीमस्यावारयद्दिशः ॥&#xA;धृष्टकेतुस्ततो राजन्नभिमन्युश्च वीर्यवान् ।&#xA;केकया द्रौपदेयाश्च तव पुत्रानयोधयन् ॥&#xA;चित्रसेनः सुचित्रश्च चित्राङ्गश्चित्रदर्शनः ।&#xA;चारुचित्रः सुचारुश्च तथा नन्दोपनन्दकौ ॥&#xA;अष्टावेते महेष्वासाः सुकुमारा यशस्विनः ।&#xA;अभिमन्युरथं राजन्समन्तात्पर्यवारयन् ॥&#xA;आजघान ततस्तूर्णमभिमन्युर्महामनाः ।&#xA;एकैकं पञ्चभिर्बाणैः शितैः सन्नतपर्वभिः ॥&#xA;वज्रमृत्युप्रतीकाशैर्विचित्रायुधनिःसृतैः ।&#xA;अमृष्यमाणास्ते सर्वे सौभद्रं रथसत्तमम् ॥&#xA;ववृषुर्मार्गणैस्तीक्ष्णैर्गिरिं मेरुमिवाम्बुदाः ।&#xA;स पीड्यमानः समरे कृतास्त्रो युद्धदुर्मदः ॥&#xA;अभिमन्युर्महाराज तावकान्समकम्पयत् ।&#xA;यथा देवासुरे युद्धे वज्रपाणिर्महासुरान् ॥&#xA;विकर्णस्य ततो भल्लान्प्रेषयामास भारत ।&#xA;चतुर्दश रथश्रेष्ठो घोरानाशीविषोपमान् ॥&#xA;स तैर्विकर्णस्य रथात्पातयामास वीर्यवान् ।&#xA;ध्वजं सूतं हयांश्चैव नृत्यमान इवाहवे ॥&#xA;पुनश्चान्याञ्शरान्पीतानकुण्ठाग्राञ्शिलाशितान् ।&#xA;प्रेषयामास सङ्क्रुद्धो विकर्णाय महाबलः ॥&#xA;ते विकर्णं समासाद्य कङ्कबर्हिणवाससः ।&#xA;भित्त्वा देहं गता भूमिं ज्वलन्त इव पन्नगाः ॥&#xA;ते शरा हेमपुङ्खाग्रा व्यदृश्यन्त महीतले ।&#xA;विकर्णरुधिरक्लिन्ना वमन्त इव शोणितम् ॥&#xA;विकर्णं वीक्ष्य निर्भिन्नं तस्यैवान्ये सहोदराः ।&#xA;अभ्यद्रवन्त समरे सौभद्रप्रमुखान्रथान् ॥&#xA;अभियात्वा तथैवान्यान्रथांस्तान्सूर्यवर्चसः ।&#xA;अविध्यन्समरेऽन्योन्यं संरम्भाद्युद्धदुर्मदाः ॥&#xA;दुर्मुखः श्रुतकर्माणं विद्ध्वा सप्तभिराशुगैः ।&#xA;ध्वजमेकेन चिच्छेद सारथिं चास्य सप्तमिः ॥&#xA;अश्वाञ्जाम्बूनदैर्जालैः प्रच्छन्नान्वातरंहसः ।&#xA;जघान षङ्भिरासाद्य सारथिं चाभ्यपातयत् ॥&#xA;स हताश्वे रथे तिष्ठञ्श्रुतकर्मा महारथः ।&#xA;शक्तिं चिक्षेप सङ्क्रुद्धो महोल्कां ज्वलितामिव ॥&#xA;सा दुर्मुखस्य विमलं वर्म भित्त्वा यशस्विनः ।&#xA;विदार्य प्राविशद्भूभिं दीप्यमाना स्वतेजसा ॥&#xA;दुर्मुखो विह्वलस्तत्र निषसाद रणे विभो ।&#xA;विसञ्ज्ञं प्रेक्ष्य ते सर्वे भ्रातरः पर्यवारयन् ॥&#xA;तं दृष्ट्वा विरथं तत्र सुतसोमो महारथः ।&#xA;पश्यतां सर्वसैन्यानां रथमारोपयत्स्वकम् ॥&#xA;श्रुतकीर्तिस्तथा वीरो जयत्सेनं सुतं तव ।&#xA;अभ्ययात्समरे राजन्हन्तुकामो यशस्विनम् ॥&#xA;तस्य विक्षिपतश्चापं श्रुतकीर्तेर्महास्वनम् ।&#xA;चिच्छेद समरे तूर्णं जयत्सेनः सुतस्तव ॥&#xA;क्षुरप्रेण सुतीक्ष्णेन प्रहसन्निव भारत ।&#xA;तं दृष्ट्वा च्छिन्नधन्वानं शतानीकः सहोदरम् ॥&#xA;अभ्यपद्यत तेजस्वी सिंहवन्निनदन्मुहुः ।&#xA;शतानीकस्तु समरे दृढं विस्पार्य कार्मुकम् ॥&#xA;विव्याध दशभिस्तूर्णं जयत्सेनं शिलीमुखैः ।&#xA;ननाद सुमहानादं प्रभिन्न इव वारणः ॥&#xA;अथान्येन सुतीक्ष्णेन सर्वावरणभेदिना ।&#xA;शतानीको जयत्सेनं विव्याध हृदये भृशम् ॥&#xA;तथा तस्मिन्वर्तमाने दुष्कर्णो भ्रातुरन्तिके ।&#xA;मुमोचास्मैशितान्बाणांस्तीक्ष्णानाशीविषोपमान्&#xA;चिच्छेद समरे चापं नाकुलेः क्रोधमूर्च्छितः ॥&#xA;अथान्यद्धनुरादाय भारसाहमनुत्तमम् ।&#xA;समादत्त शरान्घोराञ्शतानीको महाबलः ॥&#xA;तिष्ठतिष्ठेति चामन्त्र्य दुष्कर्णं भ्रातुरग्रतः ।&#xA;मुमोचास्मै शितान्बाणाज्ज्वलितान्पन्नगानिव ॥&#xA;ततोऽस्य धनुरेकेन द्वाभ्यां सूतं च मारिष ।&#xA;चिच्छेद समरे तूर्णं तं च विव्याध सप्तभिः ॥&#xA;अश्वान्मनोजवांस्तस्य कर्बुरान्वातरंहसः ।&#xA;जघान निशितैस्तूर्णं सर्वान्द्वादशभिः शरैः ॥&#xA;अथापरेण भल्लेन सुयुक्तेनाशुपातिना ।&#xA;दुष्कर्णं नाकुलिः क्रुद्धो विव्याध हृदये भृशम् ॥&#xA;स पपात ततो भूमौ वज्राहत इव द्रुमः ।&#xA;दुष्कर्णं व्यथितं दृष्ट्वा पञ्च राजन्महारथाः ॥&#xA;दिघांसन्तः शतानीकं सर्वतः पर्यवारयन् ।&#xA;छाद्यमानं शरव्रतैः शतानीकं यशस्विनम् ॥&#xA;अभ्यधावन्त सङ्क्रुद्धाः केकयाः पञ्च सोदराः ।&#xA;तानभ्यापततः प्रेक्ष्य तव पुत्रा महारथाः ॥&#xA;प्रत्युद्ययुर्महाराज गजानिव महागजाः ।&#xA;दुर्मुखो दुर्जयश्चैव तथा दुर्मर्षणो युवा ॥&#xA;शत्रुञ्जयः सत्रुसहः सर्वे क्रुद्धा यशस्विनः ।&#xA;प्रत्युद्याता महाराज केकयान्भ्रातरः समम् ॥&#xA;रथैर्नगरसङ्काशैर्हयैर्युक्तैर्मनोजवैः ।&#xA;नानावर्णविचित्राभिः पताकाभिरलङ्कृतैः ॥&#xA;शरचापधरा वीरा विचित्रकवचध्वजाः ।&#xA;विविशुस्ते परं सैन्यं सिंहा इव वनाद्वनम् ॥&#xA;तेषां सुतुमुलं युद्धं व्यतिषक्तरथद्विपम् ।&#xA;अवर्तत महारौद्रं निघ्नतामितरेतरम् ॥&#xA;अन्योन्यागस्कृतां राजन्यमराष्ट्रविवर्धनम् ।&#xA;मुहूर्तास्तमिते सूर्ये चक्रुर्युद्धं सुदारुणम् ॥&#xA;रथिनः सादिनश्चाथ व्यकीर्यन्त सहस्रशः ।&#xA;ततः शान्तनवः क्रुद्धः शरैः सन्नतपर्वभिः ॥&#xA;नाशयामास सेनां तां भीष्मस्तेषां महात्मनाम् ।&#xA;पञ्चालानां च सैन्यानि शरैर्निन्ये यमक्षयम् ॥&#xA;एवं भित्त्वा महेष्वासः पाण्डवानामनीकिनीम् ।&#xA;कृत्वाऽवहारं सैन्यानां ययौ स्वशिबिरं नृप ॥&#xA;नाशयामासतुर्वीरौ धृष्टद्युम्नवृकोदरौ ।&#xA;करवाणामनीकानि शरैः सन्नतपर्वभिः ॥&#xA;धर्मराजोऽपि सम्प्रेक्ष्य धृष्टद्युम्नवृकोदरौ ।&#xA;मूर्ध्नि चैतावुपाघ्राय प्रहृष्टः शिबिरं ययौ ॥&#xA;&#39; अर्जुनो वासुदेवश्च कौरवाणामनीकिनीम् ।&#xA;&#39;हत्वा विद्राव्य च शरैः शिबिरायैव जग्मतुः ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/080/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/080/</guid>
      <description>&lt;p&gt;अध्यायः 080&lt;/p&gt;&#xA;&lt;p&gt;भीष्मदुर्योधनसंवादः ॥ 1 ॥&#xA;सञ्जय उवाच ।&#xA;क्षत्रियास्ते महाराज परस्परकृतागसः ।&#xA;जग्मुः स्वशिबिराण्येव रुधिरेण समुक्षिताः ॥&#xA;विश्रम्य च यथान्यायं पूजयित्वा परस्परम् ।&#xA;सन्नद्धाः समदृश्यन्त भूयो युद्धचिकीर्षवः ॥&#xA;ततस्तव सुतो राजंश्चिन्तयाभिपरिप्लुतः ।&#xA;विस्रवच्छोणिताक्ताङ्गः पप्रच्छेदं पितामहम् ॥&#xA;सैन्यानि रौद्राणि भयानकानिव्यूढानि सम्यग्बहुलध्वजानि ।&#xA;विदार्य हत्वा च निपीड्य शूरां-स्ते पाण्डवा लब्धजयाः प्रहृष्टाः ॥&#xA;सम्मोह्य सर्वान्युधि कीर्तिमन्तोव्यूहं च तं मकरं मृत्युकल्पम् ।&#xA;प्रविश्य भीमेन रणे हतोऽस्मिघोरैः शरैर्मृत्युदण्डप्रकाशैः ॥&#xA;क्रुद्धं तमुद्वीक्ष्य भयेन राज-न्सम्मूर्च्छितो न लभे शान्तिमद्य ।&#xA;इच्छे प्रसादात्तव सत्यसन्धप्राप्तुं जयं पाण्डवेयांश्च हन्तुम् ॥&#xA;तेनैवमुक्तः प्रहसन्महात्मादुर्योधनं मन्युगतं विदित्वा ।&#xA;तं प्रत्युवाचाविमना मनस्वीगङ्गासुतः सस्त्रभृतां वरिष्ठः ॥&#xA;परेण यत्नेन विगाह्य सेनांसर्वात्मनाऽहं तव राजपुत्र ।&#xA;इच्छामि दातुं विजयं सुखं चन चात्मानं छादयेऽहं त्वदर्थे ॥&#xA;एते तु रौद्रा बहवो महारथायशस्विनः शूरतमाः कृतास्त्राः ।&#xA;ये पाण्डवानां समरे सहायाजितक्लमा रोषविषं वमन्ति ॥&#xA;केनेह शक्याः सहसा विजेतुंवीर्योद्धताः कृतवैरास्त्वया च ।&#xA;अहं ह्येतान्प्रतियोत्स्यामि राज-न्सर्वात्मना जीवितं त्यज्य वीर ॥&#xA;रणे तवार्थाय महानुभावन जीवितं रक्षितव्यं ममाद्य ।&#xA;सर्वांस्तवार्थाय सदेवदैत्याँ-ल्लोकान्दहेयं किमु शत्रुसेनाम् ॥&#xA;तान्पाण्डवान्योधयिष्यामि राजन्प्रियं च ते सर्वमहं करिष्ये ।&#xA;सञ्जय उवाच ।&#xA;श्रुत्वा पितुस्ते वचनं प्रतीतोदुर्योधनः प्रीतमना बभूव ॥&#xA;सर्वाणि सैन्यानि ततः प्रहृष्टोनिर्गच्छतेत्याह नृपांश्च सर्वान् ।&#xA;तदाक्षया तानि विनिर्ययुर्द्रुतङ्गजाश्वपादातरथायुतानि ॥&#xA;प्रहर्षयुक्तानि तु तानि राज-न्महान्ति नानाविधशस्त्रवन्ति ।&#xA;स्थितानि नागाश्वपदातिमन्तिविरेजुराजौ तव राजन्बलानि ॥&#xA;शस्त्रास्त्रविद्भिर्नरवीरयोधै-रधिष्ठिताः सैन्यगणास्त्वदीयाः ।&#xA;रथौघपादातगजाश्वसङ्घैःप्रयाद्भिराजौ विधिवत्प्रणुन्नैः ॥&#xA;समुद्धतं वै तरुणार्कवर्णंरजो बभौ च्छादयत्सूर्यश्मीन् ।&#xA;रेजुः पताका रथदन्तिसंस्थावातेरिता भ्राम्यमाणाः समन्तात् ॥&#xA;नानालिङ्गैः समरे तत्र राजन्मेघैर्युता विद्युतः खे यथैव ।&#xA;वृन्दैः स्थिताश्चापि सुसम्प्रयुक्ता-श्चकाशिरे दन्तिगणाः समन्तात् ॥&#xA;धनूंषि विष्फारयतां नृपाणाम्बभूव शब्दस्तुमुलोऽतिघोरः ।&#xA;विमथ्यतो देवमहासुरौघै-र्यथार्णवस्यादियुगे तदानीम् ॥&#xA;तदुग्रनागं बहुरूपवर्णन्तवात्मजानां समुदीर्णकोपम् ।&#xA;बभूव सैन्यं रिपुसैन्यहन्त-युगान्तमेघौघनिभं तदानीम् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/081/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/081/</guid>
      <description>&lt;p&gt;अध्यायः 081&lt;/p&gt;&#xA;&lt;p&gt;भीष्मेण दुर्योधनसंहर्षणम् ॥ 1 ॥ राज्ञां द्वन्द्वीभूय मेलनम् ॥ 2 ॥ अर्जुनपराक्रमवर्णनम् ॥ 3 ॥&#xA;सञ्जय उवाच ।&#xA;अथात्मजं तव पुनर्गाङ्गेयो ध्यानमास्थितम् ।&#xA;अब्रवीद्भरतश्रेष्ठः सम्प्रहर्षकर वचः ॥&#xA;भीष्म उवाच ।&#xA;अहं द्रोणश्च शल्यश्च कृतवर्मा च सात्वतः ।&#xA;अश्वत्थामा विकर्णश्च भगदत्तोऽथ सौबलः ॥&#xA;विन्दानुविन्दावावन्त्यौ बाह्लीकः सह बाह्लिकैः ।&#xA;त्रिगर्तराजो बलवान्मागधश्च सुदुर्जयः ॥&#xA;बृहद्बलश्च कौसल्यश्चित्रसेनो विविंशतिः ।&#xA;&#39;कृपश्च सह सोदर्यैस्तव राजन्पदानुगाः ।&#39;&#xA;रथाश्च बहुसाहस्राः शोभनाश्च महाध्वजाः ॥&#xA;देशजाश्च हया राजन्स्वारूढा हयसादिभिः ।&#xA;गजेन्द्राश्च मदोद्वृत्ताः प्रभिन्नकरटामुखाः ॥&#xA;पादाताश्च तथा शूरा नानाप्रहरणा युधि ।&#xA;नानादेशसमुत्पन्नास्त्वदर्थे योद्धुमुद्यताः ॥&#xA;एते चान्ये च बहवस्त्वदर्थे त्यक्तजीविताः ।&#xA;देवानपि रणे जेतुं समर्था इति मे मतिः ॥&#xA;अवश्यं हि मया राजंस्तव वाच्यं हितं सदा ।&#xA;अशक्याः पाण्डवा जेतुं देवैरपि सवासवैः ॥&#xA;वासुदेवसहायाश्च महेन्द्रसमविक्रमाः ।&#xA;सर्वथाऽहं तु राजेन्द्र करिष्ये वचनं तव ॥&#xA;पाण्डवांश्च रणे जेष्ये मां वा जेष्यन्ति पाण्डवाः ।&#xA;सञ्जय उवाच ।&#xA;एवमुक्त्वा ददावस्मै विशल्यकरणीं शुभाम् ॥&#xA;ओषधीं वीयसम्पन्नां विशल्यश्चाभवत्तदा ।&#xA;ततः प्रभाते विमले स्वेन सैन्येन वीर्यवान् ॥&#xA;अव्यूहत स्वयं व्यूहं भीष्मो व्यूहविशारदः ।&#xA;मण्डलं मनुजश्रेष्ठो नानाशस्त्रसमाकुलम् ॥&#xA;सम्पूर्णं योधमुख्यैश्च तथा दन्तिपदातिभिः ।&#xA;रथैरनेकसाहस्रैः समन्तत्परिवारितम् ॥&#xA;अश्ववृन्दैर्महद्भिश्च रिष्टितोमरधारिभिः ।&#xA;नागेनागे रथाः सप्त सप्त चाश्वा रथेरथे ॥&#xA;अन्वश्वं दश धानुष्का धानुष्के दश चर्मिणः ।&#xA;एवं व्यूहं महाराज तव सैन्यस्य दंशितम् ॥&#xA;स्थितं रणाय महते भीष्मेण युधि पालितम् ।&#xA;दशाश्वानां सहस्राणि दन्तिनां च तथैव च ॥&#xA;रथानामयुतं चापि पुत्राश्च तव दंशिताः ।&#xA;चित्रसेनादयः शूरा अभ्यरक्षन्तितामहम् ॥&#xA;रक्ष्यमाणाः स तैः शूरैर्गोप्यमानाश्च तेन ते ।&#xA;सन्नद्धाः समदृश्यन्त राजानश्च महाबलाः ॥&#xA;दुर्योधनस्तु समरे दंशितो रथमास्थितः ।&#xA;व्यराजत श्रिया जुष्टो यथा शक्रस्त्रिविष्टपे ॥&#xA;ततः शब्दो महानासीत्पुत्राणां तव भारत ।&#xA;रथघोषश्च विपुलो वादित्राणां च निःस्वनः ॥&#xA;भीष्मेण धार्तराष्ट्राणां व्यूढः प्रत्यङ्भुखो युधि ।&#xA;मण्डलः स महाव्यूहो दुर्भेद्योऽमित्रघातनः ॥&#xA;सर्वतः शुशुभे राजन्रणेऽरीणां दुरासदः ।&#xA;मण्डलं तु समालोक्य व्यूहं परमदुर्ययम् ॥&#xA;स्वयं युधिष्ठिरो राजा वज्रं व्यूहमथाकरोत् ।&#xA;तथा व्यूढेष्वनीकेषु यथास्थानमवस्थिताः ॥&#xA;रथिनः सादिनः सर्वे सिंहनादमथानदन् ।&#xA;बिभित्सवस्ततो व्यूहं निर्ययुर्युद्धकाङ्क्षिणः ॥&#xA;इतरेतरतः शूराः सहसैन्याः प्रहारिणः ।&#xA;भारद्वाजो ययौ मत्स्यं द्रौणिश्चापि सिखण्डिनम् ॥&#xA;स्वयं दुर्योधनो राजा पार्षतं समुपाद्रवत् ।&#xA;नकुलः सहदेवश्च मद्रराजानमीयतुः ॥&#xA;विन्दानुविन्दावावन्त्यौ युयुधानमभिद्रुतौ ।&#xA;सर्वे नृपास्तु समरे धनञ्जयमयोधयन् ॥&#xA;भीमसेनो रणे यान्तं हार्दिक्यं समवारयत् ।&#xA;चित्रसेनं विकर्णं च तथा दुर्मर्षणं विभुः ॥&#xA;आर्जुनिः समरे राजंस्तव मुत्रानयोधयत् ।&#xA;प्राग्ज्योतिषो महेष्वासो हैडिम्बं राक्षसोत्तमम् ॥&#xA;अभिदुद्राव वेगेन मत्तो मत्तमिव द्विपम् ।&#xA;अलम्बुसस्तदा राजन्सात्यकिं युद्धदुर्मदम् ॥&#xA;ससैन्यं समरे क्रुद्धो राक्षसः समुपाद्रवत् ।&#xA;भूरिश्रवा रणे यत्तो धृष्टकेतुमयोधयत् ॥&#xA;श्रुतायुषं च राजानं धर्मपुत्रो युधिष्ठिरः ।&#xA;चेकितानश्च समरे कृपमेवान्वयोधयत् ॥&#xA;शेषाः प्रतिययुर्यत्ता भीष्ममेव महारथम् ।&#xA;ततो राजसमूहास्ते परिवव्रुर्धनञ्जयम् ॥&#xA;शक्तितोमरनाराचगदापरिघपाणयः ।&#xA;अर्जुनोऽथ भृशं क्रुद्धो वार्ष्णेयमिदमब्रवीत् ॥&#xA;पश्य माधव सैन्यानि धार्तराष्ट्रस्य संयुगे ।&#xA;व्यूढानि व्यूहविदुषा गाङ्गेयेन महात्मना ॥&#xA;युद्धाभिकामाञ्शूरांश्च पश्य माधव दंशितान् ।&#xA;त्रिगर्तराजं सहितं भ्रातृभिः पश्य केशव ॥&#xA;अद्यैतान्नाशयिष्यामि पश्यतस्ते जनार्दन ।&#xA;य इमे मां यदुश्रेष्ठ योद्धुकामा रणाजिरे ॥&#xA;एतदुक्त्वा तु कौन्तेयो धनुर्ज्यामवमृद्य च ।&#xA;ववर्ष शरवर्षाणि नराधिपगणान्प्रति ॥&#xA;तेऽपि तं परमेष्वासाः शरवर्षैरपूरयन् ।&#xA;तटाकं वारिधाराभिर्यथा प्रावृषि तोयदाः ॥&#xA;हाहाकारो महानासीत्तव सैन्ये विशाम्पते ।&#xA;छाद्ममानौ रणे कृष्णौ शरैर्दृष्ट्वा महारणे ॥&#xA;देवा देवर्षयश्चैव गन्धर्वाश्च सहोरगैः ।&#xA;विस्मयं परमं जग्मुर्दृष्ट्वा कृष्णौ तथाऽऽगतौ ॥&#xA;ततः क्रुद्धोऽर्जुनो राजन्नैन्द्रमस्त्रमुदैरयत् ।&#xA;तत्राद्भुतमपश्याम विजयस्य पराक्रमम् ॥&#xA;शस्त्रवृष्टिं परैर्मुक्तां शरौघैर्यदवारयत् ।&#xA;न च तत्राप्यनिर्भिन्नः कश्चिदासीद्विशाम्पते ॥&#xA;तेषां राजसहस्राणां हयानां दन्तिनां तथा ।&#xA;द्वाभ्यां त्रिभिः शरैश्चान्यान्पार्थो विव्याध मारिष ॥&#xA;ते हन्यमानाः पार्थेन भीष्मं शान्तनवं ययुः ।&#xA;अगाधे मञ्जमानानां भीष्मः पोतोऽभवत्तदा ॥&#xA;आपतद्भिस्तु तैस्तत्र प्रभग्नं तावकं बलम् ।&#xA;सञ्चुक्षुभे महाराज वातैरिव महार्णवः ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/082/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/082/</guid>
      <description>&lt;p&gt;अध्यायः 082&lt;/p&gt;&#xA;&lt;p&gt;द्रोणेन विराटसूनोः शङ्खस्य वधः ॥ 1 ॥ द्वन्द्वयुद्धम् ॥ 2 ॥&#xA;सञ्जय उवाच ।&#xA;प्रवृत्तमात्रे सङ्ग्रामे निवृत्ते च सुशर्मणि ।&#xA;भग्नेषु चापि वीरेषु पाण्डवेन महात्मना ॥&#xA;क्षुभ्यमाणे बले तूर्णं सागरप्रतिमे तव ।&#xA;प्रत्युद्याते च गाङ्गेये त्वरितं विजयं प्रति ॥&#xA;दृष्ट्वा दुर्योधनो राजा रणे पार्थस्य विक्रमम् ।&#xA;त्वरमाणः समभ्येत्य सर्वांस्तानब्रवीन्नृपान् ॥&#xA;तेषां तु प्रमुखे शूरं सुशर्माणं महाबलम् ।&#xA;मध्ये सर्वस्य सैन्यस्य भृशं संहर्षयन्निव ॥&#xA;एष भीष्मः शान्तनवो योद्धुकामो धनञ्जयम् ।&#xA;सर्वात्मना कुरुश्रेष्ठस्त्यक्त्वा जीवितमात्मनः ॥&#xA;तं प्रयान्तं रणे वीरं सर्वसैन्येन भारतम् ।&#xA;संयत्ताः समरे सर्वे पालयध्वं पितामहम् ॥&#xA;बाढमित्येवमुक्त्वा तु तान्यनीकानि सर्वशः ।&#xA;नरेन्द्राणां महाराज समाजग्मुः पितामहम् ॥&#xA;ततः प्रयातः सहसा भीष्मः शान्तनवोऽर्जुनम् ।&#xA;रणे भारतमायान्तमाससाद महाबलः ॥&#xA;महाश्वेताश्वयुक्तेन भीमवानरकेतुना ।&#xA;महता मेघनादेन रथेनातिविराजता ॥&#xA;समरे सर्वसैन्यानामुपयानं धनञ्जयम् ।&#xA;अभवत्तुमुलो नादो भयाद्दृष्ट्वा किरीटिनम् ॥&#xA;अभीशुहस्तं कृष्णं च दृष्ट्वादित्यमिवापरम् ।&#xA;मध्यन्दिनगतं सङ्ख्ये न शेकुः प्रतिवीक्षितुम् ॥&#xA;तथा शान्तनवं भीष्मं श्वेताश्वं श्वेतकार्मुकम् ।&#xA;न शेकुः पाण्डवा द्रष्टुं श्वेतं ग्रहमिवोदितम् ॥&#xA;स सर्वतः परिवृतस्त्रिगर्तैः सुमहात्मभिः ।&#xA;भ्रातृभिः सह पुत्रैश्च तथाऽन्यैश्च महारथैः ॥&#xA;भारद्वाजस्तु समरे मत्स्यं विव्याध पत्रिणा ।&#xA;ध्वजं चास्य शरेणाजौ धनुश्चैकेन चिच्छिदे ॥&#xA;तदपास्य धनुश्छिन्नं विराटो वाहिनीपतिः ।&#xA;अन्यदादत्त वेगेन धनुर्भारसहं दृढम् ॥&#xA;शरांश्चाशीविषाकाराज्ज्वलितान्पन्नगानिव ।&#xA;द्रोणं त्रिभिश्च विव्याध चतुर्भिश्चास्य वाजिनः ॥&#xA;ध्वजमेकेन विव्याधक सारथिं चास्य पञ्चभिः ।&#xA;धनुरेकेषुणाऽविध्यत्तत्राक्रुध्यद्द्विजर्षभः ॥&#xA;तस्य द्रोणोऽवधीदश्वाञ्शरैः सन्नतपर्वभिः ।&#xA;अष्टाभिर्भरतश्रेष्ठ सूतमेकेन पत्रिणा ॥&#xA;स हताश्वादवप्लुत्य स्यन्दनाद्धतसारथिः ।&#xA;आरुरोह रथं तूर्णं पुत्रस्य रथिनां वरः ॥&#xA;ततस्तु तौ पितापुत्रौ भारद्वाजं रथे स्थितौ ।&#xA;महता शरवर्षेण वारयामाससतुर्बलात् ॥&#xA;भारद्वाजस्ततः क्रुद्धः शरमाशीविषोपमम् ।&#xA;चिक्षेप समरे तूर्णं शङ्खं प्रति जनेश्वरः ॥&#xA;स तस्य हृदयं भित्त्वा पीत्त्वा शोणितमाहवे ।&#xA;जगाम धरणीं बाणो लोहितार्द्रवरच्छदः ॥&#xA;स पपात रणे तूर्णं भारद्वाजशराहतः ।&#xA;धनुस्त्यक्त्वा शरांश्चैव पितुरेव समीपतः ॥&#xA;हतं तमात्मजं दृष्ट्वा विराटः प्राद्रवद्भयात् ।&#xA;उत्सृज्य समरे द्रोणं व्यात्ताननमिवान्तकम् ॥&#xA;भारद्वाजस्ततस्तूर्णं पाण्डवानां महाचमूम् ।&#xA;दारयामास समरे शतशोऽथ सहस्रशः ॥&#xA;शिखण्डी तु महाराज द्रौणिमासाद्य संयुगे ।&#xA;आजघान भ्रवोर्मध्ये नाराचैस्त्रिभिराशुगैः ॥&#xA;स बभौ रथशार्दूलो ललाटे संस्थितैस्त्रिभिः ।&#xA;शिखरैः काञ्चनमयैर्मेरुस्त्रिभिरिवोच्छ्रितैः ॥&#xA;अश्वत्थाम ततः क्रुद्धो निमेषार्धाच्छिखण्डिनः ।&#xA;ध्वजं सूतमथो राजंस्तुरगानायुधानि च ॥&#xA;शरैर्बहुभिराच्छिद्य पातयामास संयुगे ष ।&#xA;स हताश्वादवप्लुत्य रथाद्वै रथिनां वरः ॥&#xA;खङ्गमादाय सुशितं विमलं च शरावरम् ।&#xA;श्येनवद्व्यचरत्क्रुद्धः शिखण्डी शत्रुतापनः ॥&#xA;सखङ्गस्य महाराज चरतस्तस्य संयुगे ।&#xA;नान्तरं ददृशे द्रौणिस्तदद्भुतमिवाभवत् ॥&#xA;ततः शरसहस्राणि बहूनि भरतर्षभ ।&#xA;प्रेषयामास समरे द्रौणिः परमकोपनः ॥&#xA;तामापतन्तीं समरे शरवृष्टिं सुदारुणाम् ।&#xA;असिना तीक्ष्णधारेण चिच्छेद बलिनां वरः ॥&#xA;ततोऽस्य विमलं द्रौणिः शतचन्द्रं मनोरमम् ।&#xA;चर्माच्छिनदसिं चास्थ खण्डयामास संयुगे ॥&#xA;शितैस्तु बहुशो राजंस्तं च विव्याध पत्रिभिः ।&#xA;शिखण्डी तु ततः खङ्गं खण्डितं तेन सायकैः ॥&#xA;आविध्य व्यसृजत्तूर्णं ज्वलन्तमिव पन्नगम् ।&#xA;तमापतन्तं सहसा कालानलसमप्रभम् ॥&#xA;चिच्छेद समरे द्रौणिर्दर्शयन्पाणिलाघवम् ।&#xA;शिखण्डिनं च विव्याध शरैर्बहुभिरायसैः ॥&#xA;शिखण्डी तु भृशं राजंस्तड्यमानः शितैः शरैः ।&#xA;आरुरोह रथं तूर्णं माधवस्य महात्मनः ॥&#xA;सात्यकिश्चापि सङ्क्रुद्धो राक्षसं क्रूरमाहवे ।&#xA;अलम्बुसं शरैस्तीक्ष्णैर्विव्याध बलिनां वरः ॥&#xA;राक्षसेन्द्रस्ततस्तस्य धनुश्चिच्छेद भारत ।&#xA;अर्धचन्द्रेण समरे तं च विव्याध सायकैः ॥&#xA;मायां च राक्षसीं कृत्वा शरवर्षैरवाकिरत् ।&#xA;तत्राद्भुतमपश्याम शैनेयस्य पराक्रमम् ॥&#xA;असम्भ्रमस्तु समरे वध्यमानः शितैः शरैः ।&#xA;ऐन्द्रमस्त्रं च वार्ष्णेयो योजयामास भारत ॥&#xA;विजयाद्यदनुप्राप्तं माधवेन यशस्विना ।&#xA;तदस्त्रं भस्मासात्कृत्वा मायां तां राक्षसीं तदा ॥&#xA;अलम्बुसं शरैरन्यैरभ्याकिरत सर्वतः ।&#xA;पर्वतं वारिधाराभिः प्रावृषीव बलाहकः ॥&#xA;तत्तथा पीडितं तेन माधवेन यशस्विना ।&#xA;प्रदुद्राव भयाद्रक्षस्त्यक्त्वा सात्यकिमाहवे ॥&#xA;&amp;hellip;&amp;hellip;.. माघवता जित्वा भारत सात्यकिः ।&#xA;शैनेयः प्राणदज्जित्वा योधानां तव पश्यताम् ॥&#xA;न्यहनत्तावकांश्चापि सात्यकिः सत्यविक्रमः ।&#xA;निशितैर्बहुभिर्बाणैस्तेऽद्रवन्त भयार्दिताः ॥&#xA;एतस्मिन्नेव काले तु द्रुपदस्यात्मजो बली ।&#xA;धृष्टद्युम्नो महाराज पुत्रं तव जनेश्वरम् ॥&#xA;छादयामास समरे शरैः सन्नतपर्वभिः ।&#xA;स च्छाद्यमानो विशिखैर्धृष्टद्युम्नेन भारत ॥&#xA;विव्यथे न च राजेन्द्र तव पुत्रो जनेश्वर ।&#xA;धृष्टद्युम्नं च समरे तूर्णं विव्याध पत्रिभिःक ॥&#xA;षष्ट्या च त्रिंशता चैव तदद्भुतमिवाभवत् ।&#xA;तस्य सेनापतिः क्रुद्धो धनुश्चिच्छेद मारिष ॥&#xA;हयांश्च चतुरः शीघ्रं निजघान महाबलः ।&#xA;शरैश्चैनं सुनिशितैः क्षिप्रं विव्याध सप्तभिः ॥&#xA;स हताश्वान्महाबाहुरवप्लुत्य रथाद्बली ।&#xA;पदातिरसिमुद्यम्य प्राद्रवत्पार्षतं प्रति ॥&#xA;शकुनिस्तं समभ्येत्य राजगृद्धी महाबलः ।&#xA;राजानं सर्वलोकस्य रथमारोपयत्स्वकम् ॥&#xA;ततो नृपं पराजित्य पार्षतः परवीरहा ।&#xA;न्यहनत्तावकं सैन्यं वज्रपाणिरिवासुरान् ॥&#xA;कृतवर्मा रणे भीमं शरैरार्च्छन्महारथः ।&#xA;प्रच्छादयामास च तं महामेघो रविं यथा ॥&#xA;ततः प्रहस्य समरे भीमसेनः परन्तपः ।&#xA;प्रेषयामास सङ्क्रुद्धः सायङ्कान्कृतवर्मणे ॥&#xA;तैरर्द्यमानोऽतिरथः सात्वतः शस्त्रकोविदः ।&#xA;नाकम्पत महाराज भीमं चार्च्छच्छितैः शरैः ॥&#xA;तस्याश्वांश्चतुरो हत्वा भीमसेनो महारथः ।&#xA;सारथिं पातयामास सध्वजं सुपरिष्कृतम् ॥&#xA;शरैर्बहुविधैश्चैनमाचिनोत्परवीरहा ।&#xA;शकलीकृतसर्वाङ्गः श्वावित्तु शललैर्यथा ॥&#xA;हताश्वश्च ततस्तूर्णं सुबलस्य रथं ययौ ।&#xA;स्वालस्य ते महाराज तव पुत्रस्य पश्यतः ॥&#xA;भीमसेनोऽपि सङ्क्रुद्धस्तव सैन्यमुपाद्रवत् ।&#xA;निजघान च सङ्क्रुद्धो दण्डपाणिरिवान्तकः ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/083/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/083/</guid>
      <description>&lt;p&gt;अध्यायः 083&lt;/p&gt;&#xA;&lt;p&gt;द्वन्द्वयुद्धवर्णनम् ॥ 1 ॥&#xA;धृतराष्ट्र उवाच ।&#xA;बहूनि हि विचित्राणि द्वैरथानि स्म सञ्जय ।&#xA;पाण्डूनां मामकैः सार्धमश्रौषं तव जल्पतः ॥&#xA;न चैव मामकं किञ्चिद्धृष्टं शंससि सञ्जय ।&#xA;नित्यं पाण्डुसुतान्हृष्टानभग्नान्सम्प्रशंससि ॥&#xA;जीयमानान्विमनसो मामकान्विगतौजसः ।&#xA;वदसे संयुगे सूत दिष्टमेतन्न संशयः ॥&#xA;सञ्जय उवाच ।&#xA;यथाशक्ति यथोत्साहं युद्धे चेष्टन्ति तावकाः ।&#xA;दर्शयानाः परं शक्त्या पौरुषं पुरुषर्षभ ॥&#xA;गङ्गायाः सुरनद्या वै स्वादुभूतं यथोदकम् ।&#xA;महोदधिसमभ्याशे लवणत्वं निगच्छति ॥&#xA;तथा तत्पौरुषं राजंस्तावकानां परन्तप ।&#xA;प्राप्य पाण्डुसुतान्वीरान्व्यर्थं भवति संयुगे ॥&#xA;घटमानान्यथाशक्ति कुर्वाणान्कर्म दुष्करम् ।&#xA;न दोषेण कुरुश्रेष्ठ कौरवान्गन्तुमर्हसि ॥&#xA;तवापराधात्सुमहान्सपुत्रस्य विशाम्पते ।&#xA;पृतिव्याः प्रक्षयो घोरो यमराष्ट्रविवर्धनः ॥&#xA;आत्मदोषात्समुत्पन्नं शोचितुं नार्हसे नृप ।&#xA;न हि रक्षन्ति राजानः सर्वथाऽत्रापि जीवितम् ॥&#xA;युद्धे सुकृतिनां लोकानिच्छन्तो वसुधाधिपाः ।&#xA;चमूं विगाह्य युद्ध्यन्ते नित्यं स्वर्गपरायणाः ॥&#xA;पूर्वाह्णे तु महाराज प्रावर्तत जनक्षयः ।&#xA;तं त्वमेकमना भूत्वा शृणु देवासुरोपमम् ॥&#xA;आवन्त्यौ तु महेष्वासौ महासेनौ महाबलौ ।&#xA;युधामन्युमभिप्रेक्ष्य समेयता रणोत्कटौ ॥&#xA;तेषां प्रववृते युद्धं समुहद्रोणहर्षणम् ।&#xA;युधामन्युः सुसङ्क्रुद्धो भ्रातरौ देवरूपिणौ ॥&#xA;विव्याध निशितैस्तूर्णं शरैः सन्नतपर्वभिः ।&#xA;तावेनं प्रत्यविध्येतां समरे चित्रयोधिनौ ॥&#xA;युध्यतां हि तथा राजन्विशेषो न व्यदृश्यत ।&#xA;यततां शत्रुनाशाय कृतप्रतिकृतैषिणाम् ॥&#xA;युधामन्युस्ततो राजन्ननुविन्दस्य सायकैः ।&#xA;चतुर्भिश्चतुरो वाहाननयद्यमसादनम् ॥&#xA;भल्लाभ्यां च सुतीक्ष्णाभ्यां धनुः केतुं च मारिष ।&#xA;चिच्छेद समरे राजंस्तदद्भुतमिवाभवत् ॥&#xA;त्यक्त्वाऽनुविन्दोऽथ रथं विन्दस्य रथमास्थितः ।&#xA;धनुर्गृहीत्वा परमं भारसाधनमुत्तमम् ॥&#xA;तावेकस्थौ रणे वीरावावन्त्यौ रथिनां वरौ ।&#xA;शरान्मुमुचतुस्तूर्णं युधामन्यौ महात्मनि ॥&#xA;ताभ्यां मुक्ता महावेगाः शराः काञ्चनभूषणाः ।&#xA;दिवाकरपथं प्राप्य च्छादयामासुरम्बरम् ॥&#xA;युधामन्यू रणे क्रुद्धो भ्रातरौ तौ महारथौ ।&#xA;ववर्ष शरवर्षेण सारथिं चाप्यपातयत् ॥&#xA;तस्मिंस्तु पतिते भूमौ गतसत्वे तु सारथौ ।&#xA;रथः प्रदुद्राव दिशः समुद्धान्तहयस्ततः ॥&#xA;तौ स जित्वा महाराज यज्ञसेनसुतः प्रभुः ।&#xA;पौरुषं ख्यापयंस्तूर्णं व्यधमत्तव वाहिनीम् ॥&#xA;सा वध्यमाना समरे धार्तराष्ट्री महाचमूः ।&#xA;वेगान्बहुविधांश्चक्रे विषं पीत्वेन मानवः ॥&#xA;हैडिम्बो राक्षसेन्द्रस्तु भगदत्तं समाद्रवत् ।&#xA;रथेनादित्यवर्णेन सध्वजेन महाबलः ॥&#xA;ततः प्राग्ज्योतिषो राजा नागराजं समास्थितःक ।&#xA;यथा वज्रधरः पूर्वं सङ्ग्रामे तारकामये ॥&#xA;तत्र देवाः सगन्धर्वा ऋषयश्च समागताः ।&#xA;विशेषं न स्म विविदुर्हैडिम्बभगदत्तयोः ॥&#xA;यथा सुरपतिः शक्रस्त्रासयामास दानवान् ।&#xA;तथैव समरे राजा द्रावयामास पाण्डवान् ॥&#xA;तेन विद्राव्यमाणास्ते पाण्डवाः सर्वतो दिशम् ।&#xA;त्रातारं नाभ्यगच्छन्तः स्वेष्वनीकेषु भारत ॥&#xA;भैमसेनिं रथस्थं तु तत्रापश्याम भारत ।&#xA;शेषा विमनसो भूत्वा प्राद्रवन्त महारथाः ॥&#xA;निवृत्तेषु तु पाण्डूनां पुनः सैन्येषु भारत ।&#xA;आसीन्निष्ठानको घोरस्तव सैन्यस्य संयुगे ॥&#xA;घटोत्कचस्ततो राजन्भगदत्तं महारणे ।&#xA;शरैः प्रच्छादयामास मेरुं गिरिमिवाम्बुदः ॥&#xA;निहत्य ताञ्शरान्राजा राक्षसस्य धनुश्र्युतान् ।&#xA;भैमसेनिं रणे तूर्णं सर्वमर्मस्वताडयत् ॥&#xA;स ताड्यमानो बहुभिः शरैः सन्नतपर्वभिः ।&#xA;न विव्यथे राक्षसन्द्रो भिद्यमान इवाचलः ॥&#xA;तस्य प्राग्ज्योतिषः क्रुद्धस्तोमरांश्च चतुर्दश ।&#xA;प्रेषयामास समरे तांश्चिच्छेद स राक्षसः ॥&#xA;स तांश्छित्त्वा महाबाहुस्तोमरान्निशितैः शरैः ।&#xA;भगदत्तं च विव्याध सप्तत्या कङ्कपत्रिभिः ॥&#xA;ततः प्राग्ज्योतिषो राजा प्रहसन्निव भारत ।&#xA;तस्याश्वांश्चतुरः सङ्ख्ये पातयामास सायकैः ॥&#xA;स हताश्वे रथे तिष्ठन्राक्षसेन्द्रः प्रतापवान् ।&#xA;शक्तिं चिक्षेप वेगेन प्रग्ज्योतिषगजं प्रति ॥&#xA;तामापतन्तीं सहसा हेमदण्डां सुवेगिनीम् ।&#xA;त्रिधा चिच्छेद नृपतिः सा व्यकीर्यत मेदिनीं ॥&#xA;शक्तिं विनिहतां दृष्ट्वा हैडिम्बः प्राद्रवद्भयात् ।&#xA;यथेन्द्रस्य रणात्पूर्वं नमुचिर्दैत्यसत्तमः ॥&#xA;तं विजित्य रणे शूरं विक्रान्तं ख्यातपौरुषम् ।&#xA;अजय्यं समरे वीरं यमेन वरुणेन च ॥&#xA;पाण्डवीं समरे सेनां सम्ममर्द स कुञ्जरः ।&#xA;यथा वनगजो राजन्मृद्गश्चरति पद्मिनीम् ॥&#xA;मद्रेश्वरस्तु समरे यमाभ्यां समसञ्जत ।&#xA;स्वस्त्रीयौ छादयाञ्चक्रे शरौघैः पाण्डुनन्दनौ ॥&#xA;सहदेवस्तु समरे मातुलं दृश्य सङ्गतम् ।&#xA;अवारयच्छरौघेण मेघो यद्वद्दिवाकरम् ॥&#xA;छाद्यमानः शरौघेण हृष्टरूपतरोऽभवत् ।&#xA;तयोश्चाप्यभवत्प्रीतिरतुला मातृकारणात् ॥&#xA;ततः प्रहस्य समरे नकुलस्य महारथः ।&#xA;&#39; ध्वजं चिच्छेद बाणेन धनुश्चैकेन मारिष ॥&#xA;अथैनं छिन्नधन्वानं छादयामास भारत ।&#xA;निजघान रणे तं तु सूतं चास्य न्यपातयत् ॥&#xA;ततः प्रसह्य समरे नकुलस्य महारथः ।&#xA;अश्वांश्च चतुरो राजंश्चतुर्भिः सायकोत्तमैः ॥&#xA;प्रेषयामास समरे यमस्य सदनं प्रति ।&#xA;हताश्वात्तु रथात्तूर्णमवप्लुत्य महारथः ॥&#xA;आरुरोह ततो यानं भ्रातुरेव यशस्विनः ।&#xA;एकस्थौ तु रणे शूरौ दृढे विक्षिप्य कार्मुके ॥&#xA;मद्रराजरथं तूर्णं च्छादयामासतुः क्षणात् ।&#xA;स च्छाद्यमानो बहुभिः शरैः सन्नतपर्वभिः ॥&#xA;स्वस्त्रीयाभ्यां नरव्याघ्रो नाकम्पत यथाऽचलः ।&#xA;प्रहसन्निव तां चापि शस्त्रवृष्टिं जघान ह ॥&#xA;सहदेवस्ततः क्रुद्धः शरमुद्गृह्य वीर्यवान् ।&#xA;मद्रराजमभिप्रेक्ष्य प्रेषयामास भारत ॥&#xA;स शरः प्रेषितस्तेन गरुडानिलवेगवान् ।&#xA;मद्रराजं विनिर्भिद्य निपपात महीतले ॥&#xA;स गाढविद्धो व्यथितो रथोपस्थे महारथः ।&#xA;निषसाद महाराज कश्मलं च जगाम ह ॥&#xA;तं विसञ्ज्ञं निपतितं सूतः सम्प्रेक्ष्य संयुगे ।&#xA;अपोवाह रथेनाजौ यमाभ्यामभिपीडितम् ॥&#xA;दृष्ट्वा मद्रेश्वररथं धार्तराष्ट्राः पराङ्भुखम् ।&#xA;सर्वे विमनसो भूत्वा नेदमस्तीत्यचिन्तयन् ॥&#xA;निर्जित्य मातुलं सङ्ख्ये माद्रीपुत्रौ महारथौ ।&#xA;दध्यतुर्मुदितौ शङ्खौ सिंहनादं च नेदतुः ॥&#xA;अभिदुद्रुवतुर्हृष्टौ तव सैन्यं विशाम्पते ।&#xA;यथा दैत्यचमूं राजन्निन्द्रोपेन्द्राविवामरौ ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/084/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/084/</guid>
      <description>&lt;p&gt;अध्यायः 084&lt;/p&gt;&#xA;&lt;p&gt;युधिष्ठिरादियुद्धवर्णनम् ॥ 1 ॥&#xA;सञ्जय उवाच ।&#xA;ततो युधिष्ठिरो राजा मध्यं प्राप्ते दिवाकरे ।&#xA;श्रुतायुपमभिप्रेक्ष्य प्रेषयामास वाजिनः ॥&#xA;ततस्तु त्वरितो राजञ्श्रुतायुषमरिन्दमन् ।&#xA;निजघ्ने सायकैस्तीक्ष्णैर्नवभिर्नतपर्वभिःक ॥&#xA;स संवार्य रमे राजा प्रेषितान्धर्मसूनुना ।&#xA;शरान्सप्त महेष्वासः कौन्तेयाया समार्षयत् ॥&#xA;ते तस्व कवचं भित्त्वा पपुः शोणितमाहवे ।&#xA;असूनिव विचिन्वन्तो देहे तस्य महात्मनः ॥&#xA;पाण्डवस्तु भृशं क्रुद्धो विद्धस्तेन महात्मना ।&#xA;रणे वराहकर्णेन राजानं हृद्यविध्यता ॥&#xA;अथापरेण भल्लेन केतुं तस्य महात्मनः ।&#xA;रथश्रेष्ठो रथात्तूर्णं भूमौ पार्थो न्यपातयत् ॥&#xA;केतु निपतितं दृष्ट्वा श्रुतायुः स तु पार्थिवः ।&#xA;पाण्डवं विशिखैतीक्ष्णै राजन्विव्याध सप्तभिः ॥&#xA;ततः क्रोघात्प्रजज्वल धर्मपुत्रो युधिष्ठिरः ।&#xA;यथा युगान्ते भूतानि दिधक्षुरिव पावकः ॥&#xA;क्रुद्धं तु पाण्डवं दृष्ट्वा देवगन्धर्वराक्षसाः ।&#xA;प्रविव्यधुर्महाराज व्याकुलं जाप्यभूज्जगत् ॥&#xA;सर्वेषां चैव भूतानामिदमासीन्मनोगतम् ।&#xA;त्रींल्लोकान्म सङ्क्रुद्धो नृपोऽयं धक्ष्यतीति वै ॥&#xA;ऋष&amp;hellip;.. देवाश्च चक्रुः स्वस्त्ययनं महत् ।&#xA;लोकानां नृपाशान्त्यर्थं क्रोधिते पाण्डवे तदा ॥&#xA;स च क्रोधसमाविष्टः सृक्विणी परिसंलिहन ।&#xA;इवारात्सवपुर्घोरं युगान्तादित्यसन्निभम् ॥&#xA;ततः सैन्यानि सर्वाणि तावकानि विशाम्पते ।&#xA;निराशान्यभवंस्तत्र जीवितं प्रति भारत ॥&#xA;स तु धैर्येण तं कोपं सन्निवार्य महायशाः ।&#xA;श्रुतायुषः प्रचिच्छेद मुष्टिदेशे महाधनुः ॥&#xA;अथैनं छिन्नधन्वानं नाराचेन स्तनान्तरे ।&#xA;निर्बिभेद रणे राजा सर्वसैन्यस्य पश्यतः ॥&#xA;सत्वरं च रणे राजंस्तस्य वाहान्महात्मनः ।&#xA;निजघान शरैः क्षिप्रं सूतं च सुमहाबलः ॥&#xA;हताश्वं तु रथं त्यक्त्वा दृष्ट्वा राज्ञोऽस्य पौरुषम् ।&#xA;विप्रदुद्राव वेगेन श्रुतायुः समरे तदा ॥&#xA;तस्मिञ्जिते महेष्वासे धर्मपुत्रेण संयुगे ।&#xA;दुर्योधनबलं राजन्सर्वमासीत्पराङ्भुखम् ॥&#xA;एवं जित्वा महाराज धर्मपुत्रो युधिष्ठिरः ।&#xA;व्यात्ताननो यथा कालस्तव सैन्यं जघान ह ॥&#xA;चेकितानस्तु वार्ष्णेयो गौतमं रथिनां वरम् ।&#xA;प्रेक्षतां सर्वसैन्यानां छादयामास सायकैः ॥&#xA;सन्निवार्य शरांस्तांस्तु कृपः शारद्वतो युधि ।&#xA;चेकितानां रणे यत्तं राजन्विव्याध पत्रिभिः ॥&#xA;अथापरेण भल्लेन धनुश्चिच्छेद मारिष ।&#xA;सारथिं चास्य समरे क्षिप्रहस्तो न्यपातयत् ॥&#xA;अश्वांस्छास्यावधीद्राजन्नुभौ तौ पार्ष्णिसारथी ।&#xA;अवप्लुत्य रथात्तूर्णं गदां जग्राह सात्वतः ॥&#xA;स तया वीरघातिन्या गदया गदिनां वरः ।&#xA;गौतमस्य हयान्हत्वा सारथिं च न्यपातयत् ॥&#xA;भूमिष्ठो गौतमस्तस्य शरांश्चिक्षेप षोडशक ।&#xA;शरास्ते सात्वतं भित्त्वा प्राविशन्धरणीतलम् ॥&#xA;चेकितानस्ततः क्रुद्धः पुनश्चिक्षेप तां गदाम् ।&#xA;गौतमस्य वधाकाङ्क्षी वृत्रस्येव पुरन्दरः ॥&#xA;तामापतन्तीं विमलामश्यमगर्भां महागदाम् ।&#xA;शरैरनेकसाहस्त्रैर्वारयामास गौतमः ॥&#xA;चेकितानस्ततः खङ्गं क्रोधादुद्धृत्य भारत ।&#xA;लाघवं परमास्थाय गौतमं समुपाद्रवत् ॥&#xA;गौतमोऽपि धनुस्त्यक्त्वा प्रगृह्यासिं सुसंयतः ।&#xA;वेगेन महता राजंश्चेकितानमुपाद्रवत् ॥&#xA;तावुभौ बलसम्पन्नौ निस्त्रिंशवरधारिणौ ।&#xA;निस्त्रिंशाभ्यां सुतीक्ष्णाभ्यामन्योन्यं सन्ततक्षतुः ॥&#xA;निस्त्रिंशवेगाभिहतौ ततस्तौ पुरुषर्षभौ ।&#xA;धरणीं समनुप्राप्तौ सर्वभूतनिषेविताम् ॥&#xA;मूर्छयाऽभिपरीताङ्गौ व्यायामेन तु मोहितौ ।&#xA;ततोऽभ्यधावद्वेगेन भीमसेनः सुहृत्तया ॥&#xA;चेकितानं तथाभूतं दृष्ट्वा समरदुर्मदः ।&#xA;रथमारोपयच्चैनं सर्वसैकन्यस्य पश्यतः ॥&#xA;तथैव शकुनि शूरः स्यालस्तव विशाम्पतेक ।&#xA;आरोपयद्रथं तूर्णं गौतमं रथिनां वरम् ॥&#xA;सौमदत्तिं ततः क्रुद्धो धृष्टकेतुर्महाबलः ।&#xA;नवत्या सायकैः क्षिप्रं राजन्विव्याध वक्षसि ॥&#xA;सौमदत्तिरुरस्थैस्तैर्भृशं बाणैरशोभत ।&#xA;मध्यन्दिने महाराज रश्मिभिस्तपनो यथा ॥&#xA;भूरिश्रवास्तु समरे धृष्टकेतुं महारथम् ।&#xA;हतसूतहयं चक्रे विरथं सायकोत्तमैः ॥&#xA;विरथं तं समालोक्य हताश्वं हतसारथिम् ।&#xA;महता शरवर्षेण च्छादयामास संयुगे ॥&#xA;स तु तं रथमुत्सृज्य धृष्टकेतुर्महामनाः ।&#xA;आरुरोह ततो यानं शतानीकस्य मारिष ॥&#xA;चित्रसेनो विकर्णश्च राजन्दुर्मर्षणस्तथा ।&#xA;रथिनो हेमसन्नाहाः सौभद्रमभिदुद्रुवुः ॥&#xA;अभिमन्योस्ततस्तैस्तु घोरं युद्धमवर्तत ।&#xA;शरीरस्य यथा राजन्वातपित्तकफैस्त्रिभिः ॥&#xA;विरथांस्तव पुत्रांस्तु कृत्वा राजन्महाहवे ।&#xA;न जघान नरव्याघ्रः स्मरन्भीमवचस्तदा ॥&#xA;ततो राज्ञां बहुशतैर्गजाश्वरथयायिभिः ।&#xA;संवृतं समरे भीष्मं देवैरपि दुरासदम् ॥&#xA;प्रयान्तं शीघ्रमुद्वीक्ष्य परित्रातुं सुतांस्तव ।&#xA;अभिमन्युं समुद्दिश्य बालमेकं महारथम् ॥&#xA;वासुदेवमुवाचेदं कौन्तेयः श्वेतवाहनः ।&#xA;चोदयाश्वान्हृषीकेश यत्रैते बहुला रथाः ॥&#xA;एते हि बहवः शूराः कृतास्त्रा युद्धदुर्मदाः ।&#xA;यथा हन्युर्न नः सेनां तथा माधव चोदय ॥&#xA;एवमुक्तः स वार्ष्णेयः कौन्तेयेनामितौजसा ।&#xA;रथं श्वेतहयैर्युक्तं प्रेषयामास संयुगे ॥&#xA;निष्ठानको महानासीत्तव सैन्यस्य मारिष ।&#xA;यदर्जुनो रणे क्रुद्धः संयातस्तावकान्प्रति ॥&#xA;समासाद्य तु कौन्तेयो राज्ञस्तान्भीष्मरक्षिणः ।&#xA;सुशर्माणमथो राजन्निदं वचनमब्रवीत् ॥&#xA;जानामि त्वां युधां श्रेष्ठमत्यन्तं पूर्ववैरिणम् ।&#xA;अनयस्याद्य सम्प्राप्तं फलं पश्य सुदारुणम् ॥&#xA;अद्य ते दर्शयिष्यामि पूर्वप्रेतान्पितामहान् ।&#xA;एवं सञ्जल्पतस्तस्य बीभत्सोः शत्रुघातिनः ॥&#xA;श्रुत्वापि परुषं वाक्यं सुशर्मा रथयूथपः ।&#xA;न चैनमब्रवीत्किञ्चिच्छुभं वा यदि वाऽशुभम् ॥&#xA;अभिगम्यार्जुनं वीरं राजभिर्बहुभिर्वृतः ।&#xA;पुरस्तात्पृष्ठतश्चैव पार्श्वतश्चैव सर्वतः ॥&#xA;परिवार्यार्जुनं सङ्ख्ये तव पुत्रैर्महारथः ।&#xA;शरैः सञ्छादयामास मेघैरिव दिवाकरम् ॥&#xA;ततः प्रवृत्तः सुमहान्सङ्ग्रामः शोणितोदकः ।तावकानां च समरे पाण्डवानां च भारत ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/085/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/085/</guid>
      <description>&lt;p&gt;अध्यायः 085&lt;/p&gt;&#xA;&lt;p&gt;सङ्कुलयुद्धवर्णनम् ॥ 1 ॥&#xA;सञ्जय उवाच ।&#xA;स ताड्यमानस्तु शरैर्धनञ्जयःपदाहतो नाग इव श्वसन्बली ।&#xA;बाणांश्च बाणेन महारथानाञ्चिच्छेद चापानि रणे प्रसह्य ॥&#xA;सञ्छिद्य चापानि च तानि राज्ञान्तेषां रणे वीर्यवतां क्षणेन ।&#xA;विव्याध बाणैर्युगपन्महात्मानिःशेषतां तेष्वथ मन्यमानः ॥&#xA;निपेतुराजौ रुधिरप्रदिग्धा-स्ते ताडिताः शक्रसुतेन राजन् ।&#xA;विभिन्नगात्राः पतितोत्तमाङ्गागतासवश्छिन्नतनुक्रकायाः ॥&#xA;महीं गताः पर्थबलाभिभूताविचित्ररूपा युगपद्विनेशुः ।&#xA;दृष्ट्वा हतांस्तान्युधि राजपुत्रां-स्त्रिगर्तराजः प्रययौ रथेन ॥&#xA;तेषां रथानामथ पृष्ठगोपाद्वात्रिंशदन्येऽभ्यपतन्त पार्थम् ।&#xA;तथैव ते तं परिवार्य पार्थंविकृष्य चापानि महारवाणि ॥&#xA;अवीवृषन्बाणमहौघवृष्ट्यायथा गिरिं तोयधरा जलौघैः ।&#xA;सम्पीड्यमानस्तु शरौघवृष्ट्याधनञ्जयस्तान्युधि जातरोषः ॥&#xA;षष्ट्या शरैः संयति तैलधौतै-र्जघान तानप्यथ पृष्ठगोपान् ।&#xA;रथांश्च तांस्तनवजित्य सङ्ख्येधनञ्जयः प्रीतमना यशस्वी ॥&#xA;अथात्वरद्भीष्मवधाय जिष्णु-र्बलानि राजन्समरे निहत्य ।&#xA;त्रिगर्तराजो निहतान्समीक्ष्यमहात्मना तानथ बन्धुवर्गान् ॥&#xA;रणे पुरस्कृत्य नराधिपांस्तान्जगाम पार्थं त्वरितो वधाय&#xA;अभिद्रुतं चास्त्रभृतां वरिष्ठन्धनञ्जयं वीक्ष्य शिखण्डिमुख्याः ॥&#xA;अभ्यद्ययुस्ते शितशस्त्रहस्तारिरक्षिषन्तो रथमर्जुनस्य ।&#xA;पार्थोऽपि तानापततः समीक्ष्यत्रिगर्तराज्ञा सहितान्नृवीरान ॥&#xA;विध्वंसयित्वा समरे धनुष्मान्गाण्डीवमुक्तैर्निशितैः पृषत्कैः ।&#xA;भीष्मं यियासुर्युधि सन्ददर्शदुर्योधनं सैन्धवादींश्च राज्ञः ॥&#xA;संवारयिष्णूनभिवारयित्वामुहूर्तमायोध्य बलेन वीरः ।&#xA;उत्सृज्य राजानमनन्तवीर्योजयद्रथादींश्च नृपान्महौजाः ।&#xA;ययौ ततो भीमबलो मनस्वीगाङ्गेयमाजौ शरचापपाणिः ॥&#xA;भीष्मोऽपि दृष्ट्वा समरे कृतास्त्रान्स पाण्डवानां रथिनोऽभ्युदारान् ।&#xA;विहाय सङ्ग्राममुखे धनञ्जयञ्जवेन पार्थं पुनराजगाम ॥&#xA;युधिष्ठिरश्च प्रबलो महात्मासमाययौ त्वरितो जातकोपः ।&#xA;मद्राधिपं समभित्यज्य सङ्ख्येस्वभागमाप्तं तमनन्तकीर्तिः ।&#xA;सार्धं स माद्रीसुतभीमसेनै-र्भीष्मं ययौ शान्तनवं रणाय ॥&#xA;तैः सम्प्रयुक्तैः स महारथाग्र्यै-र्गङ्गासुतः समरे चित्रयोधी ।&#xA;न विव्यधे शान्तनवो महात्मासमागतैः पाण्डुसुतैः समस्तैः ॥&#xA;अथैत्य राजा युधि सत्यसन्धोजयद्रथोऽत्युग्रबलो मनस्वी ।&#xA;चिच्छेद चापानि महारथानाम्प्रसह्य तेषां धनुषा वरेण ॥&#xA;युधिष्ठिरं भीमसेनं यमौ चपार्थं कृष्णं युधि सञ्जातकोपः ।&#xA;दुर्योदनः क्रोधविषो महात्माजघान बाणैरनलप्रकाशैः ॥&#xA;कृपेण शल्येन शलेन चैवतथा विभो चित्रसेनेन चौजौ ।&#xA;विद्धाः शरैस्तेऽतिविवृद्धकोपै-र्देवा यथा दैत्यगणैः समेतैः ॥&#xA;छिन्नायुधं शान्तनवेन राजाशिखण्डिनं प्रेक्ष्य च जातकोपः ।&#xA;अजातशत्रुः समरे महात्माशिखण्डिनं क्रुद्ध उवाच वाक्यम् ॥&#xA;उक्त्वा तथा त्वं पितुरग्रतो मा-महं हनिष्यामि महाव्रतं तम् ।&#xA;भीष्मं शरौघैर्विमलार्कवर्णैःसत्यं वदामीति कृता प्रतिज्ञा ॥&#xA;त्वया च नैनां सफलां करोषिदेवव्रतं यन्न निहंसि युद्धे ।&#xA;मिथ्याप्रतिज्ञो भव मात्र वीररक्षस्व धर्मं स्वकुलं यशश्च ॥&#xA;प्रेक्षस्व भीष्मं युधि भीमवेगंसर्वांस्तपन्तं मम सैन्यसङ्घान् ।&#xA;शरौघजालैरतितिग्मवेगैःकालं यथा कालकृतं क्षणेन ॥&#xA;निकृत्तचापः समरेऽनपेक्षःपराजितः शान्तनवेन चाजौ ।&#xA;विहाय बन्धूनथ सदरांश्चक्व यास्यसे नानुरूपं तवेदम् ॥&#xA;दृष्ट्वा हि भीष्मं तमनन्तवीर्यम्भग्नं च सैन्यं द्रवमाणमेवम् ।&#xA;भीतोऽसि नूनं द्रुपदस्य पुत्रतथा हि ते मुखवर्णोऽप्रहृष्टः ॥&#xA;अज्ञायमाने च धनञ्जये तुमहाहावे सम्प्रसक्ते नृवीरे ।&#xA;कथं हि भीष्मात्प्रथितः पृथिव्याम्भयं त्वमद्य प्रकरोषि वीर ॥&#xA;स धर्मराजस्य वचो निशम्य 6-85-26bरूक्षाक्षरं विप्रलापानुबद्धम् ।&#xA;प्रत्यादेशं मन्यमानो महात्माप्रतत्वरे भीष्मवधाय राजन् ॥&#xA;तमापतन्तं महता जवेनशिखण्डिनं भीष्ममभिद्रवन्तम् ।&#xA;निवारयामास हि शल्य एन-मस्त्रेण घोरेण सुदुर्जयेन ॥&#xA;स चापि दृष्ट्वा समुदीर्यमाण-मस्त्रं युगान्ताग्निसमप्रकाशम् ।&#xA;न सम्मुमोह द्रुपदस्य पुत्रोराजन्महेन्द्रप्रतिमप्रभावः ।&#xA;तस्थौ च तत्रैव महाधनुष्मान् शरैस्तदस्त्रं प्रतिबाधमानः ॥&#xA;अथाददे वारुणमन्यदस्त्रंशिखण्ड्यथोऽग्रं प्रतिघातमस्य ।&#xA;तदस्त्रमस्त्रेण विदार्यमाणङ्खस्थाः सुरा ददृशुः पार्थिवाश्च ॥&#xA;भीष्मस्तु राजन्समरे महात्माधनुश्च चित्रं ध्वजमेव चापि ।&#xA;छित्त्वाऽनदत्पाण्डुसुतस्य वीरोयुधिष्ठिरस्याजमीढस्य राज्ञः ॥&#xA;ततः समुत्सृज्य धनुः सबाणंयुधिष्ठिरं वीक्ष्य भयाभिभूतम् ।&#xA;गदां प्रगृह्याभिपपात सङ्ख्येजयद्रथं भीमसेनः पदातिः ॥&#xA;तमापतन्तं सहसा जवेनजयद्रथः सगदं भीमसेनम् ।&#xA;विव्याध घोरैर्यमदण्डकल्पैःशितैः शरैः पञ्चशरैः समन्तात् ॥&#xA;अचिन्तयित्वा स शरांस्तरस्वीवृकोदरः क्रोधपरीतचेताः ।&#xA;जघान वाहान्समरे समन्तात्सुसम्मतान्सिन्धुराजस्य सङ्ख्ये ॥&#xA;ततोऽभिवीक्ष्याप्रतिमप्रभाव-स्तवात्मजस्त्वरमाणो रथेन&#xA;अभ्यायौ भीमसेनं निहन्तुंसमुद्यतास्त्रः सुरराजकल्पः ॥&#xA;जयद्रथो भग्रवाहं रथं तत्यक्त्वा ययौ यत्र राजा कुरूणाम् ।&#xA;भयेन भीमस्य समूढचेताःससौबलस्तत्र युद्धस्य भीतः ॥&#xA;भीमोऽप्यथैनं सहसा विनद्यप्रत्युद्ययौ गदया तर्जयानः ।&#xA;समुद्यतां तां यमदण्डकल्पान्दृष्ट्वा गदां ते कुरवः समन्तात् ॥&#xA;विहाय सर्वे तव पुत्रमुग्रम्पातं गदायाः परिहर्तुकामाः ।&#xA;अपक्रान्तास्तुमुले सम्प्रमर्देसुदूरुणे भारत मोहनीये ॥&#xA;अमूढचेतास्त्वथ चित्रसेनोमहागदामापतन्तीं निरीक्ष्य ।&#xA;रथं समुत्सृज्य पदातिराजौप्रगृह्य खङ्गं विपुलं च चर्म ।&#xA;अवप्लुतः सिंह उवाचलाग्रा-ज्जगामान्यं भ्रमप भूमिदेशम् ॥&#xA;गदापि सा प्राप्य रथं सुचित्रंसाश्व ससूतं विनिहत्य सङ्ख्ये ।&#xA;जगाम भूमिं ज्वलिता महोल्कभ्रष्टाऽम्बराद्गामिव सम्पतन्ती ॥&#xA;आश्चर्यभूतं सुमहत्त्वदीयादृष्ट्वैव तद्भारत सम्प्रहृष्टाः ।&#xA;सर्वे विनेदुः सहिताः समन्ता-त्पुपूजिरे तव पुत्रस्य शौर्यम् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/086/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/086/</guid>
      <description>&lt;p&gt;अध्यायः 086&lt;/p&gt;&#xA;&lt;p&gt;सङ्कुलयुद्धवर्णनम् ॥ 1 ॥&#xA;सञ्जय उवाच ।&#xA;विरथं तं समासाद्य चित्रसेनं यशस्विनम् ।&#xA;रथमारोपयामास विकर्णस्तनयस्तव ॥&#xA;तस्मिंस्तथा वर्तमाने तुमुले सङ्कुले भृशम् ।&#xA;भीष्मः शान्तनवस्तूर्णं युधिष्ठिरमुपाद्रवत् ॥&#xA;ततः सरथनागाश्वाः समकम्पन्त सृञ्जयाः ।&#xA;मृत्योरास्यमनुप्राप्तं मेनिरे च युधिष्ठिरम् ॥&#xA;युधिष्ठिरोऽपि कौरव्यो यमाभ्यां सहितः प्रभुः ।&#xA;महेष्वासं नरव्याघ्रं भीष्मं शान्तनवं ययौ ॥&#xA;ततः शरसहस्राणि प्रमुञ्चन्पाण्डवो युधि ।&#xA;भीष्मं सञ्छादयामास यथा मेघो दिवाकरम् ॥&#xA;तेन सम्यक्प्रणीतानि शरजालानि मारिष ।&#xA;प्रतिजग्राह गाङ्गयः शतशोऽथ सहस्रशः ॥&#xA;तथैव शरजालानि भीष्मोणास्तानि मारिष ।&#xA;आकाशे समदृश्यन्त स्वगमानां व्रजा इव ॥&#xA;निमेषार्धेन कौन्तेयं भीष्मः शान्तनवो युधि ।&#xA;अदृश्यं समरे चक्रे शरजालेन भारत ॥&#xA;ततो युधिष्ठिरे राजा कौरव्यस्य महात्मनः ।&#xA;नाराचं प्रेषयामास क्रुद्ध आशीविषोपमम् ॥&#xA;असम्प्राप्तं ततस्तं तु क्षुरप्रेण महारथः ।&#xA;चच्छेद समरे राजन्भीष्मस्तस्य धनुश्च्युतम् ॥&#xA;तं तु च्छित्वा रणे भीष्मो नाराचं कलसम्मितम् ।&#xA;नजघ्ने कौरवेन्द्रस्य हयान्काञ्चनभूषणान् ॥&#xA;हताश्वं तु रथं त्यक्त्वा धर्मपुत्रो युधिष्ठिरः ।&#xA;आरुरोह रथं तूर्णं नकुलस्य महात्मनःक ॥&#xA;यमावपि हि सङ्क्रुद्धः समासाद्य रणे तदा ।&#xA;शरैः सञ्छादयामास भीष्मः परपुरञ्जयः ॥&#xA;तौ तु दृष्ट्वा महाराज भीष्मबाणप्रपीडितौ ।&#xA;जगाम परमां चिन्तां भीष्मस्य वधकाङ्क्षया ॥&#xA;ततो युधिष्ठिरो वश्यान्राज्ञस्तान्समचोदयत् ।&#xA;भीष्मं शान्तनवं सर्वे निहतेति सुहृद्गणान् ॥&#xA;ततस्ते पार्थिवाः सर्वे श्रुत्वा पार्थस्य भाषितम् ।&#xA;महता रथवंशेन परिवव्रुः पितामहम् ॥&#xA;स समन्तात्परिवृतः पिता देवव्रतस्तव ।&#xA;चिक्रीड धनुषा राजन्पातयानो महारथान् ॥&#xA;तं चरन्तं रणे पार्था ददृशुः कौरवं युधि ।&#xA;मृगमध्यं प्रविश्येव यथा सिंहशिशुं वने ॥&#xA;तर्जयानं रमे वीरांस्त्रासयानं च सायकैः ।&#xA;दृष्ट्वा त्रेसुर्महाराज सिंहं मृगगणा इव ॥&#xA;रणे भारत सिंहस्य ददृशुः क्षत्रिया गतिम् ।&#xA;अग्नेर्वायुसहायस्य यथा कक्षं दिधक्षतः ॥&#xA;शिरांसि रथिनां भीष्मः पातयामास संयुगे ।&#xA;तालेभ्यः परिपक्वानि फलानि कुशलो नरः ॥&#xA;पतद्भिश्च महाराज शिरोभिर्धरणीतले ।&#xA;बभूव तुमुलः शब्दः पततामश्मनामिव ॥&#xA;तस्मिन्सुतुमुले युद्धे वर्तमाने भयानके ।&#xA;सर्वेषामेव सैन्यानामासीद्व्यतिकरो महान् ॥&#xA;भिन्नेषु तेषु व्यूहेषु क्षत्रिया इतरेतरम् ।&#xA;एकमेकं समाहूय युद्धायैवावतस्थिरे ॥&#xA;शिखण्डी तु समासाद्य भरतानां पितामहम् ।&#xA;अभिदुद्राव वेगेन तिष्ठतिष्ठेति चाब्रवीत् ॥&#xA;अनादृत्य ततो भीष्मस्तं शिखण्डिनमाहवे ।&#xA;प्रययौ सृञ्जयान्क्रुद्धः स्त्रीत्वं तस्य विचिन्तयन् ॥&#xA;सृञ्जयास्तु ततो दृष्ट्वा हृष्टं भीष्म महारणे ।&#xA;सिंहनादांश्च विविधांश्चक्रुः शङ्खविमिश्रितान् ॥&#xA;ततः प्रववृते युद्धं व्यतिषक्तरथद्विपम् ।&#xA;पश्चिमां दिशमासाद्य स्थिते सवितरि प्रभो ॥&#xA;धृष्टद्युम्नोऽथ पाञ्चाल्यः सात्यकिश्च महारथः ।&#xA;पीडयन्तौ भृशं सैन्यं शक्तितोमरवृष्टिभिः ॥&#xA;शस्त्रैश्च बहुभी राजञ्जघ्नतुस्तावकान्रणे ।&#xA;ते हन्यमानाः समरे तावका भरतर्षभ ॥&#xA;आर्यां युद्धे मतिं कृत्वा न त्यजन्ति स्म संयुगम् ।&#xA;यथोत्साहं तु समरे निजघ्नुस्तावका रणे ॥&#xA;तत्राक्रन्दो महानासीत्तावकानां महात्मानाम् ।&#xA;वध्यतां समरे राजन्पार्षतेन महात्मना ॥&#xA;तं श्रुत्वा निनदं घोरं तावकानां महारथौ ।&#xA;विन्दानुविन्दावावन्त्यौ पार्षतं प्रत्युपस्थितौ ॥&#xA;तौ तस्य तुरगान्हत्वा त्वरमाणौ महारथौ ।&#xA;छादयामासतुरुभौ शरवर्षेण पार्षतम् ॥&#xA;अवप्लुत्याथ पाञ्चाल्यो रथात्तूर्णं महाबलः ।&#xA;आरुरोहक रथं तूर्णं सात्यकेस्तु महात्मनः ॥&#xA;ततो युधिष्ठिरो राजा महत्या सेनया वृतः ।&#xA;आवन्त्यौ समरे क्रुद्धावभ्ययात्स परन्तपौ ॥&#xA;तथैव तव पुत्रोऽपि सर्वोद्योगेन मारिष ।&#xA;विन्दानुविन्दौ समरे परिवार्यावतस्थिवान् ॥&#xA;अर्जुनश्चापि सङ्क्रुद्धः क्षत्रियान्क्षत्रियर्षभः ।&#xA;अयोधयत सङ्ग्रामे वज्रपाणिरिवासुरान् ॥&#xA;द्रोणास्तु समरे क्रुद्धः पुत्रस्य प्रियकृत्तव ।&#xA;व्यधमत्सर्वपाञ्चालांस्तूलराशिमिवानलः ॥&#xA;दुर्योधनपुरोगास्तु पुत्रास्तव विशाम्पते ।&#xA;परिवार्य रणे भीष्मं युयुधुः पाण्डवैः सह ॥&#xA;ततो दुर्योधनो राजा लोहितायति भास्करे ।&#xA;अब्रवीत्तावकान्सर्वांस्त्वरध्वमिति भारत ॥&#xA;युध्यतां तु तथा तेषां कुर्वतां कर्म दुष्करम् ।&#xA;अस्तं गिरिमथारूढे अप्रकाशति भास्करे ॥&#xA;प्रावर्तत नदी घोरा शोणितौघतरङ्गिणी ।&#xA;गोमायुगणसङ्कीर्णा क्षणेन क्षणदामुखे ॥&#xA;शिवाभिरशिवाभिश्च रुवद्भिर्भैरवं रवम् ।&#xA;घोरमायोधनं जज्ञे भूतसङ्घैः समाकुलम् ॥&#xA;राक्षसाश्च पिशाचाश्च तथान्ये पिशिताशिनः ।&#xA;समन्ततो व्यदृश्यन्त शतशोऽथ सहस्रशः ॥&#xA;अर्जुनोऽथ सुशर्मादीन्राज्ञस्तान्सपदानुगान् ।&#xA;विजित्य पृतनामध्ये ययौ स्वशिबिरं प्रति ॥&#xA;युधिष्टिरोऽपि कौरव्यो भ्रातृभ्यां सहितस्तथा ।&#xA;ययौ स्वशिबिरं राजा निशायां सेनया वृतः ॥&#xA;भीमसेनोऽपि राजेन्द्र दुर्योधनमुखान्रथान् ।&#xA;अवजित्य ततः सङ्ख्ये ययौ स्वशिबिरं प्रति ॥&#xA;दुर्योधनोऽपि नृपतिः परिवार्य महारणे ।&#xA;भीष्मं शान्तनवं तूर्णं प्रयातः शिबिरं प्रति ॥&#xA;द्रोणो द्रौणिः कृपः शल्यः कृतवर्मा च सात्वतः ।&#xA;परिवार्य चमूं सर्वाः प्रययुः शिबिरं प्रति ॥&#xA;तथैव सात्यकी राजन्धृष्टद्युम्नश्च पार्षतः ।&#xA;परिवार्य रणे योधान्ययतुः शिबिरं प्रति ॥&#xA;एवमेते महाराज तावकाः पाण्डवैः सह ।&#xA;पर्यवर्तन्त सहिता निशाकाले परन्तप ॥&#xA;ततः स्वशिबिरं गत्वा पाण्डवाः कुरवस्तथा ।&#xA;न्यवसन्त महाराज पूजयन्तः परस्परम् ॥&#xA;रक्षां कृत्वा ततः शूरा न्यस्य गुल्मान्यथाविधि ।&#xA;अपनीय च शल्यानि स्नात्वा च विविधैर्जलैः ॥&#xA;कृतस्वस्त्ययनाः सर्वे स्तूयमानाश्च बन्दिभिः ।&#xA;गीतवादित्रशब्देन व्यक्रीडन्त यशस्विनः ॥&#xA;मुहूर्तादिव तत्सर्वमभवत्स्वर्गसन्निभम् ।&#xA;न हि युद्धकथां काञ्चित्तत्राकुर्वन्महारथाः ॥&#xA;ते प्रसुप्ते बले तत्र परिश्रान्तजने नृप ।&#xA;हस्त्यश्वबहुले रात्रौ प्रेक्षणीये बभूवतुः ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/087/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/087/</guid>
      <description>&lt;p&gt;अध्यायः 087&lt;/p&gt;&#xA;&lt;p&gt;उभयसेनयोर्व्यूहरचनापूर्वकं परस्पराभियानम् ॥ 1 ॥&#xA;सञ्जय उवाच ।&#xA;परिणाम्य निशां तां तु सुखसुप्ता जनेश्वराः ।&#xA;कुरवः पाण्डवाश्चैव पुनर्युद्धाय निर्ययुः ॥&#xA;ततः शब्दो महानासीत्सेनयोरुभयोर्नृप ।&#xA;निर्गच्छमानयोः सङ्ख्ये यथा सागरयोरिव ॥&#xA;ततो दुर्योधनो राजा चित्रसेनो विविंशतिः ।&#xA;भीष्मश्च रथिनां श्रेष्ठो भारद्वाजश्च वै द्विजः ॥&#xA;एकीभूताः सुसंयत्ताः कौरवाणां महाचमूम् ।&#xA;व्यूहाय विदधू राजन्पाण्डवान्प्रतिदंशितान् ॥&#xA;कूर्मव्यूहं ततः कृत्वा पिता तव विशाम्पते ।&#xA;सागरप्रतिमं घोरं वाहनोर्मितरङ्गिणम् ॥&#xA;अग्रतः सर्वसैन्यानां भीष्मः शान्तनवो ययौ ।&#xA;मालवैर्दाक्षिणात्यैश्च आवन्त्यैश्च समन्वितः ॥&#xA;ततोऽनन्तरमेवासीद्भारद्वाजः प्रतापवान ।&#xA;पुलिन्दैः पारदैश्चैव तथा क्षुद्रकमालवैः ॥&#xA;द्रोणादनन्तरं यत्तो भगदत्तः प्रतापवान् ।&#xA;मगधैश्च कलिङ्गैश्च पिशाचैश्च विशाम्पते ॥&#xA;प्राग्ज्योतिषादनु नृपः कौसल्योऽथ बृहद्बलः ।&#xA;मेकलैः कुरुविन्दैश्च त्रैपुरैश्च समन्विताः ॥&#xA;बृहद्बलादनु नृपस्त्रिगर्तः प्रस्थलाधिपः ।&#xA;काम्भोजैर्बहुभिः सार्धं यवनैश्च सहस्रशः ॥&#xA;द्रौणिस्तु रभसः शूरस्त्रैगर्तादनु भारत ।&#xA;प्रययौ सिंहनादेन नादयानो धरातलम् ॥&#xA;तथा सर्वेण सैन्येन राजा दुर्योधनस्तदा ।&#xA;द्रौणेरनन्तरं प्रायात्सोदर्यैः परिवारितः ॥&#xA;दुर्योधनादनु ततः कृपः शारद्वतो ययौ ।&#xA;एवमेष महाव्यूहः प्रययौ सागरोपमः ॥&#xA;रेजुस्तत्र पताकाश्च श्वेतच्छत्राणि भारत ।&#xA;अङ्गदान्यत्र चित्राणि महार्हाणि धनूंषि च ॥&#xA;तं तु दृष्ट्वा महाव्यूहं तावकानां महारथः ।&#xA;युधिष्ठिरोऽब्रवीत्तूर्णं पार्षतं पृतनापतिम् ॥&#xA;पश्य व्यूहं महेष्वास निर्मितं सागरोपमम् ।&#xA;प्रतिव्यूहं रणे शूर कुरु क्षिप्रं महारथ ॥&#xA;ततः स पार्षतः क्रूरो व्यूहं चक्रे सुदारुणम् ।&#xA;श्रृङ्गाटकं महाराज परव्यूहविनाशनम् ॥&#xA;श्रृङ्गाभ्यां भीमसेनश्च सात्यकिश्च महारथः ।&#xA;रथैरनेकसाहस्रैस्तथा हयपदातिभिः ॥&#xA;नाभावभून्नरश्रेष्ठः श्वेताश्वः कृष्णसारथिः ।&#xA;मध्ये युधिष्ठिरो राजा माद्रीपुत्रौ च पाण्डवौ ॥&#xA;अथेतरे महेष्वासाः सहसैन्या नराधिपाः ।&#xA;व्यूहं तं पूरयामासुर्व्यूहशास्त्रविशारदाः ॥&#xA;एवमेतं महाव्यूहं व्यूह्य भारत पाण्डवाः ।&#xA;अतिष्ठन्समरे शूरा योद्धुकामा जयैषिणः ॥&#xA;भेरीशब्दैश्च विमलैर्विमिश्रैः शङ्खनिःस्वनैः ।&#xA;क्ष्वेडितास्फोटितोत्क्रुष्टैर्नादिताः सर्वतो दिशः ॥&#xA;ततः शूराः समासाद्य समरे ते परस्परम ।&#xA;नेत्रैरनिमिषै राजन्नवैक्षन्त परस्परम् ॥&#xA;&#39;मनोभिस्ते मनुष्येन्द्र युद्धं योधाः प्रचक्रिरे ।&#xA;&#39;पुनराहूय तेऽन्योन्यं शरीरैरपि चक्रिरे ॥&#xA;ततः प्रववृते युद्धं घोररूपं भयावहम् ।&#xA;तावकानां परेषां च निघ्नतामितरेतरम् ॥&#xA;नाराचा निशिताः सङ्ख्ये सम्पतन्ति स्म भारत ।&#xA;व्यात्तानना भयकरा उरगा इव सङ्घशः ॥&#xA;निष्पेतुर्विमलाः शक्त्यस्तैलधौताः सुतेजनाः ।&#xA;अम्बुदेभ्यो यथा राजन्भ्राजमानाः शतह्रदाः ॥&#xA;गदाश्च विमलैः पट्टैः पिनद्धाः स्वर्णभूषिताः ।&#xA;पतन्त्यस्तत्र दृस्यन्ते गिरिशृङ्गोपमाः शुभाः ॥&#xA;निस्त्रिंशाश्च व्यदृश्यन्त विमलाम्बरसन्निभाः ।&#xA;आर्षभाणि च चर्माणि शतचन्द्राणि भारतत ॥&#xA;अशोभन्त रणे राजन्पात्यमानानि सर्वशः ।&#xA;तेऽन्योन्यं समरे सेने युध्यमाने नराधिप ॥&#xA;अशोभेतां यथा देवदैत्यसेने समुद्यते ।&#xA;अभ्यद्रवन्त समरे तेऽन्योन्यं वै समन्ततः ॥&#xA;रथास्तु रथिभिस्तूर्णं प्रेषिताः परमाहवे ।&#xA;युगैर्युगानि संश्लिष्य युयुधुः पार्थिवर्षभाः ॥&#xA;दन्तिनां युध्यमानानां सङ्घर्षात्पावकोऽभवत् ।&#xA;दन्तेषु भरतश्रेष्ठ सधूमः सर्वतो दिशम् ॥&#xA;प्रासैरभिहताः केचिद्गजयोधाः समन्ततः ।&#xA;पतमानाः स्म दृश्यन्ते गिरिशृङ्गान्नगा इव ॥&#xA;पादाताश्चाप्यदृश्यन्त निघ्नन्तोऽथ परस्परम् ।&#xA;चित्ररूपधराः शूरा नखरप्रासयोधिनः ॥&#xA;अन्योन्यं ते समासाद्य कुरुपाण्डवसैनिकाः ।&#xA;अस्त्रैर्नानाविधैर्घोरै रणे निन्युर्यमक्षयम् ॥&#xA;ततः शान्तनवो भीष्मो रथघोषेण नादयन् ।&#xA;अभ्यागमद्रणे पार्थान्धनुःशब्देन मोहयन् ॥&#xA;पाण्डवानां रथाश्चापि नदन्तो भैरवं स्वनम् ।&#xA;अभ्यद्रवन्त संयत्ता धृष्टद्युम्नपुरोगमाः ॥&#xA;ततः प्रववृते युद्धं तव तेषां च भारत ।&#xA;नराश्वरथनागानां व्यतिषक्तं परस्परम् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/088/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/088/</guid>
      <description>&lt;p&gt;अध्यायः 088&lt;/p&gt;&#xA;&lt;p&gt;भीमेन सुनाभादिदुर्योधनानुजाष्टकहननम् ॥ 1 ॥&#xA;सञ्जय उवाच ।&#xA;भीष्मं तु समरे क्रुद्धं प्रतपन्तं समन्ततः ।&#xA;न शेकुः पाण्डवा द्रष्टुं तपन्तमिव भास्करम् ॥&#xA;ततः सर्वाणि सैन्यानि धर्मपुत्रस्य शासनात् ।&#xA;अभ्यद्रवन्त गाङ्गेयं मर्दयन्तं शितैः शरैः ॥&#xA;स तु भीष्मो रणश्लाघी तोमकान्सहसृज्जयान् ।&#xA;पाञ्चालांश्च महेष्वासान्पातयामास सायकैः ॥&#xA;ते वध्यमाना भीष्मेण पाञ्चालाः पाण्डवैः सह ।&#xA;भीष्ममेवाभ्ययुस्तूर्णं त्यक्त्वा मृत्युकृतं भयम् ॥&#xA;स तेषां रथिनां वीरो भीष्मः शान्तनवो युधि ।&#xA;चिच्छेद सहसा राजन्बाहूनथ शिरांसि च ॥&#xA;विरथान्रथिनश्चक्रे पिता देवव्रतस्तव ।&#xA;पतितान्युत्तमाङ्गानि हयेभ्यो हयसादिनाम् ॥&#xA;निर्मनुष्यांश्च मातङ्गाञ्शयानान्पर्वतोपमान् ।&#xA;अपश्याम महाराज भीष्मास्त्रेण प्रमाथितान् ॥&#xA;न तत्रासीत्पुमान्कश्चित्पाण्डवानां विशाम्पते ।&#xA;अन्यत्र रथिनां श्रेष्ठद्भीमसेनान्महाबलात् ॥&#xA;स हि भीष्मं समासाद्य छादयामास सायकैः ।&#xA;ततो निष्टानको घोरो भीष्मभीमसमागमे ॥&#xA;बभूव सर्वसैन्यानां घोररूपो भयानकः ।&#xA;तथैव पाण्डवा हृष्टाः सिंहनादमथानदन् ॥&#xA;ततो दुर्योधनो राजा सोदर्यैः परिवारितः ।&#xA;भीष्मं जुगोप समरे वर्तमाने जनक्षये ॥&#xA;भीमस्तु सारथिं हत्वा भीष्मस्य रथिनां वरः ।&#xA;प्रद्रुताश्वे रथे तस्मिन्द्रवमाणे समन्ततः ॥&#xA;सुनाभस्य शरेणाशु शिरश्चिच्छेद भारत ।&#xA;क्षुरप्रेण सुतीक्ष्णेन स हतो न्यपतद्भुवि ॥&#xA;हते तस्मिन्महाराज तव पुत्रे महारथे ।&#xA;नामृष्यन्त रणे शूराः सोदराः सप्त संयुगे ॥&#xA;आदित्यकेतुर्बह्वाशी कुण्डधारो महोदरः ।&#xA;अपराजितः पण्डितको विशालाक्षः सुदुर्जयः ॥&#xA;पाण्डवं चित्रसन्नाहा विचित्रकवचध्वजाः ।&#xA;अभ्यद्रवन्त सङ्ग्रामे योद्धुकामारिमर्दनाः ॥&#xA;महोदरस्तु समरे भीमं विव्याध पत्रिभिः ।&#xA;नवभिर्वद्रसङ्काशैर्नमुचिं वृत्रहा यथा ॥&#xA;आदित्यकेतुः सप्तत्या बह्वाशी चापि पञ्चभिः ।&#xA;नवत्या कुण्डधारश्च विशालाक्षश्च पञ्चभिः ॥&#xA;अपराजितो महाराज पराजिष्णुर्महारथम् ।&#xA;शरैर्बहुभिरानर्च्छद्भीमसेनं महाबलम् ॥&#xA;रणे पण्डितकश्चैनं त्रिभिर्बाणैः समार्पयत् ।&#xA;स तं न ममृषे भीमः शत्रुभिर्वधमाहवे ॥&#xA;धनुः प्रपीड्य वामेन करेणामित्रकर्सनः ।&#xA;शिरश्चिच्छेद समरे शरेणानतपर्वणा ॥&#xA;अपराजितस्य सुनसं तव पुत्रस्य संयुगे ।&#xA;पराजितस्य भीमेन कृत्तं गामपतच्छिरः ॥&#xA;अथापरेण भल्लेन कुण्डधारं महारथम् ।&#xA;प्राहिणोन्मृत्युलोकाय सर्वलोकस्य पश्यतः ॥&#xA;ततः पुनरमेयात्मा प्रसन्धाय शिलीमुखम् ।&#xA;प्रेषयामास समरे पण्डितं प्रति भारत ॥&#xA;स शरः पण्डितं हत्वा विवेश धरणीतलम् ।&#xA;यथा नरं निहत्याशु भुजगः कालचोदितः ॥&#xA;विशालाक्षशिरश्छित्त्वा पातयामास भूतले ।&#xA;त्रिभिः शरैरदीनात्मा स्मरन्क्लेशं पुरातनम् ॥&#xA;महोदरं महेष्वासं नाराचेन स्तनान्तरे ।&#xA;विव्याध समरे राजन्स हतो न्यपतद्भुवि ॥&#xA;आदित्यकेतोः केतुं च च्छित्त्वा बाणेन संयुगे ।&#xA;भल्लेन भृशतीक्ष्णेन शिरश्चिच्छेद भारत ॥&#xA;बह्वाशिनं तत भीमः शरेणानतर्वणा ।&#xA;प्रेषयामास सङ्क्रुद्धो यमस्य सदनं प्रति ॥&#xA;प्रदुद्रुवुस्ततस्तेऽन्ये पुत्रास्तव विशाम्पते ।&#xA;मन्यमाना हि तत्सत्यं सभायां तस्य भाषितम् ॥&#xA;ततो दुर्योधनो राजा भ्रातृव्यसनकर्शितः ।&#xA;अब्रवीत्तावकान्योधान्भीमोऽयं वध्यतामिति ॥&#xA;एवमेते महेष्वासाः पुत्रास्त्व विशाम्पते ।&#xA;भ्रातॄन्सन्दृश्य निहतान्प्रस्मरंस्ते हि तद्वचः ॥&#xA;यदुक्तवान्महाप्राज्ञः क्षत्ता हितमनामयम् ।&#xA;तदिदं समनुप्राप्तं वचनं दिव्यदर्शिनः ॥&#xA;लोभमोहसमाविष्टः पुत्रप्रीत्या जनाधिप ।&#xA;न बुध्यसे पुरा यत्तत्तथ्यमुक्तं वचो महत् ॥&#xA;तथैव च वधार्थाय पुत्राणां पाण्डवो बली ।&#xA;नूनं जातो महाबाहुर्यथा हन्ति स्म कौरवान् ॥&#xA;ततो दुरयोधनो राजा भीष्ममासाद्य संयुगे ।&#xA;दुःखेन महताऽऽविष्टो विललाप सुदुःखितः ॥&#xA;निहता भ्रातरः शूरा भीमसेनेन मे युधि ।&#xA;यतमानास्तथान्येऽपि हन्यन्ते सर्वसैनिकाः ॥&#xA;भवांश्च मध्यस्थतया नित्यमस्मानुपेक्षते ।&#xA;सोऽहं कुपथमारूढः पश्य दैवमिदं मम ॥&#xA;एतच्छ्रुत्वा वचः क्रूरं पिता देवव्रतस्तव ।&#xA;दुर्योधनमिदं वाक्यमब्रवीत्समाश्रुलोचनः ॥&#xA;उक्तमेतन्मया पूर्वं द्रोणेन विदुरेण च ।&#xA;गान्धार्या च यशस्विन्या तत्त्वं तात न बुद्धवान् ॥&#xA;समयश्च मया पूर्वं कृतो वै शत्रुकर्शन ।&#xA;नाहंयुधि नियोक्तव्यो नाप्याचार्यः कथञ्चना ॥&#xA;यय हि धर्तराष्ट्राणां भीमो द्रक्ष्यति संयुगे ।&#xA;हनिष्यति रणे नित्यं सत्यमेतद्ब्रवीमि ते ॥&#xA;स त्वं राजन्स्थिरो भूत्वा रणे कृत्वा दृढां मतिम् ।&#xA;योधयस्व रणे पार्थान्स्वर्गं कृत्वा परायणम् ॥&#xA;न शक्यः पाण्डवा जेतुं सेन्द्रैरपि सुरासुरैः ।&#xA;तस्माद्युद्धे स्थिरां कृत्वा मतिं युद्ध्यस्व भारत ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/089/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/089/</guid>
      <description>&lt;p&gt;अध्यायः 089&lt;/p&gt;&#xA;&lt;p&gt;धृतराष्ट्रेण पुत्रवधश्रवणात् शोचनम् ॥ 1 ॥&#xA;धृतराष्ट्र उवाच ।&#xA;दृष्ट्वा मे निहतान्पुत्रान्बहूनेकेन सञ्जय ।&#xA;भीष्मो द्रोणः कृपश्चैव किमकुर्वत संयुगे ॥&#xA;अहन्यहनि मे पुत्राः क्षयं गच्छन्ति सञ्जय ।&#xA;मन्येऽहं सर्वथा पुत्रान्दैवेनोपहतान्भृशम् ॥&#xA;यत्र मे तनयाः सर्वे जीयन्ते न जयन्त्युत ।&#xA;यत्र भीष्मस्य द्रोणस्य कृपस्य च महात्मनः ॥&#xA;सौमदत्तेश्च वीरस्य भगदत्तस्य चोभयोः ।&#xA;अश्वत्थाम्नस्तथा तात शूराणामनिवर्तिनाम् ॥&#xA;अन्येषां चैव शूराणां मध्यगास्तनया मम ।&#xA;यदहन्यन्त सङ्ग्रामे किमन्यद्भागधेयतः ॥&#xA;न हि दुर्योधनो मन्दः पुरा प्रोक्तमबुध्यत ।&#xA;वार्यमाणो मया तात भीष्मेण विदुरेण च ॥&#xA;गन्धार्या चैव दुर्मेधाः सततं हितकाम्यया ।&#xA;नाबुध्यत पुरा मोहात्तस्य प्राप्तमिदं फलम् ॥&#xA;यद्भीमसेनः समरे पुत्रान्मम विचेतसः ।&#xA;अहन्यहनि सङ्क्रुद्धो नयते यमसादनम् ॥&#xA;इदं तत्समनुप्राप्तं क्षत्तुर्वचनमुत्तमम् ।&#xA;न बुद्धवानस्मि विभो प्रोच्यमानमिदं तदा ॥&#xA;निवारय सुतं द्यूतात्पाण्डवान्मा द्रुहेति च ।&#xA;सुहृदां हितकामानां ब्रुवतां तत्तदेव च ॥&#xA;न शृणोमि पुरा वाक्यं मर्त्यः पथ्यमिवौषधम् ।&#xA;तदिदं समनुप्राप्तं वचनं साधु भाषितम् ॥&#xA;विदुरद्रोणभीष्माणां तथाऽन्येषां हितैषिणाम् ।&#xA;अकृत्वा वचनं पथ्यं क्षयं गच्छन्ति कौरवाः ॥&#xA;तदेतत्समतिक्रान्तं पूर्वमेव हि सञ्जय ।&#xA;तस्मान्मे वद तत्त्वेन यथा युद्धमवर्तत ॥&#xA;सञ्जय उवाच ।&#xA;मध्याह्ने मुमहारौद्रः सङ्ग्रामः समुपद्यत ।&#xA;लकक्षयकरो राजंस्तन्मे निगदतः शृणु ॥&#xA;ततः सर्वाणि सैन्यानि धर्मपुत्रस्य शासनात् ।&#xA;संरब्धान्यभ्यवर्तन्त भीष्ममेव जिघांसया ॥&#xA;धृष्टद्युम्नः शिखण्डी च सात्यकिश्च महारथः ।&#xA;युक्तानीका महाराज भीष्ममेव समभ्ययुः ॥&#xA;विराटो द्रुपदश्चैव सहिताः सर्वसोमकैः ।&#xA;अभ्यद्रवन्त सङ्ग्रामे भीष्ममेव महारथम् ॥&#xA;केकया धृष्टकेतुश्च कुन्तिभोजश्च दंशितः ।&#xA;शुक्तानीका महाराज भीष्ममेव समभ्ययुः ॥&#xA;अर्जुनो द्रौपदश्चैव कुन्तिभोजश्च दंशितः ।&#xA;दुर्योधनसमादिष्टान्राज्ञः सर्वान्समभ्ययुः ॥&#xA;अभिमन्युस्तथा शूरो हैडिम्बश्च महारथः ।&#xA;भीमसेनश्च सङ्क्रुद्धस्तेऽभ्यधावन्त कौरवान् ॥&#xA;त्रिधाभूतैरवध्यन्त पाण्डवैः कौरवा युधि ।&#xA;तथैव कौरवै राजन्नवध्यन्त परे रणे ॥&#xA;द्रोणस्तु रथिनां श्रेष्ठः सोमकान्सृञ्जयैः सह ।&#xA;अभ्यधावत सङ्क्रुद्धः प्रेषयिष्यन्यमक्षयम् ॥&#xA;तत्राक्रन्दो महानासीत्सृञ्जयानां महात्मानाम् ।&#xA;वध्यतां समरे राजन्भारद्वाजेन धन्विना ॥&#xA;द्रोणेन निहतास्तत्र क्षत्रिया बहवो रणे ।&#xA;विचेष्टन्तो हृदृश्यन्त व्याधिक्लिष्टा वरा इव ॥&#xA;कूजतां क्रन्दतां चैव स्तनतां चैव भारत ।&#xA;अनिशं शुश्रुवे शब्दः क्षुत्क्लिष्टानां नृणामिव ॥&#xA;तथैव कौरवेयाणां भीमसेनो महाबलः ।&#xA;चकार कदनं घोरं क्रुद्धः काल इवापरः ॥&#xA;वध्यतां तत्र सैन्यानामन्योन्येन महारणे ।&#xA;प्रावर्तत नदी घोरा रुधिरौघपरवाहिनी ॥&#xA;स सङ्ग्रामो महाराज घोररूपोऽभवन्महान् ।&#xA;कुरूणां पाणडवानां च यमराष्ट्रविवर्धनः ॥&#xA;ततो भीमो रणे क्रुद्धो रभसश्च विशेषतः ।&#xA;गजानीकं समासाद्य प्रेषयामास मृत्यवे ॥&#xA;तत्र भारत भीमेन नाराचाभिहता गजाः ।&#xA;पेतुर्नेदुश्च सेदुश्च दिशश्च परिबभ्रमुः ॥&#xA;छिन्नहस्ता महानागाश्छिन्नगात्राश्च मारिष ।&#xA;क्रौञ्चवद्व्यनदन्भीताः पृथिवीमधिशेरते ॥&#xA;नकुलः सहदेवश्च हयानीकमभिद्रुतौ ।&#xA;ते हयाः काञ्चनापीडा रुक्मभाण्डपरिच्छदाः ॥&#xA;वध्यमाना व्यदृश्यन्त शतशोऽथ सहस्रशः ।&#xA;पतिद्भिस्तुरगै राजन्समास्तीर्यत मेदिनी ॥&#xA;निर्जिह्वैश्च श्वसद्भिश्च कूजद्भिश्च गतासुभिः ।&#xA;हयैर्बभौ नरश्रेष्ठ नानारूपधरैर्धरा ॥&#xA;अर्जुनेन हतैः सङ्ख्ये तथा भारत राजभिः ।&#xA;प्रबभौ वसुधा घोरा तत्रतत्र विशाम्पते ॥&#xA;रथैर्भग्नैर्ध्वजैश्छिन्नैर्निकृत्तैश्च महायुधैः ।&#xA;चामरैर्व्यजनैश्चैव च्छत्रैश्च सुमहाप्रभैः ॥&#xA;हरैर्निष्कैः सकेयूरैः शिरोभिश्च सकुण्डलैः ।&#xA;उष्णीषैरपविद्धैश्च पताकाभिश्च सर्वशः ॥&#xA;अनुकर्षैः शुभै राजन्योक्रैश्चैव सरश्मिभिः ।&#xA;सङ्कीर्णा वसुधा भाति वसन्ते कुसुमैरिव ॥&#xA;एवमेष क्षयो वृत्तः पाण्डूनामपि भारत ।&#xA;क्रुद्धे शान्तनवे भीष्मे द्रोणे च रथसत्तमे ॥&#xA;अश्वत्थाम्नि कृपे चैव तथैव कृतवर्मणि ।&#xA;तथेतरेषु क्रुद्धेषु तावकानामपि क्षयः ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/090/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/090/</guid>
      <description>&lt;p&gt;अध्यायः 090&lt;/p&gt;&#xA;&lt;p&gt;अर्जुनात्मजेन इरावता शकुनेरनुजानां वधः ॥ 1 ॥ आर्श्चशृङ्गिनाम्ना राक्षसेन इरावतो वधः ॥ 2 ॥&#xA;सञ्जय उवाच ।&#xA;वर्तमाने तथा रौद्रे राजन्वीरवरक्षये ।&#xA;शकुनिः सौबलः श्रीमान्पाण्डवान्समुपाद्रवत् ॥&#xA;तथैव सात्वतो राजन्हार्दिक्यः परवीरहा ।&#xA;अभ्यद्रवत सङ्ग्रामे पाण्डवानां वरूथिनीम् ॥&#xA;ततः काम्भोजमुख्यानां नदीजानां च वाजिनाम् ।&#xA;आरट्टानां महीजानां सिन्धुजानां च सर्वशः ॥&#xA;वनायुजानां शुभ्राणां तथा पर्वतवासिनाम् ।&#xA;वाजिनां बहुभिः सङ्ख्ये समन्तात्परिवारयन् ॥&#xA;ये चापरे तित्तिरिजा जवना वातरंहसः ।&#xA;सुवर्णालङ्कृतैरेतैर्वर्मवद्भिः सुकल्पितैः ॥&#xA;हयैर्वातजवैर्मुख्यैः पाण्डवस्य सुतो बली ।&#xA;अभ्यवर्तत तत्सैन्यं हृष्टरूपः परन्तपाः ॥&#xA;अर्जुनस्य सुतः श्रीमानिरावान्नाम वीर्यवान् ।&#xA;सुतायां नागराजस्य जातः पार्थेन धीमता ॥&#xA;ऐरावतेन सा दत्ता अनपत्या महात्मना ।&#xA;पत्यौ हते सुपर्णेन कृपणा दीनचेतना ॥&#xA;कार्यार्थं तां च जग्राह पार्थः कामवशानुगाम् ।&#xA;एवमेष समुत्पन्नः परक्षेत्रेऽर्जुनात्मजः ॥&#xA;स नागलोके संवृद्धो मात्रा च परिरक्षितः ।&#xA;पितृव्येण परित्यक्तः पार्थद्वेषाद्दुरात्मना ॥&#xA;खमुत्पत्य महाराज नागराट् सत्यविक्रमः ।&#xA;इन्द्रलोकं जगामाशु श्रुत्वा तत्रार्जुनं गतम् ॥&#xA;सोऽभिगम्य महाबाहुः पितरं सत्यविक्रमः ।&#xA;अभ्यवादयदव्यग्रो विनयेन कृताञ्जलिः ॥&#xA;न्यवेदयत चात्मानमर्जुनस्य महात्मनः ।&#xA;इरावानस्मि भद्रं ते पुत्रश्चाहं तव प्रभो ॥&#xA;मातुः समागमो यश्च तत्सर्वं प्रत्यवेदयत् ।&#xA;तच्च सर्वं यथावृत्तमनुसस्मार पाण्डवः ॥&#xA;परिष्वज्य सुतं चापि आत्मनः सदृशं गुणैः ।&#xA;प्रीतिमाननयत्पार्थो देवराजनिवेशनम् ॥&#xA;सोऽर्जुनेन समाज्ञप्तो देवलोके तदा नृप ।&#xA;प्रीतिपूर्वं महाबाहुः स्वकार्यं प्रति भारत ॥&#xA;&#39;स चापि नरशार्दूलः शार्दूलसमविक्रमः ।&#xA;&#39;अब्रवीच्च तदा पार्थमयमस्मि तवानघ ॥&#xA;स्थितः प्रेष्यश्च पुत्रश्च सर्वथा त्वं प्रशाधि माम् ।&#xA;कं करोमि च ते कामं कं च कामं त्वमिच्छसि ॥&#xA;परिष्वज्य सुतं प्रेम्णा वासविः प्रत्युवाच तम् ।&#xA;प्रीतिपूर्वं च कार्यं च कार्या प्रीतिश्च मानदः ॥&#39;&#xA;युद्धकाले तु साहाय्यं दातव्यं नो भवेदिति ।&#xA;बाढमित्येवमुक्त्वा तु युद्धकाल इहागतः ॥&#xA;कामवर्णजवैरश्वैः सर्वतः शुशुभे वृतः ।&#xA;ते हयाः काञ्चनापीडा नानावर्णा मनोजवाः ॥&#xA;उत्पेतुः सहसा राजन्हंसा इव महोदधौ ।&#xA;ते त्वदीयान्समासाद्य हयसङ्घान्मनोजवान् ॥&#xA;क्रोडैः क्रोडानभिघ्नन्तो घोणाभिश्च परस्परम् ।&#xA;निपेतुः सहसा राजन्सुवेगाभिहता भुवि ॥&#xA;निपतद्भिस्तथा तैश्च हयसङ्घैः परस्परम् ।&#xA;शुश्रुवे दारुणः शब्दः सुपर्णपतने यथा ॥&#xA;तथैव तावका राजन्समेत्यान्योन्यमाहवे ।&#xA;परस्परवधं घोरं चक्रुस्ते हयसादिनः ॥&#xA;तस्मिंस्तथा वर्तमाने सङ्कुले तुमुले भृशम् ।&#xA;उभयोरपि संशान्ता हयसङ्घाः समन्ततः ॥&#xA;प्रक्षीणसायकाः शूरा निहताश्वाः श्रमातुराः ।&#xA;विलयं समनुप्राप्तास्तक्षमाणाः परस्परम् ॥&#xA;ततः क्षीणे हयानिके किञ्चिच्छेषे च भारत ।&#xA;सौबलस्यानुजाः शूरा निर्गता रणमूर्धनि ॥&#xA;वायुवेगसमस्पर्शाञ्जवे वायुसमांश्च ते ।&#xA;आरुह्य बलसम्पन्नान्वयःस्थांस्तुरगोत्तमान् ॥&#xA;गजो गवाक्षो वृषकश्चर्मवानार्जयः शुकः ।&#xA;षडेते बलसम्पन्ना निर्ययुर्महतो बलात् ॥&#xA;वार्यमाणाः शकुनिना स्वैश्च योधैर्महाबलैः ।&#xA;सन्नद्धा युद्धकुशला रौद्ररूपा महाबलाः ॥&#xA;तदनीकं महाबहो भित्त्वा परमदुर्जयम् ।&#xA;बलेन महता युक्ताः स्वर्गाय विजयैषिणः ॥&#xA;विविशुस्ते तदा हृष्टा गान्धारा युद्धदुर्मदाः ।&#xA;तान्प्रविष्टांस्तदा दृष्ट्वा इरावानपि वीर्यवान् ॥&#xA;अब्रवीत्समरे योधान्स्वान्विचित्रहयस्थितान् ।&#xA;यथैते धार्तराष्ट्रस्य योधाः सानुगवाहनाः ॥&#xA;हन्यन्ते समरे सर्वे तथा नीतिर्विधीयताम् ।&#xA;बाढमित्येवमुक्त्वा ते सर्वे योधा इरावतः ॥&#xA;जघ्नुस्तेषां बलानीकं दुर्जयं समरे परैः ।&#xA;तदनीकमनीकेन समरे वीक्ष्य पातितम् ॥&#xA;अमृष्यमाणास्ते सर्वे सुबलस्यात्मजा रणे ।&#xA;इरावन्तमभिद्रुत्य सर्वतः पर्यवारयन् ॥&#xA;ताडयन्तः शितैः प्रासैश्चोदयन्तः परस्परम् ।&#xA;ते शूराः पर्यधावन्त कुर्वन्तो महदाकुलम् ॥&#xA;इरावानथ निर्भिन्नः प्रासैस्तीक्ष्णैर्महात्मभिः ।&#xA;स्रवता रुधिरेणाक्तस्तोत्रैर्विद्ध इव द्विपः ॥&#xA;उरस्यपि च पृष्ठे च पार्श्वयोश्च भृशाहतः ।&#xA;एको बहुभिरत्यर्थं धैर्याद्राजन्न विव्यथे ॥&#xA;इरावानपि सङ्क्रुद्धः सर्वास्तान्निशितैः शरैः ।&#xA;मोहयामास समरे विद्ध्वा परपुरञ्जयः ॥&#xA;प्रासानुत्कृष्य तरसा स्वशरीरादरिन्दमः ।&#xA;तैरेव ताडयामास सुबलस्यात्मजान्रणे ॥&#xA;विकृष्य च शितं खङ्गं गृहीत्वा च शरावरम् ।&#xA;पदातिर्द्रुतमागच्छज्जिघांसुः सौबलान्युधि ॥&#xA;ततः प्रत्यागतप्राणाः सर्वे ते सुबलात्मजाः ।&#xA;भूयः क्रोधसमाविष्टा इरावन्तमभिद्रुताः ॥&#xA;इरावानपि खङ्गेन दर्शयन्पाणिलाघवम् ।&#xA;अभ्यवर्तत देवांश्च मानुषांश्चैव संयुगे ॥&#xA;लाघवेनाथ चरतः सर्वे ते सुबलात्मजाः ।&#xA;अन्तरं नाभ्यगच्छन्त चरन्तः शीघ्रगैर्हयैः ॥&#xA;भूमिष्ठमथ तं सह्ख्ये ह्यन्तरिक्षादवप्लुतम् ।&#xA;परिवार्य भृशं सर्वे ग्रहीतुमुपचक्रमुः ॥&#xA;अथाभ्याशगतानां तेषां गात्राण्यकृन्तत ।&#xA;असिहस्तोऽस्त्रहस्तानां तेषां गात्राण्यकृन्तत ॥&#xA;आयुधानि च सर्वेषां बाहूनपि विभूषितान् ।&#xA;अपतन्त निकृत्ताङ्गा मृता भूमौ गतासवः ॥&#xA;वृषकस्तु महाराज बहुधा विपरिक्षतः ।&#xA;अमुच्यत महारौद्रात्तस्माद्वीरावकर्तनात् ॥&#xA;तान्सर्वान्पतितान्दृष्ट्वा भीतो दुर्योधनस्ततः ।&#xA;अभ्यधावत सङ्क्रुद्धो राक्षसं घोरदर्शनम् ॥&#xA;आर्श्यशृङ्गिं महेष्वासं मायाविनमरिन्दमम् ।&#xA;वैरिणं भीमसेनस्य पूर्वं बकवधेन वै ॥&#xA;पश्य वीर यथा ह्येष फल्गुनस्य सुतो बली ।&#xA;मायावी विप्रियं कर्तुमकार्षीन्मे बलक्षयम् ॥&#xA;त्वं च कामगमस्तात मायास्त्रे च विशारदः ।&#xA;कृतवैरश्च पार्थेन तस्मादेनं रणे जहि ॥&#xA;बाढमित्येवमुक्त्वा तु राक्षसो घोरदर्शनः ।&#xA;प्रययौ सिंहनादेन यत्रार्जुनसुतो युवा ॥&#xA;स योधैर्युद्धकुशलैर्विमलप्रासयोधिभिः ।&#xA;वीरैः प्रहारिभिर्युक्तैः स्वैरनीकैः समावृतः ॥&#xA;[हतशेषैर्महाराज द्विसाहस्त्रैर्हयोत्तमैः]&#xA;निहन्तुकामः समरे इरावन्तं महाबलम् ॥&#xA;इरावानपि सङ्क्रुद्धस्त्वरमाणः पराक्रमी&#xA;हन्तुकाममयित्रघ्नो राक्षसं प्रत्यवारयत् ॥&#xA;तमापतन्तं सम्प्रेक्ष्य राक्षसः सुमहाबलः ।&#xA;त्वरमाणस्ततो मायां प्रयोक्तुमुपचक्रमे ॥&#xA;तेन मायामयाः सृष्टा हयास्तावन्त एव हि ।&#xA;स्वारूढा राक्षसैर्घोरैः शूलपट्टसधारिभिः ॥&#xA;ते संरब्धाः समागम्य द्विसाहस्राः प्रहारिणः ।&#xA;अचिराद्गमयामासुः प्रेतलोकं परस्परम् ॥&#xA;तस्मिंस्तु निहते सैन्ये तावुभौ युद्धदुर्मदौ ।&#xA;सङ्ग्रामे समतिष्ठेतां यथा वै वृत्रवासवौ ॥&#xA;आद्रवन्तमभिप्रेक्ष्य राक्षसं युद्धदुर्मदम् ।&#xA;इरावाथ संरब्धः प्रत्यधावन्महाबलः ॥&#xA;समभ्याशगतस्याजौ तस्य खङ्गेन दुर्मदः ।&#xA;चिच्छेद कार्मुकं दीप्तं शरवापं च कञ्चुकम् ॥&#xA;स निकृत्तं धनुर्दृष्ट्वा खं जवेन समाविशत् ।&#xA;इरावन्तमभिक्रुद्धं मोहयन्निव मायया ॥&#xA;ततोऽन्तरिक्षमुत्पत्य इरावानपि राक्षसम् ।&#xA;विमोहयित्वा मायाभिसत्स्य गात्रामि सायकैः ॥&#xA;चिच्छेद सर्वमर्मज्ञः कामरूपो दुरासदः ।&#xA;तथा स राक्षसश्रेष्ठः शरैः कृत्तः पुनः पुनः ॥&#xA;सम्बभूव महाराज समवाप च यौवनम् ।&#xA;माया हि सहराज समवाप च यौवनम् ॥&#xA;एवं तद्राक्षसस्याङ्गं छिन्नञ्छिन्नं व्यरोहत ।&#xA;इरावानपि सङ्क्रुद्धो राक्षसं त महाबलम् ॥&#xA;परश्वथेन तीक्ष्णेन चिच्छेद च पुनः पुनः ।&#xA;स तेन बलिना वीरश्छिद्यमान इव द्रुमः ॥&#xA;राक्षसो व्यनदद्धोरं स शब्दस्तुमुलोऽभवत् ।&#xA;परश्वथक्षतं रक्षः सुस्राव बहुशोणितम् ॥&#xA;ततश्रुक्रोध बलवांश्चक्रे वेगं च संयुगे ।&#xA;आर्श्यशृङ्गिस्ततो दृष्ट्वा समरे शत्रुमूर्चितम् ॥&#xA;कृत्वा घोरं महद्रूपं ग्रहीतुमुपचक्रमे ।&#xA;अर्जुनस्य सुतं वीरमिरावन्तं यशस्विनम् ॥&#xA;सङ्ग्रामशिरसो मध्ये सर्वेषां तत्र पश्यताम् ।&#xA;तां दृष्ट्वा तादृशीं मायां राक्षसस्य दुरात्मनः ॥&#xA;इरावानपि सङ्क्रुद्धो मायां स्रष्टुं प्रचक्रमे ।&#xA;तस्य क्रोधाभिभूतस्य समरेष्वनिवर्तिनः ॥&#xA;योऽन्वयो मातृकस्तस्य स एनमभिपेदिवान् ।&#xA;स नागैर्बहुभी राजन्निरावान्संवृतो रणे ॥&#xA;दधार सुमहद्रूपमनन्त इव भोगवान् ।&#xA;ततो बहुविधैर्नागैश्छादयामास राक्षसम् ॥&#xA;छाद्यमानस्तु नागैः स ध्यात्वा राक्षसपुङ्गवः ।&#xA;सौपर्णं रूपमास्थाय भक्षयामास पन्नगम् ॥&#xA;मायया भक्षिते तस्मिन्नन्वये तस्य मातृके ।&#xA;विमोहितमिरावन्तं न्यहनद्राक्षसोऽसिना ॥&#xA;सकुण्डलं समुकुटं पद्मेन्दुसदृशप्रभम् ।&#xA;इरावतः शिरो रक्षः पातयामास भूतले ॥&#xA;तस्मिंस्तु निहते वीरे राक्षसेनार्जुनात्मजे ।&#xA;विशोकाः समपद्यन्त धार्तराष्ट्राः सराजकाः ॥&#xA;तस्मिन्महति सङ्ग्रामे तादृशे भैरवे पुनः ।&#xA;महान्व्यतिकरो घोरः सेनयोः समपद्यत ॥&#xA;गजा हयाः पदाताश्च विमिश्रा दन्तिभिर्हताः ।&#xA;रथाश्वा दन्तिनश्चैव पत्तिभिस्तत्र सूदिताः ॥&#xA;तथा पत्तिरथौघाश्च हयाश्च बहवो रणे ।&#xA;रथिभिर्निहता राजंस्तव तेषां च सङ्कुले ॥&#xA;अजानन्नर्जुनश्चापि निहतं पुत्रमौरसम् ।&#xA;जघान समरे शूरान्राज्ञस्तान्भीष्मरक्षिणः ॥&#xA;तथैव तावका राजन्सृञ्जयाश्च सहस्रशः ।&#xA;जुह्वतः समरे प्राणान्निजघ्रुरितरेतरम् ॥&#xA;मुक्तकेशा विकवचा विरथाश्छिन्नकार्मुकाः ।&#xA;बाहुभिः समयुध्यन्त समवेताः परस्परम् ॥&#xA;तथा मर्मातिगैर्भीष्मो निजघान महारथान् ।&#xA;कम्पयन्समरे सेनां पाण्डवानां परन्तपः ॥&#xA;तेन यौधिष्ठिरे सैन्ये बहवो मानवा हताः ।&#xA;दन्तिनः सादिनश्चैव रथिनोऽथ हयास्तथा ॥&#xA;तत्र भारत भीष्मस्य रणे दृष्ट्वा पराक्रमम् ।&#xA;अत्यद्भुतमपश्याम शक्रस्येव पराक्रमम् ॥&#xA;तथैव भीमसेनस्य पार्षतस्य च भारत ।&#xA;रौद्रमासीद्रणे युद्धं सात्यकस्य च धन्विनः ॥&#xA;दृष्ट्वा द्रोणस्य विक्रान्तं पाण्डवान्भयमाविशत् ।&#xA;एक एव रणे शक्तो निहन्तुं सर्वसैनिकान् ॥&#xA;किं पुनः पृथिवीशूरैर्योधव्रातैः समावृतः ।&#xA;इत्यब्रुवन्महाराज रणे द्रोणेन पीडिताः ॥&#xA;वर्तमाने तथा रौद्रे सङ्ग्रामे भरतर्षभ ।&#xA;उभयोः सेनयोः शूरा नामृष्यन्त परस्परम् ॥&#xA;आविष्टा इव युध्यन्ते रक्षोभूतैर्महाबलैः ।&#xA;तावकाः पाण्डवेयाश्च संरब्धास्तात धन्विनः ॥&#xA;न स्म पश्यामहे कञ्चित्प्राणान्यः परिरक्षति ।&#xA;दैवासुराभे समरे तस्मिन्योधा नराधिप ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/091/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/091/</guid>
      <description>&lt;p&gt;अध्यायः 091&lt;/p&gt;&#xA;&lt;p&gt;दुर्योधनघटोत्कचयोर्युद्धम् ॥ 1 ॥&#xA;धृतराष्ट्र उवाच ।&#xA;इरावन्तं तु निहतं दृष्ट्वा पार्था महारथाः ।&#xA;सङ्ग्रामे किमकुर्वन्त तन्ममाचक्ष्व सञ्जय ॥&#xA;सञ्जय उवाच ।&#xA;इरावन्तं तु निहतं सङ्ग्रामे वीक्ष्य राक्षसः ।&#xA;व्यनदत्सुमहानादं भैमसेनिर्घटोत्कचः ॥&#xA;नदतस्तस्य शब्देन पृथिवी सागराम्बरा ।&#xA;सपर्वतवना राजंश्चचाल सुभृशं तदा ॥&#xA;अन्तरिक्षं दिशश्चैव सर्वाश्च प्रदिशस्तथा ।&#xA;&#39;चेलुश्च सहसा तत्र तेन नादेन नादिताः&#39;&#xA;तं श्रुत्वा सुमहानादं तव सैन्यस्य भारत ॥&#xA;ऊरुस्तम्भः समभवद्वेपथुः स्वेद एव च ।&#xA;सर्व एव महाराज तावका दीनचेतसः ॥&#xA;सर्वतः समचेष्टन्त सिंहभीता गजा इव ।&#xA;नर्दित्वा सुमहानादं निर्घातमिव राक्षसः ॥&#xA;ज्वलितं शूलमुद्यम्य रूपं कृत्वा विभीषणम् ।&#xA;नानारूपप्रहरणैर्वृतो राक्षसपुङ्गवैः ॥&#xA;आजघान सुसङ्क्रुद्धः कालान्तकयमोपभः ।&#xA;तमापतन्तं सम्प्रेक्ष्य सङ्क्रुद्धं भीमदर्शनम् ॥&#xA;स्वबलं च भयात्तस्य प्रायशो विमुखीकृतम् ।&#xA;ततो दुर्योधनो राजा घटोत्कचमुपाद्रवत् ॥&#xA;प्रगृह्य विपुलं चापं सिंहवद्विनदन्मुहुः ।&#xA;पृष्ठतोऽनुययौ चैनं स्रवद्भिः पर्वतोपमैः ॥&#xA;कुञ्जरैर्दशसाहस्रैर्वङ्गानामधिपः स्वयम् ॥&#xA;पुत्रं तव महाराज चुकोप स निशाचरः ।&#xA;ततः प्रववृते युद्धं तुमुलं रोमहर्षणम् ॥&#xA;राक्षसानां च राजेन्द्र दुर्योधनबलस्य च ।&#xA;गजानीकं च सम्प्रेक्ष्य मेघबृन्दमिवोदितम् ॥&#xA;अभ्यधावन्त सङ्क्रुद्धा राक्षसाः शस्त्रपाणयः ।&#xA;नदन्तो विविधान्नादान्मेघा इव सविद्युतः ॥&#xA;शरशक्त्यृष्टिनाराचैर्निघ्नन्तो गजयोधिनः ।&#xA;भिण्डिपालैस्तथा शूलैर्मुद्गरैः सपरश्वथैः ॥&#xA;पर्वताग्रैश्च वृक्षैश्च निजघ्नुस्ते महागजान् ।&#xA;भिन्नकुम्भान्विरुधिरान्भिन्नगात्रांश्च वारणान् ॥&#xA;अपश्याम महाराज वध्यमानान्निशाचरैः ।&#xA;तेषु प्रक्षीयमाणेषु भग्नेषु गजयोधिषु ॥&#xA;दुर्योधनो महाराज राक्षसान्समुपाद्रवत् ।&#xA;अमर्षवशमापन्नस्त्यक्त्वा जीवितात्मनः ॥&#xA;मुमोच निशितान्बाणान्राक्षसेषु परन्तप ।&#xA;जघान च महेष्वासः प्रधानांस्तत्र राक्षसान् ॥&#xA;सङ्क्रुद्धो भरतश्रेष्ठ पुत्रो दुर्योधनस्तव ।&#xA;वेगवन्तं महारौद्रं विद्युज्जिह्वं प्रमाथिनम् ॥&#xA;शरैश्चतुर्भिश्चतुरो निजघान महाबलः ।&#xA;ततः पुनरमेयात्मा शरवर्षं दुरासदम् ॥&#xA;मुमोच भरतश्रेष्ठो निशाचरबलं प्रति ।&#xA;तत्तु दृष्ट्वा महत्कर्म पुत्रस्य तव मारिष ॥&#xA;क्रोधेनाभिप्रजज्वाल भैमसेनिर्महाबलः ।&#xA;स विष्फार्य महच्चापमिन्द्राशनिसमप्रभम् ॥&#xA;अभिदुद्राव वेगेन दुर्योधनमरिन्दमम् ।&#xA;तमापतन्तमुद्वीक्ष्य कालसृष्टमिवान्तकम् ॥&#xA;न विव्यथे महाराज पुत्रो दुर्योधनस्तव ।&#xA;अथैनमब्रवीत्क्रुद्धः क्रूरः संरक्तलोचनः ॥&#xA;घटोत्कच उवाच ।&#xA;अद्यानृण्यं गमिष्यामि पितॄणां मातुरेव च ।&#xA;ये त्वया सुनृशंसेन दीर्घकालं प्रवासिताः ॥&#xA;यच्च ते पाण्डवा राजंश्छलद्यूते पराजिताः ।&#xA;यच्चैव द्रौपदी कृष्णा एववस्त्रा रजस्वला ॥&#xA;सभामानीय दुर्बुद्धे बहुधा क्लेशिता त्वया ।&#xA;तव च प्रियकामेन आश्रमस्था दुरात्मना ॥&#xA;सैन्धवेन परामृष्टा परिभूय पितॄन्मम ।&#xA;एतेषामपमानानामन्येषां च कुलाधम ॥&#xA;अन्तमद्य गमिष्यामि यदि नोत्सृजसे रणम् ।&#xA;एवमुक्त्वा तु हैडिम्बो महद्विष्फार्य कार्मुकम् ॥&#xA;सन्दश्य दशनैरोष्ठं सृकिणी परिसंलिहन् ।&#xA;शरवर्षेण महता दुर्योधनमवाकिरत् ।&#xA;पर्वतं वारिधाराभिः प्रावृषीव बलाहकः ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/092/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/092/</guid>
      <description>&lt;p&gt;अध्यायः 092&lt;/p&gt;&#xA;&lt;p&gt;घटोत्कचयुद्धवर्णनम् ॥ 1 ॥&#xA;सञ्जय उवाच ।&#xA;ततस्तद्बाणवर्षं तु दुःसहं दानवैरपि ।&#xA;दधार युधि राजेन्द्रो यथा वर्षं महाद्विपः ॥&#xA;ततः क्रोधसमाविष्टो निःश्वसन्निव पन्नगः ।&#xA;संशयं परमं प्राप्तः पुत्रस्ते भरतर्षभ ॥&#xA;मुमोच निशितांस्तीक्ष्णान्नाराचान्पञ्चविंशतिम् ।&#xA;तेऽपतन्सहसा राजंस्तस्मिन्राक्षसपुङ्गवे ॥&#xA;आशीविषा इव क्रुद्धाः पर्वते गन्धमादने ।&#xA;स तैर्विद्धः स्रवन्रक्तं प्रभिन्न इव कुञ्जरः ॥&#xA;दध्रे मतिं विनाशाय राज्ञः स पिशिताशनः ।&#xA;जग्राह च महाशक्तिं गिरीणामपि दारिणीम् ॥&#xA;सम्प्रदीप्तां महोल्काभामशनिं ज्वलितामिव ।&#xA;तमागच्छन्महाबाहुर्जिघांसुस्तनयं तव ॥&#xA;तामुद्यतामभिप्रेक्ष्य वङ्गानामधिपस्त्वरन् ।&#xA;कुञ्जरं गिरिसङ्काशं राक्षसं प्रत्यचोदयत् ॥&#xA;स नागप्रवरेणाजौ बलिना शीघ्रगामिना ।&#xA;यतो दुर्योधनरथस्तं मार्गं प्रत्यषेधयत् ॥&#xA;पन्थानं वारयामास कुञ्जरेण सुतस्य ते ।&#xA;मार्गमावारितं दृष्ट्वा राज्ञा वङ्गेन धीमता ॥&#xA;घटोत्कचो महाराज क्रोधसंरक्तलोचनः ।&#xA;उद्यतां तां महाशक्तिकं तस्मिंश्चिक्षेप वारणे ॥&#xA;स तयाऽभिहतो राजंस्तेन बाहुप्रमुक्तया ।&#xA;सञ्जातरुधिरोत्पीडः पपात च ममार च ॥&#xA;पतत्यथ गजे चापि वङ्गानामीश्वरो बली ।&#xA;जवेन समभिद्रुत्य जगाम धरणीतलम् ॥&#xA;दुर्योधोऽपि सम्प्रेक्ष्य पतितं वरवारणम् ।&#xA;प्रभग्नं च बलं दृष्ट्वा जगाम परमां व्यथाम् ॥&#xA;&#39;अशक्तः प्रतियोद्धुं वै दृष्ट्वा तस्य पराक्रमम् ।&#xA;&#39;क्षत्रधर्मं पुरस्कृत्य आत्मनश्चातिमानिताम् ।&#xA;प्राप्तेऽपक्रनये राजा तस्थौ गिरिरिवाचलः ॥&#xA;राधान च शितं बाणं कालाग्निसमतेजसम् ।&#xA;सुयोच धरमक्रुद्धस्तस्मिन्घोरे निशाचरे ॥&#xA;तमापतन्तं सम्प्रेक्ष्य वणिमिन्द्राशनिप्रभम् ।&#xA;लाघवान्मोचयामास महात्मा वै घटोत्कचः ॥&#xA;भूयश्च निननादोषं क्रोधसंरक्तलोचनः ।&#xA;त्रासयामास रौन्यानि युगन्ते जलदो यथा ॥&#xA;तं श्रुत्वा निनिदं घोरं तस्व भीमस्य रक्षसः ।&#xA;आचार्यमुसङ्गम्य भीष्मः शान्तनवोऽब्रवीत् ॥&#xA;यथैव निनन्दो घोरः श्रूयते राक्षसेरितः ।&#xA;हैडिम्बो युध्यते नूनं राज्ञा दुर्योधनेन च ॥&#xA;नैष शक्यो हि सङ्ग्रामे जेतुं भूतेन केनचित् ।&#xA;तत्र गच्छत भद्रं वो राजानं परिरक्षितुम् ॥&#xA;अभिद्रुत्य महाबाहुं राक्षसेन प्रपीडितम् ।&#xA;एतद्धि परमं कृत्यं सर्वेषां नः परन्तपाः ॥&#xA;पितामहवचः श्रुत्वा त्वरमाणा महारथाः ।&#xA;उत्तमं जवमास्थाय प्रययुर्यत्र कौरवः ॥&#xA;द्रोणश्च सोमदत्तश्च बाह्लीकोऽथ जयद्रथः ।&#xA;कृपो भिरिश्रवाः शल्य आवन्त्यः स बृहद्बलः ॥&#xA;अश्वत्थामा विकर्णश्च चित्रसेनो विविंशतिः ।&#xA;रथाश्चानेकसाहस्रा ये तेषामनुयायिनः ॥&#xA;अभिद्रुतं परीप्सन्तः पुत्रं दुर्योधनं तव ।&#xA;तदनीकमनाधृष्यं पालितं तु महारथैः ॥&#xA;पाततायिनमायान्तं प्रेक्ष्य राक्षससत्तमः ।&#xA;&amp;hellip;कम्पत महाबाहुर्मैनाक इव पर्वतःक ॥&#xA;प्रगृह्य विपुलं चापं ज्ञातिभिः परिवारितः ।&#xA;शूलमुद्गरहस्तैश्च नानाप्रहरणैरपि ॥&#xA;ततः समभवद्युद्धं तुमुलं रोमहर्षणम् ।&#xA;राक्षसानां च मुख्यस्य दुर्योधनबलस्य च ॥&#xA;धनुषां कूजतां शब्दः सर्वतस्तुमुलो रणे ।&#xA;अश्रूयत महाराज वंशानां दह्यतामिव ॥&#xA;शस्त्राणां पात्यमानानां कवचेषु शरीरिणाम् ।&#xA;शब्दः समभवद्राजन्गिरीणामिव भिद्यताम् ॥&#xA;वीरबाहुविसृष्टानां तोमराणां विशाम्पते ।&#xA;रूपमासीद्वियत्स्थानां सर्पाणामिव सर्पताम् ॥&#xA;ततः परमसङ्क्रुद्धो विष्फार्य सुमहद्धनुः ।&#xA;राक्षसन्द्रो महाबाहुर्विनदन्भैरव रवम् ॥&#xA;आचार्यस्यार्धचन्द्रेण क्रुद्धश्चिच्छेद कार्मुकम् ।&#xA;सोमदत्तस्य भल्लेन ध्वजं चोन्मथ्य चानदत् ॥&#xA;बाह्लीकं च त्रिभिर्बाणैः प्रत्यविध्यत्स्तनान्तरे ।&#xA;कृपमेकेन विव्याध चित्रसेनं त्रिभिः शरैः ॥&#xA;पूर्णायतविसृष्टेन सम्यक्प्रणिहितेन च ।&#xA;जत्रुदेशे समासाद्य विकर्णं समताडयत् ॥&#xA;न्यषीदत्स्वरथोपस्थे शोणितेन परिप्लुतः ।&#xA;ततः पुनरमेयात्मा नाराचान्दश पञ्च च ॥&#xA;भूरिश्रवसि सङ्क्रुद्धः प्राहिणोद्भरतर्षभ ।&#xA;ते वर्म भित्त्वा तस्याशु विविशुर्धरणीतलम् ॥&#xA;विविंशतेश्च द्रौणेश्च यन्तारौ समताडयत् ।&#xA;तौ पेततू रथोपस्थे रश्मीनुत्सृज्य वाजिनाम् ॥&#xA;सिन्धुराज्ञोऽर्धचन्द्रेण वाराहं स्वर्णभूषितम् ।&#xA;उन्ममाथ महाराज द्वितीयेनाच्छिनद्धनुः ॥&#xA;चतुर्भिरथ नाराचैरावन्त्यस्य महात्मनः ।&#xA;जघान चतुरो वाहान्क्रोधसंरक्तलोचनः ॥&#xA;पूर्णायतविसृष्टेन पीतेन निशितेन च ।&#xA;निर्बिभेद महाराज राजपुत्रं बृहद्बलम् ॥&#xA;स गाढविद्धो व्यथितो रथोपस्थ उपाविशत् ।&#xA;भृशं क्रोधेन चाविष्टो रथस्थो राक्षसाधिपः ॥&#xA;चिक्षेप निशितांस्तीक्ष्णाञ्छरानाशीविषोपमान् ।&#xA;बिभिदुस्ते महाराज शल्यं युद्धविशारदम् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/093/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/093/</guid>
      <description>&lt;p&gt;अध्यायः 093&lt;/p&gt;&#xA;&lt;p&gt;सङ्कुलमुद्धवर्णनम् ॥ 1 ॥&#xA;सञ्जय उवाच ।&#xA;विमुखीकृत्य वर्सांस्तु तावकान्युधि राक्षसः ।&#xA;जिघांसुभरतश्रेष्ठ दुर्योधनमुपाद्रवत् ॥&#xA;तमापतन्तं सम्प्रेक्ष्य राजानं प्रति वेगितम् ।&#xA;अभ्यधावञ्जिघांसन्तस्तावका युद्धदुर्मदाःक ॥&#xA;तालमात्राणि चापानि विकर्षन्तो महारथाः ।&#xA;तमेकमभ्यधावन्त नदन्तः सिंहसङ्घवत् ॥&#xA;अथैनं शरवर्षेण समन्तात्पर्यवाकिरन् ।&#xA;पर्वतं वारिधाराभिः शरदीव वलाहकाः ॥&#xA;स गाढविद्धो व्यथितस्तोत्रार्दित इव द्विपः ।&#xA;उत्पपात तदाऽऽकाशं समन्ताद्वैनतेयवत् ॥&#xA;व्यनदत्सुमहानादं जीमूत इव शारदः ।&#xA;दिशः खं विदिशश्चैव नादयन्भैरवस्वनः ॥&#xA;राक्षसस्य तु तं शब्दं श्रुत्वा राजा युधिष्ठिरः ।&#xA;उवाच भरतश्रेष्ठ भीमसेनमरिन्दमम् ॥&#xA;युध्यते राक्षसो नूनं धार्तराष्ट्रैर्महारथैः ।&#xA;यथाऽस्य श्रूयते शब्दो नदतो भैरवं स्वनम् ॥&#xA;अतिभारं च पश्यामि तस्मिन्राक्षसपुङ्गवे ।&#xA;पितामहश्च सङ्क्रुद्धः पाञ्चालान्हन्तुमुद्यतः ॥&#xA;तेषां च रक्षणार्थाय युध्यते फल्गुनः परैः ।&#xA;एतज्ज्ञात्वा महाबाहो कार्यद्वयमुपस्थितम् ॥&#xA;गच्छ रक्षस्व हैडिम्बं शंशयं परमं गतम् ।&#xA;भ्रातुर्वचनमाज्ञाय त्वरमाणो वृकोदरः ॥&#xA;प्रययौ सिंहनादेन त्रासयन्सर्वपार्थिवान् ।&#xA;वेगेन महता राजन्पर्वकाले यथोदधिःक ॥&#xA;तमन्वगात्सत्यधृतिः सौचित्तिर्युद्धदुर्मदः ।&#xA;श्रेणिमान्वसुदानश्च पुत्रः काश्यस्य चाभिभूः ॥&#xA;अभिमन्युमुखाश्चैव द्रौपदेया महारथाः ।&#xA;क्षत्रदेवश्च विक्रन्तः क्षत्रधर्मा तथैव च ॥&#xA;अनूपाधिपतिश्चैव नीलः स्वबलमास्थितः ।&#xA;महता रथवंशेन हैडिम्बं पर्यवारयन् ॥&#xA;कुञ्चरैश्च सदा मत्तैः षट्सहस्रैः प्रहारिभिःक ।&#xA;अभ्यरक्षन्त सहिता राक्षसेन्द्रं घटोत्कचम् ॥&#xA;सिंहनादेन महता नेमिघोषेण चैव ह ।&#xA;खुरशब्दनिपातैश्च कम्पयन्तो वसुन्धराम् ॥&#xA;तेषामापततां श्रुत्वा शब्दं तं तावकं बलम् ।&#xA;भीमसेनभयोद्विग्नं विवर्णवदनं तथा ॥&#xA;परिवृत्य महाराज परित्यज्य घटोत्कचम् ।&#xA;ततः प्रववृते युद्धङ्क तत्र तेषां महात्मनाम् ॥&#xA;तावकानां परेषां च सङ्ग्रामेष्वनिवर्तिनाम् ।&#xA;नानारूपाणि शस्त्राणि विसृजन्तो महारथाः ॥&#xA;अन्योन्यमभिधावन्तः सम्प्रहारं प्रचक्रिरे ।&#xA;व्यतिष्यक्तं महारौद्रं युद्धं भीरुभयावहम् ॥&#xA;हया हयैः समाजग्मुः पादाताश्च पदातिभिः ।&#xA;&#39;रथा रथैः समागच्छन्नागा नागैश्च संयुगे&#39;&#xA;अन्योन्यं समरे राजन्प्रार्थयानाः समभ्ययुः ॥&#xA;सहसा चाभवत्तीव्रं सन्निपातन्महद्रजः ।&#xA;गजाश्वरथपत्तीनां पादनेमिसमुद्धतम् ॥&#xA;धूम्रारुणं रजस्तीव्रं रणभूमिं समावृणोत् ।&#xA;नैव स्वे न परे राजन्समजानन्परस्परम् ॥&#xA;पिता पुत्रं न जानीते पुत्रो वा पितरं तथा ।&#xA;निर्मर्यादे तथाभूते वैशसे रोमहर्षणे ॥&#xA;शस्त्राणां भरतश्रेष्ठ मनुष्याणां च र्जताम् ।&#xA;सुमहानभवच्छब्दः प्रेतानामिव भारत ॥&#xA;गजवाजिमनुष्याणां शोणितान्रतरङ्गिणी ।&#xA;प्राववर्तत नदी तत्र केशशैवलशाद्वला ॥&#xA;नराणां चैव कायेभ्यः शिरसां पततां रणे ।&#xA;शुश्रुवे सुमहाञ्छब्दः पततामश्मनामिव ॥&#xA;विशिरस्कैर्मनुष्यैश्च छिन्नगात्रैश्च वारणैः ।&#xA;अश्वैः सम्भिन्नदेहैश्च सङ्कीर्णाऽभूद्वसुन्धरा ॥&#xA;नानाविधानि शस्त्राणि विसृजन्तो महारथाः ।&#xA;अन्योन्यमभिधावन्तः सम्प्रहारार्थमुद्यताः ॥&#xA;हया हयान्समासाद्य प्रेषिता हयसादिभिः ।&#xA;समाहत्य रणेऽन्योन्यं निपेतुर्गतजीविताः ॥&#xA;नरा नरान्समासाद्य क्रोधरक्तेक्षणा भृशम् ।&#xA;उरांस्युरोभिरन्योन्यं समाश्लिष्य निजघ्निरे ॥&#xA;प्रेषिताश्च महामात्रैर्वारणाः परवारणैः ।&#xA;अभ्यघ्नन्त विषणाग्रैर्वारणानेव संयुगे ॥&#xA;ते जातरुधिरोत्पीडाः पताकाभिरलङ्कृताः ।&#xA;संसक्ताः प्रत्यदृश्यन्त मेघा इव सविद्युतः ॥&#xA;केचिद्भिन्ना विषाणाग्रैर्भिन्नकुम्भाश्च तोमरैः ।&#xA;विनदन्तोऽभ्यधावन्त गर्जमाना धना इव ॥&#xA;केचिद्धस्तैर्द्विधाच्छिन्नैश्छिन्नगात्रास्तथाऽपरे ।&#xA;निपेतुस्तुमुले तस्मिंश्छिन्नपक्षा इवाद्रयः ॥&#xA;पार्श्वैस्तु दारितैरन्ये वारणैर्वरवारणाः ।&#xA;मुमुचुः शोणितं भूरि धातूनिव महीधराः ॥&#xA;नाराचनिहतास्त्वन्ये तथा विद्धाश्च तोमरैः ।&#xA;विनदन्तोऽभ्यधावन्त विशृङ्गा इव पर्वताः ॥&#xA;केचित्क्रोधसमाविष्टा मदान्धा निरवग्रहाः ।&#xA;रथान्हयान्पदातींश्च ममृदुः शतशो रणे ॥&#xA;तथा हया हयारोहैस्ताडिताः प्रासतोमरैः ।&#xA;तेन तेनाभ्यवर्तन्त कुर्वन्तो व्याकुला दिशः ॥&#xA;रथिनो रथिभिः सार्धं कुलपुत्रास्तनुत्यजः ।&#xA;परां शक्तिं समास्थाय चक्रुः कर्माण्यभीतवत् ॥&#xA;स्वयंवर इवामर्दे प्रजह्रुरितरेतरम् ।&#xA;प्रार्थयाना यशो राजन्स्वर्गं वा युद्धशालिनः ॥&#xA;तस्मिंस्तथा वर्तमाने सङ्ग्रामे रोमहर्षणे ।&#xA;धार्तराष्ट्रं महत्सैन्यं प्रययौ विमुखीकृतम् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/094/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/094/</guid>
      <description>&lt;p&gt;अध्यायः 094&lt;/p&gt;&#xA;&lt;p&gt;घटोत्कचयुद्धम् ॥ 1 ॥&#xA;सञ्जय उवाच ।&#xA;स्वसैन्यं निहतं दृष्ट्वा राजा दुर्योधनः स्वयम् ।&#xA;अभ्यधावत्सुसङ्क्रुद्धो भीमसेनमरिन्दमम् ॥&#xA;प्रगृह्य सुमहच्चापमिन्द्राशनिसमस्वनम् ।&#xA;महता शरवर्षेण पाण्डवं समवाकिरत् ॥&#xA;अर्धचन्द्रं च सन्धाय सुतीक्ष्णं लोमवापिनम् ।&#xA;भीमसेनस्य चिच्छेद चापं क्रोधसमन्वितः ॥&#xA;तदन्तरं च सम्प्रेक्ष्य त्वरमामो महारथः ।&#xA;प्रसन्दधे शितं बाणं गिरीणामपि दारणम् ॥&#xA;तेनोरसि महाराज भीमसेनमताडयत् ।&#xA;स गाढविद्धो व्यथितः सृक्विणी परिसंलिहन् ॥&#xA;समाललम्बे तेजस्वी ध्वजं हेमपरिष्कृतम् ।&#xA;तथा विमनसं दृष्ट्वा भीमसेनं घटोत्कचः ॥&#xA;क्रोधेनाभिप्रजज्वाल दिधक्षन्निव पावकः ।&#xA;अभिमन्युमुखाश्चापि पाण्डवानां महारथाः ॥&#xA;समभ्यधावन्क्रोशन्तो राजानं जातसम्भ्रमाः ।&#xA;सम्प्रेक्ष्य तान्सम्पततः सङ्क्रुद्धाञ्जातसम्भ्रमान् ॥&#xA;भारद्वाजोऽब्रवीद्वाक्यं तावकानां महारथान् ।&#xA;क्षिप्रं गच्छत भद्रं वो राजानं परिरक्षत ॥&#xA;संशयं परमं प्राप्तं मञ्जन्तं व्यसनार्णवे ।&#xA;एते क्रुद्धा महेष्वासाः पाण्डवानां महारथाः ॥&#xA;भीमसेनं पुरस्कृत्य दुर्योधनमुपाद्रवन् ।&#xA;नानाविधानि शस्त्राणि विसृजन्तो महारथाः ॥&#xA;नदन्तो भैरवान्नादांस्त्रासयन्तश्च भूमिपान् ।&#xA;तदाऽऽचार्यवचः श्रुत्वा सौमदत्तिपुरोगमाः ॥&#xA;तावकाः समवर्तन्त पाम्डवानामनीकिनीम् ।&#xA;कृपो भूरिश्रवाः शल्यो द्रोणपुत्रो विविंशतिः ॥&#xA;चित्रसेनो विकर्णश्च सैन्धवोऽथ बृहद्बलः ।&#xA;आवन्त्यौ च महेष्वासौ कौरवं पर्यवारयन् ॥&#xA;ते विंशतिपदं गत्वा सम्प्रहारं प्रचक्रिरे ।&#xA;पाण्डवा धार्तराष्ट्राश्च परस्परजिघांसवःक ॥&#xA;एवमुक्त्वा महाबाहुर्महद्विष्फार्य कार्मुकम् ।&#xA;भारद्वाजस्ततो भीमं षड्विंशत्या समार्पयत् ॥&#xA;भूयश्चैनं महाबाहुः शरैः शीघ्रमवाकिरत् ।&#xA;पर्वतं वारिधाराभिः प्रावृषीव वलाहकः ॥&#xA;तं प्रत्यविध्यद्दशभिर्भीमसेनः शिलीमुखैः ।&#xA;त्वरमाणो महेष्वासः सव्ये पार्श्वे महाबलः ॥&#xA;स गाढविद्धो व्यथितो वयोवृद्धश्च भारत ।&#xA;प्रनष्टसञ्ज्ञः सहसा रथोपस्थ उपाविशत् ॥&#xA;गुरुं प्रव्यथितं दृष्ट्वा राजा दुर्योधनः स्वयम् ।&#xA;द्रौणायनिश्च सङ्क्रुद्धौ भीमसेनमभिद्रुतौ ॥&#xA;तावापतन्तौ सम्प्रेक्ष्य कालान्तकयमोपमौ ।&#xA;भीमसेनो महाबाहुर्गदामादाय सत्वरम् ॥&#xA;अवप्लुत्य रथात्तूर्णं तस्थौ गिरिरिवाचलः ।&#xA;समुद्यम्य गदां गुर्वी यमदण्डोपमां रणे ।&#xA;तमुद्यतगदं दृष्ट्वा कैलासमिव शृङ्गिणम् ।&#xA;कौरवो द्रोणपुत्रश्च सहितावभ्यधावताम् ॥&#xA;तावापतन्तौ सहितौ त्वरितौ बलिनां वरौ ।&#xA;अभ्यधावत वेगेन त्वरमाणो वृकोदरः ॥&#xA;तमापतन्तं सम्प्रेक्ष्य सङ्क्रुद्धं भीमदर्शनम् ।&#xA;समभ्यधावंस्त्वरिताः कौरवाणां महारथाः ॥&#xA;भारद्वाजमुखाः सर्वे भीमसेनजिघांसया ।&#xA;नानाविधानि शस्त्राणि भीमस्योरस्यपातयन् ॥&#xA;सहिताः पाण्डवं सर्वे पीडयन्तः समन्ततः ।&#xA;तं दृष्ट्वा संशयं प्राप्तं पीड्यमानं महारथम् ॥&#xA;अभिमन्युप्रभृतयः पाण्डवानां महारथाःक ।&#xA;अभ्यदावन्परीप्सन्तः प्राणांस्त्यक्त्वा सुदुस्त्यजान्&#xA;अनूपाधिपतिः शूरो भीमस्य दयितः सखा ।&#xA;नीलो नीलाम्बुदप्रख्यः सङ्क्रुद्धो द्रौणिमभ्यात् ॥&#xA;स्पर्धते हि महेष्वासो नित्यं द्रोणसुतेन सः ।&#xA;स विष्फार्य महच्चापं द्रौणिं विव्याध पत्रिणा ॥&#xA;यथा शक्रो महाराज पुरा विव्याध दानवम् ।&#xA;विप्रचित्तिं दुराधर्षं देवतानां भयङ्करम् ॥&#xA;येन लोकत्रयं क्रोधात्रासितं स्वेन तेजसाक ।&#xA;&#39;स रुद्रेण जितः पूर्वं निहतो मातरिश्वना&#39;&#xA;तथा नीलेन निर्भिन्नः सम्यङ्भुक्तेन पत्रिणा ॥&#xA;सञ्जातरुधिरोत्पीडो द्रौणिः क्रोधसमन्वितः ।&#xA;स विष्फार्य धनुश्चित्रमिन्द्राशनिसमस्वनम् ॥&#xA;दध्रे नीलविनाशाय मतिं मतिमतां वरः ।&#xA;ततः सन्धाय विमलान्भल्लान्कर्मारमार्जितान् ॥&#xA;जघान चतुरो वाहान्पातयामास च ध्वजम् ।&#xA;&#39;सूतं चैकेन भल्लेन रथनीडादपाहरत्&#39;&#xA;सप्तमेन च भल्लेन नीलं विव्याध वक्षसि ॥&#xA;स गाढविद्धो व्यथितो रथोपस्थ उपाविशत् ।&#xA;मोहितं वीक्ष्य राजानं नीलमश्मचयोपमम् ॥&#xA;घटोत्कचोऽभिसङ्क्रुद्धो ज्ञातिभिः परिवारितः ।&#xA;अभिदुद्राव वेगेन द्रौणिमाहवशोभिनम् ।&#xA;तथेतरे चाभ्यधावन्राक्षसा युद्धदुर्मदाः ॥&#xA;&#39; भीमसेनो महाबाहुर्नीलं नीलाञ्जनप्रभम् ।&#xA;&#39;आरोप्य स्वरथं वीरो दुर्योधनमपाद्रवत् ॥&#xA;घटोत्कचं च सम्प्रेक्ष्य राक्षसं घोरदर्शनम् ॥&#xA;अभ्यधावत तेजस्वी भारज्वाजात्मजस्त्वरन् ॥&#xA;निजघान च सङ्क्रुद्धो राक्षसान्भीमदर्शनान् ।&#xA;योऽभवन्नग्रतः क्रुद्धा राक्षसस्य पुरःसराः ।&#xA;विमुखांश्चैव तान्दृष्ट्वा द्रौणिचापच्युतैः शरैः ॥&#xA;अक्रुद्ध्यत महाकायो भैमसेनिर्घटोत्कचः ।&#xA;प्रादुश्चक्रे ततो मायां घोररूपां सुदारुणाम् ॥&#xA;मोहयन्समरे द्रौणिं मायावी राक्षसाधिपः ।&#xA;ततस्ते तावकाः सर्वे मायया विमुखीकृताःक ॥&#xA;अन्योन्यं समपश्यन्त निकृत्ता मेदिनीतले ।&#xA;विचेष्टमानाः कृपणाः शोणितेन परिप्लुताः ॥&#xA;द्रोणं दुर्योधनं शल्यमश्वत्थामानमेव च ।&#xA;प्रायशश्च महेष्वासा ये प्रधानाः स्म कौरवाः ॥&#xA;विध्वस्ता रथिनः सर्वे गजाश्च विनिपातिताः ।&#xA;हयाश्चैव हयारोहाः सन्निकृत्ताः सहस्रशः ॥&#xA;तद्दृष्ट्वा तावकं सैन्यं विद्रुतं शिबिरं प्रति ।&#xA;मम प्राक्रोशतो राजंस्तथा देवव्रतस्य च ॥&#xA;युध्यध्वं मा पलायध्वं मायैषा राक्षसी रणे ।&#xA;घटोत्कचप्रमुक्तेति नातिष्ठन्त विमोहिताः ॥&#xA;नैव ते श्रद्दधुर्भीता वदतोरावयोर्वचः ।&#xA;तांश्च प्रद्रवतो दृष्ट्वा जयं प्राप्ताश्च पाण्डवाः ॥&#xA;घटोत्कचेन सहिताः सिंहनादान्प्रचक्रिरे ।&#xA;शङ्खदुन्दुभिनिर्घोषैः समन्तान्नेदिरे भृशम् ॥&#xA;एवं तव बलं सर्वं हैडिम्बेन महात्मना ।&#xA;सूर्यास्तमनवेलायां प्रभग्नं विद्रुतं दिशः ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/095/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/095/</guid>
      <description>&lt;p&gt;अध्यायः 095&lt;/p&gt;&#xA;&lt;p&gt;भगदत्तादियुद्धम् ॥ 1 ॥&#xA;सञ्जय उवाच ।&#xA;तस्मिन्महति सङ्क्रन्दे राजा दुर्योधनस्तदा ।&#xA;&#39;पराजयं राक्षसेन नामृष्यत परन्तपः ।&#39;&#xA;गाङ्गेयमुपसङ्गम्य विनयेनाभिवाद्य च ॥&#xA;तस्य सर्वं यथावृत्तमाख्यातुमुपचक्रमे ।&#xA;घटोत्कचस्य विजयमात्मनश्च पराजयम् ॥&#xA;कथयामास दुर्धर्षो विनिःश्वस्य पुनःपुनः ।&#xA;अब्रवीच्च तदा राजन्भीष्मं कुरुपितामहम् ॥&#xA;भवन्तं समुपाश्रित्य द्रोणं चैव पितामह ।&#xA;पाण्डवैर्विग्रहो घोरः समारब्धो मया प्रभो ॥&#xA;एकादश समाख्याता अक्षौहिण्यश्च या मम ।&#xA;निदेशे तव तिष्ठन्ति मया सार्धं परन्तप ॥&#xA;सोऽहं भरतशार्दूल भीमसेनपुरोगमैः ।&#xA;घटोत्कचं समाश्रित्य पाण्डवैर्युधि निर्जितः ॥&#xA;तन्मे दहति गात्राणि शुष्कवृक्षमिवानलः ।&#xA;तदिच्छामि महाभाग त्वत्प्रसादात्परन्तप ॥&#xA;राक्षसापशदं हन्तुं स्वयमेव पितामह ।&#xA;त्वां समाश्रित्य दुर्धर्षं तन्मे कर्तुं त्वमर्हसि ॥&#xA;सञ्जय उवाच ।&#xA;एतच्छ्रुत्वा तु वचनं राज्ञो भरतसत्तम ।&#xA;दुर्योधनमिदं वाक्यं भीष्मः शान्तनवोऽब्रवीत् ॥&#xA;शृणु राजन्मम वचो यत्त्वां वक्ष्यामि कौरव ।&#xA;यथा त्वया महाराज वर्तितव्यं परन्तप ॥&#xA;आत्मा रक्ष्यस्त्वया तात सर्वावस्थास्वरिन्दम ।&#xA;धर्मराजेन सङ्ग्रामस्त्वया कार्यः सदाऽनघ ॥&#xA;अर्जुनेन यमाभ्यां वा भीमसेनेन वा पुनः ।&#xA;अन्यैर्वा पृथिवीपालै राजा राजानमृच्छति ॥&#xA;न तु कार्यस्त्वया राजन्हैडिम्बेन दुरात्मा ।&#xA;अहं द्रोणः कृपो द्रौणिः कृतवर्मा च सात्वतः ।&#xA;शल्यश्च वृषसेनश्च विकर्णश्च महारथः ॥&#xA;शेषाश्च भ्रातरस्त्वन्ये दुःशासनपुरोगमाः ।&#xA;त्वदर्थे प्रतियोत्स्यामो राक्षसं तं महाबलम् ॥&#xA;रौद्रे तस्मिन्राक्षसेन्द्रे यदि ते हृच्छयो महान् ।&#xA;अयमागच्छतु रणं तस्य युद्धाय दुर्मतेः ॥&#xA;भगदत्तो महीपालः पुरन्दरसमो युधि ।&#xA;एतावदुक्त्वा राजानं भगदत्तमथाब्रवीत् ॥&#xA;समक्षं पार्थिवेन्द्रस्य वाक्यं वाक्यविशारदः ।&#xA;गच्छ शीघ्रं महाराज हैडिम्बं युद्धदुर्मदम् ॥&#xA;वारयस्व रणे यत्तो मिषतां सर्वधन्विनाम् ।&#xA;राक्षसं क्रूरकर्माणं यथेन्द्रस्तारकं पुरा ॥&#xA;तव दिव्यानि चास्त्राणि विक्रमश्च परन्तप ।&#xA;समागमश्च बहुभिः पुराऽभूदमरैः सह ॥&#xA;त्वं तस्य नृपशार्दूल प्रतियोद्धा महाहवे ।&#xA;स्वबलेनावृतो गच्छ जहि राक्षसपुङ्गवम् ॥&#xA;सञ्जय उवाच ।&#xA;एतच्छ्रुत्वा तु वचनं भीष्मस्य पृतनापतेः ।&#xA;प्रययौ सिंहनादेन परानभिमुखको द्रुतम् ॥&#xA;तमापतन्तं सम्प्रेक्ष्य गर्जन्तमिव तोयदम् ।&#xA;अभ्यवर्तन्त सङ्क्रुद्धाः पाण्डवानां महारथाः ॥&#xA;भीमसेनोऽभिमन्युश्च राक्षसश्च घटोत्कचः ।&#xA;द्रौपदेयाः सत्यधृतिः क्षत्रदेवश्च भारत ॥&#xA;चेदिपो वसुदानश्च दशार्णाधिपतिस्तथा ।&#xA;सुप्रतीकेन तांश्चापि भगदत्तोऽप्युपाद्रवत् ॥&#xA;ततः समभवद्युद्धं घोररूपं भयानकम् ।&#xA;पाण्डूनां भगदत्तेन यमराष्ट्रविवर्धनम् ॥&#xA;प्रयुक्ता रथिभिर्बाणा भीमवेगाः सुतेजनाः ।&#xA;ते निपेतुर्महाराज नागेषु च रथेषु च ॥&#xA;प्रभिन्नाश्च महानागा विनीता हस्तिसादिभिः ।&#xA;परस्परं समासाद्य सन्निपेतुरभीतवत् ॥&#xA;मदान्धा रोषसंरब्धा विषाणाग्रैर्महाहवे ।&#xA;बिभिदुर्दन्तमुसलैः समासाद्य परस्परम् ॥&#xA;हयाश्च चामरापीडाः प्रासपाणिभिरास्थिताः ।&#xA;चोदिताः सादिभिः क्षिप्रं निजघ्रुरितरेतरम् ॥&#xA;पादाताश्च पदात्योघैस्ताडिताः शक्तितोमरैः ।&#xA;न्यपतन्त तदा भूमौ शतशोऽथ सहस्रशः ॥&#xA;रथिनश्च रथाकंश्चित्रान्कर्णिनालीकतोमरैः ।&#xA;निहत्य समरे वीरान्सिंहनादान्विनेदिरे ॥&#xA;तस्मिंस्तथा वर्तमाने सङ्ग्रामे रोमहर्षणे ।&#xA;भगतत्तो महेष्वासो भीमसेनमथाद्रवत् ॥&#xA;कुञ्जरेण प्रभिन्नेन सप्तधा स्रवता मदम् ।&#xA;पर्वतेन यथा तोयं स्रवमाणेन सर्वशः ॥&#xA;किरञ्छरसहस्राणि सुप्रतीकशिरोगतः ।&#xA;ऐरावतस्थो मघवान्वारिधारा इवानघ ॥&#xA;स भीमं शरधाराभिस्ताजयामास पार्थिवः ।&#xA;पर्वतं वारिधाराभिस्तपान्ते जलदो यथा ॥&#xA;भीमसेनस्तु सङ्क्रुद्धः पादरक्षान्परःशतान् ।&#xA;निजघान महेष्वासः संरब्धः शरवृष्टिभिः ॥&#xA;तान्दृष्ट्वा निहतान्क्रुद्धो भगदत्तः प्रतापवान् ।&#xA;चोदयामास नागेन्द्रं भीमसेनरथं प्रति ॥&#xA;स नागः प्रेषितस्तेन बाणो ज्याचोदितो यथा ।&#xA;अभ्यधावत वेगेन भीमसेनपुरोगमाः ॥&#xA;तमापतन्तं सम्प्रेक्ष्य पाण्डवानां महारथाः ।&#xA;अभ्यवर्तन्त वेगेन भीमसेनपुरोगमाः ॥&#xA;केकयाश्चाभिमन्युश्च द्रौपदेयाश्च सर्वशः ।&#xA;दशार्णाधिपतिः शूरः क्षत्रदेवश्च मारिष ॥&#xA;चेदिपो धृष्टकेतुश्च संरब्धाः सर्व एव ते ।&#xA;उत्तमास्त्राणि दिव्यानि दर्शयन्तो महाबलाः ॥&#xA;तमेकं कुञ्जरं क्रुद्धाः समन्तात्पर्यवारयन् ।&#xA;स विद्धो बहुभिर्बाणैर्व्यरोचत महाद्विपः ॥&#xA;सञ्जातरुधिरोत्पीडो धातुचित्र इवाद्रिराट् ।&#xA;दशार्णाधिपतिश्चाऽपि गजं भूमिधरोपमम् ॥&#xA;समास्थितोऽभिदुद्राव भगदत्तस्य वारणम् ।&#xA;तमापतन्तं समरे जगं जगपतिः स च ॥&#xA;दधार सुप्रतीकोऽपि वेलेव मकरालयम् ।&#xA;वारितं प्रेक्ष्य नागेन्द्रं दशार्णस्य महात्मनः ॥&#xA;साधुसाध्विति सैन्यानि त्वदीयान्यभ्यपूजयन् ।&#xA;ततः प्राग्ज्योतिषः क्रुद्धस्तोमरान्वै चतुर्दश ॥&#xA;प्राहिणोत्तस्य नागस्य प्रमुखे नृपसत्तम ।&#xA;तस्य कुम्भपरित्राणां शातकुम्भपरिष्कृतम् ॥&#xA;विदार्य प्राविशन्क्षिप्रं वल्मीकमिव पन्नगाः ।&#xA;स गाढविद्धो व्यथितो नागो भरतसत्तम ॥&#xA;उपावृत्तमदः क्षिप्रमभ्यवर्तत वेगिनः ।&#xA;स प्रदुद्राव वेगेन प्रणदन्भैरवं रवम् ॥&#xA;सम्मर्दमानः स्वबलं वायुर्वृक्षानिवौजसा ।&#xA;तस्मिन्पराजिते नागे पाण्डवानां महारथाः ॥&#xA;सिंहनादं विनद्योच्चैर्युद्धायैवावतस्थिरे ।&#xA;ततो भीमं पुरस्कृत्य भगदत्तमुपाद्रवन् ॥&#xA;किरन्तो विविधान्बाणाञ्शस्त्राणि विविधानि च ।&#xA;तेषामापततां राजन्सङ्क्रुद्धानाममर्षिणाम् ॥&#xA;श्रुत्वा स निनदङ्क घोरममर्षाद्गतसाध्वसः ।&#xA;भगदत्तो महेष्वासः स्वनागं प्रत्यचोदयत् ॥&#xA;अङ्कुशाङ्गुष्ठनुदितः स गजप्रवरो युधि ।&#xA;तस्मिन्क्षणे समभवत्सांवर्तक इवानलः ॥&#xA;रथसङ्घांस्तथा नागान्हयांश्च हयसादिनः ।&#xA;पादातांश्च सुसङ्क्रुद्धः शतशोऽथ सहस्रशःक ॥&#xA;अमृद्गात्समरे नागः सम्प्रधावंस्ततस्ततः ।&#xA;तेन संलोड्यमानं तु पाण्डवानां बलं महत् ॥&#xA;सञ्चुकोच महाराज चर्मेवाग्नौ समाहितम् ।&#xA;भग्नं तु स्वबलं दृष्ट्वा भगदत्तेन धीमता ॥&#xA;घटोत्कचोऽथ सङ्क्रुद्धो भगदत्तमुपाद्रवत् ।&#xA;विकटः परुषो राजन्दीप्तास्यो दीप्तलोचनः ॥&#xA;रूपं विभीषणं कृत्वा रोषेण प्रज्वलन्निव ।&#xA;जग्राह विमलं शूलं गिरीणामपि दारणम् ॥&#xA;नागं जिघांसुः सहसा चिक्षेप च महाबलः ।&#xA;स विस्फुलिङ्गमालाभिः समन्तात्परिवेष्टितम् ॥&#xA;तमापतन्तं सहसा दृष्ट्वा प्राग्ज्योतिषो नृपः ।&#xA;चिक्षेप रुचिरं तीक्ष्णमर्धचन्द्रं सुदारुणम् ॥&#xA;चिच्छेद तन्महच्छूलं तेन बाणेन वेगवान् ।&#xA;उत्पपात द्विधा च्छिन्नं शूलं हेमपरिष्कृतम् ॥&#xA;महाशनिर्यथा भ्रष्टा शक्रमुक्ता नभोगता ।&#xA;शूलं निपतितं दृष्ट्वा द्विधा कृत्तं च पार्थिवः ॥&#xA;रुक्मदण्डां महाशक्तिं जग्राहाग्निशिखोपमान् ।&#xA;चिक्षेप तां राक्षसस्य तिष्ठितिष्ठेति चाब्रवीत् ॥&#xA;तामापतन्तीं सम्प्रेक्ष्य वियत्स्थामशनीमिव ।&#xA;उत्पत्य राक्षसस्तूर्णं जग्राह च ननाद च ॥&#xA;बभञ्ज चैनां त्वरितो जानुन्यारोप्य भारत ।&#xA;पश्यतः पार्थिवेन्द्रस्य तदद्भुतमिवाभवत् ॥&#xA;तदवेक्ष्य कृतं कर्म राक्षसेन बलीयसा ।&#xA;दिवि देवाः सगन्धर्वा मुनयश्चापि विस्मिताः ॥&#xA;पाण्डवाश्च महाराज भीमसेनपुरोगमाः ।&#xA;साधुसाध्विति नादेन पृथिवीमन्वनादयन् ॥&#xA;तं तु श्रुत्वा महानादं प्रहृष्टानां महात्मनाम् ।&#xA;नामृष्यत महेष्वासो भगदत्तः प्रतापवान् ॥&#xA;स विष्फार्य महच्चापमिन्द्राशानिसमप्रभम् ।&#xA;अभिदुद्राव वेगेन पाण्डवानां महारथान् ॥&#xA;विसृजन्विमलांस्तीक्ष्णान्नाराचाञ्ज्वलनप्रभान् ।&#xA;भीममेकेन विव्याध राक्षसं नवभिः शरैः ॥&#xA;अभिमन्युं त्रिभिश्चैव केकयान्पञ्च पञ्चभिः ।&#xA;पूर्णायतविसृष्टेन शरेणानतपर्वणा ॥&#xA;बिभेद दक्षिणं बाहुं क्षत्रेदवस्य चाहवे ।&#xA;पपात सहसा तस्य सशरं धनुरुत्तमम् ॥&#xA;द्रौपदेयांस्ततः पञ्च पञ्चभिः समताडयत् ।&#xA;भीमसेनस्य च क्रोधान्निजघान तुरङ्गमान् ॥&#xA;ध्वजं केसरिणं चास्य चिच्छेद विशिखैस्त्रिभिः ।&#xA;निर्बिभेद त्रिभिश्चान्यैः सारथिं चास्य पत्रिभिः ॥&#xA;स गाढविद्धो व्यथितो रथोपस्थ उपाविशत् ।&#xA;विशोको भरतश्रेष्ठ भगदत्तेन संयुगे ॥&#xA;ततो भीमो महाबाहुर्विरथो रथिनां वरः ।&#xA;गदां प्रगृह्य वेगेन प्रचस्कन्द रथोत्तमात् ॥&#xA;तमुद्यतगदं दृष्ट्वा सशृङ्गमिव पर्वतम् ।&#xA;तावकानां भयं घोरं समपद्यत भारत ॥&#xA;एतस्मिन्नेव काले तु पाण्डवः कृष्णसारथिः ।&#xA;आजगाम महाराज निघ्नञ्शत्रून्समन्ततः ॥&#xA;यत्र तौ पुरुषव्याघ्रौ पितापुत्रौ महाबलौ ।&#xA;प्राग्ज्योतिषेण संयुक्तौ भीमसेनघटोत्कचौ ॥&#xA;दृष्ट्वा च पाण्डवो भ्रातॄन्युध्यमानान्महारथान् ।&#xA;त्वरितो भरतश्रेष्ठ तत्रायुध्यत्किरञ्छरान् ॥&#xA;ततो दुर्योधनो राजा त्वरमाणो महारथः ।&#xA;सेनामचोदयत्क्षिप्रं रथनागाश्वसङ्कुलाम् ॥&#xA;तामापतन्तीं सहसा कौरवाणां महाचमूम् ।&#xA;अभिदुद्राव वेगेन पाण्डवः श्वेतवाहनः ॥&#xA;भगदत्तश्च समरे तेन नागेन भारत ।&#xA;विमृद्गन्पाण्डवबलं युधिष्ठिरमुपाद्रवत् ॥&#xA;तदासीत्सुमहद्युद्धं भगदत्तस्य मारिष ।&#xA;पाञ्चालैः पाण्डवेयैश्च केकयैश्चोद्यतायुधैः ॥&#xA;भीमसेनोऽपि समरे तावुभौ केशवार्जिनौ ।&#xA;अश्रावयद्यथावृत्तमिरावद्वधतुत्तमम् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/096/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/096/</guid>
      <description>&lt;p&gt;अध्यायः 096&lt;/p&gt;&#xA;&lt;p&gt;भीमेन दुर्योधनानुजानां कतिपयानां हननम् ॥ 1 ॥&#xA;सञ्जय उवाच ।&#xA;पुत्रं विनिहतं श्रुत्वा इरावन्तं धनञ्जयः ।&#xA;दुःखेन महताऽऽविष्टो निःश्वसन्पन्नगो यथा ॥&#xA;अब्रवीत्समरे राजन्वासुदेवमिदं वचः ।&#xA;इदं नूनं महाप्राज्ञो विदुरो दृष्टवान्पुरा ॥&#xA;कुरूणां पाण्डवानां च क्षयं घोरं महामतिःक ।&#xA;स ततो निवारितवान्धृतराष्ट्रं जनेश्वरम् ॥&#xA;अन्ये च बहवो वीराः सङ्ग्रामे मधुसूदन ।&#xA;निहताः कौरवैः सङ्ख्ये तथाऽस्माभिश्च कौरवाः ॥&#xA;अर्थहेतोर्नरश्रेष्ठ क्रियते कर्म कुत्सितम् ।&#xA;धिगर्थान्यत्कृते ह्येवं क्रियते ज्ञातिसङ्क्षयः ॥&#xA;अधनस्य मृतं श्रेयो न च ज्ञातिवधाद्वनम् ।&#xA;किं नु प्राप्स्यामहे कृष्ण हत्वा ज्ञातीन्समागतान् ॥&#xA;दुर्योधनापराधेन शकुनेः सौबलस्य च ।&#xA;क्षत्रिया निधनं यान्ति कर्णदुर्मन्त्रितेन च ॥&#xA;इदानीं च विजानामि सुकृतं मधुसूदन ।&#xA;कृतं राज्ञा महाबाहो याचता त सुयोधनम् ॥&#xA;राज्यार्धं पञ्च वा ग्रामान्नाकार्षीत्स च दुर्मतिःक ।&#xA;दृष्ट्वा हि क्षत्रियाञ्शूराञ्शयानान्धरणीतले ॥&#xA;निन्दामि भृशमात्मानं धिगस्तु क्षत्रिजीविकाम् ।&#xA;अशक्तमिति मामेते ज्ञास्यन्ते क्षत्रिया रणे ॥&#xA;एतदर्थं मया युद्धं रोचितं मधुसूदन ।&#xA;सञ्चोदय हयाञ्शीघ्रं धार्तराष्ट्रचमूं प्रति ॥&#xA;प्रतरिष्ये महापारं भुजाभ्यां समरोदधिम् ।&#xA;नायं क्लीबायितुं कालो विद्यते माधव क्वचित् ॥&#xA;सञ्जय उवाच ।&#xA;एवमुक्तस्तु पार्थेन केशवः परवीरहा ।&#xA;चोदयामास तानश्वान्पाण्डुरान्वातरंहसः ॥&#xA;अथ शब्दो महानासीत्तव सैन्यस्य भारत ।&#xA;मारुतोद्धूतवेगस्य सागरस्येव पर्वणि ॥&#xA;अपराह्णे महाराज सङ्ग्रामः समपद्यत ।&#xA;पर्जन्यसमनिर्घोषो भीष्मस्य सह पाण्डवैः ॥&#xA;ततो राजंस्तव सुता भीमसेनमुपाद्रवन् ।&#xA;परिवार्य रणे द्रोणं वसवो वासवं यथा ॥&#xA;ततः शान्तनवो भीष्मः कृपश्च रथिनां वरः ।&#xA;भगदत्तः सुशर्मा च धनञ्जयमुपाद्रवन् ॥&#xA;हार्दिक्यो बाह्लिकश्चैव सात्यकिं समभिद्रुतौ ।&#xA;अम्बष्ठकस्तु नृपतिरभिमन्युमवस्थितः ॥&#xA;शेषास्त्वन्ये महाराज शेषानेव महारथान् ।&#xA;ततः प्रववृते युद्धं घोररूपं भयावहम् ॥&#xA;&#39;भीमसेनस्तु सम्प्रेक्ष्य पुत्रांस्तव विशाम्पते&#39; ।&#xA;प्रजज्वाल रणे क्रुद्धो हविषा हव्यवाडिव ॥&#xA;पुत्रास्तु तव कौन्तेयं छादयाञ्चक्रिरे शरैः ।&#xA;प्रावृषीव महाराज जलदा इव पर्वतम् ॥&#xA;स च्छाद्यमानो बहुधा पुत्रैस्तव विशाम्पते ।&#xA;सृक्विणी संलिहन्वीरः शार्दूल इव दर्पितः ॥&#xA;व्यूढोरस्कस्ततो भीमः पोथयामास पार्थिवम् ।&#xA;क्षुरप्रेण सुतीक्ष्णेन सुमुक्तेन महारणे ॥&#xA;ताडयामास सङ्क्रुद्धः सोऽभवद्व्यथितेन्द्रियः ।&#xA;अपरेण तु भल्लेन पीतेन निशितेन तु ।&#xA;अपातयत्कुण्डलितं सिंहः क्षुद्रमृगं यथा ॥&#xA;ततः सुनिशितान्बाणान्भीमसेनः शिलाशितान् ।&#xA;स सप्त सन्दधे हन्तुं पुत्रास्ते भरतर्षभ ॥&#xA;प्रेषिता भिमसेनेन शरास्ते दृढधन्वना ।&#xA;अपातयन्त पुत्रांस्ते रथेभ्यः सुमहारथान् ॥&#xA;अनाधृष्टिं कुण्डभेदिं विराजं दीप्तलोचनम् ।&#xA;दीर्घबाहुं सुबाहुं च तथैव मकरध्वजम् ॥&#xA;प्रपतन्तिस्म वीरास्ते विरेजुर्भरतर्षभ ।&#xA;वसन्ते पुष्पशबलाः किंशुकाः पतिता इव ॥&#xA;ततः प्रदुद्रुवुः शेषास्तव पुत्रा महाहवे ।&#xA;तं कालमिव मन्यन्तो भीमसेनं महाबलम् ॥&#xA;द्रोणस्तु समरे वीरं निर्दहनक्तं सुतांस्तव ।&#xA;यथाद्रिं वारिधाराभिः समन्ताद्व्यकिरच्छरैः ॥&#xA;तत्राद्भुतमपश्याम कुन्तीपुत्रस्य पौरुषम् ।&#xA;द्रोणेन वार्यमाणोऽपि निजघ्ने यत्सुतांस्तव ॥&#xA;यथा गोवृषभो वर्षं सन्धारयति स्वात्पतत् ।&#xA;भीमस्तथा द्रोणमुक्तं शरवर्षमदीधरत् ॥&#xA;अद्भुतं च महाराज तत्र चक्रे वृकोदरः ।&#xA;यत्पुत्रांस्तेऽवधीत्सङ्ख्ये द्रोणं चैव न्यवारयत् ॥&#xA;पुत्रेषु तव वीरेषु चिक्रीडार्जुनपूर्वजः ।&#xA;मृगेष्विव महाराज चरन्व्याघ्रो महाबलः ॥&#xA;यथा हि पशुमध्यस्थो द्रावयेत पशून्वृकः ।&#xA;वृकोदरस्तव सुतांस्तथा व्यद्रावयद्रणे ॥&#xA;गाङ्गेयो भगदत्तश्च गोतमश्च महारथाः ।&#xA;पाण्डवं रभसं युद्धे वारयामासुरर्जुनम् ॥&#xA;अस्त्रैरस्त्राणि संवार्य तेषां सोऽतिरथो रणे&#xA;प्रवीरांस्तव सैन्येषु प्रेषयामास मृत्यवे ॥&#xA;अभिमन्युस्तु राजानमम्बष्ठं लोकविश्रुतम् ।&#xA;विरथं रथिनां श्रेष्ठं कारयामास सायकैः ॥&#xA;विरथो वध्यमानस्तु सौभद्रेण यशस्विना ।&#xA;अवप्लुत्य रथात्तूर्णमम्बष्ठो वसुधाधिपः ॥&#xA;असिं चिक्षेप समरे सौभद्रस्य महात्मनः ।&#xA;आरुरोह रथं चैव हार्दिक्यस्य महाबलः ॥&#xA;आपतन्तं तु निस्त्रिंशं युद्धमार्गविशारदः ।&#xA;लाघवाद्व्यंसयामास सौभद्रः परवीरहा ॥&#xA;व्यंसितं वीक्ष्य निस्त्रिंशं सौभद्रेण रणे तदा ।&#xA;साधुसाध्विति सैन्यानां प्रणादोऽभूद्विशाम्पते ॥&#xA;धृष्टद्युम्नमुखास्त्वन्ये तव सैन्यमयोधयन् ।&#xA;तथैव तावकाः सर्वे पाण्डुसैन्यमयोधयन् ॥&#xA;तत्राक्रन्दो महानासीत्तव तेषां च भारत ।&#xA;निघ्नतां दृढमन्योन्यं कुर्वतां कर्म दुष्करम् ॥&#xA;अन्योन्यं हि रणे शूराः केशेष्वाक्षिष्य मानिनः ।&#xA;नखदन्तैरयुध्यन्त मुष्टिभिर्जानुभिस्तथा ॥&#xA;तलैश्चैवाथ निस्त्रिंशैर्बाहुभिश्च सुसंस्थितैः ।&#xA;विवरं प्राप्य चान्योन्यमनयन्यमसादनम् ॥&#xA;न्यहनच्च पिता पुत्रं पुत्रश्च पितरं तथा ।&#xA;व्याकुलीकृतसङ्कल्पा युयुधुस्तत्र मानवाः ॥&#xA;रणे चारूणि चापानि हेमपृष्ठानि मारिष ।&#xA;हतानामपविद्धानि कलापाश्च महाधनाः ॥&#xA;जातरूपमयैः पुङ्खै राजतैर्निशिताः शराः ।&#xA;तैलधौता व्यराजन्त निर्मुक्तभुजगोपमाः ॥&#xA;खङ्गाश्च दान्तत्सरवो जातरूपपरिष्कृताः ।&#xA;चर्माणि चापविद्धानि रुक्मचित्राणि धन्विनां ॥&#xA;सुवर्णाविकृताः प्रासाः प्रभग्ना हेमभूषिताः ।&#xA;जातरूपमया यष्ट्यः शक्त्यश्च कनकोज्ज्वलाः ॥&#xA;अवस्कन्दाश्च पतिता मुसलानि गुरूणि च ।&#xA;परिघाः पट्टसाश्चैव भिण्डिपालाश्च मारिष ॥&#xA;पतिता विविधाश्चापाश्चित्रा हेमपरिष्कृताः ।&#xA;कुथा बहुविधाकाराश्चामरा व्यजनानि च ॥&#xA;नानाविधानि शस्त्राणि प्रगृह्य पतिता नराः ।&#xA;जीवन्त इव दृश्यनते गतसत्त्वा महारथाः ॥&#xA;गजाविमथितैर्गात्रैर्मुसलैर्भिन्नमस्तकाः ।&#xA;गजावाजिरथक्षुण्णाः शेरते स्म नराः क्षितौ ॥&#xA;तथैवाश्वनृनागानां शरीरैर्विबभौ तदा ।&#xA;सञ्छन्ना वसुधा राजन्पर्वतैरिव शातितैः ॥&#xA;समरे पतितैश्चैव शक्त्यृष्टिशरतोमरैः ।&#xA;निस्त्रिंशैः पट्टसैः प्रासैरवस्कन्दैः परश्वथैः ॥&#xA;परिघैर्भिण्डिपालैश्च शतघ्नीभिश्च मारिष ।&#xA;शरीरैः शस्त्रनिर्भिन्नैः समास्तीर्यत मेदिनी ॥&#xA;विशब्दैरल्पशब्दैश्च शोणितौगपरिप्लुतैः ।&#xA;गतासुभिरमित्रघ्न विबभौ निचिता मही ॥&#xA;सतलत्रैः सकेयूरैर्बाहुभिश्चन्दनोक्षितैः ।&#xA;हस्तिहस्तोपमैश्छिन्नैरूरुभिश्च तरस्विनाम् ॥&#xA;बद्धचूजामणिवरैः शिरोभिश्च सकुण्डलैः ।&#xA;पातितै ऋषभाक्षाणां बभौ भारत मेदिनी ॥&#xA;कवचैः शोणितादिग्धैर्विप्रकीर्णैश्च काञ्चनैः ।&#xA;रराज सुभृशं भूमिः शान्तार्चिर्भिरिवानलैः ॥&#xA;विप्रविद्धैः कलापैश्च पतितैश्च शरासनैः ।&#xA;विप्रकीर्णैः शरैश्चैव रुक्मपुङ्खैः समन्ततः ॥&#xA;रथैश्च सर्वतो भग्नैः किङ्किणीजालभूषितैः ।&#xA;वाजिभिश्च हतैर्बाणैः स्रस्तजिह्वैः सशोणितैः ॥&#xA;अनुकर्षैः पताकाभिरुपासङ्गैर्ध्वजैरपि ।&#xA;प्रवीराणां महाशङ्खैर्विप्रकीर्णैश्च पाण्डुरैः ॥&#xA;स्रस्तहस्तैश्च मातङ्गैः शयानैर्विबभौ मही ।&#xA;नानारूपेरलङ्कारैः प्रमदेवाभ्यलङ्कृता ॥&#xA;दन्तिभिश्चापरैस्तत्र सप्राणैर्गाढवेदनैः ।&#xA;करैः शब्दं विमुञ्चद्भिः शीकरं च मुहुर्मुहुः ॥&#xA;विबभौ तद्रणस्थानं स्यन्दमानैरिवाचलैः ।&#xA;नानारागैः कम्बलैश्च परिस्तोमेश्च दन्तिनाम् ॥&#xA;वैदूर्यमणिदण्डैश्च पतितैरङ्कुशैः शुभैः ।&#xA;घण्टाभिश्च गजेन्द्राणां पतिताभिः समन्ततः ॥&#xA;विपाटितविचित्राभिः कुथाभिरङ्कुशैस्तथा ।&#xA;ग्रैवेयैश्चित्ररूपैश्च रुक्मकक्ष्याभिरेव च ॥&#xA;यन्त्रैश्च बहुधा च्छिन्नैस्तोमरैश्चापि काञ्चनैः ।&#xA;&#39;रराज सुभृशं भूमिस्तत्रतत्र विशाम्पते&#39;&#xA;अश्वानां रेणुकपिलै रुक्मच्छन्नैरुरश्छदैः ॥&#xA;सादिनां च भुजैश्छिन्नैः पतितैः साङ्गदैस्तथा ।&#xA;प्रासैश्च विमलैस्तीक्ष्णैर्विमलाभिस्तथर्ष्टिभिः ॥&#xA;उष्णीषैश्च तथा चित्रैर्विप्रविद्धैस्ततस्ततः ।&#xA;विचित्रैर्बाणवर्षैश्च जातरूपपरिष्कृतैः ॥&#xA;अश्वास्तरपरिस्तोमै राङ्कवैर्मृदितैस्तथा ।&#xA;नरेन्द्रचूडामणिभिर्विचित्रैश्च महाधनैः ॥&#xA;छत्रैस्तथापविद्धैश्च चामरैर्व्यजनैरपि ।&#xA;पद्मेन्दुद्युतिभिश्चैव वदनैश्चारुकुण्डलैः ॥&#xA;क्लृप्तश्मश्रुभिरत्यर्थं वीराणां समलङ्कृतैः ।&#xA;अपविद्धैर्महाराज सुवर्णाज्ज्वलकुण्डलैः ॥&#xA;ग्रहनक्षत्रशबला द्यौरिवासीद्वसुन्धरा ।&#xA;एवमेते महासेने मृदिते तत्र भारत ॥&#xA;परस्परं समासाद्य तव तेषां च संयुगे ।&#xA;तेषु श्रान्तेषु भग्नेषु मृदितेषु च भारत ॥&#xA;रात्रिः समभवत्तत्र नापश्याम ततोऽनुगान् ।&#xA;ततोऽवहारं सैकन्यानां प्रचुक्रुः कुरुपाण्डवाः ॥&#xA;घोरे निशामुखे रौद्रे वर्तमाने महाभये ।&#xA;अवहारं ततः कृत्वा सहिताः कुरुपाणड्वाः ।&#xA;न्यविशन्त निशाकाले गत्वा स्वशिबिरं तदा ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/097/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/097/</guid>
      <description>&lt;p&gt;अध्यायः 097&lt;/p&gt;&#xA;&lt;p&gt;भीष्मो न्यस्तशस्त्रश्चेदहं पाण्डवान् जेष्यामीति कर्णबोधितेन दुर्योधनेन रात्रौ भीष्ममेत्य कर्णस्य युद्धानुज्ञाप्रार्थना ॥ 1 ॥&#xA;सञ्जय उवाच ।&#xA;ततो दुर्योधनो राजा शकुनिश्चापि सौबलः ।&#xA;दुःशासनश्च पुत्रस्ते सूतपुत्रश्च दुर्जयः ॥&#xA;समागम्य महाराज मन्त्रं चक्रुर्विवक्षितम् ।&#xA;कथं पाण्डुसुताः सङ्ख्ये जेतव्याः सगणा इति ॥&#xA;ततो दुर्योधनो राजा सर्वांस्तानाह मन्त्रिणः ।&#xA;सूतपुत्रं समाभाष्य सौबलं च महाबलम् ॥&#xA;द्रोणो भीष्म कृपः शल्यः सौमदत्तिश्च संयुगे ।&#xA;न पार्थान्प्रति बाधन्ते न जाने किन्नु कारणम् ॥&#xA;अवध्यमानास्ते चापि क्षपयन्ति बलं मम ।&#xA;सोऽस्मि क्षीणबलः कर्ण क्षीणशस्त्रश्च संयुगे ॥&#xA;&#39;द्रोणस्य प्रमुखे वीरा हतास्ते भ्रातरो मम ।&#xA;भीमसेनेन राधेय मम चैव च पश्यतः &#39; ॥&#xA;निकृतः पाण्डवैः शूरैरवध्यैर्दैवतैरपि ।&#xA;सोऽहं संशयमापन्नः प्रकरिष्ये कथं रणम् ॥&#xA;सञ्जय उवाच ।&#xA;तमब्रवीन्महाराज सूतपुत्रो नराधिपम् ।&#xA;मा शोच भरतश्रेष्ठ करिष्येऽहं प्रियं तव ॥&#xA;भीष्मः शान्तनवस्तूर्णमपयातु महारणात् ।&#xA;निवृत्ते युधि गाङ्गेये न्यस्तशस्त्रे च भारत ॥&#xA;अहं पार्थान्हनिष्यामि सहितान्सर्वसोमकैः ।&#xA;पश्यतो युधि भीष्मस्य शपे सत्येन ते नृप ॥&#xA;पाण्डवेषु दयां नित्यं स हि भीष्मः करोति वै ।&#xA;अशक्तश्च रणे भीष्मो जेतुमेतान्महारथान् ॥&#xA;अभिमानी रणे भीष्मो नित्यं चापि रणप्रियः ।&#xA;स कथं पाण्डवान्युद्धे जेष्यते तात सङ्गतान् ॥&#xA;स त्वं शीघ्रमितो गत्वा भीष्मस्य शिबिरं प्रति ।&#xA;अनुमान्य गुरुं वृद्धं शस्त्रं न्यासय भारत ॥&#xA;न्यस्तशस्त्रे ततो भीष्मे निहतान्पश्य पाण्डवान् ।&#xA;मयैकेन रणे राजन्ससुहृद्गणबान्धवान् ॥&#xA;एवमुक्तस्तु कर्णेन पुत्रो दुर्योधनस्तव ।&#xA;अब्रवीद्भ्रातरं तत्र दुःशासनमिदं वचः ॥&#xA;अनुयात्रं यथा सर्वं सज्जीभवति सर्वशः ।&#xA;दुःशासन तथा क्षिप्रं सर्वमेवोपपादय ॥&#xA;एवमुक्त्वा ततो राजन्कर्णमाह जनेश्वरः ।&#xA;अनुमान्य रणे भीष्ममेषोऽहं द्विपदां वरम् ॥&#xA;आगमिष्ये ततः क्षिप्रं त्वत्सकाशमरिन्दम ।&#xA;अपक्रान्ते ततो भीष्मे प्रहरिष्यसि संयुगे ॥&#xA;निष्पपात ततस्तूर्णं पुत्रस्तव विशाम्पते ।&#xA;सहितो भ्रातृभिस्तैस्तु देवैरिव शतक्रतुः ॥&#xA;ततस्तं नृपशार्दूलं शार्दूलसमविक्रमम् ।&#xA;आरोपयद्धयं तूर्णं भ्राता दुःशासनस्तदा ॥&#xA;अङ्गदी बद्धमुकुटो हस्ताभरणवान्नृप ।&#xA;धार्तराष्ट्रो महाराज विबभौ स पथि व्रजन् ॥&#xA;भण्डीपुष्पनिकाशेन तपनीयनिभेन च ।&#xA;अनुलिप्तः परार्द्ध्येन चन्दनेन सुगन्धिना ॥&#xA;अरजोम्बरसंवीतः सिंहखेलगतिर्नृप ।&#xA;शुशुभे विमलार्चिष्मान्नभसीव दिवाकरः ॥&#xA;तं प्रयान्तं नरव्याघ्रं भीष्मस्य शिबिरं प्रति ।&#xA;अनुजग्मुर्महेष्वासाः सर्वलोकस्य धन्विनः ।&#xA;भ्रातरश्च महेष्वासास्त्रिदशा इव वासवम् ॥&#xA;हयानन्ये समारुह्य गजानन्ये च भारत ।&#xA;रथानन्ये नरश्रेष्ठं परिवव्रुः समन्ततः ॥&#xA;&#39;पदातयश्च त्वरिता नखरप्रासयोधिनः ।&#xA;परिवव्रुर्महेष्वासं धार्तराष्ट्रं महारथम् ॥&#39;&#xA;आत्तशस्त्राश्च सुहृदो रक्षणार्थं महीपतेः ।&#xA;प्रादुर्बभूवुः सहिताः शक्रस्येवामरा दिवि ॥&#xA;स पूज्यमानः कुरुभिः कौरवाणां महाबलः ।&#xA;प्रययौ सदनं राजा गाङ्गेयस्य यशस्विनः ।&#xA;अन्वीयमानः सततं सोदरैः परिवारितः ॥&#xA;दक्षिणं दक्षिणः काले सम्भृत्य स्वभुजं तदा ।&#xA;हस्तिहस्तोपमं सौम्यं सर्वशत्रुनिबर्हणम् ॥&#xA;प्रगृह्णन्नञ्जलीन्नॄणामुद्यतान्सर्वतो दिशः ।&#xA;शुश्राव मधुरा वाचो नानादेशनिवासिनाम् ॥&#xA;संस्तूयमानः सूतैश्च मागधैश्च महायशाः ।&#xA;पूजयानश्च तान्सर्वान्सर्वलोकेश्वरेश्वरः ॥&#xA;प्रदीपैः काञ्चनैस्तत्र गन्धतैलावसेचितैः ।&#xA;परिवव्रुर्महाराजं प्रज्वलद्भिः समन्ततः ॥&#xA;स तैः परिवृतो राजा प्रदीपैः काञ्चनैर्ज्वलन् ।&#xA;शुशुभे चन्द्रमायुक्तो दीप्तैरिव महाग्रहैः ॥&#xA;कञ्चुकोष्णीषिणस्तत्र वेत्रझर्झरपाणयः ।&#xA;प्रोत्सारयन्तः शनकैस्तं जनं सर्वतो दिशम् ॥&#xA;सम्प्राप्य तु ततो राजा भीष्मस्य सदनं शुभम् ।&#xA;अवतीर्य हयाच्चापि भीष्मं प्राप्य जनेश्वरः ॥&#xA;अभिवाद्य ततो भीष्मं निषण्णः परमासने ।&#xA;काञ्चने सर्वतोभद्रे स्पर्द्ध्यास्तरणसंवृते ।&#xA;उवाच प्राञ्जलिर्भीष्मं बाष्पकण्ठोऽश्रुलोचनः ॥&#xA;त्वां वयं हि समाश्रित्य संयुगे शत्रुसूदन ।&#xA;उत्सहेम रणे जेतुं सेन्द्रानपि सुरासुरान् ।&#xA;किमु पाण्डुसुतान्वीरान्ससुहृद्गणबान्धवान् ॥&#xA;तस्मादर्हसि गाङ्गेय कृपां कर्तुं मयि प्रभो ।&#xA;जहि पाणडुसुतान्वारान्महेन्द्र इव दानवान् ॥&#xA;पूर्वमुक्तं महाबाहो हनिष्यामि ससोमकान् ।&#xA;पाञ्चालान्केकयैः सार्धं करूपांश्चेति भारत ॥&#xA;त्वद्वचः सत्यमेवास्तु जहि पार्थान्समागतान् ।&#xA;सोमकांश्च महेष्वासान्सत्यवाग्भव भारत ॥&#xA;दयया यदि वा राजन्द्वेष्यभावान्मम प्रभो ।&#xA;मन्दभाग्यतया वापि मम रक्षसि पाण्डवान् ॥&#xA;अनुजानीहि समरे कर्णमाहवशोभिनम् ।&#xA;स जेष्यति रणे पार्थान्ससुहृद्गणबान्धवान् ॥&#xA;सञ्जय उवाच ।&#xA;स एवमुक्त्वा नृपतिः पुत्रो दुर्योधनस्तव ।&#xA;नोवाच वचनं किञ्चिद्भीष्मं सत्यपराक्रमम् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/098/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/098/</guid>
      <description>&lt;p&gt;अध्यायः 098&lt;/p&gt;&#xA;&lt;p&gt;भीष्मेण दुर्योधनम्प्रति अर्जुनपराक्रमप्रशंसनपूर्वकं पाण्डवानामजय्यत्वमभिधाय शिखण्डिवर्जं पाञ्चालादिवधप्रतिज्ञा ॥ 1 ॥&#xA;सञ्जय उवाच ।&#xA;वाक्शल्यैस्तव पुत्रेण सोऽतिविद्धो महामनाः ।&#xA;नोवाच दुःखोपहतो ह्यप्रियं प्रियमण्वपि ॥&#xA;स ध्यात्वा सुचिरं कालं दुःखरोषसमन्वितः ।&#xA;श्वसन्निव महानागः प्रणुन्नो वाक्शलाकया ॥&#xA;उद्वृत्य चक्षुषी लोपान्निर्दहन्निव भारत ।&#xA;सदेवासुरगन्धर्वं लोकं काल इवापरः ॥&#xA;अब्रवीत्तव पुत्रं च सामपूर्वमिदं वचः ।&#xA;किं त्वं दुर्योधनैवं मां वाक्शल्यैरपकृन्तसि ॥&#xA;घटमानं यथाशक्तिं कुर्वाणं च तव प्रियम् ।&#xA;जुह्वानं समरे प्राणांस्तव वै प्रियकाम्यया ॥&#xA;यदा तु पाण्डवः शूरः खाण्डवेऽग्निमतर्पयत् ।&#xA;पराजित्य रणे शक्रं पर्याप्तं तन्निदर्शनम् ॥&#xA;यदा च त्वां महाबाहो गन्धर्वैर्हृतमोजसा ।&#xA;अमोचयत्पाण्डुसुतः पर्याप्तं तन्निदर्शनम् ॥&#xA;द्रवमाणेषु शूरेषु सोदरेषु तव प्रभो ।&#xA;सूतपुत्रे च राधेये पर्याप्तं तन्निदर्शनम् ॥&#xA;यच्च नः सहितान्सर्वान्विराटनगरे तदा ।&#xA;एक एवाजयत्पार्थः पर्याप्तं तन्निदर्शनम् ॥&#xA;द्रोणं च युधि संरब्धं मां च निर्जित्य संयुगे ।&#xA;वासांसि स समादत्त पर्याप्तं तन्निदर्शनम् ॥&#xA;तथा द्रौणिं महेष्वासं शारद्वतमथापि च ।&#xA;गोग्रहे जितवान्पूर्वं पर्याप्तं तन्निदर्शनम् ॥&#xA;विजित्य च यदा कर्णं सदा पुरुषमानिनम् ।&#xA;उत्तरायै ददौ वस्त्रं पर्याप्तं तन्निदर्शनम् ॥&#xA;निवातकवचान्युद्धे वासवेनापि दुर्जयान् ।&#xA;जितवान्समरे पार्थः पर्याप्तं तन्निदर्शनम् ॥&#xA;को हि शक्तो रणे जेतुं पाण्डवं रभसं तदा ।&#xA;यस्य गोप्ता जगद्गोप्ता शङ्खचक्रगदाधरः ॥&#xA;वासुदेवोऽनन्तशक्तिः सृष्टिसंहारकारकः ।&#xA;सर्वेश्वरो देवदेवः परमात्मा सनातनः ॥&#xA;उक्तोऽस्ति बहुशो राजन्नारदाद्यैर्महर्षिभिः ।&#xA;त्वं तु मोहान्न जानीषे वाच्यावाच्यं सुयोधन ॥&#xA;मुमूर्षुर्हि नरः सर्वान्वृक्षान्पश्यति काञ्चनान् ।&#xA;तथा त्वमपि गान्धारे विपरीतानि पश्यसि ॥&#xA;स्वयं वैरं महत्कृत्वा पाण्डवैः सह सृञ्जयैः ।&#xA;युद्ध्यस्व तानद्य रणे पश्यामः पुरुषो भव ।&#xA;&#39;अशक्याः पाण्डवा जेतुं देवैरपि सवासवैः ॥&#39;&#xA;अहं तु सोमकान्सर्वान्पाञ्चालांश्च समागतान् ।&#xA;निहनिष्ये नरव्याघ्र वर्जयित्वा शिखण्डिनम् ॥&#xA;तैर्वाऽहं निहतः सङ्ख्ये गमिष्ये यमसादनम् ।&#xA;तान्वा निहत्य समरे प्रीतिं दास्याम्यहं तव ॥&#xA;पूर्व हि स्त्री समुत्पन्ना शिखण्डी राजवेश्मनि ।&#xA;वरदानात्पुमाञ्जातः सैषा वे स्त्री शिखण्डिनी ॥&#xA;तमहं न हनिष्यामि प्राणत्यागेऽपि भारत ।&#xA;याऽसौ प्राङ्वर्मिता धात्रा सैषा वै स्त्री शिखण्डिनी ॥&#xA;सुखं स्वपिहि गान्धारे श्वोऽस्मि कर्ता महारणम् ।&#xA;यं जनाः कथयिष्यन्ति यावत्स्थास्यति मेदिनी ॥&#xA;सञ्जय उवाच ।&#xA;एवमुक्तस्तव सुतो निर्जगाम जनेश्वर ।&#xA;अभिवाद्य गुरुं मूर्ध्ना प्रययौ स्वं निवेशनम् ॥&#xA;आगम्य तु ततो राजा विसृज्य च महाजनम् ।&#xA;प्रविवेश ततस्तूर्णं क्षयं शत्रुक्षयङ्करः ॥&#xA;प्रहृष्टः स निशां तां च गमयामास पार्थिवः ।&#xA;प्रभातायां च शर्वर्यां प्रातरुत्थाय तान्नृपः ॥&#xA;राज्ञः समाज्ञापयत सेनां योजयतेति ह ।&#xA;अद्य भीष्मो रणे क्रद्धो निहनिष्यति सोमकान् ॥&#xA;दुर्योधनस्य तच्छ्रुत्वा रात्रौ विलपितं बहु ।&#xA;मन्यमानः स तं राजन्प्रत्यादेशमिवात्मनः ॥&#xA;निर्वेदं परमं गत्वा विनिन्द्य परवश्यताम् ।&#xA;दीर्घं दध्यौ शान्तनवो योद्धुकामोऽर्जुनं रणे ॥&#xA;इङ्गितेन तु तज्ज्ञात्वा गाङ्गेयेन विचिन्तितम् ।&#xA;दुर्योधनो महाराज दुःशासनमचोदयत् ॥&#xA;दुःशासन रथास्तूर्णं युज्यन्तां भीष्मरक्षिणः ।&#xA;द्वाविंशतिमनीकानि सर्वाण्येवाभिचोदय ॥&#xA;अयं हि समनुप्राप्तो वर्षपूगाभिचिन्तितः ।&#xA;पाण्डवानां ससैन्यानां वधो राज्यस्य चागमः ॥&#xA;तत्र कार्यमहं मन्ये भीष्मस्यैवाभिरक्षणम् ।&#xA;स नो गुप्तः सहायः स्याद्धन्यात्पार्थांश्च संयुगे ॥&#xA;अब्रवीद्धि विशुद्धात्मा नाहं हन्यां शिखण्डिनम् ।&#xA;स्त्रीपूर्वको ह्यसौ राजंस्तस्माद्वर्ज्यो मया रणे ॥&#xA;लोकस्तद्वेद यदहं पितुः प्रियचिकीर्षया ।&#xA;राज्यं स्फीतं महाबाहो स्त्रियश्च त्यक्तवान्पुरा ॥&#xA;नैव चाहं स्त्रियं जातु न स्त्रीपूर्वं कथञ्चन ।&#xA;हन्यां युधि नरश्रेष्ठ सत्यमेतद्ब्रवीमि ते ॥&#xA;अयं स्त्रीपूर्वको राजञ्छिखण्डी यदि ते श्रुतः ।&#xA;उद्योगे कथितं सर्वं यथा जाता शिखण्डिनी ॥&#xA;कन्या भूत्वा पुमाञ्जातः स च योत्स्यति भारत ।&#xA;तस्याहं प्रमुखे बाणान्न मुञ्चेयं कथञ्चन ॥&#xA;युद्धे हि क्षत्रियांस्तात पाण्डवानां जयैषिणः ।&#xA;सर्वानन्यान्हनिष्यामि सम्प्राप्तान्रणमूर्धनि ॥&#xA;एवं मां भरतश्रेष्ठ गाङ्गेयः प्राह शास्त्रवित् ।&#xA;तत्र सर्वात्मना मन्ये गाङ्गेयस्यैव पालनम् ॥&#xA;अरक्ष्यमाणं हि वृको हन्यात्सिंहं महाहवे ।&#xA;मा वृकेणेव गाङ्गेयं घातयेम शिखण्डिना ॥&#xA;मातुलः शकुनिः शल्यः कृपो द्रोणो विविंशतिः ।&#xA;यत्ता रक्षन्तु गाङ्गेयं तस्मिन्गुप्ते ध्रुवो जयः ॥&#xA;एतच्छ्रुत्वा तु ते सर्वे दुर्योधनवचस्तदा ।&#xA;सर्वतो रथवंशेन गाङ्गेयं पर्यवारयन् ॥&#xA;पुत्राश्च तव गाङ्गेयं परिवार्य ययुर्मुदा ।&#xA;कम्पयन्तो भुवं द्यां च क्षोभयन्तश्च पाण्डवान् ॥&#xA;ते रथैः सुप्रसंयुक्तैर्दन्तिभिश्च महारथाः ।&#xA;परिवार्य रणे भीष्मं दंशिताः समवस्थिताः ॥&#xA;यथा देवासुरे युद्धे त्रिदशा वज्रधारिणम् ।&#xA;सर्वे ते स्म व्यतिष्ठन्त रक्षन्तस्तं महारथम् ॥&#xA;ततो दुर्योधनो राजा पुनर्भ्रातरमब्रवीत् ।&#xA;सव्यं चक्रं युधामन्युरुत्तमौजाश्च दक्षिणम् ।&#xA;गोप्तारावर्जुनस्यैतावर्जुनोऽपि शिखण्डिनः ॥&#xA;रक्ष्यमाणः स पार्थेन तथास्माभिर्विवर्जितः ।&#xA;यथा भीष्मं न नो हन्याद्दुःशासन तथा कुरु ॥&#xA;सञ्जय उवाच ।&#xA;भ्रातुस्तद्वचनं श्रुत्वा पुत्रो दुःशासनस्तव ।&#xA;भीष्मं प्रमुखतः कृत्वा प्रययौ सह सेनया ॥&#xA;भीष्मं तु रथवंशेन दृष्ट्वा समभिसंवृतम् ।&#xA;अर्जुनो रथिनां श्रेष्ठो धृष्टद्युम्नमुवाच ह ॥&#xA;शिखण्डिनं नरव्याघ्रं भीष्मस्य प्रमुखे नृप ।&#xA;स्थापयस्वाद्य पाञ्चाल्य तस्य गोप्ताऽहमित्युत ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/099/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/099/</guid>
      <description>&lt;p&gt;अध्यायः 099&lt;/p&gt;&#xA;&lt;p&gt;कुरुपाण्डवसेनयोर्व्यूहरचनापूर्वकं परस्पराभिगमनम् ॥ 1 ॥&#xA;सञ्जय उवाच ।&#xA;ततः शान्तनवो भीष्मो निर्ययौ सह सेनया ।&#xA;व्यूहं चाव्यूहत महत्सर्वतोभद्रमात्मनः ॥&#xA;कृपश्च कृतवर्मा च शैब्यश्चैव महारथः ।&#xA;शकुनिः सैन्धवश्चैव काम्भोजश्च सुदक्षिणः ॥&#xA;भीष्मेण सहिताः सर्वे पुत्रैश्च तव भारत ।&#xA;अग्रतः सर्वसैन्यानां व्यूहस्य प्रमुखे स्थिताः ॥&#xA;द्रोणो भूरिश्रवाः शल्यो भगदत्तश्च मारिष ।&#xA;दक्षिणं पक्षमाश्रित्य स्थिता व्यूहस्य दंशिताः ॥&#xA;अश्वत्थामा सोमदत्तश्चावन्त्यौ च महारथौ ।&#xA;महत्या सेनया युक्ता वामं पक्षमपालयन् ॥&#xA;दुर्योधनो महाराज त्रिगर्तैः सर्वतो वृतः ।&#xA;व्यूहमध्ये स्थितो राजन्पाण्डवान्प्रति भारत ॥&#xA;अलम्बुसो रथश्रेष्ठः श्रुतायुश्च महारथः ।&#xA;पृष्ठतः सर्वसैन्यानां स्थितौ व्यूहस्य दंशितौ ॥&#xA;एवं च तं तदा व्यूहं कृत्वा भारत तावकाः ।&#xA;सन्नद्धाः समदृश्यन्त प्रतपन्त इवाग्नयः ॥&#xA;ततो युधिष्ठिरो राजा भीमसेनश्च पाण्डवः ।&#xA;नकुलः सहदेवश्च माद्रीपुत्रावुभावपि ॥&#xA;अग्रतः सर्वसैन्यानां स्थिता व्यूहस्य दंशिताः ।&#xA;धृष्टद्युम्नो विराटश्च सात्यकिश्च महारथः ॥&#xA;स्थिताः सैन्येन महता परानीकविनाशनाः ।&#xA;शिखण्डी विजयश्चैव राक्षसश्च घटोत्कचः ॥&#xA;चेकितानो महाबाहुः कुन्तिभोजश्च वीर्यवान् ।&#xA;स्थिता रणे महाराज महत्या सेनया वृताः ॥&#xA;अभिमन्युर्महेष्वासो द्रुपदश्च महाबलः ।&#xA;युयुधानो महेष्वासो युधामन्युश्च वीर्यवान् ॥&#xA;केकया भ्रातरश्चैव स्थिता युद्धाय दंशिताः ।&#xA;एवं तेऽपि महाव्यूहं प्रतिव्यूह्य सुदुर्जयम् ॥&#xA;पाण्डवाः समरे शूराः स्थिता युद्धाय दंशिताः ।&#xA;तावकास्तु रणे यत्ताः सहसेना नराधिपाः ॥&#xA;अभ्युद्ययू रणे पार्थान्भीष्मं कृत्वाऽग्रतो नृप ।&#xA;तथैव पाण्डवा राजन्भीमसेनपरोगमाः ॥&#xA;भीष्मं योद्धुमभीप्सन्तः सङ्ग्रामे विजयैषिणः ।&#xA;क्ष्वेलाः किलकिलाः शङ्खान्क्रकचान्गोविषाणिकाः ॥&#xA;भेरीमृदङ्गपणवान्नादयन्तश्च पुष्करान् ।&#xA;पाण्डवा अभ्यवर्तन्त नदन्तो भैरवान्रवान् ॥&#xA;भेरीमृद्गशङ्खानां दुन्दुभीनां च निःस्वनैः ।&#xA;उत्कृष्टसिंहनादैश्च वल्गितैश्च पृथग्विधैः ॥&#xA;वयं प्रतिनदन्तस्तानगच्छाम त्वरान्विताः ।&#xA;सहसैवाभिसङ्क्रद्धास्तदासीत्तुमुलं महत् ॥&#xA;ततोऽन्योन्यं प्रधावन्तः सम्प्रहारं प्रचक्रिरे ।&#xA;ततः शब्देन महता प्रचकम्पे वसुन्धरा ॥&#xA;पक्षिणश्च महाघोरं व्याहरन्तो विबभ्रमुः ।&#xA;सप्रभश्चोदितः सूर्यो निष्प्रभः समपद्यत ॥&#xA;ववुश्च वातास्तुमुलाः शंसन्तः सुमहद्भयम् ।&#xA;घोराश्च घोरनिर्ह्रादाः शिवास्तत्र ववाशिरे ॥&#xA;वेदयन्त्यो महाराज महद्वैशसमागतम् ।&#xA;दिशः प्रज्वलिता राजन्पांसुवर्षं पपात च ॥&#xA;रुधिरेण समुन्मिश्रमस्थिवर्षं पपात च ।&#xA;रुदतां वाहनानां च नेत्रेभ्यः प्रापतञ्जलम् ॥&#xA;सुस्रुवुश्च शकृन्मूत्रं प्रध्यायन्तो विशाम्पते ।&#xA;अन्तर्हिता महानादाः श्रूयन्ते भरतर्षभ ॥&#xA;रक्षसां पुरुषादानां नदतां भैरवान्रवान् ।&#xA;सम्पतन्तश्च दृश्यन्ते गोमायबलवायसाः ॥&#xA;श्वानश्च विविधैर्नादैर्भषन्तस्तत्र मारिष ।&#xA;ज्वलिताश्च महोल्का वै समाहत्य दिवाकरम् ।&#xA;निपेतुः सहसा भूमौ वेदयन्त्यो महद्भयम् ॥&#xA;महान्त्यनीकानि महासमुच्छ्रयेततस्तयोः पाण्डवधार्तराष्ट्रयोः ।&#xA;चकम्पिरे शङ्खमृदङ्गनिःस्वनैःप्रकम्पितानीव वनानि वायुना ॥&#xA;नरेन्द्रनागाश्वसमाकुलाना-मभ्यायतीनामशिवे मुहूर्ते ।&#xA;बभूव घोषस्तुमुलश्चमूनांवातोद्धुतानामिव सागराणाम् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/100/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/100/</guid>
      <description>&lt;p&gt;अध्यायः 100&lt;/p&gt;&#xA;&lt;p&gt;अलम्बुसस्य द्रौपदेयैः सह युद्धमभिमन्युना समागमश्च ॥ 1 ॥&#xA;सञ्जय उवाच ।&#xA;अभिमन्यू रथोदारः पिशङ्गैस्तुरगोत्तमैः ।&#xA;अभिदुद्राव तेजस्वी दुर्योधनबलं महत् ॥&#xA;विकिरञ्शरवर्षाणि वारिधारा इवाम्बुदः ।&#xA;न शेकुः समरे क्रुद्धं सौभद्रमरिसूदनम् ॥&#xA;शस्त्रौघिणं गाहमानं सेनासागरमक्षयम् ।&#xA;निवारयितुमप्याजौ त्वदीयाः कुरुनन्दन ॥&#xA;तेन मुक्ता रणे राजञ्शराः शत्रुनिबर्हणाः ।&#xA;क्षत्रियाननयञ्शूरान्प्रेतराजनिवेशनम् ॥&#xA;यमदण्डोपमान्घोराञ्ज्वलिताशीविषोपमान् ।&#xA;सौभद्रः समरे क्रुद्धः प्रेषयामास सायकान् ॥&#xA;सरथान्रथिनस्तूर्णं हयांश्चैव ससादिनः ।&#xA;गजारोहांश्च सगजान्दारयामास फाल्गुनिः ॥&#xA;तस्य तत्कुर्वतः कर्म महत्सङ्ख्ये महीभृतः ।&#xA;पूजयाञ्चक्रिरे हृष्टाः प्रशशंसुश्च फाल्गुनिम् ॥&#xA;तान्यनीकानि सौभद्रो द्रावयामास भारत ।&#xA;तूलराशीनिवाकाशे मारुतः सर्वतो दिशम् ॥&#xA;तेन विद्राव्यमाणानि तव सैन्यानि भारत ।&#xA;त्रतारं नाध्यगच्छन्त पङ्क्ते मग्ना इव द्वीपाः ॥&#xA;विद्राव्य सर्वसैन्यानि तावकानि नरोत्तम ।&#xA;अभिमन्युः स्थितो राजन्विधूमोऽग्निरिव ज्वलन् ॥&#xA;न चैनं तावका राजन्विषेहुररिघातिनम् ।&#xA;प्रदीप्तं पावकं यद्वत्पतङ्गाः कालचोदिताः ॥&#xA;प्रहरन्सर्वशत्रुभ्यः पाण्डवानां महारथः ।&#xA;अदृश्यत महेष्वासः सवज्र इव वासवः ॥&#xA;हेमपृष्ठं धनुश्चास्य ददृशे विचरद्दिशः ।&#xA;तोयदेषु यथा राजन्राजमाना शतह्रदा ॥&#xA;शराश्च निशिताः पीता निश्चरन्ति स्म संयुगे ।&#xA;वनात्फुल्लद्रुमाद्राजन्भ्रमराणामिव व्रजाः ॥&#xA;तथैव चरतस्तस्य सौभद्रस्य महात्मनः ।&#xA;रथेन काञ्चनाङ्गेन ददृशुर्नान्तरं जनाः ॥&#xA;मोहयित्वा कृपं द्रोणं द्रौणिं च सबृहद्बलम् ।&#xA;सैन्धवं च महेष्वासो व्यचरल्लघु सुष्ठु च ॥&#xA;मण्डलीकृतमेवास्य धनुः पश्याम भारत ।&#xA;सूर्यमण्डलसङ्काशं दहतस्तव वाहिनीम् ॥&#xA;तं दृष्ट्वा क्षत्रियाः शुराः प्रतपन्तं तरस्विनम् ।&#xA;द्विफल्गुनमिमं लोकं मेनिरे तस्य कर्मभिः ॥&#xA;तेनार्दिता महाराज भारती सा महाचमूः ।&#xA;व्यभ्रमत्तत्रतत्रैव योषिन्मदवशादिव ॥&#xA;द्रावयित्वा महासैन्यं कम्पयित्वा महारथान् ।&#xA;नन्दयामास सुहृदो मयं जित्वेव वासवः ॥&#xA;तेन निद्राव्यमाणानि तव सैन्यानि संयुगे ।&#xA;चक्रुरार्तस्वनं घोरं पर्जन्यनिनदोपमम् ॥&#xA;तं श्रुत्वा निनदं घोरं तव सैन्यस्य भारत ।&#xA;मारुतोद्धूतवेगस्य सागरस्येव पर्वणि ॥&#xA;दुर्योधनस्तदा राजन्नार्श्यशृङ्गिमभाषत ।&#xA;एष कार्ष्णिर्महाबाहो द्वितीय इव फल्गुनः ॥&#xA;चमूं द्रावयते क्रोधाद्वृत्रो देवचमूमिव ।&#xA;तस्य चान्यत्र पश्यामि संयुगे भेषजं महत् ॥&#xA;ऋते त्वां राक्षसश्रेष्ठं सर्वविद्यासु पारगम् ।&#xA;स गत्वा त्वरितं वीरं जहि सौभद्रमाहवे ॥&#xA;वयं पार्थं हनिष्यामो भीष्मद्रोणपुरोगमाः ।&#xA;स एवमुक्तो बलवान्राक्षसेन्द्रः प्रतापवान् ॥&#xA;प्रययौ समरे तूर्णं तव पुत्रस्य शासनात् ।&#xA;नर्दमानो महानादं प्रावृषीव बलाहकः ॥&#xA;तस्य शब्देन महता पाण्डवानां बलं महत् ।&#xA;प्राचलत्सर्वतो राजन्वातोद्धूत इवार्णवः ॥&#xA;बहवश्च महाराज तस्य नादेन भीषिताः ।&#xA;प्रियान्प्राणान्परित्यज्य निपेतुर्धरणीतले ॥&#xA;कार्ष्णिश्चापि मुदा युक्तः प्रगृह्य सशरं धनुः ।&#xA;नृत्यन्निव रथोपस्थे तद्रक्षः समुपाद्रवत् ॥&#xA;ततः स राक्षसः क्रुद्धः सम्प्राप्यैवार्जुनं रणे ।&#xA;नातिदूरे स्थितां तस्य द्रावयामास वै चमूम् ॥&#xA;तां वध्यमानां च तथा पाण्डवानां महाचमूम् ।&#xA;प्रत्यद्ययौ रणे रक्षो देवसेनां यथा बलः ॥&#xA;विमर्दः सुमहानासीत्तस्य सैन्यस्य मारिष ।&#xA;रक्षसा घोररूपेण वध्यमानस्य संयुगे ॥&#xA;ततः शरसहस्त्रैस्तां पाण्डवानां महाचमूम् ।&#xA;व्यद्रावयद्रणे रक्षो दर्शयतत्स्वपराक्रमम् ॥&#xA;सा वध्यमाना च तथा पाण्डवानामनीकिनी ।&#xA;रक्षसा घोररूपेण प्रदुद्राव रणे भयात् ॥&#xA;प्रमृद्य च रणे सेनां पद्मिनीं वारणो यथा ।&#xA;ततोऽभिद्रद्राव रणे द्रौपदेयान्महाबलान् ॥&#xA;ते तु क्रुद्धा महेष्वासा द्रौपदेयाः प्रहारिणः ।&#xA;राक्षसं दुद्रुवुः सङ्ख्ये ग्रहाः पञ्च रविं यथा ॥&#xA;वीर्यवद्भिस्ततस्तैस्तु पीडितो राक्षसोत्तमः ।&#xA;यथा युगक्षये घोरे चन्द्रमाः पञ्चभिर्ग्रहैः ॥&#xA;प्रतिविन्ध्यस्ततो रक्षो बिभेद निशितैः शरैः ।&#xA;सर्वपारशवैस्तूर्णमकुण्ठाग्रैर्महाबलः ॥&#xA;स तैर्भिन्नतनुत्राणः शुशुभे राक्षसोत्तमः ।&#xA;मरीचिभिरिवार्कस्य संस्यूतो जलदो महान् ॥&#xA;विषक्तैः सशरैश्चापि तपनीयपरिच्छदैः ।&#xA;आर्श्यशृङ्गिर्बभौ राजन्दीप्तशृङ्ग इवाचलः ॥&#xA;ततस्ते भ्रातरः पञ्च राक्षसेन्द्रं महाहवे ।&#xA;विव्यधुर्निशितैर्बाणैस्तपनीयविभूषितैः ।&#xA;स निर्भिन्नः शरैर्घोरैर्भुजगैः कोपितैरिव ।&#xA;अलम्बुसो भृशं राजन्नागेन्द्र इव चुक्रुधे ॥&#xA;सोऽतिविद्धो महाराज मुहूर्तमथ मारिष ।&#xA;प्रविवेश तमो दीर्घं पीडितस्तैर्महारथैः ॥&#xA;प्रतिलभ्य ततः सञ्ज्ञां क्रोधेन द्विगुणीकृतः ।&#xA;चिच्छेद सायकैस्तेषां ध्वजांश्चैव धनूंषि च ॥&#xA;एकैकं पञ्चभिर्बाणैराजघान स्मयन्निव ।&#xA;अलम्बुसो रथोपस्थे नृत्यन्निव महारथः ॥&#xA;त्वरमाणः सुसम्बद्धो हयांस्तेषां महात्मनाम् ।&#xA;जघान राक्षसः क्रुद्धः सारथींश्च सहस्रशः ॥&#xA;बिभेद च सुसंरब्धः पुनश्चैनान्सुतांशितैः ।&#xA;शरैर्बहुविधाकारैः शतशोऽथ सहस्रशः ॥&#xA;विरथांश्च महेष्वासान्कृत्वा तत्र स राक्षसः ।&#xA;अभिदुद्राव वेगेन हन्तुकामो निशाचरः ॥&#xA;तानर्दितान्रणे तेन राक्षसेन दुरात्मना ।&#xA;दृष्ट्वाऽर्जुनसुतः सङ्ख्ये राक्षसं समुपाद्रवत् ॥&#xA;तयोः समभवद्युद्धं वृत्रवासवयोरिव ।&#xA;ददृशुस्तावकाः सर्वे पाण्डवाश्च परस्परम् ॥&#xA;तौ समेतौ महायुद्धे क्रोधदीप्तौ परस्परम् ।&#xA;महाबलौ महाराज क्रोधसंरक्तलोचनौ ॥&#xA;परस्परमवेक्षेतां कालानलसमौ युधि ।&#xA;&#39;आशीविषाविव क्रुद्धौ नेत्राभ्यामितरेतरम् ।&#39;&#xA;तयोः समागमो घोरो बभूव कटुकोदयः ॥&#xA;यथा देवासुरे युद्धे शक्रशम्बरयोः पुरा ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/101/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/101/</guid>
      <description>&lt;p&gt;अध्यायः 101&lt;/p&gt;&#xA;&lt;p&gt;अभिमन्युनाऽलम्बुसस्य पराजयः ॥ 1 ॥&#xA;धृतराष्ट्र उवाच ।&#xA;आर्जुनं समरे शूरं विनिघ्नन्तं महारथान् ।&#xA;अलम्बुसः कथं युद्धे प्रत्ययुध्यत सञ्जय ॥&#xA;आर्श्यशृङ्गिं कथं चैव सौभद्रः परवीरहा ।&#xA;तन्ममाचक्ष्व तत्त्वेन यथावृत्तं स्म संयुगे ॥&#xA;धनञ्जयश्च किं चक्रे मम सैन्येषु संयुगे ।&#xA;भीमो वा रथिनां श्रेष्ठो राक्षसो वा घटोत्कचः ॥&#xA;नकुलः सहदेवो वा सात्यकिर्वा महारथः ।&#xA;एतदाचक्ष्व मे सत्यं कुशलो ह्यसि सञ्जय ॥&#xA;सञ्जय उवाच ।&#xA;हन्ते तेऽहं प्रवक्ष्यामि सङ्ग्रामं रोमहर्षणम् ।&#xA;यथाऽभूद्राक्षसेन्द्रस्य सौभद्रस्य च मारिष ॥&#xA;अर्जुनश्च यथा सङ्ख्ये भीमसेनश्च पाण्डवः ।&#xA;नकुलः सहदेवश्च रणे चक्रुः पराक्रमम् ॥&#xA;तथैव तावकाः सर्वे भीष्मद्रोणपुरःसराः ।&#xA;अद्भुतानि विचिन्राणि चक्रुः कर्माण्यभीतवत् ॥&#xA;अलम्बुसस्तु समरे अभिमन्युं महारथम् ।&#xA;विनद्य सुमहानादं तर्जयित्वा मुहुर्मुहुः ॥&#xA;अभिदुद्राव वेगेन तिष्ठतिष्ठेति चाब्रवीत् ।&#xA;अभिमन्युश्च वेगेन सिंहवद्विनदन्मुहुः ॥&#xA;आर्श्यशृङ्गिं महेष्वासि पितुरत्यन्तवैरिणम् ।&#xA;ततः समीपतुः सङ्ख्ये त्वरितौ नरराक्षसौ ॥&#xA;रथाभ्यां रथिनौ श्रेष्ठौ यथा वै देवदानवौ ।&#xA;मायावा राक्षसश्रेष्ठो दिव्यास्त्रश्चैव फाल्गुनिः ॥&#xA;ततः कर्ष्णिर्महाराज निशितैः सायकैस्त्रिभिः ।&#xA;आर्श्यशृङ्गिं रणे विद्ध्वा पुनर्विव्याव पञ्चभिः ॥&#xA;अलम्बुरोऽपि सङ्क्रुद्धः कार्ष्णि नवभिराशुगैः ।&#xA;हृदि विव्याध वेगेन तोत्रैरिव महाद्विपम् ॥&#xA;ततः शरसहस्रेण क्षिप्रकारी निशाचरः ।&#xA;अर्जुनास सुतं सङ्ख्ये पीडयामास भारत ॥&#xA;अभिमन्युस्ततः क्रुद्धो नवभिर्नतपर्वभिः ।&#xA;बिभेद निशिसैर्बाणै राक्षसेन्द्रं महोरसि ॥&#xA;ते तस्य विविशुस्तूर्णं कायं निर्भिद्य मर्मसु ।&#xA;स तैर्विभिन्नसर्वाङ्गः शुशुभे राक्षसोत्तमः ॥&#xA;पुष्पितैः किंशुकै राजन्संस्तीर्ण इव पर्वतः ।&#xA;स सन्दधानश्च शरान्हेमपुङ्खान्महाबलः ॥&#xA;विबभौ राक्षसश्रेष्ठः सज्वाल इव पर्वतः ।&#xA;ततः क्रुद्धो महाराज आर्श्यशृङ्गिरमर्षणः ॥&#xA;महेन्द्रप्रतिमं कार्ष्णि छादयामास पत्रिभिः ।&#xA;तेन ते विशिखा मुक्ता यमदण्डोपमाः शिताः ॥&#xA;अभिमन्युं विनिर्भिद्य प्राविशन्त धरातलम् ।&#xA;तथैवार्जुनिना मुक्ताः शराः कनकभूषणाः ॥&#xA;अलम्बुसं विनिर्भिद्य प्राविशन्त धरातलम् ।&#xA;सौभद्रस्तु रणे रक्षः शरैः सन्नतपर्वभिः ॥&#xA;चक्रे विमुखमासाद्य बलं शक्र इवाहवे ।&#xA;विमुखं च रणे रक्षो वध्यमानं रणेऽरिणा ॥&#xA;प्रादुश्चक्रे महामायां तामसीमरिघातिनीम् ।&#xA;ततस्ते तमसा सर्वे वृताश्चासन्महीपते ॥&#xA;नाभिमन्युमपश्यन्त नैव स्वान्न परान्रणे ।&#xA;अभिमन्युश्च तदृष्ट्वा घोररूपं महत्तमः ॥&#xA;प्रादुश्चक्रेऽस्त्रमत्सुग्रं भास्करं कुरुनन्दनः ।&#xA;ततः प्रकाशमभवज्जगत्सर्वं महीपते ॥&#xA;तां चाभिजघ्निवान्मायां राक्षसस्य दुरात्मनः ।&#xA;सङ्क्रुद्धश्च महावीर्यो राक्षसेन्द्रं नरोत्तमः ॥&#xA;छादयामास समरे शरैः सन्नतपर्वभिः ।&#xA;बह्वीस्तथाऽन्या मायाश्च प्रयुक्तास्तेन रक्षसा ॥&#xA;सर्वास्त्रविदमेयात्मा वारयामास फाल्गुनिः ।&#xA;हतमायं ततो रक्षो वध्यमानं च सायकैः ॥&#xA;रथं तत्रैव सन्त्यज्य प्राद्रवन्महतो भयात् ।&#xA;तस्मिन्विनिर्जिते तूर्णं कूटयोधिनि राक्षसे ॥&#xA;आर्जुनिः समरे सैन्यं तावकं सम्ममर्द ह ।&#xA;मदान्धो वन्यनागेन्द्रः सपद्मां पद्मिनीमिव ॥&#xA;ततः शान्तनवो भीष्मः सैन्यं दृष्ट्वाऽभिविद्रुतम् ।&#xA;महता शरवर्षेण सौभद्रं पर्यवारयत् ॥&#xA;कोष्ठीकृत्य च तं वीरं धार्तराष्ट्रा महारथः ।&#xA;एवं सुबहवो युद्धे ततक्षुः सायकैर्दृढम् ॥&#xA;स तेषां रथिनां वीरः पितुस्तुल्यपराक्रमः ।&#xA;सदृशो वासुदेवस्य विक्रमेण बलेन च ॥&#xA;उभयोः सदृशं कर्म स पितुर्मातुलस्य च ।&#xA;रणे बहुविधं चक्रे सर्वशस्त्रभृतां वरः ॥&#xA;ततो धनञ्जयो वीरो विनिघ्नंस्तव सैनिकान् ।&#xA;आससाद रणे भीष्मं पुत्रप्रेप्सुरमर्षणः ॥&#xA;तथैव समरे राजन्पिता देवव्रतस्तव ।&#xA;आससाद रणे पार्थं स्वर्भानुरिव भास्करम् ॥&#xA;ततः सरथनागाश्वाः पुत्रास्तव जनेश्वर ।&#xA;परिवव्रू रणे भीष्मं जुगुपुश्च समन्ततः ॥&#xA;तथैव पाण्डवा राजन्परिवार्य धनञ्जयम् ।&#xA;रणाय महते युक्ता दंशिता भरतर्षभ ॥&#xA;शारद्वतस्ततो राजन्भीष्मस्य प्रमुखे स्थितम् ।&#xA;अर्जुनं पञ्चविंशत्या सायकानां समाचिनोत् ॥&#xA;प्रत्युद्गम्याथ विव्याध सात्यकिस्तं शितैः शरैः ।&#xA;पाण्डवप्रियकामार्थं शार्दूल इव कुञ्जरम् ॥&#xA;गौतमोऽपि त्वरायुक्तो माधवं नवभिः शरैः ।&#xA;हृदि विव्याध सङ्क्रुद्धः कङ्कपत्रपरिच्छदैः ॥&#xA;शैनेयोऽपि ततः क्रुद्धश्चापमानम्य वेगवान् ।&#xA;गौतमान्तकरं तूर्णं समाधत्त शिलीमुखम् ॥&#xA;तमापतन्तं वेगेन शक्राशनिसमद्युतिम् ।&#xA;द्विधा चिच्छेद सङ्क्रुद्धो द्रौणिः परमकोपनः ॥&#xA;समुत्सृज्याथ शैनेयो गौतमं रथिनां वरः ।&#xA;अभ्यद्रवद्रणे द्रौणिं राहुः खे शशिनं यथा ॥&#xA;तस्य द्रोणसुतश्चापं द्विधा चिच्छेद भारत ।&#xA;अथैनं छिन्नधन्वानं ताडयामास सायकैः ॥&#xA;सोऽन्यत्कार्मुकमादाय शत्रुघ्नं भारसाधनम् ।&#xA;द्रौणिं षष्ट्या महाराज बाह्वोरुरसि चार्पयत् ॥&#xA;स विद्धो व्यथितश्चैव मुहूर्तं कश्मलायुतः ।&#xA;निषसाद रथोपस्थे ध्वजयष्टिं समाश्रितः ॥&#xA;प्रतिलभ्य ततः सञ्ज्ञां द्रोणपुत्रः प्रतापवान् ।&#xA;वार्ष्णेयं समरे क्रुद्धो नाराचेन समार्पयत् ॥&#xA;शैनेयं स तु निर्भिद्य प्राविशद्धरणीतलम् ।&#xA;वसन्तकाले बलवान्बिलं सर्पशिशुर्यथा ॥&#xA;अथापरेण भल्लेन माधवस्य ध्वजोत्तमम् ।&#xA;चिच्छेद समरे द्रौणिः सिंहनादं मुमोच ह ॥&#xA;पुनश्चैनं शरैर्घोरैश्छादयामास भारत ।&#xA;निदाघान्ते महाराज यथा मेघो दिवाकरम् ॥&#xA;सात्यकोऽपि महाराज शरजालं निहत्य तत् ।&#xA;द्रौणिमभ्याकिरत्तूर्णं शरजालैरनेकधा ॥&#xA;तापयामास च द्रौणिं शैनेयः परवारहा ।&#xA;विमुक्तो मेघजालेन यथैव तपनस्तथा ॥&#xA;शराणां च सहस्रेण पुनरेव समुद्यतः ।&#xA;सात्यकिश्छादयामास ननाद च महाबलः ॥&#xA;दृष्ट्वा पुत्रं च तं ग्रस्तं राहुणेव निशाकरम् ।&#xA;अभ्यद्रवत शैनेयं भारद्वाजः प्रतापवान् ॥&#xA;विव्याध च सुतीक्ष्णेन पृषत्केन महामृधे ।&#xA;परीप्सन्खसुतं राजन्वार्ष्णेयेनाभिपीडितम् ॥&#xA;सात्यकिस्तु रणे हित्वा गुरुपुत्रं महारथम् ।&#xA;द्रोणं विव्याध विंशत्या सर्वपारशवैः शरैः ॥&#xA;तदन्तरममेयात्मा कौन्तेयः शत्रुतापनः ।&#xA;अभ्यद्रवद्रणे क्रुद्धो द्रोणं प्रति महारथः ॥&#xA;ततो द्रोणश्च पार्थश्च समेयातां महामृधे ।&#xA;यथा बुधश्च शुक्रश्च महाराज नभस्तले ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/102/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/102/</guid>
      <description>&lt;p&gt;अध्यायः 102&lt;/p&gt;&#xA;&lt;p&gt;द्रोणार्जुनयुद्धं भीमसेनपराक्रमश्च ॥ 1 ॥&#xA;धृतराष्ट्र उवाच ।&#xA;कथं द्रोणो महेष्वासः पाण्डवश्च धनञ्जयः ।&#xA;समीयतू रणे यत्तौ तावुभौ पुरुषर्षभौ ॥&#xA;प्रियो हि पाण्डवो नित्यं भारद्वाजस्य धीमतः ।&#xA;आचार्यश्च रणे नित्यं प्रियः पार्थस्य सञ्जय ॥&#xA;तावुभौ रथिनो सङ्ख्ये हृष्टौ सिंहाविवोत्कटौ ।&#xA;कथं समीयतुर्यत्तौ भारद्वाजधनञ्जयौ ॥&#xA;सञ्जय उवाच ।&#xA;न द्रोणः समरे पार्थं जानीते प्रियमात्मनः ।&#xA;क्षत्रधर्मं पुरस्कृत्य पार्थो वा गुरुमाहवे ॥&#xA;न क्षत्रिया रणे राजन्वर्जयन्ति परस्परम् ।&#xA;निर्मर्यादं हि युध्यन्ते पितृभिर्भ्रातृभिः सह ॥&#xA;रणे भारत पार्थेन द्रोणो विद्धस्त्रिभिः शरैः ।&#xA;नाचिन्तयच्च तान्बाणान्पार्थचापच्युतान्युधि ॥&#xA;शरवृष्ट्या पुनः पार्थश्छादयामास तं रणे ।&#xA;स प्रजज्वाल रोषेण गहनेऽग्निरिवोर्जितः ॥&#xA;ततोऽर्जुनं रणे द्रोणः शरैः सन्नतपर्वभिः ।&#xA;छादयामास राजेन्द्र नचिरादेव भारत ॥&#xA;ततो दुर्योधनो राजा सुशर्माणमचोदयत् ।&#xA;द्रोणस्य समरे राजन्पार्ष्णिग्रहणकारणात् ॥&#xA;त्रिगर्तराडपि क्रुद्धो भृशमायम्य कार्मुकम् ।&#xA;छादयामास समरे पार्थं बाणैरयोमुखैः ॥&#xA;ताभ्यां मुक्ताः शरा राजन्नन्तरिक्षे विरेजिरे ।&#xA;हंसा इव महाराज शरत्काले नभस्तले ॥&#xA;ते शराः प्राप्य कौन्तेयं समन्ताद्विविशुः प्रभो ।&#xA;फलभारनतं यद्वत्स्वादुवृक्षं विहङ्गमाः ॥&#xA;अर्जुनस्तु रणे नादं विनद्य रथिनां वरः ।&#xA;त्रिगर्तराजं समरे सपुत्रं विव्यधे शरैः ॥&#xA;ते वध्यमानाः पार्थेन कालेनेव युगक्षये ।&#xA;पार्थमेवाभ्यवर्तन्त मरणे कृतनिश्चयाः ।&#xA;मुमुचुः शरवृष्टिं च पाण्डवस्य रथं प्रति ॥&#xA;शरवृष्टिं ततस्तां तु शरवर्षैः समन्ततः ।&#xA;प्रतिजग्राह राजेन्द्र तोयवृष्टिमिवाचलः ॥&#xA;तत्राद्भुतमपश्याम बीभत्सोर्हस्तलाघवम् ।&#xA;विमुक्तां बहुभिर्योधैः शस्त्रवृष्टिं दुरासदाम् ॥&#xA;यदेको वारयामास मारुतोऽभ्रगणानिव ।&#xA;कर्मणा तेन पार्थस्य तुतुषुर्देवदानवाः ॥&#xA;अथ क्रुद्धो रणे पार्थस्त्रिगर्तान्प्रति भारत ।&#xA;मुमोचास्त्रं महाराज वायव्यं पृतनामुखे ॥&#xA;प्रादुरासीत्ततो वायुः क्षोभयाणो नभस्तलम् ।&#xA;पातयन्वै तरुगणान्विनिघ्नंश्चैव सैनिकान् ॥&#xA;ततो द्रोणोऽभिवीक्ष्यैव वायव्यास्त्रं सुदारुणम् ।&#xA;शैलमन्यन्महाराज घोरमस्त्रं मुमोच ह ॥&#xA;द्रोणेन युधि निर्मुक्ते तस्मिन्नस्त्रे नराधिप ।&#xA;प्रशशाम ततो वयुः प्रसन्नाश्च दिशो दश ॥&#xA;ततः पाण्डुसुतो वीरस्त्रिगर्तस्य रथव्रजान् ।&#xA;निरुत्साहान्रणे चक्रे विमुखान्विपराक्रमान् ॥&#xA;ततो दुर्योधनश्चैव कृपश्च रथिनां वरः ।&#xA;अश्वत्थामा तथा शल्यः काम्भोजश्च सुदक्षिणः ॥&#xA;विन्दानुविन्दावावन्त्यौ बाह्लिकः सह बाह्लिकैः ।&#xA;महता रथवंशेन पार्थस्यावारयन्दिशः ॥&#xA;तथैव भगदत्तश्च श्रतायुश्च महाबलः ।&#xA;गजानीकेन भीमस्य ताववारयतां दिशः ॥&#xA;भूरिश्रवाः शलश्चैव सौबलश्च विशाम्पते ।&#xA;शरौघैर्विमलैस्तीक्ष्णैर्माद्रीपुत्राववारयन् ॥&#xA;भीष्मस्तु संहतः सङ्ख्ये धार्तराष्ट्रैः ससैनिकैः ।&#xA;युधिष्ठिरं समासाद्य सर्वतः पर्यवारयत् ॥&#xA;आपतन्तं गजानीकं दृष्ट्वा पार्थो वृकोदरः ।&#xA;लोलिहन्सृक्किणी वीरो मृगराडिव कानने ॥&#xA;भीमस्तु रथिनां श्रेष्ठो गदां गृह्य महाहवे ।&#xA;अवप्लुत्य रथात्तूर्णं तव सैन्यान्यभीषयत् ॥&#xA;तमुद्वीक्ष्य गदाहस्तं ततस्ते गजसादिनः ।&#xA;परिवव्रू रणे यत्ता भीमसेनं समन्ततः ॥&#xA;गजमध्यमनुप्राप्तः पाण्डवः स व्यराजत ।&#xA;मेघजालस्य महतो यथा मध्यगतो रविः ॥&#xA;व्यधमत्स गजानीकं गदया पाण्डवर्षभः ।&#xA;महाभ्रजालमतुलं मातरिश्वेव सन्ततम् ॥&#xA;ते वध्यमाना बलिना भीमसेनेन दन्तिनः ।&#xA;आर्तनादं रणे चक्रुर्गर्जन्तो जलदा इव ॥&#xA;बहुधा दारितश्चैव विषाणैस्तत्र दन्तिभिः ।&#xA;फुल्लाशोकनिभः पार्थः शुशुभे रणमूर्धनि ॥&#xA;&#39;सादिनां शस्त्रवृष्टिं च व्यधमद्गदया ततः ।&#xA;&#39;वायुवेगसमायुक्तो व्यचरत्पाण्डवो युधि ॥&#xA;विषाणोल्लिखितैर्गात्रौर्विषाणाभिहतो भृशम् ।&#xA;विषाणे दन्तिनं गृह्य निर्विषाणमथाकरोत् ॥&#xA;विषाणेन च तेनैव कुम्भोऽभ्याहत्य दन्तिनम् ।&#xA;पातयामास समरे दण्डहस्त इवान्तकः ॥&#xA;शोणिताक्तां गदां बिभ्रन्मेदोभञ्जाकृतच्छविः ।&#xA;कृताभ्यङ्गः शोणितेन रुद्रवत्प्रत्यदृश्यत ॥&#xA;एवं के वध्यमानाश्च हतशेषा महागजाः ।&#xA;प्राद्रवन्त दिशो राजन्विमृद्गन्तः स्वकं बलम् ॥&#xA;द्रवद्भिस्तैर्महानागैः समन्ताद्भरतर्षभ ।&#xA;दुर्योधनबलं सर्वं पुनरासीत्पराङ्भुखम् ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/103/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/103/</guid>
      <description>&lt;p&gt;अध्यायः 103&lt;/p&gt;&#xA;&lt;p&gt;सङ्कुलयुद्धवर्णनम् ॥ 1 ॥&#xA;सञ्जय उवाच ।&#xA;मध्यन्दिनो महाराज सङ्ग्रामः समपद्यत ।&#xA;लोकक्षयकरो रौद्रो भीष्मस्य सह सोमकैः ॥&#xA;गाङ्गेयो रथिनां श्रेष्ठः पाण्डवानामनीकिनीम् ।&#xA;व्यधमन्निशितैर्बाणैः शतशोऽथ सहस्रशः ॥&#xA;सम्ममर्द च तत्सैन्यं पिता देवव्रतस्तव ।&#xA;मर्दयेच्च यथा राजन्सिंहः प्राप्य मृगव्रजम् ॥&#xA;धृष्टद्युम्नः शिखण्डी च विराटो द्रुपदस्तथा ।&#xA;भीष्ममासाद्य समरे शरैर्जघ्नुर्महारथम् ॥&#xA;धृष्टद्युम्नं ततो विद्ध्वा विराटं च शरैस्त्रिभिः ।&#xA;द्रुपदस्य च नाराचं प्रेषयामास भारत ॥&#xA;तेन विद्धा महेष्वासा भीष्मेणामित्रकर्शिना ।&#xA;चुक्रुधुः समरे राजन्पादस्पृष्टा इवोरगाः ॥&#xA;शिखण्डी तं च विव्याध भरतानां पितामहम् ।&#xA;स्त्रीमयं मनसा ध्यात्वा नास्मै प्राहरदच्युतः ॥&#xA;धृष्टद्युम्नस्तु समरे क्रोधेनाग्निरिव ज्वलन् ।&#xA;पितामहं त्रिभिर्बाणैर्बाह्वोरुरसि चार्पयत् ॥&#xA;द्रुपदः पञ्चविंशत्या विराटो दशमिः शरैः ।&#xA;शिखण्डी पञ्चविंशत्या भीष्मं विव्याध सायकैः ॥&#xA;सोऽतिविद्धो महाराज शोणितौघपरिप्लुतः ।&#xA;वसन्ते पुष्पशबलो रक्ताशोक इवाबभौ ॥&#xA;तान्प्रत्यविध्यद्गाङ्गेयस्त्रिभिस्त्रिभिरजिह्मगैः ।&#xA;द्रुपदस्य च भल्लेन धनुश्चिच्छेद मारिष ॥&#xA;सोऽन्यत्कार्मुकमादाय भीष्मं विव्याध पञ्चभिः ।&#xA;सारथिं च त्रिभिर्बाणैः सुशितै रणमूर्धनि ॥&#xA;तथा भीमो महाराज द्रौपद्याः पञ्च चात्मजाः ।&#xA;केकया भ्रातरः पञ्च सात्यकिश्चैव सात्वतः ॥&#xA;अभ्यद्रवन्त गाङ्गेयं युधिष्ठिरसमाज्ञया ।&#xA;प्रति रक्षणकार्यार्थं धृष्टद्युम्नमुखान्रणे ॥&#xA;तथैव तावकाः सर्वे भीष्मरक्षार्थमुद्यताः ।&#xA;प्रत्युद्ययुः पाण्डुसेनां सहसैन्या नराधिप ॥&#xA;तत्रासीत्सुमहद्युद्धं तव तेषां च सङ्कुलम् ।&#xA;नराश्वरथनागानां यमराष्ट्रविवर्धनम् ॥&#xA;रथी रथिनमासाद्य प्राहिणोद्यमसादनम् ।&#xA;तथेतरान्समासाद्य नरनागाश्वसादिनः ॥&#xA;अनयन्परलोकाय शरैः सन्नतपर्वभिः ।&#xA;शरैश्च विविधैर्घोरैस्तत्रतत्र विशाम्पते ॥&#xA;रथास्तु रथिभिर्हीना हतसारथयस्तथा ।&#xA;विप्रद्रुताश्वाः समरे दिशो जग्मुः समन्ततः ॥&#xA;मृद्गन्तस्ते नरान्राजन्हयांश्च सुबहून्रणे ।&#xA;वातायमाना दृश्यन्ते गन्धर्वनगरोपमाः ॥&#xA;रथिनश्च रथैर्हीना वर्मिणस्तेजसा युताः ।&#xA;कुण्डलोष्णीषिणः सर्वे निष्काङ्गदविभूषणाः ॥&#xA;देवपुत्रसमाः सर्वे शौर्ये शक्रसमा युधि ।&#xA;ऋद्ध्या वैश्रवणां चाति नयेन च बृहस्पतिम् ॥&#xA;सर्वलोकेश्वराः शूरास्तत्रतत्र विशाम्पते ।&#xA;विप्रद्रुता व्यदृश्यन्त प्राकृता इव मानवाः ॥&#xA;दन्तिनश्च नरश्रेष्ठ हीनाः परमसादिभिः ।&#xA;मृद्गन्तः स्वान्यनीकानि निपेतुः सर्वशब्दगाः ॥&#xA;चर्मभिश्चामरैश्चित्रैः पताकाभिश्च मारिष ।&#xA;छत्रैः सितैर्हेमदण्डैश्चामरैश्च समन्ततः ॥&#xA;विशीर्णैर्विप्रधावन्तो दृश्यन्ते स्म दिशो दश ।&#xA;नवमेघप्रतीकाशा जलदोपमनिःस्वनाः ॥&#xA;तथैव दन्तिभिर्हीना गजारोहा विशाम्पते ।&#xA;प्रधावन्तोऽन्वदृश्यन्त तव तेषां च सङ्कुले ॥&#xA;नानादेशसमुत्थांश्च तुरगान्हेमभीषितान् ।&#xA;वातायमानानद्राक्षं शतशोऽथ सहस्रशः ॥&#xA;अश्वारोहान्हतैरश्वैर्गृहीतासन्समन्ततः ।&#xA;द्रवमाणानपश्याम द्राव्यमाणांश्च संयुगे ॥&#xA;गजो गजं समासाद्य द्रवमाणं महाहवे ।&#xA;ययौ प्रमृद्य तरसा पादातान्वाजिनस्तथा ।&#xA;तथैव च रथान्राजन्प्रममर्द रणे गजः ॥&#xA;रथाश्चैव समासाद्य पतितांस्तुरगान्भुवि ।&#xA;व्यमृद्गन्समरे राजंस्तुरगांश्च नरान्रमे ॥&#xA;एवं ते बहुधा राजन्प्रत्यमृद्गन्परस्परम् ।&#xA;&#39;दृश्यन्तेस्म महाबाहो तत्रतत्र महाबलाः ॥&#39;&#xA;तस्मिन्रौद्रे तथा युद्धे वर्तमाने महाभये ।&#xA;प्रावर्तत नदी घोरा शोमितान्त्रतरङ्गिणी ॥&#xA;अस्थिसङ्घातसम्बाधा केशशैवलाद्वला ।&#xA;रथह्रदा शरावर्ता हयमीना दुरासदा ॥&#xA;शीर्षोपलसमाकीर्णा हस्तिग्राहसमाकुला ।&#xA;कवचोष्णीषफेनौघा धनुर्वेगासिकच्छपा ॥&#xA;&#39; शङ्खनक्रौघसङ्कीर्णा छत्रकूर्मरथोडुपा ।&#xA;&#39;पताकाध्वजवृक्षाढ्या मर्त्यकूलापहारिणी ।&#xA;क्रव्यादहंससङ्कीर्णा यमराष्ट्रविवर्धनी ॥&#xA;तां नदीं क्षत्रियाः शूरा रथनागहयप्लवैः ।&#xA;प्रतेरुर्बहवो राजन्भयं त्यक्त्वा महारथाः ॥&#xA;अपोवाह रणे भीरून्कश्मलेनाभिसंवृतान् ।&#xA;यथा वैतरणी प्रेतान्प्रेतराजपुरं प्रति ॥&#xA;प्राक्रोशन्क्षत्रियास्तत्र दृष्ट्वा तद्वैशसं महत् ।&#xA;दुर्योधनापराधेन गच्छन्ति क्षत्रियाः क्षयम् ॥&#xA;गुणवत्सु कथं द्वेषं धृतराष्ट्रो जनेश्वरः ।&#xA;कृतवान्पाण्डुपुत्रेषु पापात्मा लोभमोहितः ॥&#xA;एवं बहुविधा वाचः श्रूयन्ते स्म परस्परम् ।&#xA;पाण्डवस्तवसंयुक्ताः पुत्राणां ते सुदारुणाः ॥&#xA;ता निशम्य ततो वाचः सर्वयोधैरुदाहृताः ।&#xA;आगस्कृत्सर्वलोकस्य पुत्रो दुर्योधनस्तव ॥&#xA;भीष्मं द्रोणं कृपं चैव शल्यं चोवाच भारत ।&#xA;युध्यध्वमनहङ्कराः किं चिरं कुरुथेति च ॥&#xA;&#39;इति दुर्योधनोत्सृष्टाः सर्वे युयुधिरे नृपाः&#xA;&#39;ततः प्रववृते युद्धं कुरूणां पाण्डवैः सह ।&#xA;अक्षद्यूतकृतं राजन्सुघोरं वैशसं तदा ॥&#xA;यत्पुरा न निगृह्णासि वार्यमाणो महात्मभिः ।&#xA;वैचित्रवीर्य तस्येदं फलं पश्य सुदारुणम् ॥&#xA;न हि पाण्डुसुता राजन्ससैन्याः सपदानुगाः ।&#xA;रक्षन्ति समरे प्राणान्कौरवा वापि संयुगे ॥&#xA;एतस्मात्कारणाद्धोरो वर्तते स्वजनक्षयः ।&#xA;दैवाद्वा पुरुषव्याघ्र तव चापनयान्नृप ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/104/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/104/</guid>
      <description>&lt;p&gt;अध्यायः 104&lt;/p&gt;&#xA;&lt;p&gt;सङ्कुलयुद्धवर्णनम् ॥ 1 ॥&#xA;सञ्जय उवाच ।&#xA;अर्जुनस्तान्नरव्याघ्रः सुशर्मानुचरान्नृपान् ।&#xA;अनयत्प्रेतराजस्य सदनं सायकैः शितैः ॥&#xA;सुशर्मापि ततो बाणैः पार्थं विव्याध संयुगे ।&#xA;वासुदेवं च सप्तत्या पार्थं च नवभिः पुनः ॥&#xA;तं निवार्य शरौघेण सक्रुसूनुर्महारथः ।&#xA;सुशर्मणो रणे योधान्प्राहिणोद्यमसादनम् ॥&#xA;ते वध्यमानाः पार्थेन कालेनेव युगक्षये ।&#xA;व्यद्रवन्त रणे राजन्भये जाते महारथाः ॥&#xA;उत्सृज्य तुरगान्केचिद्रथान्केचिच्च मारिष ।&#xA;गजानन्ये समुत्सृज्य प्राद्रवन्त दिशो दश ॥&#xA;अपरे तु तदादाय वाजिनागरथान्रणे ।&#xA;त्वरया परया युक्ताः प्राद्रवन्त विशाम्पते ॥&#xA;पादाताश्चापि शस्त्राणि समुत्सृज्य महारणे ।&#xA;निरपेक्षा व्यधावन्त तेनतेन स्म भारत ॥&#xA;वार्यमाणाः सुबहुशस्त्रैगर्तेन सुशर्मणा ।&#xA;तथान्यैः पार्थिवश्रेष्ठैर्न व्यतिष्ठन्त संयुगे ॥&#xA;तद्बलं प्रद्रुतं दृष्ट्वा पुत्रो दुर्योधनस्तव ।&#xA;पुरस्कृत्य रणे भीष्मं सर्वसैन्यपुरस्कृतः ॥&#xA;सर्वोद्योगेन महता धनञ्जयमुपाद्रवत् ।&#xA;त्रिगर्ताधिपतेरर्थे जीवितस्य विशाम्पते ॥&#xA;स एकः समरे तस्थौ किरन्बहुविधाञ्शरान् ।&#xA;भ्रातृभिः सहितः सर्वैः शेषा हि प्रद्रुता नराः ॥&#xA;तथैव पाण्डवा राजन्सर्वोद्योगेन दंशिताः ।&#xA;प्रययुः फल्गुनार्थाय यत्र भीष्मो व्यतिष्ठत ॥&#xA;ज्ञायमाना रणे वीर्यं घोरं गाण्डीवधन्वनः ।&#xA;हाहाकारकृतोत्साहा भीष्मं जग्मुः समन्ततः ॥&#xA;ततस्तालध्वजः शूरः पाण्डवानां वरूथिनीम् ।&#xA;छादयामास समरे शरैः सन्नतपर्वभिः ॥&#xA;एकीभूतास्ततः सर्वे कुरवः सह पाण्डवैः ।&#xA;अयुध्यन्त महाराज मध्यं प्राप्ते दिवाकरे ॥&#xA;सात्यकिः कृतवर्माणं विद्ध्वा पञ्चभिराशुगैः ।&#xA;अतिष्ठदाहवे शूरः किरन्बाणान्सहस्रशः ॥&#xA;तथैव द्रुपदो राजा द्रोणं विद्ध्वा शितैः शरैः ।&#xA;पुनर्विव्याध सप्तत्या सारथिं चास्य पञ्चभिः ॥&#xA;भीमसेनस्तु राजानं बाह्लीकं प्रपितामहम् ।&#xA;विद्ध्वा नदन्महानादं शार्दूल इव कानने ॥&#xA;आर्जुनिश्चित्रसेनेन विद्धो बहुभिरशुगैः ।&#xA;अतिष्ठदाहवे शूरः किरन्बाणान्सहस्रशः ।&#xA;चित्रसेनं त्रिभिर्बाणैर्विव्याध समरे भृशम् ॥&#xA;समागतौ तौ तु रणे महामात्रौ व्यरोचताम् ।&#xA;यथा दिवि महाघोरौ राजन्बुधशनैश्चरौ ॥&#xA;तस्याश्वांश्चतुरो हत्वा सूतं च नवभिः शरैः ।&#xA;ननाद बलवान्नादं सौभद्रः परवीरहा ॥&#xA;हताश्वात्तु रथात्तूर्णं सोऽवप्लुत्य महारथः ।&#xA;आरुरोह रथं तूर्णं दुर्मुखस्य विशाम्पते ॥&#xA;द्रोणश्च द्रुपदं भित्त्वा शरैः सन्नतपर्वभिः ।&#xA;सारथिं चास्य विव्याध त्वरमाणः पराक्रमी ॥&#xA;पीड्यमानस्ततो राजा द्रुपदो वाहिनीमुखे ।&#xA;अपायाज्जवनैरश्वैः पूर्ववैरमनुस्मरन् ॥&#xA;भीमसेनस्तु राजानं मुहूर्तादिव बाह्लिकम् ।&#xA;व्यश्वसूतरथं चक्रे सर्वसैन्यस्य पश्यतः ॥&#xA;ससम्भ्रमो महाराज संशयं परमं गतः ॥&#xA;अवप्लुत्य ततो वाहाद्बाह्लीकः पुरुषोत्तमः ।&#xA;आरुरह रथं तूर्णं लक्ष्मणस्य महारणे ॥&#xA;सात्यकिः कृतवर्माणं वारयित्वा महारणे ।&#xA;शरैर्बहुविधै राजन्नाससाद पितामहम् ॥&#xA;स विद्ध्वा भारतं षष्ट्या निशितै रोमवाहिभिः ।&#xA;नृत्यन्निव रथोपस्थे विधुन्वानो महद्धनुः ॥&#xA;तस्यायसीं महाशक्तिं चिक्षेपाथ पितामहः ।&#xA;हेमचित्रां महावेगां नागकन्योपमां शुभाम् ॥&#xA;तामापतन्तीं सहसा मृत्युकल्पां सुदुर्जयाम् ।&#xA;व्यंसयामास वार्ष्णेयो लाघवेन महायशाः ॥&#xA;अनासाद्य तु वार्ष्णेयं शक्तिः परमदारुणा ।&#xA;न्यपतद्धरणीपृष्ठे महोल्केव महाप्रभा ॥&#xA;वार्ष्णेयस्तु ततो राजन्स्वां शक्तिं कनकप्रभाम् ।&#xA;वेगवद्गृह्य चिक्षेप पितामहरथं प्रति ॥&#xA;वार्ष्णेयभुजवेगेन प्रणुन्ना सा महाहवे ।&#xA;अभिदुद्राव वेगेन कालरात्रिर्यथा नरम् ॥&#xA;तामापतन्तीं सहसा द्विधा चिच्छेद भारतः ।&#xA;क्षुरप्राभ्यां सुतीक्ष्णाभ्यांसा व्यशीर्यत मेदिनीम् ॥&#xA;छित्त्वा शक्तिं तु गाङ्गयः सात्यकिं नवभिः शरैः ।&#xA;आजघानोरसि क्रुद्धः प्रहसञ्छत्रुकर्शनः ॥&#xA;ततः सरथनागाश्वाः पाण्डवाः पाण्डुपूर्वज ।&#xA;परिवब्रू रणे भीष्मं माधवत्राणकारणात् ॥&#xA;ततः प्रववृते युद्धं तुमुलं रोमहर्षणम् ।&#xA;पाण्डवानां कुरूणां च समरे विजयैषिणाम् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/105/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/105/</guid>
      <description>&lt;p&gt;अध्यायः 105&lt;/p&gt;&#xA;&lt;p&gt;युधिष्ठिरादियुद्धवर्णनम् ॥ 1 ॥&#xA;सञ्जय उवाच ।&#xA;दृष्ट्वा भीष्मं रणे युद्धं पाण्डवैरभिसंवृतम् ।&#xA;यथा मेघैर्महाराज तपान्ते दिवि भास्करम् ॥&#xA;दुर्योधनो महाराज दुःशासनमभाषत ।&#xA;एष शूरो महेष्वासो भीष्मः शूरनिषूदनः ॥&#xA;छादितः पाण्डवैः शूरैः समन्ताद्भरतर्षभ ।&#xA;तस्य कार्यं त्वया वीर रक्षणं सुमहात्मनः ॥&#xA;रक्ष्यमाणो हि समरे भीष्मोऽस्माकं पितामहः ।&#xA;निहन्यात्समरे यत्तान्पाञ्चालान्पाण्डवैः सह ॥&#xA;तत्र कार्यतमं मन्ये भीष्मस्यैवाभिरक्षणम् ।&#xA;गोप्ता ह्येष महेष्वासो भीष्मोऽस्माकं महाव्रतः ॥&#xA;स भवान्सर्वसैन्येन परिवार्य पितामहम् ।&#xA;समरे कर्म कुर्वाणं दुष्करं परिरक्षतु ॥&#xA;सञ्जय उवाच ।&#xA;स एवमुक्तः समरे पुत्रो दुःशासनस्तव ।&#xA;परिवार्य स्थितो भीष्मं सैन्येन महता वृतः ॥&#xA;ततः शतसहस्राणां हयानां सुबलात्मजः ।&#xA;विमलप्रासहस्तानामृष्टितोमरधारिणाम् ॥&#xA;दर्पितानां सुवेगानां बलस्थानां पताकिनाम् ।&#xA;शिक्षितैर्युद्धकुशलैरुपेतानां नरोत्तमैः ॥&#xA;नकुलं सहदेवं च धर्मराजं च पाण्डवम् ।&#xA;न्यवारयन्नरश्रेष्ठान्परिवार्य समन्ततः ॥&#xA;ततो दुर्योधनो राजा शूराणां हयसादिनाम् ।&#xA;अयुतं प्रेषयामास पाण्डवानां निवारणे ॥&#xA;तैः प्रविष्टैर्महावेगैर्गरुत्मद्भिरिवाहवे ।&#xA;खुराहता धरा राजंश्चकम्पे च ननाद च ॥&#xA;खुरशब्दश्च सुमहान्वाजिनां शुश्रुवे तदा ।&#xA;महावंशवनस्येव दह्यमानस्य पर्वते ॥&#xA;उत्पतद्भिश्च तैस्तत्र समुद्धूतं महद्रजः ।&#xA;दिवाकररथं प्राप्य च्छादयामास भास्करम् ॥&#xA;वेगवद्भिर्हयैस्तैस्तु क्षोभिता पाण्डवीक चमूः ।&#xA;निपतद्भिर्महावेगैर्हंसैरिव महत्सरः ॥&#xA;हेषतां चैव शब्देन न प्राज्ञायत किञ्चन ।&#xA;&#39;अन्तर्दधे महाञ्शब्दस्तेन शब्देन मोहितः ॥&#39;&#xA;ततो युधिष्ठिरो राजा माद्रीपुत्रौ च पाण्डवौ ।&#xA;प्रत्यघ्नंस्तरसा वेगं समरे हयसादिनाम् ॥&#xA;उद्वृत्तस्य महाराज प्रावृट्कालेऽतिपूर्यतः ।&#xA;पौर्णमास्यामम्बुवेगं यथा वेला महोदधेः ॥&#xA;ततस्ते रथिनो राजञ्शरैः सन्नतपर्वभिः ।&#xA;न्यकृन्तन्नुत्तमाङ्गानि शरेण हयसादिनाम् ॥&#xA;ते निपेतुर्महाराज निहता दृढधन्विभिः ।&#xA;नागैरिव महानागा यथावद्गिरिगह्वरे ॥&#xA;तेऽपि प्रासैः सुनिशितैः शरैः सन्नतपर्वभिः ।&#xA;न्यकृन्तन्नुत्तमाङ्गानि विचरन्तो दिशो दश ॥&#xA;अभ्याहता हयारोहा ऋष्टिभिर्भरतर्षभ ।&#xA;अत्यजन्नुत्तमाङ्गानि फलानीव महाद्रुमाः ॥&#xA;समादिनो हया राजंस्तत्रतत्र निषूदिताः ।&#xA;पतिताः पात्यमानाश्च प्रत्यदृश्यन्त सर्वशः ॥&#xA;वध्यमाना हयाश्चैव प्राद्रवन्त भयार्दिताः ।&#xA;यथा सिंहं समासाद्य मृगाः प्राणपरायणाः ॥&#xA;पाण्डवाश्च महाराज जित्वा शत्रून्महामृधे ।&#xA;दध्मुः शङ्खांश्च भेरीश्च ताडयामासुराहवे ॥&#xA;ततो दुर्योधनो दीनो दृष्ट्वा सैन्यं पराजितम् ।&#xA;अब्रवीद्रतश्रेष्ठ मद्रराजमिदं वचः ॥&#xA;एष पाण्डुसुतो ज्येष्ठो यमाभ्यां सहितो रणे ।&#xA;पश्यतां वो महाबाहो सेनां द्रावयति प्रभो ॥&#xA;तं वारय महाबाहो वेलेव मकरालयम् ।&#xA;त्वं हि संश्रूयसेऽत्यर्थमसह्यबलविक्रमः ॥&#xA;सञ्जय उवाच ।&#xA;पुत्रस्य तव तद्वाक्यं श्रुत्वा शल्यः प्रतापवान् ।&#xA;स ययौ रथवंशेन यत्र राजा युधिष्ठिरः ॥&#xA;तदापतद्वै सहसा शल्यस्य सुमहद्बलम् ।&#xA;महौघवेगं समरे वारयामास पाण्डवः ॥&#xA;मद्रराजं च समरे धर्मराजो महारथः ।&#xA;दशभिः सायकैस्तूर्णमाजघान स्तनान्तरे ।&#xA;नकुलः सहदेवश्च तं सप्तभिरजिह्नगैः ॥&#xA;मद्रराजोऽपि तान्सर्वानाजघान त्रिभिस्त्रिभिः ।&#xA;युधिष्ठिरं पुनः षष्ट्या विव्याध निशितैः शरैः ॥&#xA;माद्रीपुत्रौ च सम्भ्रान्तौ द्वाभ्यां द्वाभ्यामताडयत् ।&#xA;ततो भीमो महाबहुर्दृष्ट्वा राजनमाहवे ॥&#xA;मद्रराजवशं प्राप्तं मृत्योरास्यगतं यथा ।&#xA;अभ्यपद्यत सङ्ग्रामे युधिष्ठिरममित्रजित् ॥&#xA;&#39;आपतन्नेव भीमस्तु मद्रराजमताडयत् ।&#xA;&#39;सर्वपारशवैस्तीक्ष्णैर्नाराचैर्मर्मभेदिभिः ॥&#xA;ततो भीष्मश्च द्रोणश्च सैन्येन महता वृतौ ।&#xA;राजानमभ्यपद्येतामञ्जसा शरवर्षिणौ ॥&#xA;ततो युद्धं महाघोरं प्रावर्तत सुदारुणम् ।&#xA;अपरां दिशमास्थाय द्योतमाने दिवाकरे ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/106/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/106/</guid>
      <description>&lt;p&gt;अध्यायः 106&lt;/p&gt;&#xA;&lt;p&gt;भीष्मपराक्रमममृष्यता कृष्णेन रथादवरुह्य तद्वधायाभियानम् ॥ 1 ॥ अर्जुनेन पश्चादनुधाव्य निवर्तितस्य कृष्णस्य तेन सह पुना रथारोहणम् ॥ 2 ॥&#xA;सञ्जय उवाच ।&#xA;ततः पिता तव क्रुद्धो निशितैः सायकोत्तमैः ।&#xA;आजघान रणे पार्थान्सहसेनान्समन्ततः ॥&#xA;भीमं द्वादशभिर्विद्ध्वा सात्यकिं नवभिः शरैः ।&#xA;नकुलं च त्रिभिर्विद्ध्वा सहदेवं च सप्तभिः ॥&#xA;युधिष्ठिरं द्वादशभिर्बाह्वोरुरसि चार्पयत् ।&#xA;धृष्टद्युम्नं ततो विद्ध्वा ननाद सुमहाबलः ॥&#xA;तं द्वादशाख्यैर्नकुलो माधवश्च त्रिभिः शरैः ।&#xA;धृष्टद्युम्नश्च सप्तत्या भीमसेनश्च सप्तभिः ।&#xA;युधिष्ठिरो द्वादशभिः प्रत्यविध्यत्पितामहम् ॥&#xA;द्रोणस्तु सात्यकिं विद्ध्वा भीमसेनमविध्यत ।&#xA;एकैकं पञ्चभिर्बाणैर्यमदण्डोपमैः शितैः ॥&#xA;तौ च तं प्रत्यविध्येतां त्रिभिस्त्रिभिरजिह्मगैः ।&#xA;तोत्रैरिव महानागं द्रोणं ब्राह्मणपुङ्गवम् ॥&#xA;सौवीरा कितवाः प्राच्याः प्रतीच्योदीच्यमालवाः ।&#xA;अभीषाहाः शूरसेनाः शिबयोऽथ वसातयः ।&#xA;सङ्ग्रमे नाजहुर्भीष्मं वध्यमानाः शितैः शरैः ॥&#xA;तथैवान्ये महीपाला नानादेशसमागताः ।&#xA;पाण्डवानभ्यवर्तन्त विविधायुधपाणयः ।&#xA;तथैव पाण्डवा राजन्परिवव्रुः पितामहम् ॥&#xA;स समन्तात्परिवृतो रथौघैरपराजितः ।&#xA;गहनेऽग्निरिवोत्सृष्टः प्रजज्वाल दहन्परान् ॥&#xA;रथाग्न्यगारश्चापार्चिरसिशक्तिगजेन्धनः ।&#xA;शरस्फुलिङ्गो भीष्माग्निर्ददाह क्षत्रियर्षभान् ॥&#xA;&#39; यथा हि सुमहानग्निः कक्षे चरसि सानिलः ।&#xA;&#39;तथा भीष्मो महाराज दिव्यमस्त्रमुदीरयन् ॥&#xA;सुवर्णपुङ्खैरिषुभिर्गार्ध्रपक्षैः सुतेजनैः ।&#xA;कर्णिनालीकनाराचैश्छादयामास तद्बलम् ॥&#xA;अपातयद्ध्वजांश्चैव रथिनश्च शितैः शरैः ।&#xA;मुण्डतालवनानीव चकार स रथव्रजान् ॥&#xA;निर्मनुष्यान्रथान्राजन्गजानश्वांश्च संयुगे ।&#xA;अकरोत्स महाबाहुः सर्वशस्त्रभृतां वरः ॥&#xA;तस्य ज्यातलनिर्घोषं विस्फूर्जितमिवाशनेः ।&#xA;निशम्य सर्वभूतानि समकम्पन्त भारत ॥&#xA;अमोघा ह्यपत्नबाणाः पितुस्ते भरतर्षभ ।&#xA;नासज्जन्त तनुत्रेषु भीष्मचापच्युताः शराः ॥&#xA;हतवीरान्रथान्राजन्संयुक्ताञ्जवनैर्हयैः ।&#xA;अपश्याम महाराज ह्रियमाणान्रणाजिरे ॥&#xA;चेदिकाशिकरूषाणां सहस्राणि चतुर्दश ।&#xA;महारथाः समाख्याताः कलपुत्रास्तनुत्यजः ।&#xA;अपरावर्तिनः सर्वे सुवर्णविकृतध्वजाः ॥&#xA;सङ्ग्रामे भीष्ममासाद्य व्यादितास्यमिवान्तकम् ।&#xA;निमग्नाः परलोकाय सवाजिरथकुञ्जराः ॥&#xA;भग्नाक्षोपस्करान्कांश्चिद्भग्नचक्रांश्च भारत ।&#xA;अपश्याम महाराज शतशोऽथ सहस्रशः ॥&#xA;सवरूथै रथैर्भग्नै रथिभिश्च निपातितैः ।&#xA;शरैः सुकवचैश्छिन्नैः पट्टसैश्च विशाम्पते ॥&#xA;गदाभिर्भिण्डिपालैश्च निशितैश्च शिलीमुखैः ।&#xA;अनुकर्षैरुपासङ्गैश्चक्रैर्भग्नैश्च मारिष ॥&#xA;बाहुभिः कार्मुकैः खङ्गैः शिरोभिश्च सकुण्डलैः ।&#xA;तलत्रैरङ्गुलित्रैश्च ध्वजैश्च विनिपातितैः ।&#xA;चापैश्च बहुधा च्छिन्नैः समास्तीर्यत मेदिनी ॥&#xA;गजारोहा गजान्राजन्हयांश्च हयसादिनः ।&#xA;अभिपेतुर्द्रुतं तत्र शतशोऽथ सहस्रशः ॥&#xA;यतमानाश्च ते वीरा द्रवमाणान्महारथान् ।&#xA;नाशक्नुवन्वारयितुं भीष्मबाणप्रपीडितान् ॥&#xA;महेन्द्रसमवीर्येण वध्यमाना महाचमूः ।&#xA;अभज्यत महाराज न च द्वौ समधावताम् ॥&#xA;आविद्धरथनागाश्वं पतितध्वजसङ्कुलम् ।&#xA;अनीकं पाण्डुपुत्राणां हाहाभूतमचेतनम् ॥&#xA;जघानात्र पिता पुत्रं पुत्रश्च पितरं तथ ।&#xA;प्रियं सखाय चाक्रन्दे सखा दैवबलात्कृतः ॥&#xA;विमुच्य कवचानन्ये पाण्डुपुत्रस्य सैनिकाः ।&#xA;प्रकीर्य केशान्धावन्तः प्रत्यदृश्यन्त सर्वशः ॥&#xA;तद्गोकुलमिवोद्भ्रान्तमुद्भान्तरथकूबरम् ।&#xA;ददृशे पाण्डुपुत्रस्य सैन्यमार्तस्वरं तदा ॥&#xA;प्रभज्यमानं सैन्यं तु दृष्ट्वा यादवनन्दनः ।&#xA;उवाच पार्थं बीभत्सुं निगृह्य रथमुत्तमम् ॥&#xA;श्रीभगवानुवाच ।&#xA;अयं स कालः सम्प्राप्तः पार्थ यः काङ्क्षितस्तव ।&#xA;प्रहरास्मै नरव्याघ्र भीष्मायाहवशोभिने ॥&#xA;यत्पुरा कथितं वीर त्वया राज्ञां समागमे ।&#xA;विराटनगरे तात सञ्जयस्य समीपतः ॥&#xA;भीष्मद्रोणमुखान्सर्वान्धार्तराष्ट्रस्य सैनिकान् ।&#xA;सानुबन्धान्हनिष्यामि ये मां योत्स्यन्ति सङ्गरे ॥&#xA;इति तत्कुरु कौन्तेय सत्यं वाक्यमरिन्दम ।&#xA;क्षत्रधर्ममनुस्मृत्य युध्यस्व विगतज्वरः ॥&#xA;सञ्जय उवाच ।&#xA;इत्युक्तो वासुदेवेन तिर्यग्दृष्टिरधोमुखः ।&#xA;अकाम इव बीभत्सुरिदं वचनमब्रवीत् ॥&#xA;अवध्यानां वधं कृत्वा राज्यं वा नरकोत्तरम् ।&#xA;दुःखानि वनवासे वा किं नु मे सुकृतं भवेत् ॥&#xA;चोदयाश्वान्यतो भीष्मः करिष्ये वचनं तव ।&#xA;पातयिष्यामि दुर्धर्षं भीष्मं कुरुपितामहम् ॥&#xA;सञ्जय उवाच ।&#xA;स चाश्वान्रजतप्रख्यांश्चोदयामास माधवः ।&#xA;यतो भीष्मस्ततो राजन्दुष्प्रेक्ष्यो रश्मिवानिव ।&#xA;ततस्तत्पुनरावृत्तं युधिष्ठिरबलं महत् ।&#xA;दृष्ट्वा पार्थं महाबाहुं भीष्मायोद्यतमाहवे ॥&#xA;ततो भीष्मः कुरुश्रेष्ठः सिंहवद्विनदन्मुहुः ।&#xA;धनञ्जयरथं शीघ्रं शरवर्षैरवाकिरत् ॥&#xA;क्षणेन स रथस्तस्य सहयः सहसारथिः ।&#xA;शरवर्षेण महता न प्राज्ञायत भारत ॥&#xA;वासुदेवस्त्वसम्भ्रान्तो धैर्यमास्थाय सत्वरः ।&#xA;चोदयामास तानश्वान्विनुन्नान्भीष्मसायकैः ॥&#xA;ततः पार्थो धनुर्गृह्य दिव्यं जलदनिःस्वनम् ।&#xA;पातयामास भीष्मस्य धनुश्छित्त्वा शितैः शरैः ॥&#xA;स च्छिन्नधन्वा कौरव्यः पुनरन्यन्महद्धनुः ।&#xA;निमेषान्तरमात्रेण सज्यं चक्रे पिता तव ॥&#xA;चकर्ष च ततो दोर्भ्यां धनुर्जलदनिःस्वनम् ।&#xA;अथास्य तदपि क्रुद्धश्चिच्छेद धनुरर्जुनः ।&#xA;तस्य तत्पूजयामास लाघवं शन्तनोः सुतः ॥&#xA;गाङ्गेयस्त्वब्रवीत्पार्थं धन्विश्रेष्ठमरिन्दम ।&#xA;साधुसाधु महाबाहो साधु कुन्तीसुतेति च ॥&#xA;समाभाष्यैवमपरं प्रगृह्य रुचिरं धनुः ।&#xA;मुमोच समरे भीष्मः शरान्पार्थरथं प्रति ॥&#xA;अदर्शयद्वसुदेवो हययाने परं बलम् ।&#xA;मोघान्कुर्वञ्शरांस्तस्य मण्डलानि निदर्शयन् ॥&#xA;शुशुभाते नरव्याघ्रौ तौ भीष्मशरविक्षतौ ।&#xA;गोवृषाविव संरब्धौ विषाणोल्लिखिताङ्कितौ ॥&#xA;वासुदेवस्तु सम्प्रेक्ष्य पार्थस्य मृदुयुद्धताम् ।&#xA;भीष्मं च शरवर्षाणि सृजन्तमनिशं युधि ॥&#xA;प्रतपन्तमिवादित्यं मध्यमासाद्य सेनयोः ।&#xA;वरान्वरान्विनिघ्नन्तं पाण्डुपुत्रस्य सैनिकान् ॥&#xA;युगान्तमिव कुर्वाणं भीष्मं यौधिष्ठिरे बले ।&#xA;नामृष्यत महाबाहुर्माधवः परवीरहा ॥&#xA;उत्सृज्य रजतप्रख्यान्हयान्पार्थस्य मारिष ।&#xA;वासुदेवस्ततो योगी प्रचस्कन्द महारथात् ॥&#xA;अभिदुद्राव भीष्मं स भुजप्रहरणो बली ।&#xA;प्रतोदपाणिस्तेजस्वी सिंहवद्विनदन्मुहुः ॥&#xA;दारयन्निव पद्भ्यां स जगतीं जगदीश्वरः ।&#xA;क्रोधताम्रेक्षणः कृष्णो जिघांसुरमितद्युतिः ॥&#xA;ग्रसन्निव च तेजांसि तावकानां महाहवे ।&#xA;दृष्ट्वा माधवमाक्रन्दे भीष्मायोद्यतमन्तिके ॥&#xA;हतो भीष्मो हतो भीष्म इति तत्रस्म सैनिकाः ।&#xA;क्रोशन्तः प्राद्रवन्सर्वे वासुदेवभयातुराः ॥&#xA;पीतकौशेयसंवीतो मणिश्यामो जनार्दनः ।&#xA;शुशुभे विद्रवन्भीष्मं विद्युन्माली यथाम्बुदः ॥&#xA;स सिंह इव मातङ्गं यथर्षभ इवर्षभम् ।&#xA;अभिदुद्राव वेगेन विनदन्यादवर्षभः ॥&#xA;तमापतन्तं सम्प्रेक्ष्य पुण्डरीकाक्षमाहवे ।&#xA;असम्भ्रमं रणे भीष्मो विचकर्ष महद्धनुः ।&#xA;उवाच चैव गोविन्दमसम्भ्रान्तेन चेतसा ॥&#xA;एह्येहि पुण्डरीकाक्ष देवदेव नमोस्तु ते ।&#xA;मामद्य सात्वतश्रेष्ठ तापयस्त महाहवे ॥&#xA;त्वया हि देव सङ्ग्रामे हतस्यापि ममानघ ।&#xA;श्रेय एव परं कृष्ण लोके भवति सर्वतः ॥&#xA;सम्भावितोऽस्मि गोविन्द त्रैलोक्येनाद्य संयुगे ।&#xA;प्रहरस्व यथेष्टं वै दासोऽस्मि तव चानघ ॥&#xA;सञ्जय उवाच ।&#xA;अन्वगेव ततः पार्थः समभिद्रुत्य केशवम् ।&#xA;निजग्राह महाबाहुर्बाहुभ्यां परिगृह्य वै ॥&#xA;निगृह्यमाणः पार्थेन कृष्णो राजीवलोचनः ।&#xA;जगामैवैनमादाय वेगेन पुरुषोत्तमः ॥&#xA;पार्थस्तु विष्टभ्य बलाच्चरणौ परवीरहा ।&#xA;निजग्राह हृषीकेशं कथञ्चिद्दशमे पदे ॥&#xA;तत एवमुवाचार्तः क्रोधपर्याकुलेक्षणम् ।&#xA;निःश्वसन्तं यथा नागमर्जुनः प्रणयात्सखा ॥&#xA;निवर्तस्व महाबाहो नानृतं कर्तुमर्हसि ।&#xA;यत्त्वया कथितं पूर्वं न योत्स्यामीति केशव ॥&#xA;मिथ्यावादीति लोकास्त्वां कथयिष्यन्ति माधव ।&#xA;ममैष भारः सर्वो हि हनिष्यामि पितामहम् ॥&#xA;शपे केशव शस्त्रेण सत्येन सुकृतेन च ।&#xA;अन्तं यथा गमिष्यामि शत्रूणां शत्रुसूदन ॥&#xA;अद्यैव पश्य दुर्धर्षं पात्यमानं महारथम् ।&#xA;तारापतिमिवापूर्णमन्तकाले यदृच्छया ॥&#xA;माधवस्तु वचः श्रुत्वा फल्गुनस्य महात्मनः ।&#xA;&#39;अभवत्परमप्रीतो दृष्ट्वा पार्थस्य विक्रमम्&#39; ।&#xA;न किञ्चिदुक्त्वा सक्रोध आरुरोह रथं पुनः ॥&#xA;तौ रथस्थौ नरव्याघ्रौ भीष्मः शान्तनवः पुनः ।&#xA;ववर्ष शरवर्षेण मेघो वृष्ट्या यथाऽचलौ ॥&#xA;प्राणानादत्त योधानां पिता देवव्रतस्तव ।&#xA;गभस्तिभिरिवादित्यस्तेजांसि शिशिरात्यये ॥&#xA;यथा कुरूणां सैन्यानि बभञ्जुर्युधि पाण्डवाः ।&#xA;तथा पाण्डवसैन्यानि बभञ्ज युधि ते पिता ॥&#xA;हतविद्रुतसैन्यास्तु निरुत्साहा विचेतसः ।&#xA;निरीक्षितुं न शेकुस्ते भीष्ममप्रतिमं रणे ॥&#xA;मध्यं गतमिवादित्यं प्रतपन्तं स्वतेजसा ।&#xA;ते वध्यमाना भीष्मेण शतशोऽथ सहस्रशः ॥&#xA;कुर्वाणं समरे कर्माण्यतिमानुषविक्रमम् ।&#xA;वीक्षाञ्चक्रुर्महाराज पाण्डवा भयपीडिताः ॥&#xA;तथा पाण्डवसैन्यानि द्राव्यमाणानि भारत ।&#xA;त्रातारं नाध्यगच्छन्त गावः पङ्कगता इव ।&#xA;पिपीलिका इव क्षुण्णा दुर्बला बलिना रणे ॥&#xA;तथैव योधा राजेन्द्र भीष्मेणामित्रघातिना ।&#xA;समरे मृदिताः सर्वे पाण्डवाः सह सृञ्जयैः ॥&#xA;महारथं भारत दुष्प्रकम्पंशरौघिणं प्रतपन्तं नरेन्द्रान् ।&#xA;भीष्मं न शेकुः प्रतिवीक्षितुं तेशरार्चिषं सूर्यमिवातपन्तम् ॥&#xA;विमृद्गतस्तस्य तु पाण्डुसेना-मस्तं जगामाथ सहस्ररश्मिः ।&#xA;ततो हि भीष्मः सबलान्ससैन्या-न्न्यवारयत्पाण्डुसुताञ्शरौघैः ॥&#xA;जघान चैतान्सुभृशं महाबलोमहाव्रतः पाण्डुसुतान्महास्त्रैः ।&#xA;रणे करूणाधिपचेदिपैर्बलै-र्वृतान्सदा चक्रधरस्य पश्यतः ।&#xA;ततो बलानां श्रमकर्शितानां मनोऽवहारं प्रति सम्बभूव ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/107/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/107/</guid>
      <description>&lt;p&gt;अध्यायः 107&lt;/p&gt;&#xA;&lt;p&gt;युधिष्ठिरेण कृष्णेनसह सम्मन्त्र्य रात्रौ भीष्ममेत्य तद्वधोपायकथनप्रार्थना ॥ 1 ॥ तम्प्रति भीष्मेण तत्कथनम् ॥ 2 ॥&#xA;सञ्जय उवाच ।&#xA;युध्यतामेव तेषां तु भास्करेऽस्तमुपागते ।&#xA;सन्ध्या समभवद्धोरा नापश्याम ततो रणम् ॥&#xA;ततो युधिष्ठिरो राजा सन्ध्यां सन्दृश्य भारत ।&#xA;वध्यमानं च भीष्मेण त्यक्तास्त्रं भयविह्वलम् ॥&#xA;स्वसैन्यं च परावृत्तं पलायनपरायणम् ।&#xA;भीष्मं च युधि संरब्धं पीडयन्तं महारथम् ॥&#xA;सोमकांश्च जितान्दृष्ट्वा निरुत्साहान्महारथान् ।&#xA;&#39; निशामुखं च सम्प्रेक्ष्य घोररूपं भयानकम् ।&#39;&#xA;चिन्तयित्वा ततो राज्ञामपहारमकारयत् ॥&#xA;ततोऽपहारं सैन्यानां चक्रे राजा युधिष्ठिरः ।&#xA;तथैव तव सैन्यानामपहारे ह्यभूत्तदा ॥&#xA;ततोऽपहारं सैन्यानां कृत्वा तत्र महारथाः ।&#xA;न्यविशन्त कुरुश्रेष्ठ सङ्ग्रामे क्षतविक्षताः ॥&#xA;भीष्मस्य समरे कर्म चिन्तयानास्तु पाण्डवाः ।&#xA;नालभन्त तदा शान्तिं भीष्मबाणप्रपीडिताः ॥&#xA;भीष्मोऽपि समरे जित्वा पाण्डवान्सह सृञ्जयान् ।&#xA;पूज्यमानस्तव सुतैर्वन्द्यमानश्च भारत ॥&#xA;न्यविशत्कुरुभिः सार्धं हृष्टरूपैः समन्ततः ।&#xA;ततो रात्रिः समभवत्सर्वभूतप्रमोहिनी ॥&#xA;तस्मिन्रात्रिमुखे घोरे पाण्डवा वृष्णिभिः सह ।&#xA;सृञ्जयाश्च दुराधर्षा मन्त्राय समुपाविशन् ॥&#xA;आत्मनिःश्रेयसं सर्वे प्राप्तकालं महाबलाः ।&#xA;मन्त्रयामासुरव्यग्रा मन्त्रनिश्चयकोविदाः ॥&#xA;ततो युधिष्ठिरो राजा मन्त्रयित्वा चिरं नृप ।&#xA;वासुदेवं समुद्वीक्ष्य वचनं चेदमाददे ॥&#xA;कृष्ण पश्य माहात्मानं भीष्मं भीमपराक्रमम् ।&#xA;गजं नलवनानीव विमृद्गन्तं बलं मम ॥&#xA;न चैवैनं महात्मानमुत्सहामो निरीक्षितुम् ।&#xA;लेलिह्यमानं सैन्येषु प्रवृद्धमिव पावकम् ॥&#xA;यथा घोरो महानागस्तक्षको वै विषोल्बणः ।&#xA;तथा भीष्मो रणे क्रुद्धस्तीक्ष्णशस्त्रः प्रतापवान् ॥&#xA;गृहीतचापः समरे प्रमुञ्चन्निशिताञ्छरान् ।&#xA;शक्यो जेतुं यमः क्रुद्धो वज्रपाणिश्च देवराट् ॥&#xA;वरुणः पाशभृच्चापि सगदो वा धनेश्वरः ।&#xA;न तु भीष्मः सुसङ्क्रुद्धः शक्यो जेतुं महाहवे ॥&#xA;सोऽहमेवं गते कृष्ण निमग्नः शोकसागरे ।&#xA;आत्मनो बुद्धिदौर्बल्याद्भीष्ममासाद्य संयुगे ॥&#xA;वनं यास्यामि दुर्धर्ष श्रेयो वै तत्र मे गतम् ।&#xA;न युद्धं रोचते कृष्ण हन्ति भीष्मो हि नः सदा ॥&#xA;यथा प्रज्वलितं वह्निं पतङ्गः समभिद्रवन् ।&#xA;एकतो मृत्युमभ्येति तथाऽहं भीष्ममेयिवान् ॥&#xA;क्षयं नीतोऽस्मि वार्ष्णेय राज्यहेतोः पराक्रमी ।&#xA;भ्रातरश्चैव मे शुराः सायकैर्भृशपीडिताः ॥&#xA;मत्कृते भ्रातृसौहार्दाद्राज्यभ्रष्टा वनं गताः ।&#xA;परिक्लिष्टा तथा कृष्णा मत्कृते मधुसूदन ॥&#xA;जीवितं बहु मन्येऽहं जीवितं ह्यद्य दुर्लभम् ।&#xA;जीवितस्याद्य शेषेण चरिष्ये धर्ममुत्तमम् ॥&#xA;यदि तेऽहमनुग्राह्यो भ्रातृभिः स केशव ।&#xA;स्वधर्मस्याविरोधेन हितं व्याहर केशव ॥&#xA;सञ्जय उवाच ।&#xA;एवं श्रुत्वा वचस्तस्य कारुण्याद्बहुविस्तरम् ।&#xA;प्रत्युवाच ततः कृष्णः सान्त्वयानो युधिष्ठिरम् ॥&#xA;श्रीभगवानुवाच ।&#xA;धर्मपुत्र विषादं त्वं मा कृथाः सत्यसङ्गर ।&#xA;यस्य ते भ्रातरः शूरा दुर्जयाः सत्रुसूदनाः ॥&#xA;अर्जुनो भीमसेनश्च वाय्वग्निसमतेजसौ ।&#xA;माद्रीपुत्रौ च विक्रान्तौ त्रिदशानामिविश्वरौ ॥&#xA;मां वा नियुङ्क्ष्व सौहार्दाद्योत्स्ये भीष्मेण पाण्डव ।&#xA;त्वप्रयुक्तो महाराज किं न कुर्यां महाहवे ॥&#xA;हनिष्यामि रणे भीष्ममाहूय पुरुषर्षभम् ।&#xA;पश्यतां धार्तराष्ट्राणां यदि नेच्छति फल्गुनः ॥&#xA;यदि भीष्मे हते वीरे जयं पश्यसि पण्डव ।&#xA;हन्तास्म्येकरथेनाद्य कुरुवृद्धं पितामहम् ॥&#xA;पश्य मे विक्रमं राजन्महेन्द्रस्येव संयुगे ।&#xA;विमुञ्चन्तं महास्त्रामि पातयिष्यामि तं रथात् ॥&#xA;यः शत्रुः पाण्डुपुत्राणां मच्छत्रुः स न संशयः ।&#xA;मदर्था भवदर्था ये ये मदीयास्तवैव ते ॥&#xA;तव भ्राता मम सखा सम्बन्धी शिष्य एव च ।&#xA;मांसान्युत्कृत्य दास्यामि फल्गुनार्थे महीपते ॥&#xA;एष चापि नरव्याघ्रो मत्कृते जीवितं त्यजेत् ।&#xA;एष नः समयस्तात तारयेम परस्परम् ॥&#xA;स मां नियुङ्क्ष्व राजेन्द्र यावत्सज्जो भवाम्यहम् ।&#xA;प्रतिज्ञातमुपप्लाव्ये यत्तत्पार्थेन पूर्वतः ॥&#xA;पातयिष्यामि गाङ्गेयमित्युलूकस्य सन्निधौ ।&#xA;परिरक्ष्यमिदं तावद्वचः पार्थस्य धीमतः ॥&#xA;अनुज्ञातेन पार्थेन मया कार्यं न संशयः ।&#xA;अथवा फल्गुनस्यैष भारः परिमितो रणे ॥&#xA;स हनिष्यति सङ्ग्रामे भीष्मं परपुरञ्जयम् ।&#xA;अशक्यमपि कुर्याद्धि रणे पार्थः समुद्यतः ॥&#xA;त्रिदशान्वा समुद्युक्तान्सहितान्दैत्यदानवैः ।&#xA;निहन्त्यादर्जुनः सङ्ख्ये किमु भीष्मं नराधिप ॥&#xA;विपरीतो महावीर्यो गतसत्वोऽल्पजीवनः ।&#xA;भीष्मः शान्तनवो नूनं कर्तव्यं नावबुध्यते ॥&#xA;युधिष्ठिर उवाच ।&#xA;एवमेतन्महाबाहो यथा वदसि माधव ।&#xA;सर्वे ह्येते न पर्याप्तास्तव वेगविधारणे ॥&#xA;नियतं समावाप्स्यामि सर्वमेतद्यथेप्सितम् ।&#xA;यस्य मे पुरुषव्याघ्र भवान्पक्षे व्यवस्थितः ॥&#xA;सेन्द्रानपि रणे देवाञ्जयेयं जयतां वर ।&#xA;त्वया नाथेन गोविन्द किमु भीष्मं महारथम् ॥&#xA;न तु त्वामनृतं कर्तुमुत्सहे स्वात्मगौरवात् ।&#xA;अयुध्यमानाः सहाय्यं यथोक्तं कुरु माधव ॥&#xA;समयस्तु कृतः कश्चिन्मम भीष्मेण संयुगे ।&#xA;मन्त्रयिष्ये तवार्थाय न तु योत्स्ये कथञ्चन ॥&#xA;दुर्योधनार्थं योत्स्यामि सत्यमेतदिति प्रभो ।&#xA;स हि राज्यस्य मे दाता मन्त्रस्यैव च माधव ॥&#xA;तस्माद्देवव्रतं भूयो वधोपायार्थमात्मनः ।&#xA;भवता सहिताः सर्वे प्रयाम मधुसूदन ॥&#xA;तद्वयं सहिता गत्वा भीष्ममाशु नरोत्तमम् ।&#xA;रुचिते तव पृच्छामि मन्त्रं वार्ष्णेय माचिरम् ॥&#xA;स वक्ष्यति हितं वाक्यं सत्यमस्माज्जनार्दन ।&#xA;यथा च वक्ष्यते कृष्ण तथा कर्तास्मि संयुगे ॥&#xA;स नो जयस्य दाता स्यान्मन्त्रस्य च दृढव्रतः ।&#xA;बालाः पित्रा विहीनाश्च तेन संवर्धिता वयम् ॥&#xA;तं चेत्पितामहं वृद्धं हन्तुमिच्छामि माधव ।&#xA;पितुः पितरमिष्टं च धिगस्तु क्षत्रजीविकाम् ॥&#xA;सञ्जय उवाच ।&#xA;ततोऽब्रवीन्महाराज वार्ष्णेयः कुरुनन्दनम् ।&#xA;रोचते मे महाप्राज्ञ राजेन्द्र तव भाषितम् ॥&#xA;देवव्रतः कृती भीष्मः प्रेक्षितेनापि निर्दहेत् ।&#xA;गम्यतां स्ववधोपायं प्रष्टुं सागरगासुतम् ॥&#xA;वक्तमर्हति सत्यं स त्वया पृष्टो विशेषतः ।&#xA;ते वयं तत्र गच्छामः प्रष्टुं कुरुपितामहम् ॥&#xA;गत्वा शान्तनवं वृद्धं मन्त्रं पृच्छाम भारत ।&#xA;स नो दास्यति मन्त्रं यं तेन योत्स्यामहे परान् ॥&#xA;सञ्जय उवाच ।&#xA;एवमामन्त्र्य ते वीराः पाण्डवाः पाण्डुपूर्वज ।&#xA;जग्मुस्ते सहिताः सर्वे वासुदेवश्च वीर्यवान् ॥&#xA;विमुक्तशस्त्रकवचा भीष्मस्य सदनं प्रति ।&#xA;प्रविश्य च तदा भीष्मं शिरोभिः प्रणिपेदिरे ॥&#xA;पूजयन्तो महाराज पाण्डवा भरतर्षभम् ।&#xA;प्रणम्य शिरसा चैनं भीष्मं शरणमभ्ययुः ॥&#xA;तानुवाच महाबाहुर्भीष्मः कुरुपितामहः ।&#xA;स्वागतं तव वार्ष्णेय स्वागतं ते धनञ्जय ॥&#xA;स्वागतं धर्मपुत्राय भीमाय यमयोस्तथा ।&#xA;किं वा कार्यं करोम्यद्य युष्माकं प्रीतिवर्धनं ॥&#xA;&#39;युद्धादन्यत्र हे वत्साः प्रीयन्तां मा विशङ्कथ ।&#xA;&#39;सर्वात्मनापि कर्तास्मि यदपि स्यात्सदुष्करम् ।&#xA;तथा ब्रुवाणं गाङ्गेयं प्रीतियुक्तं पुनःपुनः ॥&#xA;उवाच राजा दीनात्मा प्रीतियुक्तमिदं वचः ।&#xA;कथं जयेम सर्वज्ञ कथं राज्यं लभेमहि ॥&#xA;प्रजानां संशयो न स्यात्कथं तन्मे बद प्रभो ।&#xA;भवान्हि नो वधोपायं ब्रवीतु स्वयमात्मनः ॥&#xA;भवन्तं समरे वीर विषहेम कथं वयम् ।&#xA;न हि ते सूक्ष्ममप्यस्ति रन्ध्रं कुरुपितामह ॥&#xA;मण्डलेनैव धनुषा दृश्यसे संयुगे सदा ।&#xA;आददानं सन्दधानं विकर्षन्तं धनुर्न च ॥&#xA;पश्यामस्त्वां महाबाहो रथे सूर्यमिवापरम् ।&#xA;रथाश्वनरनागानां हन्तारं परवीरहन् ॥&#xA;कोऽथवोत्सहते जेतुं वां पुमान्भरतर्षभ ।&#xA;वर्षता शरवर्षाणि महान्ति पुरुषर्षभ ॥&#xA;क्षयं निता हि पृतना संयुगे महती मम ।&#xA;यथा युधि जयेम त्वां यथा राज्यं भृशं मम ॥&#xA;मम सैन्यस्य च क्षेमं तन्मे ब्रूहि पितामह ।&#xA;सञ्जय उवाच ।ततोऽब्रवीच्छान्तनवः पाण्डवान्पाण्डुपूर्वज ॥&#xA;न कथञ्चन कौन्तेय मयि जीवति संयुगे ।&#xA;जयो भवति सर्वज्ञ सत्यमेतद्ब्रवीमि ते ॥&#xA;निर्जिते मयि युद्धेन रणे जेष्यथ पाण्डवाः ।&#xA;क्षिप्रं मयि प्रहरत यदीच्छथ रणे जयम् ॥&#xA;अनुजानामि वः पार्थाः प्रहरध्वं यथासुखम् ।&#xA;एवं हि सुकृतं मन्ये भवतां विदितो ह्यहम् ।&#xA;हते मयि हतं सर्वं तस्मादेवं विधीयताम् ॥&#xA;युधिष्ठिर उवाच ।&#xA;ब्रूहि तस्मादुपायं नो यथा युद्धे जयेमहि ।&#xA;भवन्तं समरे क्रुद्धं दण्डहस्तमिवान्तकम् ॥&#xA;शक्यो वज्रधरो जेतुं वरुणोऽथ यमस्तथा ।&#xA;न भवान्समरे शक्यः सेन्द्रैरपि सुरासुरैः ॥&#xA;भीष्म उवाच ।&#xA;सत्यमेतन्महाबाहो यथा वदसि पाण्डव ॥&#xA;नाहं जेतुं रणे शक्यः सेन्द्रैरपि सुरासुरैः ।&#xA;आत्तशस्त्रो रणे यत्तो गृहीतवरकार्मुकः ।&#xA;ततो मां न्यस्तशस्त्रं तु एते हन्युर्महारथाः ॥&#xA;निक्षिप्तशस्त्रे पतिते विमुक्तकवचध्वजे ।&#xA;द्रवमाणे च भीते च तवास्मीति च वादिनि ॥&#xA;&#39;स्त्रीजिते स्त्रीप्रधाने च स्त्रीप्रधायिनि धर्मज&#39;&#xA;स्त्रियां स्त्रीनामधेये च विकले चैकपुत्रिणि ।&#xA;अप्रसूते च षण्डे च न युद्धं रोचते मम ॥&#xA;इमं मे शृणु राजेन्द्र सङ्कल्पं पूर्वचिन्तितम् ।&#xA;असङ्कल्पध्वजं दृष्ट्वा न युध्येयं कदाचन ॥&#xA;य एष द्रौपदो राजंस्तव सैन्ये महारथः ।&#xA;शिखण्डी समरामर्षी शूरश्च समितिञ्जयः ॥&#xA;यथाऽभवच्च स्त्रीपूर्वं पश्चात्पुंस्त्वं समागतः ।&#xA;जानन्ति च भवन्तोऽपि सर्वमेतद्यथातथम् ॥&#xA;अर्जुनः समरे शूरः पुरस्कृत्य शिखण्डीनम् ।&#xA;मामेव विशिखैस्तीक्ष्णैरभिद्रवतु दंशितः ॥&#xA;असङ्कल्पध्वजे तस्मिन्स्त्रीपूर्वे च विशेषतः ।&#xA;न प्रहर्तुमभीप्सामि गृहीतेषु कथञ्चन ॥&#xA;तदन्तरं समासाद्य पाण्डवो मां धनञ्जयः ।&#xA;शरैर्घातयतु क्षिप्रं समन्ताद्भरतर्षभ ॥&#xA;न तं पश्यामि लोकेष मां हन्याद्यः समुद्यतम् ।&#xA;ऋते कृष्णान्महाभागात्पाण्डवाद्वा धनञ्जयात् ॥&#xA;पार्षतं तु पुरोधाय क्लीबमद्य ममाग्रतः ।&#xA;आत्तशस्त्रो रणे यत्तो गृहीतवरकार्मुकः ।&#xA;मां पातयतु बीभत्सुरेवं तव जयो ध्रुवम् ॥&#xA;एतत्कुरुष्व कौन्तेय यथोक्तं मम सुव्रत ।&#xA;ततो जेष्वसि सङ्ग्रामे धार्तराष्ट्रान्समागतान् ॥&#xA;सञ्जय उवाच ।&#xA;तेऽनुज्ञातास्ततः पार्था जग्मुः स्वशिबिरं प्रति ।&#xA;अभिवाद्य महात्मानं भीष्मं कुरुपितामहम् ॥&#xA;तथोक्तवति गाङ्गेये परलोकाय दीक्षिते ।&#xA;अर्जुनो दुःखसन्तप्तः सव्रीडमिदमब्रवीत् ॥&#xA;गुरुणा कुरुवृद्धेन कृतप्रज्ञेन धीमता ।&#xA;पितामहेन सङ्ग्रामे कथं योद्धास्मि माधव ॥&#xA;क्रीडता हि मया बाल्ये वासुदेव महामनाः ।&#xA;पांसुरूषितगात्रेण महात्मा परुषीकृतः ॥&#xA;यस्याहमधिरुह्याङ्कं वालः किल गदाग्रज ।&#xA;तातेत्यवोचं पितरं पितुः पाण्डोर्महात्मनः ॥&#xA;नाहं तातस्तव पितुस्तातोऽस्मि तव भारत ।&#xA;इति मामब्रवीद्बाल्ये यः स वध्यः कथं मया ॥&#xA;कामं वध्यतु सैन्यं मे नाहं योत्स्ये महात्मना ।&#xA;जयो वास्तु वधो वा मे कथं वा कृष्ण मन्यसे ॥&#xA;&#39; कथमस्माद्विधः कृष्ण जानन्धर्मं सनातनम् ।&#xA;न्यस्तशस्त्रे च वृद्धे च प्रहरेद्धि पितामहे ॥&#39;&#xA;श्रीवासुदेव उवाच ।&#xA;प्रतिज्ञाय वधं जिष्णो पुरा भीष्मस्य संयुगे ।&#xA;क्षत्रधर्मे स्थितः पार्थ कथं नैनं हनिष्यसि ॥&#xA;पातयैनं रथात्पार्थ क्षत्रियं युद्धदुर्मदम् ।&#xA;नाहत्वा युधि गाङ्गेयं विजयस्ते भविष्यति ॥&#xA;दृष्टमेतत्पुरा देवैर्भविष्यत्यवशस्य ते ।&#xA;यद्दृष्टं हि पुरा पार्थ तत्तथा न तदन्यथा ॥&#xA;न हि भीष्मं दुराधर्षं व्यात्ताननमिवान्तकम् ।&#xA;त्वदन्यः शक्नुयाद्योद्धुमपि वज्रधरः स्वयम् ॥&#xA;जहि भीष्मं स्थिरो भूत्वा शृणु चेदं वचो मम ।&#xA;यथोवाच पुरा शक्रं महाबुद्धिर्बृहस्पतिः ॥&#xA;ज्यायांसमपि चेद्वृद्धं गुणैरपि समन्वितम् ।&#xA;आततायिनमायान्तं हन्याद्धातकमात्मनः ॥&#xA;शाश्वतोऽयं स्थितो धर्मः क्षत्रियाणां धनञ्जय ।&#xA;योद्धव्यं रक्षितव्यं च यष्टव्यं चानसूयुभिः ॥&#xA;अर्जुन उवाच ।&#xA;शिखण्डी निधनं कृष्ण भीष्मस्य भविता ध्रुवम् ।&#xA;दृष्ट्वैव हि सदा भीष्मः पाञ्चाल्यं विनिवर्तते ॥&#xA;ते वयं प्रमुखे तस्य पुरस्कृत्य शिखण्डिनम् ।&#xA;गाङ्गेयं पातयिष्याम उपायेनेति मे मतिः ॥&#xA;अहमन्यान्महेष्वासान्वारयिष्यामि सायकैः ।&#xA;शिखण्ड्यपि युधां श्रेष्ठं भीष्ममेवाभियोधयेत् ॥&#xA;श्रुतं हि कुरुमुख्यस्य नाहं हन्यां शिखण्डिनम् ।&#xA;कन्या ह्येषा पुरा भूत्वा पुरुषः समपद्यत ॥&#xA;&#39;अर्जुनस्य वचः श्रुत्वा भीष्मस्य वधसंयुतम् ।&#xA;जहृषुर्हृष्टरोमाणः सकृष्णाः पाण्डवास्तदा ॥&#39;&#xA;इत्येवं निश्चयं कृत्वा पाण्डवाः सहमाधवाः ।&#xA;अनुमान्य महात्मानं प्रययुर्हृष्टमानसाः ।&#xA;शयनानि यथा स्वानि भेजिरे पुरुषर्षभाः ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/108/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/108/</guid>
      <description>&lt;p&gt;अध्यायः 108&lt;/p&gt;&#xA;&lt;p&gt;भीष्मयुद्धम् ॥ 1 । शिखण्डिनो भीष्मेण सह संवादो युद्धसन्नाहश्च ॥ 2 ॥&#xA;धृतराष्ट्र उवाच ।&#xA;कथं शिखण्डी गाङ्गेयमभ्यवर्तत संयुगे ।&#xA;पाण्डवाश्च कथं भीष्मं तन्ममाचक्ष्व सञ्जय ॥&#xA;सञ्जय उवाच ।&#xA;ततः प्रभाते विमले सूर्यस्योदयनं प्रति ।&#xA;ताड्यमानासु भेरीषु मृदङ्गेष्वानकेषु च ॥&#xA;ध्मायमानेषु शङ्खेषु पाण्डरेषु समन्ततः ।&#xA;शिखण्डिनं पुरस्कृत्य निर्याप्ताः पाण्डवा युधि ॥&#xA;कृत्वा व्यूहं महाराज सर्वशत्रुनिबर्हणम् ।&#xA;शिखण्डी सर्वसैन्यानामग्र आसीद्विशाम्पते ॥&#xA;चक्ररक्षौ ततस्तस्य भीमसेनधनञ्जयौ ।&#xA;पृष्ठतो द्रौपदेयाश्च सौभद्रश्चैव वीर्यवान् ॥&#xA;सात्यकिश्चेकितानश्च तेषां गोप्ता महारथः ।&#xA;धृष्टद्युम्नस्ततः पश्चात्पाञ्चालैरभिरक्षितः ॥&#xA;ततो युधिष्ठिरो राजा यमाभ्यां सहितः प्रभुः ।&#xA;प्रययौ सिंहनादेन नादयन्भरतर्षभ ॥&#xA;विराटस्तु ततः पश्चात्स्वेन सैन्येन संवृत्तः ।&#xA;द्रुपदश्च महाबाहो ततः पञ्चादुपाद्रवत् ॥&#xA;केकया भ्रातरः पञ्च धृष्टकेतुश्च वीर्यवान् ।&#xA;जघनं पालयामासुः पाण्डवेयश्च राक्षसः ॥&#xA;एवं व्यूह्य महासैन्यं पाण्डवास्तव वाहिनीम् ।&#xA;अभ्यद्रवन्त सङ्ग्रामे त्यक्त्वा जीवितमात्मनः ॥&#xA;तथैव कुरवो राजन्भीष्मं कृत्वा महारथम् ।&#xA;अग्रतः सर्वसैन्यानां प्रययुः पाण्डवान्प्रति ॥&#xA;पुत्रैस्तव दुराधर्षो रक्षितः सुमहाबलैः ।&#xA;ततो द्रोणो महेष्वासः पुत्रश्चास्य महाबलः ॥&#xA;भगदत्तस्ततः पश्चाद्गजानीकेन संवृतः ।&#xA;कृपश्च कृतवर्मा च भगदत्तमनुव्रतौ ॥&#xA;काम्भोजराजो बलवांस्ततः पश्चात्सुदक्षिणः ।&#xA;मागधश्च जयत्सेनः सौबलश्च बृहद्बलः ॥&#xA;तथैवान्ये महेष्वासाः सुशर्मप्रमुखा नृपाः ।&#xA;जघनं पालयामासुस्तव सैन्यस्य भारत ॥&#xA;दिवसेदिवसे प्राप्ते भीष्मः शान्तनवो युधि ।&#xA;आसुरानकरोद्व्यूहान्पैशाचानथ राक्षसान् ॥&#xA;ततः प्रववृते युद्धं तव तेषां च भारत ।&#xA;अन्योन्यं निघ्नतां राजन्यमराष्ट्रविवर्धनम् ॥&#xA;अर्जुनप्रमुखाः पार्थाः पुरस्कृत्य शिखण्डिनम् ।&#xA;भीष्मं युद्धेऽभ्यवर्तन्त किरन्तो विविधाञ्शरान् ॥&#xA;तत्र भारत भीमेन ताडितास्तावकाः शरैः ।&#xA;रुधिरौघपरिक्लिन्नाः परलोकं ययुस्तदा ॥&#xA;नकुलः सहदेवश्च सात्यकिश्च महारथः ।&#xA;तव सैनयं समासाद्य पीडयामासुरोजसा ॥&#xA;ते वध्यामानाः समरे तावका भरतर्षभ ।&#xA;नाशक्नुवन्वारयितुं पाण्डवानां महद्बलम् ॥&#xA;ततस्तु तावकं सैन्यं वध्यमानं समन्ततः ।&#xA;सम्प्राद्रवद्दशः दिशः काल्यमानं महारथैः ॥&#xA;त्रातारं नाध्यगच्छन्त तावका भरतर्षभ ।&#xA;वध्यमानाः शितैर्बाणैः पाण्डवैः सह सृञ्जयैः ॥&#xA;धृतराष्ट्र उवाच ।&#xA;पीड्यमानं बलं दृष्ट्वा पार्थैर्भीष्मः पराक्रमी ।&#xA;यदकार्षीद्रणे क्रुद्धस्तन्ममाचक्ष्व सञ्जय ॥&#xA;कथं वा पाण्डवा युद्धे प्रत्युद्याताः परन्तपाः ।&#xA;निघ्नन्तो मामकान्वीरांस्तन्ममाचक्ष्व सञ्जय ॥&#xA;सञ्जय उवाच ।&#xA;आचक्षे ते महाराज यदकार्षीत्पिता तव ।&#xA;पीडिते तव पुत्रस्य सैन्ये पाण्डव सृञ्जयैः ॥&#xA;प्रंहृष्टमनसः शूराः पाण्डवाः पाण्डुपूर्वज ।&#xA;अभ्यवर्तन्त निघ्नन्तस्तव पुत्रस्य वाहिनीम् ॥&#xA;तं विनाशं मनुष्येन्द्र नरवारणवाजिनाम् ।&#xA;नामृष्यत तदा भीष्मः सैन्यघातं रणे परैः ॥&#xA;स पाणडवान्महेष्वासः पञ्चालांश्चैव सृञ्जयान् ।&#xA;नाराचैर्वत्सदन्तैश्च शितैरञ्जलिकैस्तथा ॥&#xA;अभ्यवर्षत दुर्धर्षस्त्यक्त्वा जीवितमात्मनः ।&#xA;स पाण्डवानां प्रवरान्पञ्च राजन्महारथान् ॥&#xA;आत्तशस्त्रो रणे यत्नाद्वारयामास सायकैः ।&#xA;नानाशस्त्रास्त्रवर्षैस्तान्वीर्यामर्षप्रवेरितैः ॥&#xA;निजघ्ने समरे क्रुद्धो हस्त्यश्वं चामितं बहु ।&#xA;रथिनोऽपातयद्राजन्रथेभ्यः पुरुषर्षभ ॥&#xA;सादिनश्चाश्वपृष्ठेभ्यः पादातांश्च समागतान् ॥&#xA;गजारोहान्गजेभ्यश्च परेषां जयकारिणः ।&#xA;तमेकं समरे भीष्मं त्वरमाणं महारथम् ॥&#xA;पाण्डवाः समवर्तन्त वज्रहस्तमिवासुराः ।&#xA;शक्राशनिसमस्पर्शान्विमुञ्चन्निशिताञ्छरान् ॥&#xA;दिक्ष्वदृश्यत सर्वासु घोरं सन्धारयन्वपुः ।&#xA;मण्डलीभूतमेवास्य नित्यं धनुरदृश्यत ॥&#xA;सङ्ग्रामे युध्यमानस्य शक्रचापोपमं महत् ॥&#xA;तदृष्ट्वा समरे कर्म पुत्रास्तव विशाम्पते ॥&#xA;विस्मायं परमं गत्वा पितामहमपूजयन् ।&#xA;पार्था विमनसो भूत्वा प्रैक्षन्त पितरं तव ॥&#xA;युध्यमानं रणे शूरं विप्रचित्तिमिवामराः ।&#xA;न चैनं वारयामासुर्व्यात्ताननमिवान्तकम् ॥&#xA;दशमेऽहनि सम्प्राप्ते रथानीकं शिखण्डिनः ।&#xA;अदहन्निशितैर्बाणैः कृष्णवर्त्मेव काननम् ॥&#xA;तं शिखण्डी त्रिभिर्बाणैरभ्यविध्यत्सनान्तरे ।&#xA;आशीविषमिव क्रुद्धं कालसृष्टमिवान्तकम् ॥&#xA;स तेनातिभृशं विद्धः प्रेक्ष्य भीष्मः शिखण्डिनम् ।&#xA;पुनर्नालोकयत्क्रुद्धः प्रहसन्निदमब्रवीत् ॥&#xA;कामं प्रहर वा मा वा न त्वां योत्स्ये कथञ्चन ।&#xA;यैव हि त्वं कृता धात्रा सैव हि त्वं शिखण्डिनी ॥&#xA;तस्य तद्वचनं श्रुत्वा शिखण्डी क्रोधमूर्च्छितः ।&#xA;उवाच भीष्मं समरे सृक्विणी परिलेलिहन् ॥&#xA;जानामि त्वां महाबाहो क्षत्रियाणां भयङ्करम् ।&#xA;मया श्रुतं च ते युद्धं जामदग्न्येन वै सह ॥&#xA;दिव्यश्च ते प्रभावोऽयं मया च बहुशः श्रुतः ।&#xA;जनन्नपि प्रभावं ते योत्स्येऽद्याहं त्वया सह ॥&#xA;पाण्डवानां प्रियं कुर्वन्नात्मनश्च नरोत्तम ॥&#xA;अद्य त्वां योधयिष्यामि रणे पुरुषसत्तम ॥&#xA;ध्रुवं च त्वां हनिष्यामि शपे सत्येन तेऽग्रतः ।&#xA;एतच्छ्रुत्वा च मद्वाक्यं यत्कृत्यं तत्समाचर ॥&#xA;कामं युध्यस्व वा मा वा न मे जीवन्प्रमोक्ष्यसे ।&#xA;सुदृष्टः क्रियतां भीष्म लोकोऽयं समितिञ्जय ॥&#xA;सञ्जय उवाच ।&#xA;एवमुक्त्वा ततो भीष्मं पञ्चभिर्नतपर्वभिः ।&#xA;अविध्यत रणे भीष्मं प्रतुदन्वाक्यसायकैः ॥&#xA;तस्य तद्वचनं श्रुत्वा सव्यसाची महारथः ।&#xA;कालोऽयमिति सञ्चिन्त्य शिखण्डिनमचोदयत् ॥&#xA;अहं त्वामनुयास्यामि परान्विद्रावयञ्शरैः ।&#xA;अभिद्रव सुसंरब्धो भीष्मं भीमपराक्रमम् ॥&#xA;न हि ते संयुगे पीडां शक्ताः कर्तुं महाबलाः ।&#xA;तस्मादद्य महाबाहो यत्नाद्भीष्यमभिद्रव ॥&#xA;अहत्वा समरे भीष्म यदि यास्यसि मारिष ।&#xA;अवहास्योऽस्य लोकस्य भविष्यसि मया सह ॥&#xA;नावहास्या यथा वीर भवेम परमाहवे ।&#xA;तथा कुरु रणे यत्नं साधयस्व पितामहम् ॥&#xA;कुरूंश्च सहितान्सर्वान्यतमानान्महारथान् ।&#xA;अहमावारयिष्यामि सावयस्व पितामहम् ॥&#xA;द्रोणं च द्रोणपुत्रं च कृपं चाथ सुयोधनम् ।&#xA;चित्रसेनं विकर्णं च सैन्धवं च यजद्रथम् ॥&#xA;विन्दानुविन्दावावन्त्यौ काम्भोजं च सुदक्षिणम् ।&#xA;भगदत्तं तथा शूरं मागदं च महाबलम् ॥&#xA;सौमदत्तिं तथा शूरमार्श्यशृङ्गिं च राक्षसम् ।&#xA;त्रिगर्तराजं च रणे सह सर्वैर्महारथैः ॥&#xA;अहमावारयिष्यामि वेलेव मकरालयम् ।&#xA;कुरूंश्च सहितान्सर्वान्युध्यमानान्महाबलान् ।&#xA;निवारयिष्यामि रणे साधयस्व पितामहम् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/109/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/109/</guid>
      <description>&lt;p&gt;अध्यायः 109&lt;/p&gt;&#xA;&lt;p&gt;भीष्मदुर्योधनसंवादः ॥ 1 ॥ भीष्मपराक्रमवर्णनम् ॥ 2 ॥&#xA;धृतराष्ट्र उवाच ।&#xA;कथं शिखण्डी गाङ्गेयमभ्यधावत्पितामहम् ।&#xA;पाञ्चाल्यः समरे क्रुद्धो धर्मात्मानं यतव्रतम् ॥&#xA;केऽरक्षन्पाण्डवानीके शिखण्डिनमुदायुधाः ।&#xA;त्वरमाणास्त्वराकाले जिगीषन्तो महारथाः ॥&#xA;कथं शान्तनवो भीष्मः स तस्मिन्दशमेऽहनि ।&#xA;अयुध्यत महावीर्यः पाण्डवैः सह सृञ्जयैः ॥&#xA;न मृष्यामि रणे भीष्मं प्रत्युद्यातं शिखण्डिना ।&#xA;कच्चिन्न रथमद्गोऽस्व धनुर्वाऽशीर्यतास्थतः ॥&#xA;सञ्जय उवाच ।&#xA;नाशीर्यत धनुश्चास्य रथभङ्गो न चाप्यभूत् ।&#xA;युध्यमानस्य सङ्ग्रामे भीष्मस्य भरतर्षभ ।&#xA;निघ्नतः समरे शत्रून्शरैः सन्नतपर्वभिः ॥&#xA;अनेकशतसाहस्रावकानां महारथाः ।&#xA;तथा दन्तिगणा राजन्हायश्चैव सुसञ्जिताः ॥&#xA;अभ्यवर्तन्त युद्धाय पुरस्कृत्य पितामहम् ॥&#xA;यथाप्रतिज्ञं कौरव्य स चापि समिर्तिजयः ।&#xA;पार्यानामकरोद्भीष्मः सततं समिति क्षयम् ॥&#xA;युध्यमानं महेष्वासं विनिघ्नन्तं पराञ्शरैः ।&#xA;पाञ्चालाः पाण्डवैः सार्ध सर्वतः पर्यवारयन् ॥&#xA;दशमेऽहनि सम्प्राप्ते ततस्तां रिपुवाहिनीम् ।&#xA;कीर्यमाणां शितैर्बाणैः शतशोऽथ सहस्रशः ॥&#xA;न हि भीष्मं महेष्वासं पाण्डवाः पाण्डुपूर्वज ।&#xA;अशक्नुवन्रणे जेतुं पाशहस्तमिवानतकम् ॥&#xA;अथोपायान्महाराज सव्यसाची धनञ्जयः ।&#xA;त्रासयन्रथिनः सर्वान्बीभत्सुरपराजितः ॥&#xA;सिंहवद्विनदन्नुच्चैर्धनुर्ज्यां विक्षिपन्मुहुः ।&#xA;शरौघान्विसृजन्पार्थो व्यचरत्कालवद्रणे ॥&#xA;तस्य शब्देन वित्रस्तास्तावका भारतर्षभ ।&#xA;सिंहस्येव मृगा राजन्व्यद्रवन्त महाभयात् ॥&#xA;जयन्तं पाण्डवं दृष्ट्वा त्वत्सैन्यं चाभिपीडितम् ।&#xA;दुर्योधनस्ततो भीष्ममब्रवीद्भृशपीडितः ॥&#xA;एष पाण्डुसुतस्तात श्वेताश्वः कृष्णसारथिः ।&#xA;दहते मामकान्सर्वान्कृष्णवर्त्मेन काननम् ॥&#xA;पश्य सैन्यानि गाङ्गेय द्रवमाणानि सर्वशः ।&#xA;पण्डवेन युधां श्रेष्ठ काल्यमानानि संयुगे ॥&#xA;यथा पशुगणान्पालः सङ्कालयति कानने ।&#xA;तथेदं मामकं सैन्यं काल्यते शत्रुतापन ॥&#xA;धनञ्जयशरैर्भग्नं द्रवमाणं ततस्ततः ।&#xA;भीमोऽप्येवं दुराधर्पो विद्रावयति मे बलम् ॥&#xA;सात्यकिश्चेकितानश्च माद्रीपुत्रौ च पाण्डवौ ।&#xA;अभिमन्युः सुविक्रान्तो वाहिनीं द्रवते मम ॥&#xA;धृष्टद्युम्नस्तथा शूरो राक्षसश्च घटोत्कचः ।&#xA;व्यद्रावयेतां सहसा सैन्यं मम महारणे ॥&#xA;वध्यमानस्य सैन्यस्य सर्वैरेतैर्महारथैः ।&#xA;नान्यां गतिं प्रपश्यामि स्थाने युद्धे च भारत ॥&#xA;ऋते त्वां पुरुषव्याघ्र देवतुल्यपराक्रमम् ।&#xA;पर्याप्तस्तु भवाञ्शीघ्रं पीडितानां गतिर्भव ॥&#xA;सञ्जय उवाच ।&#xA;एवमुक्तो महाराज पिता देवव्रतस्तव ।&#xA;चिन्तयित्वा मुहूर्तं तु कृत्वा निश्चयमात्मनः ॥&#xA;तव सन्धारयन्पुत्रमब्रवीच्छन्तनोः सुतः ।&#xA;दुर्योधन विजानीहि स्थिरो भूत्वा विशाम्पते ॥&#xA;&#39;पातयिष्ये रिपूनन्यान्पाण्डवान्प्रतिपालयन् ।&#xA;प्रतिज्ञातो जयो ह्यद्य पाण्डवानां महात्मनाम् ॥&#39;&#xA;पूर्वकालं तव मया प्रतिज्ञानं महाबल ।&#xA;हत्वा दशसहस्राणि क्षत्रियाणां महात्मनाम् ॥&#xA;सङ्ग्रामादपयास्यामि ह्येतत्कर्म समाहितम् ।&#xA;इति तत्कृतवांश्चाहं यथोक्तं भरतर्षभ ॥&#xA;अद्य चापि महत्कर्म प्रकरिष्ये यथाबलम् ।&#xA;अहं वाऽद्य हतः शेष्ये हनिष्ये वाऽद्य पाण्डवान् ॥&#xA;&#39;अशक्याः पाण्डवा जेतुं देवैरपि सवासवैः ।&#xA;&#39;किं पुनर्मर्त्यधर्मेण क्षत्रियेण महाबलाः ॥&#xA;अद्य ते पुरुषव्याघ्र प्रतरिष्ये ऋणं तव ।&#xA;भर्तृपिण्डकृतं राजन्निहताः पृतनामुखे ॥&#xA;सञ्जय उवाच ।&#xA;इत्युक्त्वा भरतश्रेष्ठ क्षत्रियान्प्रवपञ्छरैः ।&#xA;आससाद दुराधर्षः पाण्डवानामनीकिनीम् ॥&#xA;अनीकमध्ये तिष्ठन्तं गाङ्गेयं भारतर्षभ ।&#xA;आशीविषमिव क्रुद्धं पाण्डवाः प्रत्यवारयन् ॥&#xA;दशमेऽहनि भीष्मस्तु दर्शयञ्शक्तिमात्मनः ।&#xA;राजञ्शतसहस्राणि सोऽवधीत्कुरुनन्दन ॥&#xA;पाञ्चालानां च ये श्रेष्ठा राजपुत्रा महारथाः ।&#xA;तेषामादत्त तेजांसि जलं सूर्य इवांशुभिः ॥&#xA;हत्वा दशसहस्राणि कुञ्जराणां तरस्विनाम् ।&#xA;सारोहाणां महाराज हयानां चायुतं तथा ॥&#xA;पूर्णे शतसहस्रे द्वे पादातानां नरोत्तमः ।&#xA;प्रजज्वाल रणे भीष्मो विधूम इव पावकः ॥&#xA;न चैवं पाण्डवेयानां केचिच्छेकुर्निरीक्षितुम् ।&#xA;उत्तरं मार्गमास्थाय तपन्तमिव भास्करम् ॥&#xA;ते पाण्डवेवाः संरब्धा महेष्वासेन पीडिताः ।&#xA;वधायाभ्यद्रवन्भीष्मं सृञ्जयाश्च महारथाः ॥&#xA;स वध्यमानो बहुभिर्भीष्मः शान्तनवस्तथा ।&#xA;अवकीर्णो महेष्वासैः शैलो मेघैरिवावृतः ॥&#xA;पुत्रास्तु तव गाङ्गेयं समन्तात्पर्यवारयन् ।&#xA;महत्या सेनया सार्धं ततो युद्धमवर्तत ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/110/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/110/</guid>
      <description>&lt;p&gt;अध्यायः 110&lt;/p&gt;&#xA;&lt;p&gt;अर्जुनदुःशासनयुद्धम् ॥ 1 ॥&#xA;सञ्जय उवाच ।&#xA;अर्जुनस्तु रणे राजन्दृष्ट्वा भीष्मस्य विक्रमम् ।&#xA;शिखण्डिनमथोवाच समभ्योहि पितामहम् ॥&#xA;न चापि भीस्त्वया कार्या भीष्मादद्य कथञ्चन ।&#xA;अहमेनं शरैस्तीक्ष्णैः पातयिष्ये रथोत्तमात् ॥&#xA;सञ्जय उवच ।&#xA;एवमुक्तस्तु पार्थेन शिखण्डी भरतर्षभ ।&#xA;अभ्यद्रवत गाङ्गेयं श्रुत्वा पार्थस्य भाषितम् ॥&#xA;धृष्टद्युम्नस्तथा राजन्सौभद्रश्च महारथः ।&#xA;हृष्टावाद्रवतां भीष्मं श्रुत्वा पार्थस्य भाषितम् ॥&#xA;विराटद्रुपदौ वृद्धौ कुन्तिभोजस्य दंशितः ।&#xA;अभ्यद्रवत गाङ्गेयं पुत्रस्य तव पश्यतः ।&#xA;नकुलः सहदेवश्च धर्मराजश्च वीर्यवान् ॥&#xA;तथेतराणि सैन्यानि सर्वाम्येव विशाम्पते ।&#xA;समाद्रवन्त गाङ्गेयं श्रुत्वा पार्थस्य भाषितम् ॥&#xA;प्रत्युद्ययुस्तावकाश्च समेतांस्तान्महारथान् ।&#xA;यथाशक्ति यथोत्साहं तन्मे निगदतः शृणु ॥&#xA;चित्रसेनो महाराज चेकितानं समभ्यायात् ।&#xA;भीष्मप्रेप्सुं रणे यान्तं वृषं व्याघ्रशिशुर्यथा ॥&#xA;धृष्टद्युम्नं महाराज भीष्मान्तिकमुपागतम् ।&#xA;त्वरमाणं रणे यत्तं कृतवर्मा न्यवरायत् ॥&#xA;भीमसेनं सुसङ्क्रुद्धं गाङ्गेयस्य वधैषिणम् ।&#xA;त्वरमाणो महाराज सौमदत्तिर्न्यवारयत् ॥&#xA;तथैव नकुलं शूरं किरन्तं सायकान्बहून् ।&#xA;विकर्णो वारयामास इच्छन्भीष्मस्य जीवितम् ॥&#xA;सहदेवं तथा राजन्यान्तं भीष्मरथं प्रति ।&#xA;वारयामास सङ्क्रुद्धः कृपः शारद्वतो युधि ॥&#xA;राक्षसं क्रूरकर्माणं भैमसेनिं महाबलम् ।&#xA;भीष्मस्य निधनप्रेप्सुं दुर्मुखोऽभ्यज्रवद्बली ॥&#xA;सात्यकिं समरे क्रुद्धमार्स्यशृङ्गिवारयत् ।&#xA;&#39;भीष्मस्य वधमिच्छन्तं पाण्डवप्रीतिकाम्यया&#39;&#xA;अभिमन्युं महाराज यान्तं भीष्मरथं प्रति ।&#xA;सुदक्षिणो महाराज काम्भोज प्रत्यवारयत् ॥&#xA;विराटद्रुपदौ वृद्धौ समेतावरिमर्दनौ ।&#xA;अश्वत्थामा ततः क्रुद्धो वारयामास भारत ॥&#xA;तथा पाण्डुसुतं ज्येष्ठं भीष्मस्य वधकाङ्क्षिणम् ।&#xA;भारद्वाजो रणे यत्तो धर्मपुत्रमवारयत् ॥&#xA;अर्जुनं रभसं युद्धे पुरस्कृत्य शिखण्डिनम् ।&#xA;भीष्मप्रेप्सुं महाराज भासयन्तं दिशो दश ॥&#xA;दुःशासनो महेष्वासो वारयामास संयुगे ।&#xA;अन्ये च तावका योधाः पाण्डवानां महारथान् ॥&#xA;भीष्मस्याभिमुखान्यातान्वारयामासुराहवे ।&#xA;धृष्टद्युम्नस्तु सैन्यानि प्राक्रोशंस्तु पुनः पुनः ॥&#xA;अभ्यद्रवत संरब्धो भीष्ममेकं महारथः ।&#xA;एषोऽर्जुनो रणे भीष्मं प्रयाति कुरुनन्दनः ॥&#xA;अभ्यद्रवत माभैष्ट भीष्मो हि प्राप्स्यते न वः ।&#xA;अर्जुनं समरे योद्धुं नोत्सहेतापि वासवः ॥&#xA;किमु भीष्मो रणे वीरा गतसत्वोऽल्पजीवितः ।&#xA;इति सेनापतेः श्रुत्वा पाण्डवानां महारथाः ॥&#xA;अभ्यद्रवन्त संहृष्टा गाङ्गेयस्य रथं प्रति ।&#xA;आगच्छतस्तान्समरे वार्योघानचला इव ॥&#xA;अवारयन्त संहृष्टास्तावकाः पुरुषर्षभाः ।&#xA;दुःशासनो महाराज भयं त्यक्त्वा महारथः ॥&#xA;भीष्मस्य जीविताकाङ्क्षी धनञ्जयमुपाद्रवत् ।&#xA;तथैव पाण्डवाः शूरा गाङ्गेयस्य रथं प्रति ॥&#xA;अभ्यद्रवन्त सङ्ग्रामे तव पुत्रान्महारथाः ।&#xA;तत्राद्भुतमपश्याम चित्ररूपं विशाम्पते ॥&#xA;दुःशासनरथं प्राप्य यत्पार्थो नात्यवर्तत ।&#xA;यथा वारयते वेला क्षुब्धतोयं महार्णवम् ॥&#xA;तथैव पाण्डवं क्रुद्धं तव पुत्रो न्यवारयत् ।&#xA;उभौ तौ रथिनां श्रेष्ठावुभौ भारतदुर्जयौ ॥&#xA;उभौ चन्द्रार्कसदृशौ कान्त्या दीप्त्या च भारत ।&#xA;तथा तौ जातसंरम्भावन्योन्यवधकाङ्क्षिणौ ॥&#xA;समीयतुर्महासङ्ख्ये मयशक्रौ यथा पुरा ।&#xA;दुःशासनो महाराज पाण्डवं विशिखैस्त्रिभिः ॥&#xA;वासुदेवं च विंशत्या ताडयामास संयुगे ।&#xA;ततोऽर्जुनो जातमन्युर्वार्ष्णेयं वीक्ष्य पीडितम् ॥&#xA;दुःशासनं शतेनाजौ नाराचानां समार्पयत् ।&#xA;ते तस्य कवचं भित्त्वा पपुः शोणितमाहवे ॥&#xA;&#39; यथैव पन्नगा राजंस्तटाकं तृषितास्तथा ।&#xA;&#39;दुःशासनस्त्रिभिः क्रुद्धः पार्थं विव्याध पत्रिभिः ।&#xA;ललाटे भरतश्रेष्ठ शरैः सन्नतपर्वभिः ॥&#xA;ललाटस्थैस्तु तैर्बाणैः शुशुभे पाण्डवो रणे ।&#xA;यथा मेरुर्महाराज शृङ्गैरत्यर्थमुच्छ्रितैः ॥&#xA;सोऽतिविद्धो महेष्वासः पुत्रेण तव धन्विना ।&#xA;व्यराजत रणे पार्थः किंशुकः पुष्पवानिव ॥&#xA;दुःशासनं ततः क्रुद्धः पीडयामास पाण्डवः ।&#xA;पर्वणीव सुसङ्क्रुद्धो राहुः पूर्णं निशाकरम् ॥&#xA;पीड्यमानो बलवता पुत्रस्तव विशाम्पते ।&#xA;विव्याध समरे पार्थं कङ्कपत्रैः शिलाशितैः ॥&#xA;तस्य पार्थो धनुश्छित्वा रथं चास्य त्रिभिः शरैः ।&#xA;आजघान ततः पश्चात्पुत्रं ते निशितैः शरैः ॥&#xA;सोऽन्यत्कार्मुकमादाय भीमस्य प्रमुखे स्थितः ।&#xA;अर्जुनं पञ्चाविंशत्या बाह्वोरुरसि चार्पयत् ॥&#xA;तस्य क्रुद्धो महाराज पाण्डवः शत्रुतापनः ।&#xA;अप्रैषीद्विशिखान्घोरान्यमदण्डोपमान्बहून् ॥&#xA;अप्राप्तानेव तान्बाणांश्चिच्छेद तनयस्तव ।&#xA;यतमानस्य पार्थस्य तदद्भुतमिवाभवत् ॥&#xA;पार्थं च निशितैर्बाणैरविध्यत्तनयस्तव ।&#xA;ततः क्रुद्धो रणे पार्थः शरान्सन्धाय कार्मुके ॥&#xA;प्रेषयामास समरे स्वर्णपुङ्खाञ्छिलाशितान् ।&#xA;न्यमञ्जंस्ते महाराज तस्य काये महात्मनः ॥&#xA;यथा हंसा महाराज तटाकं प्राप्य भारत ।&#xA;पीडितश्चैव पुत्रस्ते पाण्डवेन महात्मना ॥&#xA;हित्वा पार्थं रणे तूर्णं भीष्मस्य रथमाव्रजत् ।&#xA;अगाधे मञ्जतस्तस्य द्वीपो भीष्मोऽभवत्तदा ॥&#xA;प्रतिलभ्य ततः सञ्ज्ञां पुत्रस्तव विशाम्पते ।&#xA;अवारयत्ततः शूरो भूय एव पराक्रमी ॥&#xA;शरैः सुनिशितैः पार्थं यथा वृत्रं पुरन्दरः ।&#xA;निर्बिभेद महाकायो विव्यथे नैव चार्जुनः ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/111/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/111/</guid>
      <description>&lt;p&gt;अध्यायः 111&lt;/p&gt;&#xA;&lt;p&gt;द्वन्द्वयुद्धम् ॥ 1 ॥&#xA;सञ्जय उवाच ।&#xA;सात्यकिं दंशितं युद्धे भीष्मायाभ्युद्यतं रणे ।&#xA;आर्श्यशृङ्गिर्महेष्वासो वारयामास संयुगे ॥&#xA;माधवस्तु सुसङ्क्रुद्धो राक्षसं नवभिः शरैः ।&#xA;आजघान रणे राजन्प्रहसन्निव भारत ॥&#xA;तथैव राक्षसो राजन्माधवं नवभिः शरैः ।&#xA;अर्दयामास राजेन्द्र सङ्क्रुद्धः शिनिपुङ्गवम् ॥&#xA;शैनेयः शरसङ्घं तु प्रेषयामास संयुगे ।&#xA;राक्षसाय सुसङ्क्रुद्धो माधवः परवीरहा ॥&#xA;ततो रक्षो महाबाहुं सात्यकिं सत्यविक्रमम् ।&#xA;विव्याध विशिखैस्तीक्ष्णैः सिंहनाद ननाद च ॥&#xA;माधवस्तु भृशं विद्धो राक्षसेन रणे तदा ।&#xA;धैर्यमालम्ब्य तेजस्वी जहास च ननाद च ॥&#xA;भगदत्तस्ततः क्रुद्धो माधवं निशितैः शरैः ।&#xA;ताडयामास समरे तोत्रैरिव महागजम् ॥&#xA;विहाय राक्षसं युद्धे शैनेयो रथिनां वरः ।&#xA;प्राग्ज्योतिषाय चिक्षेप शरान्सन्नतपर्वणः ॥&#xA;तस्य प्राग्ज्योतिषो राजा माधवस्य महद्धनुः ।&#xA;चिच्छेद शतधारेण भल्लेन कृतहस्तवत् ॥&#xA;अथान्यद्धनुरादाय वेगवत्परवीरहा ।&#xA;भगदत्तं रणे क्रुद्धं विव्याध निशितैः शरैः ॥&#xA;सोऽतिविद्धो महेष्वासः सृक्किणी परिसंलिहन् ।&#xA;शक्तिं कनकवैडूर्यभूषितामायसीं दृढाम् ॥&#xA;यमदण्डोपमां घोरां चिक्षेप परमाहवे ।&#xA;तामापतन्तीं सहसा तस्य बाहुबलेरिताम् ॥&#xA;सात्यकिः समरे राजन्द्विधा चिच्छेद सायकैः ।&#xA;ततः पपात सहसा सहोल्केव हतप्रभा ॥&#xA;शक्तिं विनिहतां दृष्ट्वा पुत्रस्तव विशाम्पते ।&#xA;महता रथवंशेन वारयामास माधवम् ॥&#xA;तथा परिवृतं दृष्ट्वा वार्ष्णेयानां महारथम् ।&#xA;दुर्योधनो भृशं क्रुद्धो भ्रातॄन्सर्वानुवाच ह ॥&#xA;तथा कुरुत कौरव्या यथाः वः सात्यको युधि ।&#xA;न जीवन्प्रतिनिर्याति महतोऽस्माद्रथव्रजात् ॥&#xA;तस्मिन्हते हतं मन्ये पाण्डवानां महद्बलम् ।&#xA;तथेति च वचस्तस्य परिगृह्य महारथाः ॥&#xA;शैनेयं योधयामासर्भीष्मायाभ्युद्यतं रणे ।&#xA;&#39;अभिमन्युं तदाऽऽयान्तं भीष्मस्याभ्युद्यतं वधे ।&#39;&#xA;काम्भोजराजो बलवान्वारयामास संयुगे ॥&#xA;आर्जुनिं नृपतिर्विद्ध्वा शरैः सन्नतपर्वभिः ।&#xA;पुनरेव चतुःषष्ट्या राजन्विव्याध तं नृप ॥&#xA;सुदक्षिणस्तु समरे पुनर्विव्याध तं पञ्चभिः ।&#xA;सारथिं चास्य नवभिरिच्छन्भीष्मस्य जीवितम् ॥&#xA;तद्युद्धमासीत्सुमहत्तयोस्तत्र समागमे ।&#xA;यदाभ्यधावद्गाङ्गेयं शिखण्डी शत्रुकर्शनः ॥&#xA;विराटद्रुपदौ वृद्धौ वारयनतौ महाचमूम् ।&#xA;भीष्मं च युधि संरब्धावाद्रवन्तौ महारथौ ॥&#xA;अश्वत्थामा रणे क्रुद्धः समियाद्रथसत्तमः ।&#xA;ततः प्रववृते युद्धं तयोस्तस्य च भारत ॥&#xA;विराटो दशभिर्भल्लैराजघान परन्तप ।&#xA;यतमानं महेष्वासं द्रौणिमाहवशोभिनम् ॥&#xA;द्रुपदश्च त्रिभिर्बाणैर्विव्याध निशितैस्तदा ।&#xA;गुरुपुत्रं समासाद्य प्रहरन्तौ महाबलौ ॥&#xA;अश्वत्थामा ततस्तौ तु विव्याध बहुभिः शरैः ।&#xA;विराटद्रुपदौ वीरौ भीष्मं प्रति समुद्यतौ ॥&#xA;तत्राद्भुतमपश्याम वृद्धयोश्चरितं महत् ।&#xA;यद्द्रौणिसायकान्घोरान्प्रत्यवारयतां युधि ॥&#xA;सहदेवं तथाऽऽयान्तं कृपः शारद्वतोऽभ्ययात् ।&#xA;यथा नागो वने नागं मत्तो मत्तमुपाद्रवत् ॥&#xA;कृपश्च समरे शूरो माद्रीपुत्रं महारथम् ।&#xA;आजघान शरैस्तूर्णं सप्तत्या रुक्मभूषणैः ॥&#xA;तस्य माद्रीसुतश्चापं द्विधा चिच्छेद सायकैः ।&#xA;अथैनं छिन्नधन्वानं विव्याध नवभिः शरैः ॥&#xA;सोऽन्यत्कार्मुकमादाय समरे भारसाधनम् ।&#xA;माद्रीपुत्रं सुसंहृष्टो दशभिर्निशितैः शरैः ॥&#xA;आजघानोरसि क्रुद्ध इच्छन्भीष्मस्य जीवितम् ।&#xA;तथैव पाण्डवो राजञ्छारद्वतममर्षणम् ॥&#xA;आजघानोरसि क्रुद्धो भीष्मस्य वधकाङ्क्षया ।&#xA;तयोर्युद्धं समभवद्धोररूपं भयावहम् ॥&#xA;नकुलं तु रणे क्रुद्धो विकर्णः शत्रुतापनः ।&#xA;विव्याध सायकैः षष्ट्या रक्षन्भीष्मं महाबलम् ॥&#xA;नकुलोऽपि भृशं विद्धस्तव पुत्रेण धीमता ।&#xA;विकर्णं सप्तसप्तत्या निर्बिभेद शिलीमुखैः ॥&#xA;तत्र तौ नरशार्दूलौ भीष्महेतोः परन्तपौ ।&#xA;अन्योन्यं जघ्नुतुर्वीरौ गोष्ठे गोवृषभाविव ॥&#xA;घटोत्कचं रणे यान्तं निघ्नन्तं तव वाहिनीम् ।&#xA;दुर्मुखः समरे प्रायाद्भीष्यहेतोः पराक्रमी ॥&#xA;हैडिम्बस्तु रणे राजन्दुर्मुखं शत्रुतापनम् ।&#xA;आजघानोरसि क्रुद्धः शरेणानतपर्वणा ॥&#xA;भीमसेनसुतं चापि दुर्मुखः सुमुखैः शरैः ।&#xA;षष्ट्या वीरो नदन्हृष्टो विव्याध रणमूर्धनि ॥&#xA;धृष्टद्युम्नं तथाऽऽयान्तं भीष्मस्य वधकाङ्क्षिणम् ।&#xA;हार्दिक्यो वारयामास रथश्रेष्ठं महारथः ॥&#xA;हार्दिक्यः पार्षतं चापि विद्ध्वा पञ्चभिरायसैः ।&#xA;पुनः पञ्चाशता तूर्णं तिष्ठतिष्ठेति चाब्रवीत् ॥&#xA;आजघान महाबाहुः पार्षतं तं महारथम् ।&#xA;तं चैव पार्षतो राजन्हार्दिक्यं नवभिः शरैः ॥&#xA;विव्याध निशितैस्तीक्ष्णैः कङ्कपत्रैरजिह्नगैः ।&#xA;तयोः समभवद्युद्धं भीष्महेतोर्महाहवे ॥&#xA;अन्योन्यातिशये युक्तं यथा वृत्रमहेन्द्रयोः ।&#xA;भीमसेनं तथाऽऽयान्तं भीष्मं प्रति महारथम् ॥&#xA;भूरिश्रवाभ्ययात्तूर्णं तिष्ठतिष्ठेति चाब्रवीत् ।&#xA;सौमदत्तिरथो भीममाजघान स्तनान्तरे ॥&#xA;नाराचेन सुतीक्ष्णेन रुक्मपुङ्खेन संयुगे ।&#xA;उरःस्थेन बभौ तेन भीमसेनः प्रतापवान् ॥&#xA;स्कन्दशक्त्या यथा क्रौञ्चः पुरा नृपतिसत्तम ।&#xA;तौ शरान्सूर्यसङ्काशान्कर्मारपरिमार्जितान् ॥&#xA;अन्योन्यस्य रणे क्रुद्धौ चिक्षिपते नरर्षभौ ।&#xA;भीमो भीष्मवधाकाङ्क्षी सौमदत्तिं महारथम् ॥&#xA;तथा भीष्मजये गृध्नुः सौमदत्तिस्तू पाण्डवम् ।&#xA;कृतप्रतिकृते यत्तौ योधयामासतू रणे ॥&#xA;युधिष्ठिरं तु कौन्तेयं महत्या सेनया वृत्तम् ।&#xA;भीष्माभिमुखमायान्तं भारद्वाजो न्यवारयत् ॥&#xA;द्रोणस्य रथनिर्घोषं पर्जन्यनिनदोपमम् ।&#xA;श्रुत्वा प्रभद्रका राजन्समकम्पन्त मारिष ॥&#xA;सा सेना महती राजन्पाण्डुपुत्रस्य संयुगे ।&#xA;द्रोणेन वारिता यत्ता न चचाल पदात्पदम् ॥&#xA;चेकितान रणे यत्तं भीष्मं प्रति जनेश्वर ।&#xA;चित्रसेनस्तव सुतः क्रुद्धरूपमवारयत् ॥&#xA;भीष्महेतोः पराक्रान्तश्चित्रसेनः पराक्रमी ।&#xA;चेकितानं परं शक्त्या योधयामास भारत ॥&#xA;तथैव चेकितानोऽपि चित्रसेनमवारयत् ।&#xA;तद्युद्धमासीत्सुमहत्तयोस्तत्र समागमे ॥&#xA;अर्जुनो वार्यमाणस्तु बहुशस्तत्र भारत ।&#xA;विमुखीकृत्य पुत्रं ते सेनां तव ममर्द ह ॥&#xA;दुःशासनोऽपि परया शक्त्या पार्थमवारयत् ।&#xA;कथं भीष्मं न नो हन्यादिति निश्चित्य भारत ॥&#xA;सा वध्यमाना समरे पुत्रस्य तव वाहिनी ।&#xA;लोड्यते रथिभिः श्रेष्ठैस्तत्रतत्रैव भारत ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/112/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/112/</guid>
      <description>&lt;p&gt;अध्यायः 112&lt;/p&gt;&#xA;&lt;p&gt;द्रोणेनाश्वत्थामानम्प्रति दुर्निमित्तप्रदर्शपूर्वकं युद्धानुशासनम् ॥ 1 ॥&#xA;सञ्जय उवाच ।&#xA;अथ वीरो महेष्वासो मत्तवारणविक्रमः ।&#xA;समादाय महच्चापं मत्तवारणवारणम् ॥&#xA;विधुन्वानो नरश्रेष्ठो द्रावयाणो वरूथिनीम् ।&#xA;पृतनां पाण्डवेयानां गाहमानो महाबलः ॥&#xA;निमित्तानि निमित्तज्ञः सर्वतो वीक्ष्य वीर्यवान् ।&#xA;प्रतपन्तमनीकानि द्रोणः पुत्रमभाषत ॥&#xA;द्रोण उवाच ।&#xA;अयं हि दिवसस्तात यत्र पार्थो महाबलः ।&#xA;जिघांसुः समरे भीष्मं परं यत्नं करिष्यति ॥&#xA;उत्पतन्ति हि मे बाणा धनुः प्रस्फुरतीव च ।&#xA;योगमस्त्राणि नेच्छन्ति क्रूरं मे वर्तते मनः ॥&#xA;दिक्ष्वशान्तानि घोराणि व्याहरन्ति मृगद्विजाः ।&#xA;नीचैर्गृध्रा निलीयन्ते भारतानां चमूं प्रति ॥&#xA;नष्टप्रभ इवादित्यः सर्वतो लोहिता दिशः ।&#xA;रसते व्यथते भूमिः कम्पतीव च सर्वशः ॥&#xA;कङ्कगृध्रा बलाकाश्च व्याहरन्ति मुहुर्मुहुः ।&#xA;शिवाश्चैवाशिवा घोरा वेदयन्त्यो महद्भयम् ॥&#xA;पपात महती चोल्का मध्येनादित्यमण्डलात् ।&#xA;सकबन्धश्च परिघो भानुमावृत्य तिष्ठति ॥&#xA;परिवेषस्तथा घोरश्चन्द्रभास्करयोरभूत् ।&#xA;वेदयानो भयं घोरं राज्ञां देहावकर्तनम् ॥&#xA;देवतायतनस्थाश्च कौरवेन्द्रस्य देवताः ।&#xA;कम्पन्ते च हसन्ते च नृत्यन्ति च रुदन्ति च ॥&#xA;अपसव्यं ग्रहाश्चक्रुरलक्ष्माणं दिवाकरम् ।&#xA;अवाक्शिराश्च भगवानुपातिष्ठत चन्द्रकमाः ॥&#xA;वपूंषि च नरेन्द्राणां विगताभानि लक्षये ।&#xA;धार्तराष्ट्रस्य सैन्येषु न च भ्राजन्ति दंशिताःक ॥&#xA;सेनयोरुभयोश्चापि समन्ताच्छ्रूयते महान् ।&#xA;पाञ्चजन्यस्य निर्घोषो गाण्डीवस्य च निःस्वनः ॥&#xA;ध्रुवमास्थाय बीभत्सुरुत्तमास्त्राणि संयुगे ।&#xA;अपास्यान्यान्रणे योधानभ्येष्यति पितामहम् ॥&#xA;हृष्यन्ति रोमकूपाणि सीदतीव च मे मनः ।&#xA;चिन्तयित्वा महाबाहो भीष्मार्जुनसमागमम् ॥&#xA;तं चेह निकृतिप्रज्ञं पाञ्चाल्यं पापचेतसम् ।&#xA;पुरस्कृत्य रणे पार्थो भीष्मस्यायोधनं गतः ॥&#xA;अब्रवीच्च पुरा भीष्मो नाहं हन्यां शिखण्डिनम् ।&#xA;स्त्री ह्येषा विहिता धात्रा दैवाच्च स पुनः पुमान् ॥&#xA;असङ्कल्पध्वजश्चैव याज्ञसेनिर्महाबलः ।&#xA;न चामङ्गलिके तस्मिन्प्रहरेदापगासुतः ॥&#xA;एतद्विचिन्तयानस्य प्रज्ञा सीदति मे भृशम् ।&#xA;अभ्युद्यतो रणे पार्थः कुरुवृद्धमुपाद्रवत् ॥&#xA;युधिष्ठिरस्य च क्रोधो भीष्मश्चार्जुनसङ्गतः ।&#xA;मम चास्त्रसमारम्भः प्रजानामशिवं ध्रुवम् ॥&#xA;मनस्वी बलवाञ्शूरः कृतास्त्रोऽलघुविक्रमः ।&#xA;दूरपाती दृढेषुश्च निमित्तज्ञश्च पाण्डवः ॥&#xA;अजेयः समरे चापि देवैरपि सवासवैः ।&#xA;बलवान्बुद्धिमांश्चैव जितक्लेशो युधां वरः ॥&#xA;विजयी च रणे नित्यं भैरवास्त्रश्च पाण्डवः ।&#xA;&#39;अभ्युद्यतं रणे दृष्ट्वा भैरवास्त्रं च पाण्डवम् ।&#39;&#xA;तस्य मार्गं परिहरन्द्रुतं गच्छ यतव्रत ॥&#xA;पश्याद्यैतन्महाघोरे संयुगे वैशसं महत् ।&#xA;हेमचित्राणि शूरणां महान्ति च शुभानि च ॥&#xA;कवचान्यवदीर्यन्ते शरैः सन्नतपर्वभिः ।&#xA;छिद्यन्ते च ध्वजाग्राणि तोमराश्च धनूंषि च ॥&#xA;प्रासाश्च विमलास्तीक्ष्णाः शक्त्यश्च कनकोज्ज्वलाः ।&#xA;वैजयन्त्यश्च नागानां सङ्क्रुद्धेन किरीटिना ॥&#xA;नायं संरक्षितुं कालः प्राणान्पुत्रोपजीविभिः ।&#xA;याहि स्वर्गं पुरस्कृत्य यशसे विजयाय च ॥&#xA;रथनागहयावर्तां महाघोरां सुदुर्गमाम् ।&#xA;रथेन सङ्ग्रामनदीं तरत्येष कपिध्वजः ॥&#xA;ब्रह्मण्यता दमो दानं तपश्च चरितं महत् ।&#xA;इहैव दृश्यते पार्थे भ्राता यस्य धनञ्जयः ॥&#xA;भीमसेनश्च बलवान्माद्रीपुत्रौ च पाण्डवौ ।&#xA;वासुदेवश्च वार्ष्णेयो यस्य नाथो व्यवस्थितः ॥&#xA;तस्यैष मन्युप्रभवो धार्तराष्ट्रस्य दुर्मतेः ।&#xA;तपोभावितदेहस्य कोपो दहति वाहिनीम् ॥&#xA;एष सन्दृश्यते पार्थो वासुदेवव्यपाश्रयः ।&#xA;दारयन्सर्वसैन्यानि धार्तराष्ट्राणि सर्वशः ॥&#xA;एतदालोक्यते सैन्यं क्षोभ्यमाणं किरीटिना ।&#xA;महोर्मिनद्धं सुमहत्तिमिनेव महाजलम् ॥&#xA;हाहाकिलकिलाशब्दाः श्रूयन्ते च चमूमुखे ।&#xA;याहि पाञ्चालदायादमहं यास्ये युधिष्ठिरम् ॥&#xA;दुर्गमं ह्यन्तरं राज्ञो व्यूहस्यामिततेजसः ।&#xA;समुद्रकुक्षिप्रतिमं सर्वतोऽतिरथैः स्थितैः ॥&#xA;सात्यकिश्चाभिमन्युश्च धृष्टद्युम्नवृकोदरौ ।&#xA;पर्यरक्षन्त राजानं यमौ च मनुजेश्वरम् ॥&#xA;उपेन्द्रसदृशश्यामो महाशाल इवोद्गतः ।&#xA;एष गच्छत्यनीकाग्रे द्वितीय इव फल्गुनः ॥&#xA;उत्तमास्त्राणि चाधत्स्व गृहीत्वा च महद्धनुः ।&#xA;पार्षतं याहि राजानं युध्यस्व च वृकोदरम् ॥&#xA;को हि नेच्छेत्प्रियं पुत्रं जीवन्तं शाश्वतीः समाः ।&#xA;क्षत्रधर्मं तु सम्प्रेक्ष्य ततस्त्वां नियुनज्म्यहम् ॥&#xA;एष चातिरणे भीष्मो दहते वै महाचमूम् ।&#xA;युद्धेषु सदृशस्तात यमस्य वरुणस्य च ॥&#xA;सञ्जय उवाच ।&#xA;पुत्रं समनुशास्यैवं भारद्वाजः प्रतापवान् ।&#xA;महारणे महाराज धर्मराजमयोधयत् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/113/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/113/</guid>
      <description>&lt;p&gt;अध्यायः 113&lt;/p&gt;&#xA;&lt;p&gt;भीमसेनपराक्रमवर्णनम् ॥ 1 ॥&#xA;सञ्जय उवाच ।&#xA;भगदत्तः कृपः शल्यः कृतवर्ता तथैव च ।&#xA;विन्दानुविन्दावावन्त्यौ सैन्धवश्च जयद्रथः ॥&#xA;चित्रसेनो विकर्णश्च तथा दुर्मर्षणो युवा ।&#xA;दशैते तावका योधा भीमसेनमयोधयन् ॥&#xA;महत्या सेनया युक्ता नानादेशसमुत्थया ।&#xA;भीष्मस्य समरे राजन्प्रार्थयाना महद्यशः ॥&#xA;शल्यस्तु नवभिर्बाणैर्भीमसेनमताडयत् ।&#xA;कृतवर्मा त्रिभिर्भाणैः कृपश्च नवभिः शरैः ॥&#xA;चित्रसेनो विकर्णश्च भगदत्तश्च मारिष ।&#xA;दशभिर्दशभिर्बाणैर्भीमसेनमताडयन् ॥&#xA;सैन्धवश्च त्रिभिर्बाणैर्भीमसेनमडायत् ।&#xA;विन्दानुविन्दावावन्त्यौ पञ्चभिः पञ्चभिः शरैः ॥&#xA;दुर्मर्षणस्तु विंशत्या पाण्डवं निशितैः शरैः ।&#xA;स तान्सर्वान्महाराज राजमानान्पृथक्पृथक् ॥&#xA;प्रवीरान्सर्वलोकस्य धार्तराष्ट्रान्महारथान् ।&#xA;जघान समरे वीरः पाण्डवः परवीरहा ॥&#xA;सप्तभिः शल्यमाविध्यत्कृतवर्माणमष्टभिः ।&#xA;कृपस्य सशरं चापं मध्ये चिच्छेद भारत ॥&#xA;अथैनं च्छिन्नधन्वानं पुनर्विव्याध सप्तभिः ।&#xA;विन्दानुविन्दौ च तथा त्रिभिस्त्रिभिरताडयत् ॥&#xA;दुर्मर्षणं च विंशत्या चित्रसेनं च पञ्चभिः ।&#xA;विकर्णं दशभिर्बाणैः पञ्चभिश्च जयद्रथम् ॥&#xA;विद्ध्वा भीमोऽनदद्धृष्टः सैन्धवं च पुनस्त्रिभिः ।&#xA;अथान्यद्धनुरादाय गौतमो रथिनां वरः ॥&#xA;भीमं विव्याध संरब्धो दशभिर्निशितैः शरैः ।&#xA;स विद्धो दशभिर्बाणैस्तोत्रैरिव महाद्विपः ॥&#xA;ततः क्रुद्धो महाराज भीमसेनः प्रतापवान् ।&#xA;गौतमं ताडयामास शरैर्बहुभिराहवे ॥&#xA;सैन्धवस्य तथाऽश्वांश्च सारथिं च त्रिभिः शरैः ।&#xA;प्राहिणोन्मृत्युलोकाय कालान्तकसमद्युतिः ॥&#xA;हताश्वात्तु रथात्तूर्णमवप्लुत्य महारथः ।&#xA;शरांश्चिक्षेप निशितान्भीमसेनस्य संयुगे ॥&#xA;तस्य भीमो धनुर्मध्ये द्वाभ्यां चिच्छेद मारिष ।&#xA;भल्लाभ्यां भरतश्रेष्ठ सैन्धवस्य महात्मनः ॥&#xA;स च्छिन्नधन्वा विरथो हताश्वो हतसारथिः ।&#xA;चित्रसेनरथं राजन्नारुरोह त्वरान्वितः ॥&#xA;अत्यद्भुतं रणे कर्म कृतवांस्तत्र पाण्डवः ।&#xA;महारथाञ्शरैर्विद्ध्वा वारयित्वा च मारिष ॥&#xA;विरथं सैन्धवं चक्रे सर्वलोकस्य पश्यतः ।&#xA;तदा न ममृषे शल्यो भीमसेस्य विक्रमम् ॥&#xA;स सन्धाय शरांस्तीक्ष्णान्करमारपरिमार्जितान् ।&#xA;भीमं विव्याध समरे तिष्ठितिष्ठेति चाब्रवीत् ॥&#xA;कृपश्च कृतवर्माच भगदत्तश्च वीर्यवान् ।&#xA;विन्दानुविन्दावावन्त्यौ चित्रसेनश्च संयुगे ॥&#xA;दुर्मर्षणो विकर्णश्च सिन्धुराजश्च वीर्यवान् ।&#xA;भीमं ते विव्यधुस्तूर्णं शल्यहेतोररिन्दमाः ॥&#xA;स च तान्प्रति विव्याध पञ्चभिः पञ्चभिः शरैःक ।&#xA;शल्यं विव्याध सप्तत्या पुनश्च दशभिः शरैः ॥&#xA;तं शल्यो नवभिर्भित्त्वा पुनर्विव्याध पञ्चभिः ।&#xA;सारथिं चास्य भल्लेन गाढं विव्याध मर्मणि ॥&#xA;विशोकं प्रेक्ष्य निर्भिन्नं भीमसेनः प्रतापवान् ।&#xA;मद्रराजं त्रिभिर्बाणैर्बाह्वोरुरुसि चार्पयत् ॥&#xA;तथेतरान्महेष्वासांस्त्रिभिस्त्रिभिरजिह्मगैः ।&#xA;ताजयामास समरे सिंहवाद्विननाद च ॥&#xA;ते हि यत्ता महेष्वासाः पाण्डवं युद्धकोविदम् ।&#xA;त्रिभिस्त्रिभिरकुण्ठाग्रैर्भृशं मर्मस्वताडयन् ॥&#xA;सोऽतिविद्धो महेष्वासो भीमसेनो न विव्यथे ।&#xA;पर्वतो वारिधाराभिर्वर्षमाणैरिवाम्बुदैः ॥&#xA;स तु क्रोधसमाविष्टः पाण्डवानां महारथः ।&#xA;मद्रेश्वरं त्रिभिर्बाणैर्भृशं विद्ध्वा महायशाः ॥&#xA;कृपं च नवभिर्बाणैर्भृशं विद्ध्वा समन्ततः ।&#xA;प्रग्ज्योतिषं शतैराजौ राजन्विव्याध सायकैः ॥&#xA;ततस्तु सशरं चापं सात्वतस्य महात्मनः ।&#xA;क्षुरप्रेण सुतीक्ष्णेन चिच्छेद कृतहस्तवत् ॥&#xA;तथान्यद्धनुरादाय कृतवर्मा वृकोदरम् ।&#xA;आजघान भ्रुवोर्मध्ये नाराचेन परन्तपः ॥&#xA;भीमस्तु समरे विद्ध्वा शल्यं नवभिरायसैः ।&#xA;भगदत्तं त्रिभिश्चैव कृतवर्माणमष्टभिः ॥&#xA;द्वाभ्यां द्वाभ्यां तु विव्याध गौतमप्रभृतीन्रथान् ।&#xA;तेऽपि तं समरे राजन्विव्यधुर्निशितैः शरैः ॥&#xA;स तथा पीड्यमानोऽपि सर्वशस्त्रैर्महारथैः ।&#xA;मत्वा तृणेन तांस्तुल्यान्विचचार गतव्यथः ॥&#xA;ते चापि रथिनां श्रेष्ठा भीमाय निशिताञ्शरान् ।&#xA;प्रेषयामासुरव्याग्राः शतशोऽथ सहस्रशः ॥&#xA;तस्य शक्तिं महावेगां भगदत्तो महारथः ।&#xA;चिक्षेप समरे वीरः स्वर्णदण्डां महमते ॥&#xA;तोमरं सैन्धवो राजा पट्टसं च महाभुजः ।&#xA;शतघ्नीं च कृपो राजञ्छरं शल्यश्च संयुगे ॥&#xA;अथेतरे महेष्वासाः पञ्च पञ्च शिलीमुखान् ।&#xA;भीमसेनं समुद्दिश्य प्रेषयमासुरोजसा ॥&#xA;तोमरं च द्विधा चक्रे क्षुरप्रेणानिलात्मजः ।&#xA;पट्टसं च त्रिभिर्बाणैश्चिच्छेद तिलकाण्डवत् ॥&#xA;स बिभेद शतघ्नीं च नवभिः कङ्कपत्रिभिः ।&#xA;मद्रराजप्रयुक्तं च शरं छित्त्वा महारथः ॥&#xA;शक्तिं चिच्छेद सहसा भगदत्तेरितां रणे ।&#xA;तथेतराञ्शरान्घोराञ्शरैः सन्नतपर्वभिः ॥&#xA;भीमसेनो रणश्लाघी त्रिधैकैकं समाच्छिनत् ।&#xA;तांश्च सर्वान्महेष्वासांस्त्रिभिस्त्रिभिरताडयत् ॥&#xA;ततो धनञ्जयस्तत्र वर्तमाने महारणे ।&#xA;आजगाम रथेनाजौ भीमं दृष्ट्वा महारथम् ॥&#xA;निघ्नन्तं समरे शत्रून्योधयानं च सायकैः ।&#xA;तौ तु तत्र महात्मानौ समेतौ वीक्ष्य पाण्डवौ ॥&#xA;न शशंसुर्जयं तत्र तावकाः पुरुषर्षभाः ।&#xA;अथार्जुनो रणे भीमं योधयन्तं महारथान् ॥&#xA;भीष्मस्य निधनाकाङ्क्षी पुरस्कृत्य शिखण्डिनम् ।&#xA;आससाद रणे वीरांस्तावकान्दश भारत ॥&#xA;ये स्म भीमं रणे राजन्योधयन्तो व्यवस्थिताः ।&#xA;बीभत्सुस्तानथाविध्यद्भीमस्य प्रियकाम्यया ॥&#xA;ततो दुर्योधनो राजा सुशर्माणमचोदयत् ।&#xA;अर्जुनस्य वधार्थाय भीमसेनस्य चोभयोः ॥&#xA;सुशर्मन्गच्छ शीघ्रं त्वं बलौघैः परिवारितः ।&#xA;जहि पाण्डुसुतावेतौ धनञ्जयवृकोदरौ ॥&#xA;तच्छ्रुत्वा वचनं तस्य त्रैगर्तः प्रस्थलाधिपः ।&#xA;अभिद्रुत्य रणे भीममर्जुनं चैव धन्विनौ ॥&#xA;रथैरनेकसाहस्रैः समन्तात्पर्यवारयत् ।&#xA;ततः प्रववृते युद्धमर्जुनस्य परैः सह ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/114/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/114/</guid>
      <description>&lt;p&gt;अध्यायः 114&lt;/p&gt;&#xA;&lt;p&gt;भीमार्जुनपराक्रमवर्णनम् ॥ 1 ॥&#xA;सञ्जय उवाच ।&#xA;अर्जुनस्तु रणे शल्यं यतमानं महारथम् ।&#xA;छादयामास समरे शरैः सन्नतपर्वभिः ॥&#xA;सुशर्माणं कृपं चव त्रिभीस्त्रिभिरविध्यत ।&#xA;प्राग्ज्योतिषं च समरे सैन्धवं च जयद्रथम् ॥&#xA;चित्रसेनं विकर्णं च कृतवर्माणमेव च ।&#xA;दुर्मर्षणं च राजेन्द्र ह्यावन्त्यौ च महारथौ ॥&#xA;एकैकं त्रिभिरानर्च्छत्कङ्कबर्हिणवाजितैः ।&#xA;शरैरतिरथो युद्धे पीडयन्वाहिनीं तव ॥&#xA;जयद्रथो रणे पार्थं विद्ध्वा भारत सायकैः ।&#xA;भीमं विव्याध तरसा चित्रसेनरथे स्थितः ॥&#xA;शल्यश्च समरे जिष्णुं कृपश्च रथिनां वरः ॥&#xA;विव्याधाते महाराज बहुधा मर्ममेदिभिः ॥&#xA;चित्रसेनादयश्चैव पुत्रास्तव विशाम्पते ।&#xA;पञ्चाभिः पञ्चभिस्तूर्णं सुंयुगे निशितैः शरैः ॥&#xA;आजघ्नुरर्जुनं सङ्ख्ये भीमसेनं च मारिष ।&#xA;तौ तत्र रथिनां श्रेष्ठौ कौन्तेयौ भरतर्षभौ ॥&#xA;अपीडयेतां समरे त्रिगर्तानां महद्बलम् ।&#xA;सुशर्माणि रणे पार्थं शरैर्नवभिराशुगैः ॥&#xA;ननाद बलवन्नादं त्रासयानो महद्बलम् ।&#xA;अन्ये च रथिनः शूरा भीमसेनधनञ्जयौ ॥&#xA;विव्यधुर्निशितैर्बाणै रुक्मपुङ्खैरजिह्मगैः ।&#xA;तेषां च रथिनां मध्ये कौन्तेयौ भरतर्षभौ ॥&#xA;क्रीडमानौ रथोदारौ चित्ररूपौ व्यदृश्यताम् ।&#xA;आमिषेप्सू गवां मध्ये सिंहाविव मदोत्कटौ ॥&#xA;छित्त्वा धनूंषि शूराणां शरांश्च बहुधा रणे ।&#xA;पातयामासतुर्वीरौ शिरांसि शतशो नृणाम् ॥&#xA;रथाश्च बहवो भग्ना हयाश्च शतशो हताः ।&#xA;गजाश्च सगजारोहाः पेतुरुर्व्यां महाहवे ॥&#xA;रथिनः सादिनश्चापि तत्रतत्र निषूदिताः ।&#xA;दृश्यन्ते बहवो राजन्वेषमानाः समन्ततः ॥&#xA;हतैर्गजपदात्योघैर्वाजिभिश्च निषूदितैः ।&#xA;रथैश्च बहुधा भग्नैः समास्तीर्यत मेदिनी ॥&#xA;छत्रैश्च बहुधा च्छिन्नैर्ध्वजैश्च विनिपातितैः ।&#xA;अङ्कुशैरपविद्धैश्च परिस्तोमैश्च भारत ॥&#xA;केयूरैरङ्गदैर्हारै राङ्कवैर्मृदितैस्तथा ।&#xA;उष्णीषैर्ऋष्टिभिश्चैव चामरव्यजनैरपि ॥&#xA;तत्रतत्रापविद्धैश्च बाहुभिश्चन्दनोक्षितैः ।&#xA;ऊरुभिश्च नरेन्द्राणां समास्तीर्यत मेदिनी ॥&#xA;तत्राद्भुतमपश्याम रणे पार्थस्य विक्रमम् ।&#xA;शरैः संवार्य तान्वीरान्यज्जघान महाबलः ॥&#xA;पुत्रस्तु तव तं दृष्ट्वा भीमार्जुनपराक्रमम् ।&#xA;गाङ्गेयस्य रथाभ्याशमुपजग्मे महाबलः ॥&#xA;कृपश्च कृतवर्मा च सैन्धवश्च जयद्रथः ।&#xA;विन्दानुविन्दावावन्त्यौ नाजहुः संयुगं तदा ॥&#xA;ततो भीमो महेष्वासः फल्गुनश्च महारथः ।&#xA;कौरवाणां चमूं घोरां भृशं दुद्रुवतू रणे ॥&#xA;ततो बर्हिणवाजानामयुतान्यर्बुदानि च ।&#xA;धनञ्जयरथे तूर्णं पातयन्ति स्म भूमिपाः ॥&#xA;ततस्तञ्शरजालेन सन्निवार्य महारथान् ।&#xA;पार्थः समन्तात्समरे प्रेषयामास मृत्यवे ॥&#xA;शल्यस्तु समरे जिष्णुं क्रीडन्निव महारथः ।&#xA;आजघानोरसि क्रुद्धो भल्लैः सन्नतपर्वभिः ॥&#xA;तस्य पार्थो धनुश्छित्त्वा हस्तावापं च पञ्चभिः ।&#xA;अथैनं सायकैस्तीक्ष्णैर्भृशं विव्याध मर्मणि ॥&#xA;अथान्यद्धनुरादाय समरे भारसाधनम् ।&#xA;मद्रेश्वरो रणे जिष्णुं ताडयामास रोषितः ॥&#xA;त्रिभिः शरैर्महाराज वासुदेवं कच पञ्चभिः ।&#xA;भीमसेनं च नवभिर्बाह्वोरुरसि चार्पयत् ॥&#xA;ततो द्रोणो महाराज मागधश्च महारथः ।&#xA;दुर्योधनसमादिष्टौ तं देशमुपजग्मतुः ॥&#xA;यत्र पार्थो महाराज भीमसेनश्च पाण्डवः ।&#xA;कौरव्यस्य महासेनां जघ्नुतुः सुमहारथौ ॥&#xA;जयत्सेनस्तु समरे भीमं भीमायुधं युधि ।&#xA;विव्याध निशितैर्बाणैरष्टभिर्भरतर्षभ ॥&#xA;तं भीमो दशभिर्विद्धा पुनर्वीव्याध पञ्चभिः ।&#xA;सारथिं चास्य भल्लेन रथनीडादपातयत् ॥&#xA;उद्भ्रान्तैस्तुरगैः सोऽथ द्रवमाणैः समन्ततः ।&#xA;मागधोऽपसृतो राजा सर्वसैन्यस्य पश्यतः ॥&#xA;द्रोणश्च विवरं दृष्ट्वा भीमसेनं शिलीमुखैः ।&#xA;विव्याध बाणैर्निशितैः पञ्चषष्टिभिरायसैः ॥&#xA;तं भीमः समरश्लाघी गुरुं पितृसमं रणे ।&#xA;विव्याध पञ्चभिर्भल्लैस्तथा षष्ट्या च भारत ॥&#xA;अर्जुनस्तु सुशर्माणं विद्ध्वा बहुभिरायसैः ।&#xA;व्यधमत्तस्य तत्सैन्यं महाभ्राणि यथाऽनिलः ॥&#xA;ततो भीष्मश्च राज च कौसल्यश्च बृहद्बलः ।&#xA;समवर्तन्त सङ्क्रुद्धा भीमसेनधनञ्जयौ ॥&#xA;तथैव पाण्डवाः शूरा धृष्टद्युम्नश्च पार्षतः ।&#xA;अभ्यद्रवन्रणे भीष्मं व्यादितास्यमिवान्तकम् ॥&#xA;शिखण्डी तु समासाद्य भरतानां पितामहम् ।&#xA;अभ्यद्रवत संहृष्टो भयं त्यक्त्वा महारथात् ॥&#xA;युधिष्ठिरमुखाः पार्थाः पुरस्कृत्य शिखण्डिनम् ।&#xA;अयोधयन्रणे भीष्मं सहिताः सर्वसृञ्जयैः ॥&#xA;तथैव तावकाः सर्वे पुरस्कृत्य यतव्रतम् ।&#xA;शिखण्डिप्रमुखान्पार्थान्योधयन्ति स्म संयुगे ॥&#xA;ततः प्रववृते युद्धं कौरवाणां भयावहम् ।&#xA;तत्र पाण्डुसुतैः सार्धं भीष्मस्य विजयं प्रति ॥&#xA;तावकानां जये भीष्मो ग्लह आसीद्विशाम्पते ।&#xA;तत्र हि द्यूतमासक्तं विजयायेतराय वा ॥&#xA;धृष्टद्युम्नस्तु राजेन्द्र सर्वसैन्यान्यचोदयत् ।&#xA;अभ्यद्रवत गाङ्गेयं मा भैष्ट रथसत्तमाः ॥&#xA;सेनापतिवचः श्रुत्वा पाण्डवानां वरूथिनी ।&#xA;भीष्मं समभ्ययात्तूर्णं प्राणांस्त्यक्त्वा महाहवे ॥&#xA;भीष्मोऽपि रथिनां श्रेष्ठः प्रतिजग्राह तां चमूम् ।&#xA;आपतन्तीं महाराज वेलामिव महोदधिः ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/115/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/115/</guid>
      <description>&lt;p&gt;अध्यायः 115&lt;/p&gt;&#xA;&lt;p&gt;युद्धे विरक्तेन भीष्मेण युधिष्ठिरम्प्रति स्ववधोद्यमचोदना ॥ 1 ॥&#xA;धृतराष्ट्र उवाच ।&#xA;कथं शान्तनवो भीष्मो दशमेऽहनि सञ्जय ।&#xA;अयुध्यत महावीर्यः पाण्डवैः सह सृज्जयैः ॥&#xA;कुरवश्च कथं युद्धे पाण्डवान्प्रत्यवारयन् ।&#xA;आचक्ष्व मे महायुद्धं भीष्मस्याहवशोभिनः ॥&#xA;सञ्जय उवाच ।&#xA;कुरवः पाण्डवैः सार्धं यदयुध्यन्त भारत ।&#xA;यथा च तदभूद्युद्धं तत्तु वक्ष्यामि साम्प्रतम् ॥&#xA;गमिताः परलोकाय परमास्त्रैः किरीटिना ।&#xA;अहन्यहनि सम्प्राप्ते तावकानां महारथाः ॥&#xA;यथाप्रतिज्ञं कौरव्यः स चापि समितिञ्जयः ।&#xA;पार्थानामकरोद्भीष्मः सततं समिति क्षयम् ॥&#xA;कुरुभिः सहितं भीष्मं युध्यमानं परन्तप ।&#xA;अर्जुनं च सपाञ्चाल्यं दृष्ट्वा संशयिता जनाः ॥&#xA;दशमेऽहनि तस्मिंस्तु भीष्मार्जुनसमागमे ।&#xA;अवर्तत महारौद्रः सततं समिति क्षयः ॥&#xA;तस्मिन्नयुतशो राजन्भूयशश्च परन्तपः ।&#xA;भीष्मः शान्तनवो योधाञ्जघान परामास्त्रवित् ॥&#xA;येषामज्ञातकल्पानि नामगोत्राणि पार्थिव ।&#xA;ते हतास्तत्र भीष्मेण शूराः सर्वेऽनिवर्तिनः ॥&#xA;दशाहानि तथा तप्त्वा भीष्मः पाण्डववाहिनीम् ।&#xA;निरविद्यत धर्मात्मा जीविते स परन्तपः ॥&#xA;स क्षिप्रं वधमन्विच्छन्नात्मनोऽभिसुखं रणे ।&#xA;न हन्यां मानवश्रेष्ठान्सङ्ग्रामेऽभिमुखानिति ॥&#xA;चिन्तयित्वा महाबाहुः पिता देवव्रतस्तव ।&#xA;अभ्याशस्थं महाराज पाण्डवं वाक्यमब्रवीत् ॥&#xA;भीष्म उवाच ।&#xA;युधिष्ठिर महाप्राज्ञ सर्वशास्त्रविशारद ।&#xA;शृणुष्व वचनं तात धर्म्यं स्वर्ग्यं च जल्पतः ॥&#xA;निर्विष्णोऽस्मि भृशं तात देहेनानेन भारत ।&#xA;घ्नतश्च मे गतः कालः सुबहून्प्राणिनो रणे ॥&#xA;तस्मात्पार्थं पुरोधाय पाञ्चालान्सृज्जयांस्तथा ।&#xA;मद्वधे क्रियतां यत्नो मम चेदिच्छसि प्रियम् ॥&#xA;सञ्जय उवाच ।&#xA;तस्य तन्मतमाज्ञाय पाण्डवः सत्यदर्शनः ।&#xA;भीष्मं प्रति ययौ राजा सङ्ग्रामे सह सृञ्जयैः ॥&#xA;धृष्टद्युम्नस्ततो राजन्पाण्डवश्च युधिष्ठिरः ।&#xA;श्रुत्वा भीष्मस्य तां वाचं चोदयामासतुर्बलम् ॥&#xA;अभिद्रवध्यं युद्ध्यध्वं भीष्मं जयत संयुगे ।&#xA;रक्षिताः सत्यसन्धेन जिष्णुना रिपुजिष्णुना ॥&#xA;अयं चापि महेष्वासः पार्षतो वाहिनीपतिः ।&#xA;भीमसेनश्च समरे पालयिष्यति वो ध्रुवम् ॥&#xA;मा वो भीष्माद्भयं किञ्चिदस्त्वद्य युधि सृञ्जयाः ।&#xA;ध्रुवं भीष्मं विजेष्यामः पुरस्कृत्य शिखण्डिनम् ॥&#xA;ते तथा समयं कृत्वा दशमेऽहनि पाण्डवाः ।&#xA;ब्रह्मलोकपरा भूत्वा सञ्जग्मुः क्रोधमूर्च्छिताः ॥&#xA;शिखण्डिनं पुरस्कृत्य पाण्डवं च धनञ्जयम् ।&#xA;भीष्मस्य पातने यत्नं परमं ते समास्थिताः ॥&#xA;ततस्त्व सुतादिष्टा नानाजनपदेश्वराः ।&#xA;द्रोणेन सहपुत्रेण सहसेना महाबलाः ॥&#xA;दुःशासनश्च बलवान्सह सर्वैः सहोदरैः ।&#xA;भीष्मं समरमध्यस्थं पालयाञ्चक्रिरे तदा ॥&#xA;ततस्तु तावकाः शूराः पुरस्कृत्य महाव्रतम् ।&#xA;शिखण्डिप्रमुखान्पार्थान्योधयन्ति स्म संयुगे ॥&#xA;चेदिभिस्तु सपाञ्चालैः सहितो वानरध्वजः ।&#xA;ययौ शान्तनवं भीष्मं पुरस्कृत्य शिखण्डिनम् ॥&#xA;द्रोणपुत्रं शिनेर्नप्ता धृष्टकेतुस्तु पौरवम् ।&#xA;अभिमन्युः सहामात्यं दुर्योधमयोधयत् ॥&#xA;विराटस्तु सहानीकः सहसेनं जयद्रथम् ।&#xA;वृद्धक्षत्रस्य दायादमाससाद परन्तप ॥&#xA;मद्रराजं महेष्वासं सहसैन्यं युधिष्ठिरः ।&#xA;भीमसेनोऽभिगुप्तस्तु नागानीकमुपाद्रवत् ॥&#xA;अप्रधृष्यमनावार्यं सर्वशस्त्रभृतां वरम् ।&#xA;द्रोणं प्रति ययौ यत्तः पाञ्चाल्यः सह सोदरैः ॥&#xA;कर्णिकारध्वजं चैव सिंहकैतुररिन्दमः ।&#xA;प्रत्युज्जगाम सौभद्रं राजपुत्रो बृहद्बलः ॥&#xA;शिखण्डिनं च पुत्रास्ते पाण्डवं च धनञ्जयम् ।&#xA;राजभिः समरे पार्थमभिपेतुर्जिघांसवः ॥&#xA;तस्मिन्नतिमहाभीमे सेनयोर्वै पराक्रमे ।&#xA;सम्प्रधावत्स्वनीकेषु मेदिनी समकम्पत ॥&#xA;तान्यनीकान्यनीकेषु समयुध्यन्त भारत ।&#xA;तावकानां परेषां च दृष्ट्वा शान्तनवं रणे ॥&#xA;ततस्तेषां प्रयततामन्योन्यमभिधावताम् ।&#xA;प्रादुरासीन्महाशब्दो दिक्षु सर्वासु भारत ॥&#xA;शङ्खदुन्दुभिघोषश्च वारणानां च बृंहितैः ।&#xA;सिंहनादश्च सैन्यानां दारुणः समपद्यत ॥&#xA;सा च सर्वनरेन्द्राणां चन्द्रार्कसदृशी प्रभा ।&#xA;हाराङ्गदकिरीटेषु निष्प्रभा समपद्यत ॥&#xA;रजोमेघास्तु सञ्जज्ञुः शस्त्रविद्युद्भिरावृताः ।&#xA;धनुषां चापि निर्घोषो दारुणः समपद्यत ॥&#xA;बाणशङ्खप्रणादाश्च भेरीणां च महास्वनाः ।&#xA;रथघोषश्च सञ्जज्ञे सेनयोरुभयोरपि ॥&#xA;प्रासशक्त्यृष्टिसङ्घैश्च बाणौघैश्च समाकुलम् ।&#xA;निष्प्रकाशमिवाकाशं सेनयोः समपद्यत ॥&#xA;अन्योन्यं रथिनः पेतुर्वाजिनश्च महाहवे ।&#xA;कुञ्जरान्कुञ्जरा जघ्नुः पादातांश्च पदातयः ॥&#xA;तत्रासीत्सुमहद्युद्धं कुरूणां पाण्डवैः सह ।&#xA;भीष्महेतोर्नरव्याघ्र श्येनयोरामिषे यथा ॥&#xA;तयोः समागमो घोरो बभूव युधि भारत ।&#xA;अन्योन्यस्य वधार्थाय जिगीषूणां महाहवे ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/116/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/116/</guid>
      <description>&lt;p&gt;अध्यायः 116&lt;/p&gt;&#xA;&lt;p&gt;सङ्कुलयुद्धवर्णनम् ॥ 1 ॥&#xA;सञ्जय उवाच ।&#xA;अभिमन्युर्महाराज तव पुत्रमयोधयत् ।&#xA;महत्या सेनया युक्तं भीष्महेतोः पराक्रमी ॥&#xA;दुर्योधनो रणे कार्षिं नवभिर्नतपर्वभिः ।&#xA;आजघानोरसि क्रुद्धः पुनश्चैनं त्रिभिः शरैः ॥&#xA;तस्य शक्तिं रणे कार्ष्णिर्मृत्योर्जिह्वामिवायसीम् ।&#xA;प्रेषयामास सङ्क्रुद्धो दुर्योधनरथं प्रति ॥&#xA;तामापतन्तीं सहसा घोररूपां विशाम्पते ।&#xA;द्विधा चिच्छेद ते पुत्रः क्षुरप्रेण महारथः ॥&#xA;तां शक्तिं पतितां दृष्ट्वा कार्ष्णिः परमकोपनः ।&#xA;दुर्योधनं त्रिभिर्बाणैर्बाह्वोरुरसि चार्पयत् ॥&#xA;पुनश्चैनं शरैर्घोरैराजघान स्तनान्तरे ।&#xA;दशभिर्भरतश्रेष्ठ दुर्योधनममर्षणम् ॥&#xA;तद्युद्धमभवद्धोरं चित्ररूपं च भारत ।&#xA;ईक्षितृप्रीतितजननं सर्वपार्थिवपूजितम् ॥&#xA;भीष्मस्य निधनार्थाय पार्थस्य विजयाय च ।&#xA;युयुधाते रणे वीरौ सौभद्रकुरुपुङ्गवौ ॥&#xA;सात्यकिं रभसं युद्धे द्रौणिर्ब्राह्मणपुङ्गवः ।&#xA;आजघानोरसि क्रुद्धो नाराचेन परन्तपः ॥&#xA;शैनेयोऽपि गुरोः पुत्रं सर्वमर्मसु भारत ।&#xA;अताडयदमेयात्मा नवभिः कङ्कपत्रिभिः ॥&#xA;अश्वत्थामा तु समरे सात्यकिं नवभिः शरैः ।&#xA;त्रिंशता च पुनस्तूर्णं बाह्वोरुरसि चार्पयत् ॥&#xA;सोऽतिविद्धो महेष्वासो द्रोणपुत्रेण सात्यकिः ।&#xA;द्रोणपुत्रं त्रिभिर्बाणैराजघान महायशाः ॥&#xA;पौरवो धृष्टकेतुं च शरैराच्छाद्य संयुगे ।&#xA;बहुधा दारयाञ्चक्रे महेष्वासं महारथः ॥&#xA;तथैव पौरवं युद्धे धृष्टकेतुर्महारथः ।&#xA;त्रिंशता निशितैर्बाणैर्विव्याधाशु महाभुजः ॥&#xA;पौरवस्तु धनुश्छित्त्वा धृष्टकेतोर्महारथः ।&#xA;ननाद बलवन्नादं विव्याध च शितैः शरैः ॥&#xA;सोऽन्यत्कार्मुकमादाय पौरवं निशितैः शरैः ।&#xA;आजघान महाराज त्रिसप्तत्या शिलीमुखैः ॥&#xA;तौ तु तत्र महेष्वासौ महामात्रौ महारथौ ।&#xA;महता शरवर्षेण परस्परमवर्षताम् ॥&#xA;अन्योन्यस्य धनुश्छित्त्वा हयान्हत्वा च भारत ।&#xA;विरथावसियुद्धाय समीयतुरमर्षणौ ॥&#xA;आर्षभे चर्मणी चित्रे शतचन्द्रपुरस्कृते ।&#xA;तारकाशतचित्रे च निस्त्रिंशौ सुमहाप्रभौ ॥&#xA;प्रगृह्य विमलौ राजंस्तावन्योन्यमभिद्रुतौ ।&#xA;वासितासङ्गमे यत्तौ सिंहाविव महावने ॥&#xA;मण्डलानि विचित्राणि गतप्रत्यागतानि च ।&#xA;चेरतुर्दर्शयन्तौ च प्रार्थयन्तौ परस्परम् ॥&#xA;पौरवो धृष्टकेतुं तु शङ्खदेशे महासिना ।&#xA;ताडयामास सङ्क्रुद्धस्तिष्ठतिष्ठेति चाब्रवीत् ॥&#xA;चेदिराजोऽपि समरे पौरवं पुरुषर्षभम् ।&#xA;आजघान शिताग्रेण जत्रुदेशे महासिना ॥&#xA;तावन्योन्यं महाराज समासाद्य महाहवे ।&#xA;अन्योन्यवेगाभिहतौ निपेततुररिन्दमौ ॥&#xA;ततः स्वरथमारोप्य पौरवं तनयस्तव ।&#xA;जयत्सेनो रथेनाजावपोवाह रणाजिरात् ॥&#xA;धृष्टकेतु तु समरे माद्रीपुत्रः प्रतापवान् ।&#xA;अपोवाह रणे क्रुद्धः सहदेवः पराक्रमी ॥&#xA;चित्रसेनः सुशर्माणं विद्ध्वा बहुभिरायसैः ।&#xA;पुनर्विव्याध तं षष्ट्या पुनश्च नवभि शरैः ॥&#xA;सुशर्मा तु रणे क्रुद्धस्तव पुत्रं विशाम्पते ।&#xA;दशमिर्दशभिश्चैव विव्याध निशितैः शरैः ॥&#xA;चित्रसेनश्च तं राजंस्त्रिंशता नतपर्वभिः ।&#xA;आजघान रमे क्रुद्धः स च तं प्रत्यविध्यत ॥&#xA;भीष्मस्य समरे राजन्यशो मानं च वर्धयन् ।&#xA;सौभद्रो राजपुत्रं तु बृहद्बलमयोधयत् ॥&#xA;पार्थहेतोः पराक्रान्तो भीष्मस्य निधनं प्रति ।&#xA;आर्जुनिं कोसलेन्द्रस्तु विद्ध्वा पञ्चभिरायसैः ॥&#xA;पुनर्विव्याध विंशत्या शरैः सन्नतपर्वभिः ।&#xA;सौभद्रः कोसलेन्द्रं तु विव्याधाष्टभिरायसैः ॥&#xA;नाकम्पयत सङ्ग्रामे विव्याध च पुनः शरैः ।&#xA;कौसल्यस्य धनुश्चापि पुनश्चिच्छेद फाल्गुनिः ॥&#xA;आजघान शरैश्चापि त्रिंशता कङ्कपत्रिभिः ।&#xA;सोऽन्यत्कार्मुकमादाय राजपुत्रो बृहद्बलः ॥&#xA;फाल्गुनिं समरे क्रुद्धो विव्याध बहुभिः शरैः ।&#xA;तयोर्युद्धं समभवद्भीष्महेतोः परन्तप ॥&#xA;संरब्धयोर्महाराज समरे चित्रयोधिनोः ।&#xA;यथा देवासुरे युद्धे बलिवासवयोरभूत् ॥&#xA;भीमसेनो गजानीकं योधयन्बह्वशोभत ।&#xA;यथा शक्रो वज्रपाणिर्दारयन्पर्वतोत्तमान् ॥&#xA;ते वध्यमाना भीमेन मात्गा गिरिसन्निभाः ।&#xA;निपेतुरुर्व्यां सहिता नादयन्तो वसुधराम् ॥&#xA;गिरिमात्रा हि ते नागा भिन्नाञ्जनचयोपमाः ।&#xA;विरेजुर्वसुधां प्राप्ता विकीर्णा इव पर्वताः ॥&#xA;युधिष्ठिरो महेष्वासो मद्रराजानमाहवे ।&#xA;महत्या सेनया गुप्तं पीडयामास सङ्गतम् ॥&#xA;मद्रेश्वरश्च समरे धर्मपुत्रं महारथम् ।&#xA;पीडयामास संरब्धो भीष्महेतोः पराक्रमी ॥&#xA;विराटं सैन्धवो राजा विद्ध्वा सन्नतपर्वभिः ।&#xA;नवभिः सायकैस्तीक्ष्णैस्त्रिंशता पुनरार्पयत् ॥&#xA;विराटश्च महाराज सैन्धवं वाहिनीपतिः ।&#xA;त्रिंशद्भिर्निशितैर्बाणैराजघान स्तनान्तरे ॥&#xA;चित्रकार्मुकनिस्त्रिंशौ चित्रवर्मायुधध्वजौ ।&#xA;रेजतुश्चित्ररूपौ तौ सङ्ग्रामे मत्स्यसैन्धवौ ॥&#xA;द्रोणः पाञ्चालपुत्रेण समागम्य महारणे ।&#xA;महासमुदयं चक्रे शरैः सन्नतपर्वभिः ॥&#xA;ततो द्रोणो महाराज पार्षतस्य महद्धनुः ।&#xA;छित्त्वा पञ्चाशतेषूंश्च पार्षतं प्रति सृष्टवान् ॥&#xA;सोऽन्यत्कार्मुकमादाय पार्षतः परवीरहा ।&#xA;द्रोणस्य मिषतो युद्धे प्रेषयामास सायकान् ॥&#xA;ताञ्छराञ्छरघातेन चिच्छेद स महारथः ।&#xA;द्रोणो द्रुपदपुत्राय प्राहिणोत्पञ्च सायकान् ॥&#xA;ततः क्रुद्धो महाराज पार्षतः परवीरहा ।&#xA;द्रोणाय चिक्षेप गदां यमदण्डोपमां रणे ॥&#xA;तामापतन्तीं सहसा हेमपट्टविभूषिताम् ।&#xA;शरैः पञ्चाशता द्रोणो वारयामास संयुगे ॥&#xA;सा छिन्ना बहुधा राजन्द्रोगचापच्युतैः शरैः ।&#xA;चूर्णीकृता विशीर्यन्ती पपात वसुधातले ॥&#xA;गदां विनिहतां दृष्ट्वा पार्षतः शत्रुतापनः ।&#xA;द्रोणाय शक्तिं चिक्षेप सर्वपारशवीं शुभाम् ॥&#xA;तां द्रोणो नवभिर्बाणैश्चिच्छेद युधि भारत ।&#xA;पार्षतं च महेष्वासं पीजयामास संयुगे ॥&#xA;एवमेतन्महायुद्धं द्रोणपार्षतयोरभूत् ।&#xA;भीष्मं प्रति महाराज घोररूपं भयानकम् ॥&#xA;अर्जुनः प्राप्य गाङ्गेयं पीडयन्निशितैः शरैः ।&#xA;अभ्यद्रवत संयत्तो वने मत्तमिव द्विपम् ॥&#xA;प्रत्युद्ययौ च तं राजा भगदत्तः प्रतापवान् ।&#xA;त्रिधा भिन्नेन नागेन मदान्धेन महाबलः ॥&#xA;तमापतन्तं सहसा महेन्द्रगजसन्निभम् ।&#xA;परं यत्नं समस्थाय बीभत्सुः प्रत्यपद्यत ॥&#xA;ततो गजगतो राजा भगदत्तः प्रतापवान् ।&#xA;अर्जुनं शरवर्षेण वारयामास संयुगे ॥&#xA;अर्जुनस्तु ततो नागमायान्तं रजतोपमैः ।&#xA;विमलैरायसैस्तीक्ष्णैरविध्यत महारणे ॥&#xA;शिखण्डिनं च कौन्तेयो याहियाहीत्यचोदयत् ।&#xA;भीष्मं प्रति महाराज जह्येनमिति चाब्रवीत् ॥&#xA;प्राग्ज्योतिषस्ततो हित्वा पाण्डवं पाण्डुपूर्वज ।&#xA;प्रययौ त्वरितो राजन्द्रुपदस्य रथं प्रति ॥&#xA;ततोऽर्जुनो महाराज भीष्ममभ्यद्रवद्द्रुतम् ।&#xA;शिखण्डिनं पुरस्कृत्य ततो युद्धमवर्तत ।&#xA;ततस्ते तावकाः शूराः पाण्डवं रभसं युधि ।&#xA;समभ्यधावन्क्रोशन्तस्तदद्भुतमिवाभवत् ॥&#xA;नानाविधान्यनीकानि पुत्राणां ते जनाधिप ।&#xA;अर्जुनो व्यधमत्काले दिवीवाभ्राणि मारुतः ॥&#xA;शिखण्डी तु समासाद्य भरतानां पितामहम् ।&#xA;इषुभिस्तूर्णमव्यग्रो बहुभिः स समाचिनोत् ॥&#xA;रथाग्न्यगारश्चापार्चिरशिशक्तिगदेन्धनः ।&#xA;शरसङ्घमहाज्वालः क्षत्रियान्समरेऽदहत् ॥&#xA;यथाऽग्निः सुमहानिद्धः कक्षे चरति सानिलः ।&#xA;तथा जज्वाल भीष्मोऽपि दिव्यान्यस्त्राण्युदीरयन् ॥&#xA;सोमकांश्च रणे भीष्मो जघ्ने पार्थपदानुगान् ।&#xA;न्यवारयत तत्सैन्यं पाण्डवस्य महारथः ॥&#xA;सुवर्णपुङ्खैरिषुभिः शितैः सन्नतपर्वभिः ।&#xA;नादयन्स दिशो भीष्मः प्रदिशश्च महाहवे ॥&#xA;पातयन्रथिनो राजन्हयांश्च सह सादिभिः ।&#xA;मुण्डतालवनानीव चकार स रथव्रजान् ॥&#xA;निर्मनुष्यान्रथान्राजन्गजानश्वांश्च संयुगे ।&#xA;चकार समरे भीष्मः सर्वशस्त्रभृतां वरः ॥&#xA;तस्य ज्यातलनिर्घोषं विस्फूर्जितमिवाशनेः ।&#xA;निशम्य सर्वतो राजन्समकम्पन्त सैनिकाः ॥&#xA;अघोमा न्यपतन्बाणाः पितुस्ते मनुजेश्वर ।&#xA;नासञ्जन्त शरीरेषु भीष्मचापच्युताः शराः ॥&#xA;निर्मनुष्यान्रथान्राजन्सुयुक्ताञ्जवनैर्हयैः ।&#xA;वातायमानानद्राक्षं ध्रियमाणान्विशाम्पते ॥&#xA;चेदिकाशिकरूशानां सहस्राणि चतुर्दश ।&#xA;महारथाः समाख्याताः कुलपुत्रास्तनुत्यजः ॥&#xA;अपरावर्तिनः शूराः सुवर्णविकृतध्वजाः ।&#xA;सङ्ग्रामे भीष्ममासाद्य सवाजिरथकुञ्जराः ॥&#xA;जग्मुस्ते परलोकाय व्यादितास्यमिवान्तकम् ।&#xA;न तत्रासीद्रणे राजन्सोमकानां महारथः ॥&#xA;यः सम्प्राप्य रणे भीष्मं जीविते स्म मनो दधे ।&#xA;तांश्च सर्वान्रणे योधान्प्रेतराजपुरं प्रति ॥&#xA;नीतानमन्यन्त जना दृष्ट्वा भीष्मस्य विक्रमम् ।&#xA;न कश्चिदेनं समरे प्रत्युद्याति महारथः ॥&#xA;ऋते पाण्डुसुतं वीरं श्वेताश्वं कृष्णसारथिम् ।&#xA;शिखण्डिनं च समरे पाञ्चाल्यममितौजसम् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/117/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/117/</guid>
      <description>&lt;p&gt;अध्यायः 117&lt;/p&gt;&#xA;&lt;p&gt;सङ्कुलयुद्धवर्णनम् ॥ 1 ॥&#xA;सञ्जय उवाच ।&#xA;शिखण्डी तु रणे भीष्ममासाद्य पुरुषर्षभम् ।&#xA;दशभिर्निशितैर्भल्लैराजघान स्तनान्तरे ॥&#xA;शिखण्डिनं तु गाङ्गेयः क्रोधदीप्तेन चक्षुषा ।&#xA;सम्प्रेक्षत कटाक्षेण निर्दहन्निव भारत ॥&#xA;स्त्रीत्वं तस्य स्मरन्राजन्सर्वलोकस्य पश्यतः ।&#xA;नाजघान रणे भीष्मः स च तन्नावबुद्धवान् ॥&#xA;अर्जुनस्तु महाराज शिखण्डिनमभाषत ।&#xA;अभित्वरस्वास्य वधे शिखण्डिन्रथसत्तम ॥&#xA;किं ते विवक्षया वीर जहि भीष्मं महारथम् ।&#xA;न ह्यन्यमनुपश्यामि कञ्चिद्यौधिष्ठिरे बले ॥&#xA;यः शक्तः समरे भीष्मं योधयेत पितामहम् ।&#xA;ऋते त्वां पुरुषव्याघ्र सत्यमेतद्ब्रवीमि ते ॥&#xA;एवमुक्तस्तु पार्थेन शिखण्डी भरतर्षभ ।&#xA;शरैर्नानाविधैस्तूर्णं पितामहमुपाद्रवत् ॥&#xA;अचिन्तयित्वा तान्बाणान्पिता देवव्रतस्तव ।&#xA;अर्जुनं समरे क्रुद्धं वारयामास सायकैः ॥&#xA;तथैव च चमूं सर्वां पाण्डवानां महारथः ।&#xA;अप्रैषीत्स शरैस्तीक्ष्णैः परलोकाय मारिष ॥&#xA;तथैव पाण्डवा राजन्सैन्येन महता वृताः ।&#xA;भीष्मं सञ्छादयामासुर्मेघा इव दिवाकरम् ॥&#xA;स समन्तात्परिवृतो भीष्मो हि भरतर्षभ ।&#xA;निर्ददाह रणे शूरान्वने वह्निरिव ज्वलन् ॥&#xA;तत्राद्भुतमपश्याम तव पुत्रस्य पौरुषम् ।&#xA;अयोधयच्च यत्पार्थं जुगोप च पितामहम् ॥&#xA;कर्मणा तेन समरे तव पुत्रस्य धन्विनः ।&#xA;दुःशासनस्य तुतुषुः सर्वे लोका महात्मनः ॥&#xA;यदेकः समरे पार्थान्सानुगान्समयोधयत् ।&#xA;न चैनं पाण्डवा युद्धे वारयामासुरुल्बणम् ॥&#xA;दुःशासनेन समरे रथिनो विरथीकृताः ।&#xA;सादिनश्च महेष्वासा हस्तिनश्च महाबलाः ॥&#xA;विनिर्भिन्नाः शरैस्तीक्ष्णैर्निपेतुर्वसुधातले ।&#xA;शरातुरास्तथैवान्ये दन्तिनो विद्रुता दिशः ॥&#xA;यथाग्निरिन्धनं प्राप्य ज्वलेद्दीप्तार्चिरुल्बणम् ।&#xA;तथा जज्वाल पुत्रस्ते पाण्डुसेनां विनिर्दहन् ॥&#xA;तं भारतमहामात्रं पाण्डवानां महारथः ।&#xA;जेतुं नोत्सहते कश्चिन्नाभ्युद्यातुं कथञ्चन ॥&#xA;ऋते महेन्द्रतनयाच्छ्वेताश्वात्कृष्णसारथेः ।&#xA;स हि तं समरे राजन्निर्जित्य विजयोऽर्जुनः ॥&#xA;भीष्ममेवाभिदुद्राव सर्वसैन्यस्य पश्यतः ।&#xA;विजितस्तव पुत्रोऽपि भीष्मबाहुव्यपाश्रयः ॥&#xA;पुनः पुनः समाश्वस्य प्रायुध्यत मदोत्कटः ।&#xA;अर्जुनस्तु रणे राजन्योधयन्संव्यराजत ॥&#xA;शिखण्डी तु रणे राजन्विव्याधैव पितामहम् ।&#xA;शरैरशनिसंस्पर्शैस्तथा सर्पविषोपमैः ॥&#xA;न च स्म ते रुजं चक्रुः पितुस्तव जनेश्वर ।&#xA;स्मय्रमानस्तु गाङ्गेयस्तान्बाणाञ्जगृहे तदा ॥&#xA;उष्णार्तो हि नरो यद्वज्जलधाराः प्रतीच्छति ।&#xA;तथा जग्राह गाङ्गेयः शरधाराः शिखण्डिनः ॥&#xA;तं क्षत्रिया महाराज ददृशुर्घोरमाहवे ।&#xA;भीष्मं दहन्तं सैन्यानि पाण्डवानां महात्मनां ॥&#xA;ततोऽब्रवीत्तव सुतः सर्वसैन्यानि मारिष ।&#xA;अभिद्रवत सङ्ग्रामे फल्गुनं सर्वतो रणे ॥&#xA;भीष्मो वः समरे सर्वान्पायिष्यति धर्मवित् ।&#xA;तद्भयं सुमहत्त्यक्त्वा पाण्डवान्प्रति युध्यत ॥&#xA;एष तालेन महता भीष्मस्तिष्ठति पालयन् ।&#xA;सर्वेषां धार्तराष्ट्राणां समरे शर्म वर्म च ॥&#xA;देवा अपि समुद्युक्ता नालं भीष्मं समासितुम् ।&#xA;किमु पार्था महात्मानं मर्त्यभूता महाबलाः ॥&#xA;तस्माद्द्रवत मा योधाः फल्गुनं प्राप्य संयुगे ।&#xA;अहमद्य रणे यत्तो योधयिष्यामि पाण्डवम् ॥&#xA;सहितः सर्वतो यत्तैर्भवद्भिर्वसुधाधिपैः ।&#xA;तच्छ्रुत्वा तु वचो राजंस्तव पुत्रस्य धन्विनः ॥&#xA;अर्जुनं प्रति संयत्ता बलवन्तो महाबलाः ।&#xA;ते विदेहाः कलिङ्गाश्च दासेरकगणाश्च ह ॥&#xA;अभिपेतुर्निषादाश्च सौवीराश्च महारणे ।&#xA;बाह्लीका दरदाश्चैव प्रतीच्योदीच्यमालवाः ॥&#xA;अभीषाहाः शूरसेनाः शिबयोऽथ वसातयः ।&#xA;साल्वः शकास्त्रिगर्ताश्च अम्बष्ठाः केकयौः सह ॥&#xA;अभिपेतू रणे पार्थं पतङ्गा इव पावकम् ।&#xA;स तान्सर्वान्सहानीकान्महाराज महारथान् ॥&#xA;दिव्यान्यस्त्राणि सञ्चिन्त्य प्रसन्धाय धनञ्जयः ।&#xA;स तैरस्त्रैर्महावेगैर्ददाह सुमहाबलः ॥&#xA;शरप्रतापैर्बीभत्सुः पतङ्गानिव पावकः ।&#xA;तस्य बाणसहस्राणि सृजतो दृढधन्विनः ॥&#xA;दीप्यमानमिवाकाशे गाण्डीवं समदृश्यत ।&#xA;ते शरार्ता महाराज विप्रकीर्णमहाध्वजाः ॥&#xA;नाभ्यवर्तन्त राजानः सहिता वानरध्वजम् ।&#xA;सध्वजा रथिनः पेतुर्हयारोहा हयैः सह ॥&#xA;सगजाश्च गजारोहाः किरीटिशरताडिताः ।&#xA;ततोऽर्जुनभुजोत्सृष्टैरावृताऽऽसीद्वसुन्धरा ॥&#xA;विद्रुतं दिक्षु सर्वासु शरैर्बलमदृश्यत ।&#xA;अथ पार्थो महाराज द्रावयित्वा वरूथिनीम् ॥&#xA;दुःशासनाय सुबहून्प्रेषयामास सायकान् ।&#xA;ते तु भित्त्वा तव सुतं दुःशासनमयोमुखाः ॥&#xA;धरणीं विविशुः सर्वे वल्मीकमिव पन्नगाः ।&#xA;हयांश्चास्य ततो जघ्ने सारथिं च न्यपातयत् ॥&#xA;विविंशतिं च विंशत्या विरथीकृतवान्प्रभुः ।&#xA;आजघान भृशं चैव पञ्चभिर्नतपर्वभिः ॥&#xA;कृपं विकर्णं शल्यं च विद्ध्वा बहुभिरायसैः ।&#xA;चकार विरथांश्चैव कौन्तेयः श्वेतवाहनः ॥&#xA;एवं ते विरथाः सर्वे कृपः शल्यश्च मारिष ।&#xA;दुःशासनो विकर्णश्च तथैव च विविंशतिः ॥&#xA;सम्प्राद्रवन्त समरे निर्जिताः सव्यसाचिना ।&#xA;पूर्वाह्णे भरतश्रेष्ठ पराजित्य महारथान् ॥&#xA;प्रजज्वाल रणे पार्थो विधूम इव पावकः ।&#xA;तथैव शरवर्षेण भास्करो रश्मिवानिव ॥&#xA;अन्यानपि महाराज तापयामास पार्थिवान् ।&#xA;पराङ्मुखीकृत्य तथा शरवर्षैर्महारथान् ॥&#xA;प्रावर्तयत सङ्ग्रामे शोणितोदां महानदीम् ।&#xA;मध्येन कुरुसैन्यानां पाण्डवानां च भारत ॥&#xA;तस्मिन्नतिमहाभीमे राजन्वीरवरक्षये ।&#xA;भीष्मं प्रति पराक्रान्ताः पाण्डवाः सह सृञ्जयैः ॥&#xA;ते पराक्रान्तमालोक्य युधि राजन्पितामहम् ।&#xA;न न्यवर्तन्त ते पुत्रा ब्रह्मलोकपुरस्कृताः ॥&#xA;इच्छन्तो निधनं युद्धे स्वर्गलोकपरायणाः ।&#xA;पाण्डवानभ्यवर्तन्त तावका युद्धदुर्मदाः ॥&#xA;पाण्डवाश्च महाराज स्मरन्तो विविधान्बहून् ।&#xA;क्लेशान्कृतान्सपुत्रेण त्वया पूर्वं नराधिप ॥&#xA;भयं त्यक्त्वा रणे शूराः स्वर्गलोकपुरस्कृताः ।&#xA;तावकांस्तव पुत्रांश्च योधयन्ति स्म हृष्टवत् ॥&#xA;गजाश्च रथसङ्घाश्च बहुधा रथिभिर्हताः ।&#xA;रथाश्च निहता नागैर्हयाश्चैव पदातिभिः ॥&#xA;अन्तरा च्छिद्यमानानि शरीराणि शिरांसि च ।&#xA;निपेतुर्दिक्षु सर्वासु गजाश्वरथयोधिनाम् ॥&#xA;छन्नमायोधनं राजन्कुण्डलाङ्गदधारिभिः ।&#xA;पतितैः पात्यमानैश्च राजपुत्रैर्महारथैः ॥&#xA;रथनेमिनिकृत्तैश्च गजैश्चैवावपोथितैः ।&#xA;पादातश्चाप्यधावन्त साश्वाश्च हययोधिनः ॥&#xA;गजाश्च रथयोधाश्च परिपेतुः समन्ततः ।&#xA;विकीर्णाश्च रथा भूमौ भग्रचक्रयुगध्वजाः ॥&#xA;तद्गजाश्वरथौघानां रुधिरेण समुक्षितम ।&#xA;छन्नमायोधनं रेजे रक्ताभ्रमिव शारदम् ॥&#xA;श्वानः काकाश्च गृध्राश्च वृका गोमायुभिः सह ।&#xA;प्रणेर्दुर्भक्ष्यमासाद्य विकृताश्च सगद्विजाः ॥&#xA;ववुर्बहुविधश्चैव दिक्षु सर्वासु मारुताः ।&#xA;दृश्यमानेषु रक्षःसु भूतेषु च नदत्सु च ॥&#xA;काञ्चनानि च दामानि पताकाश्च महाधनाः ।&#xA;धूयमाना व्यदृश्यन्त सहसा मारुतेरिताः ॥&#xA;श्वेतच्छत्रसहस्राणि सध्वजाश्च महारथाः ।&#xA;विकीर्णाः समदृश्यन्त शतशोऽथ सहस्रशः ॥&#xA;सपताकाश्च मातङ्गा दिशो जग्मुः शरातुराः ।&#xA;क्षत्रियाश्च मनुष्येन्द्र गदाशक्तिधनुर्धराः ॥&#xA;समन्ततश्च दृश्यन्ते पतिता धरणीतले ।&#xA;&#39;इषुभिस्ताड्यमानाश्च नाराचैश्च सहस्रशः ।&#39;&#xA;पेतुरार्तस्वरं कृत्वा तत्रतत्र महागजाः ॥&#xA;सेनापतिस्तु समरे प्राह सेनां महारथः ।&#xA;अभ्यद्रवत गाङ्गेयं सैनिकाः किं कृतेन वः ॥&#xA;सेनापतिवचः श्रुत्वा सोमकाः सह सृञ्जयैः ।&#xA;अभ्यद्रवन्त गोङ्गेयं शस्त्रवृष्ट्या समन्ततः ॥&#xA;ततो भीष्मो महाराज दिव्यमस्त्रमुदीरयन् ।&#xA;अभ्यधावत कौन्तेयं मिषतां सर्वधन्विनाम् ॥&#xA;तं शिखण्डी रणे यान्तमभ्यद्रवत दंशितः ।&#xA;ततः समाहरद्भीष्मस्तदस्त्रं पावकोपमम् ॥&#xA;एतस्मिन्नेव काले तु कौन्तेयः श्वेतवाहनः ।&#xA;निजघ्ने तावकं सैन्यं मोहयित्वा पितामहम् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/118/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/118/</guid>
      <description>&lt;p&gt;अध्यायः 118&lt;/p&gt;&#xA;&lt;p&gt;भीष्मपराक्रमवर्णनम् ॥ 1 ॥&#xA;सञ्जय उवाच ।&#xA;असंव्यूढेष्वनीकेषु भूयिष्ठमनुवर्तिषु ।&#xA;ब्रह्मलोकपराः सर्वे समपद्यन्त भारत ॥&#xA;च ह्यनीकमनीकेषु समसञ्जत सङ्कले ।&#xA;रथा न रथिभिः सार्धं पादाता न पदातिभिः ॥&#xA;अश्वा नाश्वैरयुध्यन्त गजा न गजयोधिभिः ।&#xA;उन्मत्तवन्महाराज युध्यन्ते तत्र भारत ॥&#xA;महान्व्यतिकरो रौद्रः सेनयोः समपद्यत ।&#xA;नरनागगणेष्वेवं विकीर्णेषु च सर्वशः ॥&#xA;क्षये तस्मिन्महारौद्रे निर्विशेषमजायत ।&#xA;ततः शल्यः कृपश्चैव चित्रसेनश्च भारत ॥&#xA;दुःशासनो विकर्णश्च रथानास्थाय भास्वरान् ।&#xA;पाण्डवानां रणे शूरा ध्वजिनीं समकम्पयन् ॥&#xA;सा वध्यमाना समरे पाण्डुसेना महात्मभिः ।&#xA;त्रातारं नाध्यगच्छद्वै मञ्जमानेव नौर्जंले ॥&#xA;यथा हि शैशिरः कालो गवां मर्माणि कृन्तति ।&#xA;तथा पाण्डुसुतानां वै भीष्मो मर्माणि कृन्तति&#xA;तथैव तव सैन्यस्य पार्थेन च महात्मना ।&#xA;नवमेघप्रतीकाशाः पातिता बहुधा गजाः ॥&#xA;मृद्यमानाश्च दृश्यन्ते पार्थेन नरयूथपाः ।&#xA;इषुभिस्ताड्यमानाश्च नाराचैश्च सहस्रशः ॥&#xA;पेतुरार्तस्वरं घोरं कृत्वा तत्र महागजाः ।&#xA;आनद्धाभरणैः कायैर्निहतानां महात्मनाम् ॥&#xA;छन्नमायोधनं रेजे शिरोभिश्च सकुण्डलैः ।&#xA;तस्मिन्नेव महाराज महावीरवरक्षये ॥&#xA;भीष्मे च युधि विक्रान्ते पाण्डवे च धनञ्जये ।&#xA;ते पराक्रान्तमालोक्य राजन्युधि पितामहम् ॥&#xA;अभ्यवर्तन्त ते पुत्राः सर्वे सैन्यपुरस्कृताः ।&#xA;इच्छन्तो निधनं युद्धे स्वर्गं कृत्वा परायणम् ॥&#xA;पाण्डवानभ्यवर्तन्त तस्मिन्वीरवरक्षये ।&#xA;पाण्डवापि महाराज स्मरन्तो विविधान्बहून् ॥&#xA;क्लेशान्कृतान्सपुत्रेण त्वया पूर्वं नराधिप ।&#xA;भयं त्यक्त्वा रणे शूरा ब्रह्मलोकाय तत्पराः ॥&#xA;तावकांस्तव पुत्रांश्च योधयन्ति प्रहृष्टवत् ।&#xA;सेनापतिस्तु समरे प्राह सेनां महारथः ॥&#xA;अभिद्रवत गाङ्गेयं सोमकाः सृञ्जयैः सह ।&#xA;सेनापतिवचः श्रुत्वा सोमकाः सृञ्जयाश्च ते ॥&#xA;अभ्यद्रवन्त गाङ्गेयं शरवृष्ट्या समाहताः ।&#xA;वध्यमानस्ततो राजन्पिता शान्तनवस्तव ॥&#xA;अमर्षवशमापन्नो योधयामास सृञ्जयान् ।&#xA;तस्य कीर्तिमतस्तात पुरा रामेण धीमता ॥&#xA;सम्प्रदत्ताऽस्त्रशिक्षा वै परानीकविनाशनी ।&#xA;स तां विद्यामधिष्ठाय कुर्वन्तपरबलक्षयम् ॥&#xA;अहन्यहनि पार्थानां वृद्धः कुरुपितामहः ।&#xA;भीष्मो दशसहस्राणि जघान परवीरहा ॥&#xA;तस्मिंस्तु दशमे प्राप्ते दिवसे भरतर्षभ ।&#xA;एको भीष्मो हि मत्स्येषु पाञ्चालेषु च संयुगे ॥&#xA;गजाश्वममितं हत्वा हत्वा सप्त महारथान् ।&#xA;हत्वा पञ्चसहस्राणि रथानां प्रतिपामहः ॥&#xA;नराणां च महायुद्धे सहस्राणि चतुर्दश ।&#xA;दन्तिनां च सहस्राणि हयानामयुतं पुनः ॥&#xA;शिक्षबलेन न्यहनत्पिता तव विशाम्पते ।&#xA;ततः सर्वमहीपानां क्षपयित्वा वरूथिनीम् ॥&#xA;विराटस्य प्रियो भ्राता शतानीको निपातितः ।&#xA;शतानीकं च समरे हत्वा भीष्मः प्रतापवान् ॥&#xA;सहस्राणि महाराज राज्ञां भल्लैरपातयत् ।&#xA;उद्विग्नाः समरे योधा विक्रोशन्ति धनञ्जयम् ॥&#xA;ये च केचन पार्थानामभियाता धनञ्जयम् ।&#xA;राजानो भीष्ममासाद्य गतास्ते यमसादनम् ॥&#xA;किरन्दश दिशो भीष्मः शरजालैः समन्ततः ।&#xA;अतीत्य सेनां पार्थानामवतस्थे चमूमुखे ॥&#xA;स कृत्वा सुमहत्कर्म तस्मिन्वै दशमेऽहनि ।&#xA;सेनयोरन्तरे तिष्ठन्प्रगृहीतशरासनः ॥&#xA;न चैनं पार्थिवाः केचिच्छक्ता राजन्निरीक्षितुम् ।&#xA;मध्यं प्राप्तं यथा ग्रीष्मे तपन्तं भास्करं दिवि ॥&#xA;यथा दैत्यचमूं शक्रस्तापयामास संयुगे ।&#xA;तथा भीष्मः पाण्डवेयांस्तापयामास भारत ॥&#xA;तथा चैनं पराक्रान्तमालोक्य मधुसूदनः ।&#xA;उवाच देवकीपुत्रः प्रीयमाणो धनञ्जयम् ॥&#xA;एष शान्तनवो भीष्मः सेनयोरन्तरे स्थितः ।&#xA;सन्निहत्य बलादेनं विजयस्ते भविष्यति ॥&#xA;बलात्संस्तम्भयस्वैनं यत्रैषा भिद्यते चमूः ।&#xA;न हि भीष्मशरानन्यः सोढुमुत्सहते विभो ॥&#xA;ततस्तस्मिन्क्षणे राजंश्चोदितो वानरध्वजः ।&#xA;सध्वजं सरथं साश्वं भीष्ममन्तर्दधे शरैः ॥&#xA;स चापि कुरुमुख्यानामृषभः पाण्डवेरितान् ।&#xA;सरव्रतैः शरव्रातान्बहुधा विदुधाव तान् ॥&#xA;ततः पाञ्चालराजश्च धृष्टकेतुश्च वीर्यवान् ।&#xA;पाण्डवो भीमसेनश्च धृष्टद्युम्नश्च पार्षतः ॥&#xA;यमौ च चेकितानश्च केकयाः पञ्च चैव ह ।&#xA;सात्यकिश्च महाबाहुः सौभद्रोऽथ घटोत्कचः ॥&#xA;द्रौपदेयाः शिखण्डी च कुन्तिभोजश्च वीर्यवान् ।&#xA;विराटश्च महाराज पाण्डवेया महाबलाः ॥&#xA;एते चान्ये च बहवः पीडिता भीष्मसायकैः ।&#xA;समुद्धृताः फल्गुनेन निमग्नाः शोकसागरे ॥&#xA;ततः शिखण्डी वेगेन प्रगृह्य परमायुधम् ।&#xA;भीष्ममेवाभिदुद्राव रक्ष्यमाणः किरीटिना ॥&#xA;ततोऽस्यानुचरान्हत्वा सर्वान्रणविभागवित् ।&#xA;भीष्ममेवाभिदुद्राव बीभत्सुरपराजितः ॥&#xA;सात्यकिश्चेकितानश्च धृष्टद्युम्नश्च पार्षतः ।&#xA;विराटो द्रुपदश्चैव माद्रीपुत्रौ च पाण्डवौ ॥&#xA;दुद्रुवुर्भीष्ममेवाजौ रक्षिता दृढधन्वना ।&#xA;अभिमन्युश्च समरे द्रौपद्याः पञ्च चात्मजाः ॥&#xA;ददृशुः समरे भीष्मं समुद्यतमहायुधम् ।&#xA;ते सर्वे दृढधन्वानः संयुगेष्वपलायिनः ॥&#xA;बहुधा भीष्ममानर्च्छुर्मार्गणैः क्षतमार्गणैः ।&#xA;विधूय तान्बाणगणान्ये मुक्ताः पार्थिवोत्तमैः ॥&#xA;पाण्डवानामदीनात्मा व्यगाहत वरूथिनीम् ।&#xA;चक्रे शरविघातं च क्रीडन्निव पितामहः ॥&#xA;नाभिसन्धत्त पाञ्चाल्ये स्मयमानो मुहुर्मुहुः ।&#xA;स्त्रीत्वं तस्यानुसंस्मृत्य भीष्मो बाणाञ्शिखण्डिने ॥&#xA;जघान द्रुपदानीके रथान्सप्त महारथः ।&#xA;ततः किलकिलाशब्दः क्षणेन समभूत्तदा ॥&#xA;मत्स्यपाञ्चालचेदीनां तमेकमभिधावताम् ।&#xA;ते नराश्वरथव्रातैर्मार्गणैश्च परन्तप ॥&#xA;तमेकं छादयामासुर्मेघा इव दिवाकरम् ।&#xA;भीष्मं भागीरथीपुत्रं प्रतपन्तं रणे रिपून् ॥&#xA;ततस्तस्य च तेषां च युद्धे देवासुरोपमे ।&#xA;किरीटी भीष्ममानर्च्छ पुरस्कृत्य शिखण्डिनम् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/119/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/119/</guid>
      <description>&lt;p&gt;अध्यायः 119&lt;/p&gt;&#xA;&lt;p&gt;भीष्मनिपातः ॥ 1 ॥&#xA;सञ्जय उवाच ।&#xA;एवं ते पाण्डवाः सर्वे पुरस्कृत्य शिखण्डिनम् ।&#xA;विव्यधुः समरे भीष्मं परिवार्य समन्ततः ॥&#xA;शतघ्नीभिः सुघोराभिः परिघैश्च परश्वथैः ।&#xA;मुद्गरैर्मुसलैः प्रासैः क्षेपणीयैश्च सर्वशः ॥&#xA;शरैः कनकपुङ्खैश्च शक्तितोमरकम्पनैः ।&#xA;नाराचैर्वत्सदन्तैश्च भुशुण्डीभिश्च सर्वशः ॥&#xA;अताडयन्रणे भीष्मं सहिताः सर्वसृञ्जयाः ।&#xA;स विशीर्णतनुत्रामाः पीडितो बहुभिस्तदा ॥&#xA;न विव्यथे तदा भीष्मो भिद्यमानेषु मर्मसु ।&#xA;सन्दीप्तशरचापाग्निरस्त्रप्रसृतमारुतः ॥&#xA;नेमिनिर्ह्रादसन्तापो महास्त्रोदयपावकः ।&#xA;चित्रचापमहाज्वालो वीरक्षयमहेन्धनः ॥&#xA;युगान्तागनिसमप्रख्यः परेषां समपद्यत ।&#xA;निवृत्य रथसङ्घानामन्तरेण विनिःसृतः ॥&#xA;दृश्यते स्म नेरन्द्राणां पुनर्मध्यगतश्चरन् ।&#xA;ततः पाञ्चालराजं च धृष्टकेतुमतीत्य च ॥&#xA;पाण्डवानीकिनीमध्यमाससाद विशाम्पते ।&#xA;ततः सात्यकिभीमौ च पाण्डवं च धनञ्जयम् ॥&#xA;द्रुपदं च विराटं च धृष्टद्युम्नं च पार्षतम् ।&#xA;भीमघोषैर्महावेगैर्मर्मावरणभेदिभिः ॥&#xA;षडेतान्निशितैर्भीष्मः प्रविव्याधोत्तकैः शरैः ।&#xA;तस्य ते निशितान्बाणात्सन्निवार्य महारथाः ॥&#xA;दशभिर्दशभिर्भीष्ममर्दयामासुरोजसा ।&#xA;शिखण्डी तु महाबाणान्यान्मुमोच महारथः ॥&#xA;न चक्रुस्ते रुजं तस्य स्वर्मपुङ्खाः शिलाशिताः ।&#xA;ततः किरीटी संरब्धो भीष्ममेवाभ्यधावत ॥&#xA;शिखण्डिनं पुरस्कृत्य धनुश्चास्य समाच्छिनत् ।&#xA;भीष्मस्य धनुषश्छेदं नामृष्यन्त महारथाः ॥&#xA;द्रोणश्च कृतवर्मा च सैन्धवश्च जयद्रथः ।&#xA;भूरिश्रवाः शलः शल्यो भगदत्तस्तथैव च ॥&#xA;सप्तैते परमक्रुद्धाः किरीटिनमभिद्रुताः ।&#xA;तत्र शस्त्राणि दिव्यानि दर्शयन्तो महारथाः ॥&#xA;अभिपेतुर्भृशं क्रुद्धाश्चादयन्तश्च पाण्डवम् ।&#xA;तेषामापततां शब्दः शुश्रुवे फल्गुनं प्रति ॥&#xA;उद्धूतानां यथा शब्दः समुद्राणां युगक्षये ।&#xA;घ्नत त्वरत गृह्णीत विद्ध्यध्वमवकर्तत ॥&#xA;इत्यासीत्तुमुलः शब्दः फल्गुनस्य रथं प्रति ।&#xA;तं शब्दं तुमुलं श्रुत्वा पाण्डवानां महारथाः ॥&#xA;अभ्यधावन्परीप्सन्तः फल्गुनं भरतर्षभ ।&#xA;सात्यकिर्भीमसेनश्च धृष्टद्युम्नश्च पार्षतः ॥&#xA;विराटद्रुषदौ चोभौ राक्षसश्च घटोत्कचः ।&#xA;अभिमन्युश्च सङ्क्रुद्धः सप्तैते क्रोधमूर्च्छिताः ॥&#xA;समभ्यधावंस्त्वरिताश्चित्रकार्मुकधारिणः ।&#xA;तेषां समभवद्युद्धं तुमुलं रोमहर्षणम् ॥&#xA;सङ्ग्रमे भरतश्रेष्ठ देवानां दानवैरिव ।&#xA;शिखण्डी तु रणे श्रेष्ठो रक्ष्ममाणः किरीटिना ॥&#xA;अविध्यद्दशभिर्भीषअमं छिन्नधन्वानमाहवे ।&#xA;सारथिं दशभिश्चास्य ध्वजं चैकेन चिच्छिदे ॥&#xA;सोऽन्यत्कार्मुकमादाय गाङ्गेयो वेगवत्तरम् ।&#xA;तदप्यस्य शितैर्बाणैस्त्रिभिश्चिच्छेद फल्गुनः ॥&#xA;एवं स पाण्डवः क्रुद्ध आत्तमात्तं पुनः पुनः ।&#xA;धनुश्चिच्छेद भीष्मस्य सव्यसाची परन्तपः ॥&#xA;स च्छिन्नधन्वा सङ्क्रुद्धाः सृक्किणी परिसंलिहन् ।&#xA;शक्तिं जग्राह तरसा गिरीणामपि दारणीम् ॥&#xA;तां च चिक्षेप सङ्क्रुद्धः फल्गुनस्य रथं प्रति ।&#xA;तामापतन्तीं सम्प्रेक्ष्य ज्वलन्तीमशनीमिव ॥&#xA;समादत्त शितान्भल्लान्पञ्च पाण्डवनन्दनः ।&#xA;तस्य चिच्छेद तां शक्तिं पञ्चधा पञ्चभिः शरैः ॥&#xA;सङ्क्रुद्धो भरतश्रेष्ठ भीष्मवाहुप्रवेरिताम् ।&#xA;सा पपात तथा च्छिन्ना सङ्क्रुद्धेन किरीटिना ॥&#xA;मेघबृन्दपरिभ्रष्टा विच्छिन्नेव शतह्रदा ।&#xA;छिन्नां तां शक्तिमालोक्य भीष्मः क्रोधसमन्वितः ।&#xA;अचिन्तयद्रणे वीरो बुद्ध्या परपुरञ्जयः ।&#xA;शक्तोऽहं धनुषैकेन निहन्तुं सर्वपाण्डवान् ॥&#xA;यद्येषां न भवेद्गोप्ता विष्वक्सेनो महाबलः ।&#xA;&#39;अजय्यश्चैव सर्वेषां लोकानामिति मे मतिः ।&#39;&#xA;कारणद्वयमास्थाय नाहं योत्स्यामि पाण्डवान् ॥&#xA;अवध्यत्वाच्च पाण्डूनां स्त्रीभावाच्च शिखण्डिनः ।&#xA;पित्रा तुष्टेन मे पूर्वं यदा कालीमुदवहम् ॥&#xA;स्वच्छन्दमरणं दत्तमवध्यत्वं रणे तथा ।&#xA;तस्मान्मृत्युमहं मन्ये प्राप्तकालमिवात्मनः ॥&#xA;एवं ज्ञात्वा व्यवसितं भीष्मस्यामिततेजसः ।&#xA;ऋषयो वसवश्चैव वियत्स्था भीष्ममब्रुवन् ॥&#xA;यत्ते व्यवसितं तात तदस्माकमपि प्रियम् ।&#xA;तत्कुरुष्व महाराज युद्धे बुद्धिं निवर्तय ॥&#xA;अस्य वाक्यस्य निधने प्रादुसासीच्छिवोऽनिलः ।&#xA;अनुलोमः सुगन्धी च पृषतैश्च समन्वितः ॥&#xA;देवदुन्दुभयश्चैव सम्प्रणेदुर्महास्वनाः ।&#xA;पपात पुष्पवृष्टिश्च भीष्मस्योपरि मारिष ॥&#xA;न च ताः शुश्रुवे कश्चित्तेषां संवदतां गिरः ।&#xA;ऋते भीष्मं महाबाहुं मां चापि मुनितेजसा ॥&#xA;सम्भ्रमश्च महानासीत्रिदशानां विशाम्पते ।&#xA;पतिष्यति रथाद्भीष्मे सर्वलोकप्रिये तदा ॥&#xA;इति देवगणानां च वाक्यं श्रुत्वा महातपाः ।&#xA;ततः शान्तनवो भीष्मो बीभत्सुं नाभ्यवर्तत ॥&#xA;भिद्यमानः शितैर्बाणैः सर्वावरणभेदिभिः ।&#xA;शिखण्डी तु महाराज भरतानां पितामहम् ॥&#xA;आजघानोरसि क्रुद्धो नवभिर्निशितैः शरैः ।&#xA;स तेनाभिहतः सङ्ख्ये भीष्मः कुरुपितामहः ॥&#xA;नाकम्पत महाराज क्षितिकम्पे यथाऽचलः ।&#xA;ततः प्रहस्य बीभत्सुर्व्याक्षिपन्गाण्डिवं धनुः ॥&#xA;गाङ्गेयं पञ्चविंशत्या क्षुद्रकाणां समार्पयत् ।&#xA;पुनः पुनः शतैरेनं त्वरमाणो धनञ्जयः ॥&#xA;सर्वगात्रेषु सङ्क्रुद्धस्तथा मर्मस्वताडयत् ।&#xA;एवमन्यैरपि भृशं विद्ध्यमानः सहस्रशः ॥&#xA;तानप्याशु शरैर्भीष्मः प्रविव्याध महारथः ।&#xA;तैश्च मुक्ताञ्छरान्भीष्मो युधि सत्यपराक्रमः ॥&#xA;निवारयामास शरैः समं सन्नतपर्वभिः ।&#xA;शिखण्डी तु रणे बाणान्यान्मुमोच महारथः ॥&#xA;न चक्रुस्ते रुजं तस्य रुक्मपुङ्खाः शिलासिताः ।&#xA;ततः किरीटी सङ्क्रुद्धो भीष्ममेवाभ्यवर्तत ॥&#xA;शिखण्डिनं पुरस्कृत्य धनुश्चास्य समाच्छिनत् ।&#xA;अथैनं नवभिर्विद्ध्वा ध्वजमेकेन चिच्छिदे ॥&#xA;सारथिं विशिखैश्चास्य दशभिः समकम्पयत् ।&#xA;सोऽन्यत्कार्मुकमादाय गाङ्गेयो बलवत्तरम् ॥&#xA;तदप्यस्य शितैर्भल्लैस्त्रिधा त्रिभिरघातयत् ।&#xA;निमेषार्धेन कौन्तेय आत्तमात्तं महारणे ॥&#xA;एवमस्य धनूंष्याजौ चिच्छेद सुबहून्यथ ।&#xA;ततः शान्तनवो भीष्मो बीभत्सुं नात्यवर्तत ॥&#xA;अथैनं पञ्चविंशत्या क्षुद्रकाणां समार्पयत् ।&#xA;सोऽतिविद्धो महेष्वासो दुःशासनमभाषत ॥&#xA;एष पार्थो रणे क्रुद्धः पाण्डवानां महारथः ।&#xA;शरैरनेकसाहस्त्रैर्मामेवाभ्यपतद्रणे ॥&#xA;न चैष समरे शक्यो जेतुं वज्रभृता अपि ।&#xA;न चापि सहिता वीरा देवदानवराक्षसाः ॥&#xA;मां चापि शक्ता निर्जेतुं किमु मर्त्या महारथाः ।&#xA;&#39;ऋतेऽर्जुनं सुसङ्क्रुद्धमेतत्सत्यं ब्रवीमि ते ॥&#39;&#xA;एवं तयोः संवदतोः फल्गुनो निशितैः शरैः ।&#xA;शिखण्डिनं पुरस्कृत्य भीष्मं विव्याध संयुगे ॥&#xA;ततो दुःशासनं भीष्मः स्मयमान इवाब्रवीत् ।&#xA;अर्दितो निशितैर्बाणैर्भृशं गाण्डीवधन्वना ॥&#xA;वज्राशनिसमस्पर्शाः सुपुङ्खाः सुप्रतेजनाः ।&#xA;सुमुक्ता अव्यवच्छिन्ना नेमे बाणाःशिखण्डिनः ॥&#xA;निकृन्तमाना मर्माणि दृढावरणभेदिनः ।&#xA;सुसला इव मे ध्नन्ति नेमे बाणः शिखण्डिनः ॥&#xA;वज्रदण्डसमस्पर्शा वज्रवेगदुरासदाः ।&#xA;मम प्राणानारुजन्ति नेमे बाणाः शिखण्डिनः ॥&#xA;नाशयन्तीव मे प्राणान्यमदूता इवागताः ।&#xA;गदापरिघसंस्पर्शा नेमे बाणाः शिखण्डिनः ॥&#xA;भुजगा इव सङ्क्रुद्धा लेलिहाना विषोल्बणाः ।&#xA;समाविशन्ति मर्माणि नेमे बाणाः शिखण्डिनः ॥&#xA;अर्जुनस्य इमे बाणा नेमे बाणाः शिखण्डिनः ।&#xA;कृन्तन्ति मम गात्राणि माघमां सेगवा इव ॥&#xA;सर्वे ह्यपि न मे दुःखं कुर्युरन्ये नराधिपाःक ।&#xA;वीरं गाण्डीवधन्वानमृते जिष्णुं कपिध्वजम् ॥&#xA;इति ब्रुवञ्छान्तनवो दिधक्षुरिव पाण्डवम् ।&#xA;शक्तिं भीष्मः स पार्थाय ततश्चिक्षेप भारत ॥&#xA;तामस्य विशिखैश्छित्त्वा त्रिधा त्रिभिरपातयत् ।&#xA;पश्यतां कुरुवीराणां सर्वेषां तत्र भारत ॥&#xA;चर्माथादत्त गाङ्गेयो जातरूपपरिष्कृतम् ।&#xA;खङ्गं चान्यतरप्रेप्सुर्मृत्योरग्रे जयाय वा ॥&#xA;तस्य तच्छतधा चर्म व्यधमत्सायकैस्तथा ।&#xA;रथादनवरूढस्य तदद्भुतमिवाभवत् ॥&#xA;ततो युधिष्ठिरो राजा स्वान्यनीकान्यचोदयत् ।&#xA;अभिद्रवत गाङ्गेयं मा वोऽस्तु भयमण्वपि ॥&#xA;अथ ते तोमरैः प्रासैर्बाणौघैश्च समन्ततः ।&#xA;पट्टसैश्च सुनिस्त्रिंशैर्नाराचैश्च तथा शितैः ॥&#xA;वत्सदन्तैश्च भल्लैश्च तमेकमभिदुद्रुवुः ।&#xA;सिंहनादस्ततो घोरः पाण्डवानामभूत्तदा ॥&#xA;तथैव तव पुत्राश्च नेदुर्भीष्मजयैषिणः ।&#xA;तमेकमभ्यरक्षन्त सिंहनादांश्च चक्रिरे ॥&#xA;तत्रासीत्तुमुलं युद्धं तावकानां परैः सह ।&#xA;दशमेऽहनि राजेन्द्र भीष्मार्जुनसमागमे ॥&#xA;आसीद्धोर इवावर्तो मुहूर्तमुदधेरिव ।&#xA;सैन्यानां युध्यमानानां निघ्नतामितरेतरम् ॥&#xA;असौम्यरूपा पृथिवी शोणिताक्ताऽभवत्तदा ।&#xA;समं च विषमं चैव न प्राज्ञायत किञ्चन ॥&#xA;योधानामयुतं हत्वा तस्मिन्स दशमेऽहनि ।&#xA;अतिष्ठदाहवे भीष्मो भिद्यमानेषु मर्मसु ॥&#xA;ततः सेनामुखे तस्मिन्स्थितः पार्थो धनुर्धरः ।&#xA;मध्येन कुरुसैन्यानां द्रावयामास वाहिनीम् ॥&#xA;&#39;तत्राद्भुतमपश्याम पाण्डवानां पराक्रमम् ।&#xA;द्रावयामासुरिषुभिः सर्वान्भीष्मपदानुगान् ॥&#39;&#xA;वयं श्वेतहयाद्भीताः कुन्तीपुत्राद्धनञ्जयात् ।&#xA;पीड्यमानाः शितैः शस्त्रैः प्राद्रवाम रणे तदा ॥&#xA;&#39;पाण्डवैः पञ्चभिः सार्धं सात्यकेन च धन्विना ।&#xA;धृष्टद्युम्नसुखैः सर्वैः पाञ्चालैश्च समन्ततःक ॥&#xA;भिद्यमानाः शरैस्तीक्ष्णैः सर्वे कार्ष्णिपुरोगमैः ।&#xA;द्रोणद्रौणिकृतैः सार्धं सर्वे शल्यशलादयः ।&#xA;तावकाः समरे राजञ्जहुर्भीष्मं महामृधे ॥&#39;&#xA;सौवीराः कितवाः प्राच्याःप्रतीच्योदीच्यमालवाः ।&#xA;अभीषाहाः शूरसेनाः शिबयोऽथ वसातयः ॥&#xA;साल्वाश्रयास्त्रिगर्ताश्च अम्बष्ठाः केकयैः सह ।&#xA;द्वादशैते जनपदाः शरार्ता व्रणपीडिताः ।&#xA;सङ्ग्रामे प्रजहुर्भीष्मं युध्यमानाः किरीटिना ॥&#xA;ततस्तमेकं बहवः परिवार्य समन्ततः ।&#xA;परिकाल्य कुरून्सर्वाञ्शरर्षैरवाकिरन् ॥&#xA;निपातयत गृह्णीत युध्यध्वमवकृन्तत ।&#xA;इत्यासीत्तुमुलः शब्दो राजन्भीष्मरथं प्रति ॥&#xA;निहत्य समरे राजञ्शतशोऽथ सहस्रशः ।&#xA;न तस्यासीदनिर्भिन्नं गात्रे द्व्यङ्गुलमन्तरम् ॥&#xA;एवम्भूतस्तव पिता शरैर्विशकलीकृतः ।&#xA;शिताग्रैः फल्गुनेनाजौ प्राक्शिराः प्रापतद्रथात् ॥&#xA;किञ्चिच्छेषे दिनकरे पुत्राणां तव पश्यताम् ।&#xA;हाहेति दिवि देवानां पार्थिवानां च भारत ॥&#xA;पतमाने रथाद्भीष्मे बभूव सुमहास्वनः ।&#xA;सम्पतन्तमभिप्रेक्ष्य महात्मानं पितामहम् ॥&#xA;सह भीष्मेण सर्वेषां प्रापतन्हृदयानि नः ।&#xA;स पपात महाबाहुर्वसुधामनुनादयन् ॥&#xA;इन्द्रध्वज इवोत्सृष्टः केतुः सर्वधनुष्मताम् ।&#xA;धरणीं न स पस्पर्श शरसङ्घैः समावृतः ॥&#xA;शलतल्पे महेष्वासं शयानं पुरुषर्षभम् ।&#xA;रथात्प्रपतितं चैनं दिव्यो भावः समाविशत् ॥&#xA;अभ्यवर्षच्च पर्जन्यः प्राकम्पत च मेदिनी ।&#xA;पतन्स ददृशे चापि दक्षिणेन दिवाकरम् ॥&#xA;सञ्ज्ञां चोपालभद्वीरः कालं सञ्चिन्त्य भारत ।&#xA;अन्तरिक्षे च शुश्राव दिव्या वाचः समन्ततः ॥&#xA;कथं महात्मा गाङ्गेयः सर्वशस्त्रभृतां वरः ।&#xA;कालकर्ता नरव्याघ्रः सम्प्राप्ते दक्षिणायने ॥&#xA;स्थितोऽस्मीति च गाङ्गेयस्तच्छ्रुत्वा वाक्यमब्रवीत् ।&#xA;धारयिष्याम्यहं प्राणान्पतितिऽपि महीतले ॥&#xA;उत्तरायणमन्विच्छन्सुगतिप्रतिकाङ्क्षया ।&#xA;तस्य तन्मतमाज्ञाय गह्गा हिमवतः सुताः ॥&#xA;महर्षीन्हंसरूपेण प्रेषयामास तत्र वै ।&#xA;ततस्तं प्रति ते हंसास्त्वरिता मानसौकसः ॥&#xA;आजग्मुः सहिता द्रष्टुं भीष्मं कुरुपितामहम् ।&#xA;यत्र शेते नरश्रेष्ठः शरतल्पे पितामहः ॥&#xA;ते तु भीष्मं समासाद्य ऋषयो हंसरूपिणः ।&#xA;अपश्यञ्छरतल्पस्थं भीष्मं कुरुकुलोद्वहम् ॥&#xA;ते तं दृष्ट्वा महात्मानं कृत्वा चापि प्रदक्षिणम् ।&#xA;गाङ्गेयं भरतश्रेष्ठं दक्षिणेन च भास्करम् ॥&#xA;इतरेतरमामन्त्र्य प्राहुस्तत्र मनीषिणः ।&#xA;भीष्मः कथं महात्मा सन्संस्थाता दक्षिणायने ॥&#xA;इत्युक्त्वा प्रस्थिता हंसा दक्षिणामभितो दिशम् ।&#xA;सम्प्रेक्ष्य वै महाबुद्धिश्चिन्तयित्वा च भारत ॥&#xA;तानब्रवीच्छान्तनवो नाहं गन्ता कथञ्चन ।&#xA;दक्षिणावर्त आदित्ये एतन्मे मनसि स्थितम् ॥&#xA;गमिष्यामि स्वकं स्थानमासीद्यन्मे पुरातनम् ।&#xA;उदगायन आदित्ये हंसाः सत्यं ब्रवीमि वः ॥&#xA;धारयिष्याम्यहं प्राणानुत्तरायणकाङ्क्षया ।&#xA;प्राणानां च समुत्सर्ग ऐश्वर्यं नियतं मम ॥&#xA;तस्मात्प्राणान्धारयिष्ये मुमूर्षुरुदगायने ।&#xA;यश्च दत्तो वरो मह्यं पित्रा तेन महात्मना ॥&#xA;छन्दतस्ते भवेन्मृत्युरिति तत्सत्यमस्तु मे ।&#xA;धारयिष्ये ततः प्राणानुत्सर्गे नियते सति ॥&#xA;इत्युक्त्वा तांस्तदा हंसान्स शेते शरतल्पगः ।&#xA;एवं कुरूणां पतिते शृङ्गे भीष्मे महौजसि ॥&#xA;पाण्डवाः सृञ्जयाश्चैव सिंहनादं प्रचक्रिरे ।&#xA;तस्मिन्हते महासत्वे भरतानां पितामहे ॥&#xA;न किञ्चित्प्रत्यपद्यन्त पुत्रास्ते भरतर्षभ ।&#xA;सम्मोहश्चैव तुमुलः करूणामभवत्तदा ॥&#xA;कृपदुर्योधनमुखा निःश्वस्य रुरुदुस्ततः ।&#xA;विषादाच्च चिरं कालमतिष्ठन्विगतेन्द्रियाः ॥&#xA;दध्युश्चैव महाराज न युद्धे दधिरे मनः ।&#xA;ऊरुग्राहगृहीताश्च नाभ्यधावन्त पाण्डवान् ॥&#xA;अवध्ये शन्तनोः पुत्रे हते भीष्मे महौजसि ।&#xA;&#39;दुःखार्तास्ते ततो राजन्कुरूणां पतयोऽभवन् ।&#39;&#xA;अभाव सहसा राजन्कुरुराजस्य तर्कितः ॥&#xA;हतप्रवीरास्तु वयं निकृत्ताश्च शितैः शरैः ।&#xA;कर्तव्यं नाभिजानीमो निर्जिताः सव्यसाचिना ॥&#xA;पाणडवाश्च जयं लब्ध्वा परत्र च परां गतिम् ।&#xA;सर्वे दध्युर्महाशङ्खञ्शूराः परिघवाहवः ॥&#xA;सोमकाश्च सपाञ्चालाः प्राहृष्यन्त जनेश्वर ।&#xA;ततस्तूर्यसहस्रेषु नदत्सु स महाबलः ॥&#xA;आस्फोटयामास भृशं भीमसेनो ननाद च ।&#xA;सेनयोरुभयोश्चापि गाङ्गेये निहते विभौ ॥&#xA;सन्न्यस्य विराः शस्त्राणि प्राध्यायन्त समन्ततः ।&#xA;प्राक्रोशन्प्राद्रवंश्चान्ये जग्मुर्मोहं तथाऽपरे ॥&#xA;क्षत्रं चान्येऽभ्यनिन्दन्त भीष्मं चान्येऽभ्यपूजयन् ।&#xA;ऋषयः पितरश्चैव प्रशशसुर्महाव्रतम् ॥&#xA;भरतानां च ये पूर्वे ते चैनं प्रशशंसिरे ।&#xA;महोपनिषदं चैव योगमास्थाय विर्यवान् ॥&#xA;जपञ्शान्तनवो धीमान्कालाकाङ्क्षी स्थितोऽभवत् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/120/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/120/</guid>
      <description>&lt;p&gt;अध्यायः 120&lt;/p&gt;&#xA;&lt;p&gt;कुरुपाण्डवैरन्यै राजभिश्च भीष्माभिवादनम् ॥ 1 ॥ अर्जुनेन भीष्माय बाणमयोपधानसमर्पणम् ॥ 2 ॥&#xA;धृतराष्ट्र उवाच ।&#xA;कथमासंस्तदा योधा हीना भीष्मेण सञ्जय ।&#xA;बलिना देवकल्पेन कौमारब्रह्मचारिणा ॥&#xA;तदैव निहतान्मन्ये कुरूनन्यांश्च पाण्डवैः ।&#xA;न प्राहरद्यदा भीष्मो घृणित्वाद्द्रुपदात्मजम् ॥&#xA;ततो दुःखतरं मन्ये किमन्यत्प्रभविष्यति ।&#xA;अद्यैव निहतं श्रुत्वा पितरं मम दुर्मतेः ॥&#xA;अश्मसारमयं नूनं हृदयं मम सञ्जय ।&#xA;श्रुत्वा विनिहतं भीष्मं शतधा यन्न दीर्यते ॥&#xA;यदन्यन्निहतेनाजौ भीष्मेण जयमिच्छता ।&#xA;चेष्टितं कुरुसिंहेन तन्मे कथय सुव्रत ॥&#xA;पुनःपुनर्न मृष्यामि हतं देवव्रतं रणे ।&#xA;न हतो जामदग्न्येन दिव्यैरस्त्रैश्च यः पुरा ॥&#xA;स हतो द्रौपदेयेन पाञ्चाल्येन शिखण्डिना ।&#xA;सञ्जय उवाच ।&#xA;सायाह्ने न्यपतद्भूमौ धार्तराष्ट्रान्विषादयन् ॥&#xA;पाञ्चालान्हर्षयंश्चैव भीष्मः कुरुपितामहः ।&#xA;स शेते शरतल्पस्थो मेदिनीमस्पृशंस्तदा ॥&#xA;भीष्मो रथात्प्रपतितः सञ्छिन्नो बहुभिः शरैः ।&#xA;हाहेति तुमुलः शब्दो भूतानां समपद्यत ॥&#xA;सीमावृक्षे निपतिते कुरूणां समितिञ्जये ।&#xA;सेनयोरुभयो राजन्क्षत्रियान्भयमाविशत् ॥&#xA;भीष्मं शान्तनवं दृष्ट्वा विशीर्णकवचध्वजम् ।&#xA;कुरवः पर्यवर्तन्त पाण्डवाश्च विशाम्पते ॥&#xA;खं तमःसंवृतमभूदासीद्भानुर्गतप्रभः ।&#xA;ररास पृथिवी चैव भीष्मे शान्तनवे हते ॥&#xA;अयं ब्रह्मविदां श्रेष्ठो गतिर्ब्रह्मविदां सदा ।&#xA;इत्यभाषन्त भूतानि शयानं पुरुषर्षभम् ॥&#xA;अयं पितरमाज्ञाय कामार्तं शन्तनुं पुरा ।&#xA;ऊर्ध्वरेतसमात्मानं चकार पुरुषर्षभः ॥&#xA;इति स्म शरतल्पस्थं भरतानां पितामहम् ।&#xA;ऋषयस्त्वभ्यभाषन्त सहिताः सिद्धचारणैः ॥&#xA;हते शान्तनवे भीष्मे भरतानां पितामहे ।&#xA;न किञ्चित्प्रत्यपद्यन्त पुत्रास्तव हि मारिष ॥&#xA;विषण्णवदनाश्चासन्हतश्रीकाश्च भारत ।&#xA;अतिष्ठन्व्रीडिताश्चैव ह्रिया युक्ता ह्यधोमुखाः ॥&#xA;पाण्डवाश्च जयं लब्ध्वा सङ्ग्रामशिरसि स्थिताः ।&#xA;सर्वे दध्युर्महाशङ्खान्हेमजालपरिष्कृतान् ॥&#xA;हर्षात्तूर्यसहस्रेषु वाद्यमानेषु चानघ ।&#xA;अपश्याम महाराज भीमसेनं महाबलम् ॥&#xA;विक्रीडमानं कौन्तेयं हर्षेण महता युतम् ।&#xA;निहत्य तरसा शत्रुं महाबलसमन्वितम् ॥&#xA;सम्मोहश्चापि तुमुलः कुरूणामभवत्ततः ।&#xA;कर्णदुर्योधनौ चापि निःश्वसेतां मुहुर्मुहुः ॥&#xA;तथा निपातिते भीष्मे कौरवाणां पितामहे ।&#xA;हाहाभूतमभूत्सर्वं निर्मर्यादमवर्तत ॥&#xA;दृष्ट्वा च पतितं भीष्मं पुत्रो दुःशासनस्तव ।&#xA;उत्तमं जवमास्थाय द्रोणानीकभुपाद्रवत् ॥&#xA;भ्रात्रा प्रस्थापितो वीरः स्वेनानीकेन दंशितः ।&#xA;प्रययौ पुरुषव्याघ्रः स्वसैन्यमभिहर्षयन् ॥&#xA;तमायान्तमभिप्रेक्ष्य कुरवः पर्यवारयन् ।&#xA;दुःशासनं महाराज किमयं वक्ष्यतीति च ॥&#xA;ततो द्रोणाय निहतं भीष्ममाचष्ट कौरवः ।&#xA;द्रोणस्तदाऽप्रियं श्रुत्वा मुमोह भरतर्षभ ॥&#xA;स सञ्ज्ञामुपलभ्याशु भारद्वाजः प्रतापवान् ।&#xA;निवारयामास तदा स्वान्यनीकानि मारिष ॥&#xA;विनिवृत्तान्कुरून्दृष्ट्वा पाण्डवापि स्वसैनिकान् ।&#xA;रथैः शीघ्राश्वसंयुक्तैः समन्तात्पर्यवारयन् ॥&#xA;निवृत्तेषु च सैन्येषु पारम्पर्येण सर्वशः ।&#xA;निर्मुक्तकवचाः सर्वे भीष्ममीयुर्नराधिपाः ॥&#xA;व्युपरम्य ततो युद्धाद्योधाः शतसहस्रशः ।&#xA;उपतस्थुर्महात्मानं प्रजापतिमिवामराः ॥&#xA;ते तु भीष्मं समासाद्य शयानं भरतर्षभम् ।&#xA;अभिवाद्यावतिष्ठन्त पाण्डवाः कुरुभिः सह ॥&#xA;अथ पाण्डून्कुरूंश्चैव प्रणिपत्याग्रतः स्थितान् ।&#xA;अभ्यभाषत धर्मात्मा भीष्मः शान्तनवस्तदा ॥&#xA;स्वागतं वो महाभागाः स्वागतं वो महारथाः ।&#xA;तुष्यामि दर्शनाच्चाहं युष्माकममरोपमाः ॥&#xA;अभिनन्द्य स तानेवं शिरसा लम्बताऽब्रवीत् ।&#xA;&#39;परपार्श्वे तव सुतान्स्थितानुद्वीक्ष्य भारत ।&#39;&#xA;शिरो मे लम्बतेऽत्यर्थमुपधानं प्रदीयताम् ॥&#xA;ततो नृपाः समाजह्रुस्तनूनि च मृदूनि च ।&#xA;उपधानानि मुख्यानि नैच्छत्तानि पितामहः ॥&#xA;अथाब्रवीन्नरव्याघ्रः प्रसहन्निव तान्नृपान् ।&#xA;नैतानि वीरशय्यासु युक्तरूपाणि पार्थिवाः ॥&#xA;ततो वीक्ष्य नरश्रेष्ठमभ्यभाषत पाण्डवम् ।&#xA;धनञ्जयं दीर्घबाहुं सर्वलोकमहारथम् ॥&#xA;धनञ्जय महाबाहो शिरो मे तात लम्बते ।&#xA;दीयतामुपधानं वै यद्युक्तमिह मन्यसे ॥&#xA;सञ्जय उवाच ।&#xA;समारोप्य महच्चापमभिवाद्य पितामहम् ।&#xA;नेत्राभ्यामश्रुपूर्णाभ्यामिदं वचनमब्रवीत् ॥&#xA;आज्ञापय कुरुश्रेष्ठ सर्वशस्त्रभृतां वर ।&#xA;प्रेष्योऽहं तव दुर्धर्ष क्रियतां किं पितामह ॥&#xA;तमब्रवीच्छान्तनवः शिरो मे तात लम्बते ।&#xA;&#39;दीयतामुपधानं मे यद्युक्तमिह मन्यसे&#39;&#xA;उपधानं कुरुश्रेष्ठ उपधेहि ममार्जुन ॥&#xA;वीरशय्यानुरूपं वै शीघ्रं वीर प्रयच्छ मे ।&#xA;त्वं हि पार्थ समर्थो वै श्रेष्ठः सर्वधनुष्मताम् ॥&#xA;क्षत्रधर्मस्य वेत्ता च बुद्धिसत्वगुणान्वितः ।&#xA;फल्गुनोऽपि तथेत्युक्त्वा व्यवसायं परञ्जयः ॥&#xA;गृह्यानुमन्त्र्य गाण्डीवं शरान्सन्नतपर्वणः ।&#xA;अनुमान्य महात्मानं भरतानां महारथम् ॥&#xA;त्रिभिस्तीक्ष्णैर्महावेगैरुदगृह्णाच्छिरः शरैः ।&#xA;अभिप्राये तु विदिते धर्मात्मा स्वयसाचिना ॥&#xA;अतुष्यद्भरतश्रेष्ठो भीष्मो धर्मार्थतत्त्ववित् ।&#xA;उपधानेन दत्तेन प्रत्यनन्दद्धनञ्जयम् ॥&#xA;प्राह सर्वान्समुद्वीक्ष्य भरतान्भारतं प्रति ।&#xA;कुन्तीपुत्रं युधां श्रेष्ठं सुहृदां प्रीतिवर्धनम् ॥&#xA;शयनस्यानुरूपं मे पाण्डवोपहितं त्वया ।&#xA;यद्यन्यथा प्रपद्येथाः शपेयं त्वामहं पुरा ॥&#xA;एवमेव महाबाहो धर्मेषु परितिष्ठता ।&#xA;स्वप्तव्यं क्षत्रियेणाजौ शरतल्पगतेन वै ॥&#xA;एवमुक्त्वा तु बीभत्सुं सर्वांस्तानब्रवीद्वचः ।&#xA;राज्ञश्च राजपुत्रांश्च पाण्डवैरभिसंवृतान् ॥&#xA;पश्यध्वमुपधानं मे पाणडवेनाभिसन्धितम् ।&#xA;शयेयमस्यां शय्यायां यावदावर्तनं रवेः ॥&#xA;ये तदा धारयिष्यन्ति ते च प्रेक्ष्यन्ति मां नृपाः ।&#xA;दिशं वैश्रवणाक्रान्तां यदा गन्ता दिवाकरः ॥&#xA;नूनं सप्ताश्वयुक्तेन रथेनोत्तमतेजसा ।&#xA;रक्ष्येऽहं वै मम प्राणान्सुहृदः सुप्रियानिव ॥&#xA;परिखाः खन्यतामत्र ममावसदने नृपाः ।&#xA;उपासिष्ये विवस्वन्तमेवं शरशताचितः ।&#xA;उपारमध्वं सङ्ग्रामाद्वैरमुत्सृज्य पार्थिवाः ॥&#xA;सञ्जय उवाच ।&#xA;उपातिष्ठन्नथो वैद्याः शल्योद्धरणकोविदाः ।&#xA;सर्वोपकरणैर्युक्ताः कुशलैः साधुशिक्षिताः ॥&#xA;तान्दृष्ट्वा जाह्नवीपुत्रः प्रोवाच तनयं तव ।&#xA;दत्तदेया विसृज्यन्तां पूजयित्वा चिकित्सकाः ॥&#xA;एवङ्गते मयेदानीं वैद्यैः कार्यमिहास्ति किम् ।&#xA;क्षत्रधर्मे प्रशस्तां हि प्राप्तोऽस्मि परमां गतिम् ॥&#xA;नैष धर्मो महीपालाः शरतल्पगतस्य मे ।&#xA;एभिरेव शरैश्चाहं दग्धव्योऽग्नौ नराधिपाः ॥&#xA;तच्छ्रुत्वा वचनं तस्य पुत्रो दुर्योधनस्तव ।&#xA;वैद्यान्विसर्जयामास पूजयित्वा यथार्हतः ॥&#xA;ततस्ते विस्मयं जग्मुर्नानाजनपदेश्वराः ।&#xA;स्थितिं धर्मे परां दृष्ट्वा भीष्मस्यामिततेजसः ॥&#xA;उपधानं ततो दत्त्वा पितुस्ते मनुजेश्वराः ।&#xA;सहिताः पाण्डवाः सर्वे कुरवश्च महारथाः ॥&#xA;उपगम्य महात्मानं शयानं शयने शुभे ॥&#xA;तेऽभिवाद्य ततो भीष्मं कृत्वा च त्रिःप्रदक्षिणम् ।&#xA;विधाय रक्षां भीष्मस्य सर्व एव समन्ततः ॥&#xA;वीराः स्वशिबिराण्येव ध्यायन्तः परमातुराः ।&#xA;निवेशायाभ्युपागच्छन्सायाह्ने रुधिरोक्षिताः ॥&#xA;निविष्टान्पाण्डवांश्चैव प्रीयमाणान्महारथान् ।&#xA;भीष्मस्य पतनं दृष्ट्वा उपगम्य महाबलः ॥&#xA;उवाच माधवः काले धर्मपुत्रं युधिष्ठिरम् ।&#xA;दिष्ट्या जयसि कौरव्य दिष्ट्या भीष्मो निपातितः ॥&#xA;अवध्यो मानुषैरेव सत्यसन्धो महारथः ।&#xA;अथवा दैवतैः सार्धं सर्वशास्त्रस्य पारगः ॥&#xA;त्वां तु चक्षुर्हणं प्राप्य दग्धो घोरेण चक्षुष ।&#xA;सञ्जय उवाच ।&#xA;एवमुक्तो धर्मराजः प्रत्युवाच जनार्दनम् ॥&#xA;तव प्रसादाद्विजयः क्रोधात्तव पराजयः ।&#xA;त्वं हि नः शरणं कृष्ण भक्तानामभयङ्करः ॥&#xA;अनाश्चर्यो जयस्तेषां येषां त्वमसि केशव ।&#xA;रक्षिता समरे नित्यं नित्यं चापि हिते रतः ॥&#xA;सर्वथा त्वां समासाद्य नाश्चर्यमिति मे मतिः ।&#xA;सञ्जय उवाच ।&#xA;एवमुक्तः प्रत्युवाच स्मयमानो जनार्दनः ।&#xA;तवैवैतद्युक्तरूपं वचनं पार्थिवोत्तम ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/121/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/121/</guid>
      <description>&lt;p&gt;अध्यायः 121&lt;/p&gt;&#xA;&lt;p&gt;तृषार्तेन भीष्मेण पानीययाचनम् ॥ 1 ॥ राजभिः कलशेनानीते जले भीष्मेण तन्निन्दनपूर्वकमर्जुनम्प्रति याचनम् ॥ 2 ॥ अर्जुनेन पर्यन्यास्त्रेण भूमिम्भित्त्वोत्थापितसलिलधारया भीष्मस्य तृष्णाशमनम् ॥ 3 ॥ भीष्मेण दुर्योधनम्प्रति अर्जुनप्रशंसनपूर्वकं पाण्डवैः सह शमोपदेशः ॥ 4 ॥&#xA;सञ्जय उवाच ।&#xA;व्युष्टायां तु महाराज शर्वर्यां सर्वपार्थिवाः ।&#xA;पाण्डवा धार्तराष्ट्राश्च उपातिष्ठन्पितामहम् ॥&#xA;तं वीरशयने वीरं शयानं कुरुसत्तम ।&#xA;अभिवाद्योपतस्थुर्वै क्षत्रियाः क्षत्रियर्षभम् ॥&#xA;कन्याश्चन्दनचूर्णैश्च लाजैर्माल्यैश्च सर्वशः ।&#xA;अवाकिरञ्छान्तनवं तत्र गत्वा सहस्रशः ॥&#xA;स्त्रियो वृद्धास्तथा बालाः प्रेक्षकाश्च पृथग्जनाः ।&#xA;समभ्ययुः शान्तनवं भूतानीव तमोनुदम् ॥&#xA;तूर्याणि शतसङ्ख्यानि तथैव नटनर्तकाः ।&#xA;शिल्पिनश्च तथाऽऽजग्मुः कुरुवृद्धं पितामहम् ॥&#xA;उपागम्य च राजेन्द्र सन्नहान्विप्रमुच्य ते ।&#xA;आयुधानि च निक्षिप्य सहिताः कुरुपाण्डवाः ॥&#xA;अन्वासन्त दुराधर्षं देवव्रतमरिन्दमम् ।&#xA;अन्योन्यं प्रीतिमन्तस्ते यथापूर्वं यथावयः ॥&#xA;सा पार्थिवशताकीर्णा समितिर्भीष्मशोभिता ।&#xA;शुशुभे भारती दीप्ता दिवीवादित्यमण्डलम् ॥&#xA;विबभौ च नृपाणां सा गङ्गासुतमुपासताम् ।&#xA;देवानामिव देवेशं पितामहमुपासताम् ॥&#xA;भीष्मस्तु वेदनां धैर्यान्निगृह्य भरतर्षभ ।&#xA;अभितप्तः शरैश्चैव नातिहृष्टमनाऽब्रवीत् ॥&#xA;शराभितप्तकायो हि शस्त्रसम्पातमूर्च्छितः ।&#xA;पानीयमित सम्प्रेक्ष्य राज्ञस्तान्प्रत्यभाषत ॥&#xA;ततस्ते क्षत्रिया राजन्नुपाजह्रुः समन्ततः ।&#xA;भक्ष्यानुच्चावचान्राजन्वारिकुम्भांश्च शीतलान् ॥&#xA;उपानीतं तु पानीयं दृष्ट्वा शान्तनवोऽब्रवीत् ।&#xA;न मेऽद्य सेवितुं योग्या भोगाः केवलमानुषाः ॥&#xA;अपक्रान्तो मनुष्येभ्यः शरशय्यां गतो ह्यहम् ।&#xA;प्रतीक्षमाणस्तिष्ठामि निवृत्तिं शशिसूर्ययोः ॥&#xA;&#39; सञ्जय उवाच ।&#xA;एवमुक्त्वा तदोवाच भीष्मः शरशतैश्चितः ।&#xA;पयः पास्यामि गोपाला गोमयं न तु गोमयम् ।&#xA;गोपयेनाग्निवर्णेन गोमयं न तु गोमयम् ॥&#39;&#xA;एवमुक्त्वा शान्तनवो निन्दन्वाक्येन पार्थिवान् ।&#xA;अर्जुनं द्रष्टुमिच्छामीत्यभ्यभाषत भारत ॥&#xA;अथोपेत्य महाबाहुरभिवाद्य पितामहम् ।&#xA;अतिष्ठत्प्राञ्जलिः प्रह्वः किं करोमीति चाब्रवीत् ॥&#xA;तं दृष्ट्वा पाण्डवं राजन्नभिवाद्याग्रतः स्थितम् ।&#xA;अभ्यभाषत धर्मात्मा भीष्मः प्रीतो धनञ्जयम् ॥&#xA;दह्यतीव शरीर मे संवृतस्य तवेषुभिः ।&#xA;मर्माणि परिदूयन्ते मुखं च परिशुष्यति ॥&#xA;वेदनार्तशरीरस्य प्रयच्छापो ममार्जुन ।&#xA;त्वं हि शक्तो महेष्वास दातुमापो यथाविधि ॥&#xA;सञ्जय उवाच ।&#xA;अर्जुनस्तु तथेत्युक्त्वा रथमारुह्य वीर्यवान् ।&#xA;अधिज्यं बलवत्कृत्वा गाण्डीवं व्याक्षिपद्धनुः ॥&#xA;तस्य ज्यातलनिर्घोषं विस्फूर्जितमिवाशनेः ।&#xA;वित्रेसुः सर्वभूतानि सर्वे श्रुत्वा च पार्थिवाः ॥&#xA;ततः प्रदक्षिणं कृत्वा रथेन रथिनां वरः ।&#xA;शयानं भरतश्रेष्ठं सर्वशस्त्रभृतां वरम् ॥&#xA;सन्धाय च शरं दीप्तमभिमन्त्र्य स पाण्डवः ।&#xA;पर्जन्यास्त्रेण संयोज्य सर्वलोकस्य पश्यतः ॥&#xA;अविध्यत्पृथिवीं पार्थः पार्श्वे भीष्मस्य दक्षिणे ।&#xA;उत्पपात ततो धारा वारिणो विमला शुभा ॥&#xA;शीतस्यामृतकल्पस्य दिव्यगन्धरसस्य च ।&#xA;अतर्पयत्ततः पार्थः शीतया जलधारया ॥&#xA;भीष्मं कुरूणामृषभं दिव्यं दिव्यपराक्रमम् ।&#xA;कर्मणा तेन पार्थस्य शक्रस्येव विकुर्वतः ॥&#xA;विस्मयं परमं जग्मुस्ततस्ते वसुधाधिपाः ।&#xA;तत्कर्म प्रेक्ष्य बीभत्सोरतिमानुषविक्रमम् ॥&#xA;सम्प्रावेपन्त कुरवो गावः शीतार्दिता इव ।&#xA;विस्मयाच्चोत्तरीयाणि व्याविध्यन्सर्वतो नृपाः ॥&#xA;शङ्खदुन्दुभिनिर्घोषस्तुमुलः सर्वतोऽभवत् ।&#xA;तृप्तः शान्तनवश्चापि राजन्बीभत्सुमब्रवीत् ॥&#xA;सर्वपार्थिववीराणां सन्निधौ पूजयन्निव ।&#xA;नैतच्चित्रं महाबाहो त्वयि कौरवनन्दन ॥&#xA;कथितो नारदेनासि पूर्वर्षिरमितद्युते ।&#xA;वासुदेवसहायस्त्वं महत्कर्म करिष्यसि ॥&#xA;यन्नोत्सहति देवेन्द्रः सह देवैरपि ध्रुवम् ।&#xA;विदुस्त्वां निधनं पार्थ सर्वक्षत्रस्य तद्विदः ॥&#xA;धनुर्धराणामेकस्त्वं पृथिव्यां प्रवरो नृषु ॥&#xA;मनुष्या जगति श्रेष्ठाः पक्षिणां पतगेश्वरः ।&#xA;सरितं सागरः श्रेष्ठो गौर्वरिष्ठा चतुष्पदाम् ॥&#xA;आदित्यस्तेजसां श्रेष्ठो गिरीणां हिमवान्वरः ।&#xA;जातीनां ब्राह्मणः श्रेष्ठः श्रेष्ठस्त्वमसि धन्विनां ॥&#xA;न वै श्रुतं धार्तराष्ट्रेण वाक्यम्मयोच्यमानं विदुरेण चैव ।&#xA;द्रोणेन रामेण जनार्दनेनमुहुर्मुहुः सञ्जयेनापि चोक्तम् ॥&#xA;परीतबुद्धिर्हि विसञ्ज्ञकल्पोदुर्योधनो न च तच्छ्रद्दधाति ।&#xA;स शेष्यते वै निहतश्चिरायशास्त्रातिगो भीमबलाभिभूतः ॥&#xA;सञ्जय उवाच ।&#xA;एतच्छ्रुत्वा तद्वचः कौरवेन्द्रोदुर्योधनो दीनमना बभूव ।&#xA;तमब्रविच्छान्तनवोऽभिवीक्ष्यनिबोध राजन्भव वीतमन्युः ॥&#xA;दृष्टं दुर्योधनैतत्ते यथा पार्थेन धीमता ।&#xA;जलस्य धारा जनिता शीतस्यामृतगन्धिनः ॥&#xA;एतस्य कर्ता लोकेऽस्मिन्नान्यः कश्चन विद्यते ।&#xA;आग्नेयं वारुणं सौम्यं वायव्यमथ वैष्णवम् ॥&#xA;ऐन्द्रं पाशुपतं ब्रह्मं पारमेष्ठ्यं प्रजापतेः ।&#xA;धातुस्त्वष्टुश्च सवितुर्वैवस्वतमथापि वा ॥&#xA;सर्वस्मिन्मानुषे लोके वेत्त्येको हि धनञ्जयः ।&#xA;कृष्णो वा देवकीपुत्रो नान्यो वेदेह कश्चन ॥&#xA;अशक्यः पाण्डवस्तात युद्धे जेतुं कथञ्चन ।&#xA;अमानुषाणि कर्माणि यस्यैतानि महात्मनः ॥&#xA;तेन सत्ववता सङ्ख्ये शूरेणाहवशोभिना ।&#xA;जिष्णुना समरे राजन्सन्धिर्भवतु मा चिरम् ॥&#xA;यावत्कृष्णो महाबाहुः स्वाधीनः कुरुसत्तम ।&#xA;तावत्पार्थेन शूरेण सन्धिस्ते तात युज्यताम् ॥&#xA;यावन्न ते चमूः सर्वाः शरैः सन्नतपर्वभिः ।&#xA;नाशयत्यर्जुनस्तावत्सन्धिस्ते तात य्रुज्यताम् ॥&#xA;यावत्तिष्ठन्ति समरे हतशेषाः सहोदराः ।&#xA;नृपाश्च बहवो राजंस्तावत्सन्धिः प्रयुज्यताम् ॥&#xA;न निर्दहति ते यावत्क्रोधदीप्तेक्षणश्चमूम् ।&#xA;युधिष्ठिरो रणे तावत्सन्धिस्ते तात युज्यताम् ॥&#xA;नकुलः सहदेवश्च भीमसेनश्च पाण्डवः ।&#xA;यावच्चमूं महाराज नाशयन्ति न सर्वशः ॥&#xA;तावत्ते पाण्डवैर्वीरैः सौहार्दं मम रोचते ।&#xA;युद्धं मदन्तमेवास्तु तात संशाम्य पाण्डवैः ॥&#xA;एतत्ते रोचतां वाक्यं यदुक्तोऽसि मयाऽनघ ।&#xA;एतत्क्षममहं मन्ये तव चैव कुलस्य च ॥&#xA;त्यक्त्वा मन्युं व्युपशाम्यस्व पार्थैःपर्याप्तमेतद्यत्कृतं फल्गुनेन ।&#xA;भीष्मस्यान्तादस्तु वः सौहृदं चजीवन्तु शेषाः साधु राजन्प्रसीद ॥&#xA;राज्यस्यार्दं दीयतां पाण्डवाना-मिन्द्रप्रस्थं धरमराजोऽभियातु ।&#xA;मा मित्रध्रुक्पार्थिवानां जघन्यःपापां कीर्तिं प्राप्स्यसे कौरवेन्द्र ॥&#xA;ममावसानाच्छान्तिरस्तु प्रजानांसङ्गच्छन्तां पाण्डवाः प्रीतिमन्तः ।&#xA;पिता पुत्रं मातुलं भागिनेयोभ्राता चैव भ्रातरं प्रैतु राजन् ॥&#xA;न चेदेवं प्राप्तकालं वचो मेमोहाविष्टः प्रतिपत्स्यस्यबुद्ध्या ।&#xA;तप्स्यस्यन्ते एतदन्ताः स्थ सर्वेसत्यामेतां भारतीमीरयामि ॥&#xA;सञ्जय उवाच ।&#xA;एतद्वाक्यं सौहृदादापगेयोमध्ये राज्ञां भारतं श्रावयित्वा ।&#xA;तूष्णीमासीच्छल्यसन्तप्तमर्मायोज्यात्मानं वेदनां सन्नियम्य ॥&#xA;धर्मार्थसहितं वाक्यं श्रुत्वा हितमनामयम् ।&#xA;नारोचयत पुत्रस्ते मुमूर्षुरिव भेषजम् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/06/122/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/06/122/</guid>
      <description>&lt;p&gt;अध्यायः 122&lt;/p&gt;&#xA;&lt;p&gt;अपगतेषु राजसु कर्णेन रसहि भीष्ममेत्य तदभिवादनम् ॥ 1 ॥ भीष्मेण कर्णं प्रति तस्य कुन्तीसुतत्वोक्त्या पाण्डवैः सह सङ्गमचोदना ॥ 2 ॥ कर्णेन सयुक्तिकं पाण्डवैः सङ्गमस्य दुष्करत्वमभिधाय भीष्मक्षमापनपूर्वकं स्वावासगमनम् ॥ 3 ॥&#xA;सञ्जय उवाच ।&#xA;ततस्ते पार्थिवाः सर्वे जग्मुः स्वानालयान्पुनः ।&#xA;तूष्णीम्भूते महाराज भीष्मे शन्तनुनन्दने ॥&#xA;श्रुत्वा तु निहतं भीष्मं राधेयः पुरुषर्षभः ।&#xA;ईषदागतसन्त्रासस्त्वरयोपजगाम ह ॥&#xA;स ददर्श महात्मानं शरतल्पगतं तदा ।&#xA;जन्मशय्यागतं वीरं कार्तिकेयमिव प्रभुम् ॥&#xA;निमीलिताक्षं तं वीरं साश्रुकण्ठस्तदा वृषा ।&#xA;अभ्येत्य पादयोस्तस्य निपपात महाद्युतिः ॥&#xA;राधेयोऽहं कुरुश्रेष्ठ नित्यमक्षिगतस्तव ।&#xA;द्वेभ्योऽत्यन्तमनागाः सन्निति चैनमुवाच ह ॥&#xA;तच्छ्रुत्वा कुरुवृद्धो हि शरैः संवृतलोचनः ।&#xA;रहितं धिष्ण्यमालोक्य समुत्सार्य च रक्षिणः ॥&#xA;पितेव पुत्रं गाङ्गेयः परिरभ्यैकपाणिना ।&#xA;शनैरुद्वीक्ष्य सस्नेहमिदं वचनमब्रवीत् ॥&#xA;न विप्रियं ममैवेह यत्स्पर्धेथा मया सह ।&#xA;यदि मां नाधिगच्छेथा न ते श्रेयो ध्रुवं भवेत् ॥&#xA;कौन्तेयस्त्वं न राधेयो न तवाधिरथः पिता ।&#xA;सूर्यजस्त्वं महाबाहो विदितो नारदान्मया ॥&#xA;कृष्णद्वैपायनाच्चैव तेजसा च न संशयः ।&#xA;न च द्वेषोस्ति मे तात त्वयि सत्यं ब्रवीमि ते ॥&#xA;तेजोवधनिमित्तं तु परुषं त्वाहमब्रुवम् ।&#xA;अकस्मात्पाण्डवान्हि त्वं द्विषसीति मतिर्मम ॥&#xA;येनासि बहुशो राज्ञा चोदितः सूतनन्दन ।&#xA;जातोऽसि धर्मलोपेन ततस्ते बुद्धिरीदृशी ॥&#xA;नीचाश्रयान्मत्सरेण द्वेषिणी गुमिनामपि ।&#xA;तेनासि बहुशो रूक्षं श्रावितः कुरुसंसदि ॥&#xA;जानामि समरे वीर्यं शत्रुभिर्दुःसहं भुवि ।&#xA;ब्रह्मण्यतां च शौर्यं च दाने च परमां स्थितिम् ॥&#xA;न त्वया सदृशः कश्चित्पुरुषेष्वमरोपम ।&#xA;कुलभेदभयाच्चाहं सदा परुषमुक्तवान् ॥&#xA;इष्वस्त्रे भारसन्धाने लाघवेऽस्त्रबले तथा ।&#xA;सदृशः फल्गुनेनासि कृष्णेन च महात्मना ॥&#xA;कर्ण काशिपुरं गत्वा त्वयैकेन धनुष्मता ।&#xA;कन्यार्थे कुरुराजस्य राजानो मृदिता युधि ॥&#xA;तथा च बलवान्राजा जरासन्धो दुरासदः ।&#xA;समरे समरश्लाघिन्न त्वया सदृशोऽभवत् ॥&#xA;ब्रह्मण्यः सत्त्वयोधी च तेजसा च बलेन च ।&#xA;देवगर्भसमः सङ्ख्ये मनुष्यैरधिको युधि ॥&#xA;व्यपनीतोऽद्य मन्युर्मे यस्त्वां प्रति पुरा कृतः ।&#xA;दैवं पुरुषकारेण न शक्यमतिवर्तितुम् ॥&#xA;सोदर्याः पाण्डवा वीरा भ्रातरस्तेऽरिसूदन ।&#xA;सङ्गच्छ तैर्महाबाहो मम चेदिच्छसि प्रियम् ॥&#xA;मया भवतु निर्वृत्तं वैरमादित्यनन्दन ।&#xA;पृथिव्यां सर्वराजानो भवन्त्वद्य निरामयाः ॥&#xA;कर्ण उवाच ।&#xA;जानाम्येव महाबाहो सर्वमेतन्न संशयः ।&#xA;यथा वदसि मे भीष्म कौन्तेयोऽहं न सूतजः ॥&#xA;अवकीर्णस्त्वहं कुन्त्या सूतेन च विवर्धितः ।&#xA;भुक्त्वा दुर्योधनैश्वर्यं न मिथ्या कर्तुमुत्सहे ॥&#xA;वसुदेवसुतो यद्वत्पाण्डवाय दृढव्रतः ।&#xA;वमु चैव शरीरं च पुत्रदारं तथा यशः ॥&#xA;सर्वं दुर्योधनस्यार्थे त्यक्तं मे भूरिदक्षिण ।&#xA;मा चैतद्व्याधिमरणं क्षत्रं स्यादिति कौरव ॥&#xA;कोपिताः पाण्डवा नित्यं मयाऽश्रित्य सुयोधनम् ।&#xA;अवश्यभावी ह्यर्थोऽयं यो न शक्यो निवर्तितुम् ॥&#xA;दैवं पुरुषकारेण को विवर्तितुमुत्सहेत् ।&#xA;पृथिवीक्षयसंशीनि निमित्तानि पितामह ॥&#xA;भवद्भिरुपलब्धानि कथितानि च संसदि ।&#xA;पाण्डवा वासुदेवश्च विदिता मम सर्वशः ॥&#xA;अजेयाः पुरुषैरन्यैरिति तंश्चोत्सहामहे ।&#xA;विजयिष्ये रणे पाण्डूनिति मे निश्चितः मनः ॥&#xA;न च शक्यमवस्रष्टुं वैरमेतत्सुदारुणम् ।&#xA;धनञ्जयेन योत्स्येऽहं स्वधर्मप्रीतमानसः ॥&#xA;अनुजानीष्व मां तात युद्धाय कृतनिश्चयम् ।&#xA;अनुज्ञातस्त्वया वीर युध्येयमिति मे मतिः ॥&#xA;दुरुक्तं विप्रतीपं वा रभसाच्चापलात्तथा ।&#xA;यन्मयेह कृतं किञ्चित्तन्मे त्वं क्षन्तुमर्हसि ॥&#xA;भीष्म उवाच ।&#xA;न चेच्छक्यमवस्रष्टुं वैरमेतत्सुदारुणम् ।&#xA;अनुजानामि कर्ण त्वां युध्यस्व स्वर्गकाम्यया ॥&#xA;निर्मन्युर्गतसंरम्भः कृतकर्मा रणे स्म ह ।&#xA;यथाशक्ति यथोत्साहं सतां वृत्तेषु वृत्तवान् ॥&#xA;अहं त्वामनुजानामि यदिच्छसि तदाप्नुहि ।&#xA;क्षत्रधर्मजिताल्ँलोकानवाप्स्यसि धनञ्जयात् ॥&#xA;युध्यस्व निरहङ्कारो बलवीर्यव्यपाश्रयः ।&#xA;धर्म्याद्धि युद्धादधिकं क्षत्रियस्य न विद्यते ॥&#xA;प्रशमे हि कृतो यत्नः सुमहान्सुचिरं मया ।&#xA;न चैव शकितः कर्तुं यतो धर्मस्ततो जयः ॥&#xA;सञ्जय उवाच ।&#xA;इत्युक्तवति गाङ्गेये अभिवाद्योपमन्त्र्य च ।&#xA;राधेयो रथमारुह्य प्रायात्तव सुतं प्रति ॥&#xA;&#39; वैशम्पायन उवाच ।&#xA;इत्येतद्बहुवृत्तान्तं भीष्मपर्वाखिलं मया ।&#xA;शृण्वते ते महाराज प्रोक्तं पापहरं शुभम् ॥&#xA;यः श्रावयेत्सदा राजन्ब्राह्मणान्वेदपारगान् ।&#xA;श्रद्धावन्तश्च ये चापि श्रोष्यन्ति मनुजा भुवि ॥&#xA;विधूय सर्वपापानि विहायान्ते कलेवरम् ।&#xA;प्रयान्ति तत्पदं विष्णोर्यत्प्राप्य न निवर्तते ॥&#xA;तस्मात्सर्वप्रयत्नेन भारतं भरतर्षभ ।&#xA;शृणुयात्सिद्धिमन्विच्छन्निह वामुत्र मानवः ॥&#xA;भोजनं भोजयेद्विप्रान्गन्धमाल्यैरलङ्कृतान् ।&#xA;भीष्मपर्वणि राजेन्द्र दद्यात्पानीयमुत्तमम् ॥&#39; ॥&lt;/p&gt;</description>
    </item>
  </channel>
</rss>
