<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०२ on महाभारते विश्वासटिप्पन्यः</title>
    <link>https://vishvAsa.github.io/mahAbhAratam/vyAsaH/kumbhakoNam/02/</link>
    <description>Recent content in &#43;०२ on महाभारते विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/mahAbhAratam/vyAsaH/kumbhakoNam/02/index.xml" rel="self" type="application/rss+xml" />
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/001/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/001/</guid>
      <description>&lt;p&gt;अध्यायः 001&lt;/p&gt;&#xA;&lt;p&gt;मयस्यार्जुनम्प्रति प्रत्युपकारप्रार्थना ॥ 1 ॥ कृष्णे उपकृते अहमुपकृत मयम्प्रति अर्जुनस्योक्तिः ॥ 2 ॥ कृष्णाज्ञय मयेन सभानिर्माणारम्भः ॥ 3 ॥&#xA;॥ श्रीवेदव्यासाय नमः ॥&#xA;&#39;नारायणं नमस्कृत्य नरं चैव नरोत्तमम् ।&#x9;001a&lt;br&gt;&#xA;देवीं सरस्वतीं चैव (व्यासं)ततो जयमुदीरयेत् ॥&#x9;001c&lt;br&gt;&#xA;जनमेजय उवाच &#x9;002&lt;br&gt;&#xA;अर्जुनो जयतां श्रेष्ठो मोचयित्वा मयं तदा ।&#x9;002a&lt;br&gt;&#xA;किं चकार महातेजास्तन्मे ब्रूहि द्विजोत्तम ॥&#x9;002c&lt;br&gt;&#xA;वैशम्पायन उवाच &#x9;003&lt;br&gt;&#xA;शृणु राजन्नवहितश्चरितं पूर्वकस्य ते ।&#x9;003a&lt;br&gt;&#xA;मोक्षयित्वा मयं तत्र पार्थः शस्त्रभृतां वरः ॥&#x9;003c&lt;br&gt;&#xA;गाण्डिवं कार्मुकश्रेष्ठं तूणी चाक्षयसायकौ ।&#x9;004a&lt;br&gt;&#xA;दिव्यान्यस्त्राणि राजेन्द्र दुर्लभानि नृपैर्भुवि ॥&#x9;004c&lt;br&gt;&#xA;रथध्वजपताकाश्च श्वेताश्वांश्च स वीर्यवान् ।&#x9;005a&lt;br&gt;&#xA;एतानि पावकात्प्राप्य मुदा परमया युतः ।&#x9;005c&lt;br&gt;&#xA;तस्थौ पार्थो महावीर्यस्तदा सह मयेन सः&#39; ॥&#x9;005e&lt;br&gt;&#xA;ततोऽब्रवीन्मयः पार्थं वासुदेवस्य सन्निधौ ।&#x9;006a&lt;br&gt;&#xA;&#39;पाण्डवेन परित्रातस्तत्कृतं प्रत्यनुस्मरन्&#39; ॥&#x9;006c&lt;br&gt;&#xA;प्राञ्जलिः श्लक्ष्णया वाचा पूजयित्वा पुनः पुनः ।&#x9;007a&lt;br&gt;&#xA;मय उवाच &#x9;007&lt;br&gt;&#xA;अस्माच्च कृष्णात्सङ्क्रुद्धात्पावकाच्च दिधक्षतः ॥&#x9;007c&lt;br&gt;&#xA;त्वया त्रातोऽस्मि कौन्तेय ब्रूहि किं करवाणि ते ।&#x9;008a&lt;br&gt;&#xA;&#39;अहं हि विश्वकर्मा वै असुराणां परन्तप ॥&#x9;008c&lt;br&gt;&#xA;तस्मात्ते विस्मयं किञ्चित्कुर्यामन्यैः सुदुष्करम् ॥&#x9;009ac&lt;br&gt;&#xA;वैशम्पायन उवाच &#x9;010&lt;br&gt;&#xA;एवमुक्तो महावीर्यः पार्थो मायाविदं मयम् ।&#x9;010a&lt;br&gt;&#xA;ध्यात्वा मुहूर्तं कौन्तेयः प्रहसन्वाक्यमब्रवीत्&#39; ॥&#x9;010c&lt;br&gt;&#xA;कृतमेव त्वया सर्वं स्वस्ति गच्छ महाऽसुर ।&#x9;011a&lt;br&gt;&#xA;प्रीतिमान्भव मे नित्यं प्रीतिमन्तो वयं च ते ॥&#x9;011c&lt;br&gt;&#xA;&#39;प्राप्तोकारादर्थं हि नादास्यामीति मे व्रतम्&#39; ।&#x9;012a&lt;br&gt;&#xA;मय उवाच &#x9;012&lt;br&gt;&#xA;युक्तमेतत्त्वयि विभो यदात्थ पुरुषर्षभ ॥&#x9;012c&lt;br&gt;&#xA;प्रीतिपूर्वमहं किञ्चित्कर्तुमिच्छामि तेऽर्जुन ।&#x9;013a&lt;br&gt;&#xA;अहं हि विश्वकर्मा वै दानवानां महाकविः ॥&#x9;013c&lt;br&gt;&#xA;&#39;सोऽहं वै त्वत्कृते किञ्चित्कर्तुमिच्छामि पाण्डव ।&#x9;014a&lt;br&gt;&#xA;&#39;दानवानां पुरा पार्थ प्रासादा हि मया कृताः ॥&#x9;014c&lt;br&gt;&#xA;रम्याणि सुखगर्भाणि भोगाढ्यानि सहस्रशः ।&#x9;015a&lt;br&gt;&#xA;उद्यानानि च रम्याणि सरांसि विविधानि च ॥&#x9;015c&lt;br&gt;&#xA;विचित्राणि च वस्त्राणि कामगानि रथानि च ।&#x9;016a&lt;br&gt;&#xA;नगराणि विशालानि साट्टप्राकारवन्ति च ॥&#x9;016c&lt;br&gt;&#xA;वाहनानि च मुख्यानि विचित्राणि सहस्रशः ।&#x9;017a&lt;br&gt;&#xA;बिलानि रमणीयानि सुखयुक्तानि वै भृशम् ।&#x9;017c&lt;br&gt;&#xA;एते कृता मया तस्मादिच्छामि फल्गुन&#39; ॥&#x9;017e&lt;br&gt;&#xA;अर्जुन उवाच &#x9;018&lt;br&gt;&#xA;प्राणकृच्छ्राद्विनिर्मुक्तमात्मानं मन्यसे मया ।&#x9;018a&lt;br&gt;&#xA;एवं गते न शक्ष्यामि किञ्चित्कारयितुं त्वया ॥&#x9;018c&lt;br&gt;&#xA;न चापि तव सङ्कल्पं मोघमिच्छामि दानव ।&#x9;019a&lt;br&gt;&#xA;कृष्णस्य क्रियतां किञ्चित्तथा प्रतिकृतं मयि ॥&#x9;019c&lt;br&gt;&#xA;वैशम्पायन उवाच &#x9;020&lt;br&gt;&#xA;चोदितो वासुदेवस्तु मयं प्रति नरर्षभ ।&#x9;020a&lt;br&gt;&#xA;मुहूर्तमिव सन्दध्यौ किमयं चोद्यतामिति ॥&#x9;020c&lt;br&gt;&#xA;ततो विचिन्त्य मनसा लोकनाथः प्रजापितः ।&#x9;021a&lt;br&gt;&#xA;चोदयामास तं कृष्णः सभा वै क्रियतामिति ॥&#x9;021c&lt;br&gt;&#xA;यदि त्वं कर्तुकामोऽसि प्रियं शिल्पवतां वर ।&#x9;022a&lt;br&gt;&#xA;धर्मराजस्य दयितां यादृशीमिह मन्यसे ॥&#x9;022c&lt;br&gt;&#xA;यां क्रियां नानुकुर्युस्ते मानवाः प्रेक्ष्य विष्ठिताः ।&#x9;023a&lt;br&gt;&#xA;मनुष्यलोके सकले तादृशीं कुरु वै सभाम् ॥&#x9;023c&lt;br&gt;&#xA;यत्र द्विव्यानभिप्रायान्पश्येम विहितांस्त्वया ।&#x9;024a&lt;br&gt;&#xA;आसुरान्मानुपांश्चैव तादृशीं कुरु वै सभाम् ॥&#x9;024c&lt;br&gt;&#xA;वैशम्पायन उवाच &#x9;025&lt;br&gt;&#xA;प्रतिगृह्य तु तद्वाक्यं सम्प्रहृष्टो मयस्तदा ।&#x9;025a&lt;br&gt;&#xA;विमानप्रतिमां चक्रे पाण्डवस्य शुभां सभाम् ॥&#x9;025c&lt;br&gt;&#xA;ततः कृष्णश्च पार्थश्च धर्मराजे युधिष्ठिरे ।&#x9;026a&lt;br&gt;&#xA;सर्वमेतत्समावेद्य दर्शयामासतुर्मयम् ॥&#x9;026c&lt;br&gt;&#xA;तस्मै युधिष्ठिरः पूजां यथार्हमकरोत्तदा ।&#x9;027a&lt;br&gt;&#xA;स तु तां प्रतिजग्राह मयः सत्कृत्य भारत ॥&#x9;027c&lt;br&gt;&#xA;स पूर्वदेवचरितं तदा तत्र विशाम्पते ।&#x9;028a&lt;br&gt;&#xA;कथयामास दैतेयः पाण्डुपुत्रेषु भारत ॥&#x9;028c&lt;br&gt;&#xA;स कालं कञ्चिदाश्वस्य विश्वकर्मा विचिन्त्य तु ।&#x9;029a&lt;br&gt;&#xA;सभां प्रचकमे कर्तुं पाण्डवानां महात्मनाम् ॥&#x9;029c&lt;br&gt;&#xA;अभिप्रायेण पार्थानां कृष्णस्य च महात्मनः ।&#x9;030a&lt;br&gt;&#xA;पुण्येऽहनि महातेजाः कृतकौतुकमङ्गलः ॥&#x9;030c&lt;br&gt;&#xA;तर्पयित्वा द्विजश्रेष्ठान्पायसेन सहस्रशः ।&#x9;031a&lt;br&gt;&#xA;धनं बहुविधं दत्त्वा तेभ्य एव च वीर्यवान् ॥&#x9;031c&lt;br&gt;&#xA;सर्वर्तुगुणसम्पन्नां दिव्यरूपां मनोरमाम् ।&#x9;032a&lt;br&gt;&#xA;दशकिष्कुसहस्रां तां मापयामास सर्वतः ॥ ॥&#x9;032c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/002/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/002/</guid>
      <description>&lt;p&gt;अध्यायः 002&lt;/p&gt;&#xA;&lt;p&gt;द्वारकां गच्छतः श्रीकृष्णस्य युधिष्ठरादिभिः सारत्यादिकरणम् ॥ 1 ॥ अर्धयोजनपर्यन्तं गतानां कृष्णपाण्डवानां परस्परानुज्ञया स्वस्वपुरगमनम् ॥ 2 ॥&lt;/p&gt;&#xA;&lt;p&gt;वैशम्पायन उवाच &#x9;001&lt;br&gt;&#xA;उषित्वा खाण्डवप्रस्थे सुखवासं जनार्दनः ।&#x9;001a&lt;br&gt;&#xA;पार्थैः प्रीतिसमायुक्तैः पूजनार्होऽभिपूजितः ॥&#x9;001c&lt;br&gt;&#xA;गमनाय मतिं चक्रे पितुर्दर्शनलालसः ।&#x9;002a&lt;br&gt;&#xA;धर्मराजमथामन्त्र्य पृथां च पृथुलोचनः ॥&#x9;002c&lt;br&gt;&#xA;ववन्दे चरणौ मूर्ध्ना जगद्वन्द्यः पितृष्वसुः ।&#x9;003a&lt;br&gt;&#xA;स तया मूर्ध्न्युपाघ्रातः परिष्वक्तश्च केशवः ॥&#x9;003c&lt;br&gt;&#xA;ददर्शानन्तरं कृष्णो भगिनीं स्वां महायशाः ।&#x9;004a&lt;br&gt;&#xA;तामुपेत्य हृषीकेशः प्रीत्या बाष्पसमन्वितः ॥&#x9;004c&lt;br&gt;&#xA;अर्थ्यं तथ्यं हितं वाक्यं लघु युक्तमनुत्तरम् ।&#x9;005a&lt;br&gt;&#xA;उवाच भगवान्भद्रां सुभद्रां भद्रभाषिणीम् ॥&#x9;005c&lt;br&gt;&#xA;तया स्वजनगामीनि श्रावितो वचनानि सः ।&#x9;006a&lt;br&gt;&#xA;सम्पूजितश्चाप्यसकृच्छिरसा चाभिवादितः ॥&#x9;006c&lt;br&gt;&#xA;तामनुज्ञाय वार्ष्णेयः प्रतिनन्द्य च भामिनीम् ।&#x9;007a&lt;br&gt;&#xA;ददर्शानन्तरं कृष्णां धौम्यं चापि जनार्दनः ॥&#x9;007c&lt;br&gt;&#xA;ववन्दे च यथान्यायं धौम्यं पुरुषसत्तमः ।&#x9;008a&lt;br&gt;&#xA;द्रौपदीं सान्त्वयित्वा च सुभद्रां परिदाय च ॥&#x9;008c&lt;br&gt;&#xA;भ्रातृनभ्यगमद्विद्वान्पार्थेन सहितो बली ।&#x9;009a&lt;br&gt;&#xA;भ्रातृभिः पञ्चभिः कृष्णो वृतः शक्र इवामरैः ॥&#x9;009c&lt;br&gt;&#xA;यात्राकालस्य योग्यानि कर्माणि गरुडध्वजः ।&#x9;010a&lt;br&gt;&#xA;कर्तुकामः शुचिर्भूत्वा स्नातवान्समलङ्कृतः ॥&#x9;010c&lt;br&gt;&#xA;अर्चयामास देवांश्च द्विजांश्च यदुपुङ्गवः ।&#x9;011a&lt;br&gt;&#xA;माल्यजाप्यनमस्कारैर्गन्धैरुच्चावचैरपि ॥&#x9;011c&lt;br&gt;&#xA;स कृत्वा सर्वकार्याणि प्रतस्थे तस्थुषां वरः ।&#x9;012a&lt;br&gt;&#xA;उपेत्य स यदुश्रेष्ठो बाह्यकक्षाद्विनिर्गतः ॥&#x9;012c&lt;br&gt;&#xA;स्वस्ति वाच्यार्हतो विप्रान्दधिपात्रफलाक्षतैः ।&#x9;013a&lt;br&gt;&#xA;वसु प्रदाय च ततः प्रदक्षिणमथाकरोत् ॥&#x9;013c&lt;br&gt;&#xA;काञ्चनं रथमास्थाय तार्क्ष्यकेतनमाशुगम् ।&#x9;014a&lt;br&gt;&#xA;गदाचक्रासिशार्ङ्गाद्यैरायुधैरावृतं शुभम् ॥&#x9;014c&lt;br&gt;&#xA;सुतिथावथ नक्षत्रे मुहूर्ते च गुणान्विते ।&#x9;015a&lt;br&gt;&#xA;प्रययौ पुण्डरीकाक्षः शैब्यसुग्रीववाहनः ॥&#x9;015c&lt;br&gt;&#xA;अन्वारुरोह चाप्येनं प्रेम्णा राजा युधिष्ठिरः ।&#x9;016a&lt;br&gt;&#xA;अपास्य चास्य यन्तारं दारुकं यन्तृसत्तमम् ॥&#x9;016c&lt;br&gt;&#xA;अभीषून्सम्प्रजग्राह स्वयं कुरुपतिस्तदा ।&#x9;017a&lt;br&gt;&#xA;उपारुह्यार्जुनश्चाऽपि चामरव्यजनं सितम् ॥&#x9;017c&lt;br&gt;&#xA;रुक्मदण्डं बृहद्बाहुर्विदुधाव प्रदक्षिणम् ।&#x9;018a&lt;br&gt;&#xA;तथैव भीमसेनोऽपि रथमारुह्य वीर्यवान् ॥&#x9;018c&lt;br&gt;&#xA;&#39;छत्रं शतशलाकं च दिव्यमाल्योपशोभितम् ।&#x9;019a&lt;br&gt;&#xA;वैडूर्यमणिदण्डं च चामीकरविभूषितम् ।&#x9;019c&lt;br&gt;&#xA;दधार तरसा भीमः सुच्छत्रं शार्ङ्गधन्वने ।&#x9;020a&lt;br&gt;&#xA;भीमसेनार्जुनौ चापि यमावरिनिषूदनौ&#39; ॥&#x9;020c&lt;br&gt;&#xA;पृष्ठतोऽनुययुः कृष्णमृत्विक्पौरजनैर्वृता ।&#x9;021a&lt;br&gt;&#xA;स तथा भ्रातृभिः सर्वैः केशवः परवीरहा ॥&#x9;021c&lt;br&gt;&#xA;अन्वीयमानः शुशुभे शिष्यैरिव गुरुः प्रियैः ।&#x9;022a&lt;br&gt;&#xA;&#39;अभिमन्युं च सौभद्रं वृद्धैः परिवृतस्तथा ॥&#x9;022c&lt;br&gt;&#xA;रथमारोप्य निर्यातो धौम्यो ब्राह्मणपुङ्गवः ।&#x9;023a&lt;br&gt;&#xA;इन्द्रप्रस्थमतिक्रम्य क्रोशमात्रं महाद्युतिः&#39; ।&#x9;023c&lt;br&gt;&#xA;पार्थमामन्त्र्य गोविन्दः परिष्वज्य सुपीडितम् ॥&#x9;023e&lt;br&gt;&#xA;युधिष्ठरं पूजयित्वा भीमसेनं यमौ तथा ।&#x9;024a&lt;br&gt;&#xA;परिष्वक्तो भृशं तैस्तु यमाभ्यामभिवादितः ॥&#x9;024c&lt;br&gt;&#xA;योजनार्धमथो गत्वा कृष्णः परपुरञ्जयः ।&#x9;025a&lt;br&gt;&#xA;युधिष्ठिरं समामन्त्र्य निवर्तस्वेति भारत ॥&#x9;025c&lt;br&gt;&#xA;ततोऽभिवाद्य गोविन्दः पादौ जग्राह धर्मवित् ।&#x9;026a&lt;br&gt;&#xA;उत्थाप्य धर्मराजस्तु मूर्ध्न्युपाघ्राय केशवम् ॥&#x9;026c&lt;br&gt;&#xA;पाण्डवो यादवश्रेष्ठं कृष्णं कमललोचनम् ।&#x9;027a&lt;br&gt;&#xA;गम्यतामित्यनुज्ञाप्य धर्मराजो युधिष्ठिरः ॥&#x9;027c&lt;br&gt;&#xA;ततस्तैः संविदं कृत्वा यथावन्मधुसूदनः ।&#x9;028a&lt;br&gt;&#xA;निवर्त्य च तथा कृच्छ्रात्पाण्डवान्सपदानुगान् ॥&#x9;028c&lt;br&gt;&#xA;स्वां पुरीं प्रययौ हृष्टो यथा शक्रोऽमरावतीम् ॥&#x9;029a&lt;br&gt;&#xA;लोचनैरनुजग्मुस्ते तमादृष्टिपथात्तदा ॥&#x9;029c&lt;br&gt;&#xA;मनोभिरनुजग्मुस्ते कृष्णं प्रीतिसमन्वयात् ।&#x9;030a&lt;br&gt;&#xA;अतृप्तमनसामेव तेषां केशवदर्शने ॥&#x9;030c&lt;br&gt;&#xA;क्षिप्रमन्तर्दधे शौरिश्चक्षुषां प्रियदर्शनः ।&#x9;031a&lt;br&gt;&#xA;अकामा एव पार्थास्ते गोविन्दगतमानसाः ॥&#x9;031c&lt;br&gt;&#xA;निवृत्योपययुस्तूर्णं स्वं पुरं पुरुषर्षभाः ।&#x9;032a&lt;br&gt;&#xA;स्यन्दनेनाथ कृष्णोऽपि त्वरितं द्वारकामगात् ॥&#x9;032c&lt;br&gt;&#xA;सात्वतेन च वीरेण पृष्ठतो यायिना तदा ।&#x9;033a&lt;br&gt;&#xA;दारुकेण च सूतेन सहितो देवकीसुतः ।&#x9;033c&lt;br&gt;&#xA;स गतो द्वारकां विष्णुर्गरुत्मानिव वेगवान् ॥&#x9;033e&lt;br&gt;&#xA;वैशम्पायन उवाच &#x9;034&lt;br&gt;&#xA;निवृत्य धर्मराजस्तु सह भ्रातृभिरच्युतः ।&#x9;034a&lt;br&gt;&#xA;सुहृत्परिवृतो राजा प्रविवेश पुरोत्तमम् ॥&#x9;034c&lt;br&gt;&#xA;विसृज्य सुहृदः सर्वान्भ्रातॄन्पुत्रांश्च धर्मराट् ।&#x9;035a&lt;br&gt;&#xA;मुमोद पुरुषव्याघ्रो द्रौपद्या सहितो नृप ॥&#x9;035c&lt;br&gt;&#xA;केशवोपि मुदा युक्तः प्रविवेश पुरोत्तमम् ।&#x9;036a&lt;br&gt;&#xA;पूज्यमानो यदुश्रेष्ठैरुग्रसेनमुखैस्तथा ॥&#x9;036c&lt;br&gt;&#xA;आहुकं पितरं वृद्धं मातरं च यशस्विनीम् ।&#x9;037a&lt;br&gt;&#xA;अभिवाद्य बलं चैव स्थितः कमललोचनः ॥&#x9;037c&lt;br&gt;&#xA;प्रद्युम्नसाम्बनिशठांश्चरुदेष्णं गदं तथा ।&#x9;038a&lt;br&gt;&#xA;अनिरुद्धं च भानुं च परिष्वज्य जनार्दनः ॥&#x9;038c&lt;br&gt;&#xA;स वृद्धैरभ्यनुज्ञातो रुक्मिण्या भवनं ययौ ।&#x9;039a&lt;br&gt;&#xA;&#39;स तत्र भवने दिव्ये प्रमुमोद सुखी सुखम् ॥&#x9;039c&lt;br&gt;&#xA;एतस्मिन्नन्तरे राजन्मयो दैत्याधिपस्तदा ।&#x9;040a&lt;br&gt;&#xA;विधिवत्कल्पयामास सभां धर्मसुताय वै ॥ ॥&#x9;040c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/003/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/003/</guid>
      <description>&lt;p&gt;अध्यायः 003&lt;/p&gt;&#xA;&lt;p&gt;सभानिर्माणसामग्र्यानयनाय बिन्दुसरः प्रति मयस्य गमनम् ॥ 1 ॥ गदाशङ्खाभ्यां सह सामग्रीं गृहीत्वा मयस्य खाण्डवप्रस्थागमनम् ॥ 2 ॥ भीमार्जुनयोः गदाशङ्खदानं सभानिर्माणं च ॥ 3 ॥&lt;/p&gt;&#xA;&lt;p&gt;वैशम्पायन उवाच &#x9;001&lt;br&gt;&#xA;अथाब्रवीन्मयः पार्थमर्जुनं जयतां वरम् ।&#x9;001a&lt;br&gt;&#xA;आपृच्छे त्वां गमिष्यामि पुनरेष्यामि चाप्यहम् ॥&#x9;001c&lt;br&gt;&#xA;&#39;विश्रुतां त्रिषु लोकेषु पार्थ दिव्यां सभां तव ।&#x9;002a&lt;br&gt;&#xA;प्राणिनां विस्मयकरीं तव प्रियविवर्धिनीम् ।&#x9;002c&lt;br&gt;&#xA;पाण्डवानां च सर्वेषां करिष्यामि धनञ्जय&#39; ॥&#x9;002e&lt;br&gt;&#xA;उत्तरेण तु कैलासं मैनाकं पर्वतं प्रति ।&#x9;003a&lt;br&gt;&#xA;यियक्षमाणेषु पुरा दानवेषु मया कृतम् ॥&#x9;003c&lt;br&gt;&#xA;चित्रं मणिमयं भाण्डं रम्यं बिन्दुसरः प्रति ।&#x9;004a&lt;br&gt;&#xA;सभायां सत्यसन्धस्य यदासीद्वृषपर्वणः ॥&#x9;004c&lt;br&gt;&#xA;आगमिष्यामि तद्गृह्य यदि तिष्ठति भारत ।&#x9;005a&lt;br&gt;&#xA;ततः सभां करिष्यामि पाण्डवस्य यशस्विनीम् ॥&#x9;005c&lt;br&gt;&#xA;मनः प्रह्लादिनीं चित्रां सर्वरत्नविभूषिताम् ।&#x9;006a&lt;br&gt;&#xA;अस्ति बिन्दुसरस्युग्रा गदा च कुरुनन्दन ॥&#x9;006c&lt;br&gt;&#xA;निहिता यौवनाश्वेन राज्ञा हत्वा रणे रिपून् ।&#x9;007a&lt;br&gt;&#xA;सुवर्णबिन्दुभिश्चित्रा गुर्वी भारसहा दृढा ॥&#x9;007c&lt;br&gt;&#xA;सा वै शतसहस्रस्य सम्मिता शत्रुघातिनी ।&#x9;008a&lt;br&gt;&#xA;अनुरूपा च भीमस्य गाण्डीवं भवतो यथा ॥&#x9;008c&lt;br&gt;&#xA;वारुणश्च महाशङ्खो देवदत्तः सुघोषवान् ।&#x9;009a&lt;br&gt;&#xA;सर्वमेतत्प्रदास्यामि भवते नात्र संशयः ॥&#x9;009c&lt;br&gt;&#xA;वैशम्पायन उवाच &#x9;010&lt;br&gt;&#xA;इत्युक्त्वा सोऽसुरः पार्थं प्रागुदीचीं दिशं गतः ।&#x9;010a&lt;br&gt;&#xA;अथोत्तरेण कैलासान्मैनाकं पर्वतं प्रति ॥&#x9;010c&lt;br&gt;&#xA;हिरण्यशृङ्गः सुमहान्महामणिमयो गिरिः ।&#x9;011a&lt;br&gt;&#xA;रम्यं बिन्दुसरो नाम यत्र राजा भगीरथः ॥&#x9;011c&lt;br&gt;&#xA;द्रष्टुं भागीरथीं गङ्गामुवास बहुलाः समाः ।&#x9;012a&lt;br&gt;&#xA;यत्रेष्टं सर्वभूतानामीश्वरेण महात्मना ॥&#x9;012c&lt;br&gt;&#xA;आहृताः क्रतवो मुख्याः शतं भरतसत्तम ।&#x9;013a&lt;br&gt;&#xA;यत्र यूपा मणिमयाश्चैत्याश्चापि हिरण्मयाः ॥&#x9;013c&lt;br&gt;&#xA;शोभार्थं विहितास्तत्र न तु दृष्टान्ततः कृताः ।&#x9;014a&lt;br&gt;&#xA;यत्रेष्ट्वा स गतः सिद्धिं सहस्राक्षः शचीपतिः ॥&#x9;014c&lt;br&gt;&#xA;यत्र भूतपतिः सृष्ट्वा सर्वाल्ँलोकान्सनातनः ।&#x9;015a&lt;br&gt;&#xA;अपस्यते तिग्मतेजाः स्थितो भूतैः सहस्रशः ॥&#x9;015c&lt;br&gt;&#xA;नरनारायणौ ब्रह्मा यमः स्थाणुश्च पञ्चमः ।&#x9;016a&lt;br&gt;&#xA;उपासते यत्र परं सहस्रयुगपर्यये ॥&#x9;016c&lt;br&gt;&#xA;यत्रेष्टं वासुदेवेन सत्त्रैर्वर्षगणान्बहून् ।&#x9;017a&lt;br&gt;&#xA;श्रद्दधानेन सततं धर्मसम्प्रतिपत्तये ॥&#x9;017c&lt;br&gt;&#xA;सुवर्णमालिनो यूपाश्चैत्याश्चाप्यतिभास्वराः ।&#x9;018a&lt;br&gt;&#xA;ददौ यत्र सहस्राणि प्रयुतानि च केशवः ॥&#x9;018c&lt;br&gt;&#xA;तत्र गत्वा स जग्राह गदां शङ्खं च भारत ।&#x9;019a&lt;br&gt;&#xA;&#39;तस्माद्गिरेरुपादाय शिलाः सुरुचिरावहाः&#39; ।&#x9;019c&lt;br&gt;&#xA;स्फाटिकं च सभाद्रव्यं यदासीद्वृषपर्वणः ॥&#x9;019e&lt;br&gt;&#xA;किङ्करैः सह रक्षोभिर्यदरक्षन्महद्धनम् ।&#x9;020a&lt;br&gt;&#xA;तदगृह्णान्मयस्तत्र गत्वा सर्वं महाऽसुरः ॥&#x9;020c&lt;br&gt;&#xA;तदाहृत्य च तां चक्रे सोऽसुरोऽप्रतिमां सभाम् ।&#x9;021a&lt;br&gt;&#xA;विश्रुतां त्रिषु लोकेषु दिव्यां मणिमयीं शुभाम् ॥&#x9;021c&lt;br&gt;&#xA;गदां च भीमसेनाय प्रवरां प्रददौ तदा ।&#x9;022a&lt;br&gt;&#xA;देवदत्तं चार्जुनाय शङ्खप्रवरमुत्तमम् ॥&#x9;022c&lt;br&gt;&#xA;यस्य शङ्खस्य नादेन भूतानि प्रचकम्पिरे ।&#x9;023a&lt;br&gt;&#xA;&#39;स कालं कञ्चिदाश्वस्य विश्वकर्मा विचिन्त्य च ॥&#x9;023c&lt;br&gt;&#xA;सभां प्रचक्रमे कर्तुं पाण्डवानां महात्मनाम् ।&#x9;024a&lt;br&gt;&#xA;अभिप्रायेण पार्थानां कृष्णस्य च महात्मनः ॥&#x9;024c&lt;br&gt;&#xA;सर्वर्तुगुणसम्पन्नां दिव्यरूपामलङ्कृताम् ।&#x9;025a&lt;br&gt;&#xA;तर्पयित्वा द्विजश्रेष्ठान्पायसेन सहस्रशः ।&#x9;025c&lt;br&gt;&#xA;सभा च सा महाराज शातकुम्भमयद्रुमा ॥&#x9;025e&lt;br&gt;&#xA;दशकिष्कुसहस्राणि समन्तादायताभवत् ।&#x9;026a&lt;br&gt;&#xA;यथा वह्नेर्यथार्कस्य सोमस्य च यथा सभा ॥&#x9;026c&lt;br&gt;&#xA;भ्राजमाना तथाऽत्यर्थं दधार परमं वपुः ।&#x9;027a&lt;br&gt;&#xA;अभिघ्नतीव प्रभया प्रभामर्कस्य भास्वराम् ॥&#x9;027c&lt;br&gt;&#xA;प्रबभौ ज्वलमानेव दिव्या दिव्येन वर्चसा ।&#x9;028a&lt;br&gt;&#xA;नवमेघप्रतीकाशा दिवमावृत्य विष्ठिता ।&#x9;028c&lt;br&gt;&#xA;आयता विपुला रम्या विपाप्मा विगतक्लमा ॥&#x9;028e&lt;br&gt;&#xA;उत्तमद्रव्यसम्पन्ना रत्नप्राकारतोरणा ।&#x9;029a&lt;br&gt;&#xA;बहुचित्रा बहुधना सुकृता विश्वकर्मणा ॥&#x9;029c&lt;br&gt;&#xA;न दाशार्ही सुधर्मा वा ब्रह्मणो वाथ तादृशी ।&#x9;030a&lt;br&gt;&#xA;सभा रूपेण सम्पन्ना यां चक्रे मतिमान्मयः ॥&#x9;030c&lt;br&gt;&#xA;तां स्म तत्र मयेनोक्ता रक्षन्ति च वहन्ति च ।&#x9;031a&lt;br&gt;&#xA;सभामष्टौ सहस्राणि किङ्करा नाम राक्षसाः ॥&#x9;031c&lt;br&gt;&#xA;अन्तरिक्षचरा घोरा महाकाया महाबलाः ।&#x9;032a&lt;br&gt;&#xA;रक्ताक्षाः पिङ्गलाक्षाश्च शुक्तिकर्णाः प्रहारिणः ॥&#x9;032c&lt;br&gt;&#xA;तस्यां सभायां नलिनीं चकाराप्रतिमां मयः ।&#x9;033a&lt;br&gt;&#xA;वैदूर्यपत्रविततां मणिनालमयाम्बुजाम् ॥&#x9;033c&lt;br&gt;&#xA;पद्मसौगन्धिकवतीं नानाद्विजगणायुताम् ।&#x9;034a&lt;br&gt;&#xA;पुष्पितैः पङ्कजैश्चित्रां कूर्मैर्मत्स्यैश्च काञ्चनैः ।&#x9;034c&lt;br&gt;&#xA;चित्रस्फटिकसोपानां निष्पङ्कसलिलां शुभाम् ॥&#x9;034e&lt;br&gt;&#xA;मन्दानिलसमुद्धूतां मुक्ताबिन्दुभिराचिताम् ।&#x9;035a&lt;br&gt;&#xA;महामणिशिलापट्टबद्धपर्यन्तवेदिकाम् ॥&#x9;035c&lt;br&gt;&#xA;मणिरत्नचितां तां तु केचिदभ्येत्य पार्थिवाः ।&#x9;036a&lt;br&gt;&#xA;दृष्ट्वापि नाभ्यजानन्त तेऽज्ञानात्प्रपतन्त्युत ॥&#x9;036c&lt;br&gt;&#xA;तां सभामभितो नित्यं पुष्पवन्तो महाद्रुमाः ।&#x9;037a&lt;br&gt;&#xA;आसन्नानाविधा लोलाः शीतच्छाया मनोरमाः ॥&#x9;037c&lt;br&gt;&#xA;काननानि सुगन्धीनि पुष्करिण्यश्च सर्वशः ।&#x9;038a&lt;br&gt;&#xA;हंसकारण्डवोपेताश्चक्रवाकोपशोभिताः ॥&#x9;038c&lt;br&gt;&#xA;जलजानां च पद्मानां स्थलजानां च सर्वशः ।&#x9;039a&lt;br&gt;&#xA;मारुतो गन्धमादाय पाण्डवान्स्म निषेवते ॥&#x9;039c&lt;br&gt;&#xA;ईदृशीं तां सभां कृत्वा मासैः परिचतुर्दशैः ।&#x9;040a&lt;br&gt;&#xA;निष्ठितां धर्मराजाय मयो राजन्न्यवेदयत् ॥ ॥&#x9;040c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/004/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/004/</guid>
      <description>&lt;p&gt;अध्यायः 004&lt;/p&gt;&#xA;&lt;p&gt;ब्राह्मणान्भोजयित्वा युधिष्ठिरस्य सभाप्रवेशः ॥ 1 ॥ ऋषीणां क्षत्रियाणां देवगन्धर्वादीनां च तत्रोपवेशनम् ॥ 2 ॥&lt;/p&gt;&#xA;&lt;p&gt;वैशम्पायन उवाच &#x9;001&lt;br&gt;&#xA;&#39;तां तु कृत्वा सभां श्रेष्ठां मयश्चार्जुनमब्रवीत् ।&#x9;001a&lt;br&gt;&#xA;भूतानां च महावीर्यो ध्वजाग्रे किङ्करो गणः ॥&#x9;001c&lt;br&gt;&#xA;तव विष्फारघोषेण मेघवन्निनदिष्यति ।&#x9;002a&lt;br&gt;&#xA;अयं हि सूर्यसङ्काशो ज्वलनस्य रथो महान् ॥ &#x9;002c&lt;br&gt;&#xA;इमे च दिविजाः श्वेता वीर्यवन्तो हयोत्तमाः ।&#x9;003a&lt;br&gt;&#xA;मायामयः कृतो ह्येष ध्वजो वानरलक्षणः ॥&#x9;003c&lt;br&gt;&#xA;असज्जमानो वृक्षेषु धूमकेतुरिवोच्छ्रितः ।&#x9;004a&lt;br&gt;&#xA;बहुवर्णं हि लक्ष्येत ध्वजं वानरलक्षणम् ॥&#x9;004c&lt;br&gt;&#xA;ध्वजोत्कटं ह्यनवमं युद्धे द्रक्ष्यसि विष्ठितम् ।&#x9;005a&lt;br&gt;&#xA;एव वीरः सव्यसाचिन्ध्वजस्यान्ते भविष्यति ॥&#x9;005c&lt;br&gt;&#xA;वैशम्पायन उवाच &#x9;006&lt;br&gt;&#xA;इत्युक्त्वाऽऽलिङ्ग्य बीभत्सुं विसृष्टः प्रययौ मयः&#39; ।&#x9;006ac&lt;br&gt;&#xA;ततः प्रवेशनं तस्यां चक्रे राजा युधिष्ठिरः ।&#x9;007a&lt;br&gt;&#xA;अयुतं भोजयित्वा तु ब्राह्मणानां नराधिपः ॥&#x9;007c&lt;br&gt;&#xA;साज्येन पायसेनैव मधुना मिश्रितेन च ।&#x9;008a&lt;br&gt;&#xA;भक्ष्यैर्मूलैः फलैश्चैव मांसैर्वाराहहारिणैः ।&#x9;008c&lt;br&gt;&#xA;कृसरेणाथ जीवन्त्या हविष्येण च सर्वशः ॥&#x9;008e&lt;br&gt;&#xA;मांसप्रकारैर्विविधैः खाद्यैश्चापि तथा नृप ।&#x9;009a&lt;br&gt;&#xA;चोष्यैश्च विविधै राजन्पेयैश्च बहुविस्तरैः ॥&#x9;009c&lt;br&gt;&#xA;अहतैश्चैव वासोभिर्माल्यैरुच्चावचैरपि ।&#x9;010a&lt;br&gt;&#xA;तर्पयामास विप्रेन्द्रान्नानादिग्भ्यः समागतान् ॥&#x9;010c&lt;br&gt;&#xA;ददौ तेभ्यः सहस्राणि गवां प्रत्येकशः पुनः ।&#x9;011a&lt;br&gt;&#xA;पुण्याहघोषस्तत्रासीद्दिवस्पृगिव भारत ॥&#x9;011c&lt;br&gt;&#xA;वादित्रैर्विविधैर्दिव्यैर्गन्धैरुच्चावचैरपि ।&#x9;012a&lt;br&gt;&#xA;पूजयित्वा कुरुश्रेष्ठो देवतानि निवेश्य च ॥&#x9;012c&lt;br&gt;&#xA;तत्र मल्ला नटा झल्लाः सूता वैतालिकास्तथा ।&#x9;013a&lt;br&gt;&#xA;उपतस्थुर्महात्मानं धर्मपुत्रं युधिष्ठिरम् ॥&#x9;013c&lt;br&gt;&#xA;तथा स कृत्वा पूजां तां भ्रातृभिः सह पाण्डवः ।&#x9;014a&lt;br&gt;&#xA;तस्यां सभायां रम्यायां रेमे शक्रो यथा दिवि ॥&#x9;014c&lt;br&gt;&#xA;सभायामृषयस्तस्यां पाण्डवैः सह आसते ।&#x9;015a&lt;br&gt;&#xA;आसाञ्चक्रुर्नरेन्द्राश्च नानादेशसमागताः ॥&#x9;015c&lt;br&gt;&#xA;असितो देवलः सत्यः सर्पिर्माली महाशिराः ।&#x9;016a&lt;br&gt;&#xA;अर्वा वसुः सुमित्रश्च मैत्रेयः शुनको बलिः ॥&#x9;016c&lt;br&gt;&#xA;बको दाल्भ्यः स्थूलशिराः कृष्णद्वैपायनः शुकः ।&#x9;017a&lt;br&gt;&#xA;सुमन्तुर्जैमिनिः पैलो व्यासशिष्यास्तथा वयम् ॥&#x9;017c&lt;br&gt;&#xA;तित्तिरिर्याज्ञवल्क्यश्च ससुतो रोमहर्षणः ।&#x9;018a&lt;br&gt;&#xA;अप्सुहोम्यश्च धौम्यश्च अणीमाण्डव्यकौशिकौ ॥&#x9;018c&lt;br&gt;&#xA;दामोष्णीपस्त्रैबलीश्च पर्णादो घटजानुकः ।&#x9;019a&lt;br&gt;&#xA;मौञ्जायनो वायुभक्षः पाराशर्यश्च सारिकः ॥&#x9;019c&lt;br&gt;&#xA;बलिवाकः सिनीवाकः सप्तपालः कृतश्रमः ।&#x9;020a&lt;br&gt;&#xA;जातूकर्णः शिखावांश्च आलम्बः पारिजातकः ॥&#x9;020c&lt;br&gt;&#xA;पर्वतश्च महाभागो मार्कण्डेयो महामुनिः ।&#x9;021a&lt;br&gt;&#xA;पवित्रपाणिः सावर्णो भालुकिर्गालवस्तथा ॥&#x9;021c&lt;br&gt;&#xA;जङ्घाबन्धुश्च रैभ्यश्च कोपवेगस्तथा भृगुः ।&#x9;022a&lt;br&gt;&#xA;हरिबभ्रुश्च कौण्डिन्यो बभ्रुमाली सनातनः ॥&#x9;022c&lt;br&gt;&#xA;काक्षीवानौशिजश्चैव नाचिकेतोऽथ गौतमः ।&#x9;023a&lt;br&gt;&#xA;पैङ्ग्यो वराहः शुनकः शाण्डिल्यश्च महातपाः ॥&#x9;023c&lt;br&gt;&#xA;कुक्कुरो वेणुजङ्घोऽथ कालापः कठ एव च ।&#x9;024a&lt;br&gt;&#xA;मुनयो धर्मविद्वांसो धृतात्मानो जितेन्द्रियाः ॥&#x9;024c&lt;br&gt;&#xA;एते चान्ये च बहवो वेदवेदाङ्गपारगाः ।&#x9;025a&lt;br&gt;&#xA;उपासते महात्मानं सभायामृषिसत्तमाः ॥&#x9;025c&lt;br&gt;&#xA;कथयन्तः कथाः पुण्या धर्मज्ञाः शुचयोऽमलाः ।&#x9;026a&lt;br&gt;&#xA;तथैव क्षत्रियश्रेष्ठा धर्मराजमुपासते ॥&#x9;026c&lt;br&gt;&#xA;श्रीमान्महात्मा धर्मात्मा मुञ्जकेतुर्विवर्धनः ।&#x9;027a&lt;br&gt;&#xA;सङ्ग्रामजिद्दुर्मुखश्च उग्रसेनश्च वीर्यवान् ।&#x9;027c&lt;br&gt;&#xA;कक्षसेनः क्षितिपतिः क्षेमकश्चापराजितः ।&#x9;028a&lt;br&gt;&#xA;कम्बोजराजः कमठः कम्पनश्च महाबलः ॥&#x9;028c&lt;br&gt;&#xA;सततं कम्पयामास यवनानेक एव यः ।&#x9;029a&lt;br&gt;&#xA;बलपौरुषसम्पन्नान्कृतास्त्रानमितौजसः ।&#x9;029c&lt;br&gt;&#xA;यथाऽसुरान्कालकेयान्देवो वज्रधरस्तथा ॥&#x9;029e&lt;br&gt;&#xA;जटासुरो मद्रकानां च राजा कुन्तिः पुलिन्दश्च किरातराजः ।&#x9;030a&lt;br&gt;&#xA;तथाङ्गवाङ्गौ सहपुण्ड्रकेण पाण्ड्योड्रराजौ च सहान्ध्रकेण ॥&#x9;030c&lt;br&gt;&#xA;अङ्गो वङ्गः सुमित्रश्च शैब्यश्चामित्रकर्शनः ।&#x9;031a&lt;br&gt;&#xA;किरातराजः सुमना यवनाधिपतिस्तथा ॥&#x9;031c&lt;br&gt;&#xA;चाणूरो देवरातश्च भोजो भीमरथश्च यः ।&#x9;032a&lt;br&gt;&#xA;श्रुतायुधश्च कालिङ्गो जयसेनश्च मागधः ॥&#x9;032c&lt;br&gt;&#xA;सुकर्मा चेकितानश्च पुरुश्चामित्रकर्शनः ।&#x9;033a&lt;br&gt;&#xA;केतुमान्वसुदानश्च वैदेहोऽथ कृतक्षणः ॥&#x9;033c&lt;br&gt;&#xA;सुधर्मा चानिरुद्धश्च श्रुतायुश्च महाबलः ।&#x9;034a&lt;br&gt;&#xA;अनूपराजो दुर्धर्पः क्रमजिच्च सुदर्शनः ॥&#x9;034c&lt;br&gt;&#xA;शिशुपालः सहसुतः करूपाधिपतिस्तथा ।&#x9;035a&lt;br&gt;&#xA;वृष्णीनां चैव दुर्धर्षाः कुमारा देवरूपिणः ॥&#x9;035c&lt;br&gt;&#xA;आहुको विपृथुश्चैव गदः सारण एव च ।&#x9;036a&lt;br&gt;&#xA;अक्रूरः कृतवर्मा च सत्यकश्च शिनेः सुतः ॥&#x9;036c&lt;br&gt;&#xA;भीष्मकोऽथाकृतिश्चैव द्युमत्सेनश्च वीर्यवान् ।&#x9;037a&lt;br&gt;&#xA;केकयाश्च महेष्वासा यज्ञसेनश्च सोमकिः ॥&#x9;037c&lt;br&gt;&#xA;केतुमान्वसुमांश्चैव कृतास्त्रश्च महाबलः ।&#x9;038a&lt;br&gt;&#xA;एते चान्ये च बहवः क्षत्रिया मुख्यसम्मताः ।&#x9;038c&lt;br&gt;&#xA;उपासते सभायां स्म कुन्तीपुत्रं युधिष्ठिरम् ।&#x9;039a&lt;br&gt;&#xA;अर्जुनं ये च संश्रित्य राजपुत्रा महाबलाः ॥&#x9;039c&lt;br&gt;&#xA;अशिक्षन्त धनुर्वेदं रौरवाजिनवाससः ।&#x9;040a&lt;br&gt;&#xA;तत्रैव शिक्षिता राजन्कुमारा वृष्णिनन्दनाः ।&#x9;040c&lt;br&gt;&#xA;रौक्मिणेयश्च साम्बश्च युयुधानश्च सात्यकिः ।&#x9;041a&lt;br&gt;&#xA;सुधर्मा चानिरुद्धश्च शैब्यश्च नरपुङ्गवः ॥&#x9;041c&lt;br&gt;&#xA;एते चान्ये च बहवो राजानः पृथिवीपते ।&#x9;042a&lt;br&gt;&#xA;धनञ्जयसखा चात्र नित्यमास्ते स्म तुम्बुरुः ॥&#x9;042c&lt;br&gt;&#xA;उपासते महात्मानमासीनं सप्तविंशतिः ।&#x9;043a&lt;br&gt;&#xA;चित्रसेनः सहामात्यो गन्धर्वाप्सरसस्तथा ॥&#x9;043c&lt;br&gt;&#xA;गीतवादित्रकुशलाः साम्यतालविशारदाः ।&#x9;044a&lt;br&gt;&#xA;प्रमाणोऽथ लये स्थाने किन्नराः कृतनिश्रमाः ॥&#x9;044c&lt;br&gt;&#xA;सञ्चोदितास्तुम्बुरुणा गन्धर्वसहितास्तदा ।&#x9;045a&lt;br&gt;&#xA;गायन्ति दिव्यतानैस्ते यथान्यायं मनस्विनः ॥&#x9;045c&lt;br&gt;&#xA;पाण्डुपुत्रानृषींश्चैव रमयन्त उपासते ।&#x9;046a&lt;br&gt;&#xA;तस्यां सभायामासीनाः सुव्रताः सत्यसङ्गराः ॥&#x9;046c&lt;br&gt;&#xA;दिवीव देवा ब्रह्माणं युधिष्ठिरमुपासते ॥ ॥&#x9;047ac&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/005/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/005/</guid>
      <description>&lt;p&gt;अध्यायः 005&#xA;तत्रागतेन युधिष्ठिरपूजितेन नारदेन कुशलप्रश्नव्याजेन राजनीतिकथनम् ॥ 1 ॥&lt;/p&gt;&#xA;&lt;p&gt;001  &#x9;वैशम्पायन उवाच&lt;br&gt;&#xA;001a  &#x9;अथ तत्रोपविष्टेषु पाण्डवेषु महात्मसु ।&lt;br&gt;&#xA;001c  &#x9;महत्सु चोपविष्टेषु गन्धर्वेषु च भारत ॥&lt;br&gt;&#xA;002a  &#x9;वेदोपनिषदां वेत्ता ऋषिः सुरगणार्चितः ।&lt;br&gt;&#xA;002c  &#x9;इतिहासपुराणज्ञः क्रियाकल्पविशेषवित् ॥&lt;br&gt;&#xA;003a  &#x9;&#39;स्तुतस्तोमग्रहस्तोभपदक्रमविभागवित् ।&lt;br&gt;&#xA;003c  &#x9;शिक्षाक्षरविभागज्ञः पुराकल्पविशेषवित् ॥&lt;br&gt;&#xA;004a  &#x9;आदिकल्पार्थवेत्ता च कल्पसूत्रार्थतत्त्ववित् ।&lt;br&gt;&#xA;004c  &#x9;ब्रह्मचर्यव्रतपर ऊहापोहविशारदः ॥&lt;br&gt;&#xA;005a  &#x9;नृत्तगान्धर्वसेवी च सर्वत्राप्रतिमस्तथा ।&lt;br&gt;&#xA;005c  &#x9;अष्टादशानां विद्यानां कोशभूतो महाद्युतिः&#39; ॥&lt;br&gt;&#xA;006a  &#x9;न्यायविद्धर्मतत्त्वज्ञः षडङ्गविदनुत्तमः ।&lt;br&gt;&#xA;006c  &#x9;ऐक्यसंयोगनानात्वसमवायविशारदः ॥&lt;br&gt;&#xA;007a  &#x9;वक्ता प्रगल्भो मेधावी स्मृतिमान्नयवित्कविः ।&lt;br&gt;&#xA;007c  &#x9;परापरविभागज्ञः प्रमाणकृतनिश्चयः ॥&lt;br&gt;&#xA;008a  &#x9;पञ्चावयवयुक्तस्य वाक्यस्य गुणदोषवित् ।&lt;br&gt;&#xA;008c  &#x9;उत्तरोत्तरवक्ता च वदतोपि बृहस्पतेः ॥&lt;br&gt;&#xA;009a  &#x9;धर्मकामार्थमोक्षेषु यथावत्कृतनिश्चयः ।&lt;br&gt;&#xA;009c  &#x9;तथा भुवनकोशस्य सर्वस्यास्य महामतिः ॥&lt;br&gt;&#xA;010a  &#x9;प्रत्यक्षदर्शी लोकस्य तिर्यगूर्ध्वमधस्तथा ।&lt;br&gt;&#xA;010c  &#x9;साङ्ख्ययोगविभागज्ञो निर्विवित्सुः सुरासुरान् ॥&lt;br&gt;&#xA;011a  &#x9;सन्धिविग्रहतत्त्वज्ञस्त्वनुमानविभागवित् ।&lt;br&gt;&#xA;011c  &#x9;षाङ्गुण्यविधियुक्तश्च सर्वशास्त्रविशारदः ॥&lt;br&gt;&#xA;012a  &#x9;युद्धगान्धर्वसेवी च सर्वत्राप्रतिघस्तथा ।&lt;br&gt;&#xA;012c  &#x9;एतैश्चान्यैश्च बहुभिर्युक्तो गुणगणैर्मुनिः ॥&lt;br&gt;&#xA;013a  &#x9;लोकाननुचरन्सर्वानागमत्तां सभां नृप ।&lt;br&gt;&#xA;013c  &#x9;नारदः सुमहातेजा ऋषिभिः सहितस्तदा ॥&lt;br&gt;&#xA;014a  &#x9;पारिजातेन राजेन्द्र पर्वतेन च धीमता ।&lt;br&gt;&#xA;014c  &#x9;सुमुखेन च सौम्येन देवर्षिरमितद्युतिः ॥&lt;br&gt;&#xA;015a  &#x9;सभास्थान्पाण्डवान्द्रष्टुं प्रीयमाणो मनोजवः ।&lt;br&gt;&#xA;015c  &#x9;जयाशीर्भिस्तु तं विप्रो धर्मराजानमार्चयत् ॥&lt;br&gt;&#xA;016a  &#x9;तमागतमृषिं दृष्ट्वा नारदं सर्वधर्मवित् ।&lt;br&gt;&#xA;016c  &#x9;सहसा पाण्डवश्रेष्ठः प्रत्युत्थायानुजैः सह ॥&lt;br&gt;&#xA;017a  &#x9;अभ्यवादयत प्रीत्या विनयावनतस्तदा ।&lt;br&gt;&#xA;017c  &#x9;तदर्हमासनं तस्मै सम्प्रदाय यथाविधि ॥&lt;br&gt;&#xA;018a  &#x9;गां चैव मधुपर्कं च सम्प्रदायार्घ्यमेव च ।&lt;br&gt;&#xA;018c  &#x9;अर्चयामास रत्नैश्च सर्वकामैश्च धर्मवित् ॥&lt;br&gt;&#xA;019a  &#x9;तुतोष च यथावच्च पूजां प्राप्य युधिष्ठिरात् ।&lt;br&gt;&#xA;019c  &#x9;सोऽर्चितः पाण्डवैः सर्वैर्महर्षिर्वेदपारगः ।&lt;br&gt;&#xA;019e  &#x9;धर्मकामार्थसंयुक्तं पप्रच्छेदं युधिष्ठिरम् ॥&lt;br&gt;&#xA;020  &#x9;नारद उवाच&lt;br&gt;&#xA;020a  &#x9;कच्चिदर्थाश्च कल्पन्ते धर्मे च रमते मनः ।&lt;br&gt;&#xA;020c  &#x9;सुखानि चानुभूयन्ते मनश्च न विहन्यते ॥&lt;br&gt;&#xA;021a  &#x9;कच्चिदाचरितां पूर्वैर्नरदेवपितामहैः ।&lt;br&gt;&#xA;021c  &#x9;वर्तसे वृत्तिमक्षुद्रां धर्मार्थसहितां त्रिषु ॥&lt;br&gt;&#xA;022a  &#x9;कच्चिदर्थेन वा धर्मं धर्मेणार्थमथापि वा ।&lt;br&gt;&#xA;022c  &#x9;उभौ वा प्रीतिसारेण न कामेन प्रबाधसे ॥&lt;br&gt;&#xA;023a  &#x9;कच्चिदर्थं च धर्मं च कामं च जयतां वर ।&lt;br&gt;&#xA;023c  &#x9;विभज्य काले कालज्ञः सदा वरद सेवसे ॥&lt;br&gt;&#xA;024a  &#x9;कच्चिद्राजगुणैः षड्भिः सप्तोपायांस्तथाऽनघ ।&lt;br&gt;&#xA;024c  &#x9;बलाबलं तथा सम्यक्चतुर्दश परीक्षसे ॥&lt;br&gt;&#xA;025a  &#x9;कच्चिदात्मानमन्वीक्ष्य परांश्च जयतां वर ।&lt;br&gt;&#xA;025c  &#x9;तथा सन्धाय कर्माणि अष्टौ भारत सेवसे ॥&lt;br&gt;&#xA;026a  &#x9;कच्चित्प्रकृतयः सप्त न लुप्ता भरतर्षभ ।&lt;br&gt;&#xA;026c  &#x9;आढ्यास्तथा व्यसनिनः स्वनुरक्ताश्च सर्वशः ॥&lt;br&gt;&#xA;027a  &#x9;कच्चिन्न कृतकैर्दूतैर्ये चाप्यपरिशङ्किताः ।&lt;br&gt;&#xA;027c  &#x9;त्वत्तो वा तव चामात्यैर्भिद्यते मन्त्रितं तथा ॥&lt;br&gt;&#xA;028a  &#x9;मित्रोदासीनशत्रूणां कच्चिद्वेत्सि चिकीर्षितम् ।&lt;br&gt;&#xA;028c  &#x9;कच्चित्सन्धिं यथाकालं विग्रहं चोपसेवसे ॥&lt;br&gt;&#xA;029a  &#x9;कच्चिद्वृत्तिमुदासीने मध्यमे चानुमन्यसे ।&lt;br&gt;&#xA;029c  &#x9;कच्चिदात्मसमा वृद्धाः शुद्धाः सम्बोधनक्षमाः ॥&lt;br&gt;&#xA;030a  &#x9;कुलीनाश्चानुरक्ताश्च कृतास्ते वीरमन्त्रिणः ।&lt;br&gt;&#xA;030c  &#x9;विजयो मन्त्रमूलो हि राज्ञो भवति भारत ॥&lt;br&gt;&#xA;031a  &#x9;कच्चित्संवृतमन्त्रैस्ते अमात्यैः शास्त्रकोविदैः ।&lt;br&gt;&#xA;031c  &#x9;राष्ट्रं सुरक्षितं तात शत्रुभिर्न विलुप्यते ॥&lt;br&gt;&#xA;032a  &#x9;कच्चिन्निद्रावशं नैषि कच्चित्काले विबुद्ध्यसे ।&lt;br&gt;&#xA;032c  &#x9;कच्चिच्चापररात्रेषु चिन्तयस्यर्थमर्थवित् ॥&lt;br&gt;&#xA;033a  &#x9;कच्चिन्मन्त्रयसे नैकः कच्चिन्न बहुभिः सह ।&lt;br&gt;&#xA;033c  &#x9;कच्चित्ते मन्त्रितो मन्त्रो न राष्ट्रं परिधावति ॥&lt;br&gt;&#xA;034a  &#x9;कच्चिदर्थान्विनिश्चित्य लघुमूलान्महोदयान् ।&lt;br&gt;&#xA;034c  &#x9;क्षिप्रमारभसे कर्तुं न विघ्नयसि तादृशान् ॥&lt;br&gt;&#xA;035a  &#x9;कच्चिन्न सर्वे कर्मान्ताः परोक्षास्ते विशङ्किताः ।&lt;br&gt;&#xA;035c  &#x9;सर्वे वा पुनरुत्सृष्टाः संसृष्टं चात्र कारणम् ॥&lt;br&gt;&#xA;036a  &#x9;आप्तैरलुब्धैः क्रमिकैस्ते च कच्चिदनुष्ठिताः ।&lt;br&gt;&#xA;036c  &#x9;कच्चिद्राजन्कृतान्येव कृतप्रायाणि वा पुनः ॥&lt;br&gt;&#xA;037a  &#x9;विदुस्ते वीर कर्माणि नानवाप्तानि कानिचित् ।&lt;br&gt;&#xA;037c  &#x9;कच्चित्कारणिका धर्मे सर्वशास्त्रेषु कोविदाः ।&lt;br&gt;&#xA;037e  &#x9;कारयन्ति कुमारांश्च योधमुख्यांश्च सर्वशः ॥&lt;br&gt;&#xA;038a  &#x9;कच्चित्सहस्रैर्मूर्खाणामेकं क्रीणासि पण्डितम् ।&lt;br&gt;&#xA;038c  &#x9;पण्डितो ह्यर्थकृच्छ्रेषु कुर्यान्निः श्रेयसं परम् ॥&lt;br&gt;&#xA;039a  &#x9;कच्चिद्दुर्गाणि सर्वाणि धनधान्यायुधोदकैः ।&lt;br&gt;&#xA;039c  &#x9;यन्त्रैश्च परिपूर्णानि तथा शिल्पिधनुर्धरैः ॥&lt;br&gt;&#xA;040a  &#x9;एकोप्यमात्यो मेधावी शूरो दान्तो विचक्षणः ।&lt;br&gt;&#xA;040c  &#x9;राजानं राजपुत्रं वा प्रापयेन्महतीं श्रियम् ॥&lt;br&gt;&#xA;041a  &#x9;कच्चिदष्टादशान्येषु स्वपक्षे दश पञ्च च ।&lt;br&gt;&#xA;041c  &#x9;त्रिभिस्त्रिभिरविज्ञातैर्वेत्सि तीर्थानि चारकैः ॥&lt;br&gt;&#xA;042a  &#x9;कच्चिद्द्विषामविदितः प्रतिपन्नश्च सर्वदा ।&lt;br&gt;&#xA;042c  &#x9;नित्ययुक्तो रिपून्सर्वान्वीक्षसे रिपुसूदन ॥&lt;br&gt;&#xA;043a  &#x9;कच्चिद्विनयसम्पन्नः कुलपुत्रो बहुश्रुतः ।&lt;br&gt;&#xA;043c  &#x9;अनसूयुरनुप्रष्टा सत्कृतस्ते पुरोहितः ॥&lt;br&gt;&#xA;044a  &#x9;कच्चिदग्निषु ते युक्तो विधिज्ञो मतिमानृजुः ।&lt;br&gt;&#xA;044c  &#x9;हुतं च होष्यमाणं च काले वेदयते सदा ॥&lt;br&gt;&#xA;कच्चिदङ्गेषु निष्णातो ज्योतिषः प्रतिपादकः ।&#x9;045a&lt;br&gt;&#xA;उत्पातेषु च सर्वेषु दैवज्ञः कुशलस्तव ॥&#x9;045c&lt;br&gt;&#xA;कच्चिन्मुख्या महत्स्वेव मध्यमेषु च मध्यमाः ।&#x9;046a&lt;br&gt;&#xA;जघन्याश्च जघन्येषु भृत्याः कर्मसु योजिताः ॥&#x9;046c&lt;br&gt;&#xA;अमात्यानुपधातीतान्पितृपैतामहाञ्शुचीन् ।&#x9;047a&lt;br&gt;&#xA;श्रेष्ठाञ्श्रेष्ठेषु कच्चित्त्वं नियोजयसि कर्मसु ॥&#x9;047c&lt;br&gt;&#xA;कच्चिन्नोग्रेण दण्डेन भृशमुद्विजसे प्रजाः ।&#x9;048a&lt;br&gt;&#xA;राष्ट्रं तवानुशासन्ति मन्त्रिणो भरतर्षभ ॥&#x9;048c&lt;br&gt;&#xA;कच्चित्त्वां नावजानन्ति याजकाः पतितं यथा ।&#x9;049a&lt;br&gt;&#xA;उग्रप्रतिग्रहीतारं कामयानमिव स्त्रियः ॥&#x9;049c&lt;br&gt;&#xA;कच्चिद्धृष्टश्च शूरश्च मतिमान्धृतिमाञ्शुचिः ।&#x9;050a&lt;br&gt;&#xA;कुलीनश्चानुरक्तश्च दक्षः सेनापतिस्तथा ।&#x9;050c&lt;br&gt;&#xA;कच्चिद्बलस्य ते मुख्याः सर्वयुद्धविशारदाः ।&#x9;051a&lt;br&gt;&#xA;धृष्टावदाता विक्रान्तास्त्वया सत्कृत्य मानिताः ॥&#x9;051c&lt;br&gt;&#xA;कच्चिद्बलस्य भक्तं च वेतनं च यथोचितम् ।&#x9;052a&lt;br&gt;&#xA;सम्प्राप्तकाले दातव्यं ददासि न विकर्षसि ॥&#x9;052c&lt;br&gt;&#xA;कालातिक्रमणादेते भक्तवेतनयोर्भृताः ।&#x9;053a&lt;br&gt;&#xA;भर्तुः कुप्यन्ति दौर्गत्यात्सोऽनर्थः सुमहान्स्मृतः ॥&#x9;053c&lt;br&gt;&#xA;कच्चित्सर्वेऽनुरक्तास्त्वां कुलपुत्राः प्रधानतः ।&#x9;054a&lt;br&gt;&#xA;कच्चित्प्राणांस्तवार्थेषु सन्त्यजन्ति सदा युधि ॥&#x9;054c&lt;br&gt;&#xA;कच्चिन्नैको बहूनर्थान्सर्वशः साम्परायिकान् ।&#x9;055a&lt;br&gt;&#xA;अनुशास्ति यथाकामं कामात्मा शासनातिगः ॥&#x9;055c&lt;br&gt;&#xA;कच्चित्पुरुषकारेण पुरुषः कर्म शोभयन् ।&#x9;056a&lt;br&gt;&#xA;लभते मानमधिकं भूयो वा भक्तवेतनम् ॥&#x9;056c&lt;br&gt;&#xA;कच्चिद्विद्याविनीतांश्च नराञ्ज्ञानविशारदान् ।&#x9;057a&lt;br&gt;&#xA;यथार्हं गुणतश्चैव दानेनाभ्युपपद्यसे ॥&#x9;057c&lt;br&gt;&#xA;कच्चिद्दारान्मनुष्याणां तवार्थे मृत्युमीयुषाम् ।&#x9;058a&lt;br&gt;&#xA;व्यसनं चाभ्युपेतानां बिभर्षि भरतर्षभ ॥&#x9;058c&lt;br&gt;&#xA;कच्चिद्भयादुपगतं क्षीणं वा रिपुमागतम् ।&#x9;059a&lt;br&gt;&#xA;युद्धे वा विजितं पार्थ पुत्रवत्परिरक्षसि ॥&#x9;059c&lt;br&gt;&#xA;कच्चित्त्वमेव सर्वस्याः पृथिव्याः पृथिवीपते ।&#x9;060a&lt;br&gt;&#xA;समश्चानभिशङ्क्यश्च यथा माता यथा पिता ॥&#x9;060c&lt;br&gt;&#xA;कच्चिद्व्यसनिनं शत्रुं निशम्य भरतर्षभ ।&#x9;061a&lt;br&gt;&#xA;अभियासि जवेनैव समीक्ष्य त्रिविधं बलम् ॥&#x9;061c&lt;br&gt;&#xA;यात्रामारभसे दिष्ट्या प्राप्तकालमरिन्दम ।&#x9;062a&lt;br&gt;&#xA;पार्ष्णिमूलं च विज्ञाय व्यवसायं पराजयम् ॥&#x9;062c&lt;br&gt;&#xA;बलस्य च महाराज दत्त्वा वेतनमग्रतः ।&#x9;063a&lt;br&gt;&#xA;कच्चिच्च बलमुख्येभ्यः परराष्ट्रे परन्तप ।&#x9;063c&lt;br&gt;&#xA;उपच्छन्नानि रत्नानि प्रयच्छसि यथार्हतः ॥&#x9;063e&lt;br&gt;&#xA;कच्चिदात्मानमेवाग्रे विजित्य विजितेन्द्रियः ।&#x9;064a&lt;br&gt;&#xA;पराञ्जिगीषसे पार्थ प्रमत्तानजितेन्द्रियान् ॥&#x9;064c&lt;br&gt;&#xA;कच्चित्ते यास्यतः शत्रून्पर्वं यान्ति स्वनुष्ठिताः ।&#x9;065a&lt;br&gt;&#xA;साम दानं च भेदश्च दण्डश्च विधिवद्गुणाः ॥&#x9;065c&lt;br&gt;&#xA;कच्चिन्मूलं दृढं कृत्वा परान्यासि विशाम्पते ।&#x9;&#x9;066a&lt;br&gt;&#xA;तांश्च विक्रमसे जेतुं जित्वा च परिरक्षसि ॥&#x9;066c&lt;br&gt;&#xA;कच्चिदष्टाङ्गसंयुक्ता चतुर्विधबला चमूः ।&#x9;067a&lt;br&gt;&#xA;बलमुख्यैः सुनीता ते द्विषतां प्रतिवर्धिनी ॥&#x9;067c&lt;br&gt;&#xA;कच्चिल्लवं च मुष्टिं च परराष्ट्रे परन्तप ।&#x9;068a&lt;br&gt;&#xA;अविहाय महाराज निहंसि समरे रिपून् ॥&#x9;068c&lt;br&gt;&#xA;कच्चित्स्वपरराष्ट्रेषु बहवोऽधिकृतास्तव ।&#x9;069a&lt;br&gt;&#xA;अर्थान्समधितिष्ठन्ति रक्षन्ति च परस्परम् ॥&#x9;069c&lt;br&gt;&#xA;कच्चिदभ्यवहार्याणि गात्रसंस्पर्शनानि च ।&#x9;070a&lt;br&gt;&#xA;घ्रेयाणि च महाराज रक्षन्त्यनुमतास्तव ॥&#x9;070c&lt;br&gt;&#xA;कच्चित्कोशश्च कोष्ठं च वाहनं द्वारमायुधम् ।&#x9;071a&lt;br&gt;&#xA;आयश्च कृतकल्याणैस्तव भक्तैरनुष्ठितः ॥&#x9;071c&lt;br&gt;&#xA;कच्चिदाभ्यन्तरेभ्यश्च बाह्येभ्यश्च विशाम्पते ।&#x9;072a&lt;br&gt;&#xA;रक्षस्यात्मानमेवाग्रे तांश्च स्वेभ्यो मिथश्च तान् ॥&#x9;072c&lt;br&gt;&#xA;कच्चिन्न पाने द्यूते वा क्रीडासु प्रमदासु च ।&#x9;073a&lt;br&gt;&#xA;प्रतिजानन्ति पूर्वाह्णे व्ययं व्यसनजं तव ॥&#x9;073c&lt;br&gt;&#xA;कच्चिदायस्य चार्धेन चतुर्भागेन वा पुनः ।&#x9;074a&lt;br&gt;&#xA;पादभागैस्त्रिभिर्वापि व्ययः संशुद्ध्यते तव ॥&#x9;074c&lt;br&gt;&#xA;कच्चिज्ज्ञातीन्गुरून्वृद्धान्वणिजः शिल्पिनः श्रितान् ।&#x9;075a&lt;br&gt;&#xA;अभीक्ष्णमनुगृह्णासि धनधान्येन दुर्गतान् ॥&#x9;075c&lt;br&gt;&#xA;कच्चिच्चायव्यये युक्ताः सर्वे गणकलेखकाः ।&#x9;076a&lt;br&gt;&#xA;अनुतिष्ठन्ति पूर्वाह्णे नित्यमायं व्ययं तव ॥&#x9;076c&lt;br&gt;&#xA;कच्चिदर्थेषु सम्प्रौढान्हितकामाननुप्रियान् ।&#x9;077a&lt;br&gt;&#xA;नापकर्षसि कर्मभ्यः पूर्वमप्राप्य किल्बिषम् ॥&#x9;077c&lt;br&gt;&#xA;कच्चिद्विदित्वा पुरुषानुत्तमाधममध्यमान् ।&#x9;078a&lt;br&gt;&#xA;त्वं कर्मस्वनुरूपेषु नियोजयसि भारत ॥&#x9;078c&lt;br&gt;&#xA;कच्चिन्न लुब्धाश्चौरा वा वैरिणो वा विशाम्पते ।&#x9;079a&lt;br&gt;&#xA;अप्राप्तव्यवहारा वा तव कर्मस्वनुष्ठिताः ॥&#x9;079c&lt;br&gt;&#xA;कच्चिन्न चौरैर्लुब्धैर्वा कुमारैः स्त्रीबलेन वा ।&#x9;080a&lt;br&gt;&#xA;त्वया वा पीड्यते राष्ट्रं कच्चित्तुष्टाः कृषीवलाः॥&#x9;080c&lt;br&gt;&#xA;कच्चिद्राष्ट्रे तटाकानि पूर्णानि च बृहन्ति च ।&#x9;081a&lt;br&gt;&#xA;भागशो विनिविष्टानि न कृषिर्देवमातृका ॥&#x9;081c&lt;br&gt;&#xA;कच्चिन्न भक्तं बीजं च कर्षकस्यावसीदति ।&#x9;082a&lt;br&gt;&#xA;प्रत्येकं च शतं वृद्ध्या ददास्यृणमनुग्रहम् ॥&#x9;082c&lt;br&gt;&#xA;कच्चित्स्वनुष्ठिता तात वार्ता ते साधुभिर्जनैः ।&#x9;083a&lt;br&gt;&#xA;वार्तायां संश्रितस्तात लोकोऽयं सुखमेधते ॥&#x9;083c&lt;br&gt;&#xA;कच्चिच्छूराः कृतप्रज्ञाः पञ्चपञ्च स्वनुष्ठिताः ।&#x9;084a&lt;br&gt;&#xA;क्षेमं कुर्वन्ति संहत्य राजञ्जनपदे तव ॥&#x9;084c&lt;br&gt;&#xA;कच्चिन्नगरगुप्त्यर्थं ग्रामा नगरवत्कृताः ।&#x9;085a&lt;br&gt;&#xA;ग्रामवच्च कृताः प्रान्तास्ते च सर्वे त्वदर्पणाः ॥&#x9;085c&lt;br&gt;&#xA;कच्चिद्बलेनानुगताः समानि विषमाणि च ।&#x9;086a&lt;br&gt;&#xA;पुराणि चौरान्निघ्नन्तश्चरन्ति विषये तव ॥&#x9;086c&lt;br&gt;&#xA;कच्चित्स्त्रियः सान्त्वयसि कच्चित्ताश्च सुरक्षिताः ।&#x9;087a&lt;br&gt;&#xA;कच्चिन्न श्रद्दधास्यासां कच्चिद्गुह्यं न भाषसे ॥&#x9;087c&lt;br&gt;&#xA;कच्चिदात्ययिकं श्रुत्वा तदर्थमनुचिन्त्य च ।&#x9;088a&lt;br&gt;&#xA;प्रियाण्यनुभवञ्शेषे न त्वमन्तः पुरे नृप ॥&#x9;088c&lt;br&gt;&#xA;कच्चिद्द्वौ प्रथमौ यामौ रात्रेः सुप्त्वा विशाम्पते ।&#x9;089a&lt;br&gt;&#xA;सञ्चिन्तयसि धर्मार्थौ याम उत्थाय पश्चिमे ॥&#x9;089c&lt;br&gt;&#xA;कच्चिद्दर्शयसे नित्यं मनुष्यान्समलङ्कृतः ।&#x9;090a&lt;br&gt;&#xA;उत्थाय काले कालज्ञैः सह पाण्डव मन्त्रिभिः ॥&#x9;090c&lt;br&gt;&#xA;कच्चिद्रक्ताम्बरधराः खड्गहस्ताः स्वलङ्कृताः ।&#x9;091a&lt;br&gt;&#xA;उपासते त्वामभितो रक्षणार्थमरिन्दम ॥&#x9;091c&lt;br&gt;&#xA;कच्चिद्दण्ड्येषु यमवत्पूज्येषु च विशाम्पते ।&#x9;092a&lt;br&gt;&#xA;परीक्ष्य वर्तसे सम्यगप्रियेषु प्रियेषु च ॥&#x9;092c&lt;br&gt;&#xA;कच्चिच्छारीरमाबाधमौषधैर्नियमेन वा ।&#x9;093a&lt;br&gt;&#xA;मानसं वृद्धसेवाभिः सदा पार्थापकर्षसि ॥&#x9;093c&lt;br&gt;&#xA;कच्चिद्वैद्याश्चिकित्सायामष्टाङ्गायां विशारदाः ।&#x9;094a&lt;br&gt;&#xA;सुहृदश्चानुरक्ताश्च शरीरे ते हिताः सदा ॥&#x9;094c&lt;br&gt;&#xA;कच्चिन्न लोभान्मोहाद्वा मानाद्वापि विशाम्पते ।&#x9;095a&lt;br&gt;&#xA;अर्थिप्रत्यर्थिनः प्राप्तान्नापास्यसि कथञ्चन ॥&#x9;095c&lt;br&gt;&#xA;कच्चिन्न लोभान्मोहाद्वा विश्रम्भात्प्रणयेन वा ।&#x9;096a&lt;br&gt;&#xA;आश्रितानां मनुष्याणां वृत्तिं त्वं संरुणत्सि वै ॥&#x9;096c&lt;br&gt;&#xA;कच्चित्पौरा न सहिता ये च ते राष्ट्रवासिनः ।&#x9;097a&lt;br&gt;&#xA;त्वया सह विरुध्यन्ते परैः क्रीताः कथञ्चन ॥&#x9;097c&lt;br&gt;&#xA;कच्चिन्न दुर्बलः शत्रुर्बलेन परिपीडितः ।&#x9;098a&lt;br&gt;&#xA;मन्त्रेण बलवान्कश्चिदुभाभ्यां च कथञ्चन ॥&#x9;098c&lt;br&gt;&#xA;कच्चित्सर्वेऽनुरक्तास्त्वां भूमिपालाः प्रधानतः ।&#x9;099a&lt;br&gt;&#xA;कच्चित्प्राणांस्त्वदर्थेषु सन्त्यजन्ति त्वया हृताः ॥&#x9;099c&lt;br&gt;&#xA;कच्चित्ते सर्वविद्यासु गुणतोऽर्चा प्रवर्तते ।&#x9;100a&lt;br&gt;&#xA;ब्राह्मणानां च साधूनां तव नैःश्रेयसी शुभा ।&#x9;100c&lt;br&gt;&#xA;दक्षिणास्त्वं ददास्येषां नित्यं स्वर्गापवर्गदाः ॥&#x9;100e&lt;br&gt;&#xA;कच्चिद्धर्मे त्रयीमूले पूर्वैराचरिते जनैः ।&#x9;101a&lt;br&gt;&#xA;यतमानस्तथा कर्तुं तस्मिन्कर्मणि वर्तसे ॥&#x9;101c&lt;br&gt;&#xA;कच्चित्तव गृहेऽन्नानि स्वादून्यश्नन्ति वै द्विजाः ।&#x9;102a&lt;br&gt;&#xA;गुणवन्ति गुणोपेतास्तवाध्यक्षं सदक्षिणम् ॥&#x9;102c&lt;br&gt;&#xA;कच्चित्क्रतूनेकचित्तो वाजपेयांश्च सर्वशः ।&#x9;103a&lt;br&gt;&#xA;पौण्डरीकांश्च कार्त्स्न्येन यतसे कर्तुमात्मवान् ॥&#x9;103c&lt;br&gt;&#xA;कच्चिज्ज्ञातीन्गुरून्वृद्धान्दैवतांस्तापसानपि ।&#x9;104a&lt;br&gt;&#xA;चैत्यांश्च वृक्षान्कल्याणान्ब्राह्मणांश्च नमस्यसि ॥&#x9;104c&lt;br&gt;&#xA;कच्चिच्छोको न मन्युर्वा त्वया प्रोत्पाद्यतेऽनघ ।&#x9;105a&lt;br&gt;&#xA;अपि मङ्गलहस्तश्च जनः पार्श्वे न तिष्ठति ॥&#x9;105c&lt;br&gt;&#xA;कच्चिदेषा च ते बुद्धिर्वृत्तिरेषा च तेऽनघ ।&#x9;106a&lt;br&gt;&#xA;आयुष्या च यशस्या च धर्मकामार्थदर्शिनी ॥&#x9;106c&lt;br&gt;&#xA;एतया वर्तमानस्य बुद्ध्या राष्ट्रं न सीदति ।&#x9;107a&lt;br&gt;&#xA;विजित्य च महीं राजा सोत्यन्तं सुखमेधते ॥&#x9;107c&lt;br&gt;&#xA;कच्चिदार्यो विशुद्धात्मा क्षारितश्चौरकर्मणि ।&#x9;108a&lt;br&gt;&#xA;अदृष्टशास्त्रकुशलैर्न लोभाद्वध्यते शुचिः ॥&#x9;108c&lt;br&gt;&#xA;दुष्टो गृहीतस्तत्कारितज्ज्ञैर्दृष्टः सकारणः ।&#x9;109a&lt;br&gt;&#xA;कच्चिन्न मुच्यते स्तेनो द्रव्यलोभान्नरर्षभ ॥&#x9;109c&lt;br&gt;&#xA;उत्पन्नानकच्चिदाढ्यस्य दरिद्रस्य च भारत ।&#x9;110a&lt;br&gt;&#xA;अर्थान्न मिथ्या पश्यन्ति तवामात्या हृता धनैः ॥&#x9;110c&lt;br&gt;&#xA;नास्तिक्यमनृतं क्रोधं प्रमादं दीर्घसूत्रताम् ।&#x9;111a&lt;br&gt;&#xA;अदर्शनं ज्ञानवतामालस्यं पञ्चवृत्तिताम् ।&#x9;111c&lt;br&gt;&#xA;एकचिन्तनमर्थानामनर्थज्ञैश्च चिन्तनम् ॥&#x9;111e&lt;br&gt;&#xA;निश्चितानामनारम्भं मन्त्रस्यापरिरक्षणम् ।&#x9;112a&lt;br&gt;&#xA;मङ्गलाद्यप्रयोगं च प्रत्युत्थानं च सर्वतः ॥&#x9;112c&lt;br&gt;&#xA;कच्चित्त्वं वर्जयस्येतान्राजदोषांश्चतुर्दश ।&#x9;113a&lt;br&gt;&#xA;प्रायशो यैर्विनश्यन्ति कृतमूलापि पार्थिवः ॥&#x9;113c&lt;br&gt;&#xA;कच्चित्ते सफला वेदाः कच्चित्ते सफलं धनम् ।&#x9;114a&lt;br&gt;&#xA;कच्चित्ते सफला दाराः कच्चित्ते सफलं श्रुतम् ॥&#x9;114c&lt;br&gt;&#xA;युधिष्ठिर उवाच &#x9;115&lt;br&gt;&#xA;कथं वै सफला वेदाः कथं वै सफलं धनम् ।&#x9;115a&lt;br&gt;&#xA;कथं वै सफला दाराः कथं वै सफलं श्रुतम् ॥&#x9;115c&lt;br&gt;&#xA;नारद उवाच &#x9;116&lt;br&gt;&#xA;अग्निहोत्रफला वेदा दत्तभुक्तफलं धनम् ।&#x9;116a&lt;br&gt;&#xA;रतिपुत्रफला दाराः शीलवृत्तफलं श्रुतम् ॥&#x9;116c&lt;br&gt;&#xA;वैशम्पायन उवाच &#x9;117&lt;br&gt;&#xA;एतदाख्याय स मुनिर्नारदो वै महातपाः ।&#x9;117a&lt;br&gt;&#xA;पप्रच्छानन्तरमिदं धर्मात्मानं युधिष्ठिरम् ॥&#x9;117c&lt;br&gt;&#xA;नारद उवाच &#x9;118&lt;br&gt;&#xA;कच्चिदभ्यागता दूराद्वणिजो लाभकारणात् ।&#x9;118a&lt;br&gt;&#xA;यथोक्तमवहार्यन्ते शुल्कं शुल्कोपजीविभिः ॥&#x9;118c&lt;br&gt;&#xA;कच्चित्ते पुरुषा राजन्पुरे राष्ट्रे च मानिताः ।&#x9;119a&lt;br&gt;&#xA;उपानयन्ति पण्यानि उपाधाभिरवञ्चिताः ॥&#x9;119c&lt;br&gt;&#xA;कच्चिच्छृणोषि वृद्धानां धर्मार्थसहिता गिरः ।&#x9;120a&lt;br&gt;&#xA;नित्यमर्थविदां तात यथाधर्मार्थदर्शिनाम् ॥&#x9;120c&lt;br&gt;&#xA;कच्चित्ते कृषितन्त्रेषु गोषु पुष्पफलेषु च ।&#x9;121a&lt;br&gt;&#xA;धर्मार्थं च द्विजातिभ्यो दीयेते मधुसर्पिषी ॥&#x9;121c&lt;br&gt;&#xA;द्रव्योपकरणं किञ्चित्सर्वदा सर्वशिल्पिनाम् ।&#x9;122a&lt;br&gt;&#xA;चातुर्मास्यावरं सम्यङ्नियतं सम्प्रयच्छसि ॥&#x9;122c&lt;br&gt;&#xA;कच्चित्कृतं विजानीषे कर्तारं च प्रशंससि ।&#x9;123a&lt;br&gt;&#xA;सतां मध्ये महाराज सत्करोषि च पूजयन् ॥&#x9;123c&lt;br&gt;&#xA;कच्चित्सूत्राणि सर्वाणि गृह्णासि भरतर्षभ ।&#x9;124a&lt;br&gt;&#xA;हस्तिसूत्राश्वसूत्राणि रथसूत्राणि वा विभो ॥&#x9;124c&lt;br&gt;&#xA;कच्चिदभ्यस्यते सम्यग्गृहे ते भरतर्षभ ।&#x9;125a&lt;br&gt;&#xA;धनुर्वेदस्य सूत्रं वै यन्त्रसूत्रं च नागरम् ॥&#x9;125c&lt;br&gt;&#xA;कच्चिदस्त्राणि सर्वाणि ब्रह्मदण्डश्च तेऽनघ ।&#x9;126a&lt;br&gt;&#xA;विषयोगास्तथा सर्वे विदिताः शत्रुनाशनाः ॥&#x9;126c&lt;br&gt;&#xA;कच्चिदग्निभयाच्चैव सर्वं व्यालभयात्तथा ।&#x9;127a&lt;br&gt;&#xA;रोगरक्षोभयाच्चैव राष्ट्रं स्वं परिरक्षसि ॥&#x9;127c&lt;br&gt;&#xA;कच्चिदन्धांश्च मूकांश्च पङ्गून्व्यङ्गानबान्धवान् ।&#x9;128a&lt;br&gt;&#xA;पितेव पासि धर्मज्ञ तथा प्रव्रजितानपि ॥&#x9;128c&lt;br&gt;&#xA;षडनर्था महाराज कच्चित्ते पृष्ठतः कृताः ।&#x9;129a&lt;br&gt;&#xA;निद्राऽऽलस्यं भयं क्रोधो मार्दवं दीर्घसूत्रता ॥&#x9;129c&lt;br&gt;&#xA;वैशम्पायन उवाच &#x9;130&lt;br&gt;&#xA;ततः कुरूणामृषभो महात्मा श्रुत्वा गिरो ब्राह्मणसत्तमस्य ।&#x9;130a&lt;br&gt;&#xA;प्रणम्य पादावभिवाद्य तुष्टो राजाऽब्रवीन्नारदं देवरूपम् ॥&#x9;130c&lt;br&gt;&#xA;एवं करिष्यामि यथा त्वयोक्तं प्रज्ञा हि मे भूय एवाभिवृद्धा ।&#x9;131a&lt;br&gt;&#xA;उक्त्वा तथा चैव चकार राजा लेभे महीं सागरमेखलां च ॥&#x9;131c&lt;br&gt;&#xA;नारद उवाच &#x9;132&lt;br&gt;&#xA;एवं यो वर्तते राजा चातुर्वर्ण्यस्य रक्षणे ।&#x9;132a&lt;br&gt;&#xA;स विहृत्येह सुसुखी शुक्रस्यैति सलोकताम् ॥ ॥&#x9;132c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/006/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/006/</guid>
      <description>&lt;p&gt;अध्यायः 006&lt;/p&gt;&#xA;&lt;p&gt;उत्तमसभालाभगर्वितेन युधिष्ठिरेण सभाविषयकप्रश्ने नारदस्य इन्द्रादिसभावर्णन प्रतिज्ञानम् ॥ 1 ॥&lt;/p&gt;&#xA;&lt;p&gt;वैशम्पायन उवाच &#x9;001&lt;br&gt;&#xA;सम्पूज्याथाभ्यनुज्ञातो महर्षेर्वचनात्परम् ।&#x9;001a&lt;br&gt;&#xA;प्रत्युवाचानुपूर्व्येण धर्मराजो युधिष्ठिरः ॥&#x9;001c&lt;br&gt;&#xA;भगवन्न्याय्यमाहैतं यथावद्धर्मनिश्चयम् ।&#x9;002a&lt;br&gt;&#xA;यथाशक्ति यथान्यायं क्रियतेऽयं विधिर्मया ॥&#x9;002c&lt;br&gt;&#xA;राजभिर्यद्यथा कार्यं पुरा वै तन्न संशयः ।&#x9;003a&lt;br&gt;&#xA;यथान्यायोपनीतार्थं कृतं हेतुमदर्थवत् ॥&#x9;003c&lt;br&gt;&#xA;वयं तु सत्पथं तेषां यातुमिच्छामहे प्रभो ।&#x9;004a&lt;br&gt;&#xA;न तु शक्यं तथा गन्तुं यथा तैर्नियतात्मभिः ॥&#x9;004c&lt;br&gt;&#xA;वैशम्पायन उवाच &#x9;005&lt;br&gt;&#xA;एकमुक्त्वा स धर्मात्मा वाक्यं तदभिपूज्य च ।&#x9;005a&lt;br&gt;&#xA;&#39; तं तु विश्रान्तमासीनं देवर्षिममितद्युतिम्&#39; ।&#x9;005c&lt;br&gt;&#xA;मुहूर्तात्प्राप्तकालं च दृष्ट्वा लोकचरं मुनिम् ॥&#x9;005e&lt;br&gt;&#xA;नारदं सुस्थमासीनमुपासीनो युधिष्ठिरः ।&#x9;006a&lt;br&gt;&#xA;अपृच्छत्पाण्डवस्तत्र राजमध्ये महाद्युतिः ॥&#x9;006c&lt;br&gt;&#xA;भवान्सञ्चरते लोकान्सदा नानाविधान्बहून् ।&#x9;007a&lt;br&gt;&#xA;ब्रह्मणा निर्मितान्पूर्वं प्रेक्षमाणो मनोजवः ।&#x9;007c&lt;br&gt;&#xA;ईदृशी भविता काचिद्दृष्टपूर्वा सभा क्वचित् ।&#x9;008a&lt;br&gt;&#xA;इतो वा श्रेयसी ब्रह्मंस्तन्ममाचक्ष्व पृच्छतः ॥&#x9;008c&lt;br&gt;&#xA;वैशम्पायन उवाच &#x9;009&lt;br&gt;&#xA;तच्छ्रुत्वा नारदस्तस्य धर्मराजस्य भाषितम् ।&#x9;009a&lt;br&gt;&#xA;पाण्डवं प्रत्युवाचेदं स्मयन्मधुरया गिरा ॥&#x9;009c&lt;br&gt;&#xA;नारद उवाच &#x9;010&lt;br&gt;&#xA;मानुषेषु न मे तात दृष्टपूर्वा न च श्रुता ।&#x9;010a&lt;br&gt;&#xA;सभा मणिमयी राजन्यथेयं तव भारत ॥&#x9;010c&lt;br&gt;&#xA;सभां तु पितृराजस्य वरुणस्य च धीमतः ।&#x9;011a&lt;br&gt;&#xA;कथयिष्ये तथेन्द्रस्य कैलासनिलयस्य च ॥&#x9;011c&lt;br&gt;&#xA;ब्रह्मणश्च सभां दिव्यां कथयिष्ये गतक्लमाम् ।&#x9;012a&lt;br&gt;&#xA;दिव्यादिव्यैरभिप्रायैरुपेतां विश्वरूपिणीम् ॥&#x9;012c&lt;br&gt;&#xA;देवैः पितृगणैः साध्यैर्यज्वभिर्नियतात्मभिः ।&#x9;013a&lt;br&gt;&#xA;जुष्टां मुनिगणैः शान्तैर्वेदयज्ञैः सदक्षिणैः ।&#x9;013c&lt;br&gt;&#xA;यदि ते श्रवणे बुद्धिर्वर्तते भरतर्षभ ॥&#x9;013e&lt;br&gt;&#xA;नारदेनैवमुक्तस्तु धर्मराजो युधिष्ठिरः ।&#x9;014a&lt;br&gt;&#xA;प्राञ्जलिर्भ्रातृभिः सार्धं तैश्च सर्वैर्द्विजोत्तमैः ॥&#x9;014c&lt;br&gt;&#xA;नारदं प्रत्युवाचेदं धर्मराजो महामनाः ।&#x9;015a&lt;br&gt;&#xA;सभाः कथय ताः सर्वाः श्रोतुमिच्छामहे वयम् ॥&#x9;015c&lt;br&gt;&#xA;किन्द्रव्यास्ताः सभा ब्रह्मन्किंविस्ताराः किमायताः ।&#x9;016a&lt;br&gt;&#xA;पितामहं च के तस्यां सभायां पर्युपासते ॥&#x9;016c&lt;br&gt;&#xA;वासवं देवराजं च यमं वैवस्वतं च के ।&#x9;017a&lt;br&gt;&#xA;वरुणं च कुबेरं च सभायां पर्युपासते ॥&#x9;017c&lt;br&gt;&#xA;एतत्सर्वं यथान्यायं ब्रह्मर्षे वदतस्तव ।&#x9;018a&lt;br&gt;&#xA;श्रोतुमिच्छाम सहिताः परं कौतूहलं हि नः ॥&#x9;018c&lt;br&gt;&#xA;एवमुक्तः पाण्डवेन नारदः प्रत्यभाषत ।&#x9;019a&lt;br&gt;&#xA;क्रमेण राजन्दिव्यास्ताः श्रूयन्तामिह नः सभाः ॥ &#x9;019c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/007/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/007/</guid>
      <description>&lt;p&gt;अध्यायः 007&lt;/p&gt;&#xA;&lt;p&gt;इन्द्रसभावर्णनम् ॥ 1 ॥&lt;/p&gt;&#xA;&lt;p&gt;नारद उवाच &#x9;001&lt;br&gt;&#xA;शक्रस्य तु सभा दिव्या भास्वरा कर्मनिर्मिता ।&#x9;001a&lt;br&gt;&#xA;स्वयं शक्रेण कौरव्य निर्जितार्कसमप्रभा ॥&#x9;001c&lt;br&gt;&#xA;विस्तीर्णा योजनशतं शतमध्यर्धमायता ।&#x9;002a&lt;br&gt;&#xA;वैहायसी कामगमा पञ्चयोजनमुच्छ्रिता ।&#x9;002c&lt;br&gt;&#xA;जराशोकक्लमापेता निरातङ्का शिवा शुभा ।&#x9;003a&lt;br&gt;&#xA;वेश्मासनवती रम्या दिव्यपादपशोभिता ॥&#x9;003c&lt;br&gt;&#xA;तस्यां देवेश्वरः पार्थ सभायां परमासने ।&#x9;004a&lt;br&gt;&#xA;आस्ते शच्या महेन्द्राण्या श्रिया लक्ष्म्या च भारत ।&#x9;004c&lt;br&gt;&#xA;बिभ्रद्वपुरनिर्देश्यं किरीटी लोहिताङ्गदः ।&#x9;005a&lt;br&gt;&#xA;विरजोम्बरश्चित्रमाल्यो ह्रीकीर्तिद्युतिभिः सह ॥&#x9;005c&lt;br&gt;&#xA;तस्यामुपासते नित्यं महात्मानं शतक्रतुम् ।&#x9;006a&lt;br&gt;&#xA;मरुतः सर्वशो राजन्सर्वे च गृहमेधिनः ॥&#x9;006c&lt;br&gt;&#xA;सिद्धा देवर्षयश्चैव साध्या देवगणास्तथा ।&#x9;007a&lt;br&gt;&#xA;मरुत्त्वन्तश्च सहिता भास्वन्तो हेममालिनः ॥&#x9;007c&lt;br&gt;&#xA;एते सानुचराः सर्वे दिव्यरूपाः स्वलङ्कृताः ।&#x9;008a&lt;br&gt;&#xA;उपासते महात्मान देवराजमरिन्दमम् ॥&#x9;008c&lt;br&gt;&#xA;तथा देवर्षयः सर्वे पार्थ शक्रमुपासते ।&#x9;009a&lt;br&gt;&#xA;अमला धूतपाप्मानो दीप्यमाना इवाग्नयः ॥&#x9;009c&lt;br&gt;&#xA;तेजस्विनः सोमसुतो विशोका विगतज्वराः ।&#x9;010a&lt;br&gt;&#xA;पराशरः पर्वतश्च तथा सावर्णिगालवौ ॥&#x9;010c&lt;br&gt;&#xA;&#39;एकतश्च द्वितश्चैव त्रितश्चैव महामतिः&#39; ।&#x9;011a&lt;br&gt;&#xA;शङ्खश्च लिखितश्चैव तथा गौरशिरा मुनिः ।&#x9;011c&lt;br&gt;&#xA;दुर्वासाः क्रोधनः श्येनस्तथा दीर्घतमा मुनिः ॥&#x9;011e&lt;br&gt;&#xA;पवित्रपाणिः सावर्णिर्याज्ञवल्क्योऽथ भालुकिः ।&#x9;012a&lt;br&gt;&#xA;उद्दालकः श्वेतकेतुस्ताण्डो भाण्डायनिस्तथा ॥&#x9;012c&lt;br&gt;&#xA;हविष्मांश्च गरिष्ठश्च हरिश्चन्द्रश्च पार्थिवः ॥&#x9;013a&lt;br&gt;&#xA;हृद्यश्चोदरशाण्डिल्यः पाराशर्यः कृषीवलः ॥&#x9;013c&lt;br&gt;&#xA;वातस्कन्धो विशाखश्च विधाता काल एव च ।&#x9;014a&lt;br&gt;&#xA;करालदन्तस्त्वष्टा च विश्वकर्मा च तुम्बुरुः ॥&#x9;014c&lt;br&gt;&#xA;अयोनिजा योनिजाश्च वायुभक्षा हुताशिनः ।&#x9;015a&lt;br&gt;&#xA;ईशानं सर्वलोकस्य वज्रिणं समुपासते ॥&#x9;015c&lt;br&gt;&#xA;सहदेवः सुनीथश्च वाल्मीकिश्च महातपाः ।&#x9;016a&lt;br&gt;&#xA;समीकः सत्यवाक्चैव प्रचेताः सत्यसङ्गरः ॥&#x9;016c&lt;br&gt;&#xA;मेधातिथिर्वामदेवः पुलस्त्यः पुलहः क्रतुः ।&#x9;017a&lt;br&gt;&#xA;मरुत्तश्च मरीचिश्च स्थाणुश्चात्र महातपाः ॥&#x9;017c&lt;br&gt;&#xA;कक्षीवान्गौतमस्तार्क्ष्यस्तथा वैश्वानरो मुनिः ।&#x9;018a&lt;br&gt;&#xA;मुनिः कालकवृक्षीय आश्राव्योऽथ हिरण्मयः ॥&#x9;018c&lt;br&gt;&#xA;संवर्तो देवहव्यश्च विष्वक्सेनश्च वीर्यवान् ।&#x9;019a&lt;br&gt;&#xA;दिव्या आपस्तथौषध्यः श्रद्धा मेधा सरस्वती ॥&#x9;019c&lt;br&gt;&#xA;अर्थो धर्मश्च कामश्च विद्युतश्चैव पाण्डव ।&#x9;020a&lt;br&gt;&#xA;जलवाहास्तथा मेघा वायवः स्तनयित्नवः ॥&#x9;020c&lt;br&gt;&#xA;प्राचीदिग्यज्ञवाहाश्च पावकाः सप्तविंशतिः ।&#x9;021a&lt;br&gt;&#xA;अग्नीषोमौ तथेन्द्राग्नी मित्रश्च सविताऽर्यमा ॥&#x9;021c&lt;br&gt;&#xA;भगो विश्वे च साध्याश्च गुरुः शुक्रस्तथैव च ।&#x9;022a&lt;br&gt;&#xA;विश्वावसुश्चित्रसेनः सुमनस्तरुणस्तथा ॥&#x9;022c&lt;br&gt;&#xA;यज्ञाश्च दक्षिणाश्चैवं ग्रहास्तोभाश्च भारत ।&#x9;023a&lt;br&gt;&#xA;यज्ञवाहाश्च ये मन्त्राः सर्वे तत्र समासते ॥&#x9;023c&lt;br&gt;&#xA;तथैवाप्सरसो राजन् &#39;रम्भोर्वश्यथ मेनका ।&#x9;024a&lt;br&gt;&#xA;घृताची पञ्चचूडा च विप्रचित्तिपुरोगमाः ॥&#x9;024c&lt;br&gt;&#xA;विद्याधराश्च राजेन्द्र&#39; गन्धर्वाश्च मनोरमाः ।&#x9;025a&lt;br&gt;&#xA;नृत्यवादित्रगीतैश्च हास्यैश्च विविधैरपि ॥&#x9;025c&lt;br&gt;&#xA;रमयन्ति स्म नृपते देवराजं शतक्रतुम् ।&#x9;026a&lt;br&gt;&#xA;स्तुतिभिर्मङ्गलैश्चैव स्तुवन्तः कर्मभिस्तथा ॥&#x9;026c&lt;br&gt;&#xA;विक्रमैश्च महात्मानं बलवृत्रनिषूदनम् ।&#x9;027a&lt;br&gt;&#xA;ब्रह्मराजर्षयश्चैव सर्वे देवर्षयस्तथा ॥&#x9;027c&lt;br&gt;&#xA;विमानैर्विविधैर्दिव्यैर्दीप्यमाना इवाग्नयः ।&#x9;028a&lt;br&gt;&#xA;स्रग्विणो भूषिताः सर्वे यान्ति चायान्ति चापरे ॥&#x9;028c&lt;br&gt;&#xA;बृहस्पतिश्च शुक्रश्च नित्यमास्तां हि तत्र वै ॥&#x9;029a&lt;br&gt;&#xA;एते चान्ये च बहवो महात्मानो यतव्रताः ॥&#x9;029c&lt;br&gt;&#xA;विमानैश्चन्द्रसङ्काशैः सोमवत्प्रियदर्शनाः ।&#x9;030a&lt;br&gt;&#xA;ब्रह्मणो वचनाद्राजन्भृगुः सप्तर्षयस्तथा ॥&#x9;030c&lt;br&gt;&#xA;एषा सभा मया राजन्दृष्टा पुष्करमालिनी ।&#x9;031a&lt;br&gt;&#xA;शतक्रतोर्महाबाहो याम्यामपि सभां शृणु ॥ ॥&#x9;031c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/008/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/008/</guid>
      <description>&lt;p&gt;अध्यायः 008&lt;/p&gt;&#xA;&lt;p&gt;यमसभावर्णमम् ॥ 1 ॥&lt;/p&gt;&#xA;&lt;p&gt;नारद उवाच &#x9;001&lt;br&gt;&#xA;कथयिष्ये सभां याम्यां युधिष्ठिर निबोध ताम् ।&#x9;001a&lt;br&gt;&#xA;वैवस्वतस्य यां पार्थ विश्वकर्मा चकार ह ॥&#x9;001c&lt;br&gt;&#xA;तैजसी सा सभा राजन्बभूव शतयोजना ।&#x9;002a&lt;br&gt;&#xA;विस्तारायामसम्पन्ना भूयसी चापि पाण्डव ॥&#x9;002c&lt;br&gt;&#xA;अर्कप्रकाशा भ्राजिष्णुः सर्वतः कामरूपिणी ।&#x9;003a&lt;br&gt;&#xA;नातिशीता च चात्युष्णा मनसश्च प्रहर्षिणी ॥&#x9;003c&lt;br&gt;&#xA;न शोको न जरा तस्यां क्षुत्पिपासे न चाप्रियम् ।&#x9;004a&lt;br&gt;&#xA;न च दैन्यं क्लमो वाऽपि प्रतिकूलं न चाप्युत ॥&#x9;004c&lt;br&gt;&#xA;सर्वे कामाः स्थितास्तस्यां ये दिव्या ये च मानुषाः ।&#x9;005a&lt;br&gt;&#xA;रसवच्च प्रभूतं च भक्ष्यं भोज्यमरिन्दम ॥&#x9;005c&lt;br&gt;&#xA;लेह्यं चोष्यं च पेयं च हृद्यं स्वादु मनोहरम् ।&#x9;006a&lt;br&gt;&#xA;पुण्यगन्धाः स्रजस्तस्य नित्यं कामफला द्रुमाः ॥&#x9;006c&lt;br&gt;&#xA;रसवन्ति च तोयानि शीतान्युष्णानि चैव हि ।&#x9;007a&lt;br&gt;&#xA;तस्यां राजर्षयः पुण्यास्तथा ब्रह्मर्षयोऽमलाः ॥&#x9;007c&lt;br&gt;&#xA;यमं वैवस्वतं तात प्रहृष्टाः पर्युपासते ।&#x9;008a&lt;br&gt;&#xA;ययातिर्नहुषः पूरुर्मान्धाता सोमको नृगः ॥&#x9;008c&lt;br&gt;&#xA;त्रसदस्युश्च राजर्षिः कृतवीर्यः श्रुतश्रवाः ।&#x9;009a&lt;br&gt;&#xA;अरिष्टनेमिः सिद्धश्च कृतवेगः कृतिर्निमिः ॥&#x9;009c&lt;br&gt;&#xA;प्रतर्दनः शिबिर्मत्स्यः पृथुलाक्षो बृहद्रथः ।&#x9;010a&lt;br&gt;&#xA;वार्तो मरुत्तः कुषिकः साङ्काश्यः साङ्कृतिर्ध्रुवः ॥&#x9;010c&lt;br&gt;&#xA;चतुरश्चः सदस्योर्मिः कार्तवीर्यश्च पार्थिवः ।&#x9;011a&lt;br&gt;&#xA;भरतः सुरथश्चैव सुनीथो निशठोऽनलः ॥&#x9;011c&lt;br&gt;&#xA;दिवोदासश्च सुमना अम्बरीषो भगीरथः ।&#x9;012a&lt;br&gt;&#xA;व्यश्वः सदश्वो वाध्र्यश्वः पृथुवेगः पृथुश्रवाः ॥&#x9;012c&lt;br&gt;&#xA;पृषदश्वो वसुमनाः क्षुपश्च सुमहाबलः ।&#x9;013a&lt;br&gt;&#xA;रुषद्रुर्वृषसेनश्च पुरुकुत्सो ध्वजी रथी ॥&#x9;013c&lt;br&gt;&#xA;आर्ष्टिषेणो दिलीपश्च महात्मा चाप्युशीनरः ।&#x9;014a&lt;br&gt;&#xA;औशीनरिः पुण्डरीकः शर्यातिः शरभः शुचिः ॥&#x9;014c&lt;br&gt;&#xA;अङ्गो रिष्टश्च वेनश्च दुष्यन्तः सृञ्जयो जयः ।&#x9;015a&lt;br&gt;&#xA;भाङ्गासुरिः सुनीथश्च निषधोऽथ वहीनरः ॥&#x9;015c&lt;br&gt;&#xA;करन्धमो बाह्लिकश्च सुद्युम्नो बलवान्मधुः ।&#x9;016a&lt;br&gt;&#xA;ऐलो मरुत्तश्च तथा बलवान्पृथिवीपतिः ॥&#x9;016c&lt;br&gt;&#xA;कपोतरोमा तृणकः सहदेवार्जुनौ तथा ।&#x9;017a&lt;br&gt;&#xA;व्यश्वः साश्वः कृशाश्वश्च शशबिन्दुश्च पार्थिवः ॥&#x9;017c&lt;br&gt;&#xA;रामो दाशरथिश्चैव लक्ष्मणोऽथ प्रतर्दनः ।&#x9;018a&lt;br&gt;&#xA;अलर्कः कक्षसेनश्च गयो गौराश्व एव च ॥&#x9;018c&lt;br&gt;&#xA;जामदग्न्यश्च रामश्च नाभागसगरौ तथा ।&#x9;019a&lt;br&gt;&#xA;भूरिद्युम्नो महाश्वश्च पृथाश्वो जनकस्तथा ॥&#x9;019c&lt;br&gt;&#xA;राजा वैन्यो वारिसेनः पुरिजिज्जनमेजयः ।&#x9;020a&lt;br&gt;&#xA;ब्रह्मदत्तस्त्रिगर्तिश्च राजोपरिचरस्तथा ॥&#x9;020c&lt;br&gt;&#xA;इन्द्रद्युम्नो भीमजानुर्गौरपृष्ठोऽनघो लयः ।&#x9;021a&lt;br&gt;&#xA;पद्मोऽथ मुचुकुन्दश्च भूरिद्युम्नः प्रसेनजित् ॥&#x9;021c&lt;br&gt;&#xA;अरिष्टनेमिः सुद्युम्नः पृथुलाश्वोऽष्टकस्तथा ।&#x9;022a&lt;br&gt;&#xA;शतं मत्स्या नृपतयः शतं नीपाः शतं हयाः ॥&#x9;022c&lt;br&gt;&#xA;धृतराष्ट्राश्चैकशतमशीतिर्जनमेजयाः ।&#x9;023a&lt;br&gt;&#xA;शतं च ब्रह्मदत्तानां वीरिणामीरिणां शतम् ॥&#x9;023c&lt;br&gt;&#xA;भीष्णाणां द्वे शतेऽप्यत्र भीमानां तु तथा शतम् ।&#x9;024a&lt;br&gt;&#xA;शतं च प्रतिविन्ध्यानां शतं नागाः शतं हयाः ॥&#x9;024c&lt;br&gt;&#xA;पलाशानां शतं ज्ञेयं शतं काशकुशादयः ।&#x9;025a&lt;br&gt;&#xA;शान्तनुश्चैव राजेन्द्र पाण्डुश्चैव पिता तव ॥&#x9;025c&lt;br&gt;&#xA;उशङ्गवः शतरथो देवराजो जयद्रथः ।&#x9;026a&lt;br&gt;&#xA;वृषदर्भश्च राजर्षिर्बुद्धिमान्सहमन्त्रिभिः ॥&#x9;026c&lt;br&gt;&#xA;अथापरे सहस्राणि ये गताः शशबिन्दवः ।&#x9;027a&lt;br&gt;&#xA;इष्ट्वाऽश्वमेधैर्बहुभिर्महद्भिर्भूरिदक्षिणैः ॥&#x9;027c&lt;br&gt;&#xA;एते राजर्षयः पुण्याः कीर्तिमन्तो बहुश्रुताः ।&#x9;028a&lt;br&gt;&#xA;तस्यां सभायां राजेन्द्र वैवस्वतमुपासते ॥&#x9;028c&lt;br&gt;&#xA;अगस्त्योऽथ मतङ्गश्च कालो मृत्युस्तथैव च ।&#x9;029a&lt;br&gt;&#xA;यज्वानश्चैव सिद्धाश्च ये न योगशरीरिणः ॥&#x9;029c&lt;br&gt;&#xA;अग्निष्वात्ताश्च पितरः फेनपाश्चोष्मपाश्च ये ।&#x9;030a&lt;br&gt;&#xA;सुधावन्तो बर्हिषदो मूर्तिमन्तस्तथाऽपरे ॥&#x9;030c&lt;br&gt;&#xA;कालचक्रं च साक्षाच्च भगवान्हव्यवाहनः ।&#x9;031a&lt;br&gt;&#xA;नरा दुष्कृतकर्माणो दक्षिणायनमृत्यवः ॥&#x9;031c&lt;br&gt;&#xA;कालस्य नयने युक्ता यमस्य पुरुषाश्च ये ।&#x9;032a&lt;br&gt;&#xA;तस्यां शिंशुपपालाशास्तथा काशकुशादयः ॥&#x9;032c&lt;br&gt;&#xA;उपासते धर्मराजं मूर्तिमन्तो जनाधिप ।&#x9;033a&lt;br&gt;&#xA;एते चान्ये च बहवः पितृराजसभासदः ।&#x9;033c&lt;br&gt;&#xA;न शक्याः परिसङ्ख्यातुं नामभिः कर्मभिस्तथा ।&#x9;033e&lt;br&gt;&#xA;असम्बाधा हि सा पार्थ रम्या कामगमा सभा ।&#x9;034a&lt;br&gt;&#xA;दीर्घकालं तपस्तप्त्वा निर्मिता विश्वकर्मणा ।&#x9;034c&lt;br&gt;&#xA;ज्वलन्ती भासमाना च तेजसा स्वेन भारत ।&#x9;035a&lt;br&gt;&#xA;तामुग्रतपसो यान्ति सुव्रताः सत्यवादिनः ॥&#x9;035c&lt;br&gt;&#xA;शान्ताः सन्न्यासिनः शुद्धाः पूताः पुण्येन कर्मणा ।&#x9;036a&lt;br&gt;&#xA;सर्वे भास्वरदेहाश्च सर्वे च विरजोम्बराः ॥&#x9;036c&lt;br&gt;&#xA;चित्राङ्गदाश्चित्रमाल्याः सर्वे ज्वलितकुण्डलाः ।&#x9;037a&lt;br&gt;&#xA;सुकृतैः कर्मभिः पुण्यैः पारिबर्हैश्च भूषिताः ॥&#x9;037c&lt;br&gt;&#xA;गन्धर्वाश्च महात्मानः सङ्घशश्चाप्सरोगणाः ।&#x9;038a&lt;br&gt;&#xA;वादित्रं नृत्तगीतं च हास्यं लास्यं च सर्वशः ॥&#x9;038c&lt;br&gt;&#xA;पुण्याश्च गन्धाः शब्दाश्च तस्यां पार्थ समन्ततः ।&#x9;039a&lt;br&gt;&#xA;दिव्यानि चैव माल्यानि उपतिष्ठन्ति नित्यशः ॥&#x9;039c&lt;br&gt;&#xA;शतं शतसहस्राणि धर्मिणां तं प्रजेश्वरम् ।&#x9;040a&lt;br&gt;&#xA;उपासते महात्मानं रूपयुक्ता मनस्विनः ॥&#x9;040c&lt;br&gt;&#xA;ईदृशी सा सभा राजन्पितृराज्ञो महात्मनः ।&#x9;041a&lt;br&gt;&#xA;वरुणस्यापि वक्ष्यामि सभां पुष्करमालिनीम् ॥ &#x9;041c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/009/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/009/</guid>
      <description>&lt;p&gt;अध्यायः 009&lt;/p&gt;&#xA;&lt;p&gt;वरुणसभावर्णनम् ॥ 1 ॥&lt;/p&gt;&#xA;&lt;p&gt;नारद उवाच &#x9;001&lt;br&gt;&#xA;युधिष्ठिर सभा दिव्या वरुणस्यामितप्रभा ।&#x9;001a&lt;br&gt;&#xA;प्रमाणेन यथा याम्या शुभप्राकारतोरणा ॥&#x9;001c&lt;br&gt;&#xA;अन्तः सलिलमास्थाय विहिता विश्वकर्मणा ।&#x9;002a&lt;br&gt;&#xA;दिव्यै रत्नमयैर्वृक्षैः फलपुष्पप्रदैर्युता ॥&#x9;002c&lt;br&gt;&#xA;नीलपीतैः सिताः श्यामैः सितैर्लोहितकैरपि ।&#x9;003a&lt;br&gt;&#xA;अवतानैस्तथा गुल्मैर्मञ्जरीजालधारिभिः ॥&#x9;003c&lt;br&gt;&#xA;तथा शकुनयस्तस्यां विचित्रा मधुरस्वराः ।&#x9;004a&lt;br&gt;&#xA;अनिर्देश्या वपुष्मन्तः शतशोऽथ सहस्रशः ॥&#x9;004c&lt;br&gt;&#xA;सा सभा सुखसंस्पर्शा न शीता न च घर्मदा ।&#x9;005a&lt;br&gt;&#xA;वेश्मासनवती रम्या सिता वरुणपालिता ॥&#x9;005c&lt;br&gt;&#xA;यस्यामास्ते स वरुणो वारुण्या च समन्वितः ।&#x9;006a&lt;br&gt;&#xA;दिव्यरत्नाम्बरधरो दिव्याभरणभूषितः ॥&#x9;006c&lt;br&gt;&#xA;&#39;द्वितीयेन तु नाम्ना वै गौरीति भुवि विश्रुता ।&#x9;007a&lt;br&gt;&#xA;पत्न्या सवरुणो देवः प्रमोदति सुखी सुखम्&#39; ॥&#x9;007c&lt;br&gt;&#xA;स्रग्विणो दिव्यगन्धाश्च दिव्यगन्धानुलेपनाः ।&#x9;008a&lt;br&gt;&#xA;आदित्यास्तत्र वरुणं जलेश्वरमुपासते ॥&#x9;008c&lt;br&gt;&#xA;वासुकिस्तक्षकश्चैव नागश्चैरावतस्तथा ।&#x9;009a&lt;br&gt;&#xA;कृष्णश्च लोहितश्चैव पद्मश्चित्रश्च वीर्यवान् ॥&#x9;009c&lt;br&gt;&#xA;कम्बलाश्वतरौ नागौ धृतराष्ट्रबलाहकौ ।&#x9;010a&lt;br&gt;&#xA;मणिमान्कुण्डधारश्च कर्कोटकधनञ्जयौ ॥&#x9;010c&lt;br&gt;&#xA;पाणिमान्कुण्डधारश्च बलवान्पृथिवीपते ।&#x9;011a&lt;br&gt;&#xA;प्रह्रादो मुषिकादश्च तथैव जनमेजयः ॥&#x9;011c&lt;br&gt;&#xA;पताकिनो मण्डलिनः फणवन्तश्च सर्वशः ।&#x9;012a&lt;br&gt;&#xA;&#39; अर्थो धर्मश्च कामश्च वसुः कपिल एव च ॥&#x9;012c&lt;br&gt;&#xA;अनन्तश्च महानागो यं दृष्ट्वा जलजेश्वरः ।&#x9;013a&lt;br&gt;&#xA;अभ्यर्चयति सत्कारैरासनेन च तं विभुः ॥&#x9;013c&lt;br&gt;&#xA;वासुकिप्रमुखाश्चैव सर्वे प्राञ्जलयः स्थिताः ।&#x9;014a&lt;br&gt;&#xA;अनुज्ञाताश्च शेषेण यथार्हमुपविश्य च ॥&#x9;014c&lt;br&gt;&#xA;एते चान्ये च बहवः सर्पास्तस्यां युधिष्ठिर ।&#39;&#x9;015a&lt;br&gt;&#xA;वैनतेयश्च गरुडो ये चास्य परिचारिणः&#39; ॥&#x9;015c&lt;br&gt;&#xA;उपासते महात्मानं वरुणं विगतक्लमाः ॥&#x9;015e&lt;br&gt;&#xA;बलिर्वैरोचनो राजा नरकः पृथिवीञ्जयः ।&#x9;016a&lt;br&gt;&#xA;संह्रादो विप्रचित्तिश्च कालखञ्जाश्च दानवाः ॥&#x9;016c&lt;br&gt;&#xA;सुहनुर्दुर्मुखः शङ्खः सुमनाः सुमतिस्ततः ।&#x9;017a&lt;br&gt;&#xA;घटोदरो महापार्श्वः क्रथनः पिठरस्तथा ॥&#x9;017c&lt;br&gt;&#xA;विश्वरूपः स्वरूपश्च विरूपोऽथ महाशिराः ।&#x9;018a&lt;br&gt;&#xA;दशग्रीवश्च वाली च मेघवासा दशावरः ॥&#x9;018c&lt;br&gt;&#xA;टिट्टिभो विटभूतश्च संह्रादश्चेन्द्रतापनः ।&#x9;019a&lt;br&gt;&#xA;दैत्यदानवसङ्घाश्च सर्वे रुचिरकुण्डलाः ॥&#x9;019c&lt;br&gt;&#xA;स्रग्विणो मौलिनश्चैव तथा दिव्यपरिच्छदाः ।&#x9;020a&lt;br&gt;&#xA;सर्वे लब्धवराः शूराः सर्वे विगतमृत्यवः ॥&#x9;020c&lt;br&gt;&#xA;ते तस्यां वरुणं देवं धर्मपाशधरं सदा ।&#x9;021a&lt;br&gt;&#xA;उपासते महात्मानं सर्वे सुचरितव्रताः ॥&#x9;021c&lt;br&gt;&#xA;तथा समुद्राश्चत्वारो नदी भागीरथी च सा ।&#x9;022a&lt;br&gt;&#xA;कालिन्दी विदिशा वेणा नर्दमा वेगवाहिनी ॥&#x9;022c&lt;br&gt;&#xA;विपाशा च शतद्रुश्च चन्द्रभागा सरस्वती ।&#x9;023a&lt;br&gt;&#xA;इरावती वितस्ता च सिन्धुर्देवनदी तथा ॥&#x9;023c&lt;br&gt;&#xA;गोदावरी कृष्णवेणी कावेरी च सरिद्वरा ।&#x9;024a&lt;br&gt;&#xA;किम्पुना च विशल्या च तथा वैतरणी नदी ॥&#x9;024c&lt;br&gt;&#xA;तृतीया ज्येष्ठिला चैव शोणश्चापि महानदः ।&#x9;025a&lt;br&gt;&#xA;चर्मण्वती तथा चैव पर्णाशा च महानदी ॥&#x9;025c&lt;br&gt;&#xA;सरयूर्वारवत्याऽथ लाङ्गली च सरिद्वरा ।&#x9;026a&lt;br&gt;&#xA;करतोया तथाऽऽत्रेयी लौहित्यश्च महानदः ॥&#x9;026c&lt;br&gt;&#xA;लङ्घती गोमती चैव सन्ध्या त्रिस्रोतसी तथा ।&#x9;027a&lt;br&gt;&#xA;एताश्चन्याश्च राजेन्द्र सुतीर्था लोकविश्रुताः ॥&#x9;027c&lt;br&gt;&#xA;सरितः सर्वतश्चान्यास्तीर्थानि च सरांसि च ।&#x9;028a&lt;br&gt;&#xA;कूपाश्च सप्रस्रवणा देहवन्तो युधिष्ठिर॥&#x9;028c&lt;br&gt;&#xA;पल्वलानि तटाकानि देहवन्त्यथ भारत ।&#x9;029a&lt;br&gt;&#xA;दिशस्तथा मही चैव तथा सर्वे महीधराः ॥&#x9;029c&lt;br&gt;&#xA;उपासते महात्मानं सर्वे जलचरास्तथा ।&#x9;030a&lt;br&gt;&#xA;गीतवादित्रवन्तश्च गन्धर्वाप्सरसां गणाः ॥&#x9;030c&lt;br&gt;&#xA;स्तुवन्तो वरुणं तस्यां सर्व एव समासते ।&#x9;031a&lt;br&gt;&#xA;महीधरा रत्नवन्तो रसा ये च प्रतिष्ठिताः ॥&#x9;031c&lt;br&gt;&#xA;कथयन्तः सुमधुराः कथास्तत्र समासते ।&#x9;032a&lt;br&gt;&#xA;वारुणश्च तथा मन्त्री सुनाभः पर्युपासते ॥&#x9;032c&lt;br&gt;&#xA;पुत्रपौत्रैः परिवृतो गोनाम्ना पुष्करेण च ।&#x9;033a&lt;br&gt;&#xA;सर्वे विग्रहवन्तस्ते तमीश्वरमुपासते ॥&#x9;033c&lt;br&gt;&#xA;एषा मया सम्पतता वारुणी भरतर्षभ ।&#x9;034a&lt;br&gt;&#xA;दृष्टपूर्वा सभा रम्या कुबेरस्य सभां शृणु ॥ &#x9;034c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/010/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/010/</guid>
      <description>&lt;p&gt;अध्यायः 010&#xA;कुबेरसभावर्णनम् ॥ 1 ॥&lt;/p&gt;&#xA;&lt;p&gt;नारद उवाच &#x9;001&lt;br&gt;&#xA;सभा वैश्रवणी राजञ्शतयोजनमायता ।&#x9;001a&lt;br&gt;&#xA;विस्तीर्णा सप्ततिश्चैव योजनानि सितप्रभा ॥&#x9;001c&lt;br&gt;&#xA;तपसा निर्जिता राजन्स्वयं वैश्रवणेन सा ।&#x9;002a&lt;br&gt;&#xA;शशिप्रभा प्रावरणा कैलासशिखरोपमा ॥&#x9;002c&lt;br&gt;&#xA;गुह्यकैरुह्यमाना सा खे विषक्तेव शोभते ।&#x9;003a&lt;br&gt;&#xA;दिव्या हेममयैरुच्चैः प्रासादैरुपशोभिता ॥&#x9;003c&lt;br&gt;&#xA;महारत्नवती चित्रा दिव्यगन्धा मनोरमा ।&#x9;004a&lt;br&gt;&#xA;सिताभ्रशिखराकारा प्लवमानेव दृश्यते ।&#x9;004c&lt;br&gt;&#xA;दिव्या हेममयै रङ्गैर्विद्युद्भिरिव चित्रिता ।&#x9;005a&lt;br&gt;&#xA;तस्यां वैश्रवणो राजा विचित्राभरणाम्बरः ॥&#x9;005c&lt;br&gt;&#xA;स्त्रीसहस्रैर्वृतः श्रीमानास्ते ज्वलितकुण्डलः ।&#x9;006a&lt;br&gt;&#xA;&#39;सह पत्न्या महाराज ऋद्ध्या सह विराजते ।&#x9;006c&lt;br&gt;&#xA;सर्वाभरणभूषिण्या वपुष्मत्या धनेश्वरः&#39; ।&#x9;007a&lt;br&gt;&#xA;दिवाकरनिभे पुण्ये दिव्यास्तरणसंवृते ।&#x9;007c&lt;br&gt;&#xA;दिव्यपादोपधाने च निषण्णः परमासने ॥&#x9;007e&lt;br&gt;&#xA;मन्दाराणामुदाराणां वनानि परिलोडयन् ।&#x9;008a&lt;br&gt;&#xA;सौगन्धीकवनानां च गन्धं गन्धवहो वहन् ॥&#x9;008c&lt;br&gt;&#xA;नलिन्याश्चालकाख्याया नन्दनस्य वनस्य च ।&#x9;009a&lt;br&gt;&#xA;शीतो हृदयसंह्लादी वायुस्तमुपसेवते ॥&#x9;009c&lt;br&gt;&#xA;तत्र देवाः सगन्धर्वा गणैरप्सरसां वृताः ।&#x9;010a&lt;br&gt;&#xA;दिव्यतानैर्महाराज गायन्तिस्म सभागताः ॥&#x9;010c&lt;br&gt;&#xA;मिश्रकेशी च रम्भा च चित्रसेना शुचिस्मिता ।&#x9;011a&lt;br&gt;&#xA;चारुनेत्रा घृताची च मेनका पुञ्जिकस्थला ॥&#x9;011c&lt;br&gt;&#xA;विश्वाची सहजन्या च प्रम्लोचा उर्वशी इरा॥&#x9;012ac&lt;br&gt;&#xA;वर्गा च सौरभेयी च समीची बुद्बुदा लता ।&#x9;013a&lt;br&gt;&#xA;एताः सहस्रशश्चान्या नृत्तगीतविशारदाः ॥&#x9;013c&lt;br&gt;&#xA;उपतिष्ठन्ति धनदं गन्धर्वाप्सरसां गणाः ।&#x9;014a&lt;br&gt;&#xA;अनिशं दिव्यवादित्रैर्नृत्तगीतैश्च सा सभा ॥&#x9;014c&lt;br&gt;&#xA;अशून्या रुचिरा भाति गन्धर्वाप्सरसां गणैः ।&#x9;015a&lt;br&gt;&#xA;किन्नरा नाम गन्धर्वा नरा नाम तथाऽपरे ॥&#x9;015c&lt;br&gt;&#xA;माणिभद्रोऽथ धनदः श्वेतभद्रश्च गुह्यकः ।&#x9;016a&lt;br&gt;&#xA;कशेरको गण्डकण्डूः प्रद्योतश्च महाबलः ॥&#x9;016c&lt;br&gt;&#xA;कुस्तुम्बरुः पिशाचश्च गजकर्णो विशालकः ।&#x9;017a&lt;br&gt;&#xA;वराहकर्णस्ताम्रौष्ठः फलकक्षः फलोदकः ॥&#x9;017c&lt;br&gt;&#xA;हंसचूडः शिखावर्तो हेमनेत्रो विभीषणः ।&#x9;018a&lt;br&gt;&#xA;पुष्पाननः पिङ्गलकः शोणितोदः प्रवालकः ॥&#x9;018c&lt;br&gt;&#xA;वृक्षवास्यनिकेतश्च चीरवासाश्च भारत ।&#x9;019a&lt;br&gt;&#xA;एते चान्ये च बहवो यक्षाः शतसहस्रशः ॥&#x9;019c&lt;br&gt;&#xA;सदा भगवती लक्ष्मीस्तत्रैव नलकूबरः ।&#x9;020a&lt;br&gt;&#xA;अहं च बहुशस्तस्यां भवन्त्यन्ये च मद्विधाः ॥&#x9;020c&lt;br&gt;&#xA;ब्रह्मर्षयो भवन्त्यत्र तथा देवर्षयोऽपरे ।&#x9;021a&lt;br&gt;&#xA;क्रव्यादाश्च तथैवान्ये गन्धर्वाश्च महाबलाः ॥&#x9;021c&lt;br&gt;&#xA;उपासते महात्मानं तस्यां धनदमीश्वरम् ।&#x9;022a&lt;br&gt;&#xA;भगवान्भूतसङ्घैश्च वृतः शतसहस्रशः ॥&#x9;022c&lt;br&gt;&#xA;उमापतिः पशुपतिः शूलभृद्भगनेत्रहा ।&#x9;023a&lt;br&gt;&#xA;त्र्यम्बको राजशार्दूल देवी च विगतक्लमा ॥&#x9;023c&lt;br&gt;&#xA;वामनैर्विकटैः कुब्जैः क्षतजाक्षैर्महारवैः ।&#x9;024a&lt;br&gt;&#xA;मेदोमांसाशनैरुग्रैरुग्रधन्वा महाबलः ॥&#x9;024c&lt;br&gt;&#xA;नानाप्रहरणैरुग्रैर्वातैरिव महाजवैः ।&#x9;025a&lt;br&gt;&#xA;वृतः सखायमन्वास्ते सदैव धनदं नृप ॥&#x9;025c&lt;br&gt;&#xA;प्रहृष्टाः शतशश्चान्ये बहुशः सपरिच्छदाः ।&#x9;026a&lt;br&gt;&#xA;गन्धर्वाणां च पतयो विश्वावसुर्हहा हुहूः ॥&#x9;026c&lt;br&gt;&#xA;तुम्बुरुः पर्वतश्चैव शैलूषश्च तथाऽपरः ।&#x9;027a&lt;br&gt;&#xA;चित्रसेनश्च गीतज्ञस्तथा चित्ररथोपि च ॥&#x9;027c&lt;br&gt;&#xA;एते चान्ये च गन्धर्वा धनेश्वरमुपासते ।&#x9;028a&lt;br&gt;&#xA;विद्याधराधिपश्चैव चक्रधर्मा सहानुजैः ॥&#x9;028c&lt;br&gt;&#xA;उपाचरति तत्र स्म धनानामीश्वरं प्रभुम् ।&#x9;029a&lt;br&gt;&#xA;किन्नराः शतशस्तत्र धनानामीश्वरं प्रभुम् ॥&#x9;029c&lt;br&gt;&#xA;आसते चापि राजानो भगदत्तपुरोगमाः ।&#x9;030a&lt;br&gt;&#xA;द्रुमः किम्पुरुषेशश्च उपास्ते धनदेश्वरम् ॥&#x9;030c&lt;br&gt;&#xA;राक्षसाधिपतिश्चैव महेन्द्रो गन्धमादनः ।&#x9;031a&lt;br&gt;&#xA;सह यक्षैः सगन्धर्वैः सह सर्वैर्निशाचरैः ॥&#x9;031c&lt;br&gt;&#xA;विभीषणश्च धर्मिष्ठ उपास्ते भ्रातरं प्रभुम् ।&#x9;032a&lt;br&gt;&#xA;हिमवान्पारियात्रश्च विन्ध्यकैलासमन्दराः ॥&#x9;032c&lt;br&gt;&#xA;मलयो दर्दुरश्चैव महेन्द्रो गन्धमादनः ।&#x9;033a&lt;br&gt;&#xA;इन्द्रकीलः सुनाभश्च तथा दिव्यौ च पर्वतौ ॥&#x9;033c&lt;br&gt;&#xA;एते चान्ये च बहवः सर्वे मेरुपुरोगमाः ।&#x9;034a&lt;br&gt;&#xA;उपासते महात्मानं धनानामीश्वरं प्रभुम् ॥&#x9;034c&lt;br&gt;&#xA;नन्दीश्वरश्च भगवान्महाकालस्तथैव च ।&#x9;035a&lt;br&gt;&#xA;शङ्कुकर्णमुखाः सर्वे दिव्याः पारिषदास्तथा ॥&#x9;035c&lt;br&gt;&#xA;काष्ठः कुटी मुखो दन्ती विजयश्च तपोधिकः ।&#x9;036a&lt;br&gt;&#xA;श्वेतश्च वृषभस्तत्र नर्दन्नास्ते महाबलः ॥&#x9;036c&lt;br&gt;&#xA;धनदं राक्षसाश्चान्ये पिशाचाश्च उपासते ।&#x9;037a&lt;br&gt;&#xA;पारिषदैः परिवृतमुपायान्तं महेश्वरम् ॥&#x9;037c&lt;br&gt;&#xA;सदा हि देवदेवेशं शिवं त्रैलोक्यभावनम् ।&#x9;038a&lt;br&gt;&#xA;प्रणम्य मूर्ध्ना पौलस्त्यो बहुरूपमुमापतिम् ॥&#x9;038c&lt;br&gt;&#xA;ततोऽभ्यनुज्ञां सम्प्राप्य महादेवाद्धनेश्वरः ।&#x9;039a&lt;br&gt;&#xA;आस्ते कदाचिद्भगवान्भवो धनपतेः सखा ॥&#x9;039c&lt;br&gt;&#xA;निधिप्रवरमुख्यौ च शङ्खपद्मौ धनेश्वरौ ।&#x9;040a&lt;br&gt;&#xA;सर्वान्निधीन्प्रगृह्याथ उपास्तां वै धनेश्वरम् ॥&#x9;040c&lt;br&gt;&#xA;सा सभा तादृशी रम्या मया दृष्टान्तरिक्षगा ।&#x9;041a&lt;br&gt;&#xA;पितामहसभां राजन्कीर्तयिष्ये निबोध ताम् ॥ &#x9;041c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/011/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/011/</guid>
      <description>&lt;p&gt;अध्यायः 011&#xA;ब्रह्मसभावर्णनम् ॥ 1 ॥&lt;/p&gt;&#xA;&lt;p&gt;नारद उवाच &#x9;001&lt;br&gt;&#xA;पितामहसभां तात कथ्यमानां निबोध मे ।&#x9;001a&lt;br&gt;&#xA;शक्यते या न निर्देष्टुमेवंरूपेति भारत ॥&#x9;001c&lt;br&gt;&#xA;पुरा देवयुगे राजन्नादित्यो भगवान्दिवः ।&#x9;002a&lt;br&gt;&#xA;आगच्छन्मानुषं लोकं दिदृक्षुर्विगतक्लमः ॥&#x9;002c&lt;br&gt;&#xA;चरन्मानुषरूपेण सभां दृष्ट्वा स्वयम्भुवः ।&#x9;003a&lt;br&gt;&#xA;स तामकथयन्मह्यं दृष्ट्वा तत्त्वेन पाण्डव ॥&#x9;003c&lt;br&gt;&#xA;अप्रमेयां सभां दिव्यां मानसीं भरतर्षभ ।&#x9;004a&lt;br&gt;&#xA;अनिर्देश्यां प्रभावेण सर्वभूतमनोरमाम् ॥&#x9;004c&lt;br&gt;&#xA;श्रुत्वा गुणानहं तस्याः सभायाः पाण्डवर्षभ ।&#x9;005a&lt;br&gt;&#xA;दर्शनेप्सुस्तथा राजन्नादित्यमिदमब्रुवम् ।&#x9;005c&lt;br&gt;&#xA;भगवन्द्रष्टुमिच्छामि पितामहसभां शुभाम् ।&#x9;006a&lt;br&gt;&#xA;येन वा तपसा शक्या कर्मणा वाऽपि गोपते ॥&#x9;006c&lt;br&gt;&#xA;औषधैर्वा तथा युक्तैरुत्तमा पापनाशिनी ।&#x9;007a&lt;br&gt;&#xA;तन्ममाचक्ष्व भगवन्पश्येयं तां सभां यथा ॥&#x9;007c&lt;br&gt;&#xA;स तन्मम वचः श्रुत्वा सहस्रांशुर्दिवाकरः ।&#x9;008a&lt;br&gt;&#xA;प्रोवाच भारतश्रेष्ठ व्रतं वर्षसहस्रकम् ॥&#x9;008c&lt;br&gt;&#xA;ब्रह्मव्रतमुपास्स्व त्वं प्रयतेनान्तरात्मना ।&#x9;009a&lt;br&gt;&#xA;ततोऽहं हिमवत्पृष्ठे समारब्धो महाव्रतम् ॥&#x9;009c&lt;br&gt;&#xA;ततः स भगवान्सूर्यो मामुपादाय वीर्यवान् ।&#x9;010a&lt;br&gt;&#xA;आगच्छत्तां सभां ब्राह्मीं विपाप्मा विगतक्लमः ॥&#x9;010c&lt;br&gt;&#xA;एवंरूपेति सा शक्या न निर्देष्टुं नराधिप ।&#x9;011a&lt;br&gt;&#xA;क्षणेन हि बिभर्त्यन्यदनिर्देश्यं वपुस्तथा ॥&#x9;011c&lt;br&gt;&#xA;न वेद परिमाणं वा संस्थानं चापि भारत ।&#x9;012a&lt;br&gt;&#xA;न च रूपं मया तादृक् दृष्टपूर्वं कदाचन ॥&#x9;012c&lt;br&gt;&#xA;सुसुखा सा सदा राजन्न शीता न च घर्मदा ।&#x9;013a&lt;br&gt;&#xA;न क्षुत्पिपासे न ग्लानिं प्राप्यतां प्राप्नुवन्त्युत ॥&#x9;013c&lt;br&gt;&#xA;नानारूपैरिव कृता मणिभिः सा सुभास्वरैः ।&#x9;014a&lt;br&gt;&#xA;स्तम्भैर्न च धृता सा तु शाश्वती न च सा क्षरा ॥&#x9;014c&lt;br&gt;&#xA;दिव्यैर्नानाविधैर्भावैर्भासद्भिरमितप्रभैः ॥&#x9;015ac&lt;br&gt;&#xA;अति चन्द्रं च सूर्यं च शिखिनं च स्वयम्प्रभा ।&#x9;016a&lt;br&gt;&#xA;दीप्यते नाकपृष्ठस्था भर्त्सयन्तीव भास्करम् ॥&#x9;016c&lt;br&gt;&#xA;तस्यां स भगवानास्ते विदधद्देवमायया ।&#x9;017a&lt;br&gt;&#xA;स्वयमेकोऽनिशं राजन्सर्वलोकपितामहः ॥&#x9;017c&lt;br&gt;&#xA;उपतिष्ठन्ति चाप्येनं प्रजानां पतयः प्रभुम् ।&#x9;018a&lt;br&gt;&#xA;दक्षः प्रचेताः पुलहो मरीचिः कश्यपः प्रभुः ॥&#x9;018c&lt;br&gt;&#xA;भृगुरत्रिर्वसिष्ठश्च गौतमोऽथ तथाङ्गिराः ।&#x9;019a&lt;br&gt;&#xA;पुलस्त्यश्च कतुश्चैव प्रह्लादः कर्दमस्तथा ।&#x9;019c&lt;br&gt;&#xA;अथर्वाङ्गिरसश्चैव वालखिल्या मरीचिपाः ।&#x9;020a&lt;br&gt;&#xA;मनोऽन्तरिक्षं विद्याश्च वायुस्तेजो जलं मही ॥&#x9;020c&lt;br&gt;&#xA;शब्दस्पर्शौ तथा रूपं रसो गन्धश्च भारत ।&#x9;021a&lt;br&gt;&#xA;प्रकृतिश्च विकारश्च यच्चान्यत्कारणं भुवः ॥&#x9;021c&lt;br&gt;&#xA;अगस्त्यश्च महातेजा मार्कण्डेयश्च वीर्यवान् ।&#x9;022a&lt;br&gt;&#xA;जमदग्निर्भरद्वाजः संवर्तश्च्यवनस्तथा ॥&#x9;022c&lt;br&gt;&#xA;दुर्वासाश्च महाभाग ऋष्यशृङ्गश्च धार्मिकः ।&#x9;023a&lt;br&gt;&#xA;सनत्कुमारो भगवान्योगाचार्यो महातपाः ॥&#x9;023c&lt;br&gt;&#xA;असितो देवलश्चैव जैगीषव्यश्च तत्त्ववित् ।&#x9;024a&lt;br&gt;&#xA;ऋषभो जितशत्रुश्च महावीर्यस्तथा मणिः ॥&#x9;024c&lt;br&gt;&#xA;आयुर्वेदस्तथाऽष्टाङ्गो देहवांस्तत्र भारत ।&#x9;025a&lt;br&gt;&#xA;चन्द्रमाः सह नक्षत्रैरादित्यश्च गभस्तिमान् ॥&#x9;025c&lt;br&gt;&#xA;वायवः क्रतवश्चैव सङ्कल्पः प्राण एव च ।&#x9;026a&lt;br&gt;&#xA;मूर्तिमन्तो महात्मानो महाव्रतपरायणाः ॥&#x9;026c&lt;br&gt;&#xA;एते चान्ये च बहवो ब्रह्माणं समुपस्थिताः ।&#x9;027a&lt;br&gt;&#xA;अर्थो धर्मश्च कामश्च हर्षो द्वेषस्तपो दमः ॥&#x9;027c&lt;br&gt;&#xA;आयान्ति तस्यां सहिता गन्धर्वाप्सरसां गणाः ।&#x9;028a&lt;br&gt;&#xA;विंशतिः सप्त चैवान्ये लोकपालाश्च सर्वशः ॥&#x9;028c&lt;br&gt;&#xA;शुक्रो बृहस्पतिश्चैव बुधोऽङ्कारक एव च ।&#x9;029a&lt;br&gt;&#xA;शनैश्चरश्च राहुश्च ग्रहाः सर्वे तथैव च ॥&#x9;029c&lt;br&gt;&#xA;मन्त्रो रथन्तरं चैव हरिमान्वसुमानपि ।&#x9;030a&lt;br&gt;&#xA;आदित्याः साधिराजानो नामद्वन्द्वैरुदाहृताः ॥&#x9;030c&lt;br&gt;&#xA;मरुतो विश्वकर्मा च वसवश्चैव भारत ।&#x9;031a&lt;br&gt;&#xA;तथा पितृगणाः सर्वे सर्वाणि च हवींष्यथ ॥&#x9;031c&lt;br&gt;&#xA;ऋग्वेदः सामवेदश्च यजुर्वेदश्च पाण्डव ।&#x9;032a&lt;br&gt;&#xA;अथर्ववेदश्च तथा सर्वशास्त्राणि चैव ह ॥&#x9;032c&lt;br&gt;&#xA;इतिहासोपवेदाश्च वेदाङ्गानि च सर्वशः ।&#x9;033a&lt;br&gt;&#xA;ग्रहा यज्ञाश्च सोमश्च देवताश्चापि सर्वशः ॥&#x9;033c&lt;br&gt;&#xA;सावित्री दुर्गतरणी वाणी सप्तविधा तथा ।&#x9;034a&lt;br&gt;&#xA;मेधा धृतिः श्रुतिश्चैव प्रज्ञा बुद्धिर्यशः क्षमा ॥&#x9;034c&lt;br&gt;&#xA;सामानि स्तुतिशस्त्राणि गाथाश्च विविधास्तथा ।&#x9;035a&lt;br&gt;&#xA;भाष्याणि तर्कयुक्तानि देहवन्ति विशाम्पते ॥&#x9;035c&lt;br&gt;&#xA;नाटका विविधाः काव्याः कथाख्यायिकारिकाः ।&#x9;036a&lt;br&gt;&#xA;तत्रतिष्ठन्ति ते पुण्या ये चान्ये गुरुपूजकाः ॥&#x9;036c&lt;br&gt;&#xA;क्षणा लवा मुहूर्ताश्च दिवा रात्रिस्तथैव च ।&#x9;037a&lt;br&gt;&#xA;अर्धमासाश्च मासाश्च ऋतवः षट् च भारत ॥&#x9;037c&lt;br&gt;&#xA;संवत्सराः पञ्चयुगमहोरात्रश्चतुर्विधः ।&#x9;038a&lt;br&gt;&#xA;कालचक्रं च तद्दिव्यं नित्यमक्षयमव्ययम् ॥&#x9;038c&lt;br&gt;&#xA;धर्मचक्रं तथा चापि नित्यमास्ते युधिष्ठिर ।&#x9;039a&lt;br&gt;&#xA;अदितिर्दितिर्दनुश्चैव सुरसा विनता इरा ॥&#x9;039c&lt;br&gt;&#xA;कालिका सुरभी देवी सरमा चाथ गौतमी ॥&#x9;040ac&lt;br&gt;&#xA;प्रभा कद्रूश्च वै देव्यौ देवतानां च मातरः ।&#x9;041a&lt;br&gt;&#xA;रुद्राणी श्रीश्च लक्ष्मीश्च भद्रा षष्ठी तथाऽपरा ॥&#x9;041c&lt;br&gt;&#xA;पृथिवी गां गता देवी ह्रीः स्वाहा कीर्तिरेव च ।&#x9;042a&lt;br&gt;&#xA;सुरा देवी शची चैव तथा पुष्टिररुन्धती ॥&#x9;042c&lt;br&gt;&#xA;संवृत्तिराशा नियतिः सृष्टिर्देवी रतिस्तथा ।&#x9;043a&lt;br&gt;&#xA;एताश्चान्याश्चवै देव्य उपतस्थुः प्रजापतिम् ॥&#x9;043c&lt;br&gt;&#xA;आदित्या वसवो रुद्रा मरुतश्चाश्विनावपि ।&#x9;044a&lt;br&gt;&#xA;विश्वेदेवाश्च साध्याश्च पितरश्च मनोजवाः ॥&#x9;044c&lt;br&gt;&#xA;पितृणां च गणान्विद्धि सप्तैव पुरुषर्षभ ।&#x9;045a&lt;br&gt;&#xA;मूर्तिमन्तो वै चत्वारस्त्रयश्चापि शरीरिणः ॥&#x9;045c&lt;br&gt;&#xA;वैराजश्च महाभागा अग्निष्वात्ताश्च भारत ।&#x9;046a&lt;br&gt;&#xA;गार्हपत्या नाकचराः पितरो लोकविश्रुताः ॥&#x9;046c&lt;br&gt;&#xA;सोमपा एकशृङ्गाश्च चतुर्वेदाः कलास्तथा ।&#x9;047a&lt;br&gt;&#xA;एते चतुर्षु वर्णेषु पूज्यन्ते पितरो नृप ॥&#x9;047c&lt;br&gt;&#xA;एतैराप्यायितैः पुर्वं सोमश्चाप्याय्यते पुनः ।&#x9;048a&lt;br&gt;&#xA;त एते पितरः सर्वे प्रजापतिमुपस्थिताः ॥&#x9;048c&lt;br&gt;&#xA;उपासते च संहृष्टा ब्रह्माणममितौजसम् ।&#x9;049a&lt;br&gt;&#xA;राक्षसाश्च पिशाचाश्च दानवा गुह्यकास्तथा ॥&#x9;049c&lt;br&gt;&#xA;नागाः सुपर्णाः पशवः पितामहमुपासते ।&#x9;050a&lt;br&gt;&#xA;स्थावरा जङ्गमाश्चैव महाभूतास्तथाऽपरे ॥&#x9;050c&lt;br&gt;&#xA;पुरन्दरश्च देवेन्द्रो वरुणो धनदो यमः ।&#x9;051a&lt;br&gt;&#xA;महादेवः सहोमोऽत्र सदा गच्छति सर्वशः ॥&#x9;051c&lt;br&gt;&#xA;महासेनश्च राजेन्द्र सदोपास्ते पितामहम् ।&#x9;052a&lt;br&gt;&#xA;देवो नारायणस्तस्यां तथा देवर्षयश्च ये ॥&#x9;052c&lt;br&gt;&#xA;ऋषयो वालखिल्याश्च योनिजायोनिजास्तथा ।&#x9;053a&lt;br&gt;&#xA;यच्च किञ्चित्त्रिलोकेऽस्मिन्दृश्यते स्थाणु जङ्गमम् ।&#x9;053c&lt;br&gt;&#xA;सर्वं तस्यां मया दृष्टमिति विद्धि नराधिप ॥&#x9;053e&lt;br&gt;&#xA;अष्टाशीतिसहस्राणि ऋषीणामूर्ध्वरेतसाम् ।&#x9;054a&lt;br&gt;&#xA;प्रजावतां च पञ्चाशदृषीणामपि पाण्डव ॥&#x9;054c&lt;br&gt;&#xA;ते स्म तत्र यथाकामं दृष्ट्वा सर्वे दिवौकसः ।&#x9;055a&lt;br&gt;&#xA;प्रणम्य शिरसा तस्मै सर्वे यान्ति यथागमम् ॥&#x9;055c&lt;br&gt;&#xA;अतिथीनागतान्देवान्दैत्यान्नागांस्तथा द्विजान् ।&#x9;056a&lt;br&gt;&#xA;यक्षान्मुपर्णान्कालेयान्गन्धर्वाप्सरसस्तथा ॥&#x9;056c&lt;br&gt;&#xA;महाभागानमितधीर्ब्रह्मा लोकपितामहः ।&#x9;057a&lt;br&gt;&#xA;दयावान्सर्वभूतेषु यथार्हं प्रतिपद्यते ॥&#x9;057c&lt;br&gt;&#xA;प्रतिगृह्य तु विश्वात्मा स्वयं स्वयम्भूरमितद्युतिः ।&#x9;058a&lt;br&gt;&#xA;सान्त्वमानार्थसम्भोगैर्युनक्ति मनुजाधिप ॥&#x9;058c&lt;br&gt;&#xA;तथा तैरुपयातैश्च प्रतियद्भिश्च भारत ।&#x9;059a&lt;br&gt;&#xA;आकुला सा सभातात भवति स्म सुखप्रदा ॥&#x9;059c&lt;br&gt;&#xA;सर्वतेजोमयी दिव्या ब्रह्मर्षिगणसेविता ।&#x9;060a&lt;br&gt;&#xA;ब्राह्म्या श्रिया दीप्यमाना शुशुभे विगतक्लमा ॥&#x9;060c&lt;br&gt;&#xA;सा सभा तादृशी दृष्टा मया लोकेषु दुर्लभा ।&#x9;061a&lt;br&gt;&#xA;सभेयं राजशार्दूल मनुष्येषु यथा तव ॥&#x9;061c&lt;br&gt;&#xA;एता मया दृष्टपूर्वाः सभा देवेषु भारत ।&#x9;062a&lt;br&gt;&#xA;सभेयं मानुषे लोके सर्वश्रेष्ठतमा तव ॥ &#x9;062c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/012/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/012/</guid>
      <description>&lt;p&gt;अध्यायः 012&#xA;इन्द्रसभास्थहरिश्चन्द्रचरिते युधिष्ठिरेण पृष्टे तत्कथाप्रसङ्गेन नारदकृता राजसूयप्रशंसा ॥ 1 ॥ युधिष्ठरम्प्रति पाण्डुसन्देशकथनपूर्वकं नारदस्य गमनम् ॥ 2 ॥&lt;/p&gt;&#xA;&lt;p&gt;युधिष्ठिर उवाच &#x9;001&lt;br&gt;&#xA;प्रायशो राजलोकस्ते कथितो वदतां वर ।&#x9;001a&lt;br&gt;&#xA;वैवस्वतसभायां तु यथा वदसि मे प्रभो ॥&#x9;001c&lt;br&gt;&#xA;वरुणस्य सभायां तु नागास्ते कथिता विभो ।&#x9;002a&lt;br&gt;&#xA;दैत्येन्द्राश्चापि भूयिष्ठाः सरितः सागरास्तथा ॥&#x9;002c&lt;br&gt;&#xA;तथा धनपतेर्यक्षा गुह्यका राक्षसास्तथा ।&#x9;003a&lt;br&gt;&#xA;गन्धर्वाप्सरसश्चैव भगवांश्च वृषध्वजः ॥&#x9;003c&lt;br&gt;&#xA;पितामहसभायां तु कथितास्ते महर्षयः ।&#x9;004a&lt;br&gt;&#xA;सर्वे देवनिकायाश्च सर्वशास्त्राणि चैव ह ॥&#x9;004c&lt;br&gt;&#xA;शक्रस्य तु सभायां तु देवाः सङ्कीर्तिता मुने ।&#x9;005a&lt;br&gt;&#xA;उद्देशतश्च गन्धर्वा विविधाश्च महर्षयः ॥&#x9;005c&lt;br&gt;&#xA;एक एव तु राजर्षिर्हरिश्चन्द्रो महामुने ।&#x9;006a&lt;br&gt;&#xA;कथितस्ते सभायां वै देवेन्द्रस्य महात्मनः ॥&#x9;006c&lt;br&gt;&#xA;किं कर्म तेनाचरितं तपो वा नियतव्रत ।&#x9;007a&lt;br&gt;&#xA;येनासौ सह शक्रेण स्पर्धते सुमहायशाः ॥&#x9;007c&lt;br&gt;&#xA;पितृलोकगतश्चैव त्वया विप्र पिता मम ।&#x9;008a&lt;br&gt;&#xA;दृष्टः पाण्डुर्महाभागः कथं वाऽपि समागतः ॥&#x9;008c&lt;br&gt;&#xA;किमुक्तवांश्च भगवंस्तन्ममाचक्ष्व सुव्रत ।&#x9;009a&lt;br&gt;&#xA;त्वत्तः श्रोतुं सर्वमिदं परं कौतूहलं हि मे ॥&#x9;009c&lt;br&gt;&#xA;नारद उवाच &#x9;010&lt;br&gt;&#xA;यन्मां पृच्छसि राजेन्द्र हरिश्चन्द्रं प्रति प्रभो ।&#x9;010a&lt;br&gt;&#xA;तत्तेऽहं सम्प्रवक्ष्यामि माहात्म्यं तस्य धीमतः ॥&#x9;010c&lt;br&gt;&#xA;&#39; इक्ष्वाकूणां कुले जातस्त्रिशङ्कुर्नाम पार्थिवः ।&#x9;011a&lt;br&gt;&#xA;अयोध्याधिपतिर्वीरो विश्वामित्रेण संस्थितः ॥&#x9;011c&lt;br&gt;&#xA;तस्य सत्यवती नाम पत्नी केकयवंशजा ।&#x9;012a&lt;br&gt;&#xA;तस्यां गर्भः समभवद्धर्मेण कुरुनन्दन ॥&#x9;012c&lt;br&gt;&#xA;सा च काले महाभागा राजन्मासं प्रविश्य च ।&#x9;013a&lt;br&gt;&#xA;कुमारं जनयामास हरिश्चन्द्रमकल्मषम् ।&#x9;013c&lt;br&gt;&#xA;स वै राजा हरिश्चन्द्रस्त्रैशङ्कव इति स्मृतः&#39; ॥&#x9;014a&lt;br&gt;&#xA;स राजा बलवानासीत्सम्राट् सर्वमहीक्षिताम् ।&#x9;014c&lt;br&gt;&#xA;तस्य सर्वे महीपालाः शासनावनताः स्थिताः  ।&#x9;015a&lt;br&gt;&#xA;तेनैकं रथमास्थाय जैत्रं हेमविभूषितम्॥&#x9;015c&lt;br&gt;&#xA;शस्त्रप्रतापेन जिता द्वीपाः सप्त जनेश्वर ।&#x9;016a&lt;br&gt;&#xA;स निर्जित्य महीं कृत्स्नां सशैलवनकाननाम् ॥&#x9;016c&lt;br&gt;&#xA;आजहार महाराज राजसूयं महाक्रतुम् ।&#x9;017a&lt;br&gt;&#xA;तस्य सर्वे महीपाला धनान्याजह्रुराज्ञया ॥&#x9;017c&lt;br&gt;&#xA;द्विजानां परिवेष्टारस्तस्मिन्यज्ञे च तेऽभवन् ।&#x9;018a&lt;br&gt;&#xA;&#39;समाप्तयज्ञो विधिवद्धरिश्चन्द्रः प्रतापवान् ॥&#x9;018c&lt;br&gt;&#xA;अभिषिक्तश्च शुशुभे साम्राज्येन नराधिपः ।&#x9;019a&lt;br&gt;&#xA;राजसूयेऽभिषिक्तश्च समाप्तवरदक्षिणे&#39; ॥&#x9;019c&lt;br&gt;&#xA;प्रादाच्च द्रविणं प्रीत्या याचकानां नरेश्वरः ।&#x9;020a&lt;br&gt;&#xA;यथोक्तवन्तस्ते तस्मिंस्ततः पञ्चगुणाधिकम् ॥&#x9;020c&lt;br&gt;&#xA;अतर्पयच्च विविधैर्वसुभिर्ब्राह्मणांस्तदा ।&#x9;021a&lt;br&gt;&#xA;प्रसर्पकाले सम्प्राप्ते नानादिग्भ्यः समागतान् ॥&#x9;021c&lt;br&gt;&#xA;भक्ष्यभोज्यैश्च विविधैर्यथाकामपुरस्कृतैः ।&#x9;022a&lt;br&gt;&#xA;रत्नौघतर्पितैस्तुष्टैर्द्विजैश्च समुदाहृतम् ।&#x9;022c&lt;br&gt;&#xA;तेजस्वी च यशस्वी च नृपेभ्योऽभ्यधिकोऽभवत् ।&#x9;023a&lt;br&gt;&#xA;एतस्मात्कारणाद्राजन्हरिश्चन्द्रो विराजते ।&#x9;023c&lt;br&gt;&#xA;तेभ्यो राजसहस्रेभ्यस्तद्विद्धि भरतर्षभ ॥&#x9;023e&lt;br&gt;&#xA;समाप्य च हरिश्चन्द्रो महायज्ञं प्रतापवान् ।&#x9;024a&lt;br&gt;&#xA;अभिषिक्तश्च शुशुभे साम्राज्येन नराधिप ॥&#x9;024c&lt;br&gt;&#xA;ये चान्ये च महीपाला राजसूयं महाक्रतुम् ।&#x9;025a&lt;br&gt;&#xA;यजन्ते ते सहेन्द्रेण मोदन्ते भरतर्षभ ।&#x9;025c&lt;br&gt;&#xA;ये चापि निधनं प्राप्ताः सङ्ग्रामेष्वपलायिनः ।&#x9;026a&lt;br&gt;&#xA;ते तत्सदनमासाद्य मोन्दते भरतर्षभ ॥&#x9;026c&lt;br&gt;&#xA;तपसा ये च तीव्रेण त्यजन्तीह कलेवरम् ।&#x9;027a&lt;br&gt;&#xA;ते तत्स्थानं समासाद्य श्रीमन्तो भान्ति नित्यशः ॥&#x9;027c&lt;br&gt;&#xA;पिता च त्वाऽऽह कौन्तेय पाण्डुः कौरवनन्दन ।&#x9;028a&lt;br&gt;&#xA;हरिश्चन्द्रे श्रियं दृष्ट्वा नृपतौ जातविस्मयः ॥&#x9;028c&lt;br&gt;&#xA;विज्ञाय मानुषं लोकमायान्तं मां नराधिप ।&#x9;029a&lt;br&gt;&#xA;प्रोवाच प्रणतो भूत्वा वदेथास्त्वं युधिष्ठिरम् ॥&#x9;029c&lt;br&gt;&#xA;समर्थोऽसि महीं जेतुं भ्रातरस्ते स्थिता वशे ।&#x9;030a&lt;br&gt;&#xA;राजसूयं क्रतुश्रेष्ठमाहरस्वेति भारत ॥&#x9;030c&lt;br&gt;&#xA;त्वयीष्टवति पुत्रेऽहं हरिश्चन्द्रवदाशु वै ।&#x9;031a&lt;br&gt;&#xA;मोदिष्ये बहुलाः शश्वत्समाः शक्रस्य संसदि ॥&#x9;031c&lt;br&gt;&#xA;एवं भवतु वक्ष्येऽहं तव पुत्रं नराधिपम् ।&#x9;032a&lt;br&gt;&#xA;भूलोकं यदि गच्छेयमिति पाण्डुमथाब्रुवम् ॥&#x9;032c&lt;br&gt;&#xA;तस्य त्वं पुरुषव्याघ्र सङ्कल्पं कुरु पाण्डव ।&#x9;033a&lt;br&gt;&#xA;गन्तासित्वं महेन्द्रस्य पूर्वैः सह सलोकताम् ॥&#x9;033c&lt;br&gt;&#xA;बहुविघ्नश्च नृपते क्रतुरेष स्मृतो महान् ।&#x9;034a&lt;br&gt;&#xA;छिद्राण्यस्य वाञ्छन्ति यज्ञघ्ना ब्रह्मराक्षसाः ॥&#x9;034c&lt;br&gt;&#xA;युद्धं च क्षत्रशमनं पृथिवीक्षयकारणम् ।&#x9;035a&lt;br&gt;&#xA;किञ्चिदेव निमित्तं च भवत्यत्र क्षयावहम् ॥&#x9;035c&lt;br&gt;&#xA;एतत्सञ्चिन्त्य राजेन्द्र यत्क्षमं तत्समाचर ।&#x9;036a&lt;br&gt;&#xA;अप्रमत्तोत्थितो नित्यं चातुर्वर्ण्यस्य रक्षणे ॥&#x9;036c&lt;br&gt;&#xA;भव एधस्व मोदस्व धनैस्तर्पय च द्विजान् ।&#x9;037a&lt;br&gt;&#xA;एतत्ते विस्तरेणोक्तं यन्मां त्वं परिपृच्छसि ।&#x9;037c&lt;br&gt;&#xA;आपृच्छे त्वां गमिष्यामि दाशार्हनगरीं प्रति ॥&#x9;037e&lt;br&gt;&#xA;वैशम्पायन उवाच &#x9;038&lt;br&gt;&#xA;एवमाख्याय पार्थेभ्यो नारदो जनमेजय ।&#x9;038a&lt;br&gt;&#xA;जगाम तैर्वृतो राजन्नृषिभिर्यैः समागतः ॥&#x9;038c&lt;br&gt;&#xA;गते तु नारदे पार्थो भ्रातृभिः सह कौरवः ।&#x9;039a&lt;br&gt;&#xA;राजसूयं क्रतुश्रेष्ठं चिन्तयामास पार्थिवः ॥ ॥&#x9;039c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/013/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/013/</guid>
      <description>&lt;p&gt;अध्यायः 013&lt;/p&gt;&#xA;&lt;p&gt;मन्त्रिभिः सह सम्मन्त्र्य कृतराजसूयकरणनिश्चयस्य युधिष्ठिरस्य श्रीकृष्णम्प्रति दूतप्रेषणम् ॥ 1 ॥ दूतेन सह इन्द्रप्रस्थमागतं श्रीकृष्णम्प्रति युधिष्ठिरोक्तिः ॥ 2 ॥&lt;/p&gt;&#xA;&lt;p&gt;वैशम्पायन उवाच &#x9;001&lt;br&gt;&#xA;ऋषेस्तद्वचनं श्रुत्वा निशश्वास युधिष्ठिरः ।&#x9;001a&lt;br&gt;&#xA;चिन्तयन्राजसूयेष्टिं न लेभे शर्म भारत ॥&#x9;001c&lt;br&gt;&#xA;राजर्षीणां च तं श्रुत्वा महिमानं महात्मनाम् ।&#x9;002a&lt;br&gt;&#xA;यज्वनां कर्मभिः पुण्यैर्लोकप्राप्तिं समीक्ष्य च ॥&#x9;002c&lt;br&gt;&#xA;हरिश्चन्द्रं च राजर्षि रोचमानं विशेषतः ।&#x9;003a&lt;br&gt;&#xA;यज्वानं यज्ञमाहर्तुं राजसूयमियेष सः ॥&#x9;003c&lt;br&gt;&#xA;युधिष्ठिरस्ततः सर्वानर्चयित्वा सभासदः ।&#x9;004a&lt;br&gt;&#xA;प्रत्यर्चितश्च तैः सर्वैर्यज्ञायैव मनो दधे ॥&#x9;004c&lt;br&gt;&#xA;स राजसूयं राजेन्द्र कुरूणामृषभस्तदा ।&#x9;005a&lt;br&gt;&#xA;आहर्तुं प्रवणं चक्रे मनः सञ्चिन्त्य चासकृत् ॥&#x9;005c&lt;br&gt;&#xA;भूयश्चाद्भुतवीर्यौजा धर्ममेवानुचिन्तयन् ।&#x9;006a&lt;br&gt;&#xA;किं हितं सर्वलोकानां भवेदिति मनो दधे ॥&#x9;006c&lt;br&gt;&#xA;अनुगृह्णन्प्रजाः सर्वाः सर्वधर्मभृतां वरः ।&#x9;007a&lt;br&gt;&#xA;अविशेषेण सर्वेषां हितं चक्रे युधिष्ठिरः ॥&#x9;007c&lt;br&gt;&#xA;सर्वेषां दीयतां देयं मुष्णन्कोपमदावुभौ ।&#x9;008a&lt;br&gt;&#xA;साधु धर्मेति धर्मेति नान्यच्छ्रूयेत भाषितम् ॥&#x9;008c&lt;br&gt;&#xA;एवं गते ततस्तस्मिन्पितरीवाश्वसञ्जनाः ।&#x9;009a&lt;br&gt;&#xA;न तस्य विद्यते द्वेष्टा ततोऽस्याजातशत्रुता ॥&#x9;009c&lt;br&gt;&#xA;परिग्रहान्नरेन्द्रस्य भीमस्य परिपालनात् ।&#x9;010a&lt;br&gt;&#xA;शत्रूणां क्षपणाच्चैव बीभत्सोः सव्यसाचिनः ॥&#x9;010c&lt;br&gt;&#xA;&#39;बलीनां सम्यगुत्थानान्नकुलस्य यशस्विनः&#39; ।&#x9;011a&lt;br&gt;&#xA;धीमतः सहदेवस्य धर्माणामनुशासनात् ॥&#x9;011c&lt;br&gt;&#xA;वैनत्यात्सर्वतश्चैव नकुलस्य स्वभावतः ।&#x9;012a&lt;br&gt;&#xA;अविग्रहा वीतभयाः स्वकर्मनिरताः सदा ॥&#x9;012c&lt;br&gt;&#xA;निकामवर्षाः स्फीताश्च आसञ्जनपदास्तथा ।&#x9;013a&lt;br&gt;&#xA;वार्धुषी यज्ञसत्वानि गोरक्षं कर्षणं वणिक् ॥&#x9;013c&lt;br&gt;&#xA;विशेषात्सर्वमेवैतत्सञ्जज्ञे राजकर्मणा ।&#x9;014a&lt;br&gt;&#xA;अनुकर्षं च निष्कर्षं व्याधिपावकमूर्च्छनम् ॥&#x9;014c&lt;br&gt;&#xA;सर्वमेव न तत्रासीद्धर्मनित्ये युधिष्ठिरे ।&#x9;015a&lt;br&gt;&#xA;दस्युभ्यो वञ्चकेभ्यश्च राज्ञः प्रति परस्परम् ॥&#x9;015c&lt;br&gt;&#xA;राजवल्लभतश्चैव नाश्रूयत मृषाकृतम् ।&#x9;016a&lt;br&gt;&#xA;प्रियं कर्तुमुपस्थातुं बलिकर्म स्वकर्मजम् ॥&#x9;016c&lt;br&gt;&#xA;अभिहर्तुं नृपाः षट्सु पृथक्जात्यैश्च नैगमैः ।&#x9;017a&lt;br&gt;&#xA;ववृधे विषयस्तत्र धर्मनित्ये युधिष्ठिरे ॥&#x9;017c&lt;br&gt;&#xA;कामतोऽप्युपयुञ्जानै राजसैर्लोभजैर्जनैः ।&#x9;018a&lt;br&gt;&#xA;सर्वव्यापी सर्वगुणी सर्वसाहः स सर्वराट् ॥&#x9;018c&lt;br&gt;&#xA;यस्मिन्नधिकृतः सम्राड् भ्राजमानो महायशाः ।&#x9;019a&lt;br&gt;&#xA;यत्र राजन्दश दिशः पितृतो मातृतस्तथा ।&#x9;019c&lt;br&gt;&#xA;अनुरक्ताः प्रजा आसन्नागोपाला द्विजातयः ॥&#x9;019e&lt;br&gt;&#xA;स मन्त्रिणः समानाय्य भ्रातृंश्च वदतां वरः ।&#x9;020a&lt;br&gt;&#xA;राजसूयं प्रति तदा पुनः पुनरपृच्छत ॥&#x9;020c&lt;br&gt;&#xA;ते पृच्छ्यमानाः सहिता वचोऽर्थ्यं मन्त्रिणस्तदा ।&#x9;021a&lt;br&gt;&#xA;युधिष्ठिरं महाप्राज्ञं यियक्षुमिदमब्रुवन् ॥&#x9;021c&lt;br&gt;&#xA;येनाभिषिक्तो नृपतिर्वारुणं गुणमृच्छति ।&#x9;022a&lt;br&gt;&#xA;तेन राजाऽपि तं कृत्स्नं सम्राड्गुणमभीप्सति ॥&#x9;022c&lt;br&gt;&#xA;तस्य सम्राड्गुणार्हस्य भवतः कुरुनन्दन ।&#x9;023a&lt;br&gt;&#xA;राजसूयस्य समयं मन्यन्ते सुहृदस्तव ॥&#x9;023c&lt;br&gt;&#xA;तस्य यज्ञस्य समयः स्वाधीनः क्षत्रसम्पदा ।&#x9;024a&lt;br&gt;&#xA;साम्ना षडग्नयो यस्मिंश्चीयन्ते शंसितव्रतैः ॥&#x9;024c&lt;br&gt;&#xA;दर्वीहोमानुपादाय सर्वान्यः प्राप्नुते क्रतून् ।&#x9;025a&lt;br&gt;&#xA;अभिषेकं च यज्ञान्ते सर्वजित्तेन चोच्यते ॥&#x9;025c&lt;br&gt;&#xA;समर्थोऽसि महाबाहो सर्वे ते वशगा वयम् ।&#x9;026a&lt;br&gt;&#xA;अचिरात्त्वं महाराज राजसूयमवाप्स्यसि ॥&#x9;026c&lt;br&gt;&#xA;अविचार्य महाराज राजसूये मनः कुरु ।&#x9;027a&lt;br&gt;&#xA;इत्येवं सुहृदः सर्वे पृथक्च सह चाब्रुवन् ॥&#x9;027c&lt;br&gt;&#xA;स धर्म्यं पाण्डवस्तेषां वचः श्रुत्वा विशाम्पते ।&#x9;028a&lt;br&gt;&#xA;धृष्टमिष्टं वरिष्टं च जग्राह मनसाऽरिहा ॥&#x9;028c&lt;br&gt;&#xA;श्रुत्वा सुहृद्वचस्तच्च जानंश्चाप्यात्मनः क्षमम् ।&#x9;029a&lt;br&gt;&#xA;&#39;स प्रशस्तक्रियारम्भः परीक्षामुपचक्रमे ॥&#x9;029c&lt;br&gt;&#xA;वैशम्पायन उवाच &#x9;030&lt;br&gt;&#xA;चतुर्भिर्भीमसेनाद्यैर्भ्रातृभिः सहितो हितम् ।&#x9;030a&lt;br&gt;&#xA;एवमुक्तस्तथा पार्थो धर्म एव मनो दधे ॥&#x9;030c&lt;br&gt;&#xA;स राजसूयं राजेन्द्रः कुरूणामृषभः क्रतुम् ।&#x9;031a&lt;br&gt;&#xA;जगाम मनसा सद्य आहरिष्यन्युधिष्ठिरः ॥&#x9;031c&lt;br&gt;&#xA;भूयस्त्वद्भुतवीर्योपि धर्ममेवानुपालयन् &#39; ।&#x9;032a&lt;br&gt;&#xA;पुनः पुनर्मनो दध्रे राजसूयाय भारत ॥&#x9;032c&lt;br&gt;&#xA;स भ्रातृभिः पुनर्धीमानृत्विग्भिश्च महात्मभिः ।&#x9;033a&lt;br&gt;&#xA;मन्त्रिभिश्चापि सहितो धर्मराजो युधिष्ठिरः ॥&#x9;033c&lt;br&gt;&#xA;धौम्यद्वैपायनाद्यैश्च मन्त्रयामास मन्त्रवित् ।&#x9;034a&lt;br&gt;&#xA;&#39;विराटद्रुपदाभ्यां च सात्यकेन च धीमता ॥&#x9;034c&lt;br&gt;&#xA;युधामन्यूत्तमौजोभ्यां सौभद्रेण च धीमता ।&#x9;035a&lt;br&gt;&#xA;द्रौपदेयैः परं शूरैर्मन्त्रयामास संवृतः ॥&#x9;035c&lt;br&gt;&#xA;युधिष्ठिर उवाच&#39; &#x9;036&lt;br&gt;&#xA;भवन्तो राजसूयस्य सम्राडर्हस्य सुक्रतोः ।&#x9;036a&lt;br&gt;&#xA;श्रद्दधानस्य वदत ममावाप्तिः कथं भवेत् ॥&#x9;036c&lt;br&gt;&#xA;वैशम्पायन उवाच &#x9;037&lt;br&gt;&#xA;एवमुक्तास्तु ते तेन राज्ञा राजीवलोचन ।&#x9;037a&lt;br&gt;&#xA;इदमूचुर्वचः काले धर्मराजं युधिष्ठिरम् ॥&#x9;037c&lt;br&gt;&#xA;अर्हस्त्वमसि धर्मज्ञ राजसूयं महाक्रतुम् ।&#x9;038a&lt;br&gt;&#xA;अथैवमुक्ते नृपतावृत्विग्भिर्ऋषिभिस्तथा ॥&#x9;038c&lt;br&gt;&#xA;मन्त्रिणो भ्रातरश्चास्य तद्वचः प्रत्यपूजयन् ।&#x9;039a&lt;br&gt;&#xA;स तु राजा महाप्राज्ञः पुनरेवात्मनाऽऽत्मवान् ॥&#x9;039c&lt;br&gt;&#xA;भूयो विममृशे पार्थो लोकानां हितकाम्यया ।&#x9;040a&lt;br&gt;&#xA;सामर्थ्ययोगं सम्प्रेक्ष्य देशकालौ व्ययागमौ ॥&#x9;040c&lt;br&gt;&#xA;विमृश्य सम्यक् च धिया कुर्वन्प्राज्ञो न सीदति ।&#x9;041a&lt;br&gt;&#xA;नहि यज्ञसमारम्भः केवलात्मविनिश्चयात् ॥&#x9;041c&lt;br&gt;&#xA;भवतीति समाज्ञाय यत्नतः कार्यमुद्वहन् ।&#x9;042a&lt;br&gt;&#xA;स निश्चयार्थं कार्यस्य कृष्णमेव जनार्दनम् ॥&#x9;042c&lt;br&gt;&#xA;सर्वलोकात्परं मत्वा जगाम मनसा हरिम् ।&#x9;043a&lt;br&gt;&#xA;अप्रमेयं महाबाहुं कामाज्जातमजं नृषु ॥&#x9;043c&lt;br&gt;&#xA;पाण्डवस्तर्कयामास कर्मभिर्देवसम्मतैः ।&#x9;044a&lt;br&gt;&#xA;नास्य किञ्चिदविज्ञातं नास्य किञ्चिदकर्मजम् ॥&#x9;044c&lt;br&gt;&#xA;न स किञ्चिन्न विषहेदिति कृष्णममन्यत ।&#x9;045a&lt;br&gt;&#xA;स तु तां नैष्ठिकीं बुद्धिं कृत्वा पार्थो युधिष्ठिरः ॥&#x9;045c&lt;br&gt;&#xA;गुरुवद्भूतगुरवे प्राहिणोद्दूतमञ्जसा ।&#x9;046a&lt;br&gt;&#xA;शीघ्रगेन रथेनाशु स दूतः प्राप्य यादवान् ॥&#x9;046c&lt;br&gt;&#xA;द्वारकावासिनं कृष्णं द्वारवत्यां समासदत् ।&#x9;047a&lt;br&gt;&#xA;&#39;स प्रभुं प्राञ्जलिर्भूत्वा व्यज्ञापयत माधवम् ॥&#x9;047c&lt;br&gt;&#xA;दूत उवाच &#x9;048&lt;br&gt;&#xA;धर्मराजो हृषीकेश धौम्यव्यासादिभिः सह ।&#x9;048a&lt;br&gt;&#xA;पाञ्चालमात्स्यसहितैर्भ्रातृभिश्चैव सर्वशः ॥&#x9;048c&lt;br&gt;&#xA;त्वद्दर्शनं महाबाहो काङ्क्षते स युधिष्ठिरः ॥&#x9;049ac&lt;br&gt;&#xA;वैशम्पायन उवाच &#x9;050&lt;br&gt;&#xA;इन्द्रसेनवचः श्रुत्वा यादवप्रवरो बली&#39; ।&#x9;050a&lt;br&gt;&#xA;दर्शनाकाङ्क्षिणं पार्थं दर्शनाकाङ्क्षयाच्युतः ॥&#x9;050c&lt;br&gt;&#xA;&#39;आमन्त्र्य राजन्सुहृदो वसुदेवं च माधवः&#39; ।&#x9;051a&lt;br&gt;&#xA;इन्द्रसेनेन सहित इन्द्रप्रस्थमगात्तदा ।&#x9;051c&lt;br&gt;&#xA;व्यतीत्य विविधान्देशांस्त्वरावान्क्षिप्रवाहनः ॥&#x9;051e&lt;br&gt;&#xA;इन्द्रप्रस्थगतं पार्थमभ्यगच्छज्जनार्दनः ।&#x9;052a&lt;br&gt;&#xA;स गृहे पितृवद्भ्रात्रा धर्मराजेन पूजितः ॥&#x9;052c&lt;br&gt;&#xA;भीमेन च ततोऽपश्यत्स्वसारं प्रीतिमान्पितुः ।&#x9;053a&lt;br&gt;&#xA;प्रीतः प्रीतेन सुहृदा रेमे स सहितस्तदा ॥&#x9;053c&lt;br&gt;&#xA;अर्जुनेन यमाभ्यां च गुरुवत्पर्युपासितः ।&#x9;054a&lt;br&gt;&#xA;तं विश्रान्तं शुभे देशे क्षणिनं कल्पमच्युतम् ।&#x9;054c&lt;br&gt;&#xA;धर्मराजः समागम्य ज्ञापयत्स्वप्रयोजनम् ॥&#x9;054e&lt;br&gt;&#xA;युधिष्ठिर उवाच &#x9;055&lt;br&gt;&#xA;प्रार्थितो राजसूयो मे न चासौ केवलेप्सया ।&#x9;055a&lt;br&gt;&#xA;प्राप्यते येन तत्ते हि विदितं कृष्ण सर्वशः ॥&#x9;055c&lt;br&gt;&#xA;यस्मिन्सर्वं सम्भवति यश्च सर्वत्र पूज्यते ।&#x9;056a&lt;br&gt;&#xA;यश्च सर्वेश्वरो राजा राजसूयं स विन्दति ॥&#x9;056c&lt;br&gt;&#xA;तं राजसूयं सुहृदः कार्यमाहुः समेत्य मे ।&#x9;057a&lt;br&gt;&#xA;तत्र मे निश्चिततमं तव कृष्ण गिरा भवेत् ॥&#x9;057c&lt;br&gt;&#xA;केचिद्धि सौहृदा देवे न दोषं परिचक्षते ।&#x9;058a&lt;br&gt;&#xA;स्वार्थहेतोस्तथैवान्ये प्रियमेव वदन्त्युत ॥&#x9;058c&lt;br&gt;&#xA;प्रियमेव परीप्सन्ते केचिदात्मनि यद्धितम् ।&#x9;059a&lt;br&gt;&#xA;एवम्प्रायाश्च दृश्यन्ते जनवादाः प्रयोजने ॥&#x9;059c&lt;br&gt;&#xA;त्वं तु हेतूनतीत्यैतान्कामक्रोधौ व्युदस्य च ।&#x9;060a&lt;br&gt;&#xA;परमं यत्क्षमं लोके यथावद्वक्तुमर्हसि ॥ &#x9;060c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/014/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/014/</guid>
      <description>&lt;p&gt;अध्यायः 014&#xA;जरासन्धशौर्यकथनादिरूपं श्रीकृष्णवाक्यम् ॥&lt;/p&gt;&#xA;&lt;p&gt;कृष्ण उवाच &#x9;001&lt;br&gt;&#xA;सर्वैर्गुणैर्महाराज राजसूयं त्वमर्हसि ।&#x9;001a&lt;br&gt;&#xA;जानतस्त्वेव ते सर्वं किञ्चिद्वक्ष्यामि भारत ॥&#x9;001c&lt;br&gt;&#xA;जामदग्न्येन रामेण क्षत्रं यदवशेषितम् ।&#x9;002a&lt;br&gt;&#xA;तस्मादवरजं लोके यदिदं क्षत्रसञ्ज्ञितम् ॥&#x9;002c&lt;br&gt;&#xA;कृतोऽयं कलुसङ्कल्पः क्षत्रियैर्वसुधाधिप ।&#x9;003a&lt;br&gt;&#xA;निदेशवाग्भिस्तत्तेह विदितं भरतर्षभ ॥&#x9;003c&lt;br&gt;&#xA;ऐलस्येक्ष्वाकुवंशस्य प्रकृतिं परिचक्षते ।&#x9;004a&lt;br&gt;&#xA;राजानः श्रेणिबद्धाश्च तथाऽन्ये क्षत्रिया भुवि ॥&#x9;004c&lt;br&gt;&#xA;ऐलवंश्याश्च ये राजंस्तथैवेक्ष्वाकवो नृपाः ।&#x9;005a&lt;br&gt;&#xA;तानि चैकशतं विद्धि कुलानि भरतर्षभ ॥&#x9;005c&lt;br&gt;&#xA;ययातेस्त्वेव भोजानां विस्तरो गुणतो महान् ।&#x9;006a&lt;br&gt;&#xA;भजतेऽद्य महाराज विस्तरं सचतुर्दिशम् ॥&#x9;006c&lt;br&gt;&#xA;तेषां तथैव तां लक्ष्मीं सर्वक्षत्रमुपासते ।&#x9;007a&lt;br&gt;&#xA;इदानीमेव वै राजञ्जरासन्धो महीपतिः ॥&#x9;007c&lt;br&gt;&#xA;अभिभूय श्रियं तेषां कुलानामभिषेचितः ।&#x9;008a&lt;br&gt;&#xA;स्थितो मूर्ध्नि नरेन्द्राणामोजसाऽऽक्रम्य सर्वशः ॥&#x9;008c&lt;br&gt;&#xA;सोऽवनीं मध्यमां भुक्त्वा मिथो भेदममन्यत ।&#x9;009a&lt;br&gt;&#xA;प्रभुर्यस्तु परो राजा यस्मिन्नेकवशे जगत् ॥&#x9;009c&lt;br&gt;&#xA;स साम्राज्यं महाराज प्राप्तो भवति योगतः ।&#x9;010a&lt;br&gt;&#xA;तं स राजा जरासन्धं संश्रित्य किल सर्वशः ॥&#x9;010c&lt;br&gt;&#xA;राजन्सेनापतिर्जातः शिशुपालः प्रतापवान् ।&#x9;011a&lt;br&gt;&#xA;तमेव च महाराज शिष्यवत्समुपस्थितः ॥&#x9;011c&lt;br&gt;&#xA;वक्रः करूषाधिपतिर्मायायोधी महाबलः ।&#x9;012a&lt;br&gt;&#xA;अपरौ च महावीर्यौ महात्मानौ समाश्रितौ ॥&#x9;012c&lt;br&gt;&#xA;जरासन्धं महावीर्यं तौ हंसडिम्बिकावुभौ ।&#x9;013a&lt;br&gt;&#xA;वक्रदन्तः करूषस्य करभो मेघवाहनः ।&#x9;013c&lt;br&gt;&#xA;मूर्ध्ना दिव्यं मणिं बिभ्रद्यमद्भुतमणिं विदुः ॥&#x9;013e&lt;br&gt;&#xA;मुरुं च नरकं चैव शास्ति यो यवनाधिपः ।&#x9;014a&lt;br&gt;&#xA;अपर्यन्तबलो राजा प्रतीच्यां वरुणो यथा ॥&#x9;014c&lt;br&gt;&#xA;भगदत्तो महाराज वृद्धस्तव पितुः सखा ।&#x9;015a&lt;br&gt;&#xA;स वाचा प्रणतस्तस्य कर्मणा च विशेषतः ॥&#x9;015c&lt;br&gt;&#xA;स्नेहबद्धश्च मनसा पितृवद्भक्तिमांस्त्वयि ।&#x9;016a&lt;br&gt;&#xA;प्रतीच्यां दक्षिणं चान्तं पृथिव्याः प्रति यो नृपः ॥&#x9;016c&lt;br&gt;&#xA;मातुलो भवतः शूरः पुरुजित्कुन्तिवर्धनः ।&#x9;017a&lt;br&gt;&#xA;स ते सन्नतिमानेकः स्नेहतः शत्रुसूदनः ॥&#x9;017c&lt;br&gt;&#xA;जरासन्धं गतस्त्वेव पुरा यो न मया हतः ।&#x9;018a&lt;br&gt;&#xA;पुरुषोत्तमविज्ञातो योसौ चेदिषु दुर्मतिः ॥&#x9;018c&lt;br&gt;&#xA;आत्मानं प्रतिजानाति लोकेऽस्मिन्पुरुषोत्तमम् ।&#x9;019a&lt;br&gt;&#xA;आदत्ते सततं मोहाद्यः स चिह्नं च मामकम् ॥&#x9;019c&lt;br&gt;&#xA;वङ्गपुण्ड्रकिरातेषु राजा बलसमन्वितः ।&#x9;020a&lt;br&gt;&#xA;पौण्ड्रको वासुदेवेति योसौ लोकेऽभिविश्रुतः ॥&#x9;020c&lt;br&gt;&#xA;चतुर्थभाङ्महाराज भोज इन्द्रसखो बली ।&#x9;021a&lt;br&gt;&#xA;विद्याबलाद्यो व्यजयत्स पाण्ड्यक्रथकैशिकान् ॥&#x9;021c&lt;br&gt;&#xA;भ्राता तस्याकृतिः शूरो जामदग्न्यसमोऽभवत् ।&#x9;022a&lt;br&gt;&#xA;स भक्तो मागधं राजा भीष्मकः परवीरहा ॥&#x9;022c&lt;br&gt;&#xA;प्रियाण्याचरतः प्रह्वान्सदा सम्बन्धिनस्ततः ।&#x9;023a&lt;br&gt;&#xA;भजतो न भजत्यस्मानप्रियेषु व्यवस्थितः ॥&#x9;023c&lt;br&gt;&#xA;न कुलं सबलं राजन्नभ्यजानात्तथाऽऽत्मनः ।&#x9;024a&lt;br&gt;&#xA;पश्यमानो यशो दीप्तं जरासन्धमुपस्थितः ॥&#x9;024c&lt;br&gt;&#xA;उदीच्याश्च तथा भोजाः कुलान्यष्टादश प्रभो ।&#x9;025a&lt;br&gt;&#xA;जरासन्धभयादेव प्रतीचीं दिशमास्थिताः ॥&#x9;025c&lt;br&gt;&#xA;शूरसेना भद्रकारा बोधाः शाल्वाः पटच्चराः ।&#x9;026a&lt;br&gt;&#xA;सुस्थलाश्च सुकुट्टाश्च कुलिन्दाः कुन्तिभिः सह ॥&#x9;026c&lt;br&gt;&#xA;शाल्वायनाश्च राजानः सोदर्यानुचरैः सह ।&#x9;027a&lt;br&gt;&#xA;दक्षिणा ये च पञ्चालाः पूर्वाः कुन्तिषु कोसलाः ॥&#x9;027c&lt;br&gt;&#xA;तथोत्तरां दिशं चापि परित्यज्य भयार्दिताः ।&#x9;028a&lt;br&gt;&#xA;मत्स्याः सन्न्यस्तपादाश्च दक्षिणां दिशमाश्रिताः ॥&#x9;028c&lt;br&gt;&#xA;तथैव सर्वपञ्चाला जरासन्धभयार्दिताः ।&#x9;029a&lt;br&gt;&#xA;स्वराज्यं सम्परित्यज्य विद्रुताः सर्वतोदिशम् ॥&#x9;029c&lt;br&gt;&#xA;&#39; अग्रतो ह्यस्य पाञ्चालास्तत्रानीके महात्मनः ।&#x9;030a&lt;br&gt;&#xA;अनिर्गते सारबले मागधेभ्यो गिरिव्रजात् ॥&#x9;030c&lt;br&gt;&#xA;उग्रसेनसुतः कंसः पुरा निर्जित्य बान्धवान्&#39; ।&#x9;031a&lt;br&gt;&#xA;बार्हद्रथसुते देव्यावुपागच्छद्वृथामतिः ॥&#x9;031c&lt;br&gt;&#xA;अस्तिः प्रास्तिश्च नाम्ना ते सहदेवानुजेऽबले ।&#x9;032a&lt;br&gt;&#xA;बलेन तेन स्वज्ञातीनभिभूय वृथामतिः ॥&#x9;032c&lt;br&gt;&#xA;श्रैष्ठ्यं प्राप्तः स तस्यासीदतीवापनयो महान् ।&#x9;033a&lt;br&gt;&#xA;भोजराजन्यवृद्धैश्च पीड्यमानैर्दुरात्मना ॥&#x9;033c&lt;br&gt;&#xA;ज्ञातित्राणमभीप्सद्भिरस्मत्सम्भावना कृता ।&#x9;034a&lt;br&gt;&#xA;दत्वाऽऽक्रूराय सुतनुं तामाहुकसुतां तदा ॥&#x9;034c&lt;br&gt;&#xA;सङ्कर्षणद्वितीयेन ज्ञातिकार्यं मया कृतम् ।&#x9;035a&lt;br&gt;&#xA;हतौ कंससुनामानौ मया रामेण चाप्युत ॥&#x9;035c&lt;br&gt;&#xA;&#39;हत्वा कंसं तथैवादौ जरासन्धस्य बिभ्यतः ।&#x9;036a&lt;br&gt;&#xA;मया रामेण चान्यत्र ज्ञातयः परिपालितः&#39; ॥&#x9;036c&lt;br&gt;&#xA;भये तु समतिक्रान्ते जरासन्धे समुद्यते ।&#x9;037a&lt;br&gt;&#xA;मन्त्रोऽयं मन्त्रितो राजन्कुलैरष्टादशावरैः ॥&#x9;037c&lt;br&gt;&#xA;अनारमन्तो निघ्नन्तो महास्त्रैः शत्रुघातिभिः ।&#x9;038a&lt;br&gt;&#xA;न हन्यामो वयं तस्य त्रिभिर्वर्षशतैर्बलम् ॥&#x9;038c&lt;br&gt;&#xA;तस्य ह्यमरसङ्काशौ बलेन बलिनां वरौ ।&#x9;039a&lt;br&gt;&#xA;नामभ्यां हंसडिबिकावशस्त्रनिधनावुभौ ॥&#x9;039c&lt;br&gt;&#xA;तावुभौ सहितौ वीरौ जरासन्धश्च वीर्यवान् ।&#x9;040a&lt;br&gt;&#xA;त्रयस्त्रयाणां लोकानां पर्याप्ता इति मे मतिः ॥&#x9;040c&lt;br&gt;&#xA;न हि केवलमस्माकं यावन्तोऽन्ये च पार्थिवाः ।&#x9;041a&lt;br&gt;&#xA;तथैव तेषामासीच्च बुद्धिर्बुद्धिमतां वर ॥&#x9;041c&lt;br&gt;&#xA;&#39;अष्टादश मया तस्य सङ्ग्रामा रोमहर्षणाः ।&#x9;042a&lt;br&gt;&#xA;दत्ता न च हतो राजञ्जरासन्धो महाबलः&#39; ॥&#x9;042c&lt;br&gt;&#xA;अथ हंस इति ख्यातः कश्चिदासीन्महान्नृपः ।&#x9;043a&lt;br&gt;&#xA;रामेण स हतस्तत्र सङ्ग्रामेऽष्टादशावरे ॥&#x9;043c&lt;br&gt;&#xA;हतो हंस इति प्रोक्तमथ केनापि भारत ।&#x9;044a&lt;br&gt;&#xA;तच्छ्रुत्वा डिबिको राजन्यमुनाम्भस्यमज्जत ॥&#x9;044c&lt;br&gt;&#xA;विना हंसेन लोकेऽस्मिन्नाहं जीवितुमुत्सहे ।&#x9;045a&lt;br&gt;&#xA;इत्येतां मतिमास्थाय डिबिको निधनं गतः ॥&#x9;045c&lt;br&gt;&#xA;तथा तु डिबिकं श्रुत्वा हंसः परपुरञ्जयः ।&#x9;046a&lt;br&gt;&#xA;प्रपेदे यमुनामेव सोपि तस्यां न्यमज्जत ॥&#x9;046c&lt;br&gt;&#xA;तौ स राजा जराजन्धः श्रुत्वा च निधनं गतौ ।&#x9;047a&lt;br&gt;&#xA;पुरं शून्येन मनसा प्रययौ भरतर्षभ ॥&#x9;047c&lt;br&gt;&#xA;ततो वयममित्रघ्न तस्मिन्प्रतिगते नृपे ।&#x9;048a&lt;br&gt;&#xA;पुनरानन्दिनः सर्वे मधुरायां वसामहे ॥&#x9;048c&lt;br&gt;&#xA;यदा त्वभ्येत्य पितरं सा वै राजीवलोचना ।&#x9;049a&lt;br&gt;&#xA;कंसभार्या जरासन्धं दुहिता मागधं नृपम् ।&#x9;049c&lt;br&gt;&#xA;चोदयत्येव राजेन्द्र पतिव्यसनदुःखिता ॥&#x9;049e&lt;br&gt;&#xA;पतिघ्नं मे जहीत्येवं पुनः पुनररिन्दम ।&#x9;050a&lt;br&gt;&#xA;ततो वयं महाराज तं मन्त्रं पूर्वमन्त्रितम् ॥&#x9;050c&lt;br&gt;&#xA;संस्मरन्तो विमनसो व्यपयाता नराधिप ।&#x9;051a&lt;br&gt;&#xA;पृथक्त्वेन महाराज सङ्क्षिप्य महतीं श्रियम् ॥&#x9;051c&lt;br&gt;&#xA;पलायामो भयात्तस्य ससुतज्ञातिबान्धवाः ।&#x9;052a&lt;br&gt;&#xA;इति सञ्चिन्त्य सर्वे स्म प्रतीचीं दिशमाश्रिताः ॥&#x9;052c&lt;br&gt;&#xA;कुशस्थलीं पुरीं रम्यां रैवतेनोपशोभिताम् ।&#x9;053a&lt;br&gt;&#xA;ततो निवेशं तस्यां च कृतवन्तो वयं नृप ॥&#x9;053c&lt;br&gt;&#xA;तथैव दुर्गसंस्कारं देवैरपि दुरासदम् ।&#x9;054a&lt;br&gt;&#xA;स्त्रियोऽपि यस्यां युध्येयुः किमु वृष्णिमहारथाः ॥&#x9;054c&lt;br&gt;&#xA;तस्यां वयममित्रघ्न निवसामोऽकुतोभयाः ।&#x9;055a&lt;br&gt;&#xA;आलोच्य गिरिमुख्यं तं मागधं तीर्णमेव च ॥&#x9;055c&lt;br&gt;&#xA;माधवाः कुरुशार्दूल परां मुदमवाप्नुवन् ।&#x9;056a&lt;br&gt;&#xA;एवं वयं जरासन्धादभितः कृतकिल्बिषाः ॥&#x9;056c&lt;br&gt;&#xA;सामर्थ्यवन्तः सम्बन्धाद्गोमन्तं समुपाश्रिताः ।&#x9;057a&lt;br&gt;&#xA;त्रियोजनायतं सद्म त्रिस्कन्धं योजनावधि ॥&#x9;057c&lt;br&gt;&#xA;योजनान्ते शतद्वारं वीरविक्रमतोरणम् ।&#x9;058a&lt;br&gt;&#xA;अष्टादशावरैर्नद्धं क्षत्रियैर्युद्धदुर्मदैः ॥&#x9;058c&lt;br&gt;&#xA;अष्टादश सहस्राणि भ्रातॄणां सन्ति नः कले ।&#x9;059a&lt;br&gt;&#xA;आहुकस्य शतं पुत्रा एकैकस्त्रिदशावरः ॥&#x9;059c&lt;br&gt;&#xA;चारुदेष्णः सह भ्रात्रा चक्रदेवोऽथ सात्यकिः ।&#x9;060a&lt;br&gt;&#xA;अहं च रौहिणेयश्च साम्बः प्रद्युम्न एव च ॥&#x9;060c&lt;br&gt;&#xA;एवमेते रथाः सप्त राजन्नन्यान्निबोध मे ।&#x9;061a&lt;br&gt;&#xA;कृतवर्मा ह्यनाधृष्टिः समीकः समितिञ्जयः ॥&#x9;061c&lt;br&gt;&#xA;कङ्कः शङ्कुश्च कुन्तिश्च सप्तैते वै महारथाः ।&#x9;062a&lt;br&gt;&#xA;&#39;प्रद्युम्नश्चानिरुद्धश्च भानुरक्रूरसारणौ ॥&#x9;062c&lt;br&gt;&#xA;निशठश्च गदश्चैव सप्त चैते महारथाः ।&#x9;063a&lt;br&gt;&#xA;विक्रमो झिल्लिबभ्रू च उद्धवोऽथ विदूरथः ॥&#x9;063c&lt;br&gt;&#xA;वसुदेवोग्रसेनौ च सप्तैते मन्त्रिपुङ्गवाः ।&#x9;064a&lt;br&gt;&#xA;प्रसेनजिच्च यमलो राजराजगुणान्वितः ॥&#x9;064c&lt;br&gt;&#xA;स्यमन्तको मणिर्यस्य रुक्मं निस्रुवते बहु ।&#x9;065a&lt;br&gt;&#xA;पुत्रौ चान्धकभोजस्य वृद्धो राजा च ते दश ॥&#x9;065c&lt;br&gt;&#xA;वज्रसंहनना वीरा वीर्यवन्तो महाबलाः ।&#x9;066a&lt;br&gt;&#xA;स्मरन्तो मध्यमं देशं वृष्णिवीरा गतज्वराः ॥&#x9;066c&lt;br&gt;&#xA;पाण्डवैश्चापि सततं नाथवन्तो वयं नृप ।&#x9;067a&lt;br&gt;&#xA;सर्वसम्पद्गुणैः सिद्धे तस्मिन्नेवं व्यवस्थिते ॥&#x9;067c&lt;br&gt;&#xA;क्षत्रे सम्राजमात्मानं कर्तुमर्हसि भारत ।&#x9;068a&lt;br&gt;&#xA;दुर्योधनं शान्तनवं द्रोणं द्रौणायनिं कृपम् ॥&#x9;068c&lt;br&gt;&#xA;कर्णं च शिशुपालं च रुक्मिणं च धनुर्धरम् ।&#x9;069a&lt;br&gt;&#xA;एकलव्यं द्रुमं श्वेतं शैब्यं शकुनिमेव च ॥&#x9;069c&lt;br&gt;&#xA;एतानजित्वा सङ्ग्रामे कथं शक्नोषि तं क्रतुम् ।&#x9;070a&lt;br&gt;&#xA;तथैते गौरवेणैव न योत्स्यन्ति नराधिपाः ॥&#x9;070c&lt;br&gt;&#xA;एकस्तत्र बलोन्मत्तः कर्णो वैकर्तनो वृषा ।&#x9;071a&lt;br&gt;&#xA;योत्स्यते स परामर्षी दिव्यास्त्रबलगर्वितः&#39; ॥&#x9;071c&lt;br&gt;&#xA;न तु शक्यं जरासन्धे जीवमाने महाबले&#x9;072a&lt;br&gt;&#xA;राजसूयस्त्वयाऽवाप्तुमेषा राजन्मतिर्मम ॥&#x9;072c&lt;br&gt;&#xA;तेन रुद्धा हि राजानः सर्वे जित्वा गिरिव्रजे ।&#x9;073a&lt;br&gt;&#xA;कन्दरे पर्वतेन्द्रस्य सिंहेनेव महाद्विपाः ॥&#x9;073c&lt;br&gt;&#xA;स हि राजा जरासन्धो यियक्षुर्वसुधाधिपैः ।&#39;&#x9;074a&lt;br&gt;&#xA;अभिषिक्तः स राजन्यैः सहस्रैरुत चाष्टभिः&#39; ।&#x9;074c&lt;br&gt;&#xA;महादेवं महात्मानमुमापतिमरिन्दम ॥&#x9;074e&lt;br&gt;&#xA;आराध्य तपसोग्रेण निर्जितास्तेन पार्थिवाः ।&#x9;075a&lt;br&gt;&#xA;प्रतिज्ञायाश्च पारं स गतः पार्थिवसत्तम ॥&#x9;075c&lt;br&gt;&#xA;स हि निर्जित्य निर्जित्य पार्थिवान्पृतनागतान् ।&#x9;076a&lt;br&gt;&#xA;पुरमानीय बद्ध्वा च चकार पुरुषव्रजम् ॥&#x9;076c&lt;br&gt;&#xA;वयं चैव महाराज जरासन्धभयात्तदा ।&#x9;077a&lt;br&gt;&#xA;मधुरा सम्परित्यज्य गता द्वारवतीं पुरीम् ॥&#x9;077c&lt;br&gt;&#xA;यदि त्वेनं महाराज यज्ञं प्राप्तुमभीप्ससि ।&#x9;078a&lt;br&gt;&#xA;यतस्व तेषां मोक्षाय जरासन्धवधाय च ॥&#x9;078c&lt;br&gt;&#xA;समारम्भो न शक्योऽयमन्यथा कुरुनन्दन ।&#x9;079a&lt;br&gt;&#xA;राजसूयस्य कार्त्स्न्येन कर्तुं मतिमतां वर ॥&#x9;079c&lt;br&gt;&#xA;इत्येषा मे मती राजन्यथा वा मन्यसेऽनघ ।&#x9;080a&lt;br&gt;&#xA;एवं गते ममाचक्ष्व स्वयं निश्चित्य हेतुभिः ॥ &#x9;080c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/015/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/015/</guid>
      <description>&lt;p&gt;अध्यायः 015&lt;/p&gt;&#xA;&lt;p&gt;राजसूयविषये श्रीकृष्णयुधिष्ठिरभीमानां संवादः ॥ 1 ॥&lt;/p&gt;&#xA;&lt;p&gt;युधिष्ठिर उवाच &#x9;001&lt;br&gt;&#xA;उक्तं त्वया बुद्धिमता यन्नान्यो वक्तुमर्हति ।&#x9;001a&lt;br&gt;&#xA;संशयानां हि निर्मोक्ता त्वन्नान्यो विद्यते भुवि ॥&#x9;001c&lt;br&gt;&#xA;गृहे गृहे हि राजानः स्वस्य स्वस्य प्रियङ्कराः ।&#x9;002a&lt;br&gt;&#xA;न च साम्राज्यमाप्तास्ते सम्रादशब्दो हि कृच्छ्रभाक् ।&#x9;002c&lt;br&gt;&#xA;कथं परानुभावज्ञः स्वं प्रशंसितुमर्हति ।&#x9;003a&lt;br&gt;&#xA;परेण समवेतस्तु यः प्रशस्यः स पूज्यते ॥&#x9;003c&lt;br&gt;&#xA;विशाला बहुला भूमिर्बहुरत्नसमाचिता ।&#x9;004a&lt;br&gt;&#xA;दूरं गत्वा विजानाति श्रेयो वृष्णिकुलोद्वह ॥&#x9;004c&lt;br&gt;&#xA;शममेव परं मन्ये शमात्क्षेमं भवेन्मम ।&#x9;005a&lt;br&gt;&#xA;आरम्भे पारमेष्ठ्यं तु न प्राप्यमिति मे मतिः ॥&#x9;005c&lt;br&gt;&#xA;एवमेते हि जानन्ति कुले जाता मनस्विनः ।&#x9;006a&lt;br&gt;&#xA;कश्चित्कदाचिदेतेषां भवेच्छ्रेष्ठो जनार्दन ।&#x9;006c&lt;br&gt;&#xA;वयं चैव महाभाग जरासन्धभयात्तदा ।&#x9;007a&lt;br&gt;&#xA;शङ्किताः स्म महाभाग दौरात्म्यात्तस्य चानघ ॥&#x9;007c&lt;br&gt;&#xA;अहं हि तव दुर्धर्ष भुजवीर्याश्रयः प्रभो ।&#x9;008a&lt;br&gt;&#xA;नात्मानं बलिनं मन्ये त्वयि तस्माद्विशङ्किते ॥&#x9;008c&lt;br&gt;&#xA;त्वत्सकाशाच्च रामाच्च भीमसेनाच्च माधव ।&#x9;009a&lt;br&gt;&#xA;अर्जुनाद्वा महाबाहो हन्तुं शक्यो नवेति वै ।&#x9;009c&lt;br&gt;&#xA;एवं जानन्हि वार्ष्णेय विमृशामि पुनः पुनः ॥&#x9;009e&lt;br&gt;&#xA;त्वं मे प्रमाणभूतोऽसि सर्वकार्येषु केशव ।&#x9;010a&lt;br&gt;&#xA;तच्छ्रुत्वा चाब्रवीद्भीमो वाक्यं वाक्यविशारदः ॥&#x9;010c&lt;br&gt;&#xA;भीम उवाच &#x9;011&lt;br&gt;&#xA;अनारम्भपरो राजा वल्मीक इव सीदति ।&#x9;011a&lt;br&gt;&#xA;दुर्बलश्चानुपायेन बलिनं योऽधितिष्ठति ॥&#x9;011c&lt;br&gt;&#xA;अतन्द्रितश्च प्रायेण दुर्बलो बलिनं रिपुम् ।&#x9;012a&lt;br&gt;&#xA;जयेत्सम्यक्प्रयोगेण नीत्याऽर्थानात्मनो हितान् ॥&#x9;012c&lt;br&gt;&#xA;कृष्णे नयो मयि बलं जयः पार्थे धनञ्जये ।&#x9;013a&lt;br&gt;&#xA;मागधं साधयिष्याम इष्टिं त्रय इवाग्रयः ॥&#x9;013c&lt;br&gt;&#xA;&#39;त्वद्बुद्धिबलमाश्रित्य सर्वं प्राप्स्यति धर्मराद ।&#x9;014a&lt;br&gt;&#xA;जयोऽस्माकं हि गोविन्द येषां नाथो भवान्सदा&#39; ॥&#x9;014c&lt;br&gt;&#xA;कृष्ण उवाच &#x9;015&lt;br&gt;&#xA;अर्थानारभते बालो नानुबन्धमवेक्षते ।&#x9;015a&lt;br&gt;&#xA;तस्मादरिं न मृष्यन्ति बालमर्थपरायणम् ॥&#x9;015c&lt;br&gt;&#xA;जित्वा जय्यान्यौवनाश्विः पालनाच्च भगीरथः ।&#x9;016a&lt;br&gt;&#xA;कार्तवीर्यस्तपोवीर्याद्बलात्तु भरतो विभुः ॥&#x9;016c&lt;br&gt;&#xA;ऋद्ध्या मरुत्तस्तान्पशञ्च सम्राजस्त्वनुशुश्रुम ।&#x9;017a&lt;br&gt;&#xA;&#39;सर्वान्वंश्याननुमृशन्नैते सन्ति युगे युगे&#39; ॥&#x9;017c&lt;br&gt;&#xA;साम्राज्यमिच्छतस्ते तु सर्वाकारं युधिष्ठिर ।&#x9;018a&lt;br&gt;&#xA;निग्राह्यलक्षणं प्राप्तिर्धर्मार्थनयलक्षणैः ॥&#x9;018c&lt;br&gt;&#xA;बार्हद्रथो जरासन्धस्तद्विद्धि भरतर्षभ ।&#x9;019a&lt;br&gt;&#xA;न चैनं प्रत्यत्युद्ध्यन्त कुलान्येकशतं नृपाः ॥&#x9;019c&lt;br&gt;&#xA;तस्मादिह बलादेव साम्राज्यं कुरुते हि सः ॥&#x9;020ac&lt;br&gt;&#xA;रत्नभाजो हि राजानो जरासन्धमुपासते ।&#x9;021a&lt;br&gt;&#xA;न च तुष्यति तेनापि बाल्यादनयमास्थितः ॥&#x9;021c&lt;br&gt;&#xA;मूर्धाभिषिक्तं नृपतिं प्रधानपुरुषो बलात् ।&#x9;022a&lt;br&gt;&#xA;आदत्ते न च नो दृष्टोऽभागः पुरुषतः क्वचित् ॥&#x9;022c&lt;br&gt;&#xA;एवं सर्वान्वशे चक्रे जरासन्धः शतावरान् ।&#x9;023a&lt;br&gt;&#xA;तं दुर्बलतरो राजा कथं पार्थ उपैष्यति ॥&#x9;023c&lt;br&gt;&#xA;&#39;तण्डुलप्रस्थके राजा कपर्दिनमुपासते&#39; ।&#x9;024a&lt;br&gt;&#xA;प्रोक्षितानां प्रमृष्टानां राज्ञां पशुपतेर्गृहे ।&#x9;024c&lt;br&gt;&#xA;पशूनामिव का प्रीतिर्जीविते भरतर्षभ । &#x9;024e&lt;br&gt;&#xA;क्षत्रियः शस्त्रमरणो यदा भवति सत्कृतः ।&#x9;025a&lt;br&gt;&#xA;ततः स्म मागधं सङ्ख्ये प्रतिबाधेम यद्वयम् ॥&#x9;025c&lt;br&gt;&#xA;षडशीतिः समानीताः शेषा राजंश्चतुर्दश ।&#x9;026a&lt;br&gt;&#xA;जरासन्धेन राजानस्ततः क्रूरं प्रवर्त्स्यते ॥&#x9;026c&lt;br&gt;&#xA;प्राप्नुयात्स यशो दीप्तं तत्र यो विघ्नमाचरेत् ।&#x9;027a&lt;br&gt;&#xA;जयेद्यश्च जरासन्धं स सम्राण्णियतं भवेत् ॥ &#x9;027c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/016/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/016/</guid>
      <description>&lt;p&gt;अध्यायः 016&#xA;युधिष्ठिर्जुनयोर्भाषणम् ॥ 1 ॥&lt;/p&gt;&#xA;&lt;p&gt;युधिष्ठिर उवाच &#x9;001&lt;br&gt;&#xA;सम्राड्गुणमभीप्सन्वै युष्मान्स्वार्थपरायणः ।&#x9;001a&lt;br&gt;&#xA;कथं प्रहिणुयां कृष्ण सोऽहं केवलसाहसात् ॥&#x9;001c&lt;br&gt;&#xA;भीमार्जुनावुभौ नेत्रे मनो मन्ये जनार्दनम् ।&#x9;002a&lt;br&gt;&#xA;मनश्चक्षुर्विहीनस्य कीदृशं जीवितं भवेत् ॥&#x9;002c&lt;br&gt;&#xA;जरासन्धबलं प्राप्य दुष्पारं भीमविक्रमम् ।&#x9;003a&lt;br&gt;&#xA;यमोपि न विजेताऽऽजौ तत्र वः किं विचेष्टितम् ॥&#x9;003c&lt;br&gt;&#xA;अस्मिंस्त्वर्थान्तरे युक्तमनर्थः प्रतिपद्यते ।&#x9;004a&lt;br&gt;&#xA;तस्मान्न प्रतिपत्तिस्तु कार्या युक्ता मता मम ॥&#x9;004c&lt;br&gt;&#xA;यथाऽहं विमृशाम्येकस्तत्तावच्छ्रूयतां मम ।&#x9;005a&lt;br&gt;&#xA;सन्न्यासं रोचये साधु कार्यस्यास्य जनार्दन ।&#x9;005c&lt;br&gt;&#xA;प्रतिहन्ति मनो मेऽद्य राजसूयो दुराहरः ॥&#x9;005e&lt;br&gt;&#xA;वैशम्पायन उवाच &#x9;006&lt;br&gt;&#xA;पार्थः प्राप्य धनुः श्रेष्ठमक्षय्यौ च महेषुधी ।&#x9;006a&lt;br&gt;&#xA;रथं ध्वजं हयांश्चैव युधिष्ठिरमभाषत ॥&#x9;006c&lt;br&gt;&#xA;अर्जुन उवाच &#x9;007&lt;br&gt;&#xA;धनुः शस्त्रं शरा वीर्यं पक्षो भूमिर्यशो बलम् ।&#x9;007a&lt;br&gt;&#xA;प्राप्तमेतन्मया राजन्दुष्प्रापं यदभीप्सितम् ।&#x9;007c&lt;br&gt;&#xA;कुले जन्म प्रशंसन्ति वैद्याः साधु सुनिष्ठिताः ।&#x9;008a&lt;br&gt;&#xA;बलेन सदृशं नास्ति वीर्यं तु मम रोचते ।&#x9;008c&lt;br&gt;&#xA;कृतवीर्यकुले जातो निर्वीर्यः किं करिष्यति ।&#x9;009a&lt;br&gt;&#xA;निर्वीर्ये तु कुले जातो वीर्यवांस्तु विशिष्यते ॥&#x9;009c&lt;br&gt;&#xA;क्षत्रियः सर्वशो राजन्यस्य वृत्तिर्द्विषज्जये ।&#x9;010a&lt;br&gt;&#xA;सर्वैगुणैर्विहीनोऽपि वीर्यवान्हि तरेद्रिपून् ॥&#x9;010c&lt;br&gt;&#xA;सर्वैरपि गुणैर्युक्तो निर्वीर्यः किं करिष्यति ।&#x9;011a&lt;br&gt;&#xA;जयस्य हेतुः सिद्धिर्हि कर्म दैवं च संश्रितम् ॥&#x9;011c&lt;br&gt;&#xA;संयुक्तो हि बलैः कश्चित्प्रमादान्नोपयुज्यते ॥&#x9;012a&lt;br&gt;&#xA;तेन द्वारेण शत्रुभ्यः क्षीयते सबलो रिपुः ॥&#x9;013ac&lt;br&gt;&#xA;दैन्यं यथा बलवति तथा मोहो बलान्विते ।&#x9;014a&lt;br&gt;&#xA;तावुभौ नाशकौ हेतू राज्ञा त्याज्यौ जयार्थिना ॥&#x9;014c&lt;br&gt;&#xA;जरासन्धिविनाशं च राज्ञां च परिरक्षणम् ।&#x9;015a&lt;br&gt;&#xA;यदि कुर्याम् यज्ञार्थं किं ततः परमं भवेत् ॥&#x9;015c&lt;br&gt;&#xA;अनारम्भे हि नियतो भवेदगुणनिश्चयः ।&#x9;016a&lt;br&gt;&#xA;गुणान्निः संशयाद्राजन्नैर्गुण्यं मन्यसे कथम् ॥&#x9;016c&lt;br&gt;&#xA;काषायं सुलभं पश्चान्मुनीनां शममिच्छताम् ।&#x9;017a&lt;br&gt;&#xA;साम्राज्यं तु भवेच्छक्यं वयं योत्स्यामहे परान् ॥ &#x9;017c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/017/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/017/</guid>
      <description>&lt;p&gt;अध्यायः 017&#xA;युधिष्ठिरेण जरासन्धप्रभावप्रश्ने श्रीकृष्णेन तदुपोद्घाततया बृहद्रथराजोपाख्यानकथनारम्भः ॥ 1 ॥ अपुत्रस्य बृहद्रथस्य पत्नीभ्यां सह तपोवनगमनम् ॥ 2 ॥ तत्र चण्डकौशिकमुनिना बृहद्रथाय पुत्रीयाम्रफलदानम् ॥ 3 ॥ प्रविभक्ततत्फलभोजनेन सञ्जातगर्भयोस्तद्भार्ययोः पृथगेकैकशरीरखण्डसम्भवः ॥ 4 ॥ तत्पत्नीभ्यां दासीद्वारा बहिस्त्याजितयोः खण्डयोः जरानाम्न्या राक्षस्या सन्धानाज्जरासन्धसम्भवः ॥ 5 ॥ बालकं गृहीत्वा आगतया जरया सह बृहद्रथस्य संवादः ॥ 6 ॥&lt;/p&gt;&#xA;&lt;p&gt;वासुदेव उवाच &#x9;001&lt;br&gt;&#xA;जातस्य भारते वंशे तथा कुन्त्याः सुतस्य च ।&#x9;001a&lt;br&gt;&#xA;या वै युक्ता मतिः सेयमर्जुनेन प्रदर्शिता ॥&#x9;001c&lt;br&gt;&#xA;न स्म मृत्युं वयं विद्म रात्रौ वा यदि वा दिवा ।&#x9;002a&lt;br&gt;&#xA;न चापि कञ्चिदमरमयुद्धेनानुशुश्रुम ॥&#x9;002c&lt;br&gt;&#xA;एतावदेव पुरुषैः कार्यं हृदयतोषणम् ।&#x9;003a&lt;br&gt;&#xA;नयेन विधिदृष्टेन यदुपक्रमते परान् ॥&#x9;003c&lt;br&gt;&#xA;सुनयस्यानपायस्य संयोगे परमः क्रमः ।&#x9;004a&lt;br&gt;&#xA;सङ्गत्या जायतेऽसाम्यं साम्यं च न भवेद्द्वयोः ॥&#x9;004c&lt;br&gt;&#xA;अनयस्यानुपायस्य संयुगे परमः क्षयः ।&#x9;005a&lt;br&gt;&#xA;संशयो जायते साम्याज्जयश्च न भवेद्द्वयोः ॥&#x9;005c&lt;br&gt;&#xA;ते वयं नयमास्थाय शत्रुदेशसमीपगाः ।&#x9;006a&lt;br&gt;&#xA;कथमन्तं न गच्छेम वृक्षस्येव नदीरयाः ॥&#x9;006c&lt;br&gt;&#xA;पररन्ध्रे पराक्रान्ताः स्वरन्ध्रावरणे स्थिताः ॥&#x9;006e&lt;br&gt;&#xA;व्यूढानीकैरतिबलैर्न युद्ध्येदरिभिः सह ।&#x9;007a&lt;br&gt;&#xA;इति बुद्धिमतां नीतिस्तन्ममापीह रोचते ॥&#x9;007c&lt;br&gt;&#xA;अनवद्या ह्यसम्बुद्धाः प्रविष्टाः शत्रुसद्म तत् ।&#x9;008a&lt;br&gt;&#xA;शत्रुदेशमुपाक्रम्य तं कामं प्राप्नुयामहे ॥&#x9;008c&lt;br&gt;&#xA;एको ह्येव श्रियं नित्यं बिभर्ति पुरुषर्षभः ।&#x9;009a&lt;br&gt;&#xA;अन्तरात्मेव भूतानां तत्क्षयं नैव लक्षये ॥&#x9;009c&lt;br&gt;&#xA;अथवैनं निहत्याजौ शेषेणापि समाहताः ।&#x9;010a&lt;br&gt;&#xA;प्राप्नुयाम ततः स्वर्गं ज्ञातित्राणपरायणाः ॥&#x9;010c&lt;br&gt;&#xA;युधिष्ठिर उवाच &#x9;011&lt;br&gt;&#xA;कृष्ण कोऽयं जरासन्धः किंवीर्यः किम्पराक्रमः ।&#x9;011a&lt;br&gt;&#xA;यस्त्वां स्पृष्ट्वाऽग्निसदृशं न दग्धः शलभो यथा ॥&#x9;011c&lt;br&gt;&#xA;कृष्ण उवाच &#x9;012&lt;br&gt;&#xA;शृणु राजञ्जरासन्धो यद्वीर्यो यत्पराक्रमः ।&#x9;012a&lt;br&gt;&#xA;यथा चोपेक्षितोऽस्माभिर्बहुशः कृतविप्रियः ॥&#x9;012c&lt;br&gt;&#xA;अक्षौहिणीनां तिसृणां पतिः समरदर्पितः ।&#x9;013a&lt;br&gt;&#xA;राजा बृहद्रथो नाम मगधाधिपतिर्बली ॥&#x9;013c&lt;br&gt;&#xA;रूपवान्वीर्यसम्पन्नः श्रीमानतुलविक्रमः ।&#x9;014a&lt;br&gt;&#xA;नित्यं दीक्षाङ्किततनुः शतक्रतुरिवापरः ॥&#x9;014c&lt;br&gt;&#xA;तेजसा सूर्यसङ्काशः क्षमया पृथिवीसमः ।&#x9;015a&lt;br&gt;&#xA;यश्चान्तकसमः क्रोधे श्रिया वैश्रवणोपमः ॥&#x9;015c&lt;br&gt;&#xA;&#39;स्वराज्यं कारयामास मगधेषु गिरिव्रजे&#39; ।&#x9;016a&lt;br&gt;&#xA;तस्याभिजनसंयुक्तैर्गणैर्भरतसत्तम ।&#x9;016c&lt;br&gt;&#xA;व्याप्तेयं पृथिवी सर्वा सूर्यस्येव गभस्तिभिः ॥&#x9;016e&lt;br&gt;&#xA;स काशिराजस्य सुते यमजे भरतर्षभः ।&#x9;017a&lt;br&gt;&#xA;उपयेमे महावीर्यो रूपद्रविणसंयुते ।&#x9;017c&lt;br&gt;&#xA;तयोश्चकार समयं मिथः स पुरुषर्षभः ॥&#x9;017e&lt;br&gt;&#xA;नातिवर्तिष्य इत्येवं पत्नीभ्यां सन्निधौ तदा ।&#x9;018a&lt;br&gt;&#xA;स ताभ्यां शुशुभे राजा पत्नीभ्यां वसुधाधिपः ॥&#x9;018c&lt;br&gt;&#xA;प्रियाभ्यामनुरूपाभ्यां करेणुभ्यामिव द्विपः ।&#x9;019a&lt;br&gt;&#xA;तयोर्मध्यगतश्चापि रराज वसुधाधिपः ॥&#x9;019c&lt;br&gt;&#xA;गङ्गायमुनयोर्मध्ये मूर्तिमानिव सागरः ।&#x9;020a&lt;br&gt;&#xA;विषयेषु निमग्नस्य तस्य यौवनमत्यगात् ॥&#x9;020c&lt;br&gt;&#xA;न च वंशकरः पुत्रस्तस्याजायत कश्चन ।&#x9;021a&lt;br&gt;&#xA;मङ्गलैर्बहुभिर्होमैः पुत्रकामाभिरिष्टिभिः ॥&#x9;021c&lt;br&gt;&#xA;नाससाद नृपश्रेष्ठः पुत्रं कुलविवर्धनम् ।&#x9;022a&lt;br&gt;&#xA;स भार्याभ्यां च सहितो निर्वेदमगमद्भृशम् ॥&#x9;022c&lt;br&gt;&#xA;&#39;राज्यं चापि परित्यज्य तपोवनमथाश्रयत् ।&#x9;023a&lt;br&gt;&#xA;&#39;वार्यमाणः प्रकृतिभिर्नृपभक्त्या विशाम्पते&#39; ॥&#x9;023c&lt;br&gt;&#xA;अथ काक्षीवतः पुत्रं गौतमस्य महात्मनः। &#x9;024a&lt;br&gt;&#xA;शुश्राव तपसि श्रेष्ठमुदारं चण्डकौशिकम् ॥&#x9;024c&lt;br&gt;&#xA;यदृच्छयाऽऽगतं तं तु वृक्षमूलमुपाश्रितम् ।&#x9;025a&lt;br&gt;&#xA;पत्नीभ्यां सहितो राजा सर्वयत्नैरतोषयत् ॥&#x9;025c&lt;br&gt;&#xA;&#39;बृहद्रथं च स ऋषिर्यथावच्चाभ्यनन्दत ।&#x9;026a&lt;br&gt;&#xA;&#39;उपविष्टः स तेनाथ अनुज्ञातो महात्मना ॥&#x9;026c&lt;br&gt;&#xA;तमपृच्छत्तदा विप्रः किमागमनमित्यथ ।&#x9;027a&lt;br&gt;&#xA;विप्रैरनुगतस्यैव पत्नीभ्यां सहितस्य च ॥&#x9;027c&lt;br&gt;&#xA;स उवाच मुनिं राजा भगवन्नास्ति मे सुतः ।&#x9;028a&lt;br&gt;&#xA;अपुत्रस्य तु राज्येन वृद्धत्वे किं प्रयोजनम् ॥&#x9;028c&lt;br&gt;&#xA;सोऽहं तपश्चरिष्यामि पत्नीभ्यां सहितो वने ।&#x9;029a&lt;br&gt;&#xA;नाप्रजस्य मुने कीर्तिः स्वधा चैवाक्षया भवेत् ।&#x9;029c&lt;br&gt;&#xA;एवमुक्तः स राज्ञा तु मुनिः कारुण्यमागतः ॥&#x9;029e&lt;br&gt;&#xA;तमब्रवीत्सत्यधृतिः सत्यवागृषिसत्तमः ।&#x9;030a&lt;br&gt;&#xA;परितुष्टोऽस्मि राजेन्द्र वरं वरय सुव्रत ॥&#x9;030c&lt;br&gt;&#xA;ततः सभार्यः प्रणतस्तमुवाच बृहद्रथः ।&#x9;031a&lt;br&gt;&#xA;पुत्रदर्शननैराश्याद्बाष्पसन्दिग्धया गिरा ॥&#x9;031c&lt;br&gt;&#xA;राजोवाच &#x9;032&lt;br&gt;&#xA;भगवन् राज्यमुत्सृज्य प्रस्थितस्य तपोवनम् ।&#x9;032a&lt;br&gt;&#xA;किं वरेणाल्पभाग्यस्य किं राज्येनाप्रजस्य मे ॥&#x9;032c&lt;br&gt;&#xA;कृष्ण उवाच &#x9;033&lt;br&gt;&#xA;एतच्छ्रुत्वा मुनिर्ध्यानमगमत्क्षुभितेन्द्रियः ।&#x9;033a&lt;br&gt;&#xA;तस्यैव चाम्रवृक्षस्य छायायां समुपाविशत् ॥&#x9;033c&lt;br&gt;&#xA;तस्योपविष्टस्य मुनेरुत्सङ्गे निपपात ह ।&#x9;034a&lt;br&gt;&#xA;अवानमशुकादष्टमेकमाम्रफलं किल ॥&#x9;034c&lt;br&gt;&#xA;तत्प्रगृह्य मुनिश्रेष्ठो हृदयेनाभिमन्त्र्य च ।&#x9;035a&lt;br&gt;&#xA;राज्ञे ददावप्रतिमं पुत्रसम्प्राप्तिकारणम् ॥&#x9;035c&lt;br&gt;&#xA;उवाच च महाप्राज्ञस्तं राजानं महामुनिः ।&#x9;036a&lt;br&gt;&#xA;गच्छ राजन्कृतार्थोऽसि निवर्तस्व नराधिप ॥&#x9;036c&lt;br&gt;&#xA;&#39;एष ते तनयो राजन्मा तपेह तपोवने ।&#x9;037a&lt;br&gt;&#xA;प्रजाः पालय धर्मेण एव धर्मो महीक्षिताम् ॥&#x9;037c&lt;br&gt;&#xA;यजस्व विविधैर्यज्ञैरिन्द्रं तर्पय चेन्दुना ।&#x9;038a&lt;br&gt;&#xA;पुत्रं राज्ये प्रतिष्ठाप्य तत आश्रममाव्रज ॥&#x9;038c&lt;br&gt;&#xA;अष्टौ वरान्प्रयच्छामि तव पुत्रस्य पार्थिव ।&#x9;039a&lt;br&gt;&#xA;ब्रह्मण्यत्वमजेयत्वं युद्धेषु च तथा मतिः ॥&#x9;039c&lt;br&gt;&#xA;प्रियातिथेयतां चैव दीनानामन्ववेक्षणम् ।&#x9;040a&lt;br&gt;&#xA;तथा बलं च सुमहल्लोके कीर्तिं च शाश्वतीम् ॥&#x9;040c&lt;br&gt;&#xA;अनुरागं प्रजानां चेत्येवमष्टौ वरान्नृप ।&#x9;041a&lt;br&gt;&#xA;गच्छ त्वं कृतकृत्योऽसि निवर्तस्व जनाधिप&#39; ॥&#x9;041c&lt;br&gt;&#xA;अनुज्ञातः स ऋषिणा पत्नीभ्यां सहितो नृपः ।&#x9;042a&lt;br&gt;&#xA;पौरैरनुगतश्चापि विवेश स्वपुरं ततः ॥&#x9;042c&lt;br&gt;&#xA;यथासमयमाज्ञाय तदा स नृपसत्तमः ।&#x9;043a&lt;br&gt;&#xA;द्वाभ्यामेकं फलं प्रादात्पत्नीभ्यां भरतर्षभ ॥&#x9;043c&lt;br&gt;&#xA;मुनेश्च बहुमानेन कालस्य च विपर्ययात् ।&#x9;044a&lt;br&gt;&#xA;ते तदाम्रं द्विधा कृत्वा भक्षयामासतुः शुभे ।&#x9;044c&lt;br&gt;&#xA;भावित्वादपि चार्थस्य सत्यवाक्यतया मुनेः ॥&#x9;044e&lt;br&gt;&#xA;तयोः समभवद्गर्भः फलप्राशनसम्भवः ।&#x9;045a&lt;br&gt;&#xA;ते च दृष्ट्वा स नृपतिः परां मुदमवाप ह ॥&#x9;045c&lt;br&gt;&#xA;अथ काले महाप्राज्ञ यथासमयमागते ।&#x9;046a&lt;br&gt;&#xA;प्रजायेतामुभे राजञ्शरीरशकले तदा ॥&#x9;046c&lt;br&gt;&#xA;एकाक्षिबाहुचरणे अर्धोदरमुखस्फिचे ।&#x9;047a&lt;br&gt;&#xA;दृष्ट्वा शरीरशकले प्रवेपतुरुभे भृशम् ॥&#x9;047c&lt;br&gt;&#xA;उद्विग्ने सह सम्मन्त्र्य ते भगिन्यौ तदाऽबले ।&#x9;048a&lt;br&gt;&#xA;सजीवे प्राणिशकले तत्यजाते सुदुःखिते ॥&#x9;048c&lt;br&gt;&#xA;तयोर्धात्र्यौ सुसंवीते कृत्वा ते गर्भसम्प्लवे ।&#x9;049a&lt;br&gt;&#xA;निर्गम्यान्तः पुरद्वारात्समुत्सृज्याभिजग्मतुः ॥&#x9;049c&lt;br&gt;&#xA;&#39;दुकूलाभ्यां सुसञ्छन्ने पाण्डराभ्यामुभे तदा ।&#x9;050a&lt;br&gt;&#xA;अज्ञाते कस्यचित्ते तु जहतुस्ते चतुष्पथे ॥&#x9;050c&lt;br&gt;&#xA;ततो विविशतुर्धात्र्यौ पुनरन्तः पुरं तदा ।&#x9;051a&lt;br&gt;&#xA;कथयामासतुरुभे देवीभ्यां तु पृथक्पृथक्&#39; ॥&#x9;051c&lt;br&gt;&#xA;ते चतुष्पथनिक्षिप्ते जरा नामाथ राक्षसी ।&#x9;052a&lt;br&gt;&#xA;जग्राह मनुजव्याघ्र मांसशोणितभोजना ॥&#x9;052c&lt;br&gt;&#xA;कर्तुकामा सुखवहे शकले सा तु राक्षसी ।&#x9;053a&lt;br&gt;&#xA;संयोजयामास तदा विधानबलचोदिता ॥&#x9;053c&lt;br&gt;&#xA;ते समानीतमात्रे तु शकले पुरुषर्षभ ।&#x9;054a&lt;br&gt;&#xA;एकमूर्तिधरो वीरः कुमारः समपद्यत ॥&#x9;054c&lt;br&gt;&#xA;ततः सा राक्षसी राजन्विस्मयोत्फुल्ललोचना ।&#x9;055a&lt;br&gt;&#xA;न शशाक समुद्वोढुं वज्रसारमयं शिशुम् ॥&#x9;055c&lt;br&gt;&#xA;बालस्ताम्रतलं मुष्टिं कृत्वा चास्ये निधाय सः ।&#x9;056a&lt;br&gt;&#xA;प्राक्रोशदतिसंरब्धः सतोय इव तोयदः ॥&#x9;056c&lt;br&gt;&#xA;तेन शब्देन सम्भ्रान्तः सहसाऽन्तः पुरे जनः ।&#x9;057a&lt;br&gt;&#xA;निर्जगाम नरव्याघ्र राज्ञा सह परन्तप ॥&#x9;057c&lt;br&gt;&#xA;ते चाबले परिम्लाने पयः पूर्णपयोधरे ।&#x9;058a&lt;br&gt;&#xA;निराशे पुत्रलाभाय सहसैवाभ्यगच्छताम् ॥&#x9;058c&lt;br&gt;&#xA;ते च दृष्ट्वा तथाभूते राजानं चेष्टसन्ततिम् ।&#x9;059a&lt;br&gt;&#xA;तं च बालं सुबलिनं चिन्तयामास राक्षसी ॥&#x9;059c&lt;br&gt;&#xA;नार्हामि विषये राज्ञो वसन्ती पुत्रगृद्धिनः ।&#x9;060a&lt;br&gt;&#xA;बालं पुत्रमिमं हन्तुं धार्मिकस्य महात्मनः ॥&#x9;060c&lt;br&gt;&#xA;सा तं बालमुपादाय मेघलेखेव भास्करम् ।&#x9;061a&lt;br&gt;&#xA;कृत्वा च मानुषं रूपमुवाच वसुधाधिपम् ॥&#x9;061c&lt;br&gt;&#xA;बृहद्रथ सुतस्तेऽयं मया दत्तः प्रगृह्यताम् ।&#x9;062a&lt;br&gt;&#xA;तव पत्नीद्वये जातो द्विजातिवरशासनात् ।&#x9;062c&lt;br&gt;&#xA;धात्रीजनपरित्यक्तो मयाऽयं परिरक्षितः ॥&#x9;062e&lt;br&gt;&#xA;कृष्ण उवाच &#x9;063&lt;br&gt;&#xA;ततस्ते भरतश्रेष्ठ काशिराजसुते शुभे ।&#x9;063a&lt;br&gt;&#xA;तं बालमभिपद्याशु प्रस्रवैरभ्यषिञ्जताम् ॥&#x9;063c&lt;br&gt;&#xA;ततः स राजा संहृष्टः सर्वं तदुपलभ्य च ।&#x9;064a&lt;br&gt;&#xA;अपृच्छद्धेमगर्भाभां राक्षसीं तामराक्षसीम् ॥&#x9;064c&lt;br&gt;&#xA;कात्वं कमलगर्भाभे मम पुत्रप्रदायिनी ।&#x9;065a&lt;br&gt;&#xA;कामं मा ब्रूहि कल्याणि देवता प्रतिभासि मे ॥ ॥&#x9;065c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/018/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/018/</guid>
      <description>&lt;p&gt;अध्यायः 018&#xA;राजानम्प्रति स्वस्वरूपमभिधाय जराया अन्तर्धानम् ॥ 1 ॥&lt;/p&gt;&#xA;&lt;p&gt;राक्षस्युवाच &#x9;001&lt;br&gt;&#xA;जरा नामास्मि भद्रं ते राक्षसी कामरूपिणी ।&#x9;001a&lt;br&gt;&#xA;तव वेश्मनि राजेन्द्र पूजिता न्यवसं सुखम् ॥&#x9;001c&lt;br&gt;&#xA;गृहे गृहे मनुष्याणां नित्यं तिष्ठामि राक्षसी ।&#x9;002a&lt;br&gt;&#xA;गृहदेवीति नाम्ना वै पुरा सृष्टा स्वयम्भुवा ॥&#x9;002c&lt;br&gt;&#xA;दानवानां विनाशाय स्थापिता दिव्यरूपिणी ।&#x9;003a&lt;br&gt;&#xA;यो मां भक्त्या लिखेत्कुड्ये सपुत्रां यौवनान्विताम् ॥&#x9;003c&lt;br&gt;&#xA;गृहे तस्य भवेद्वृद्धिरन्यथा क्षयमाप्नुयात् ।&#x9;004a&lt;br&gt;&#xA;त्वद्गृहे तिष्ठमानाऽहं पूजिताऽहं सदा विभो ॥&#x9;004c&lt;br&gt;&#xA;लिखिता चैव कुड्येषु पुत्रैर्बहुभिरावृता ।&#x9;005a&lt;br&gt;&#xA;गन्धपुष्पैस्तथा धूपैर्भक्ष्यभोज्यैः सुपूजिता ॥&#x9;005c&lt;br&gt;&#xA;साऽहं प्रत्युपकारार्थं चिन्तयन्त्यनिशं नृप ।&#x9;006a&lt;br&gt;&#xA;तवेमे पुत्रशकले दृष्टवत्यस्मि धार्मिका ।&#x9;006c&lt;br&gt;&#xA;संश्लेषिते मया दैवात्कुमारः समपद्यत ।&#x9;007a&lt;br&gt;&#xA;तव भाग्यान्महाराज हेतुमात्रमहं त्विह ॥&#x9;007c&lt;br&gt;&#xA;मेरुं वा खादितुं शक्ता किं पुनस्तव बालकम् ।&#x9;008a&lt;br&gt;&#xA;गृहसम्पूजनात्तुष्ट्या मया प्रत्यर्पितस्तव ॥&#x9;008c&lt;br&gt;&#xA;मम नाम्ना च लोकेऽस्मिन्ख्यात एव भविष्यति ।&#x9;009a&lt;br&gt;&#xA;कृष्ण उवाच &#x9;009&lt;br&gt;&#xA;एवमुक्त्वा तु सा राजंस्तत्रैवान्तरधीयत ।&#x9;009c&lt;br&gt;&#xA;स सङ्गृह्य कुमारं तं प्रविवेश गृहं नृपः ॥&#x9;009e&lt;br&gt;&#xA;तस्य बालस्य यत्कृत्यं तच्चकार नृपस्तदा ।&#x9;010a&lt;br&gt;&#xA;आज्ञापयच्च राक्षस्या मगधेषु महोत्सवम् ॥&#x9;010c&lt;br&gt;&#xA;तस्य नामाकरोच्चैव पितामहसमः पिता ।&#x9;011a&lt;br&gt;&#xA;जरया सन्धितो यस्माज्जरासन्धो भवत्वयम् ॥&#x9;011c&lt;br&gt;&#xA;सोऽवर्धत महातेजा मागधाधिपतेः सुतः ।&#x9;012a&lt;br&gt;&#xA;प्रमाणबलसम्पन्नो हुताहुतिरिवानलः ॥&#x9;012c&lt;br&gt;&#xA;&#39;एवं स ववृधे राजन्कुमारः पुष्करेक्षणः ।&#x9;013a&lt;br&gt;&#xA;कालेन महता चापि यौवनस्थो बभूव ह&#39; ।&#x9;013c&lt;br&gt;&#xA;मातापित्रोर्नन्दकरः शुक्लपक्षे यथा शशी ॥ &#x9;013e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/019/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/019/</guid>
      <description>&lt;p&gt;अध्यायः 019&#xA;पुनर्यदृच्छागतेन चण्डकौशिकेन जरासन्धपराक्रमादौ कथिते जरासन्धं राज्येऽभिषिच्य तपोवनगतस्य सभार्यस्य बृहद्रथस्य स्वर्गगमनम् ॥ 1 ॥ कृष्णेन कंसवधात् जरासन्धस्य स्वस्मिन्वैरोदयकथनम् ॥ 2 ॥&lt;/p&gt;&#xA;&lt;p&gt;कृष्ण उवाच &#x9;001&lt;br&gt;&#xA;कस्यचित्त्वथ कालस्य पुनरेव महातपाः ।&#x9;001a&lt;br&gt;&#xA;मगधेषूपजक्राम भगवांश्चण्डकौशिकः ॥&#x9;001c&lt;br&gt;&#xA;तस्याऽऽगमनसंहृष्टः सामात्यः सपुरःसरः ।&#x9;002a&lt;br&gt;&#xA;सभार्यः सह पुत्रेण निर्जगाम बृहद्रथः ॥&#x9;002c&lt;br&gt;&#xA;पाद्यार्घ्याचमनीयैस्तमर्चयामास भारत ।&#x9;003a&lt;br&gt;&#xA;स नृपो राज्यसहितं पुत्रं तस्मै न्यवेदयत् ॥&#x9;003c&lt;br&gt;&#xA;प्रतिगृह्य च तां पूजां पार्थिवाद्भगवानृषिः ।&#x9;004a&lt;br&gt;&#xA;उवाच मागधं राजन्प्रहृष्टेनान्तरात्मना ॥&#x9;004c&lt;br&gt;&#xA;सर्वमेतन्मया ज्ञातं राजन्दिव्येन चक्षुषा ।&#x9;005a&lt;br&gt;&#xA;पुत्रस्तु शृणु राजेन्द्र यादृशोऽयं भविष्यति ॥&#x9;005c&lt;br&gt;&#xA;अस्य रूपं च सत्वं च बलमूर्जितमेव च ।&#x9;006a&lt;br&gt;&#xA;एष श्रिया समुदितः पुत्रस्तव न संशयः ॥&#x9;006c&lt;br&gt;&#xA;प्रापयिष्यति तत्सर्वं विक्रमेण समन्वितः ।&#x9;007a&lt;br&gt;&#xA;अस्य वीर्यवतो वीर्यं नानुयास्यन्ति पार्थिवाः ॥&#x9;007c&lt;br&gt;&#xA;पततो वैनतेयस्य गतिमन्ये यथा खगाः ।&#x9;008a&lt;br&gt;&#xA;विनाशमुपयास्यन्ति ये चास्य परिपन्थिनः ॥&#x9;008c&lt;br&gt;&#xA;देवैरपि विसृष्टानि शस्त्राण्यस्य महीपते ।&#x9;009a&lt;br&gt;&#xA;न रुजं जनयिष्यन्ति गिरेरिव नदीरयाः ॥&#x9;009c&lt;br&gt;&#xA;सर्वमूर्धाभिषिक्तानामेव मूर्ध्नि ज्वलिष्यति ।&#x9;010a&lt;br&gt;&#xA;प्रभाहरोऽयं सर्वेषां ज्योतिषामिव भास्करः ॥&#x9;010c&lt;br&gt;&#xA;एनमासाद्य राजानः समृद्धबलवाहनाः ।&#x9;011a&lt;br&gt;&#xA;विनाशमुपयास्यन्ति शलभा इव पावकम् ॥&#x9;011c&lt;br&gt;&#xA;एष श्रियः समुदिताः सर्वराज्ञां ग्रहीष्यति ।&#x9;012a&lt;br&gt;&#xA;वर्षास्विवोदीर्णजला नदीर्नदनदीपतिः ॥&#x9;012c&lt;br&gt;&#xA;एष धारयिता सम्यक्चातुर्वर्ण्यं महाबलः ।&#x9;013a&lt;br&gt;&#xA;शुभां शुभवतीं स्फीतां सर्वसस्यधरां धराम् ॥&#x9;013c&lt;br&gt;&#xA;अस्याज्ञावशगाः सर्वे भविष्यन्ति नराधिपाः ।&#x9;014a&lt;br&gt;&#xA;सर्वभूतात्मभूतस्य वायोरिव शरीरिणः ॥&#x9;014c&lt;br&gt;&#xA;एष रुद्रं महादेवं त्रिपुरान्तकरं हरम् ।&#x9;015a&lt;br&gt;&#xA;सर्वलोकेष्वतिबलः साक्षाद्द्रक्ष्यति मागधः ॥&#x9;015c&lt;br&gt;&#xA;एवं ब्रुवन्नेव मुनिः स्वकार्यमिव चिन्तयन् ।&#x9;016a&lt;br&gt;&#xA;विसर्जयामास नृपं बृहद्रथमथारिहन् ॥&#x9;016c&lt;br&gt;&#xA;प्रविश्य नगरीं चापि ज्ञातिसम्बन्धिभिर्वृतः ।&#x9;017a&lt;br&gt;&#xA;अभिषिच्य जरासन्धं मगधाधिपतिस्तदा ॥&#x9;017c&lt;br&gt;&#xA;बृहद्रथो नरपतिः परां निर्वृतिमाययौ ।&#x9;018a&lt;br&gt;&#xA;अभिषिक्ते जरासन्धे तदा राजा बृहद्रथः ।&#x9;018c&lt;br&gt;&#xA;पत्नीद्वयेनानुगतस्तपोवनचरोऽभवत् ॥&#x9;018e&lt;br&gt;&#xA;ततो वनस्थे पितरि मातृभ्यां सह भारत ।&#x9;019a&lt;br&gt;&#xA;जरासन्धः स्ववीर्येण पार्थिवानकरोद्वशे ॥&#x9;019c&lt;br&gt;&#xA;अथ दीर्घस्य कालस्य तपोवनचरो नृपः ।&#x9;020a&lt;br&gt;&#xA;सभार्यः स्वर्गमगमत्तपस्तप्त्वा बृहद्रथः ॥&#x9;020c&lt;br&gt;&#xA;जरासन्धोऽपि नृपतिर्यथोक्तं कौशिकेन तत् ।&#x9;021a&lt;br&gt;&#xA;वरप्रदानमखिलं प्राप्य राज्यमपालयत् ॥&#x9;021c&lt;br&gt;&#xA;हते चैव मया कंसे सहंसडिभिके तदा ।&#x9;022a&lt;br&gt;&#xA;जरासन्धस्य दुहिता रोदते पार्श्वतः पितुः ।&#x9;022c&lt;br&gt;&#xA;जातो वै वैरनिर्बन्धो मयासीत्तत्र भारत ॥&#x9;022e&lt;br&gt;&#xA;भ्रामयित्वा शतगुणमेकोनं येन भारत ।&#x9;023a&lt;br&gt;&#xA;गदा क्षिप्ता बलवता मागधेन गिरिव्रजात् ॥&#x9;023c&lt;br&gt;&#xA;तिष्ठतो मथुरायां वै कृत्स्नस्याद्भुतकर्मणः ।&#x9;024a&lt;br&gt;&#xA;एकोनयोजनशते सा पपात गदा शुभा ॥&#x9;024c&lt;br&gt;&#xA;दृष्ट्वा पौरैस्तदा सम्यग्गदा चैव निवेदिता ।&#x9;025a&lt;br&gt;&#xA;गदावसानं तत्ख्यातं मथुरायाः समीपतः ॥&#x9;025c&lt;br&gt;&#xA;तस्यास्तां हंसडिभिकावशस्त्रनिधनावुभौ ।&#x9;026a&lt;br&gt;&#xA;मन्त्रे मतिमतां श्रेष्ठौ नीतिशास्त्रे विशारदौ ॥&#x9;026c&lt;br&gt;&#xA;यौ तौ मया ते कथितौ पूर्वमेव महाबलौ ।&#x9;027a&lt;br&gt;&#xA;त्रयस्त्रयाणां लोकानां पर्याप्ता इति मे मतिः ॥&#x9;027c&lt;br&gt;&#xA;एवमेष तदा वीर बलिभिः कुकुरान्धकैः ।&#x9;028a&lt;br&gt;&#xA;वृष्णिभिश्च महाराज नीतिहेतोरुपेक्षितः ॥ &#x9;028c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/020/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/020/</guid>
      <description>&lt;p&gt;अध्यायः 020&lt;/p&gt;&#xA;&lt;p&gt;कृष्णयुधिष्ठिरसंवादानन्तरं भीमार्जुनाभ्यां सह कृष्णस्य मागधपुरप्रस्थानम् ॥ 1 ॥&lt;/p&gt;&#xA;&lt;p&gt;वासुदेव उवाच &#x9;001&lt;br&gt;&#xA;पतितौ हंसडिभिकौ कंसश्च सगणो हतः ।&#x9;001a&lt;br&gt;&#xA;जरासन्धस्य निधने कालोऽयं समुपागतः ॥&#x9;001c&lt;br&gt;&#xA;न शक्योऽसौ रणे जेतुं सर्वैरपि सुरासुरैः ।&#x9;002a&lt;br&gt;&#xA;प्राणयुद्धेन जेतव्यः स इत्युपलभामहे ॥&#x9;002c&lt;br&gt;&#xA;मयि नीतिर्बलं भीमे रक्षिता चावयोर्जयः ।&#x9;003a&lt;br&gt;&#xA;मागधं साधयिष्याम इष्टिं त्रय इवाग्नयः ॥&#x9;003c&lt;br&gt;&#xA;त्रिभिरासादितोऽस्माभिर्विजने स नराधिपः ।&#x9;004a&lt;br&gt;&#xA;न सन्देहो यथा युद्धमेकेनाप्युपयास्यति ॥&#x9;004c&lt;br&gt;&#xA;अवमानाच्च लोभाच्च बाहुवीर्याच्च दर्पितः ।&#x9;005a&lt;br&gt;&#xA;भीमसेनेन युद्धाय ध्रुवमप्युपयास्यति ॥&#x9;005c&lt;br&gt;&#xA;अलं तस्य महाबाहुर्भीमसेनो महाबलः ।&#x9;006a&lt;br&gt;&#xA;लोकस्य समुदीर्णस्य निधनायान्तको यथा ॥&#x9;006c&lt;br&gt;&#xA;यदि भीमबलं वेत्सि यदि ते प्रत्ययो मयि ।&#x9;007a&lt;br&gt;&#xA;भीमसेनार्जुनौ शीघ्रं न्यासभूतौ प्रयच्छ मे ॥&#x9;007c&lt;br&gt;&#xA;वैशम्पायन उवाच &#x9;008&lt;br&gt;&#xA;एवमुक्तो भगवता प्रत्युवाच युधिष्ठिरः ।&#x9;008a&lt;br&gt;&#xA;भीमार्जुनौ समालोक्य सम्प्रहृष्टमुखौ स्थितौ ॥&#x9;008c&lt;br&gt;&#xA;युधिष्ठर उवाच &#x9;009&lt;br&gt;&#xA;अच्युताच्युत मामैवं व्याहरामित्रकर्शन ।&#x9;009a&lt;br&gt;&#xA;पाण्डवानां भवान्नाथो भवन्तं चाश्रिता वयम् ॥&#x9;009c&lt;br&gt;&#xA;यथा वदसि गोविन्द सर्वं तदुपपद्यते ।&#x9;010a&lt;br&gt;&#xA;नहि त्वमग्रतस्तेषां येषां लक्ष्मीः पराङ्मुखी ॥&#x9;010c&lt;br&gt;&#xA;&#39;येषामभिमुखी लक्ष्मीस्तेषां कृष्ण त्वमग्रतः&#39; ।&#x9;011a&lt;br&gt;&#xA;निहतश्च जरासन्धो मोक्षिताश्च महीक्षितः । &#x9;011c&lt;br&gt;&#xA;राजसूयश्च मे लब्धो निदेशे तव तिष्ठतः ॥&#x9;011e&lt;br&gt;&#xA;क्षिप्रमेव यथा त्वेतत्कार्यं समुपपद्यते ।&#x9;012a&lt;br&gt;&#xA;अप्रमत्तो जगन्नाथ तथा कुरु नरोत्तम ।&#x9;012c&lt;br&gt;&#xA;त्रिभिर्भवद्भिर्हि विना नाहं जीवितुमुत्सहे ।&#x9;013a&lt;br&gt;&#xA;धर्मकामार्थरहितो रोगार्त इव दुःखितः ॥&#x9;013c&lt;br&gt;&#xA;न शौरिणा विना पार्थो न शौरिः पाण्डवं विना ।&#x9;014a&lt;br&gt;&#xA;नाजेयोस्त्यनयोऽर्लोके कृष्णयोरिति मे मतिः ॥&#x9;014c&lt;br&gt;&#xA;अयं च बलिनां श्रेष्ठः श्रीमानपि वृकोदरः ।&#x9;015a&lt;br&gt;&#xA;युवाभ्यां सहितो वीर किं न कुर्यान्महायशाः ॥&#x9;015c&lt;br&gt;&#xA;सुप्रणीतो बलौघो हि कुरुते कार्यमुत्तमम् ।&#x9;016a&lt;br&gt;&#xA;अन्धं बलं जडं प्राहुः प्रणेतव्यं विचक्षणैः ॥&#x9;016c&lt;br&gt;&#xA;यतो हि निम्नं भवति नयन्ति हि ततो जलम् ।&#x9;017a&lt;br&gt;&#xA;यतश्छिद्रं ततश्चापि नयन्ते धीवरा जलम् ॥&#x9;017c&lt;br&gt;&#xA;तस्मान्नयविधानज्ञं पुरुषं लोकविश्रुतम् ।&#x9;018a&lt;br&gt;&#xA;वयमाश्रित्य गोविन्दं यतामः कार्यसिद्धये ॥&#x9;018c&lt;br&gt;&#xA;एवं प्रज्ञानयबलं क्रियोपायसमन्वितम् ।&#x9;019a&lt;br&gt;&#xA;पुरस्कुर्वीत कार्येषु कृष्णकार्यार्थसिद्धये ॥&#x9;019c&lt;br&gt;&#xA;एवमेव यदुश्रेष्ठ यावत्कार्यार्थसिद्धये ।&#x9;020a&lt;br&gt;&#xA;अर्जुनः कृष्णमन्वेतु भीमोऽन्वेतु धनञ्जयम् ।&#x9;020c&lt;br&gt;&#xA;नयो जयो बलं चैव विक्रमे सिद्धिमेष्यति ॥&#x9;020e&lt;br&gt;&#xA;वैशम्पायन उवाच &#x9;021&lt;br&gt;&#xA;एवमुक्तास्ततः सर्वे भ्रातरो विपुलौजसः ।&#x9;021a&lt;br&gt;&#xA;वार्ष्णेयः पाण्डवेयौ च प्रतस्थुर्मागधं प्रति ॥&#x9;021c&lt;br&gt;&#xA;वर्चस्विनां ब्राह्मणानां स्नातकानां परिच्छदैः ।&#x9;022a&lt;br&gt;&#xA;आच्छाद्य सुहृदां वाक्यैर्मनोज्ञैरभिनन्दिताः ॥&#x9;022c&lt;br&gt;&#xA;&#39;माधवः पाण्डवेयौ च प्रतस्थुर्व्रतधारिणः&#39; ।&#x9;023a&lt;br&gt;&#xA;अमर्षादभितप्तानां ज्ञात्यर्थं मुख्यतेजसाम् ।&#x9;023c&lt;br&gt;&#xA;रविसोमाग्निवपुषां दीप्तमासीत्तदा वपुः ॥&#x9;023e&lt;br&gt;&#xA;हतं मेने जरासन्धं दृष्ट्वा भीमपुरोगमौ ।&#x9;024a&lt;br&gt;&#xA;एककार्यसमुद्यन्तौ कृष्णौ युद्धेऽपराजितौ ॥&#x9;024c&lt;br&gt;&#xA;ईशौ हितौ महात्मानौ सर्वकार्यप्रवर्तिनौ ।&#x9;025a&lt;br&gt;&#xA;धर्मकामार्थलोकानां कार्याणां च प्रवर्तकौ ॥&#x9;025c&lt;br&gt;&#xA;कुरुभ्यः प्रस्थितास्ते तु मध्येन कुरुजाङ्गलम् ।&#x9;026a&lt;br&gt;&#xA;रम्यं पद्मसरो गत्वा कालकूटमतीत्य च ॥&#x9;026c&lt;br&gt;&#xA;गण्डकीं च महाशोणं सदानीरां तथैव च ।&#x9;027a&lt;br&gt;&#xA;एकपर्वतके नद्यः क्रमेणैत्याव्रजन्त ते ॥&#x9;027c&lt;br&gt;&#xA;उत्तीर्य सरयूं रम्यां दृष्ट्वा पूर्वांश्च कोसलान् ।&#x9;028a&lt;br&gt;&#xA;अतीत्य जग्मुर्मिथिलां मालां चर्मण्वतीं नदीम् ॥&#x9;028c&lt;br&gt;&#xA;अतीत्य गङ्गां शोणं च त्रयस्ते प्राङ्मुखास्तदा ।&#x9;029a&lt;br&gt;&#xA;कुशचीरच्छदा जग्मुर्मागधं क्षेत्रमच्युताः ॥&#x9;029c&lt;br&gt;&#xA;ते शश्वद्गोधनाकीर्णमम्बुमन्तं शुभद्रुमम् ।&#x9;030a&lt;br&gt;&#xA;गोरथं गिरिमासाद्य ददृशुर्मागधं पुरम् ॥ &#x9;030c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/021/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/021/</guid>
      <description>&lt;p&gt;अध्यायः 021&#xA;जरासन्धसमीपं गतानां श्रीकृष्णभीमार्जुनानां जरासन्धेन सह विवादः ॥ 1 ॥&lt;/p&gt;&#xA;&lt;p&gt;वासुदेव उवाच &#x9;001&lt;br&gt;&#xA;एष पार्थ महान्भाति पशुमान्नित्यमम्बुमान् ।&#x9;001a&lt;br&gt;&#xA;निरामयः सुवेश्माढ्यो निवेशो मागधः शुभः ॥&#x9;001c&lt;br&gt;&#xA;वैहारो विपुलः शैलो वाराहो वृषभस्तथा ।&#x9;002a&lt;br&gt;&#xA;तथा ऋषिगिरिस्तात शुभाश्चैत्यकपञ्चमाः ॥&#x9;002c&lt;br&gt;&#xA;एते पञ्चमहाशृङ्गाः पर्वताः शीतलद्रुमाः ।&#x9;003a&lt;br&gt;&#xA;रक्षन्तीवाभिसंहत्य संहताङ्गा गिरिव्रजम् ॥&#x9;003c&lt;br&gt;&#xA;पुष्पवेष्टितशाखाग्रैर्गन्धवद्भिर्मनोहरैः ।&#x9;004a&lt;br&gt;&#xA;निगूढा इव लोध्राणां वनैः कामिजनप्रियैः ॥&#x9;004c&lt;br&gt;&#xA;&#39;यत्र दीर्घतमा नाम ऋषिः परमयन्त्रितः&#39; ।&#x9;005a&lt;br&gt;&#xA;शूद्रायां गौतमो यत्र महात्मा संशितव्रतः ।&#x9;005c&lt;br&gt;&#xA;औशीनर्यामजनयत्काक्षीवाद्यान्सुतान्मुनिः ॥&#x9;005e&lt;br&gt;&#xA;गौतमः प्रणयात्तस्माद्यथाऽसौ तत्र सद्मनि ।&#x9;006a&lt;br&gt;&#xA;भजते मागधं वंशं स नृपाणामनुग्रहः ।&#x9;006c&lt;br&gt;&#xA;अङ्गवङ्गादयश्चैव राजानः सुमहाबलाः ।&#x9;007a&lt;br&gt;&#xA;गौतमक्षयमभ्येत्य रमन्ते स्म पुरार्जुन ॥&#x9;007c&lt;br&gt;&#xA;वनराजीस्तु पश्येमाः पिप्पलानां मनोरमाः ।&#x9;008a&lt;br&gt;&#xA;लोघ्राणां च शुभाः पार्थ गौतमौकः समीपजाः ॥&#x9;008c&lt;br&gt;&#xA;अर्बुदः शक्रवापी च पन्नगौ शत्रुतापनौ ।&#x9;009a&lt;br&gt;&#xA;स्वस्तिकस्यालयश्चात्र मणिनागस्य चोत्तमः ॥&#x9;009c&lt;br&gt;&#xA;अपारिहार्या मेघानां मागधा मनुना कृताः ।&#x9;010a&lt;br&gt;&#xA;कौशिको मणिमांश्चैव चक्राते चाप्यनुग्रहम् ॥&#x9;010c&lt;br&gt;&#xA;&#39;पाण्डरे विपुले चैव तथा वाराहकेऽपि च ।&#x9;011a&lt;br&gt;&#xA;चैत्यके चज गिरिश्रेष्ठे मातङ्गे च शिलोच्चये ॥&#x9;011c&lt;br&gt;&#xA;एतेषु पर्वतेन्द्रेषु सर्वसिद्धसमालयाः ।&#x9;012a&lt;br&gt;&#xA;यतीनामाश्रमाश्चैव मुनीनां च महात्मनाम् ॥&#x9;012c&lt;br&gt;&#xA;वृषभस्य तमालस्य महावीर्यस्य वै तथा ।&#x9;013a&lt;br&gt;&#xA;गन्धर्वरक्षसां चैव नागानां च तथाऽऽलयाः ॥&#x9;013c&lt;br&gt;&#xA;कक्षीवतस्तपोवीर्यात्तपोदा इति विश्रुताः ।&#x9;014a&lt;br&gt;&#xA;पुण्यतीर्थाश्च ते सर्वे सिद्धानां चैव कीर्तिताः ।&#x9;014c&lt;br&gt;&#xA;मणेश्च दर्शनादेव भद्रं शिवमवाप्नुयात्&#39; ॥&#x9;014e&lt;br&gt;&#xA;एवं प्राप्य पुरं रम्यं दुराधर्पं समन्ततः।&#x9;015a&lt;br&gt;&#xA;अर्थसिद्धिं त्वनुपमां जरासन्धोऽभिमन्यते ॥&#x9;015c&lt;br&gt;&#xA;वयमासादने तस्य दर्पमद्य हरेम हि ।&#x9;016a&lt;br&gt;&#xA;वैशम्पायन उवाच &#x9;016&lt;br&gt;&#xA;एवमुक्त्वा ततः सर्वे भ्रातरो विपुलौजसः ॥&#x9;016c&lt;br&gt;&#xA;वार्ष्णेयः पाण्डवौ चैव प्रतस्थुर्मागधं पुरम् ।&#x9;017a&lt;br&gt;&#xA;हृष्टपुष्टजनोपेतं चातुर्वर्ण्यसमाकुलम् ॥&#x9;017c&lt;br&gt;&#xA;स्फीतोत्सवमनाधृष्यमासेदुश्च गिरिव्रजतम् ।&#x9;018a&lt;br&gt;&#xA;ततो द्वारमनासाद्य पुरस्य गिरिमुच्छ्रितम् ॥&#x9;018c&lt;br&gt;&#xA;बार्हद्रथैः पूज्यमानं तथा नगरवासिभिः ।&#x9;019a&lt;br&gt;&#xA;मागधानां तु रुचिरं चैत्यकान्तरमाद्रवन् ॥&#x9;019c&lt;br&gt;&#xA;यत्र मांसादमृषभमाससाद बृहद्रथः ।&#x9;020a&lt;br&gt;&#xA;तं हत्वा मासतालाभिस्तिस्रो भेरीकारयत् ॥&#x9;020c&lt;br&gt;&#xA;स्वपुरे स्थापयामास तेन चानह्य चर्मणा ।&#x9;021a&lt;br&gt;&#xA;यत्र ताः प्राणदन्भेर्यो दिव्यपुष्पावचूर्णिताः ॥&#x9;021c&lt;br&gt;&#xA;भङ्क्त्वा भेरीत्रयं तेऽपि चैत्यप्राकारमाद्रवन् ।&#x9;022a&lt;br&gt;&#xA;द्वारतोऽभिमुखाः सर्वे ययुर्नानायुधास्तथा ॥&#x9;022c&lt;br&gt;&#xA;मागधानां सुरुचिरं चैत्यकं तं समाद्रवन् ।&#x9;023a&lt;br&gt;&#xA;शिरसीव समाघ्नन्तो जरासन्धं जिघांस्वः ॥&#x9;023c&lt;br&gt;&#xA;स्थिरं सुविपुलं शृङ्गं सुमहत्तत्पुरातनम् ।&#x9;024a&lt;br&gt;&#xA;अर्चितं गन्धमाल्यैश्च सततं सुप्रतिष्ठितम् ॥&#x9;024c&lt;br&gt;&#xA;विपुलैर्बाहुभिर्वीरस्तेऽभिहत्याभ्यपातयन् ।&#x9;025a&lt;br&gt;&#xA;ततस्ते मागधं हृष्टाः पुरं प्रविविशुस्तदा ॥&#x9;025c&lt;br&gt;&#xA;एतस्मिन्नेव काले तु ब्राह्मणा वेदपारगाः ।&#x9;026a&lt;br&gt;&#xA;दृष्ट्वा तु दुर्निमित्तानि जरासन्धमदर्शयन् ॥&#x9;026c&lt;br&gt;&#xA;पर्यग्न्यकुर्वंश्च नृपं द्विरदस्थं पुरोहिताः ।&#x9;027a&lt;br&gt;&#xA;ततस्तच्छान्तये राजा जरासन्धः प्रतापवान् ।&#x9;027c&lt;br&gt;&#xA;दीक्षितो नियमस्थोऽसावुपवासपरोऽभवत् ॥&#x9;027e&lt;br&gt;&#xA;स्नातकव्रतिनस्ते तु बाहुशस्त्रा निरायुधाः ।&#x9;028a&lt;br&gt;&#xA;युयुत्सवः प्रविविशुर्जरासन्धेन भारत ॥&#x9;028c&lt;br&gt;&#xA;भक्ष्यमाल्यापणानां च ददृशुः श्रियमुत्तमाम् ।&#x9;029a&lt;br&gt;&#xA;स्फीतां सर्वगुणोपेतां सर्वकामसमृद्धिनीम् ॥&#x9;029c&lt;br&gt;&#xA;तां तु दृष्ट्वा समृद्धिं ते वीथ्यां तस्यां नरोत्तमाः ।&#x9;030a&lt;br&gt;&#xA;राजमार्गेण गच्छन्तः कृष्णभीमधनञ्जयाः ।&#x9;030c&lt;br&gt;&#xA;बलाद्गृहीत्वा माल्यानि मालाकारान्महाबलाः ॥&#x9;030e&lt;br&gt;&#xA;&#39;कर्पूरशृङ्गं कोष्ठं च सफलं चान्तरापणे ।&#x9;031a&lt;br&gt;&#xA;वैश्याद्बलाद्गृहीत्वा ते विहृत्य च महारथाः&#39; ॥&#x9;031c&lt;br&gt;&#xA;विरागवसनाः सर्वे स्रग्विणो मृष्टकुण्डलाः ।&#x9;032a&lt;br&gt;&#xA;निवेशनमथाजग्मुर्जरासन्धस्य धीमतः ॥&#x9;032c&lt;br&gt;&#xA;गोवासमिव वीक्षन्तः सिंहा हैमवता यथा ।&#x9;033a&lt;br&gt;&#xA;शालस्तम्भनिभास्तेषां चन्दनागुरुरूषिताः ॥&#x9;033c&lt;br&gt;&#xA;अशोभन्त महाराज बाहवो युद्धशालिनाम् ।&#x9;034a&lt;br&gt;&#xA;तान्दृष्ट्वा द्विरदप्रख्याञ्शालस्कन्दानिवोद्गतान् ॥&#x9;034c&lt;br&gt;&#xA;व्यूढोरस्कान्मागधानां विस्मयः समपद्यत ।&#x9;035a&lt;br&gt;&#xA;&#39;अद्वारेणाभ्यवस्कन्द्य विविशुर्मागधालयम्&#39; ॥&#x9;035c&lt;br&gt;&#xA;ते त्वतीत्य जनाकीर्णाः कक्षास्तिस्रो नरर्षभाः ।&#x9;036a&lt;br&gt;&#xA;अहङ्कारेण राजानमुपतस्थुर्गतव्यथाः ॥&#x9;036c&lt;br&gt;&#xA;&#39;भो शब्देनैव राजानमुचुस्ते तु महारथाः&#39; ।&#x9;037a&lt;br&gt;&#xA;तान्पाद्यमधुपर्कार्हान्गवार्हान्सत्कृतिं गतान् ।&#x9;037c&lt;br&gt;&#xA;प्रत्युत्थाय जरासन्ध उपतस्थे यथाविधि ॥&#x9;037e&lt;br&gt;&#xA;उवाच चैतान्राजाऽसौ स्वागतं वोस्त्विति प्रभुः ।&#x9;038a&lt;br&gt;&#xA;मौनमासीत्तदा पार्थभीमयोर्जनमेजय ॥&#x9;038c&lt;br&gt;&#xA;तेषां मध्ये महाबुद्धिः कृष्णो वचनमब्रवीत् ।&#x9;039a&lt;br&gt;&#xA;वक्तुं नायाति राजेन्द्र एतयोर्नियमस्थयोः ॥&#x9;039c&lt;br&gt;&#xA;अर्वाङ्निशीथात्परतस्त्वया सार्धं वदिष्यतः ।&#x9;040a&lt;br&gt;&#xA;यज्ञागारे स्थापयित्वा राजा राजगृहं गतः।&#x9;040c&lt;br&gt;&#xA;ततोऽर्धरात्रे सम्प्राप्ते यातो यत्र स्थिता द्विजाः ।&#x9;041a&lt;br&gt;&#xA;तस्य ह्येतद्व्रतं राजन्बभूव भुवि विश्रुतम् ॥&#x9;041c&lt;br&gt;&#xA;स्नातकान्ब्राह्मणान्प्राप्ताञ्श्रुत्वा स समितिञ्जयः ।&#x9;042a&lt;br&gt;&#xA;अप्यर्धरात्रे नृपतिः प्रत्युद्गच्छति भारत ॥&#x9;042c&lt;br&gt;&#xA;तांस्त्वपूर्वेण वेषेण दृष्ट्वा स नृपसत्तमः ।&#x9;043a&lt;br&gt;&#xA;उपतस्थे जरान्धो विस्मितश्चाभवत्तदा ॥&#x9;043c&lt;br&gt;&#xA;ते तु दृष्ट्वैव राजानं जरासन्धं नरर्षभाः ।&#x9;044a&lt;br&gt;&#xA;इदमूचुरमित्रघ्नाः सर्वे भरतसत्तम ॥&#x9;044c&lt;br&gt;&#xA;स्वस्त्यस्तु कुशलं राजन्निति तत्र व्यवस्थिताः ।&#x9;045a&lt;br&gt;&#xA;तं नृपं नृपशार्दूल प्रेक्षमाणाः परस्परम् ॥&#x9;045c&lt;br&gt;&#xA;तानब्रवीञ्जरासन्धस्तथा पाण्डवयादवान् ।&#x9;046a&lt;br&gt;&#xA;आस्यतामिति राजेन्द्र ब्राह्मणच्छद्मसंवृतान् ॥&#x9;046c&lt;br&gt;&#xA;अथोपविविशुः सर्वे त्रयस्ते पुरुषर्षभाः ।&#x9;047a&lt;br&gt;&#xA;सम्प्रदीप्तास्त्रयो लक्ष्म्या महाध्वर इवाग्नयः ॥&#x9;047c&lt;br&gt;&#xA;तानुवाच जरासन्धः सत्यसन्धो नराधिपः ।&#x9;048a&lt;br&gt;&#xA;विगर्हमाणः कौरव्य वेषग्रहणवैकृतान् ॥&#x9;048c&lt;br&gt;&#xA;न स्नातकव्रता विप्रा बहिर्माल्यानुलेपनाः ॥&#x9;048e&lt;br&gt;&#xA;भवन्तीति नृलोकेऽस्मिन्विदितं मम सर्वशः ।&#x9;049a&lt;br&gt;&#xA;के यूयं पुष्पवन्तश्च भुजैर्ज्याकृतलक्षणैः ॥&#x9;049c&lt;br&gt;&#xA;बिभ्रतः क्षात्रमोजश्च ब्राह्मण्यं प्रतिजानथ ।&#x9;050a&lt;br&gt;&#xA;एवं विरागवसना बहिर्माल्यानुलेपनाः ॥&#x9;050c&lt;br&gt;&#xA;&#39;क्षत्रिया एव लोकेऽस्मिन्विदिता मम सर्वशः&#39; ॥&#x9;051a&lt;br&gt;&#xA;सत्यं वदत के यूयं सत्यं राजसु शोभते ॥&#x9;051c&lt;br&gt;&#xA;चैत्यकस्य गिरेः शृङ्गं भित्त्वा किमिह सद्मनि ।&#x9;052a&lt;br&gt;&#xA;अद्वारेण प्रविष्टाः स्थ निर्भया राजकिल्विषात् ॥&#x9;052c&lt;br&gt;&#xA;वदध्वं वाचि वीर्यं च ब्राह्मणस्य विशेषतः ।&#x9;053a&lt;br&gt;&#xA;कर्म चैतद्विलिङ्गस्थं किं वोऽद्य प्रसमीक्षितम् ॥&#x9;053c&lt;br&gt;&#xA;एवं च मामुपास्थाय कस्माच्च विधिनार्हणाम् ।&#x9;054a&lt;br&gt;&#xA;प्रणीतां नानुगृह्णीत कार्यं किं वाऽस्मदागमे ॥&#x9;054c&lt;br&gt;&#xA;वैशम्पायन उवाच &#x9;055&lt;br&gt;&#xA;एवमुक्ते ततः कृष्णः प्रत्युवाच महामनाः ।&#x9;055a&lt;br&gt;&#xA;स्निग्धगम्भीरया वाचा वाक्यं वाक्यविशारदः ॥&#x9;055c&lt;br&gt;&#xA;कृष्ण उवाच &#x9;056&lt;br&gt;&#xA;स्नातकान्ब्राह्मणान्राजन्विद्ध्यस्मांस्त्वं नराधिप ।&#x9;056a&lt;br&gt;&#xA;स्नातकव्रतिनो राजन्ब्राह्मणाः क्षत्रिया विशः ॥&#x9;056c&lt;br&gt;&#xA;विशेषनियमाश्चैषामविशेषाश्च सन्त्युत ।&#x9;057a&lt;br&gt;&#xA;विशेषवांश्च सततं क्षत्रियः श्रियमृच्छति ॥&#x9;057c&lt;br&gt;&#xA;पुष्पवत्सु ध्रुवा श्रीश्च पुष्पवन्तस्ततो वयम् ।&#x9;058a&lt;br&gt;&#xA;क्षत्रियो बाहुवीर्यस्तु न तथा वाक्यवीर्यवान् ।&#x9;058c&lt;br&gt;&#xA;अम्प्रगल्भं वचस्तस्य तस्माद्बार्हद्रथेरितम् ॥&#x9;058e&lt;br&gt;&#xA;स्ववीर्यं क्षत्रियाणां तु बाह्वोर्धाता न्यवेशयत् ।&#x9;059a&lt;br&gt;&#xA;तद्दिदृक्षसि चेद्राजन्द्रष्टास्यद्य न संशयः ॥&#x9;059c&lt;br&gt;&#xA;अद्वारेण रिपोर्गेहं द्वारेण सुहृदो गृहान् ।&#x9;060a&lt;br&gt;&#xA;प्रविशन्ति नरा धीरा द्वाराण्येतानि धर्मतः ॥&#x9;060c&lt;br&gt;&#xA;कार्यवन्तो गृहानेत्य शत्रुतो नार्हणां वयम् ।&#x9;061a&lt;br&gt;&#xA;प्रतिगृह्णीम तद्विद्वि एतन्नः शाश्वतं व्रतम् ॥&#x9;061c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/022/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/022/</guid>
      <description>&lt;p&gt;अध्यायः 022&lt;/p&gt;&#xA;&lt;p&gt;कृष्णजरासन्धयोर्विवादानन्तरं जरासन्धस्य युद्धोद्यमः ॥ 1 ॥&lt;/p&gt;&#xA;&lt;p&gt;जरासन्ध उवाच &#x9;001&lt;br&gt;&#xA;न स्मरामि कदा वैरं कृतं युष्माभिरित्युत ।&#x9;001a&lt;br&gt;&#xA;चिन्तयंश्च न पश्यामि भवतां प्रति वैकृतम् ॥&#x9;001c&lt;br&gt;&#xA;वैकृते वा सति कथं मन्यध्वं मामनागसम् ।&#x9;002a&lt;br&gt;&#xA;अरिं वै ब्रूत हे विप्राः सतां समय एष हि ॥&#x9;002c&lt;br&gt;&#xA;अर्थधर्मोपघाताद्धि मनः समुपतप्यते ।&#x9;003a&lt;br&gt;&#xA;योऽनागसि प्रसजति क्षत्रियो हि न संशयः ॥&#x9;003c0&lt;br&gt;&#xA;अतोऽन्यथा चरल्ँलोके धर्मज्ञः सन्महारथः ।&#x9;004a&lt;br&gt;&#xA;वृजिनां गतिमाप्नोति श्रेयसोऽप्युपहन्ति च ॥&#x9;004c&lt;br&gt;&#xA;त्रैलोक्ये क्षत्रधर्मो हि श्रेयान्वै साधुचारिणाम् ।&#x9;005a&lt;br&gt;&#xA;नान्यं धर्मं प्रशंसन्ति ये च धर्मविदो जनाः ॥&#x9;005c&lt;br&gt;&#xA;तस्य मेऽद्य स्थितस्येह स्वधर्मे नियतात्मनः ।&#x9;006a&lt;br&gt;&#xA;अनागसं प्रजानां च प्रमादादिव जल्पथ ॥&#x9;006c&lt;br&gt;&#xA;कृष्ण उवाच &#x9;007&lt;br&gt;&#xA;कुलकार्यं महाबाहो कश्चिदेकः कुलोद्वहः ।&#x9;007a&lt;br&gt;&#xA;वहते यस्तन्नियोगाद्वयमभ्युद्यतास्त्वयि ॥&#x9;007c&lt;br&gt;&#xA;त्वया चोपहृता राजन्क्षत्रिया लोकवासिनः ।&#x9;008a&lt;br&gt;&#xA;तदागः क्रूरमुत्पाद्य मन्यसे किमनागसम् ॥&#x9;008c&lt;br&gt;&#xA;राजा राज्ञः कथं साधून्हिंस्यान्नृपतिसत्तम ।&#x9;009a&lt;br&gt;&#xA;तद्राज्ञः सन्निगृह्य त्वं रुद्रायोपजिहीर्षसि ॥&#x9;009c&lt;br&gt;&#xA;अस्मांस्तदेनोपगच्छेत्कृतं बार्हद्रथ त्वया ।&#x9;010a&lt;br&gt;&#xA;वयं हिं शक्ता धर्मस्य रक्षणे धर्मचारिणः ॥&#x9;010c&lt;br&gt;&#xA;&#39;तस्मादद्योपगच्छामस्तव बार्हद्रथान्तिकम्&#39; ।&#x9;011a&lt;br&gt;&#xA;मनुष्याणां समालम्भो न च दृष्टः कदाचन ।&#x9;011c&lt;br&gt;&#xA;स कथं मानुषैर्देवं यष्टुमिच्छसि शङ्करम् ॥&#x9;011e&lt;br&gt;&#xA;सवर्णो हि सवर्णानां पशुसञ्ज्ञां करिष्यसि ।&#x9;012a&lt;br&gt;&#xA;कोऽन्यं एवं यथा हि त्वं जरासन्ध वृथामतिः ॥&#x9;012c&lt;br&gt;&#xA;यस्यां यस्यामवस्थायां यद्यत्कर्म करोति यः ।&#x9;013a&lt;br&gt;&#xA;तस्यां तस्यामवस्थायां तत्फलं समवाप्नुयात् ॥&#x9;013c&lt;br&gt;&#xA;ते त्वां ज्ञातिक्षयकरं वयमार्तानुसारिणः ।&#x9;014a&lt;br&gt;&#xA;ज्ञातिवृद्धिनिमित्तार्थं विनिहन्तुमिहागताः ॥&#x9;014c&lt;br&gt;&#xA;नास्ति लोके पुमानन्यः क्षत्रियोष्विति चैव तत् ।&#x9;015a&lt;br&gt;&#xA;मन्यसे स च ते राजन्सुमहान्बुद्धिविप्लवः ॥&#x9;015c&lt;br&gt;&#xA;को हि जानन्नभिजनमात्मवान्क्षत्रियो नृप ।&#x9;016a&lt;br&gt;&#xA;नाविशेत्स्वर्गमतुलं रणानन्तरमव्ययम् ॥&#x9;016c&lt;br&gt;&#xA;स्वर्गं ह्येव समास्थाय रणयज्ञेषु दीक्षिताः ।&#x9;017a&lt;br&gt;&#xA;जयन्ति क्षत्रिया लोकांस्तद्विद्धि मनुजर्षभ ॥&#x9;017c&lt;br&gt;&#xA;स्वर्गयोनिर्महद्ब्रह्म स्वर्गयोनिर्महद्यशः ।&#x9;018a&lt;br&gt;&#xA;स्वर्गं योनिस्तपो युद्धे मृत्युः सोऽव्यभिचारवान् ॥&#x9;018c&lt;br&gt;&#xA;एष ह्यैन्द्रो वैजयन्तो गुणैर्नित्यं समाहितः ।&#x9;019a&lt;br&gt;&#xA;येनासुरान्पराजित्य जगत्पाति शतक्रतुः ॥&#x9;019c&lt;br&gt;&#xA;स्वर्गमार्गाय कस्य स्याद्विग्रहो वै यथा तव ।&#x9;020a&lt;br&gt;&#xA;मागधैर्विपुलैः सैन्यैर्बाहुल्यबलदर्पितः ॥&#x9;020c&lt;br&gt;&#xA;माऽवमंस्थाः परान्राजन्नास्ति वीर्यं नरे नरे ।&#x9;021a&lt;br&gt;&#xA;समं तेजस्त्वया चैव विशिष्टं वा नरेश्वर ॥&#x9;021c&lt;br&gt;&#xA;यावदेतदसम्बुद्धं तावदेव भवेत्तव ।&#x9;022a&lt;br&gt;&#xA;विषह्यमेतदस्माकमतो राजन्ब्रवीमि ते ॥&#x9;022c&lt;br&gt;&#xA;जहि त्वं सदृशेष्वेव मानं दर्पं च मागध ।&#x9;023a&lt;br&gt;&#xA;मा गमः ससुतामात्यः सबलश्च यमक्षयम् ॥&#x9;023c&lt;br&gt;&#xA;दम्भोद्भवः कार्तवीर्य उत्तरश्च बृहद्रथः ।&#x9;024a&lt;br&gt;&#xA;श्रेयसो ह्यवमत्येह विनेशुः सबला नृपाः ॥&#x9;024c&lt;br&gt;&#xA;युयुक्षमाणास्त्वत्तो हि न वयं ब्राह्मणा ध्रुवम् ।&#x9;025a&lt;br&gt;&#xA;शौरिरस्मि हृषीकेशो नृवीरौ पाण्डवाविमौ ।&#x9;025c&lt;br&gt;&#xA;अनयोर्मातुलेयं च कृष्णं मां विद्धि ते रिपुम् ॥&#x9;025e&lt;br&gt;&#xA;त्वामाह्वयामहे राजन्स्थिरो युध्वस्व मागध ।&#x9;026a&lt;br&gt;&#xA;मुञ्च वा नृपतीन्सर्वान् गच्छ वा त्वं यमक्षयम् ॥&#x9;026c&lt;br&gt;&#xA;&#39;वैशम्पायन उवाच &#x9;027&lt;br&gt;&#xA;एतच्छ्रुत्वा जरासन्धः क्रुद्धो वचनमब्रवीत् ॥&#x9;027ac&lt;br&gt;&#xA;नाहं कंसः प्रलम्बो वा न बाणो न च मुष्टिकः ।&#x9;028a&lt;br&gt;&#xA;नरको नेन्द्रतपनो न केशी न च पूतना ॥&#x9;028c&lt;br&gt;&#xA;न कालयवनो वाऽपि ये त्वया निहता युधि ।&#x9;029a&lt;br&gt;&#xA;त्वं तु गोपकुलोत्पन्नो जातिं वै पौर्विकीं स्मर ॥&#x9;029c&lt;br&gt;&#xA;योऽस्मद्भयादतिक्रम्य सागरानूपमाश्रितः ।&#x9;030a&lt;br&gt;&#xA;जन्मभूमिं परित्यज्य मधुरां प्राकृतो यथा ॥&#x9;030c&lt;br&gt;&#xA;सोऽधुना कत्थसे शौरे शरदीव यथा घनः ।&#x9;031a&lt;br&gt;&#xA;अद्यानृण्यं करिष्यामि भोजराजस्य धीमतः ॥&#x9;031c&lt;br&gt;&#xA;जामातुरौग्रसेनस्य त्वां निहत्याद्य माधव ।&#x9;032a&lt;br&gt;&#xA;चिरकाङ्क्षितो मे सङ्ग्रामस्त्वां हन्तुं ससुहृद्गणम् ॥&#x9;032c&lt;br&gt;&#xA;दिष्ट्या मे सफलो यत्नः कृतो देवैः सवासवैः ।&#x9;033a&lt;br&gt;&#xA;क्लीबाविमौ च गोविन्द भीमसेनार्जुनावुभौ ॥&#x9;033c&lt;br&gt;&#xA;हिंस्यामि युधि विक्रम्य सिंहः क्षुद्रमृगाविव ।&#x9;034a&lt;br&gt;&#xA;वैशम्पायन उवाच &#x9;034&lt;br&gt;&#xA;तस्य रोषाभिभूतस्य जरासन्धस्य गर्जतः ॥&#x9;034c&lt;br&gt;&#xA;सर्वभूतानि वित्रेसुर्ये तत्रासन्समागताः ।&#x9;035a&lt;br&gt;&#xA;श्रीभगवानुवाच &#x9;035&lt;br&gt;&#xA;किं गर्जसि जरासन्ध कर्मणा तत्समाचर ॥&#x9;035c&lt;br&gt;&#xA;मम निर्देशकर्तृभ्यां पाण्डवाभ्यां नृपाधम ।&#x9;036a&lt;br&gt;&#xA;समात्यं ससुतं चाद्य घातयिष्याम्यहं रणे ।&#x9;036c&lt;br&gt;&#xA;न कथञ्चन जीवन्वै प्रवेक्ष्यसि पुरोत्तमम्&#39; ॥&#x9;036e&lt;br&gt;&#xA;जरासन्ध उवाच &#x9;037&lt;br&gt;&#xA;नाजितान्वै नरपतीनहमादद्मि कांश्चन ।&#x9;037a&lt;br&gt;&#xA;अजितः पर्यवस्थाता कोऽत्र यो न मया जितः ॥&#x9;037c&lt;br&gt;&#xA;क्षत्रियस्यैतदेवाहुर्धर्म्यं कृष्णोपजीवनम् ।&#x9;038a&lt;br&gt;&#xA;विक्रम्य वशमानीय कामतो यत्समाचरेत् ॥&#x9;038c&lt;br&gt;&#xA;देवातार्थमुपाहृत्य राज्ञः कृष्ण कथं भयात् ।&#x9;039a&lt;br&gt;&#xA;अहमद्य विमुच्येयं क्षात्रं व्रतमनुस्मरन् ॥&#x9;039c&lt;br&gt;&#xA;सैन्यं सैन्येन व्यूढेन एक एकेन वा पुनः ।&#x9;040a&lt;br&gt;&#xA;द्वाभ्यां त्रिभिर्वा योत्स्येऽहं युगपत्पृथगेव वा ॥&#x9;040c&lt;br&gt;&#xA;वैशम्पाय उवाच &#x9;041&lt;br&gt;&#xA;एवमुक्त्वा जरासन्धः सहदेवाभिषेचनम् ।&#x9;041a&lt;br&gt;&#xA;अज्ञापयत्तदा राजा ययुत्सुर्भीमकर्मभिः ॥&#x9;041c&lt;br&gt;&#xA;स तु सेनापतिं राजा सस्मार भरतर्षभ ।&#x9;042a&lt;br&gt;&#xA;कौशिकं चित्रसेनं च तस्मिन्युद्ध उपस्थिते ॥&#x9;042c&lt;br&gt;&#xA;ययोस्ते नामनी राजन्हंसेति डिबिकेति च ।&#x9;043a&lt;br&gt;&#xA;पूर्वं सङ्कथिते पुम्भिर्नृलोके लोकसत्कृते ॥&#x9;043c&lt;br&gt;&#xA;तं तु राजन्विभुः शौरी राजानं बलिनां वरम् ।&#x9;044a&lt;br&gt;&#xA;स्मृत्वा पुरुषशार्दूलः शार्दूलसमविक्रमम् ॥&#x9;044c&lt;br&gt;&#xA;सत्यसन्धो जरासन्धं भुवि भीमपराक्रमम् ।&#x9;045a&lt;br&gt;&#xA;भागमन्यस्य निर्दिष्टमवध्यं मधुभिर्मृधेः ॥&#x9;045c&lt;br&gt;&#xA;नात्मनाऽऽत्मवतां मुख्य इयेष मधुसूदनः ।&#x9;046a&lt;br&gt;&#xA;ब्राह्मीमाज्ञां पुरस्कृत्य हन्तुं हलधरानुजः ॥ &#x9;046c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/023/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/023/</guid>
      <description>&lt;p&gt;अध्यायः 023&lt;/p&gt;&#xA;&lt;p&gt;कृष्णजरासन्धयोर्द्वेषकारणकथनम् ॥ 1 ॥&lt;/p&gt;&#xA;&lt;p&gt;जनमेजय उवाच &#x9;001&lt;br&gt;&#xA;किमर्थं वैरिणावास्तामुभौ तौ कृष्णमागधौ ।&#x9;001a&lt;br&gt;&#xA;कथं च निर्जितः सङ्ख्ये जरासन्धेन माधवः ॥&#x9;001c&lt;br&gt;&#xA;कश्च कंसो मागधस्य यस्य हेतोः स वैरवान् ।&#x9;002a&lt;br&gt;&#xA;एतदाचक्ष्व मे सर्वं वैशम्पायन तत्वतः ॥&#x9;002c&lt;br&gt;&#xA;वैशम्पायन उवाच &#x9;003&lt;br&gt;&#xA;यादवानामन्ववाये वसुदेवो महामतिः ।&#x9;003a&lt;br&gt;&#xA;उदपद्यत वार्ष्णेयो ह्युग्रसेनस्य मन्त्रभृत् ॥&#x9;003c&lt;br&gt;&#xA;उग्रसेनस्य कंसस्तु बभूव बलवान्सुतः ।&#x9;004a&lt;br&gt;&#xA;ज्येष्ठो बहूनां कौरव्य सर्वशस्त्रविशारदः ॥&#x9;004c&lt;br&gt;&#xA;जरासन्धस्य दुहिता तस्य भार्याऽतिविश्रुता ।&#x9;005a&lt;br&gt;&#xA;राज्यशुक्लेन दत्ता सा जरासन्धेन धीमता ॥&#x9;005c&lt;br&gt;&#xA;तदर्थमुग्रसेनस्य मधुरायां सुतस्तदा ।&#x9;006a&lt;br&gt;&#xA;अभिषिक्तस्तदाऽमात्यैः स वै तीव्रपराक्रमः ॥&#x9;006c&lt;br&gt;&#xA;ऐश्वर्यबलमत्तस्तु स तदा बलमोहितः ।&#x9;007a&lt;br&gt;&#xA;निगृह्य पितरं भुङ्क्ते तद्राज्यं मन्त्रिभिः सह ॥&#x9;007c&lt;br&gt;&#xA;वसुदेवस्य तत्कृत्यं न शृणोति स मन्दधीः ।&#x9;008a&lt;br&gt;&#xA;त तेन सह तद्राज्यं धर्मतः पर्यपालयत् ॥&#x9;008c&lt;br&gt;&#xA;प्रीतिमान्स तु दैत्येन्द्रो वसुदेवस्य देवकीम् ।&#x9;009a&lt;br&gt;&#xA;उवाह भार्या स तदा दुहिता देवकस्य या ॥&#x9;009c&lt;br&gt;&#xA;तस्यामुद्वाह्यमानायां रथेन जनमेजय ।&#x9;010a&lt;br&gt;&#xA;उपारुरोह वार्ष्णेयं कंसो भूमिपतिस्तदा ॥&#x9;010c&lt;br&gt;&#xA;ततोऽन्तरिक्षे वागासीद्देवदूतस्य कस्यचित् ।&#x9;011a&lt;br&gt;&#xA;वसुदेवश्च शुश्राव तां वाचं पार्थिवश्च सः ॥&#x9;011c&lt;br&gt;&#xA;यामेतां वहमानोऽद्य कंसोद्वहसि देवकीम् ।&#x9;012a&lt;br&gt;&#xA;अस्या यश्चाष्टमो गर्भः स ते मृत्युर्भविष्यति ॥&#x9;012c&lt;br&gt;&#xA;सोऽवतीर्य ततो राजा खड्गमुद्धृत्य निर्मलम् ।&#x9;013a&lt;br&gt;&#xA;इयेष तस्या मूर्धानं छेत्तुं परमदुर्मतिः ॥&#x9;013c&lt;br&gt;&#xA;सान्त्वयन्स तदा कंसं हसन्क्रोधवशानुगम् ।&#x9;014a&lt;br&gt;&#xA;राजन्ननुनयामास वसुदेवो महामतिः ॥&#x9;014c&lt;br&gt;&#xA;अहिंस्यां प्रमदामाहुः सर्वधर्मेषु पार्थिव ।&#x9;015a&lt;br&gt;&#xA;अकस्मादबलां नारीं हन्तासीमामनागसीम् ॥&#x9;015c&lt;br&gt;&#xA;यच्च तेऽत्र भयं राजञ्शक्यते बाधितुं त्वया ।&#x9;016a&lt;br&gt;&#xA;इयं शक्या पालयितुं समयं चैव रक्षितुम् ॥&#x9;016c&lt;br&gt;&#xA;अस्यास्त्वमष्टमं गर्भं जातमात्रं महीपते ।&#x9;017a&lt;br&gt;&#xA;विध्वंसय तदा प्राप्तमेवं परिहृतं भवेत् ॥&#x9;017c&lt;br&gt;&#xA;एवं स राजा कथितो वसुदेवेन भारत ।&#x9;018a&lt;br&gt;&#xA;तस्य तद्वचनं चके शूरसेनपतिस्तदा ॥&#x9;018c&lt;br&gt;&#xA;ततस्तस्यां सम्बभूवुः कुमाराः सूर्यवर्चसः ।&#x9;019a&lt;br&gt;&#xA;जाताञ्चातांस्तु तान्सर्वाञ्जघान मधुरेश्वरः ॥&#x9;019c&lt;br&gt;&#xA;अथ तस्यां समभवद्बलदेवस्तु सत्तमः ।&#x9;020a&lt;br&gt;&#xA;याम्यता मायया तं तु यमो राजा विशाम्पते ॥&#x9;020c&lt;br&gt;&#xA;देवक्या गर्भमतुलं रोहिण्या जठरेऽक्षिपत् ।&#x9;021a&lt;br&gt;&#xA;आकृष्य कर्षणात्सम्यक्सङ्कर्षण इति स्मृतः ॥&#x9;021c&lt;br&gt;&#xA;बलश्रेष्ठतया तस्य बलदेव इति स्मृतः ।&#x9;022a&lt;br&gt;&#xA;पुनस्तस्यां समभवदष्टमो मधुमूदनः ॥&#x9;022c&lt;br&gt;&#xA;तस्य गर्भस्य रक्षां तु स चक्रेऽभ्यधिकं नृपः ।&#x9;023a&lt;br&gt;&#xA;ततः काले रक्षणार्थं वसुदेवस्य तत्वतः ॥&#x9;023c&lt;br&gt;&#xA;उग्रः प्रयुक्तः कंसेन सचिवः क्रूरकर्मकृत् ॥&#x9;024ac&lt;br&gt;&#xA;जातमात्रं वासुदेवमथाकृष्य पिता ततः ।&#x9;025a&lt;br&gt;&#xA;उपजह्रे परिक्रीतां सुतां गोपस्य कस्यचित् ॥&#x9;025c&lt;br&gt;&#xA;अमृष्यमाणस्तं शब्दं देवदूतस्य पार्थिवः ।&#x9;026a&lt;br&gt;&#xA;वासुदेवं महात्मानमर्पयामास गोकुले ॥&#x9;026c&lt;br&gt;&#xA;वासुदेवोपि गोपेषु ववृधेऽब्जमिवाम्भसि ।&#x9;027a&lt;br&gt;&#xA;अज्ञायमानः कंसेन गूढोऽग्निरिव दारुषु ॥&#x9;027c&lt;br&gt;&#xA;विप्रचक्रे तदा सर्वान्बल्लवान्मधुरेश्वरः ।&#x9;028a&lt;br&gt;&#xA;वर्धमानो महाबाहुस्तेजोबलसमन्वितः ॥&#x9;028c&lt;br&gt;&#xA;ततस्ते क्लिश्यमानास्तु पुण्डरीकाक्षमच्युतम् ।&#x9;029a&lt;br&gt;&#xA;भयेन कामादपरे गणशः पर्यवारयन् ॥&#x9;029c&lt;br&gt;&#xA;स तु लब्ध्वा बलं राजन्नुग्रसेनस्य सम्मतः ।&#x9;030a&lt;br&gt;&#xA;वसुदेवात्मजः सर्वैर्भ्रातृभिः सहितं पुनः ॥&#x9;030c&lt;br&gt;&#xA;निर्जित्य युधि भोजेन्द्रं हत्वा कंसं महाबलः ।&#x9;031a&lt;br&gt;&#xA;अभ्यषिञ्चत्ततो राज्य उग्रसेनं विशाम्पते ॥&#x9;031c&lt;br&gt;&#xA;ततः श्रुत्वा जरासन्धो माधवेन हतं युधि ।&#x9;032a&lt;br&gt;&#xA;शूरसेनाधिपं चक्रे कंसपुत्रं तदा नृप ॥&#x9;032c&lt;br&gt;&#xA;ससैन्यं महदुत्थाप्य वासुदेवं तदा नृप ।&#x9;033a&lt;br&gt;&#xA;अभ्यषिञ्चत्सुतं तत्र सुताया जनमेजय ॥&#x9;033c&lt;br&gt;&#xA;उग्रसेनं च वृष्णींश्च महाबलसमन्वितः ।&#x9;034a&lt;br&gt;&#xA;स तत्र विप्रकुरुते जरासन्धः प्रतापवान् ॥&#x9;034c&lt;br&gt;&#xA;एतद्वैरं कौरवेय जरासन्धस्य माधवे ।&#x9;035a&lt;br&gt;&#xA;आशासितार्थे राजेन्द्र संरुरोध विनिर्जितान् ॥&#x9;035c&lt;br&gt;&#xA;पार्थिवैस्तैर्नृपतिभिर्यक्ष्यमाणः समृद्धिमान् ।&#x9;036a&lt;br&gt;&#xA;देवश्रेष्ठं महादेवं कृत्तिवासं त्रियम्बकम् ॥&#x9;036c&lt;br&gt;&#xA;एतत्सर्वं यथावृत्तं कथितं भरतर्षभ ।&#x9;037a&lt;br&gt;&#xA;यथा तु स हतो राजा भीमसेनेन तच्छृणु ॥ &#x9;037c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/024/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/024/</guid>
      <description>&lt;p&gt;अध्यायः 024&lt;/p&gt;&#xA;&lt;p&gt;भीमजरासन्धयोः स्वस्त्ययनपूर्वकं युद्धारम्भः ॥ 1 ॥ श्रीकृष्णप्रोत्साहितस्य भीमस्य जरासन्धवधोद्यमः ॥ 2 ॥&lt;/p&gt;&#xA;&lt;p&gt;ततस्तं निश्चितात्मानं युद्धाय यदुनन्दनः ।&#x9;001a&lt;br&gt;&#xA;उवाच वाग्मी राजानं जरासन्धमधोक्षजः ॥&#x9;001c&lt;br&gt;&#xA;त्रयाणां केन ते राजन्योद्धुमुत्सहते मनः ।&#x9;002a&lt;br&gt;&#xA;अस्मदन्यतमेनेह सज्जीभवतु को युधि ॥&#x9;002c&lt;br&gt;&#xA;एवमुक्तः स नृपतिर्युद्धं वव्रे महाद्युतिः ।&#x9;003a&lt;br&gt;&#xA;जरासन्धस्ततो राजा भीमसेनेन मागधः ॥     &#x9;003c&lt;br&gt;&#xA;&#39;धारयन्तं गदां दिव्यां बलं श्रुत्वा च निर्वृतः ।&#x9;004a&lt;br&gt;&#xA;अर्जुनं वासुदेवं च वजर्यित्वा स मागधः ॥&#x9;004c&lt;br&gt;&#xA;मत्वा देवं गोप इति बालोऽर्जुन इति स्म ह&#39; ।&#x9;005a&lt;br&gt;&#xA;आदाय रोचनां माल्यं मङ्गल्यान्यपराणि च ॥&#x9;005c&lt;br&gt;&#xA;धारयन्नगदान्मुख्यान्निर्वृतीर्वेदनानि च ।&#x9;006a&lt;br&gt;&#xA;उपतस्थे जरासन्धं युयुत्सुं वै पुरोहितः ॥&#x9;006c&lt;br&gt;&#xA;कृतस्वस्त्ययनो राजा ब्राह्मणेन यशस्विना ।&#x9;007a&lt;br&gt;&#xA;समनह्यज्जरासन्धः क्षात्रं धर्ममनुस्मरन् ॥&#x9;007c&lt;br&gt;&#xA;अवमुच्य किरीटं स केशान्समनुमृज्य च ।&#x9;008a&lt;br&gt;&#xA;उदतिष्ठज्जरासन्धो वेलातिग इवार्णवः ॥&#x9;008c&lt;br&gt;&#xA;उवाच मतिमान्राजा भीमं भीमपराक्रमः ।&#x9;009a&lt;br&gt;&#xA;भीम योत्स्ये त्वया सार्धं श्रेयसा निर्जितं वरम् ॥&#x9;009c&lt;br&gt;&#xA;एवमुक्त्वा जरासन्धो भीमसेनमरिन्दमः ।&#x9;010a&lt;br&gt;&#xA;प्रत्युद्ययौ महातेजाः शक्रं बल इवासुरः ॥&#x9;010c&lt;br&gt;&#xA;ततः सम्मन्त्र्य कृष्णेन कृतस्वस्त्ययनो बली ।&#x9;011a&lt;br&gt;&#xA;भीमसेनो जरासन्धमाससाद युयुत्सया ॥&#x9;011c&lt;br&gt;&#xA;ततस्तौ नरशार्दूलौ बाहुशस्त्रौ समीयतुः ।&#x9;012a&lt;br&gt;&#xA;वीरौ परमसंहृष्टावन्योन्यजयकाङ्क्षिणौ ॥&#x9;012c&lt;br&gt;&#xA;करग्रहणपूर्वं तु कृत्वा पादाभिवन्दनम् ।&#x9;013a&lt;br&gt;&#xA;कक्षैः कक्षां विधुन्वानावास्फोटं तत्र चक्रतुः ॥&#x9;013c&lt;br&gt;&#xA;स्कन्धे दोर्भ्यां समाहत्य निहत्य च मुहुर्मुहुः ।&#x9;014a&lt;br&gt;&#xA;अङ्गमङ्गैः समाश्लिष्य पुनरास्फालनं चक्रतुः॥&#x9;014c&lt;br&gt;&#xA;चित्रहस्तादिकं कृत्वा सस्फुलिङ्गेन चाशनिम् ।&#x9;015a&lt;br&gt;&#xA;गलगण्डाभिघातेन सस्फुलिङ्गेन चाशनिम् ॥&#x9;015c&lt;br&gt;&#xA;बाहुपाशादिकं कृत्वा पादाहतशिरावुभौ ।&#x9;016a&lt;br&gt;&#xA;उरोहस्तं ततश्चक्रे पूर्णकुम्भौ प्रयुज्य तौ ॥&#x9;016c&lt;br&gt;&#xA;करसम्पीडनं कृत्वा गर्जन्तौ वारणाविव ।&#x9;017a&lt;br&gt;&#xA;नर्दन्तौ मेघसङ्काशौ बाहुप्रहरणावुभौ ॥&#x9;017c&lt;br&gt;&#xA;तलेनाहन्यमानौ तु अन्योन्यं कृतवीक्षणौ ।&#x9;018a&lt;br&gt;&#xA;सिंहाविव सुसङ्क्रुद्धावाकृष्याकृष्य युध्यताम् ॥&#x9;018c&lt;br&gt;&#xA;अङ्गेनाङ्गं समापीड्य बाहुभ्यामुभयोरपि ।&#x9;019a&lt;br&gt;&#xA;आवृत्य बाहुभिश्चापि उदरं च प्रचक्रतुः ॥&#x9;019c&lt;br&gt;&#xA;उभौ कट्यां सुपार्श्वे तु तक्षवन्तौ च शिक्षितौ ।&#x9;020a&lt;br&gt;&#xA;अधो हस्तं स्वकण्ठे तूदरस्योरसि चाक्षिपत् ॥&#x9;020c&lt;br&gt;&#xA;सर्वातिक्रान्तमर्यादं पृष्ठभङ्गं च चक्रतुः ।&#x9;021a&lt;br&gt;&#xA;सम्पूर्णमूर्च्छां बाहुभ्यां पूर्णकुम्भं प्रचक्रतुः ॥&#x9;021c&lt;br&gt;&#xA;तृणपीडं यथाकामं पूर्णयोगं समुष्टिकम् ।&#x9;022a&lt;br&gt;&#xA;एवमादीनि युद्धानि प्रकुर्वन्तौ परस्परम् ॥&#x9;022c&lt;br&gt;&#xA;तयोर्युद्धं ततो द्रष्टुं समेताः पुरवासिनः ।&#x9;023a&lt;br&gt;&#xA;ब्राह्मणा वणिजश्चैव क्षत्रियाश्च सहस्रशः ॥&#x9;023c&lt;br&gt;&#xA;शूद्राश्च नरशार्दूल स्त्रियो वृद्धाश्च सर्वशः ।&#x9;024a&lt;br&gt;&#xA;निरन्तरमभूत्तत्र जनौघैरभिसंवृतम् ॥&#x9;024c&lt;br&gt;&#xA;तयोरथ भुजाघातान्निग्रहप्रग्रहात्तथा ।&#x9;025a&lt;br&gt;&#xA;आसीत्सुभीमसम्पातो वज्रपर्वतयोरिव ॥&#x9;025c&lt;br&gt;&#xA;उभौ परमसंहृष्टौ बलेन बलिनां वरौ ।&#x9;026a&lt;br&gt;&#xA;अन्योन्यस्यान्तरं प्रेप्सू परस्परजयैषिणौ ॥&#x9;026c&lt;br&gt;&#xA;&#39;शिरोभिरिव तौ मेषौ वृक्षैरिव निशाचरौ ।&#x9;027a&lt;br&gt;&#xA;पदैरिव शुभावश्वौ तुण्डाभ्यां तित्तिरी इव&#39; ॥&#x9;027c&lt;br&gt;&#xA;तद्भीममुत्सार्य जनं युद्धमासीदुपप्लवे ।&#x9;028a&lt;br&gt;&#xA;बलिनोः संयुगे राजन्वृत्रवासवयोरिव ॥&#x9;028c&lt;br&gt;&#xA;प्रकर्षणाकर्षणाभ्यामनुकर्षविकर्षणैः ।&#x9;029a&lt;br&gt;&#xA;आचकर्षतुरन्योन्यं जानुभिश्चावजघ्नतुः ॥&#x9;029c&lt;br&gt;&#xA;ततः शब्देन महता भर्त्सयन्तौ परस्परम् ।&#x9;030a&lt;br&gt;&#xA;पाषाणसङ्घातनिभैः प्रहारैरभिजघ्नतुः ॥&#x9;030c&lt;br&gt;&#xA;&#39;ततो भीमं जरासन्धो जघानोरसि मुष्टिना ।&#x9;031a&lt;br&gt;&#xA;भीमोऽपि तं जरासन्धं वक्षस्यभिजघान ह&#39; ॥&#x9;031c&lt;br&gt;&#xA;व्यूढोरस्कौ दीर्घभुजौ नियुद्धकुशलावुभौ ।&#x9;032a&lt;br&gt;&#xA;बाहुभिः समसज्जेतामायसैः परिघैरिव ॥&#x9;032c&lt;br&gt;&#xA;कार्तिकस्य तु मासस्य प्रवृत्तं प्रथमेऽहनि ।&#x9;033a&lt;br&gt;&#xA;तदा तद्युद्धमभवद्दिनानि दश पञ्च च ।&#x9;033c&lt;br&gt;&#xA;अनाहारं दिवारात्रमविश्रान्तमवर्तत ॥&#x9;033e&lt;br&gt;&#xA;तद्वृत्तं तु त्रयोदश्यां समवेतं महात्मनोः ।&#x9;034a&lt;br&gt;&#xA;चतुर्दश्यां निशायां तु निवृत्तो मागधः क्लमात् ॥&#x9;034c&lt;br&gt;&#xA;तं राजानं तथा क्लान्तं दृष्ट्वा राजञ्जनार्दनः ।&#x9;035a&lt;br&gt;&#xA;उवाच भीमकर्माणं भीमं सम्बोधयन्निव ॥&#x9;035c&lt;br&gt;&#xA;क्लान्तः शत्रुर्हि कौन्तेय शक्यः पीडयितुं रणे ।&#x9;036a&lt;br&gt;&#xA;पीड्यमानो हि कार्त्स्न्येन जह्याज्जीवितमात्मनः ॥&#x9;036c&lt;br&gt;&#xA;तस्मात्तेऽद्यैव कौन्तेय पीडनीयो जनाधिपः ।&#x9;037a&lt;br&gt;&#xA;सममेतेन युध्यस्व बाहुभ्यां भरतर्षभ ॥&#x9;037c&lt;br&gt;&#xA;वैशम्पायन उवाच &#x9;038&lt;br&gt;&#xA;एवमुक्तः स कृष्णेन पाण्डवः परवीरहा ।&#x9;038a&lt;br&gt;&#xA;जरासन्धस्य तद्रन्ध्रं ज्ञात्वा चक्रे मतिं वधे ॥&#x9;038c&lt;br&gt;&#xA;ततस्तमजितं जेतुं जरासन्धं वृकोदरः ।&#x9;039a&lt;br&gt;&#xA;संरम्भाद्बलिनां श्रेष्ठो जग्राह कुरुनन्दनः ॥ &#x9;039c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/025/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/025/</guid>
      <description>&lt;p&gt;अध्यायः 025&#xA;जरासन्धवधः ॥ 1 ॥ जरासन्धेन बन्धीकृतानां राज्ञां कृष्णेन मोचनम् ॥ 2 ॥ मोचितै राजभिः कृष्णाय रत्नादिदानम् ॥ 3 ॥ कृष्णानुज्ञया जरासन्धपुत्रेण सहदेवेन पितुरौर्ध्वदैहिककरणम् ॥ 4 ॥ सहदेवं राज्येऽभिषिच्य श्रीकृष्णभीमार्जुनानामिन्द्रप्रस्थगमनम् ॥ 5 ॥ जरासन्धवधश्रवणहृष्टेन युधिष्ठिरेण पूजितस्य कृष्णस्य द्वारकागमनम् ॥ 6 ॥&lt;/p&gt;&#xA;&lt;p&gt;वैशम्पायन उवाच &#x9;001&lt;br&gt;&#xA;भीमसेनस्ततः कृष्णमुवाच यदुनन्दनम् ।&#x9;001a&lt;br&gt;&#xA;बुद्धिमास्थाय विपुलां जरासन्धवधोप्सया ॥&#x9;001c&lt;br&gt;&#xA;नायं पापो मया कृष्ण युक्तः स्यादनुरोधितुम् ।&#x9;002a&lt;br&gt;&#xA;प्रायेण यदुशार्दूल बान्धवक्षयकृत्तव ॥&#x9;002c&lt;br&gt;&#xA;एवमुक्तस्ततः कृष्णः प्रत्युवाच वृकोदरम् ।&#x9;003a&lt;br&gt;&#xA;त्वरयन्पुरुषव्याघ्रो जरासन्धवधेप्सया ॥&#x9;003c&lt;br&gt;&#xA;यत्ते दैवं परं सत्वं यच्च ते मातरिश्वनः ।&#x9;004a&lt;br&gt;&#xA;बलं भीमं जरासन्धे दर्शयाशु तदद्य वै ॥&#x9;004c&lt;br&gt;&#xA;&#39;तवैष वध्यो दुर्बुद्धिर्जरासन्धो महारथः ।&#x9;005a&lt;br&gt;&#xA;इत्यन्तरिक्षे त्वश्रौषं यदा वायुरवाप्यते ॥&#x9;005c&lt;br&gt;&#xA;गोमन्ते पर्वतश्रेष्ठे येनैष परिमोक्षितः ।&#x9;006a&lt;br&gt;&#xA;बलदेवबलं प्राप्य कोऽन्यो जीवेत्तु मागधात् ॥&#x9;006c&lt;br&gt;&#xA;तदस्य मृत्युर्विहितस्त्वदृते न महाबल ।&#x9;007a&lt;br&gt;&#xA;वायुं चिन्त्य महाबाहो जहीमं मगधाधिपम् ॥&#x9;007c&lt;br&gt;&#xA;वैशम्पायन उवाच &#x9;008&lt;br&gt;&#xA;एवमुक्तस्ततो भीमो मनसाऽऽचिन्त्य मारुतम् ।&#x9;008a&lt;br&gt;&#xA;जनार्दनं नमस्कृत्य परिष्वज्य च फल्गुनम्&#39; ॥&#x9;008c&lt;br&gt;&#xA;प्रभञ्जनबलाविष्टो जरासन्धमरिन्दमः ।&#x9;009a&lt;br&gt;&#xA;उत्क्षिप्य भ्रामयामास बलवन्तं महाबलः ॥&#x9;009c&lt;br&gt;&#xA;भ्रामयित्वा शतगुणं जानुभ्यां भरतर्षभ ।&#x9;010a&lt;br&gt;&#xA;बभञ्ज पृष्टं सङ्क्षिप्य निष्पिष्य विननाद च ॥&#x9;010c&lt;br&gt;&#xA;करे गृहीत्वा चरणं द्विधा चक्रे महाबलः ।&#x9;011a&lt;br&gt;&#xA;तस्य निष्पिष्यमाणस्य पाण्डवस्य च गर्जतः ॥&#x9;011c&lt;br&gt;&#xA;अभवत्तुमुलो नादः सर्वप्राणिभयङ्करः ।&#x9;012a&lt;br&gt;&#xA;वित्रेसुर्मागधाः सर्वे स्त्रीणां गर्भाश्च सुस्रुवुः ॥&#x9;012c&lt;br&gt;&#xA;भीमसेनस्य नादेन जरासन्धस्य चैव ह ।&#x9;013a&lt;br&gt;&#xA;किन्नु स्याद्धिमवान्भिन्नः किन्नुस्विद्दीर्यते मही ॥&#x9;013c&lt;br&gt;&#xA;इति वै मागधा जज्ञुर्भीमसेनस्य निखनात् ।&#x9;014a&lt;br&gt;&#xA;&#39;ततस्तु भगवान्कृष्णो जरासन्धजिघांसया ॥&#x9;014c&lt;br&gt;&#xA;भीमसेनं समालोक्य नलं जग्राह पाणिना ।&#x9;015a&lt;br&gt;&#xA;द्विधा चिच्छेद वै तत्तु जरासन्धवधं प्रति ॥&#x9;015c&lt;br&gt;&#xA;ततस्त्वाज्ञाय तस्यैव पादमुत्क्षिप्य मारुतिः ।&#x9;016a&lt;br&gt;&#xA;द्विधा बभञ्ज तद्गात्रं प्राक्षिपद्विननाद च ॥&#x9;016c&lt;br&gt;&#xA;पुनः सन्धाय तु तदा जरासन्धः प्रतापवान् ।&#x9;017a&lt;br&gt;&#xA;भीमेन च समागम्य बाहुयुद्धं चकार ह ॥&#x9;017c&lt;br&gt;&#xA;तयोः समभवद्युद्धं तुमुलं रोमहर्षणम् ।&#x9;018a&lt;br&gt;&#xA;सर्वलोकक्षयकरं सर्वभूतभयावहम् ॥&#x9;018c&lt;br&gt;&#xA;पुनः कृष्णस्तमिरिणं द्विधा विच्छिद्य माधवः ।&#x9;019a&lt;br&gt;&#xA;व्यत्यस्य प्राक्षिपत्तत्तु जरासन्धवधेप्सया ॥&#x9;019c&lt;br&gt;&#xA;भीमसेनस्तदा ज्ञात्वा निर्बिभेद च मागधम् ।&#x9;020a&lt;br&gt;&#xA;द्विधा व्यत्यस्य पादेन प्राक्षिपच्च ननाद ह ॥&#x9;020c&lt;br&gt;&#xA;शुष्कमांसास्थिमेदस्त्वग्भिन्नमस्तिष्कपिण्डकः ।&#x9;021a&lt;br&gt;&#xA;शवभूतस्तदा राजन्पिण्डीकृत इवाबभौ&#39; ॥&#x9;021c&lt;br&gt;&#xA;ततो राज्ञः कुलद्वारि प्रसुप्तमिव तं नृपम् ।&#x9;022a&lt;br&gt;&#xA;रात्रौ गतासुमुत्सृज्य निश्चक्रमुररिन्दमाः ॥&#x9;022c&lt;br&gt;&#xA;जरासन्धरथं कृष्णो योजयित्वा पताकिनम् ।&#x9;023a&lt;br&gt;&#xA;आरोप्य भ्रातरौ चैव मोक्षयामास बान्धवान् ॥&#x9;023c&lt;br&gt;&#xA;ते वै रत्नुभुजं कृष्णं रत्नार्हं पृथिवीश्वराः ।&#x9;024a&lt;br&gt;&#xA;राजानं चक्ररासाद्य मोक्षिता महतो भयात् ॥&#x9;024c&lt;br&gt;&#xA;अक्षतः शस्त्रसम्पन्नो जितारिः सह राजभिः ।&#x9;025a&lt;br&gt;&#xA;रथमास्थाय तं दिव्यं निर्जगाम गिरिव्रजात् ॥&#x9;025c&lt;br&gt;&#xA;यः स सोदर्यवान्नाम द्वियोधी कृष्णसारथिः ।&#x9;026a&lt;br&gt;&#xA;अभ्यासघाती सन्दृश्यो दुर्जयः सर्वराजभिः ॥&#x9;026c&lt;br&gt;&#xA;भीमार्जुनाभ्यां योधाभ्यामास्थितः कृष्णसारथिः ।&#x9;027a&lt;br&gt;&#xA;शुशुभे रथवर्योऽसौ दुर्जयः सर्वधन्विभिः ॥&#x9;027c&lt;br&gt;&#xA;शक्रविष्णू हि सङ्ग्रामे चेरतुस्तारकामये ।&#x9;028a&lt;br&gt;&#xA;रथेन तेन वै कृष्ण उपारुह्य ययौ तदा ॥&#x9;028c&lt;br&gt;&#xA;&#39;एवमेतौ महाबाहू तदा दुष्करकारिणौ ।&#x9;029a&lt;br&gt;&#xA;कृष्णप्रणीतौ लोकेऽस्मिन्रथे को द्रष्टुमर्हति ॥&#x9;029c&lt;br&gt;&#xA;इत्यवोचन्व्रजन्तं तं जरासन्धपुरालयाः ।&#x9;030a&lt;br&gt;&#xA;वासुदेवं नरश्रेष्ठं युक्तं वातजवैर्हयैः&#39; ॥&#x9;030c&lt;br&gt;&#xA;तप्तचामीकराभेण किङ्किणीजालमालिना ।&#x9;031a&lt;br&gt;&#xA;मेघनिर्घोषनादेन जैत्रेणामित्रघातिना ॥&#x9;031c&lt;br&gt;&#xA;येन शक्रो दानवानां जघान नवतीर्नव ।&#x9;032a&lt;br&gt;&#xA;तं प्राप्य समहृष्यन्त रथं ते पुरुषर्षभाः ॥&#x9;032c&lt;br&gt;&#xA;ततः कृष्णं महाबाहुं भ्रातृभ्यां सहितं तदा ।&#x9;033a&lt;br&gt;&#xA;रथस्थं मागधा दृष्ट्वा समपद्यन्त विस्मिताः ॥&#x9;033c&lt;br&gt;&#xA;हयैर्दिव्यैः समायुक्तो रथो वायुसमो जवे ।&#x9;034a&lt;br&gt;&#xA;अधिष्ठितः स शुशुभे कृष्णेनातीव भारत ॥&#x9;034c&lt;br&gt;&#xA;असङ्गो देवविहितस्तस्मिन्रथवरे ध्वजः ।&#x9;035a&lt;br&gt;&#xA;योजनाद्ददृशे श्रीमानिन्द्रायुधसमप्रभः ॥&#x9;035c&lt;br&gt;&#xA;चिन्तयामास कृष्णोऽथ गरुत्मन्तं स चाभ्ययात् ।&#x9;036a&lt;br&gt;&#xA;क्षणे तस्मिन्स तेनासीच्चैत्यवृक्ष इवोत्थितः ॥&#x9;036c&lt;br&gt;&#xA;व्यादितास्यैर्महानादैः सह भूतैर्ध्वजालयैः ।&#x9;037a&lt;br&gt;&#xA;तस्मिन्रथवरे तस्थौ गुरुत्मान्पन्नगाशनः ॥&#x9;037c&lt;br&gt;&#xA;दुर्निरीक्ष्यो हि भूतानां तेजसाऽऽभ्यधिकं बभौ ।&#x9;038a&lt;br&gt;&#xA;आदित्य इव मध्याह्ने सहस्रकिरणावृतः ॥&#x9;038c&lt;br&gt;&#xA;न सज्जति वृक्षेषु शस्त्रैश्चापि न रिष्यते ।&#x9;039a&lt;br&gt;&#xA;दिव्यो ध्वजवरो राजन्दृश्यते चेह मानुषैः ॥&#x9;039c&lt;br&gt;&#xA;तमास्थाय रथं दिव्यं पर्जन्यसमनिःस्वनम् ।&#x9;040a&lt;br&gt;&#xA;निर्ययौ पुरुषव्याघ्रः पाण्डवाभ्यां सहाच्युतः ॥&#x9;040c&lt;br&gt;&#xA;यं लेभे वासवाद्राजा वसुस्तस्माद्बृहद्रथः ।&#x9;041a&lt;br&gt;&#xA;बृहद्रथात्क्रमेणैव प्राप्तो बार्हद्रथो रथम् ॥&#x9;041c&lt;br&gt;&#xA;स निर्याय महाबाहुः पुण्डरीकेक्षणस्ततः ।&#x9;042a&lt;br&gt;&#xA;गिरिव्रजाद्बहिस्तस्थौ समदेशे महायशाः ॥&#x9;042c&lt;br&gt;&#xA;तत्रैनं नागराः सर्वे सत्कारेणाभ्ययुस्तदा ।&#x9;043a&lt;br&gt;&#xA;ब्राह्मणप्रमुखा राजन्विधिदृष्टेन कर्मणा ॥&#x9;043c&lt;br&gt;&#xA;बन्धनाद्विप्रमुक्ताश्च राजानो मधुसूदनम् ।&#x9;044a&lt;br&gt;&#xA;पूजयामासुरूचुश्च स्तुतिपूर्वमिदं वचः ॥&#x9;044c&lt;br&gt;&#xA;नैतच्चित्रं महाबाहो त्वयि देवकिनन्दने ।&#x9;045a&lt;br&gt;&#xA;भीमार्जुनबलोपेते धर्मस्य प्रतिपालनम् ॥&#x9;045c&lt;br&gt;&#xA;जरासन्धह्रदे घोरे दुःखपङ्के निमज्जताम् ।&#x9;046a&lt;br&gt;&#xA;राज्ञां समभ्युद्धरणं यदिदं कृतमद्य वै ॥&#x9;046c&lt;br&gt;&#xA;विष्णो समवसन्नानां गिरिदुर्गे सुदारुणे ।&#x9;047a&lt;br&gt;&#xA;दिष्ट्या मोक्षाद्यशो दीप्तमाप्तं ते यदुनन्दन ॥&#x9;047c&lt;br&gt;&#xA;किं कर्मः पुरुषव्याघ्र शाधि नः प्रणतिस्थितान् ।&#x9;048a&lt;br&gt;&#xA;कृतमित्येव तद्विद्धि नृपैर्ययद्यपि दुष्करम् ॥&#x9;048c&lt;br&gt;&#xA;वैशम्पायन उवाच &#x9;049&lt;br&gt;&#xA;तानुवाच हृषीकेशः समाश्वास्य महामनाः ।&#x9;049a&lt;br&gt;&#xA;युधिष्ठिरो राजसूयं क्रतुमार्हतुमिच्छति ॥&#x9;049c&lt;br&gt;&#xA;तस्य धर्मप्रवृत्तस्य पार्थिवत्वं चिकीर्षतः ।&#x9;050a&lt;br&gt;&#xA;सर्वैर्भवद्भिर्विज्ञाय साहाय्यं क्रियतामिति ॥&#x9;050c&lt;br&gt;&#xA;ततः सुप्रीतमनसस्ते नृपा नृपसत्तम ।&#x9;051a&lt;br&gt;&#xA;तथेत्येवाब्रुवन्सर्वे प्रतिगृह्यास्य तां गिरम् ॥&#x9;051c&lt;br&gt;&#xA;रत्नभाजं च दाशार्हं चक्रुस्ते पृथिवीश्वराः ।&#x9;052a&lt;br&gt;&#xA;कृच्छ्राज्जग्राह गोविन्दस्तेषां तदनुकम्पया ॥&#x9;052c&lt;br&gt;&#xA;जरासन्धात्मजश्चैव सहदेवो महामनाः ।&#x9;053a&lt;br&gt;&#xA;निर्ययौ सजनामात्यः पुरस्कृत्य पुरोहितम् ॥&#x9;053c&lt;br&gt;&#xA;स नीचैः प्रणतो भूत्वा बहुरत्नपुरोगमः ।&#x9;054a&lt;br&gt;&#xA;सहदेवो नृणां देवं वासुदेवमुपस्थितः ॥&#x9;054c&lt;br&gt;&#xA;भयार्ताय ततस्तस्मै कृष्णो दत्त्वाऽभयं तदा ।&#x9;055a&lt;br&gt;&#xA;आददेऽस्य महार्हाणि रत्नानि पुरुषोत्तमः ॥&#x9;055c&lt;br&gt;&#xA;&#39;सहदेव उवाच &#x9;056&lt;br&gt;&#xA;यत्कृतं पुरुषव्याघ्र मम पित्रा जनार्दन ।&#x9;056a&lt;br&gt;&#xA;तत्ते हृदि महाबाहो न कार्यं पुरुषोत्तम ॥&#x9;056c&lt;br&gt;&#xA;त्वां प्रपन्नोऽस्मि गोविन्द प्रासदं कुरु मे प्रभो ।&#x9;057a&lt;br&gt;&#xA;पितुरिच्छामि संस्कारं कर्तुं देवकिनन्दन ॥&#x9;057c&lt;br&gt;&#xA;त्वत्तोऽभ्यनुज्ञां सम्प्राप्य भीमसेनात्तथार्जुनात् ।&#x9;058a&lt;br&gt;&#xA;निर्भयो विचरिष्यामि यथाकामं यथासुखम् ॥&#x9;058c&lt;br&gt;&#xA;वैशम्पायन उवाच &#x9;059&lt;br&gt;&#xA;एवं विज्ञाप्यमानस्य सहदेवस्य मारिष ।&#x9;059a&lt;br&gt;&#xA;प्रहृष्टो देवकीपुत्रः पाण्डवौ च महारथौ ॥&#x9;059c&lt;br&gt;&#xA;क्रियतां संस्क्रिया राजन्पितुस्त इति चाब्रुवन् ।&#x9;060a&lt;br&gt;&#xA;तच्छ्रुत्वा वासुदेवस्य पार्थयोश्च स मागधः ॥&#x9;060c&lt;br&gt;&#xA;प्रविश्य नगरं तूर्णं सह मन्त्रिभिरप्युत ।&#x9;061a&lt;br&gt;&#xA;चितां चन्दनकाष्ठैश्च कालेयसरलैस्तथा ॥&#x9;061c&lt;br&gt;&#xA;कालागरुसुगन्धैश्च तैलैश्च विविधैरपि ।&#x9;062a&lt;br&gt;&#xA;घृतधाराशतैश्चैव सुमनोभिश्च भारत ॥&#x9;062c&lt;br&gt;&#xA;समन्तादेव कीर्यन्तोऽदहन्त मगधाधिपम् ।&#x9;063a&lt;br&gt;&#xA;उदकं तस्य चक्रेऽथ सहदेवः सहानुजः ॥&#x9;063c&lt;br&gt;&#xA;कृत्वा पितुः स्वर्गगतिं निर्ययौ यत्र केशवः ।&#x9;064a&lt;br&gt;&#xA;पाण्डवौ च महाभागौ भीमसेनार्जुनावुभौ ॥&#x9;064c&lt;br&gt;&#xA;स प्रह्वः प्राञ्जलिर्भूत्वा व्यज्ञापयत माधवम् ।&#x9;065a&lt;br&gt;&#xA;सहदेव उवाच &#x9;065&lt;br&gt;&#xA;इमे रत्नानि भूरीणि गोजाविमहिषादयः ॥&#x9;065c&lt;br&gt;&#xA;हस्तिनोऽश्वाश्च गोविन्द वासांसि विविधानि च ।&#x9;066a&lt;br&gt;&#xA;दीयतां धर्मराजाय यथा वा मन्यते भवान् ॥&#x9;066c&lt;br&gt;&#xA;वैशम्पायन उवाच &#x9;067&lt;br&gt;&#xA;भयार्ताय ततस्तस्मै कृत्वा कृष्णोऽभयं तदा ।&#x9;067a&lt;br&gt;&#xA;अभ्यषिञ्चत राजानं सहदेवं जनार्दनः ॥&#x9;067c&lt;br&gt;&#xA;मागधानां महीपालं जरासन्धात्मजं तदा ।&#x9;068a&lt;br&gt;&#xA;आददे च महार्हाणि रत्नानि पुरुषोत्तमः ॥&#x9;068c&lt;br&gt;&#xA;गत्वैकत्वं स कृष्णेन पार्थाभ्यां चापि सत्कृतः ।&#x9;069a&lt;br&gt;&#xA;विवेश मतिमान्राजा पुनर्बार्हद्रथं पुरम् ॥&#x9;069c&lt;br&gt;&#xA;पार्थाभ्यां सहितः कृष्णः सर्वैश्च वसुधाधिपैः ।&#x9;070a&lt;br&gt;&#xA;यथावयः समागम्य विससर्ज नराधिपान् ॥&#x9;070c&lt;br&gt;&#xA;विसृज्य सर्वान्नृपतीन्राजसूये महात्मभिः ।&#x9;071a&lt;br&gt;&#xA;आगन्तव्यं भवद्भिश्च धर्मराजप्रियेप्सुभिः ।&#x9;071c&lt;br&gt;&#xA;एवमुक्ता माधवेन सर्वे ते वसुधाधिपाः ।&#x9;072a&lt;br&gt;&#xA;एवमस्त्विति चाप्युक्त्वा समेताः परया मुदा ॥&#x9;072c&lt;br&gt;&#xA;भीमार्जुनहृषीकेशैः प्रहृष्टाः प्रययुस्तदा ।&#x9;073a&lt;br&gt;&#xA;रत्नान्यादाय भूरीणि ज्वलन्तो रिपुसूदनाः&#39; ॥&#x9;073c&lt;br&gt;&#xA;कृष्णस्तु सह पार्थाभ्यां श्रिया परमया युतः ।&#x9;074a&lt;br&gt;&#xA;रत्नान्यादाय भूरीणि प्रययौ पुरुषर्षभः ॥&#x9;074c&lt;br&gt;&#xA;इन्द्रप्रस्थमुपागम्य पाण्डवाभ्यां सहाच्युतः ।&#x9;075a&lt;br&gt;&#xA;समेत्य धर्मराजानं प्रीयमाणोऽभ्यभाषत ॥&#x9;075c&lt;br&gt;&#xA;दिष्ट्या भीमेन बलवाञ्जरासन्धो निपातितः ।&#x9;076a&lt;br&gt;&#xA;राजानो मोक्षिताश्चेमे बन्धनान्नृपसत्तम ॥&#x9;076c&lt;br&gt;&#xA;दिष्ट्या कुशलिनौ चेमौ भीमसेनधनञ्जयौ ।&#x9;077a&lt;br&gt;&#xA;पुनः स्वनगरं प्राप्तावक्षताविति भारत ॥&#x9;077c&lt;br&gt;&#xA;ततो युधिष्ठिरः कृष्णं पूजयित्वा यथार्हतः ।&#x9;078a&lt;br&gt;&#xA;भीमसेनार्जुनौ चैव प्रहृष्टः परिषस्वजे ॥&#x9;078c&lt;br&gt;&#xA;ततः क्षीणे जरासन्धे भ्रातृभ्यां विहितं जयम् ।&#x9;079a&lt;br&gt;&#xA;अजातशत्रुरासाद्य मुमुदे भ्रातृभिः सह ॥&#x9;079c&lt;br&gt;&#xA;&#39;हृष्टश्च धर्मराड्वाक्यं जनार्दनमभाषत ।&#x9;080a&lt;br&gt;&#xA;त्वां प्राप्य पुरुषव्याघ्र भीमसेनेन पातितः ॥&#x9;080c&lt;br&gt;&#xA;मागधोऽसौ बलोन्मत्तो जरासन्धः प्रतापवान् ।&#x9;081a&lt;br&gt;&#xA;राजसूयं क्रतुश्रेष्ठं प्राप्स्यामि विगतज्वरः ॥&#x9;081c&lt;br&gt;&#xA;त्वद्बुद्धिबलमाश्रित्य यागार्होऽस्मि जनार्दन ।&#x9;082a&lt;br&gt;&#xA;पीतं पृथिव्याः क्रुद्धेन यशस्ते पुरुषोत्तम ॥&#x9;082c&lt;br&gt;&#xA;जरासन्धवधेनैव प्राप्तास्ते विपुलाः श्रियः ।&#x9;083a&lt;br&gt;&#xA;वैशम्पायन उवाच &#x9;083&lt;br&gt;&#xA;एवं सम्भाष्य कौन्तेयः प्रादाद्रथवरं प्रभोः ॥&#x9;083c&lt;br&gt;&#xA;प्रतिगृह्य तु गोविन्दो जरासन्धस्य तं रथम् ॥&#x9;084ac&lt;br&gt;&#xA;प्रहृष्टस्तस्य मुमुदे फल्गुनेन जनार्दनः ।&#x9;085a&lt;br&gt;&#xA;प्रीतिमानभवद्राजन्धर्मराजपुरस्कृतः&#39; ॥&#x9;085c&lt;br&gt;&#xA;यथावयः समागम्य भ्रातृभिः सह पाण्डवः ।&#x9;086a&lt;br&gt;&#xA;सत्कृत्य पूजयित्वा च विससर्ज नराधिपान् ॥&#x9;086c&lt;br&gt;&#xA;युधिष्ठिराभ्यनुज्ञातास्ते नृपा हृष्टमानसाः ।&#x9;087a&lt;br&gt;&#xA;जग्मुः स्वदेशांस्त्वरिता यानैरुच्चावचैस्ततः ॥&#x9;087c&lt;br&gt;&#xA;एवं पुरुषशार्दूलो महाबुद्धिर्जनार्दनः ।&#x9;088a&lt;br&gt;&#xA;पाण्डवैर्घातयामास जरासन्धमरिं तदा ॥&#x9;088c&lt;br&gt;&#xA;घातयित्वा जरासन्धं बुद्धिपूर्वमरिन्दमः ।&#x9;089a&lt;br&gt;&#xA;धर्मराजमनुज्ञाप्य पृथां कृष्णां च भारत ॥&#x9;089c&lt;br&gt;&#xA;सुभद्रां भीमसेनं च फाल्गुनं यमजौ तथा ।&#x9;090a&lt;br&gt;&#xA;धौम्यमामन्त्रयित्वा च प्रययौ स्वां पुरीं प्रति ॥&#x9;090c&lt;br&gt;&#xA;&#39;पाण्डवैरनुधावद्भिर्युधिष्ठिरपुरोगमैः ।&#x9;091a&lt;br&gt;&#xA;हर्षेण महता युक्तः प्राप्य चानुत्तमं यशः ।&#x9;091c&lt;br&gt;&#xA;जगाम हृष्टः कृष्णस्तु पुनर्द्वारवतीं पुरीम्&#39; ॥&#x9;091e&lt;br&gt;&#xA;तेनैव रथमुख्येन मनसस्तुल्यगामिना ।&#x9;092a&lt;br&gt;&#xA;धर्मराजविसृष्टेन दिव्येनानादयन्दिशः ॥&#x9;092c&lt;br&gt;&#xA;ततो युधिष्ठिरमुखाः पाण्डवा भरतर्षभ ।&#x9;093a&lt;br&gt;&#xA;प्रदक्षिणमकुर्वन्त कृष्णमक्लिष्टकारिणम् ॥&#x9;093c&lt;br&gt;&#xA;ततो गते भगवति कृष्णे देवकिनन्दने ।&#x9;094a&lt;br&gt;&#xA;जयं लब्ध्वा सुविपुलं राज्ञां दत्त्वाऽभयं तदा ॥&#x9;094c&lt;br&gt;&#xA;संवर्धितं यशो भूयः कर्मणा तेन भारत ।&#x9;095a&lt;br&gt;&#xA;द्रौपद्याः पाण्डवा राजन्परां प्रीतिमवर्धयन् ॥&#x9;095c&lt;br&gt;&#xA;तस्मिन्काले तु यद्युक्तं धर्मकामार्थसंहितम् ।&#x9;096a&lt;br&gt;&#xA;तद्राजा धर्मतश्चक्रे प्रजापालनकीर्तनम् ॥ ॥&#x9;096c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/026/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/026/</guid>
      <description>&lt;p&gt;अध्यायः 026&lt;/p&gt;&#xA;&lt;p&gt;युधिष्ठिराज्ञया दिग्विजयार्थं निर्गतानामर्जुनादीनां सङ्क्षेपेण दिग्विजयक थनम् ॥&lt;/p&gt;&#xA;&lt;p&gt;वैशम्पायन उवाच &#x9;001&lt;br&gt;&#xA;&#39;ऋषेस्तद्वचनं स्मृत्वा निशश्वास युधिष्ठिरः ।&#x9;001a&lt;br&gt;&#xA;धर्मं धर्मभृतां श्रेष्ठः कर्तुमिच्छन्परन्तपः ।&#x9;001c&lt;br&gt;&#xA;तस्येङ्गितज्ञो बीभत्सुः सर्वशस्त्रभृतां वरः ।&#x9;002a&lt;br&gt;&#xA;संविवर्तयिषुः कामं पावकात्पाकशासनिः&#39; ॥&#x9;002c&lt;br&gt;&#xA;प्राप्तं प्राप्य धनुः श्रेष्ठमक्षय्यौ च महेषुधी ।&#x9;003a&lt;br&gt;&#xA;रथं ध्वजं सभां चैव युधिष्ठिरमभाषत ॥&#x9;003c&lt;br&gt;&#xA;अर्जुन उवाच &#x9;004&lt;br&gt;&#xA;धनुरस्त्रं शरा वीर्यं पक्षो भूमिर्यशो बलम् ।&#x9;004a&lt;br&gt;&#xA;प्राप्तमेतन्मया राजन्दुष्प्रापं यदभीप्सितम् ॥&#x9;004c&lt;br&gt;&#xA;तस्य कृत्यमहं मन्ये कोशस्य परिवर्धनम् ।&#x9;005a&lt;br&gt;&#xA;करमाहारयिष्यामि राज्ञः सर्वान्नृपोत्तम ॥&#x9;005c&lt;br&gt;&#xA;विजयाय प्रयास्यामि दिशं धनदपालिताम् ।&#x9;006a&lt;br&gt;&#xA;तिथावथ मुहूर्ते च नक्षत्रे चाभिपूजिते ॥&#x9;006c&lt;br&gt;&#xA;वैशम्पायन उवाच &#x9;007&lt;br&gt;&#xA;धनञ्जयवचः श्रुत्वा धर्मराजो युधिष्ठिरः&#x9;007a&lt;br&gt;&#xA;स्निग्धगम्भीरनादिन्या तं गिरा प्रत्यभाषत ॥&#x9;007c&lt;br&gt;&#xA;स्वस्ति वाच्यार्हतो विप्रान्प्रयाहि भरतर्षभ ।&#x9;008a&lt;br&gt;&#xA;दुर्हृदामप्रहर्षाय सुहृदां नन्दनाय च ॥&#x9;008c&lt;br&gt;&#xA;विजयस्ते ध्रुवं पार्थ प्रियं काममवाप्स्यसि ।&#x9;009a&lt;br&gt;&#xA;इत्युक्तः प्रययौ पार्थः सैन्येन महता वृतः ॥&#x9;009c&lt;br&gt;&#xA;अग्निदत्तेन दिव्येन रथेनाद्भुतकर्मणा ।&#x9;010a&lt;br&gt;&#xA;तथैव भीमसेनोऽपि यमौ च पुरुषर्षभौ ॥&#x9;010c&lt;br&gt;&#xA;ससैन्याः प्रययुः सर्वे धर्मराजेन पूजिताः ।&#x9;011a&lt;br&gt;&#xA;दिशं धनपतेरिष्टामजयत्पाकशासनिः ॥&#x9;011c&lt;br&gt;&#xA;भीमसेनस्तथा प्राचीं सहदेवस्तु दक्षिणाम् ।&#x9;012a&lt;br&gt;&#xA;प्रतीचीं नकुलो राजन्दिशं व्यजयतास्त्रवित् ॥&#x9;012c&lt;br&gt;&#xA;खाण्डवप्रस्थमध्यस्थो धर्मराजो युधिष्ठिरः ।&#x9;013a&lt;br&gt;&#xA;आसीत्परमया लक्ष्म्या सुहृद्गणवृतः प्रभुः ॥ &#x9;013c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/027/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/027/</guid>
      <description>&lt;p&gt;अध्यायः 027&lt;/p&gt;&#xA;&lt;p&gt;अर्जुनदिग्विजये भगदत्तादिजयः ॥ 1 ॥&lt;/p&gt;&#xA;&lt;p&gt;जनमेजय उवाच &#x9;001&lt;br&gt;&#xA;दिशामभिजयं ब्रह्मन्विस्तरेणानुकीर्तय ।&#x9;001a&lt;br&gt;&#xA;न हि तृप्यामि पूर्वेषां शृण्वानश्चरितं महत् ॥&#x9;001c&lt;br&gt;&#xA;वैशम्पायन उवाच &#x9;002&lt;br&gt;&#xA;धनञ्जयस्य वक्ष्यामि विजयं पूर्वमेव ते ।&#x9;002a&lt;br&gt;&#xA;यौगपद्येन पार्थैर्हि निर्जितेयं वसुन्धरा ॥&#x9;002c&lt;br&gt;&#xA;&#39;अवाप्य राजा राज्यार्धं कुन्तीपुत्रो युधिष्ठिरः ।&#x9;003a&lt;br&gt;&#xA;महत्त्वे राजशब्दस्य मनश्चक्रे महामनाः ॥&#x9;003c&lt;br&gt;&#xA;तदा क्षात्रं विदित्वाऽस्य पृथिवीविजयं प्रति ।&#x9;004a&lt;br&gt;&#xA;अमर्षात्पार्थिवेन्द्राणां तं समेयाय वारयत् ॥&#x9;004c&lt;br&gt;&#xA;तत्समेत्य भुवः क्षात्रं रथनागाश्वपत्तिमत् ।&#x9;005a&lt;br&gt;&#xA;अभ्ययात्पार्थिवं जिष्णुं मोघं कर्तुं जनाधिप ॥&#x9;005c&lt;br&gt;&#xA;तत्पार्थः पार्थिवं क्षात्रं युयुत्सुं परमाहवे ।&#x9;006a&lt;br&gt;&#xA;प्रत्युद्ययौ महाबाहुस्तरसा पाकशासनिः ॥&#x9;006c&lt;br&gt;&#xA;तद्भग्नं पार्थिवं क्षात्रं पार्थेनाक्लिष्टकर्मणा ।&#x9;007a&lt;br&gt;&#xA;वायुनेव घनानीकं तूलीभूतं ययौ दिशः ॥&#x9;007c&lt;br&gt;&#xA;तज्जित्वा पार्थिवं क्षात्रं समरे परवीरहा ।&#x9;008a&lt;br&gt;&#xA;ययौ तदा वशे कर्तुमुदीचीं पाण्डुनन्दनः&#39; ॥&#x9;008c&lt;br&gt;&#xA;पूर्वं कुलिङ्गविषये वशे चक्रे महीपतिम् ।&#x9;009a&lt;br&gt;&#xA;धनञ्जयो महाबाहुर्नातितीव्रेण कर्मणा ॥&#x9;009c&lt;br&gt;&#xA;&#39;तेनैव सहितः प्रायाज्जिष्णुः साल्वपुरं प्रति ।&#x9;010a&lt;br&gt;&#xA;स साल्वपुरमासाद्य साल्वराजं धनञ्जयः ॥&#x9;010c&lt;br&gt;&#xA;विक्रमेणोग्रधन्वानं वशे चक्रे महामनाः ।&#x9;011a&lt;br&gt;&#xA;तं पार्थः सहसा जित्वा द्युमत्सेनं महीश्वरम् ॥&#x9;011c&lt;br&gt;&#xA;कृत्वा स सैनिकं प्रायात्कटदेशमरिन्दमः ।&#x9;012a&lt;br&gt;&#xA;तत्र पार्थो रणे जिष्णुः सुनाभं वसुधाधिपम् ॥&#x9;012c&lt;br&gt;&#xA;विक्रमेण वशे कृत्वा कृतवाननुसैनिकम् ।&#x9;013a&lt;br&gt;&#xA;एतेन सहितो राजन्सव्यसाची परन्तपः&#39; ॥&#x9;013c&lt;br&gt;&#xA;विजिग्ये शाकलद्वीपे प्रतिविन्ध्यं च पार्थिवम् ।&#x9;014a&lt;br&gt;&#xA;शाकलद्वीपवासाश्च सप्तद्वीपेषु ये नृपाः ॥&#x9;014c&lt;br&gt;&#xA;अर्जुनस्य च सैन्यस्थैर्विग्रहस्तुमुलोऽभवत् ।&#x9;015a&lt;br&gt;&#xA;तान्सर्वानजयत्पार्थो धर्मराजप्रियेप्सया ॥&#x9;015c&lt;br&gt;&#xA;तैरेव सहितः सर्वैः प्राग्ज्योतिषमुपाद्रवत् ॥&#x9;016ac&lt;br&gt;&#xA;तत्र राजा महानासीद्भगदत्तो विशाम्पते ।&#x9;017a&lt;br&gt;&#xA;तेनासीत्सुमहद्युद्धं पाण्डवस्य महात्मनः ॥&#x9;017c&lt;br&gt;&#xA;स किरातैश्च चीनैश्च वृतः प्राग्ज्योतिषोऽभवत् ।&#x9;018a&lt;br&gt;&#xA;अन्यैश्च बहुभिर्योधैः सागरानुपवासिभिः ॥&#x9;018c&lt;br&gt;&#xA;ततः स दिवसानष्टौ योधयित्वा धनञ्जयम् ।&#x9;019a&lt;br&gt;&#xA;प्रहसन्नब्रवीद्राजा सङ्ग्रामविगतक्लमम् ॥&#x9;019c&lt;br&gt;&#xA;उपपन्नं महाबाहो त्वयि कौरवनन्दन ।&#x9;020a&lt;br&gt;&#xA;पाकशासनदायादे वीर्यमाहवशोभिनि ॥&#x9;020c&lt;br&gt;&#xA;अहं सखा महेन्द्रस्य शक्रादनवरो रणे ।&#x9;021a&lt;br&gt;&#xA;न शक्ष्यामि च ते तात स्थातुं प्रमुखतो युधि ॥&#x9;021c&lt;br&gt;&#xA;त्वमीप्सितं पाण्डवेयं ब्रूहि किं करवाणि ते ।&#x9;022a&lt;br&gt;&#xA;यद्वक्ष्यसि महाबाहो तत्करिष्यामि पुत्रक ॥&#x9;022c&lt;br&gt;&#xA;अर्जुन उवाच &#x9;023&lt;br&gt;&#xA;कुरूणामृषभो राजा धर्मपुत्रो युधिष्ठिरः ।&#x9;023a&lt;br&gt;&#xA;धर्मज्ञः सत्यसन्धश्च यज्वा विपुलदक्षिणः ॥&#x9;023c&lt;br&gt;&#xA;तस्य पार्थिवतामीप्से करस्तस्मै प्रदीयताम् ।&#x9;024a&lt;br&gt;&#xA;भवान्पितृसखश्चैव प्रीयमाणो मयापि च ।&#x9;024c&lt;br&gt;&#xA;ततो नाज्ञापयामि त्वां प्रीतिपूर्वं प्रदीयताम् ॥&#x9;024e&lt;br&gt;&#xA;भगदत्त उवाच &#x9;025&lt;br&gt;&#xA;कुन्तीमातर्यथा मे त्वं तथा राजा युधिष्ठिरः ।&#x9;025a&lt;br&gt;&#xA;सर्वमेतत्करिष्यामि किं चान्यत्करवाणि ते ॥ &#x9;025c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/028/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/028/</guid>
      <description>&lt;p&gt;अध्यायः 028&lt;/p&gt;&#xA;&lt;p&gt;अर्जुनेन उत्तरदिग्विजये नानादेशजयः ॥ 1 ॥&lt;/p&gt;&#xA;&lt;p&gt;वैशम्पायन उवाच &#x9;001&lt;br&gt;&#xA;एवमुक्तः प्रत्युवाच भगदत्तं धनञ्जयः ।&#x9;001a&lt;br&gt;&#xA;अनेनैव कृतं सर्वं भविष्यत्यनुजानता ॥&#x9;001c&lt;br&gt;&#xA;तं विजित्य महाबाहुः कुन्तीपुत्रो धनञ्जयः ।&#x9;002a&lt;br&gt;&#xA;प्रययावुत्तरां तस्माद्दिशं धनदपालिताम् ॥&#x9;002c&lt;br&gt;&#xA;अन्तर्गिरिं च कौन्तेयस्तथैव च बहिर्गिरिम् ।&#x9;003a&lt;br&gt;&#xA;तथैवोपगिरिं चैव विजिग्ये पुरुषर्षभः ॥&#x9;003c&lt;br&gt;&#xA;विजित्य पर्वतान्सर्वान्ये च तत्र नराधिपाः ।&#x9;004a&lt;br&gt;&#xA;तान्वशे स्थापयित्वा स धनान्यादाय सर्वशः ॥&#x9;004c&lt;br&gt;&#xA;तैरेव सहितः सर्वैरनुरज्य च तान्नृपान् ।&#x9;005a&lt;br&gt;&#xA;उलूकवासिनं राजन्बृहन्तमुपजग्मिवान् ॥&#x9;005c&lt;br&gt;&#xA;मृदङ्गवरनादेन रथनेमिस्वनेन च ।&#x9;006a&lt;br&gt;&#xA;हस्तिनां च निनादेन कम्पयन्वसुधामिमाम् ॥&#x9;006c&lt;br&gt;&#xA;ततो बृहन्तस्त्वरितो बलेन चतुरङ्गिणा ।&#x9;007a&lt;br&gt;&#xA;निष्क्रम्य नगरात्तस्माद्योधयामास फाल्गुनम् ॥&#x9;007c&lt;br&gt;&#xA;सुमहान्सन्निपातोऽभूद्धनञ्जयबृहन्तयोः ।&#x9;008a&lt;br&gt;&#xA;न शशाक बृहन्तस्तु सोढुं पाण्डवविक्रमम् ॥&#x9;008c&lt;br&gt;&#xA;सोऽविषह्यतमं मत्वा कौन्तेयं पर्वतेश्वरः ।&#x9;009a&lt;br&gt;&#xA;उपावर्तत दुर्धर्षो रत्नान्यादाय सर्वशः ॥&#x9;009c&lt;br&gt;&#xA;स तद्राज्यमवस्थाप्य उलूकसहितो ययौ ।&#x9;010a&lt;br&gt;&#xA;सेनाबिन्दुमथो राजन्राज्यादाशु समाक्षिपत् ॥&#x9;010c&lt;br&gt;&#xA;मोदापुरं वामदेवं सुदामानं सुसङ्कुलम् ।&#x9;011a&lt;br&gt;&#xA;उलूकानुत्तरांश्चैव तांश्च राज्ञः समानयत् ॥&#x9;011c&lt;br&gt;&#xA;तत्रस्थः पुरुषैरेव धर्मराजस्य शासनात् ।&#x9;012a&lt;br&gt;&#xA;किरीटी जितवान्राजन्देशान्पञ्चगणांस्ततः ॥&#x9;012c&lt;br&gt;&#xA;स देवप्रस्थमासाद्य सेनाबिन्दोः पुरं प्रति ।&#x9;013a&lt;br&gt;&#xA;बलेन चतुरङ्गेण निवेशमकरोत्प्रभुः ॥&#x9;013c&lt;br&gt;&#xA;स तैः परिवृतः सर्वैर्विष्वगश्वं नराधिपम् ॥&#x9;014a&lt;br&gt;&#xA;अभ्यगच्छन्महातेजाः पौरवं पुरुषर्षभ ॥&#x9;014c&lt;br&gt;&#xA;विजित्य चाहवे शूरान्पार्वतीयान्महारथान् ।&#x9;015a&lt;br&gt;&#xA;जिगाय सेनया राजन्पुरं पौरवरक्षितम् ॥&#x9;015c&lt;br&gt;&#xA;पौरवं युधि निर्जित्य दस्यून्पर्वतवासिनः ।&#x9;016a&lt;br&gt;&#xA;गणानुत्सवसङ्केतानजयत्सप्त पाण्डवः ॥&#x9;016c&lt;br&gt;&#xA;ततः काश्मीरकान्वीरान्क्षत्रियान्क्षत्रियर्षभः ।&#x9;017a&lt;br&gt;&#xA;व्यजयल्लोहितं चैव मण्डलैर्दशभिः सह ॥&#x9;017c&lt;br&gt;&#xA;ततस्त्रिगर्ताः कौन्तेयं दार्वाः कोकनदास्तथा ।&#x9;018a&lt;br&gt;&#xA;क्षत्रिया बहवो राजन्नुपावर्तन्त सर्वशः ॥&#x9;018c&lt;br&gt;&#xA;अभिसारीं ततो रम्यां विजिग्ये कुरुनन्दनः ।&#x9;019a&lt;br&gt;&#xA;उरगावासिनं रम्यं रोचमानं रणेऽजयत् ॥&#x9;019c&lt;br&gt;&#xA;ततः सिंहपुरं रम्यं चित्रायुधसुरक्षितम् ।&#x9;020a&lt;br&gt;&#xA;प्राधमद्बलमास्थाय पाकशासनिराहवे ॥&#x9;020c&lt;br&gt;&#xA;ततः सुह्मांश्च चोलांश्च किरीटी पाण्डवर्षभः ।&#x9;021a&lt;br&gt;&#xA;सहितः सर्वसैन्येन प्रामथत्कुरुनन्दनः ॥&#x9;021c&lt;br&gt;&#xA;ततः परमविक्रान्तो बाह्लीकान्पाकशासनिः ।&#x9;022a&lt;br&gt;&#xA;महता परिमर्देन वशे चक्रे दुरासदान् ॥&#x9;022c&lt;br&gt;&#xA;गृहीत्वा तु बलं सारं फल्गुनः पाण्डुनन्दनः ।&#x9;023a&lt;br&gt;&#xA;दरदान्सहकाम्भोजैरजयत्पाकशासनिः ॥&#x9;023c&lt;br&gt;&#xA;प्रागुत्तरं दिशं ये च वसन्त्याश्रित्य दस्यवः ।&#x9;024a&lt;br&gt;&#xA;निवसन्ति वने ये च तान्सर्वानजयत्प्रभुः ॥&#x9;024c&lt;br&gt;&#xA;लोहान्परमकाम्भोजानृषिकानुत्तरानपि ।&#x9;025a&lt;br&gt;&#xA;सहितांस्तान्महाराज व्यजयत्पाकशासनिः ॥&#x9;025c&lt;br&gt;&#xA;ऋषिकेष्वपि सङ्ग्रामे बभूवातिभयङ्करः ।&#x9;026a&lt;br&gt;&#xA;तारकामयसङ्काशः परस्त्वृषिकपार्थयोः ॥&#x9;026c&lt;br&gt;&#xA;स विजित्य ततो राजन्नृषिकान्रणमूर्धनि ।&#x9;027a&lt;br&gt;&#xA;शुकोदरसमांस्तत्र हयानष्टौ समानयत् ॥&#x9;027c&lt;br&gt;&#xA;मयूरसदृशानन्यानुत्तरानपरानपि ।&#x9;028a&lt;br&gt;&#xA;जवनानाशुगांश्चैव करार्थं समुपानयत् ॥&#x9;028c&lt;br&gt;&#xA;स विनिर्जित्य सङ्ग्रामे हिमवन्तं सनिष्कुटम् ।&#x9;029a&lt;br&gt;&#xA;श्वेतपर्वतमासाद्य न्यविशत्पुरुषर्षभः ॥ &#x9;029c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/029/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/029/</guid>
      <description>&lt;p&gt;अध्यायः 029&lt;/p&gt;&#xA;&lt;p&gt;अर्जुनेन उत्तरदिग्विजये किम्पुरुषादिखण्डजयः ॥ 1 ॥ अर्जुनस्य खाण्डवप्रस्थं प्रति प्रत्यागमनम् ॥ 2 ॥&lt;/p&gt;&#xA;&lt;p&gt;वैशम्पायन उवाच &#x9;001&lt;br&gt;&#xA;स श्वेतपर्वतं वीरः समतिक्रम्य वीर्यवान् ।                            &#x9;001a&lt;br&gt;&#xA;देशं किम्पुरुषावासं द्रुमपुत्रेण रक्षितम् ॥&#x9;001c&lt;br&gt;&#xA;महता सन्निपातेन क्षत्रियान्तकरेण ह ।&#x9;002a&lt;br&gt;&#xA;अजयत्पाण्डवश्रेष्ठः करे चैनं न्यवेशयत् ॥&#x9;002c&lt;br&gt;&#xA;तं जित्वा हाटकं नाम देशं गुह्यकरक्षितम् ।&#x9;003a&lt;br&gt;&#xA;पाकशासनिरव्यग्रः सहसैन्यः समासदत् ॥&#x9;003c&lt;br&gt;&#xA;तांस्तु सान्त्वेन निर्जित्य मानसं सर उत्तमम् ।&#x9;004a&lt;br&gt;&#xA;ऋषिकुल्यास्तथा सर्वा ददर्श कुरुनन्दनः ॥&#x9;004c&lt;br&gt;&#xA;सरो मानसमासाद्य हाटकानभितः प्रभुः ।&#x9;005a&lt;br&gt;&#xA;गन्धर्वरक्षितं देशमजयत्पाण्डवस्ततः ॥&#x9;005c&lt;br&gt;&#xA;तत्र तित्तिरिकल्माषान्मण्डूकाख्यान्हयोत्तमान् ।&#x9;006a&lt;br&gt;&#xA;लेभे स करमत्यन्तं गन्धर्वनगरात्तदा ॥&#x9;006c&lt;br&gt;&#xA;&#39;हेमकूटमथासाद्य न्यवसत्फल्गुनस्तदा ।&#x9;007a&lt;br&gt;&#xA;तं हेमकूटं राजेन्द्र समतिक्रम्य पाण्डवः ॥&#x9;007c&lt;br&gt;&#xA;हरिवर्षं विवेशाथ सैन्येन महता वृतः ।&#x9;008a&lt;br&gt;&#xA;तत्र पार्थो ददर्शाथ बहूनिह मनोरमान् ॥&#x9;008c&lt;br&gt;&#xA;नगरान्सवनांश्चैव नदीश्च विमलोदकाः ।&#x9;009a&lt;br&gt;&#xA;पुरुषान्देवकल्पांश्च नारीश्च प्रियदर्शनाः ॥&#x9;009c&lt;br&gt;&#xA;तान्सर्वास्तत्र दृष्ट्वाऽथ मुदा युक्तो धनञ्जयः ।&#x9;010a&lt;br&gt;&#xA;वशे चक्रे स रत्नानि लेभे च सुबहूनि च ॥&#x9;010c&lt;br&gt;&#xA;ततो निषधमासाद्य गिरिस्थानजयत्प्रभुः ।&#x9;011a&lt;br&gt;&#xA;अथ राजन्नतिक्रम्य निषधं शैलमायतम् ॥&#x9;011c&lt;br&gt;&#xA;विवेश मध्यमं वर्षं पार्थो दिव्यमिलावृतम् ।&#x9;012a&lt;br&gt;&#xA;तत्र दिव्योपमान्दिव्यान्पुरुषान्देवदर्शनान् ॥&#x9;012c&lt;br&gt;&#xA;अदृष्टपूर्वान्सुभगान्स ददर्श धनञ्जयः ।&#x9;013a&lt;br&gt;&#xA;सदनानि च शुभ्राणि नारीश्चाप्सरसन्निभाः ॥&#x9;013c&lt;br&gt;&#xA;दृष्ट्वा तानजयद्रम्यान्स तैश्च ददृशे तदा ।&#x9;014a&lt;br&gt;&#xA;जित्वा च तान्महाभागान्करे च विनिवेश्य च ॥&#x9;014c&lt;br&gt;&#xA;रत्नान्यादाय दिव्यानि भूषणान्यासनैः सह ।&#x9;015a&lt;br&gt;&#xA;उदीचीमथ राजेन्द्र ययौ पार्थो मुदाऽन्वितः ॥&#x9;015c&lt;br&gt;&#xA;स ददर्श ततो मेरुं शिखरीणां प्रभुं महत् ।&#x9;016a&lt;br&gt;&#xA;तं काञ्चनमयं दिव्यं चतुर्वर्णं दुरासदम् ॥&#x9;016c&lt;br&gt;&#xA;उन्नतं शतसाहस्रं योजनानां तु सुस्थितम् ।&#x9;017a&lt;br&gt;&#xA;ज्वलन्तमचलं मेरुं तेजोराशिमनुत्तमम् ॥&#x9;017c&lt;br&gt;&#xA;आक्षिपन्तं प्रभां भानोः स्वशृङ्गैः काञ्चनोज्ज्वलैः ।&#x9;018a&lt;br&gt;&#xA;काञ्चनाभरणं दिव्यदेवगन्धर्वसेवितम् ॥&#x9;018c&lt;br&gt;&#xA;अप्रमेयमनाधृष्यमधर्मबहुलैर्जनैः ।&#x9;019a&lt;br&gt;&#xA;व्यालैराचरितं घोरैर्दिव्यौषधिविदीपितम् ॥&#x9;019c&lt;br&gt;&#xA;स्वर्गमावृत्य तिष्ठन्तमुच्छ्रायेण महागिरिम् ।&#x9;020a&lt;br&gt;&#xA;अगम्यं मनसाप्यन्यैर्नदीवृक्षसमन्वितम् ॥&#x9;020c&lt;br&gt;&#xA;नानाविहगसङ्घैश्च नादितं सुमनोहरैः ।&#x9;021a&lt;br&gt;&#xA;तं दृष्टा फल्गुनो मेरुं प्रीतिमानभवत्तदा ॥&#x9;021c&lt;br&gt;&#xA;मेरोरिलावृतं दिव्यं सर्वतः परिमण्डितम् ।&#x9;022a&lt;br&gt;&#xA;मेरोस्तु दक्षिणे पार्श्वे जम्बूर्नाम वनस्पतिः ॥&#x9;022c&lt;br&gt;&#xA;नित्यपुष्पफलोपेवः सिद्धचारणसेवितः ।&#x9;023a&lt;br&gt;&#xA;आस्वर्गमुच्छ्रिता राजंस्तस्य शाखा वनस्पतेः ॥&#x9;023c&lt;br&gt;&#xA;यस्य नाम्ना त्विदं द्वीपं जन्बूद्वीपमिति स्मृतम् ।&#x9;024a&lt;br&gt;&#xA;तां च जम्बूं ददर्शाथ सव्यसाची परन्तपः ॥&#x9;024c&lt;br&gt;&#xA;तौ दृष्ट्वाऽप्रतिमौ लोके जम्बूं मेरुं च संस्थितौ ।&#x9;025a&lt;br&gt;&#xA;प्रतीमानभवद्राजन्सर्वतः स विलोकयन् ॥&#x9;025c&lt;br&gt;&#xA;तत्र लेभे ततो जिष्णुः सिद्धैर्दिव्यैश्च चारणैः ।&#x9;026a&lt;br&gt;&#xA;रत्नानि बहुसाहस्रं दत्तान्याभरणानि च ॥&#x9;026c&lt;br&gt;&#xA;वासांसि च महार्हाणि तत्र लब्ध्वाऽर्जुनस्तदा ।&#x9;027a&lt;br&gt;&#xA;आमन्त्रयित्वा तान्सर्वान्यज्ञमुद्दिश्य वै गुरोः ॥&#x9;027c&lt;br&gt;&#xA;अथादाय बहून्रत्नान्गमनाययोपचक्रमे ।&#x9;028a&lt;br&gt;&#xA;मेरुं प्रदक्षिणीकृत्य पर्वतप्रवरं प्रभुः ॥&#x9;028c&lt;br&gt;&#xA;ययौ जम्बूनदीतीरे नदीं श्रेष्ठां विलोकयन् ।&#x9;029a&lt;br&gt;&#xA;स तां मनोरमां दिव्यां जम्बूस्वादुरसावहाम् ॥&#x9;029c&lt;br&gt;&#xA;हैमपक्षिगणैर्जुष्टां सौवर्णजलजाकुलाम् ।&#x9;030a&lt;br&gt;&#xA;हैमपङ्कां हैमजलां सौवर्णोज्ज्वलवालुकाम् ॥&#x9;030c&lt;br&gt;&#xA;क्वचित्सुपुष्पितैः पूर्णां सौवर्णकुसुमोत्पलैः ।&#x9;031a&lt;br&gt;&#xA;क्वचित्तीररुहैः कीर्णां हैमपुष्पैः सुपुष्पितैः ॥&#x9;031c&lt;br&gt;&#xA;तीर्थैश्च रुक्मसोपानैः सर्वतः समलङ्कृताम् ।&#x9;032a&lt;br&gt;&#xA;विमलैर्मणिजालैश्च नृत्तगीतरवैर्युताम् ॥&#x9;032c&lt;br&gt;&#xA;दीप्तैर्हेमवितानैश्च समन्ताच्छोभितां शुभाम् ।&#x9;033a&lt;br&gt;&#xA;तथाविधां नदीं दृष्ट्वा पार्थस्तां प्रशशंस ह ॥&#x9;033c&lt;br&gt;&#xA;अदृष्टपूर्वां राजेन्द्र दृष्ट्वा हर्षमवाप च ।&#x9;034a&lt;br&gt;&#xA;दर्शनीयां नदीतीरे पुरुषान्सुमनोहरान् ॥&#x9;034c&lt;br&gt;&#xA;तान्नदीसलिलाहारान्सदारानमरोपमान् ।&#x9;035a&lt;br&gt;&#xA;नित्यं सुखमुदा युक्तान्सर्वालङ्कारशोभितान् ॥&#x9;035c&lt;br&gt;&#xA;तेभ्यो बहूनि रत्नानि तदा लेभे धनञ्जयः ।&#x9;036a&lt;br&gt;&#xA;दिव्यजम्बूफलं हैमं भूषणानि च पेशलम् ॥&#x9;036c&lt;br&gt;&#xA;लब्ध्वा तान्दुर्लभान्पार्थः प्रतीचीं प्रययौ दिशम् ।&#x9;037a&lt;br&gt;&#xA;नागानां रक्षितं देशमजयच्च पुनस्ततः ॥&#x9;037c&lt;br&gt;&#xA;ततो गत्वा महाराज वारुणीं पाकशासनिः ।&#x9;038a&lt;br&gt;&#xA;गन्धमादनमासाद्य ततस्तानजयत्प्रभुः ॥&#x9;038c&lt;br&gt;&#xA;तं गन्धमादनं राजन्नतिक्रम्य ततोऽर्जुनः ।&#x9;039a&lt;br&gt;&#xA;केतुमालं ददर्शाथ वर्षं रत्नसमन्वितम् ॥&#x9;039c&lt;br&gt;&#xA;सेवितं देवकल्पैश्च नारीभिः प्रियदर्शनैः ।&#x9;040a&lt;br&gt;&#xA;तं जित्वा चार्जुनो राजन्करे च विनिवेश्य च ॥&#x9;040c&lt;br&gt;&#xA;आहृत्य तत्र रत्नानि दुर्लभानि तथार्जुनः ।&#x9;041a&lt;br&gt;&#xA;पुनश्च परिवृत्याथ मध्यं देशमिलावृतम् ॥&#x9;041c&lt;br&gt;&#xA;गत्वा प्राचीं दिशं राजन्सव्यसाची धनञ्जयः ।&#x9;042a&lt;br&gt;&#xA;मेरुमन्दरयोर्मध्ये शैलोदामभितो नदीम् ॥&#x9;042c&lt;br&gt;&#xA;ये ते कीचकवेणूनां छायां रम्यामुपासते ।&#x9;043a&lt;br&gt;&#xA;कषाञ्झषांश्च नद्यौ तान्प्रघसान्दीप्तवेणिपान् ॥&#x9;043c&lt;br&gt;&#xA;पशुपांश्च कुलिन्दांश्च तङ्कणान्परतङ्कणान् ।&#x9;044a&lt;br&gt;&#xA;एतान्समस्ताञ्जित्वा च करे च विनिवेश्य च ॥&#x9;044c&lt;br&gt;&#xA;रत्नान्यादाय सर्वेभ्यो माल्यवन्तं ततो ययौ ।&#x9;045a&lt;br&gt;&#xA;तं माल्यवन्तं शैलेन्द्रं समतिक्रम्य पाण्डवः ॥&#x9;045c&lt;br&gt;&#xA;भद्राश्वं प्रविवेशाथ वर्षं स्वर्गोपमं शुचिम् ।&#x9;046a&lt;br&gt;&#xA;तत्र देवोपमान्दिव्यान्पुरुषाञ्शुभसंयुतान् ॥&#x9;046c&lt;br&gt;&#xA;जित्वा तान्स्ववशे कृत्वा करे च विनिवेश्य च ।&#x9;047a&lt;br&gt;&#xA;आहृत्य सर्वतो रत्नान्यसङ्ख्यानि ततस्ततः ॥&#x9;047c&lt;br&gt;&#xA;नीलं नाम गिरिं गत्वा तत्रस्थानजयत्प्रभुः ।&#x9;048a&lt;br&gt;&#xA;ततो जिष्णुरतिक्रम्य पर्वतं नीलमायतम् ॥&#x9;048c&lt;br&gt;&#xA;विवेश रम्यकं वर्षं सङ्कीर्णं मिथुनैः शुभैः ।&#x9;049a&lt;br&gt;&#xA;तं देशमथ जित्वा स करे च विनिवेश्य च ॥&#x9;049c&lt;br&gt;&#xA;अजयच्चापि बीभत्सुर्देशं गुह्यकरक्षितम् ।&#x9;050a&lt;br&gt;&#xA;तत्र लेभे च राजेन्द्र सौवर्णान्मृगपक्षिणः ॥&#x9;050c&lt;br&gt;&#xA;अगृह्णाद्यज्ञभूत्यर्थं रमणीयान्मनोहरान् ।&#x9;051a&lt;br&gt;&#xA;अन्यांश्च लब्ध्वा रत्नानि पाण्डवोऽथ महाबलः ॥&#x9;051c&lt;br&gt;&#xA;गन्धर्वरक्षितं देशमजयत्सगणं तदा ।&#x9;052a&lt;br&gt;&#xA;तत्र रत्नानि दिव्यानि लब्ध्वा राजन्नथार्जुनः ॥&#x9;052c&lt;br&gt;&#xA;वर्षं हिरण्वतं नाम विवेशाथ महीपते ।&#x9;053a&lt;br&gt;&#xA;स तु देशेषु रम्येषु गन्तुं तत्रोपचक्रमे ॥&#x9;053c&lt;br&gt;&#xA;मध्ये प्रासादवृन्देषु नक्षत्राणां शशी यथा ।&#x9;054a&lt;br&gt;&#xA;महापथेषु राजेन्द्र सर्वतो यान्तमर्जुनम् ॥&#x9;054c&lt;br&gt;&#xA;प्रासादवरशृङ्गस्थाः परया वीर्यशोभया ।&#x9;055a&lt;br&gt;&#xA;ददृशुस्तं स्रियः सर्वाः पार्थमात्मयशस्करम् ॥&#x9;055c&lt;br&gt;&#xA;तं कलापधरं शूरं सरथं सधनुःकरम् ।&#x9;056a&lt;br&gt;&#xA;सवर्मं सकिरीटं वै सन्नद्धं सपरिच्छदम् ॥&#x9;056c&lt;br&gt;&#xA;सुकुमारं महासत्वं तेजोराशिमनुत्तमम् ।&#x9;057a&lt;br&gt;&#xA;शक्रोपमममित्रघ्नं परवारणवारणम् ॥&#x9;057c&lt;br&gt;&#xA;पश्यन्तः स्त्रीगणास्तत्र शक्तिपाणिं स्म मेनिरे ।&#x9;058a&lt;br&gt;&#xA;अयं स पुरुषव्याघ्रो रणेऽद्भुतपराक्रमः ॥&#x9;058c&lt;br&gt;&#xA;अस्य बाहुबलं प्राप्य न भवन्त्यसुहृद्गणाः ।&#x9;059a&lt;br&gt;&#xA;इति वाचो ब्रुवन्त्यस्ताः स्त्रियः प्रेम्णा धनञ्जयम् ॥&#x9;059c&lt;br&gt;&#xA;तुष्टुवुः पुष्पवृष्टिं च ससृजुस्तस्य मूर्धनि ।&#x9;060a&lt;br&gt;&#xA;दृष्ट्वा ते तु मुदा युक्ताः कौतूहलसमन्विताः ॥&#x9;060c&lt;br&gt;&#xA;रत्नैर्विभूषणैश्चैव अभ्यवर्षंश्च पाण्डवम् ।&#x9;061a&lt;br&gt;&#xA;अथ जित्वा समस्तांस्तान्करे च विनिवेश्य च ॥&#x9;061c&lt;br&gt;&#xA;मणिहेमप्रवालानि शस्त्राण्याभरणानि च ।&#x9;062a&lt;br&gt;&#xA;एतानि लब्ध्वा पार्थोऽथ शृङ्गवन्तं गिरिं ययौ ॥&#x9;062c&lt;br&gt;&#xA;शृङ्गवन्तं च कौरव्यः समतिक्रम्य फल्गुनः ।&#x9;063a&lt;br&gt;&#xA;उत्तरं हरिवर्षं तु स समासाद्य पाण्डवः ॥&#x9;063c&lt;br&gt;&#xA;विद्याधरगणांश्चैव यक्षेन्द्रांश्च विनिर्जयन् ।&#x9;064a&lt;br&gt;&#xA;तत्र लेभे महात्मा वै वासो दिव्यमनुत्तमम् ॥&#x9;064c&lt;br&gt;&#xA;किन्नरद्रुमपत्रांश्च तत्र कृष्णाजिनान्बहून् ।&#x9;065a&lt;br&gt;&#xA;याज्ञीयांस्तांस्तदा दिव्यांस्तत्र लेभे धनञ्जयः&#39; ॥&#x9;065c&lt;br&gt;&#xA;उत्तरं हरिवर्षं तु स समासाद्य पाण्डवः ।&#x9;066a&lt;br&gt;&#xA;इयेष जेतुं तं देशं पाकशासननन्दनः ॥&#x9;066c&lt;br&gt;&#xA;तत एनं महावीर्यं महाकाया महाबलाः ।&#x9;067a&lt;br&gt;&#xA;द्वारपालाः समासाद्य हृष्टा वचनमब्रुवन् ॥&#x9;067c&lt;br&gt;&#xA;पार्थ नेदं त्वया शक्यं पुरं जेतुं कथञ्जन ।&#x9;068a&lt;br&gt;&#xA;उपावर्तस्व कल्याण पर्याप्तमिदमच्युत ॥&#x9;068c&lt;br&gt;&#xA;इदं पुरं यः प्रविशेद्ध्रुवं  न स भवेन्नरः ।&#x9;069a&lt;br&gt;&#xA;प्रीयामहे त्वया वीर पर्याप्तो विजयस्तव ॥&#x9;069c&lt;br&gt;&#xA;न चात्र किञ्चिज्जेतव्यमर्जुनात्र प्रदृश्यते ।&#x9;070a&lt;br&gt;&#xA;उत्तराः कुरुवो ह्येते नात्र युद्धं प्रवर्तते ॥&#x9;070c&lt;br&gt;&#xA;प्रविष्टोऽपि हि कौन्तेय नेह द्रक्ष्यसि किञ्चन ।&#x9;071a&lt;br&gt;&#xA;न हि मानुषदेहेन शक्यमत्राभिवीक्षितुम् ॥&#x9;071c&lt;br&gt;&#xA;अथेह पुरुषव्याघ्र किञ्चिदन्यच्चिकीर्षसि ।&#x9;072a&lt;br&gt;&#xA;तत्प्रब्रूहि करिष्यामो वचनात्तव भारत ॥&#x9;072c&lt;br&gt;&#xA;ततस्तानब्रवीद्राजन्नर्जुनः प्रहसन्निव ।&#x9;073a&lt;br&gt;&#xA;पार्थिवत्वं चिकीर्षामि धर्मराजस्य धीमतः ॥&#x9;073c&lt;br&gt;&#xA;न प्रवेक्ष्यामि वो देशं विरुद्धं यदि मानुषैः ।&#x9;074a&lt;br&gt;&#xA;युधिष्ठिराय यत्किञ्चित्करपण्यं प्रदीयताम् ॥&#x9;074c&lt;br&gt;&#xA;&#39;नो चेत्कृष्णेन सहितो योधयिष्यामि सायकैः&#39;।&#x9;075a&lt;br&gt;&#xA;ततो दिव्यानि वस्त्राणि दिव्यान्याभरणानि च ।&#x9;075c&lt;br&gt;&#xA;क्षौमाजिनानि दिव्यानि तस्य ते प्रददुः करम् ॥&#x9;075e&lt;br&gt;&#xA;एवं स पुरुषव्याघ्रो विजित्य दिशमुत्तराम् ।&#x9;076a&lt;br&gt;&#xA;सङ्ग्रामान्सुबहून्कृत्वा क्षत्रियैर्दस्युभिस्तथा ॥&#x9;076c&lt;br&gt;&#xA;स विनिर्जित्य राज्ञस्तान्करे च विनिवेश्य तु ।&#x9;077a&lt;br&gt;&#xA;धनान्यादाय सर्वेभ्यो रत्नानि विविधानि च ॥&#x9;077c&lt;br&gt;&#xA;हयांस्तित्तिरिकल्माषाञ्शुकपत्रनिभानपि ।&#x9;078a&lt;br&gt;&#xA;मयूरसदृशान्यान्सर्वाननिलरंहसः ॥&#x9;078c&lt;br&gt;&#xA;वृतः सुमहता राजन्बलेन चतुरङ्गिणा ।&#x9;079a&lt;br&gt;&#xA;आजगाम पुनर्वीरः शक्रप्रस्थं पुरोत्तमम् ॥&#x9;079c&lt;br&gt;&#xA;धर्मराजाय तत्पार्थो धनं सर्वं सवाहनम् ।&#x9;080a&lt;br&gt;&#xA;न्यवेदयदनुज्ञातस्तेन राज्ञा गृहान्ययौ ॥ &#x9;080c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/030/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/030/</guid>
      <description>&lt;p&gt;अध्यायः 030&lt;/p&gt;&#xA;&lt;p&gt;भीमेन प्राचीदिग्विजये पाञ्चालदेशगमनम् ॥&lt;/p&gt;&#xA;&lt;p&gt;वैशम्पायन उवाच &#x9;001&lt;br&gt;&#xA;एतस्मिन्नेव काले तु भीमसेनोऽपि वीर्यवान् ।&#x9;001a&lt;br&gt;&#xA;धर्मराजमनुज्ञाप्य ययौ प्राचीं दिशं प्रति ॥ &#x9;001c&lt;br&gt;&#xA;महता बलचक्रेण परराष्ट्रावमर्दिना ।&#x9;002a&lt;br&gt;&#xA;हस्त्यश्वरथपूर्णेन दंशितेन प्रतापवान् ।&#x9;002c&lt;br&gt;&#xA;वृतो भरतशार्दूलो द्विषच्छोकविवर्धनः ।&#x9;003a&lt;br&gt;&#xA;स गत्वा नरशार्दूलः पञ्चालानां पुरं महत् ॥&#x9;003c&lt;br&gt;&#xA;पञ्चालान्विविधोपायैः सान्त्वयामास पाण्डवः ।&#x9;004a&lt;br&gt;&#xA;&#39;किञ्चित्करं समादाय विदेहानां पुरं ययौ&#39; ॥&#x9;004c&lt;br&gt;&#xA;ततः स गण्डकाञ्शूरो विदेहान्भरतर्षभः ॥&#x9;004e&lt;br&gt;&#xA;विजित्याल्पेन कालेन दशार्णानजयत्प्रभुः ।&#x9;005a&lt;br&gt;&#xA;तत्र दाशार्णको राजा सुधर्मा रोमहर्षणम् ।&#x9;005c&lt;br&gt;&#xA;कृतवान्भीमसेनेन महद्युद्धं निरायुधम् ।&#x9;005e&lt;br&gt;&#xA;भीमसेनस्तु तद्दृष्ट्वा तस्य कर्म महात्मनः ।&#x9;006a&lt;br&gt;&#xA;अधिसेनापतिं चक्रे सुधर्माणं महाबलम् ॥&#x9;006c&lt;br&gt;&#xA;ततः प्राचीं दिशं भीमो ययौ भीमपराक्रमः ।&#x9;007a&lt;br&gt;&#xA;सैन्येन महता राजन्कम्पयन्निव मेदिनीम् ॥&#x9;007c&lt;br&gt;&#xA;सोऽश्वमेधेश्वरं राजन्रोचमानं सहानुगम् ।&#x9;008a&lt;br&gt;&#xA;जिगाय समरे वीरो बलेन बलिनां वरः ॥&#x9;008c&lt;br&gt;&#xA;स तं निर्जित्य कौन्तेयो नातितीव्रेण कर्मणा ।&#x9;009a&lt;br&gt;&#xA;पूर्वदेशं महावीर्यो विजिग्ये कुरुनन्दनः ॥&#x9;009c&lt;br&gt;&#xA;ततो दक्षिणमागम्य पुलिन्दनगरं महत् ।&#x9;010a&lt;br&gt;&#xA;सुकुमारं वशे चक्रे सुमित्रं च नराधिपम् ॥&#x9;010c&lt;br&gt;&#xA;ततस्तु धर्मराजस्य शासनाद्भरतर्षभः ।&#x9;011a&lt;br&gt;&#xA;शिशुपालं महावीर्यमभ्यगाज्जनमेजय ॥&#x9;011c&lt;br&gt;&#xA;चेदिराजोऽपि तच्छ्रुत्वा पाण्डवस्य चिकीर्षितम् ।&#x9;012a&lt;br&gt;&#xA;उपनिष्क्रम्य नगरात्प्रत्यगृह्णात्परन्तप ॥&#x9;012c&lt;br&gt;&#xA;तौ समेत्य महाराज कुरुचेदिवृषौ तदा ।&#x9;013a&lt;br&gt;&#xA;उभयोरात्मकुलयोः कौशलं पर्यपृच्छताम् ॥&#x9;013c&lt;br&gt;&#xA;ततो निवेद्य तद्राष्ट्रं चेदिराजो विशाम्पते ।&#x9;014a&lt;br&gt;&#xA;उवाच भीमं प्रहसन्किमिदं कुरुषेऽनघ ।&#x9;014c&lt;br&gt;&#xA;तस्य भीमस्तदाचख्यौ धर्मराजचिकीर्षितम् ।&#x9;015a&lt;br&gt;&#xA;स च तं प्रतिगृह्यैव तथा चक्रे नराधिपः ॥&#x9;015c&lt;br&gt;&#xA;ततो भीमस्तत्र राजन्नुषित्वा त्रिदशाः क्षपाः ।&#x9;016a&lt;br&gt;&#xA;सत्कृतः शिशुपालेन ययौ सबलवाहनः ॥ &#x9;016c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/031/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/031/</guid>
      <description>&lt;p&gt;अध्यायः 031&lt;/p&gt;&#xA;&lt;p&gt;प्राचीं दिशं निर्जित्य भीमस्य प्रतिनिवर्तनम् ॥ 1 ॥&lt;/p&gt;&#xA;&lt;p&gt;वैशम्पायन उवाच &#x9;001&lt;br&gt;&#xA;ततः कुमारविषये श्रेणिमन्तमथाजयत् ।&#x9;001a&lt;br&gt;&#xA;कोसलाधिपतिं चैव बृहद्बलमरिन्दमः ॥&#x9;001c&lt;br&gt;&#xA;अयोध्यायां तु धर्मज्ञं दीर्घयज्ञं महाबलम् ।&#x9;002a&lt;br&gt;&#xA;अजयत्णण्डवश्रेष्ठो नातितीव्रेण कर्मणा ॥&#x9;002c&lt;br&gt;&#xA;ततो गोपालकक्षं च सोत्तरानपि कोसलान् ।&#x9;003a&lt;br&gt;&#xA;मल्लानामधिपं चैव पार्थिवं चाजयत्प्रभुः ॥&#x9;003c&lt;br&gt;&#xA;ततो हिमवतः पार्श्वं समभ्येत्य जलोद्भवम् ।&#x9;004a&lt;br&gt;&#xA;सर्वमल्पेन कालेन देशं चक्रे वशं बली ॥&#x9;004c&lt;br&gt;&#xA;एवं बहुविधान्देशान्विजिग्ये भरतर्षभः ।&#x9;005a&lt;br&gt;&#xA;भल्लाटमभितो जिग्ये शुक्तिमन्तं च पर्वतम् ॥&#x9;005c&lt;br&gt;&#xA;पाण्डवः सुमहावीर्यो बलेन बलिनां वरः ।&#x9;006a&lt;br&gt;&#xA;स काशिराजं समरे सुबाहुमनिवर्तिनम् ॥&#x9;006c&lt;br&gt;&#xA;वशे चक्रे महाबाहुर्भीमो भीमपराक्रमः ।&#x9;007a&lt;br&gt;&#xA;ततः सुपार्श्वमभितस्तथा राजपतिं क्रथम् ॥&#x9;007c&lt;br&gt;&#xA;युध्यमानं बलात्सङ्ख्ये विजिग्ये पाण्डवर्षभः ।&#x9;008a&lt;br&gt;&#xA;ततो मत्स्यान्महातेजा मलदांश्च महाबलान् ॥&#x9;008c&lt;br&gt;&#xA;अनघानभयांश्चैव पशुभूमिं च सर्वशः ।&#x9;009a&lt;br&gt;&#xA;निवृत्य च महाबाहुर्मदधारं महीधरम् ॥&#x9;009c&lt;br&gt;&#xA;सोमधेयांश्च निर्जित्य प्रत्ययावुत्तरामुखः ।&#x9;010a&lt;br&gt;&#xA;वत्सभूमिं च कौन्तेयो विजिग्ये बलवान्बलात् ॥&#x9;010c&lt;br&gt;&#xA;भर्गाणामधिपं चैव निषादाधिपतिं तथा ।&#x9;011a&lt;br&gt;&#xA;विजिग्ये भूमिपालांश्च मणिमत्प्रमुखान्बहून् ॥&#x9;011c&lt;br&gt;&#xA;ततो दक्षिणमल्लांश्च भोगवन्तं च पर्वतम् ।&#x9;012a&lt;br&gt;&#xA;तरसैवाजयद्भीमो नातितीव्रेण कर्मणा ॥&#x9;012c&lt;br&gt;&#xA;शर्मकान्वर्मकांश्चैव व्यजयत्सान्त्वपूर्वकम् ।&#x9;013a&lt;br&gt;&#xA;वैदेहकं च राजानं जनकं जगतीपतिम् ॥&#x9;013c&lt;br&gt;&#xA;विजिग्ये पुरुषव्याघ्रो नातितीव्रेण कर्मणा ।&#x9;014a&lt;br&gt;&#xA;शकांश्च बर्बराश्चैव अजयच्छद्मपूर्वकम् ॥&#x9;014c&lt;br&gt;&#xA;वैदेहस्थस्तु कौन्तेय इन्द्रपर्वतमन्तिकात् ।&#x9;015a&lt;br&gt;&#xA;किरातानामधिपतीनजयत्सप्त पाण्डवः ॥&#x9;015c&lt;br&gt;&#xA;ततः सुह्मान्प्रसुह्मांश्च सपक्षानतिवीर्यवान् ।&#x9;016a&lt;br&gt;&#xA;विजित्य युधि कौन्तेयो मागधानभ्यधाद्बली ॥&#x9;016c&lt;br&gt;&#xA;दण्डं च दण्डधारं च विजित्य पृथिवीपतीन् ।&#x9;017a&lt;br&gt;&#xA;तैरेव सहितैः सर्वैर्गिरिव्रजमुपाद्रवत् ॥&#x9;017c&lt;br&gt;&#xA;जारासन्धिं सान्त्वयित्वा करे च विनिवेश्य ह ।&#x9;018a&lt;br&gt;&#xA;तैरेव सहितैः सर्वैः कर्णमभ्यद्रवद्बली ॥&#x9;018c&lt;br&gt;&#xA;स कम्पयन्निव महीं बलेन चतुङ्गिणा ।&#x9;019a&lt;br&gt;&#xA;युयुधे पाण्डवश्रेष्ठः कर्णेनामित्रघातिना ॥&#x9;019c&lt;br&gt;&#xA;स कर्णं युधि निर्जित्य वशे कृत्वा च भारत ।&#x9;020a&lt;br&gt;&#xA;ततो विजिग्ये बलवान्राज्ञः पर्वतवासिनः ॥&#x9;020c&lt;br&gt;&#xA;अथ मोदागिरौ चैव राजानं बलवत्तरम् ।&#x9;021a&lt;br&gt;&#xA;पाण्डवो बाहुवीर्येण निजघान महामृधे ॥&#x9;021c&lt;br&gt;&#xA;ततः पुण्ड्राधिपं वीरं वासुदेवं समाययौ ।&#x9;022a&lt;br&gt;&#xA;&#39;इदानीं वृष्णिवीरेण न योत्स्यामीति पौण्ड्रकः ॥&#x9;022c&lt;br&gt;&#xA;कृष्णस्य भुजसन्त्रासात्करमाशु ददौ नृपः&#39; ।&#x9;023a&lt;br&gt;&#xA;कौशिकीकच्छनिलयं राजानं च महौजसम् ॥&#x9;023c&lt;br&gt;&#xA;उभौ बलभृतौ वीरावुभौ तीव्रपराक्रमौ ।&#x9;024a&lt;br&gt;&#xA;निर्जित्याजौ महाराज वङ्गराजमुपाद्रवत् ॥&#x9;024c&lt;br&gt;&#xA;समुद्रसेनं निर्जित्य चन्द्रसेनं च पार्थिवम् ।&#x9;025a&lt;br&gt;&#xA;ताम्रलिप्तं च राजानं कर्वटाधिपतिं तथा ॥&#x9;025c&lt;br&gt;&#xA;सुह्मानामधिपं चैव ये च सागरवासिनः ।&#x9;026a&lt;br&gt;&#xA;सर्वान्म्लेच्छगणांश्चैव विजिग्ये भरतर्षभः ॥&#x9;026c&lt;br&gt;&#xA;एवं बहुविधान्देशान्विजित्य पवनात्मजः ।&#x9;027a&lt;br&gt;&#xA;वसु तेभ्य उपादाय लौहित्यमगद्बली ॥&#x9;027c&lt;br&gt;&#xA;स सर्वान्म्लेच्छनृपतीन्सागरानूपवासिनः ।&#x9;028a&lt;br&gt;&#xA;करमाहारयामास रत्नानि विविधानि च ॥&#x9;028c&lt;br&gt;&#xA;चन्दनागुरुवस्त्राणि मणिमौक्तिककम्बलम् ।&#x9;029a&lt;br&gt;&#xA;काञ्चनं रजतं चैव विद्रुमं च महाधनम् ॥&#x9;029c&lt;br&gt;&#xA;ते कोटीशतसङ्ख्येन कौन्तेयं महता तदा ।&#x9;030a&lt;br&gt;&#xA;अभ्यवर्षन्महात्मानं धनवर्षेण पाण्डवम् ॥&#x9;030c&lt;br&gt;&#xA;इन्द्रप्रस्थमुपागम्य भीमो भीमपराक्रमः ।&#x9;031a&lt;br&gt;&#xA;निवेदयामास तदा धर्मराजाय तद्धनम् ॥ &#x9;031c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/032/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/032/</guid>
      <description>&lt;p&gt;अध्यायः 032&lt;/p&gt;&#xA;&lt;p&gt;दक्षिणदिग्विजये शूरसेनादीञ्जितवतः सहदेवस्य माहिष्मत्यां नीलेन सह युद्धम् ॥ 1 ॥ नोलस्य अग्निसाहाय्यकरणकारणकथनम् ॥ 2 ॥ सहदेवस्तुत्या तुष्टस्याग्नेराज्ञया नीलेनार्चितस्य सहदेवस्य विभीषणात्करग् रहणार्थं घटोत्कचप्रेषणम् ॥ 3 ॥&lt;/p&gt;&#xA;&lt;p&gt;वैशम्पायन उवाच &#x9;001&lt;br&gt;&#xA;तथैव सहदेवोऽपि धर्मराजेन पूजितः ।&#x9;001a&lt;br&gt;&#xA;महत्या सेनया राजन्प्रययौ दक्षिणां दिशम् ॥&#x9;001c&lt;br&gt;&#xA;स शूरसेनान्कार्त्स्न्येन पूर्वमेवाजयत्प्रभुः ।&#x9;002a&lt;br&gt;&#xA;मत्स्यराजं च कौरव्यो वशे चक्रे बलाद्बली ॥&#x9;002c&lt;br&gt;&#xA;अधिराजाधिपं चैव दन्तवक्त्रं महाबलम् ।&#x9;003a&lt;br&gt;&#xA;जिगाय करदं चैव कृत्वा राज्ये न्यवेशयत् ॥&#x9;003c&lt;br&gt;&#xA;सुकुमारं वशे चक्रे सुमित्रं च नराधिपम् ।&#x9;004a&lt;br&gt;&#xA;तथैवापरमत्स्यांश्च व्यजयत्स पटच्चरान् ॥&#x9;004c&lt;br&gt;&#xA;निषादभूमिं गोशृङ्गं पर्वतप्रवरं तथा ।&#x9;005a&lt;br&gt;&#xA;तरसैवाजयद्धीमाञ्श्रेणिमन्तं च पार्थिवम् ॥&#x9;005c&lt;br&gt;&#xA;नरराष्ट्रं च निर्जित्य कुन्तिभोजमुपाद्रवत् ।&#x9;006a&lt;br&gt;&#xA;प्रीतिपूर्वं च तस्यासौ प्रतिजग्राह शासनम् ॥&#x9;006c&lt;br&gt;&#xA;ततश्चर्मण्वतीकूले जम्भकस्यात्मजं नृपम् ।&#x9;007a&lt;br&gt;&#xA;ददर्श वासुदेवेन शेषितं पूर्ववैरिणा ॥&#x9;007c&lt;br&gt;&#xA;चक्रे तेन स सङ्ग्रामं सहदेवेन भारत ।&#x9;008a&lt;br&gt;&#xA;स तमाजौ विनिर्जित्य दक्षिणाभिमुखो ययौ ॥&#x9;008c&lt;br&gt;&#xA;सेकानपरसेकांश्च व्यजयत्सुमहाबलः ।&#x9;009a&lt;br&gt;&#xA;करं तेभ्य उपादाय रत्नानि विविधानि च ॥ &#x9;009c&lt;br&gt;&#xA;ततस्तेनैव सहितो नर्मदामभितो ययौ ।&#39;&#x9;009e&lt;br&gt;&#xA;भगदत्तं महाबाहुं क्षत्रियं नरकात्मजम् ।&#x9;010a&lt;br&gt;&#xA;अर्जुनाय करं दत्तं श्रुत्वा तत्र न्यवर्तत&#39; ॥&#x9;010c&lt;br&gt;&#xA;विन्दानुविन्दावावन्त्यौ सैन्येन महतावृतौ ।&#x9;011a&lt;br&gt;&#xA;जिगाय समरे वीरावाश्विनेयः प्रतापवान् ॥&#x9;011c&lt;br&gt;&#xA;ततो रत्नान्युपादाय पुरं भोजकटं ययौ ।&#x9;012a&lt;br&gt;&#xA;तत्र युद्धमभूद्राजन्दिवसद्वयमच्युत ॥&#x9;012c&lt;br&gt;&#xA;स विजित्य दुराधर्षं भीष्मकं माद्रिनन्दनः ।&#x9;013a&lt;br&gt;&#xA;कोसलाधिपतिं चैव तथा वेणातटाधिपम् ॥&#x9;013c&lt;br&gt;&#xA;कान्तारकांश्च समरे तथा प्राकोटकान्नृपान् ।&#x9;014a&lt;br&gt;&#xA;नाटकेयांश्च समरे तथा हेरम्बकान्युधि ॥&#x9;014c&lt;br&gt;&#xA;मारुधं च विनिर्जित्य रम्यग्राममथो बलात् ।&#x9;015a&lt;br&gt;&#xA;नाचीनानर्बुकांश्चैव राजानश्च महाबलः ॥&#x9;015c&lt;br&gt;&#xA;तांस्तानाटविकान्सर्वानजयत्पाण्डुनन्दनः ।&#x9;016a&lt;br&gt;&#xA;नाताधिपं च नृपतिं वशे चक्रे महाबलः ॥&#x9;016c&lt;br&gt;&#xA;पुलिन्दांश्च रणे जित्वा ययौ दक्षिणतः पुरः ।&#x9;017a&lt;br&gt;&#xA;युयुधे पाण्ड्यराजेन दिवसं नकुलानुजः ॥&#x9;017c&lt;br&gt;&#xA;तं जित्वा स महाबाहुः प्रययौ दक्षिणापथम् ।&#x9;018a&lt;br&gt;&#xA;गुहामासादयामास किष्किन्धां लोकविश्रुताम् ॥&#x9;018c&lt;br&gt;&#xA;&#39;पुरा वानरराजेन वालिना चाभिरक्षिताम् ।&#x9;019a&lt;br&gt;&#xA;ततः कोसलराजस्य रामस्यैवानुगेन च ।&#x9;019c&lt;br&gt;&#xA;सुग्रीवेणाभिगुप्तां तां प्रविष्टस्तमथाह्वयत्&#39; ॥&#x9;019e&lt;br&gt;&#xA;तत्र वानरराजाभ्यां मैन्देन द्विविदेन च ।&#x9;020a&lt;br&gt;&#xA;युयुधे दिवसान्सप्त न च तौ विकृतिं गतौ ॥&#x9;020c&lt;br&gt;&#xA;ततस्तुष्टौ महात्मानौ सहदेवाय वानरौ ।&#x9;021a&lt;br&gt;&#xA;ऊचतुश्चैव संहृष्टौ प्रीतिपूर्वमिदं वचः ॥&#x9;021c&lt;br&gt;&#xA;गच्छ पाण्डवशार्दूल रत्नान्यादाय सर्वशः ।&#x9;022a&lt;br&gt;&#xA;अविघ्नमस्तु कार्याय धर्मराजाय धीमते ॥&#x9;022c&lt;br&gt;&#xA;ततो रत्नान्युपादाय पुरीं माहिष्मतीं ययौ ॥&#x9;023a&lt;br&gt;&#xA;तत्र नीलेन राज्ञा स चक्रे युद्धं नरर्षभः ॥&#x9;023c&lt;br&gt;&#xA;पाण्डवः परवीरघ्नः सहदेवः प्रतापवान् ॥&#x9;024a&lt;br&gt;&#xA;ततोऽस्य सुमहद्युद्धमासीद्भीरुभयङ्करम् ॥&#x9;024c&lt;br&gt;&#xA;सैन्यक्षयकरं चैव प्राणानां संशयावहम् ।&#x9;025a&lt;br&gt;&#xA;चक्रे तस्य हि साहाय्यं भगवान्हव्यवाहनः ॥&#x9;025c&lt;br&gt;&#xA;ततो रथा हया नागाः पुरुषाः कवचानि च ।&#x9;026a&lt;br&gt;&#xA;प्रदीप्तानि व्यदृश्यन्त सहदेवबले तदा ॥&#x9;026c&lt;br&gt;&#xA;ततः सुसम्भ्रान्तमना बभूव कुरुनन्दनः ।&#x9;027a&lt;br&gt;&#xA;नोत्तरं प्रतिवक्तुं च शक्तोऽभूज्जनमेजय ॥&#x9;027c&lt;br&gt;&#xA;जनमेजय उवाच &#x9;028&lt;br&gt;&#xA;किमर्थं भगवान्वह्निः प्रत्यमित्रोऽभवद्युधि ।&#x9;028a&lt;br&gt;&#xA;सहदेवस्य यज्ञार्थं घटमानस्य वै द्विज ॥&#x9;028c&lt;br&gt;&#xA;वैशम्पायन उवाच &#x9;029&lt;br&gt;&#xA;तत्र माहिष्मतीवासी भगवान्हव्यवाहनः ।&#x9;029a&lt;br&gt;&#xA;श्रूयते हि गृहीतो वै पुरस्तात्पारदारिकः ॥&#x9;029c&lt;br&gt;&#xA;नीलस्य राज्ञो दुहिता बभूवतातीव शोभना ।&#x9;030a&lt;br&gt;&#xA;साऽग्निहोत्रमुपातिष्ठद्बोधनाय पितुः सदा ॥&#x9;030c&lt;br&gt;&#xA;व्यजनैर्धूयमानोऽपि तावत्प्रज्वलते न सः ॥&#x9;031a&lt;br&gt;&#xA;यावच्चारुपुटौष्ठेन वायुना न विधूयते ॥&#x9;031c&lt;br&gt;&#xA;ततः स भगवानग्निश्चकमे तां सुदर्शनाम् ।&#x9;032a&lt;br&gt;&#xA;नीलस्य राज्ञः सर्वेषामुपनीतश्च सोऽभवत् ॥&#x9;032c&lt;br&gt;&#xA;ततो ब्राह्मणरूपेण रममाणो यदृच्छया ॥&#x9;033a&lt;br&gt;&#xA;चकमे तां वरारोहां कन्यामुत्पललोचनाम् ॥&#x9;033c&lt;br&gt;&#xA;तं तु राजा यथाशास्त्रमशासद्धार्मिकस्तदा ॥&#x9;033e&lt;br&gt;&#xA;प्रजज्वाल ततः कोपाद्भगवान्हव्यवाहनः ।&#x9;034a&lt;br&gt;&#xA;तं दृष्ट्वा विस्मितो राजा जगाम शिरसाऽवनिम् ॥&#x9;034c&lt;br&gt;&#xA;ततः कालेन तां कन्यां तथैव हि तदा नृपः ।&#x9;035a&lt;br&gt;&#xA;प्रददौ विप्ररूपाय वह्रये शिरसा नतः ॥&#x9;035c&lt;br&gt;&#xA;प्रतिगृह्य च तां सुभ्रूं नीलराज्ञः सुतां तदा ।&#x9;036a&lt;br&gt;&#xA;चक्रे प्रसादं भगवांस्तस्य राज्ञो विभावसुः ॥&#x9;036c&lt;br&gt;&#xA;वरेण च्छन्दयामास तं नृपं स्विष्टकृत्तमः ।&#x9;037a&lt;br&gt;&#xA;अभयं च स जग्राह स्वसैन्ये वै महीपतिः ॥&#x9;037c&lt;br&gt;&#xA;ततः प्रभृति ये केचिदज्ञानात्तां पुरीं नृपाः ।&#x9;038a&lt;br&gt;&#xA;जिगीषन्ति बलाद्राजंस्ते दह्यन्ते स्म वह्निना ॥&#x9;038c&lt;br&gt;&#xA;तस्यां पुर्यां तदा चैव माहिष्मत्यां कुरूद्वह ।&#x9;039a&lt;br&gt;&#xA;बभूवुरनतिग्राह्या योषितश्छन्दतः किल ॥&#x9;039c&lt;br&gt;&#xA;एवमग्निर्वरं प्रादात्स्त्रीणामप्रतिवारणे ।&#x9;040a&lt;br&gt;&#xA;स्वैरिण्यस्तत्र च राजानस्तत्पुरं भरतर्षभ ।&#x9;040c&lt;br&gt;&#xA;वर्जयन्ति च राजानस्तत्पुरं भरतर्षभ ।&#x9;041a&lt;br&gt;&#xA;भयादग्नेर्महाराज तदाप्रभृति सर्वदा ॥&#x9;041c&lt;br&gt;&#xA;सहदेवस्तु धर्मात्मा सैन्यं दृष्ट्वा भयार्दितम् ।&#x9;042a&lt;br&gt;&#xA;परीतमग्निना राजन्नाकम्पत यथाऽचलः ।&#x9;042c&lt;br&gt;&#xA;उपस्पृश्य शुचिर्भूत्वा सोऽब्रवीत्पावकं ततः ॥&#x9;042e&lt;br&gt;&#xA;सहदेव उवाच &#x9;043&lt;br&gt;&#xA;त्वदर्थोऽयं समारम्भः कृष्णवर्त्मन्नमोस्तु ते ।&#x9;043a&lt;br&gt;&#xA;मुखं त्वमसि देवानां यज्ञस्त्वमसि पावक ॥&#x9;043c&lt;br&gt;&#xA;पावनात्पावकश्चासि वहनाद्धव्यवाहनः ।&#x9;044a&lt;br&gt;&#xA;वेदास्त्वदर्थं जाता वै जातवेदास्ततो ह्यसि ॥&#x9;044c&lt;br&gt;&#xA;चित्रभानुः सुरेशश्च अनलस्त्वं विभावसो ।&#x9;045a&lt;br&gt;&#xA;स्वर्गद्वारस्पृशश्चासि हुताशो ज्वलनः शिखी ॥&#x9;045c&lt;br&gt;&#xA;वैश्वानरस्त्वं पिङ्गेशः प्लवङ्गो भूरितेजसः ।&#x9;046a&lt;br&gt;&#xA;कुमारसूस्त्वं भगवान्रुद्रगर्भो हिरण्यकृत् ॥&#x9;046c&lt;br&gt;&#xA;अग्निर्ददातु मे तेजो वायुः प्राणं ददातु मे ।&#x9;047a&lt;br&gt;&#xA;पृथिवी बलमादध्याच्छिवं चापो दिशन्तु मे ॥&#x9;047c&lt;br&gt;&#xA;अपां गर्भ महासत्व जातवेदः सुरेश्वर ।&#x9;048a&lt;br&gt;&#xA;देवानां मुखमग्ने त्वं सत्येन विपुनीहि माम् ॥&#x9;048c&lt;br&gt;&#xA;ऋषिभिर्ब्राह्मणैश्चैव दैवतैरसुरैरपि ।&#x9;049a&lt;br&gt;&#xA;नित्यं सुहुत यज्ञेषु सत्येन विपुनीहि माम् ॥&#x9;049c&lt;br&gt;&#xA;धूमकेतुः शिखी च त्वं पापहाऽनिलसम्भवः ।&#x9;050a&lt;br&gt;&#xA;सर्वप्राणिषु नित्यस्थः सत्येन विपुनीहि माम् ॥&#x9;050c&lt;br&gt;&#xA;एवं स्तुतोऽसि भगवन्प्रीतेन शुचिना मया ।&#x9;051a&lt;br&gt;&#xA;तुष्टिं पुष्टिं श्रुतं चैव प्रीति चाग्ने प्रयच्छ मे ॥&#x9;051c&lt;br&gt;&#xA;वैशम्पायन उवाच &#x9;052&lt;br&gt;&#xA;इत्येवं मन्त्रमाग्नेयं पठन्यो जुहुयाद्विभुम् ।&#x9;052a&lt;br&gt;&#xA;ऋद्धिमान्सततं दान्तः सर्वपापैः प्रमुच्यते ॥&#x9;052c&lt;br&gt;&#xA;सहदेव उवाच &#x9;053&lt;br&gt;&#xA;यज्ञविघ्नमिमं कर्तुं नार्हस्त्वं यज्ञवाहन ।&#x9;053a&lt;br&gt;&#xA;एवमुक्त्वा तु माद्रेयः कुशैरास्तीर्य मेदिनीम् ॥&#x9;053c&lt;br&gt;&#xA;विधिवत्पुरुषव्याघ्रः पावकं प्रत्युपाविशत् ।&#x9;054a&lt;br&gt;&#xA;प्रमुखे तस्य सैन्यस्य भीतोद्विग्नस्य भारत ॥&#x9;054c&lt;br&gt;&#xA;न चैनमत्यगाद्वह्निर्वेलामिव महोदधिः ।&#x9;055a&lt;br&gt;&#xA;तमुपेत्य शनैर्वह्निरुवाच कुरुनन्दनम् ॥&#x9;055c&lt;br&gt;&#xA;सहदेवं नृणां देवं सान्त्वपूर्वमिदं वचः ।&#x9;056a&lt;br&gt;&#xA;उत्तिष्ठोत्तिष्ठ कौरव्य जिज्ञासेयं कृता मया ॥&#x9;056c&lt;br&gt;&#xA;वेद्मि सर्वमभिप्रायं तव धर्मसुतस्य च ।&#x9;057a&lt;br&gt;&#xA;मया तु रक्षितव्या पूरियं भरतसत्तम ॥&#x9;057c&lt;br&gt;&#xA;यावद्राज्ञो हि नीलस्य कुले वंशधरा इति ।&#x9;058a&lt;br&gt;&#xA;ईप्सितं तु करिष्यामि मनसस्तव पाण्डव ॥&#x9;058c&lt;br&gt;&#xA;तत उत्थाय हृष्टात्मा प्राञ्जलिः शिरसा नतः ।&#x9;059a&lt;br&gt;&#xA;पूजयामास माद्रेयः पावकं भरतर्षभ ॥&#x9;059c&lt;br&gt;&#xA;पावके विनिवृत्ते तु नीलो राजाऽभ्यगात्तदा ।&#x9;060a&lt;br&gt;&#xA;पावकस्याज्ञया चैनमर्चयामास पार्थिवः ॥&#x9;060c&lt;br&gt;&#xA;सत्कारेण नरव्याघ्रं सहदेवं युधाम्पतिम् ।&#x9;061a&lt;br&gt;&#xA;प्रतिगृह्य च तां पूजां करे च विनिवेश्य च ॥&#x9;061c&lt;br&gt;&#xA;माद्रीसुतस्ततः प्रायाद्विजयी दक्षिणां दिशम् ।&#x9;062a&lt;br&gt;&#xA;त्रैपुरं स वशे कृत्वा राजानममितौजसम् ॥&#x9;062c&lt;br&gt;&#xA;निजग्राह महाबाहुस्तरसा पौरवेश्वरम् ।&#x9;063a&lt;br&gt;&#xA;आकृतिं कौशिकाचार्यं यत्नेन महता ततः ॥&#x9;063c&lt;br&gt;&#xA;वशे चक्रे महाबाहुः सुराष्ट्राधिपतिं तदा ।&#x9;064a&lt;br&gt;&#xA;सुराष्ट्रविषयस्थश्च प्रेषयामास रुक्मिणे ॥&#x9;064c&lt;br&gt;&#xA;राज्ञे भोजकटस्थाय महामात्राय धीमते ।&#x9;065a&lt;br&gt;&#xA;भीष्मकाय स धर्मात्मा साक्षादिन्द्रसखाय वै ॥&#x9;065c&lt;br&gt;&#xA;च चास्य प्रतिजग्राह ससुतः शासनं तदा ।&#x9;066a&lt;br&gt;&#xA;प्रीतिपूर्वं महाराज वासुदेवमवेक्ष्य च ॥&#x9;066c&lt;br&gt;&#xA;ततः स रत्नान्यादाय पुनः प्रायाद्युधाम्पतिः ।&#x9;067a&lt;br&gt;&#xA;ततः शूर्पारकं चैव तालाकटमथापि च ॥&#x9;067c&lt;br&gt;&#xA;वशे चक्रे महातेजा दण्डकांश्च महाबलः ।&#x9;068a&lt;br&gt;&#xA;सागरद्वीपवासांश्च नृपतीन्म्लेच्छयोनिजान् ॥&#x9;068c&lt;br&gt;&#xA;निषादान्पुरुषादांश्च कर्णप्रावरणानपि ।&#x9;069a&lt;br&gt;&#xA;ये च कालमुखा नाम नरराक्षसयोनयः ॥&#x9;069c&lt;br&gt;&#xA;कृत्स्नं कोलगिरिं चैव सुरभीपट्टनं तथा ।&#x9;070a&lt;br&gt;&#xA;द्वीपं ताम्राह्वयं चैव पर्वतं रामकं तथा ॥&#x9;070c&lt;br&gt;&#xA;तिमिङ्गिलं च स नृपं वशे कृत्वा महामतिः ।&#x9;071a&lt;br&gt;&#xA;एकपादांश्च पुरुषान्केरलान्वनवासिनः ॥&#x9;071c&lt;br&gt;&#xA;नगरीं सञ्जयन्तीं च पाषण्डं करहाटकम् ।&#x9;072a&lt;br&gt;&#xA;दूतैरेव वशे चक्रे करं चैनानदापयत् ॥&#x9;072c&lt;br&gt;&#xA;पाण्ड्यांश्च द्रविडांश्चैव सहितांश्चोड्रकेरलैः ।&#x9;073a&lt;br&gt;&#xA;अन्ध्रांस्तालवनांश्चैव कलिङ्गानुष्ट्रकर्णिकान् ॥&#x9;073c&lt;br&gt;&#xA;आटवीं च पुरीं रम्यां यवनानां पुरं तथा ।&#x9;074a&lt;br&gt;&#xA;दूतैरेव वशे चक्रे करं चैनानदापयत् ॥&#x9;074c&lt;br&gt;&#xA;&#39;ताम्रपर्णी ततो गत्वा कन्यातीर्थमतीत्य च ।&#x9;075a&lt;br&gt;&#xA;दक्षिणां च दिशं सर्वा विजित्य कुरुनन्दनः ॥&#x9;075c&lt;br&gt;&#xA;उत्तरं तीरमासाद्य सागरस्योर्मिमालिनः ।&#x9;076a&lt;br&gt;&#xA;चिन्तयामास कौन्तेयो भ्रातुः पुत्रं घटोत्कचम् ॥&#x9;076c&lt;br&gt;&#xA;ततश्चिन्तितमात्रस्तु राक्षसः प्रत्यदृश्यत ।&#x9;077a&lt;br&gt;&#xA;तं मेरुशिखराकारमागतं पाण्डुनन्दनः ॥&#x9;077c&lt;br&gt;&#xA;भृगुकच्छात्ततो धीमान्साम्नैवामित्रकर्शनः ।&#x9;078a&lt;br&gt;&#xA;आगम्यतामिति प्राह धर्मराजस्य शासनात् ॥&#x9;078c&lt;br&gt;&#xA;स राक्षसपरीवारस्तं प्रणम्याशु संस्थितः ।&#x9;079a&lt;br&gt;&#xA;घटोत्कचं महात्मानं राक्षसं घोरदर्शनम् ॥&#x9;079c&lt;br&gt;&#xA;तत्रस्थः प्रेषयामास पौलस्त्याय महात्मने&#39; ।&#x9;080a&lt;br&gt;&#xA;बिभीषणाय धर्मात्मा प्रीतिपूर्वमरिन्दमः ॥&#x9;080c&lt;br&gt;&#xA;स चास्य प्रतिजग्राह शासनं प्रीतिपूर्वकम् ।&#x9;081a&lt;br&gt;&#xA;तच्च कृष्णकृतं धीमानभ्यमन्यत स प्रभुः ॥&#x9;081c&lt;br&gt;&#xA;ततः सम्प्रेषयामास रत्नानि विविधानि च ।&#x9;082a&lt;br&gt;&#xA;चन्दनागुरुकाष्ठानि दिव्यान्याभरणानि च ॥&#x9;082c&lt;br&gt;&#xA;वासांसि च महार्हाणि मणींश्चैव महाधनान् ॥ &#x9;082e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/033/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/033/</guid>
      <description>&lt;p&gt;अध्यायः 033&lt;/p&gt;&#xA;&lt;p&gt;जनमेजयप्रश्नानुरोधेन सहदेवस्य द्राविडपाण्ड्यदेशगमनकथनम् ॥ 1 ॥&lt;/p&gt;&#xA;&lt;p&gt;&#39;जनमेजय उवाच &#x9;001&lt;br&gt;&#xA;इच्छाम्यागमनं श्रोतुं हैडिम्बस्य द्विजोत्तम ।&#x9;001a&lt;br&gt;&#xA;लङ्कायां च गतिं ब्रह्मन्पौलस्त्यस्य च दर्शनम् ॥&#x9;001c&lt;br&gt;&#xA;कावेरीदर्शनं चैव आनुपूर्व्या वदस्व मे ।&#x9;002a&lt;br&gt;&#xA;वैशम्पायन उवाच &#x9;002&lt;br&gt;&#xA;शृणु राजन्यथा वृत्तं सहेदवस्य साहसम् ॥&#x9;002c&lt;br&gt;&#xA;काननद्वीपगांश्चैव तरसाऽजित्य चाहवे ।&#x9;003a&lt;br&gt;&#xA;दक्षिणां च दिशं जित्वा चोलस्य विषयं ययौ ॥&#x9;003c&lt;br&gt;&#xA;ददर्श पुण्यतोयां वै कावेरीं सरितां वराम् ।&#x9;004a&lt;br&gt;&#xA;नाजापक्षिगणैर्जुष्टां तापसैरुपशोभिताम् ॥&#x9;004c&lt;br&gt;&#xA;साललोध्रार्जुनैर्बिल्वैर्जम्बूशाल्मलकिंशुकैः ।&#x9;005a&lt;br&gt;&#xA;कदम्बैः सप्तपर्णैश्च कश्मर्यामलकैर्वृताम् ॥&#x9;005c&lt;br&gt;&#xA;न्यग्रोधैश्च महाशाखैः प्लक्षैरौदुम्बरैरपि । &#x9;006a&lt;br&gt;&#xA;शमीपलाशवृक्षैश्च अश्वत्थैः खदिरैर्वृताम् ॥ &#x9;006c&lt;br&gt;&#xA;बदरीभिश्च सञ्छन्नामश्वकर्णैश्च शोभिताम् ।&#x9;007a&lt;br&gt;&#xA;चूतैः पुण्ड्रकपत्रैश्च कदलीवनसंवृताम् ॥ &#x9;007c&lt;br&gt;&#xA;चक्रवाकगणैः कीर्णं प्लवैश्च जलवायसैः ।&#x9;008a&lt;br&gt;&#xA;समुद्रकाकैः क्रौञ्चैश्च नादितां जलकुक्कुटैः ॥&#x9;008c&lt;br&gt;&#xA;एवं खगैश्च बहुभिः सङ्घुष्टां जलवासिभिः ।&#x9;009a&lt;br&gt;&#xA;आश्रमैर्बहुभिः सक्तां चैत्यवृक्षैश्च शोभिताम् ॥&#x9;09c&lt;br&gt;&#xA;शोभितां ब्राह्मणैः शुभ्रैर्वेदवेदाङ्गपारगैः ।&#x9;010a&lt;br&gt;&#xA;क्वचित्तीररुहैर्वृक्षैर्मालाभिरिव शोभिताम् ॥&#x9;010c&lt;br&gt;&#xA;क्वचित्सुपुष्पितैर्वृक्षैः क्वचित्सौगन्धिकोत्पलैः ।&#x9;011a&lt;br&gt;&#xA;कह्लारकुमुदोत्फुल्लैः कमलैरुपशोभिताम् ॥&#x9;011c&lt;br&gt;&#xA;कावेरीं तादृशीं दृष्ट्वा प्रीतिमान्पाण्डवस्तदा ।&#x9;012a&lt;br&gt;&#xA;अस्मद्राष्ट्रे यथा गङ्गा कावेरी च तथा शुभा ॥&#x9;012c&lt;br&gt;&#xA;सहदेवस्तु तां तीर्त्वा नदीमनुचरैः सह ।&#x9;013a&lt;br&gt;&#xA;दक्षिणं तीरमासाद्य गमनायोपचक्रमे ॥ &#x9;013c&lt;br&gt;&#xA;आगतं पाण्डवं तत्र श्रुत्वा विषयवासिनः ।&#x9;014a&lt;br&gt;&#xA;दर्शनार्थं ययुस्ते तु कौतूहलसमन्विताः ॥&#x9;014c&lt;br&gt;&#xA;द्रमिडाः पुरुषा राजन्स्त्रियश्च प्रियदर्शनाः । &#x9;015a&lt;br&gt;&#xA;गत्वा पाण्डुसुतं तत्र ददृशुस्ते मुदाऽन्विताः ॥&#x9;015c&lt;br&gt;&#xA;सुकुमारं विशालाक्षं व्रजन्तं त्रिदशोपमम् ।&#x9;016a&lt;br&gt;&#xA;दर्शनीयतमं लोके नेत्रैरनिमिषैरिव ॥&#x9;016c&lt;br&gt;&#xA;आश्चर्यभूतं ददृशुर्द्रमिडास्ते समागताः ।&#x9;017a&lt;br&gt;&#xA;महासेनोपमं दृष्ट्वा पूजां चक्रुश्च तस्य वै ॥&#x9;017c&lt;br&gt;&#xA;रत्नैश्च विविधैरिष्टैर्भोगैरन्यैश्च सम्मतैः ।&#x9;018a&lt;br&gt;&#xA;गतिमङ्गलयुक्ताभिः स्तुवन्तो नकुलानुजम् ॥ &#x9;018c&lt;br&gt;&#xA;सहदेवस्तु तान्दृष्ट्वा द्रमिलानागतान्मुदा ।&#x9;019a&lt;br&gt;&#xA;विसृज्य तान्महाबाहुः प्रस्थितो दक्षिणां दिशम् ॥&#x9;019c&lt;br&gt;&#xA;दूतेन तरसा चोलं विजित्य द्रमिडेश्वरम् ।&#x9;020a&lt;br&gt;&#xA;ततो रत्नान्युपादाय पाण्ड्यस्य विषयं ययौ ॥ &#x9;020c&lt;br&gt;&#xA;दर्शने सहदेवस्य न च तृप्ता नराः परे ।&#x9;021a&lt;br&gt;&#xA;गच्छन्तमनुगच्छन्तः प्राप्ताः कौतूहलान्विताः ॥&#x9;021c&lt;br&gt;&#xA;ततो माद्रीसुतो राजन्मृगसङ्घान्विलोकयन् । &#x9;022a&lt;br&gt;&#xA;गजान्वनचरानन्यान्व्याघ्रान्कुष्णमृगान्बहून् ॥&#x9;022c&lt;br&gt;&#xA;शुकान्मयूरान्दृष्ट्वा तु गृध्रानारण्यकुक्कुटान् ।&#x9;023a&lt;br&gt;&#xA;ततो देशं समासाद्य श्वशुरस्य महीपतेः ॥&#x9;023c&lt;br&gt;&#xA;प्रेषयामास माद्रेयो दूतान्पाण्ड्याय वै तदा ।&#x9;024a&lt;br&gt;&#xA;प्रतिजग्राह तस्याज्ञां सम्प्रीत्या मलयध्वजः ॥&#x9;024c&lt;br&gt;&#xA;भार्या रूपवती जिष्णोः पाण्ड्यस्य तनया शुभा ।&#x9;025a&lt;br&gt;&#xA;चित्राङ्गदेति विख्याता द्रमिडी योषितां वरा ॥&#x9;025c&lt;br&gt;&#xA;आगतं सहदेवं तु सा श्रुत्वाऽन्तः पुरे पितुः ।&#x9;026a&lt;br&gt;&#xA;प्रेषयामास सम्प्रीत्या पूजारत्नं च वै बहु ॥&#x9;026c&lt;br&gt;&#xA;पाण्ड्योऽपि बहुरत्नानि दूतैः सह मुमोच ह ।&#x9;027a&lt;br&gt;&#xA;मणिमुक्ताप्रवालानि सहदेवाय कीर्तिमान् ॥&#x9;027c&lt;br&gt;&#xA;तां दृष्ट्वाऽप्रतिमां पूजां पाण्डवोऽपि मुदा नृप ।&#x9;028a&lt;br&gt;&#xA;भ्रातुः पुत्रे बहून्रत्नान्दत्वा वै बभ्रुवाहने ॥ &#x9;028c&lt;br&gt;&#xA;पाण्ड्यं द्रमिडराजानं श्वशुरं मलयध्वजम् ।&#x9;029a&lt;br&gt;&#xA;स दूतैस्तं वशे कृत्वा मणलूरेश्वरं तदा ॥&#x9;029c&lt;br&gt;&#xA;ततो रत्नान्युपादाय द्रमिडैरावृतो ययौ ।&#x9;030a&lt;br&gt;&#xA;अगस्त्यस्यालयं दिव्यं देवलोकसमं गिरिम् ॥&#x9;030c&lt;br&gt;&#xA;स तं प्रदक्षिणं कृत्वा मलयं भरतर्षभ ।&#x9;031a&lt;br&gt;&#xA;लङ्घयित्वा तु माद्रेयस्ताम्रपर्णीं  नदीं शुभाम् ॥ &#x9;031c&lt;br&gt;&#xA;प्रसन्नसलिलां दिव्यां सुशीतां च मनोहराम् ।&#x9;032a&lt;br&gt;&#xA;समुद्रतीरमासाद्य न्यविशत्पाण्डुनन्दनः ॥ &#x9;032c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/034/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/034/</guid>
      <description>&lt;p&gt;अध्यायः 034&lt;/p&gt;&#xA;&lt;p&gt;स्मृतिमात्रागतघटोत्कचलङ्काप्रेषणवृत्तान्तस्य विस्तरेण कथनम् ॥ 1 ॥ कृष्णगौरवेण विभीषणेन करदानम् ॥ 2 ॥ विभीषणात्करणाहृतवता घटोत्कचेन सह सहदेवस्य प्रतिनिवर्तनम् ॥ 3 ॥&lt;/p&gt;&#xA;&lt;p&gt;वैशम्पायन उवाच &#x9;001&lt;br&gt;&#xA;सहदेवस्ततो राजा मन्त्रिभिः सह भारत ।&#x9;001a&lt;br&gt;&#xA;सम्प्रधार्य महाबाहुः सचिवैर्बुद्धिमत्तरैः ॥&#x9;001c&lt;br&gt;&#xA;स विचार्य तदा राजन्सहदेवस्त्वरान्वितः ।&#x9;002a&lt;br&gt;&#xA;चिन्तयामास राजेन्द्र भ्रातुः पुत्रं घटोत्कचम् ॥&#x9;002c&lt;br&gt;&#xA;ततश्चिन्तितमात्रे तु राक्षसः प्रत्यदृश्यत ।&#x9;003a&lt;br&gt;&#xA;अतिदीर्घो महाबाहु सर्वाभरणभूषितः ॥&#x9;003c&lt;br&gt;&#xA;नीलजीमूतसङ्काशस्तप्तकाञ्चनकुण्डलः ।&#x9;004a&lt;br&gt;&#xA;विचित्रहारकेयूरः किङ्किणीमणिभूषितः ॥&#x9;004c&lt;br&gt;&#xA;हेममाली महादंष्ट्रः किरीटी कुक्षिबन्धनः ।&#x9;005a&lt;br&gt;&#xA;ताम्रकेशो हरिश्मश्रुर्भीमाङ्गः कटकाङ्गदः ॥&#x9;005c&lt;br&gt;&#xA;रक्तचन्दनदिग्धाङ्गः सूक्ष्माम्बरधरो बली ।&#x9;006a&lt;br&gt;&#xA;बलेन स ययौ तत्र चालयन्निव मेदिनीम् ॥&#x9;006c&lt;br&gt;&#xA;ततो दृष्ट्वा जना राजन्नायान्तं पर्वतोपमम् ।&#x9;007a&lt;br&gt;&#xA;भयाद्धि दुद्रुवुः सर्वे सिंहात्क्षुद्रमृगा यथा ॥&#x9;007c&lt;br&gt;&#xA;आससाद च माद्रेयं पुलस्त्यं रावणो यथा ।&#x9;008a&lt;br&gt;&#xA;अभिवाद्य ततो राजन्सहदेवं घटोत्कचः ॥&#x9;008c&lt;br&gt;&#xA;प्रह्वः कृताञ्जलिस्तस्थौ किं कार्यमिति चाब्रवीत् ।&#x9;009a&lt;br&gt;&#xA;तं परिष्वज्य बाहुभ्यां मूर्ध्न्युपाघ्राय पाण्डवः ॥&#x9;009c&lt;br&gt;&#xA;तं मेरुशिखराकारमागतं पाण्डुनन्दनः ।&#x9;010a&lt;br&gt;&#xA;पूजयित्वा सहामात्यः प्रीतो वाक्यमुवाच ह ॥&#x9;010c&lt;br&gt;&#xA;गच्छ लङ्कां पुरीं वत्स करार्थं मम शासनात् ।&#x9;011a&lt;br&gt;&#xA;तत्र दृष्ट्वा महात्मानं राक्षसेन्द्रं बिभीषणम् ॥&#x9;011c&lt;br&gt;&#xA;रत्नानि राजसूयार्थं विविधानि बहूनि च ।&#x9;012a&lt;br&gt;&#xA;उपादाय च सर्वाणि प्रत्यागच्छ महाबल ॥&#x9;012c&lt;br&gt;&#xA;वैशम्पायन उवाच &#x9;013&lt;br&gt;&#xA;पाण्डवेनैवमुक्तस्तु मुदा युक्तो घटोत्कचः ।&#x9;013a&lt;br&gt;&#xA;तथेत्युक्त्वा महाराज प्रतस्थे दक्षिणां दिशम् ॥&#x9;013c&lt;br&gt;&#xA;प्रययौ दक्षिणं कृत्वा सहदेवं घटोत्कचः ।&#x9;014a&lt;br&gt;&#xA;लङ्कामभिमुखो राजन्समुद्रं स व्यलोकयत् ॥&#x9;014c&lt;br&gt;&#xA;कूर्मग्राहझषाकीर्णं मीननक्रैस्तथाऽऽकुलम् ।&#x9;015a&lt;br&gt;&#xA;शुक्तिव्रातसमाकीर्णं शङ्कानां निचयाकुलम् ॥&#x9;015c&lt;br&gt;&#xA;स दृष्ट्वा रामसेतुं च चिन्तयन्रामविक्रमम् ॥&#x9;016a&lt;br&gt;&#xA;गत्वा पारं समुद्रस्य दक्षिणं स घटोत्कचः ॥&#x9;016c&lt;br&gt;&#xA;ददर्श लङ्कां राजेन्द्र नाकपृष्ठोपमां शुभाम् ।&#x9;017a&lt;br&gt;&#xA;प्राकारेणावृतां रम्यां शुभद्वारैश्च शोभिताम् ॥&#x9;017c&lt;br&gt;&#xA;प्रासादैर्बहुसाहस्रैः श्वेतरक्तैश्च सङ्कुलाम् ।&#x9;018a&lt;br&gt;&#xA;दिव्यदुन्दुभिनिर्ह्रादामुद्यानवनशोभिताम् ॥&#x9;018c&lt;br&gt;&#xA;सर्वकालफलैर्वृक्षैः पुष्पितैरुपशोभिताम् ।&#x9;019a&lt;br&gt;&#xA;पुष्पगन्धैश्च सङ्कीर्णां रमणीयमहारथाम् ॥&#x9;019c&lt;br&gt;&#xA;नानारत्नैश्च सम्पूर्णामिन्द्रस्येवामरावतीम् ।&#x9;020a&lt;br&gt;&#xA;विवेश स पुरीं लङ्कां राक्षसैश्च निषेविताम् ॥&#x9;020c&lt;br&gt;&#xA;ददर्श राक्षसव्राताञ्शूलप्रासाधरान्बहून् ॥&#x9;021a&lt;br&gt;&#xA;नानावेषधरान्दक्षान्नारीश्च प्रियदर्शनाः ॥&#x9;021c&lt;br&gt;&#xA;दिव्यमाल्याम्बरधरा दिव्यभूषणभूषिताः ।&#x9;022a&lt;br&gt;&#xA;मदरक्तान्तनयनाः पीनश्रोणिपयोधराः ॥&#x9;022c&lt;br&gt;&#xA;भैमसेनिं ततो दृष्ट्वा हृष्टास्ते विस्मयं गताः ।&#x9;023a&lt;br&gt;&#xA;आससाद गृहं राज्ञ इन्द्रस्य सदनोपमम् ॥&#x9;023c&lt;br&gt;&#xA;स द्वारपालमासाद्य वाक्यमेतदुवाच ह ।&#x9;024a&lt;br&gt;&#xA;घटोत्कच उवाच &#x9;024&lt;br&gt;&#xA;कुरूणामृषभो राजा पाण्डुर्नाम महाबलः ॥&#x9;024c&lt;br&gt;&#xA;कनीयांस्तस्य दायादः सहदेव इति श्रुतः ।&#x9;025a&lt;br&gt;&#xA;तेनाहं प्रेषितो दूतः करार्थं कौरवस्य च ॥&#x9;025c&lt;br&gt;&#xA;द्रष्टुमिच्छामि राजेन्द्रं त्वं क्षिप्रं मां निवेदय ।&#x9;026a&lt;br&gt;&#xA;वैशम्पायन उवाच &#x9;026&lt;br&gt;&#xA;तस्य तद्वचनं श्रुत्वा द्वारपालो महीपते ॥&#x9;026c&lt;br&gt;&#xA;तथेत्युक्त्वा विवेशाथ भवनं स निवेदकः ।&#x9;027a&lt;br&gt;&#xA;प्राञ्जलिः सर्वमाचष्ट सर्वां दूतगिरं तदा ॥&#x9;027c&lt;br&gt;&#xA;द्वारपालवचः श्रुत्वा राक्षसेन्द्रो विभीषणः ।&#x9;028a&lt;br&gt;&#xA;उवाच वाक्यं धर्मात्मा समीपं मे प्रवेश्यताम् ॥&#x9;028c&lt;br&gt;&#xA;एवमुक्तस्तु राज्ञा स धर्मज्ञेन महात्मना ।&#x9;029a&lt;br&gt;&#xA;अथ निष्क्रम्य सम्भ्रान्तो द्वार्स्थोहैडिम्बमब्रवीत् ॥&#x9;029c&lt;br&gt;&#xA;एहि दूत नृपं द्रष्टुं क्षिप्रं प्रविश च स्वयम् ।&#x9;030a&lt;br&gt;&#xA;द्वारपालवचः श्रुत्वा प्रविवेश घटोत्कचः ॥&#x9;030c&lt;br&gt;&#xA;स प्रविश्य ददर्शाथ राक्षसेन्द्रस्य मन्दिरम् ।&#x9;031a&lt;br&gt;&#xA;ततः कैलाससङ्काशं तप्तकाञ्चनतोरणम् ॥&#x9;031c&lt;br&gt;&#xA;प्राकारेण परिक्षिप्तं गोपुरैश्चापि शोभितम् ।&#x9;032a&lt;br&gt;&#xA;हर्म्यप्रासादसम्बाधं नानारत्नोपशोभितम् ॥&#x9;032c&lt;br&gt;&#xA;काञ्चनैस्तापनीयैश्च स्फाटिकै राजतैरपि ।&#x9;033a&lt;br&gt;&#xA;वज्रवैडूर्यजुष्टैश्च स्तम्भैश्च सुमनोहरैः ॥&#x9;033c&lt;br&gt;&#xA;नानाध्वजपताकाभिर्युक्तं मणिविचित्रितम् ।&#x9;034a&lt;br&gt;&#xA;चित्रमाल्यावृतं रम्यं तप्तकाञ्चनवेदिकम् ॥&#x9;034c&lt;br&gt;&#xA;स दृष्ट्वा तत्र सर्वं च भैमसेनिर्मनोहरम् ।&#x9;035a&lt;br&gt;&#xA;प्रविशन्नेव हैडिम्बः शुश्राव मधुरस्वरम् ॥&#x9;035c&lt;br&gt;&#xA;तन्त्रीगीतसमाकीर्णं समतालमिताक्षरम् ।&#x9;036a&lt;br&gt;&#xA;दिव्यदुन्दुभिनिर्ह्रादं वादित्रसततं शुभम् ॥&#x9;036c&lt;br&gt;&#xA;स श्रुत्वा मधुरं शब्दं प्रीतिमानभवत्तदा ।&#x9;037a&lt;br&gt;&#xA;ततो विगाह्य हैडिम्बो बहुकक्ष्यां मनोरमाम् ॥&#x9;037c&lt;br&gt;&#xA;स ददर्श महात्मानं द्वार्स्थेन सह भारत ।&#x9;038a&lt;br&gt;&#xA;तं विभीषणमासीनं काञ्चने परमासने ॥&#x9;038c&lt;br&gt;&#xA;दिवि भास्करसङ्काशं मुक्तामणिविभूषितम् ।&#x9;039a&lt;br&gt;&#xA;दिव्याभरणचित्राङ्गं दिव्यरूपधरं विभुम् ॥&#x9;039c&lt;br&gt;&#xA;दिव्यमाल्याम्बरधरं दिव्यगन्धोक्षितं शुभम् ।&#x9;040a&lt;br&gt;&#xA;विभ्राजमानं वपुषा सूर्यवैश्वानरप्रभम् ॥&#x9;040c&lt;br&gt;&#xA;उपोपविष्टं सचिवैर्देवैरिव शतक्रतुम् ।&#x9;041a&lt;br&gt;&#xA;यक्षैर्महात्मभिर्दिव्यनारीभिर्हृद्यकान्तिभिः ॥&#x9;041c&lt;br&gt;&#xA;गीतैर्मङ्गलयुक्तैश्च पूज्यमानं यथा दिवि ।&#x9;042a&lt;br&gt;&#xA;चामरे व्यजने चाग्र्ये हेमदण्डे महाधने ॥&#x9;042c&lt;br&gt;&#xA;गृहीते वरनारीभ्यां धूयमाने च मूर्धनि ।&#x9;043a&lt;br&gt;&#xA;अर्चिष्मन्तं श्रिया जुष्टं कुबेरवरुणोपमम् ॥&#x9;043c&lt;br&gt;&#xA;धर्मे चैव स्थितं नित्यमद्भुतं राक्षसेश्वरम् ।&#x9;044a&lt;br&gt;&#xA;राममिक्ष्वाकुनाथं वै स्मरन्तं मनसा सदा ॥&#x9;044c&lt;br&gt;&#xA;दृष्ट्वा घटोत्कचो राजन्ववन्दे तं कृताञ्जलिः ।&#x9;045a&lt;br&gt;&#xA;प्रह्वस्तस्थौ महावीर्यः शक्रं चित्ररथो यथा ॥&#x9;045c&lt;br&gt;&#xA;तं दूतमागतं दृष्ट्वा राक्षसेन्द्रो विभीषणः ।&#x9;046a&lt;br&gt;&#xA;पूजयित्वा यथान्यायं सान्त्वपूर्वं वचोऽब्रवीत् ॥&#x9;046c&lt;br&gt;&#xA;विभीषण उवाच &#x9;047&lt;br&gt;&#xA;कस्य वंशे स सञ्जातः करमिच्छन्महीपतिः ।&#x9;047a&lt;br&gt;&#xA;तस्यानुजान्समस्तांश्च पुरं देशं च तस्य वै ॥&#x9;047c&lt;br&gt;&#xA;त्वां च कार्यं च तत्सर्वं श्रोतुमिच्छामि तत्वतः ।&#x9;048a&lt;br&gt;&#xA;विस्तरेण मम ब्रूहि सर्वानेतान्पृथक्पृथक् ॥&#x9;048c&lt;br&gt;&#xA;वैशम्पायन उवाच &#x9;049&lt;br&gt;&#xA;एवमुक्तस्तु हैडिम्बः पौलस्त्येन महात्मना ।&#x9;049a&lt;br&gt;&#xA;कृताञ्जलिरुवाचाथ समर्थमिदमुत्तरम् ॥&#x9;049c&lt;br&gt;&#xA;घटोत्कच उवाच &#x9;050&lt;br&gt;&#xA;सोमवंशोद्भवो राजा पाण्डुर्नाम महाबलः ।&#x9;050a&lt;br&gt;&#xA;पाण्डोश्च पुत्राः पञ्चासञ्छक्रतुल्यपराक्रमाः ॥&#x9;050c&lt;br&gt;&#xA;तेषां ज्येष्ठस्तु नाम्ना वै युधिष्ठिर इति श्रुतः ।&#x9;051a&lt;br&gt;&#xA;अजातशत्रुर्धर्मात्मा धर्मो विग्रहवानिव ॥&#x9;051c&lt;br&gt;&#xA;ततो युधिष्ठिरो राजा प्राप्य राज्यमकारयत् ।&#x9;052a&lt;br&gt;&#xA;गङ्गाया दक्षिणे तीरे नगरे नागसाह्वये ॥&#x9;052c&lt;br&gt;&#xA;तद्दत्वा धृतराष्ट्राय शक्रप्रस्थं ययौ ततः ।&#x9;053a&lt;br&gt;&#xA;भ्रातृभिः सह राजेन्द्र शक्रप्रस्थेऽन्वमोदत ॥&#x9;053c&lt;br&gt;&#xA;गङ्गायमुनयोर्मध्ये ते उभे नगरोत्तमे ।&#x9;054a&lt;br&gt;&#xA;नित्यं धर्मे स्थितो राजा शक्रप्रस्थे प्रशास्ति नः ॥&#x9;054c&lt;br&gt;&#xA;तस्यानुजो महाबाहुर्भीमसेन इति श्रुतः ।&#x9;055a&lt;br&gt;&#xA;महातेजा महाकीर्तिः शक्रतुल्यपराक्रमः ॥&#x9;055c&lt;br&gt;&#xA;दशनागसहस्राणां बले तुल्यः स पाण्डवः ।&#x9;056a&lt;br&gt;&#xA;तस्यानुजोऽर्जुनो नाम महाबलपराक्रमः ॥&#x9;056c&lt;br&gt;&#xA;सुकुमारो महासत्वो लोके वीर्येण विश्रुतः ।&#x9;057a&lt;br&gt;&#xA;कार्तवीर्यसमो वीर्ये सागरप्रतिमो बले ॥&#x9;057c&lt;br&gt;&#xA;जामदग्न्यसमश्चास्त्रे सङ्ख्ये रामसमोऽर्जुनः ।&#x9;058a&lt;br&gt;&#xA;रूपे शक्रसमः पार्थस्तेजसा भास्करोपमः ॥&#x9;058c&lt;br&gt;&#xA;देवदानवगन्धर्वैः पिशाचोरगराक्षसैः ।&#x9;059a&lt;br&gt;&#xA;मानुषैश्च समस्तैस्तु अजेयः फल्गुनो रणे ॥&#x9;059c&lt;br&gt;&#xA;तेन तत्खाण्डवं दावं तर्पितं जातवेदसे ।&#x9;060a&lt;br&gt;&#xA;विजित्य तरसा शक्रं युधि देवगणैः सह ॥&#x9;060c&lt;br&gt;&#xA;लब्धान्यस्त्राणि दिव्यानि तर्पयित्वा हुताशनम् ।&#x9;061a&lt;br&gt;&#xA;तेन लब्धा महाराज दुर्लभा दैवतैरपि ॥&#x9;061c&lt;br&gt;&#xA;वासुदेवस्य भगिनी सुभद्रा नाम विश्रुता ।&#x9;062a&lt;br&gt;&#xA;अर्जुनस्यानुजो राजन्नकुलश्चेति विश्रुतः ॥&#x9;062c&lt;br&gt;&#xA;दर्शनीयतमो लोके मूर्तिमानिव मन्मथः ।&#x9;063a&lt;br&gt;&#xA;तस्यानुजो महातेजाः सहदेव इति श्रुतः ॥&#x9;063c&lt;br&gt;&#xA;तेनाहं प्रेषितो राजन्कुमारेण समो रणे ।&#x9;064a&lt;br&gt;&#xA;अहं घटोत्कचो नाम भीमसेनसुतो बली ॥&#x9;064c&lt;br&gt;&#xA;मम माता महाभागा हिडिम्बा नाम राक्षसी ।&#x9;065a&lt;br&gt;&#xA;पार्थानामुपकारार्थं चरामि पृथिवीमिमाम् ॥&#x9;065c&lt;br&gt;&#xA;आसीत्पृथिव्याः सर्वस्या महीपालो युधिष्ठिरः ।&#x9;066a&lt;br&gt;&#xA;राजसूयं क्रतुश्रेष्ठमाहर्तुमुपचक्रमे ॥&#x9;066c&lt;br&gt;&#xA;सन्दिदेश च स भ्रातृन्करार्थं सर्वतोदिशम् ।&#x9;067a&lt;br&gt;&#xA;वृष्णिवीरेण सहितः सन्दिदेशानुजान्नृपः ॥&#x9;067c&lt;br&gt;&#xA;उदीचीमर्जुनस्तूर्णं गत्वा मेरोरथोत्तमः ।&#x9;068a&lt;br&gt;&#xA;गत्वा शतसहस्राणि योजनानि महाबलः ॥&#x9;068c&lt;br&gt;&#xA;जित्वा सर्वान्नृपान्युद्धे हत्वा च तरसा वशी ।&#x9;069a&lt;br&gt;&#xA;स्वर्गद्वारमुपागम्य रत्नान्यादाय वै भृशम् ॥&#x9;069c&lt;br&gt;&#xA;अश्वांश्च विविधान्दिव्यान्सर्वानादाय फल्गुनः ।&#x9;070a&lt;br&gt;&#xA;धनं बहुविधं राजन्धर्मपुत्राय वै ददौ ॥&#x9;070c&lt;br&gt;&#xA;भीमसेनो हि राजेन्द्र जित्वा प्राचीं दिशं बलात् ।&#x9;071a&lt;br&gt;&#xA;वशे कृत्वा महीपालान्पाण्डवाय धनं ददौ ॥&#x9;071c&lt;br&gt;&#xA;दिशं प्रतीचीं नकुलः करार्थं प्रययौ तथा ।&#x9;072a&lt;br&gt;&#xA;सहदेवो दिशं याम्यां जित्वा सर्वान्महीक्षितः ॥&#x9;072c&lt;br&gt;&#xA;मां सन्दिदेश राजेन्द्र करार्थमिह सत्कृतः ।&#x9;073a&lt;br&gt;&#xA;पार्थानां चरितं तुभ्यं सङ्क्षेपात्समुदाहृतम् ॥&#x9;073c&lt;br&gt;&#xA;तमवेक्ष्य महाराज धर्मराजं युधिष्ठिरम् ।&#x9;074a&lt;br&gt;&#xA;पावनं राजसूयं च भगवन्तं हरिं प्रभुम् ।&#x9;074c&lt;br&gt;&#xA;एतानवेक्ष्य धर्मज्ञ करं दातुमिहार्हसि ॥&#x9;074e&lt;br&gt;&#xA;वैशम्पायन उवाच &#x9;075&lt;br&gt;&#xA;तेन तद्भाषितं श्रुत्वा राक्षसेन्द्रो विभीषणः ।&#x9;075a&lt;br&gt;&#xA;शासनं प्रतिजग्राह धर्मात्मा राक्षसैः सह ॥&#x9;075c&lt;br&gt;&#xA;तच्च कृष्णकृतं धीमानित्यमन्यत स प्रभुः ।&#x9;076a&lt;br&gt;&#xA;ततो ददौ विचित्राणि कम्बलानि कुथानि च ॥&#x9;076c&lt;br&gt;&#xA;दान्तकाञ्चनपर्यङ्कान्मणिहेमविचित्रितान् ।&#x9;077a&lt;br&gt;&#xA;भूषणानि महार्हाणि प्रवालानि मणींश्च सः ॥&#x9;077c&lt;br&gt;&#xA;काञ्चनानि च भाण्डनि कलशानि घटानि च ।&#x9;078a&lt;br&gt;&#xA;कटाहानि विचित्राणि द्रोण्यश्चैव सहस्रशः ॥&#x9;078c&lt;br&gt;&#xA;राजतानि च भाण्डानि रत्नगर्भांश्च कुण्डलान् ।&#x9;079a&lt;br&gt;&#xA;हेमपुष्पाणि चान्यानि रुक्ममुख्यानि चापरान् ।&#x9;079c&lt;br&gt;&#xA;शङ्खांश्च चन्द्रसङ्काशांश्चित्रावर्तविचित्रितान् ।&#x9;080a&lt;br&gt;&#xA;यज्ञस्य तोरणे युक्तान्ददौ तालांश्चतुर्दश ॥&#x9;080c&lt;br&gt;&#xA;रुक्मपङ्कजपुष्पाणि शिबिका मणिभूषिताः ।&#x9;081a&lt;br&gt;&#xA;मुकुटानि महार्हाणि रत्नगर्भांश्च कङ्कणान् ॥&#x9;081c&lt;br&gt;&#xA;चन्दनानि च मुख्यानि वासांसि विविधानि च ।&#x9;082a&lt;br&gt;&#xA;स ददौ सहदेवाय तदा राजा विभीषणः ॥&#x9;082c&lt;br&gt;&#xA;तानि सर्वाणि रत्नानि आजह्रुस्ते निशाचराः ।&#x9;083a&lt;br&gt;&#xA;अष्टाशीतिसहस्राणि समदा रक्तलोचनाः ॥&#x9;083c&lt;br&gt;&#xA;रत्नान्यादाय सर्वाणि प्रतस्थे स घटोत्कचः ।&#x9;084a&lt;br&gt;&#xA;विभीषणं च राजानमभिवाद्य कृताञ्जलिः ॥&#x9;084c&lt;br&gt;&#xA;प्रदक्षिणं परीत्यैव निर्जगाम घटोत्कचः ।&#x9;085a&lt;br&gt;&#xA;ततो रत्नान्युपादाय हैडिम्बो राक्षसैः सह ॥&#x9;085c&lt;br&gt;&#xA;जगाम तूर्णं लङ्कायाः सहदेवपदं प्रति ।&#x9;086a&lt;br&gt;&#xA;आसेदुः पाण्डवं सर्वे लङ्घयित्वा महोदधिम् ॥&#x9;086c&lt;br&gt;&#xA;सहदेवो ददर्शाथ रत्नाहारान्निशाचरान् ।&#x9;087a&lt;br&gt;&#xA;आगतान्भीमसङ्काशान्हैडिम्बं च तथा नृप ॥&#x9;087c&lt;br&gt;&#xA;द्रमिला नैऋतान्दृष्ट्वा दुद्रुवुस्ते भयार्दिताः ।&#x9;088a&lt;br&gt;&#xA;भैमसेनिस्ततो गत्वा मार्देयं प्राञ्जलिः स्थितः ॥&#x9;088c&lt;br&gt;&#xA;प्रीतिमानभवद्दृष्ट्वा रत्नौघं तं च पाण्डवः ।&#x9;089a&lt;br&gt;&#xA;तं परिष्वज्य पाणिभ्यां दृष्ट्वा तान्प्रीतिमानभूत् ॥&#x9;089c&lt;br&gt;&#xA;विसृज्य द्रविडान्सर्वान्गमनायोपचक्रमे ।&#x9;090a&lt;br&gt;&#xA;न्यवर्तत ततो धीमान्सहदेवो नराधिपः ॥&#x9;090c&lt;br&gt;&#xA;एवं विजित्य तरसा सान्त्वेन विजयेन च ।&#x9;091a&lt;br&gt;&#xA;करदान्पार्थिवान्कृत्वा प्रत्यागच्छदरिन्दमः ॥&#x9;091c&lt;br&gt;&#xA;रत्नसालमुपादाय ययौ सहनिशाचरः ।&#x9;092a&lt;br&gt;&#xA;इन्द्रप्रस्थं विवेशाथ कम्पयन्निव मेदिनीम् ॥&#x9;092c&lt;br&gt;&#xA;दृष्ट्वा युधिष्ठिरं राजन्सहदेवः कृताञ्जलिः ।&#x9;093a&lt;br&gt;&#xA;प्रह्वोऽभिवाद्य तस्थौ स पूजितश्चापि तेन वै ॥&#x9;093c&lt;br&gt;&#xA;लङ्काप्राप्तान्धनौघांश्च दृष्ट्वा तान्दुर्लभान्बहून् ।&#x9;094a&lt;br&gt;&#xA;प्रीतिमानभवद्राजा विस्मयं परमं ययौ ॥&#x9;094c&lt;br&gt;&#xA;धर्मराजाय तत्सर्वं निवेद्य भरतर्षभ ।&#x9;095a&lt;br&gt;&#xA;कोटीसहस्रमधिकं हिरण्यस्य महात्मने ॥&#x9;095c&lt;br&gt;&#xA;विविधानि च रत्नानि गोजाविमहिषांस्तथा ।&#x9;096a&lt;br&gt;&#xA;कृतकर्मा सुखं राजन्नुवास जनमेजय ॥ &#x9;096c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/035/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/035/</guid>
      <description>&lt;p&gt;अध्यायः 035&lt;/p&gt;&#xA;&lt;p&gt;नकुलस्य पश्चिमदिग्विजयः ॥ 1 ॥&lt;/p&gt;&#xA;&lt;p&gt;वैशम्पायन उवाच &#x9;001&lt;br&gt;&#xA;नकुलस्य तु वक्ष्यामि कर्माणि विजयं तथा ।&#x9;001a&lt;br&gt;&#xA;वासुदेवजितामाशां यथाऽसावजयत्प्रभुः ॥&#x9;001c&lt;br&gt;&#xA;निर्याय खाण्डवप्रस्थात्प्रतीचीमभितो दिशम् ।&#x9;002a&lt;br&gt;&#xA;उद्दिश्य मतिमान्प्रायान्महत्या सेनया सह ॥&#x9;002c&lt;br&gt;&#xA;सिंहनादेन महता योधानां गर्जितेन च ।&#x9;003a&lt;br&gt;&#xA;रथनेमिनिनादैश्च कम्पयन्वसुधामिमाम् ॥&#x9;003c&lt;br&gt;&#xA;ततो बहु धनं रम्यं गवाढ्यं धनधान्यवत् ।&#x9;004a&lt;br&gt;&#xA;कार्तिकेयस्य दयितं रोहीतकमुपाद्रवत्  ॥&#x9;004c&lt;br&gt;&#xA;तत्र युद्धं महच्चासीच्छूरैर्मत्तमयूरकैः ।&#x9;005a&lt;br&gt;&#xA;मरुभूमिं स कार्त्स्न्येन तथैव बहुधान्यकम् ॥&#x9;005c&lt;br&gt;&#xA;शैरीषकं महेत्थं च वशे चक्रे महाद्युतिः ।&#x9;006a&lt;br&gt;&#xA;आक्रोशं चैव राजर्षि तेन युद्धमभून्महत् ॥&#x9;006c&lt;br&gt;&#xA;तान्दशार्णान्स जित्वा च प्रतस्थे पाण्डुनन्दनः ।&#x9;007a&lt;br&gt;&#xA;शिबींस्त्रिगर्तानम्बष्ठान्मालवान्पञ्च कर्पटान् ॥&#x9;007c&lt;br&gt;&#xA;तथा मध्यमकेयांश्च वाटधानान्द्विजानथ ।&#x9;008a&lt;br&gt;&#xA;पुनश्च परिवृत्याथ पुष्करारण्यवासिनः ॥&#x9;008c&lt;br&gt;&#xA;गणानुत्सवसङ्केतान्व्यजयत्पुरुषर्षभः ।&#x9;009a&lt;br&gt;&#xA;सिन्धुकूलाश्रिता ये च ग्रामणीया महाबलाः ॥&#x9;009c&lt;br&gt;&#xA;शूद्राभीरगणाश्चैव ये चाश्रित्य सरस्वतीम् ।&#x9;010a&lt;br&gt;&#xA;वर्तयन्ति च ये मत्स्यैर्ये च पर्वतवासिनः ॥&#x9;010c&lt;br&gt;&#xA;कृत्स्नं पञ्चनन्दं चैव तथैवामरपर्वतम् ।&#x9;011a&lt;br&gt;&#xA;उत्तरज्योतिषं चैव तथा दिव्यकटं पुरम् ॥&#x9;011c&lt;br&gt;&#xA;द्वारपालं च तरसा वशे चक्रे महाद्युतिः ।&#x9;012a&lt;br&gt;&#xA;रामठान्हारहूणांश्च प्रतीच्याश्चैव ये नृपाः ॥&#x9;012c&lt;br&gt;&#xA;तान्सर्वान्स वशे चक्रे शासनादेव पाण्डवः ।&#x9;013a&lt;br&gt;&#xA;तत्रस्थः प्रेषयामास वासुदेवाय भारत ॥&#x9;013c&lt;br&gt;&#xA;स चास्य गतभी राजन्प्रतिजग्राह शासनम् ।&#x9;014a&lt;br&gt;&#xA;ततः शाकलमभ्येत्य मद्राणां पुटभेदनम् ॥&#x9;014c&lt;br&gt;&#xA;मातुलं प्रीतिपूर्वेण शल्यं चक्रे वशे बली ।&#x9;015a&lt;br&gt;&#xA;स तेन सत्कृतो राज्ञा सत्कारार्हो विशाम्पते ॥&#x9;015c&lt;br&gt;&#xA;रत्नानि भूरीण्यादाय सम्प्रतस्थे युधाम्पतिः ।&#x9;016a&lt;br&gt;&#xA;ततः सागरकुक्षिस्थान्म्लेच्छान्परमदारुणान् ॥&#x9;016c&lt;br&gt;&#xA;पह्लवान्बर्बरांश्चैव किरातान्यवनाञ्शकान् ।&#x9;017a&lt;br&gt;&#xA;ततो रत्नान्युपादाय वशे कृत्वा च पार्थिवान् ।&#x9;017c&lt;br&gt;&#xA;न्यवर्तत कुरुश्रेष्ठो नकुलश्चित्रमार्गवित् ॥&#x9;017e&lt;br&gt;&#xA;करभाणां सहस्राणि कोशं तस्य महात्मनः ।&#x9;018a&lt;br&gt;&#xA;ऊहुर्दश महाराज कृच्छ्रादिव महाधनम् ॥&#x9;018c&lt;br&gt;&#xA;इन्द्रप्रस्थगतं वीरमभ्येत्य स युधिष्ठिरम् ।&#x9;019a&lt;br&gt;&#xA;ततो माद्रीसुतः श्रीमान्धनं तस्मै न्यवेदयत् ॥&#x9;019c&lt;br&gt;&#xA;एवं विजित्य नकुलो दिशं वरुणपालिताम् ।&#x9;020a&lt;br&gt;&#xA;प्रतीचीं वासुदेवेन निर्जितां भरतर्षभ ॥ &#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/036/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/036/</guid>
      <description>&lt;p&gt;अध्यायः 036&lt;/p&gt;&#xA;&lt;p&gt;द्वारकातः आगतस्य श्रीकृष्णस्याज्ञया यज्ञसामग्रीसम्पादनोपक्रमः ॥ 1 ॥ द्वैपायनेन ऋत्विगानयनम् ॥ 2 ॥ ब्राह्मणक्षत्रियादीनामामन्त्रणाय दूतप्रेषणम् ॥ 3 ॥ धृतराष्ट्राद्यामन्त्रणाय नकुलगमनम् ॥ 4 ॥ । दीक्षा ॥ 5 ॥&lt;/p&gt;&#xA;&lt;p&gt;वैशम्पायन उवाच &#x9;001&lt;br&gt;&#xA;रक्षणाद्धर्मराजस्य सत्यस्य परिपालनात् ।&#x9;001a&lt;br&gt;&#xA;शत्रूणां क्षपणाच्चैव स्वकर्मनिरताः प्रजाः ॥&#x9;001c&lt;br&gt;&#xA;बलीनां सम्यगादानाद्धर्मतश्चानुशासनात् ।&#x9;002a&lt;br&gt;&#xA;निकामवर्षी पर्जन्यः स्फीतो जनपदोऽभवत् ॥&#x9;002c&lt;br&gt;&#xA;सर्वारम्भाः सुप्रवृत्ता गोरक्षा कर्षणं वणिक् ।&#x9;003a&lt;br&gt;&#xA;विशेषात्सर्वमेवैतत्सञ्जज्ञे राजकर्मणः ॥&#x9;003c&lt;br&gt;&#xA;दस्युभ्यो वञ्चकेभ्यो वा राजन्प्रति परस्परम् ।&#x9;004a&lt;br&gt;&#xA;राजवल्लभतश्चैव नाश्रूयन्त मृषागिरः ॥&#x9;004c&lt;br&gt;&#xA;अवर्षं चातिवर्षं च व्याधिपावकमूर्छनम् ।&#x9;005a&lt;br&gt;&#xA;सर्वमेतत्तदा नासीद्धर्मनित्ये युधिष्ठिरे ॥&#x9;005c&lt;br&gt;&#xA;प्रियं कर्तुमुपस्थातुं बलिकर्म स्वभावजम् ।&#x9;006a&lt;br&gt;&#xA;अभिहर्तुं नृपा जग्मुर्नान्यैः कार्यैः कथञ्चन ॥&#x9;006c&lt;br&gt;&#xA;धर्मैर्धनागमैस्तस्य ववृधे निचयो महान् ।&#x9;007a&lt;br&gt;&#xA;कर्तुं यस्य न शक्येत क्षयो वर्षशतैरपि ॥&#x9;007c&lt;br&gt;&#xA;स्वकोष्ठस्य परीमाणं कोशस्य च महीपतिः ।&#x9;008a&lt;br&gt;&#xA;विज्ञाय राजा कौन्तेयो यज्ञायैव मनो दधे ॥&#x9;008c&lt;br&gt;&#xA;सुहृदश्चैव ये सर्वे पृथक्च सहचाब्रुवन् ।&#x9;009a&lt;br&gt;&#xA;यज्ञकालस्तव विभो क्रियतामत्र साम्प्रतम् ॥&#x9;009c&lt;br&gt;&#xA;अथैवं ब्रुवतामेव तेषामभ्याययौ हरिः ।&#x9;010a&lt;br&gt;&#xA;ऋषिः पुराणो वेदात्मा दृश्यश्चैव विजानताम् ॥&#x9;010c&lt;br&gt;&#xA;जगतस्तस्थुषां श्रेष्ठः प्रभवश्चाप्ययश्च ह ।&#x9;011a&lt;br&gt;&#xA;भूतभव्यभवन्नाथः केशवः केशिसूदनः ॥&#x9;011c&lt;br&gt;&#xA;प्राकारः सर्ववृष्णीनामापत्स्वभयदोऽरिहा ।&#x9;012a&lt;br&gt;&#xA;बलाधिकारे निक्षिप्य सम्यगानकदुन्दुभिम् ॥&#x9;012c&lt;br&gt;&#xA;उच्चावचमुपादाय धर्मराजाय माधवः ।&#x9;013a&lt;br&gt;&#xA;धनौघं पुरुषव्याघ्रो बलेन महता वृतः ॥&#x9;013c&lt;br&gt;&#xA;तं धनौघमपर्यन्तं रत्नसागरमक्षयम् ।&#x9;014a&lt;br&gt;&#xA;नादयन्रथघोषेण प्रविशेश पुरोत्तमम् ॥&#x9;014c&lt;br&gt;&#xA;पूर्णमापूरयंस्तेषां द्विषच्छोकावहोऽभवत् ।&#x9;015a&lt;br&gt;&#xA;असूर्यमिव सूर्येण निवातमिव वायुना ।&#x9;015c&lt;br&gt;&#xA;कृष्णेन समुपेतेन जहृषे भारतं पुरम् ॥&#x9;015e&lt;br&gt;&#xA;तं मुदाऽभिसमागम्य सत्कृत्य च यथाविधि ।&#x9;016a&lt;br&gt;&#xA;स पृष्ट्वा कुशलं चैव सुखासीनं युधिष्ठिरः ॥&#x9;016c&lt;br&gt;&#xA;धौम्यद्वैपायनमुखैर्ऋत्विग्भिः पुरुषर्षभः ।&#x9;017a&lt;br&gt;&#xA;भीमार्जुनयमैश्चैव सहितः कृष्णमब्रवीत् ॥&#x9;017c&lt;br&gt;&#xA;युधिष्ठिर उवाच &#x9;018&lt;br&gt;&#xA;त्वत्कृते पृथिवी सर्वा मद्वशे कृष्ण वर्तते ।&#x9;018a&lt;br&gt;&#xA;धनं च बहु वार्ष्णेय त्वत्प्रसादादुपार्जितम् ॥&#x9;018c&lt;br&gt;&#xA;सोऽहमिच्छामि तत्सर्वं विधिवद्देवकीसुत ।&#x9;019a&lt;br&gt;&#xA;उपयोक्तुं द्विजाग्र्येभ्यो हव्यवाहे च माधव ॥&#x9;019c&lt;br&gt;&#xA;तदहं यष्टुमिच्छामि दाशार्ह सहितस्त्वया ।&#x9;020a&lt;br&gt;&#xA;अनुजैश्च महाबाहो तन्माऽनुज्ञातुमर्हसि ॥&#x9;020c&lt;br&gt;&#xA;तद्दीक्षापय गोविन्द त्वमात्मानं महाभुज ।&#x9;021a&lt;br&gt;&#xA;त्वयीष्टवति दाशार्ह विपाप्मा भविता ह्यहम् ॥&#x9;021c&lt;br&gt;&#xA;मां वाप्यभ्यनुजानीहि सहैभिरनुजैर्विभो ।&#x9;022a&lt;br&gt;&#xA;अनुज्ञातस्त्वया कृष्ण प्राप्नुयां क्रतुमुत्तमम् ॥&#x9;022c&lt;br&gt;&#xA;वैशम्पायन उवाच &#x9;023&lt;br&gt;&#xA;तं कृष्णः प्रत्युवाचेदं बहूक्त्वा गुणविस्तरम् ।&#x9;023a&lt;br&gt;&#xA;त्वमेव राजशार्दूल सम्राडर्हो महाक्रतुम् ।&#x9;023c&lt;br&gt;&#xA;सम्प्राप्नुहि त्वया प्राप्ते कृतकृत्यास्ततो वयम् ॥&#x9;023e&lt;br&gt;&#xA;यदस्वाभीप्सितं यज्ञं मयि श्रेयस्यवस्थिते ।&#x9;024a&lt;br&gt;&#xA;नियुङ्क्ष्व त्वं च मां कृत्ये सर्वं कर्तास्मि ते वचः ॥&#x9;024c&lt;br&gt;&#xA;युधिष्ठिर उवाच &#x9;025&lt;br&gt;&#xA;सफलः कृष्ण सङ्कल्पः सिद्धिश्च नियता मम ।&#x9;025a&lt;br&gt;&#xA;यस्य मे त्वं हृषीकेश यथेप्सितमुपस्थितः ॥&#x9;025c&lt;br&gt;&#xA;वैशम्पायन उवाच &#x9;026&lt;br&gt;&#xA;अनुज्ञातस्तु कृष्णेन पाण्डवो भ्रातृभिः सह ।&#x9;026a&lt;br&gt;&#xA;ईजितुं राजसूयेन साधनान्युपचक्रमे ॥&#x9;026c&lt;br&gt;&#xA;ततस्त्वाज्ञापयामास पाण्डवोऽरिनिबर्हणः ।&#x9;027a&lt;br&gt;&#xA;सहदेवं युधां श्रेष्ठं मन्त्रिणश्चैव सर्वशः ॥&#x9;027c&lt;br&gt;&#xA;अस्मिन्क्रतौ यथोक्तानि यज्ञाङ्गानि द्विजातिभिः ।&#x9;028a&lt;br&gt;&#xA;तथोपकरणं सर्वं मङ्गलानि च सर्वशः ॥&#x9;028c&lt;br&gt;&#xA;अधियज्ञांश्च सम्भारान्दौम्योक्तान्क्षिप्रमेव हि ।&#x9;029a&lt;br&gt;&#xA;समानयन्तु पुरुषा यथायोगं यथाक्रमम् ॥&#x9;029c&lt;br&gt;&#xA;इन्द्रसेनो विशोकश्च पूरुश्चार्जुनसारथिः ।&#x9;030a&lt;br&gt;&#xA;अन्नाद्याहरणे युक्ताः सन्तु मत्प्रियकाम्यया ॥&#x9;030c&lt;br&gt;&#xA;सर्वकामाश्च कार्यन्तां रसगन्धसमन्विताः ।&#x9;031a&lt;br&gt;&#xA;मनोरथप्रीतिकरा द्विजानां कुरुसत्तम ॥&#x9;031c&lt;br&gt;&#xA;वैशम्पायन उवाच &#x9;032&lt;br&gt;&#xA;तद्वाक्यसमकालं च कृतं सर्वं न्यवेदयत् ।&#x9;032a&lt;br&gt;&#xA;सहदेवो युधां श्रेष्ठो धर्मराजो युधिष्ठिरे ॥&#x9;032c&lt;br&gt;&#xA;ततो द्वैपायनो राजन्नृत्विजः समुपानयत् ।&#x9;033a&lt;br&gt;&#xA;वेदानिव महाभागान्साक्षान्मूर्तिमतो द्विजान् ॥&#x9;033c&lt;br&gt;&#xA;स्वयं ब्रह्मत्वमकरोत्तस्य सत्यवतीसुतः ।&#x9;034a&lt;br&gt;&#xA;धनञ्जयानामृषभः सुसामा सामगोऽभवत् ॥&#x9;034c&lt;br&gt;&#xA;याज्ञवल्क्यो बभूवाथ ब्रह्मिष्ठोऽध्वर्युसत्तमः ।&#x9;035a&lt;br&gt;&#xA;पैलो होता वसोः पुत्रो धौम्येन सहितोऽभवत् ॥&#x9;035c&lt;br&gt;&#xA;एतेषां पुत्रवर्गाश्च शिष्याश्च भरतर्षभ ।&#x9;036a&lt;br&gt;&#xA;बभूवुर्होत्रगाः सर्वे वेदवेदाङ्गपारगाः ॥&#x9;036c&lt;br&gt;&#xA;ते वाचयित्वा पुण्याहमूहयित्वा च तं विधिम् ।&#x9;037a&lt;br&gt;&#xA;शास्त्रोक्तं पूजयामासुस्तद्देवयजनं महत् ॥&#x9;037c&lt;br&gt;&#xA;तत्र चक्रुरनुज्ञाताः शरणान्युत शिल्पिनः ।&#x9;038a&lt;br&gt;&#xA;गन्धवन्ति विशालानि वेश्मानीव दिवौकसाम् ॥&#x9;038c&lt;br&gt;&#xA;तत आज्ञापयामास स राजा राजसत्तमः ।&#x9;039a&lt;br&gt;&#xA;सहदेवं तदा सद्यो मन्त्रिणं पुरुषर्षभः ॥&#x9;039c&lt;br&gt;&#xA;आमन्त्रणार्थं दूतांस्त्वं प्रेषयस्वाशुगान्द्रुतम् ।&#x9;040a&lt;br&gt;&#xA;उपश्रुत्य वचो राज्ञः स दूतान्प्राहिणोत्तदा ॥&#x9;040c&lt;br&gt;&#xA;आमन्त्रयध्वं राष्ट्रेषु ब्राह्मणान्भूमिपानथ ।&#x9;041a&lt;br&gt;&#xA;विनाश्च मान्याञ्शूद्रांश्च सर्वानानयतेति च ॥&#x9;041c&lt;br&gt;&#xA;वैशम्पायन उवाच &#x9;042&lt;br&gt;&#xA;ते सर्वान्पृथिवीपालान्पाण्डवेयस्य शासनात् ।&#x9;042a&lt;br&gt;&#xA;आमन्त्रयाम्बभूवुस्ते प्रेषयामास चापरान् ॥&#x9;042c&lt;br&gt;&#xA;दूताश्च वाहनैर्जग्मू राष्ट्राणि सुबहून्यपि ।&#x9;043a&lt;br&gt;&#xA;ततो युधिष्ठिरो राजा प्रेषयामास पाण्डवम् ॥&#x9;043c&lt;br&gt;&#xA;नकुलं हास्तिनपुरं भीष्माय भरतर्षभ ।&#x9;044a&lt;br&gt;&#xA;द्रोणाय धृतराष्ट्राय विदुराय कृपाय च ।&#x9;044c&lt;br&gt;&#xA;भ्रातॄणां चैव सर्वेषां येऽनुरक्ता युधिष्ठिरे ॥&#x9;044e&lt;br&gt;&#xA;ततस्ते तु यथाकालं कुन्तीपुत्रं युधिष्ठिरम् ।&#x9;045a&lt;br&gt;&#xA;दीक्षयाञ्चक्रिरे विप्रा राजसूयाय भारत ॥&#x9;045c&lt;br&gt;&#xA;&#39;ज्येष्ठामूले अमावास्यां मृगाजिनसमावृतः ।&#x9;046a&lt;br&gt;&#xA;रौरवाजिनसंवीतो नवनीताक्तदेहवान्&#39; ॥&#x9;046c&lt;br&gt;&#xA;दीक्षितः स तु धर्मात्मा धर्मराजो युधिष्ठिरः ।&#x9;047a&lt;br&gt;&#xA;जगाम यज्ञायतनं वृतो विप्रैः सहस्रशः ॥&#x9;047c&lt;br&gt;&#xA;भातृभिर्ज्ञातिभिश्चैव सुहृद्भिः सचिवैः सह ।&#x9;048a&lt;br&gt;&#xA;क्षत्रियैश्च मनुष्येन्द्रैर्नानादेशसमागतैः ॥&#x9;048c&lt;br&gt;&#xA;अमात्यैश्च नरश्रेष्ठो धर्मो विग्रहवानिव ।&#x9;049a&lt;br&gt;&#xA;आजग्मुर्ब्राह्मणास्तत्र विषयेभ्यस्ततस्ततः ॥&#x9;049c&lt;br&gt;&#xA;सर्वविद्यासु निष्णाता वेदवेदाङ्गपारगाः ।&#x9;050a&lt;br&gt;&#xA;तेषामावसथांश्चक्रुर्धर्मराजस्य शासनात् ॥&#x9;050c&lt;br&gt;&#xA;बह्वन्नाच्छादनैर्युक्तान्सगणानां पृथक् पृथक् ।&#x9;051a&lt;br&gt;&#xA;सर्वर्तुगुणसम्पन्नाञ्शिल्पिनोऽथ सहस्रशः ॥&#x9;051c&lt;br&gt;&#xA;तेषु ते न्यवसन्राजन्ब्राह्मणा नृपसत्कृताः ।&#x9;052a&lt;br&gt;&#xA;कथयन्तः कथा बह्वीः पश्यन्तो नटनर्तकान् ॥&#x9;052c&lt;br&gt;&#xA;भुञ्जतां चैव विप्राणां वदतां च महास्वनः ।&#x9;053a&lt;br&gt;&#xA;अनिशं श्रूयते तत्र मुदितानां महात्मनाम् ॥&#x9;053c&lt;br&gt;&#xA;दीयतां दीयतामेषां भुज्यतां भुज्यतामिति ।&#x9;054a&lt;br&gt;&#xA;एवम्प्रकाराः सञ्जल्पाः श्रूयन्तेस्मात्र नित्यशः ॥&#x9;054c&lt;br&gt;&#xA;गवां शतसहस्राणि शयनानां च भारत ।&#x9;055a&lt;br&gt;&#xA;रुक्मस्य योषितां चैव धर्मराजः पृथक् ददौ ॥&#x9;055c&lt;br&gt;&#xA;प्रावर्ततैवं यज्ञः स पाण्डवस्य महात्मनः ।&#x9;056a&lt;br&gt;&#xA;पृथिव्यामेकवीरस्य शक्रस्येव त्रिविष्टपे ॥ &#x9;056c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/037/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/037/</guid>
      <description>&lt;p&gt;अध्यायः 037&lt;/p&gt;&#xA;&lt;p&gt;आमन्त्रितानां सर्वेषाम् आगमनम् ॥ 1 ॥&lt;/p&gt;&#xA;&lt;pre&gt;&lt;code&gt;&#x9;001&#x9;वैशम्पायन उवाच   &#xA;&lt;/code&gt;&lt;/pre&gt;&#xA;&lt;p&gt;तत आमन्त्रिता राजन्राजानः सत्कृतास्तदा ।&#x9;001a&lt;br&gt;&#xA;पुरेभ्यः प्रययुस्तेभ्यो विमानेभ्य इवामराः ॥&#x9;001c&lt;br&gt;&#xA;ते वै दिग्भ्यः समापेतुः पार्थिवास्तत्र भारत ।&#x9;002a&lt;br&gt;&#xA;समादाय महार्हाणि रत्नानि विविधानि च ॥&#x9;002c&lt;br&gt;&#xA;तच्छ्रुत्वा धर्मराजस्य यज्ञे यज्ञविदस्तदा ।&#x9;003a&lt;br&gt;&#xA;राजानः शतशस्तुष्टैर्मनोभिर्मनुजर्षभ ॥&#x9;003c&lt;br&gt;&#xA;बहु वित्तं समादाय विविधं पार्थिवा ययुः ।&#x9;004a&lt;br&gt;&#xA;द्रष्टुकामाः सभां चैव धर्मराजं च पाण्डवम् ॥&#x9;004c&lt;br&gt;&#xA;स गत्वा हास्तिनपुरं नकुलः समितिञ्जयः ।&#x9;005a&lt;br&gt;&#xA;भीष्ममामन्त्रयाञ्चक्रे धृतराष्ट्रं च पाण्डवः ॥&#x9;005c&lt;br&gt;&#xA;प्रयतः प्राञ्जलिर्भूत्वा भारतानानयत्तदा ।&#x9;006a&lt;br&gt;&#xA;धृतराष्ट्रं च भीष्मं च विदुरं च महामतिम् ॥&#x9;006c&lt;br&gt;&#xA;दुर्योधनमुखांश्चैव भ्रातॄन्सर्वानथानयत् ॥&#x9;007ac&lt;br&gt;&#xA;सत्कृत्यामन्त्रिताः सर्वे ह्याचार्यप्रमुखास्ततः ।&#x9;008a&lt;br&gt;&#xA;प्रययुः प्रीतमनसो यज्ञं ब्रह्मपुरस्सराः ॥&#x9;008c&lt;br&gt;&#xA;धृतराष्ट्रश्च भीष्मश्च विदुरस्च महामतिः ।&#x9;009a&lt;br&gt;&#xA;दुर्योधनपुरोगाश्च भ्रातरः सर्व एव ते ।&#x9;009c&lt;br&gt;&#xA;गान्धारराजः सुबलः शकुनिश्च महाबलः ॥&#x9;009e&lt;br&gt;&#xA;अचलो वृषकश्चैव कर्णश्च रथिनां वरः ।&#x9;010a&lt;br&gt;&#xA;तथा शल्यश्च बलवान्बाह्लिकश्च महाबलः ॥&#x9;010c&lt;br&gt;&#xA;सोमदत्तोऽथ कौरव्यो भूरिर्भूरिश्रवाः शलः ।&#x9;011a&lt;br&gt;&#xA;अश्वत्थामा कृपो द्रोणः सैन्धवश्च जयद्रथः ॥&#x9;011c&lt;br&gt;&#xA;यज्ञसेनः सपुत्रश्च साल्वश्च वसुधाधिपः ।&#x9;012a&lt;br&gt;&#xA;प्राग्ज्योतिषश्च नृपतिर्भगदत्तो महारथः ॥&#x9;012c&lt;br&gt;&#xA;स तु सर्वैः सह म्लेच्छैः सागरानूपवासिभिः ।&#x9;013a&lt;br&gt;&#xA;पार्वतीयाश्च राजानो राजा चैव बृहद्बलः ॥&#x9;013c&lt;br&gt;&#xA;पौण्ड्रको वासुदेवश्च वङ्गः कालिङ्गकस्तथा ।&#x9;014a&lt;br&gt;&#xA;आकर्षाः कुन्तलाश्चैव गालवाश्चान्ध्रकास्तथा ॥&#x9;014c&lt;br&gt;&#xA;द्राविडाः सिंहलाश्चैव राजा काश्मीरकस्तथा ।&#x9;015a&lt;br&gt;&#xA;कुन्तिभोजो महातेजाः पार्थिवो गौरवाहनः ॥&#x9;015c&lt;br&gt;&#xA;बाह्लिकाश्चापरे शूरा राजानः सर्व एव ते ।&#x9;016a&lt;br&gt;&#xA;विराटः सह पुत्राभ्यां मावेल्लश्च महाबलः ॥&#x9;016c&lt;br&gt;&#xA;राजानो राजपुत्राश्च नानाजनपदेश्वराः ।&#x9;017a&lt;br&gt;&#xA;शिशुपालो महावीर्यः सह पुत्रेण भारत ॥&#x9;017c&lt;br&gt;&#xA;आगच्छत्पाण्डवेयस्य यज्ञं समरदुर्मदः ।&#x9;018a&lt;br&gt;&#xA;रामश्चैवानिरुद्धश्च कङ्कश्च सहसारणः ॥&#x9;018c&lt;br&gt;&#xA;गदप्रद्युम्नसाम्बाश्च चारुदेष्णश्च वीर्यवान् ।&#x9;019a&lt;br&gt;&#xA;उल्मुको निशठश्चैव वीरश्चाङ्गावहस्तथा ॥&#x9;019c&lt;br&gt;&#xA;वृष्णयो निखिलाश्चान्ये समाजग्मुर्महारथाः ।&#x9;020a&lt;br&gt;&#xA;एते चान्ये च बहवो राजानो मध्यदेशजाः ॥&#x9;020c&lt;br&gt;&#xA;आजग्मुः पाण्डुपुत्रस्य राजसूयं महाक्रतुम् ।&#x9;021a&lt;br&gt;&#xA;ददुस्तेषामावसथान्धर्मराजस्य शासनात् ॥&#x9;021c&lt;br&gt;&#xA;बहुभक्ष्यान्वितान्राजन्दीर्घिकावृक्षशोभितान् ।&#x9;022a&lt;br&gt;&#xA;तथा धर्मात्मजः पूजां चक्रे तेषां महात्मनाम् ॥&#x9;022c&lt;br&gt;&#xA;सत्कृताश्च यथोद्दिष्टाञ्जग्मुरावसथान्नृपाः ।&#x9;023a&lt;br&gt;&#xA;कैलासशिखरप्रख्यान्मनोज्ञान्द्रव्यभूषितान् ॥&#x9;023c&lt;br&gt;&#xA;सर्वतः संवृतानुच्चैः प्राकारैः सुकृतैः सितैः ।&#x9;024a&lt;br&gt;&#xA;सुवर्णजालसंवीतान्मणिकुट्टिमभूषितान् ॥&#x9;024c&lt;br&gt;&#xA;सुखारोहणसोपानान्महासनपरिच्छदान् ।&#x9;025a&lt;br&gt;&#xA;स्नग्दामसमवच्छन्नानुत्तमागुरुगन्धिनः ॥&#x9;025c&lt;br&gt;&#xA;हंसेन्दुवर्णसदृशानायोजनसुदर्शनान् ।&#x9;026a&lt;br&gt;&#xA;असम्बाधान्समद्वारान्युतानुच्चावचैर्गुणैः ॥&#x9;026c&lt;br&gt;&#xA;बहुधातुनिबद्धाङ्गान्हिमवच्छिखरानिव ।&#x9;027a&lt;br&gt;&#xA;विश्रान्तास्ते ततोऽपश्यन्भूमिपा भूरिदक्षिणम् ॥&#x9;027c&lt;br&gt;&#xA;वृतं सदस्यैर्बहुभिर्धर्मराजं युधिष्ठिरम् ।&#x9;028a&lt;br&gt;&#xA;तत्सदः पार्थिवैः कीर्णं ब्राह्मणैश्च महर्षिभिः ।&#x9;028c&lt;br&gt;&#xA;भ्राजते स्म तदा राजन्नाकपृष्ठं यथाऽमरैः ॥ &#x9;028e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/038/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/038/</guid>
      <description>&lt;p&gt;अध्यायः 038&lt;/p&gt;&#xA;&lt;p&gt;आगतान्भीष्मादीन्सम्मान्य तत्तदधिकारेषु तेषान्तेषां नियमनम् ॥ 1 ॥ राजसूययागः ॥ 2 ॥&lt;/p&gt;&#xA;&lt;p&gt;वैशम्पायन उवाच &#x9;001&lt;br&gt;&#xA;पितामहं गुरुं चैव प्रत्युद्गम्य युधिष्ठिरः ।&#x9;001a&lt;br&gt;&#xA;अभिवाद्य ततो राजन्निदं वचनमब्रवीत् ॥&#x9;001c&lt;br&gt;&#xA;भीष्मं द्रोणं कृपं द्रौणिं दुर्योधनविविंशती ।&#x9;002a&lt;br&gt;&#xA;अस्मिन्यज्ञे भवन्तो मामनुगृह्णन्तु सर्वशः ॥&#x9;002c&lt;br&gt;&#xA;इदं वः सुमहच्चैव यदिहास्ति धनं मम ।&#x9;003a&lt;br&gt;&#xA;प्रणयन्तु भवन्तो मां यथेष्टमभिमन्त्रिताः ॥&#x9;003c&lt;br&gt;&#xA;एवमुक्त्वा स तान्सर्वान्दीक्षितः पाण्डवाग्रजः ।&#x9;004a&lt;br&gt;&#xA;युयोज स यथायोगमधिकारेष्वनन्तरम् ॥&#x9;004c&lt;br&gt;&#xA;&#39;पङ्क्त्यारोपणकार्ये च उच्छिष्टापनये पुनः ।&#x9;005a&lt;br&gt;&#xA;भोजनावेक्षणे चैव युयुत्सुं समयोजयत्&#39; ॥&#x9;005c&lt;br&gt;&#xA;भक्ष्यभोज्याधिकारेषु दुःशासनमयोजयत् ।&#x9;006a&lt;br&gt;&#xA;परिग्रहे ब्राह्मणानामश्वत्थामानमुक्तवान् ।&#x9;006c&lt;br&gt;&#xA;राज्ञां तु प्रतिपूजार्थं सञ्जयं स न्ययोजयत् ।&#x9;007a&lt;br&gt;&#xA;कृताकृतपरिज्ञाने भीष्णद्रोणौ महामती ॥&#x9;007c&lt;br&gt;&#xA;हिरण्यस्य सुवर्णस्य रत्नानां चान्ववेक्षणे ।&#x9;008a&lt;br&gt;&#xA;दक्षिणानां च वै दाने कृपं राजा न्ययोजयत् ॥&#x9;008c&lt;br&gt;&#xA;तथाऽऽन्यान्पुरुषव्याघ्रांस्तस्मिंस्तस्मिन्न्ययोजयत् ।&#x9;009a&lt;br&gt;&#xA;बाह्लिको धृतराष्ट्रश्च सोमदत्तो जयद्रथः ।&#x9;009c&lt;br&gt;&#xA;नकुलेन समानीताः स्वामिवत्तत्र रेमिरे ॥&#x9;009e&lt;br&gt;&#xA;क्षत्ता व्ययकरस्त्वासीद्विदुरः सर्वधर्मवित् ।&#x9;010a&lt;br&gt;&#xA;दुर्योधनस्त्वर्हणानि प्रतिजग्राह सर्वशः ॥&#x9;010c&lt;br&gt;&#xA;&#39;कुन्ती साध्वी च गान्धारी स्त्रीणां कुर्वन्ति चार्चनम् ॥&#x9;011a&lt;br&gt;&#xA;अन्याः सर्वाः स्नुषास्तासां सन्देशं यान्तु माचिरम् ।&#x9;011c&lt;br&gt;&#xA;तिष्ठेत्कृष्णान्तिके सोयमर्जुनः कार्यसिद्धये&#39; ॥&#x9;011e&lt;br&gt;&#xA;चरणक्षालने कृष्णो ब्राह्मणानां स्वयं ह्यभूत् ।&#x9;012a&lt;br&gt;&#xA;सर्वलोकसमावृत्तः पिप्रीषुः फलमुत्तमम् ॥&#x9;012c&lt;br&gt;&#xA;द्रष्टुकामः सभां चैव धर्मराजं युधिष्ठिरम् ।&#x9;013a&lt;br&gt;&#xA;न कश्चिदाहरत्तत्र सहस्रावरमर्हणम् ॥&#x9;013c&lt;br&gt;&#xA;रत्नैश्च बहुभिस्तत्र धर्मराजमवर्धयत् ।&#x9;014a&lt;br&gt;&#xA;कथं तु मम कौरव्यो रत्नदानैः समाप्नुयात् ॥&#x9;014c&lt;br&gt;&#xA;यज्ञमित्येव राजानः स्पर्धमाना ददुर्धनम् ।&#x9;015a&lt;br&gt;&#xA;भवनैः सविमानाग्रैः सोदर्कैर्बलसंवृतैः ॥&#x9;015c&lt;br&gt;&#xA;लोकराजविमानैश्च ब्राह्मणावसथैः सह ।&#x9;016a&lt;br&gt;&#xA;कृतैरावसथैर्दिव्यैर्विमानप्रतिमैस्तथा ॥&#x9;016c&lt;br&gt;&#xA;विचित्रै रत्ववद्भिश्च ऋद्ध्या परमया युतैः ।&#x9;017a&lt;br&gt;&#xA;राजभिश्च समावृत्तैरतीव श्रीसमृद्धिभिः ।&#x9;017c&lt;br&gt;&#xA;अशोभत सदो राजन्कौन्तेयस्य महात्मनः ॥&#x9;017e&lt;br&gt;&#xA;ऋद्ध्या तु वरुणं देवं स्पर्धमानो युधिष्ठिरः ।&#x9;018a&lt;br&gt;&#xA;षडग्निनाथ यज्ञेन सोऽयजद्दक्षिणावता ॥&#x9;018c&lt;br&gt;&#xA;सर्वाञ्जनान्सर्वकामैः समृद्धैः समतर्पयत् ।&#x9;019a&lt;br&gt;&#xA;अन्नवान्बहुभक्ष्यश्च भुक्तवज्जनसंवृतः ।&#x9;019c&lt;br&gt;&#xA;रत्नोपहारसम्पन्नो बभूव स समागमः ॥&#x9;019e&lt;br&gt;&#xA;इडाज्यहोमाहुतिभिर्मन्त्रशिक्षाविशारदैः ।&#x9;020a&lt;br&gt;&#xA;तस्मिन्हि ततृपुर्देवास्तते यज्ञे महर्षिभिः ॥&#x9;020c&lt;br&gt;&#xA;यथा देवास्तथा विप्रा दक्षिणान्नमहाधनैः ।&#x9;021a&lt;br&gt;&#xA;ततृपुः सर्ववर्णाश्च तस्मिन्यज्ञे मुदाऽन्विताः ॥ &#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/039/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/039/</guid>
      <description>&lt;p&gt;अध्यायः 039&lt;/p&gt;&#xA;&lt;p&gt;अभिषेचनदिने ब्राह्मणादीनामन्तर्वेदिप्रवेशः ॥ 1 ॥ भूभारक्षपणे नारदचिन्तनम् ॥ 2 ॥ पूर्वं सङ्क्षिप्योक्तायाः कृष्णागमनकथायाः किञ्चिद्विस्तरेण कथनम् ॥ 3 ॥ सहदेवेन  भीष्माज्ञया श्रीकृष्णस्याग्रपूजाकरणम् ॥ 4 ॥ शिशुपालेन श्रीकृष्णस्याग्रपूजाऽसहनम् ॥ 5 ॥&lt;/p&gt;&#xA;&lt;p&gt;वैशम्पायन उवाच &#x9;001&lt;br&gt;&#xA;ततोऽभिषेचनीयेऽह्नि ब्राह्मणा राजभिः सह ।&#x9;001a&lt;br&gt;&#xA;अन्तर्वेदीं प्रविविशुः सत्कारार्हा महर्षयः ॥&#x9;001c&lt;br&gt;&#xA;नारदप्रमुखास्तस्यामन्तर्वेद्यां महात्मनः ।&#x9;002a&lt;br&gt;&#xA;समासीनाः शुशुभिरे सहराजर्षिभिस्तदा ॥&#x9;002c&lt;br&gt;&#xA;समेता ब्रह्मभवने देवा देवर्षयस्तथा ।&#x9;003a&lt;br&gt;&#xA;कर्मान्तरमुपासन्तो जजल्पुरमितौजसः ॥&#x9;003c&lt;br&gt;&#xA;एवमेतन्न चाप्येवमेवं चैतन्न चान्यथा ।&#x9;004a&lt;br&gt;&#xA;इत्यूचुर्बहवस्तत्र वितण्डां वै परस्परम् ॥&#x9;004c&lt;br&gt;&#xA;कृशानर्थांस्ततः केचिदकृशांस्तत्र कुर्वते ।&#x9;005a&lt;br&gt;&#xA;अकृशांश्च कृशांश्चक्रुर्हेतुभिः शास्त्रनिश्चयैः ॥&#x9;005c&lt;br&gt;&#xA;तत्र मेधाविनः केचिदर्थमन्यैरुदीरितम् ।&#x9;006a&lt;br&gt;&#xA;विचिक्षिपुर्यथा श्येना नभोगतमिवामिषम् ॥&#x9;006c&lt;br&gt;&#xA;केचिद्धर्मार्थकुशलाः केचित्तत्र महाव्रताः ।&#x9;007a&lt;br&gt;&#xA;रेमिरे कथयन्तश्च सर्वभाष्यविदां वराः ॥&#x9;007c&lt;br&gt;&#xA;सा वेदिर्वेदसम्पन्नैर्देवद्विजमहर्षिभिः ।&#x9;008a&lt;br&gt;&#xA;आबभासे समाकीर्णा नक्षत्रैर्द्यौरिवायता ॥&#x9;008c&lt;br&gt;&#xA;न तस्यां सन्निधौ शूद्रः कश्चिदासीन्न चाव्रती ।&#x9;009a&lt;br&gt;&#xA;अन्तर्वेद्यां तदा राजन्युधिष्ठिरनिवेशने ॥&#x9;009c&lt;br&gt;&#xA;तां तु लक्ष्मीवतो लक्ष्मीं तदा यज्ञविधानजाम् ।&#x9;010a&lt;br&gt;&#xA;तुतोष नारदः पश्यन्धर्मराजस्य धीमतः ॥&#x9;010c&lt;br&gt;&#xA;अथ चिन्तां समापेदे स मुनिर्मनुजाधिप ।&#x9;011a&lt;br&gt;&#xA;नारदस्तु तदा पश्यन्सर्वक्षत्रसमागमम् ॥&#x9;011c&lt;br&gt;&#xA;सस्मार च पुरावृत्तां कथां तां पुरुषर्षभ ।&#x9;012a&lt;br&gt;&#xA;अंशावतरणे याऽसौ ब्रह्मणो भवनेऽभवत् ॥&#x9;012c&lt;br&gt;&#xA;देवानां सङ्गमं तं तु विज्ञाय कुरुनन्दन ।&#x9;013a&lt;br&gt;&#xA;नारदः पुण्डरीकाक्षं सस्मार मनसा हरिम् ॥&#x9;013c&lt;br&gt;&#xA;साक्षात्स विबुधारिघ्नः क्षत्रे नारायणो विभुः ।&#x9;014a&lt;br&gt;&#xA;प्रतिज्ञां पालयंश्चेमां जातः परपुरञ्जयः ॥&#x9;014c&lt;br&gt;&#xA;सन्दिदेश पुरा योऽसौ विबुधान्भूतकृत्स्वयम् ।&#x9;015a&lt;br&gt;&#xA;अन्योन्यमभिनिघ्नन्तः पुनर्लोकानवाप्स्यथ ॥&#x9;015c&lt;br&gt;&#xA;इति नारायणः शम्भुर्भगवान्भूतभावनः ।&#x9;016a&lt;br&gt;&#xA;आदिश्य विबुधान्सर्वानजायत यदुक्षये ॥&#x9;016c&lt;br&gt;&#xA;क्षितावन्धकवृष्णीनां वंशे वंशभृतां वरः ।&#x9;017a&lt;br&gt;&#xA;परया शुशुभे लक्ष्म्या नक्षत्राणामिवोडुराट् ॥&#x9;017c&lt;br&gt;&#xA;यस्य बाहुबलं सेन्द्राः सुराः सर्व उपासते ।&#x9;018a&lt;br&gt;&#xA;सोयं मानुषवन्नाम हरिरास्तेऽरिमर्दनः ॥&#x9;018c&lt;br&gt;&#xA;अहो बत महद्भूतं स्वयम्भूर्यदिदं स्वयम् ।&#x9;019a&lt;br&gt;&#xA;आदास्यति पुनः क्षत्रमेवं बलसमन्वितम् ॥&#x9;019c&lt;br&gt;&#xA;इत्येतां नारदश्चिन्तां चिन्तयामास सर्ववित् ।&#x9;020a&lt;br&gt;&#xA;हरिं नारायणं ज्ञात्वा यज्ञैरीज्यं तमीश्वरम् ॥&#x9;020c&lt;br&gt;&#xA;तस्मिन्धर्मविदां श्रेष्ठो धर्मराजस्य धीमतः ।&#x9;021a&lt;br&gt;&#xA;महाध्वरे महाबुद्धिस्तस्थौ स बहुमानतः ॥&#x9;021c&lt;br&gt;&#xA;&#39;ततः समुदिता मुख्यैर्गुणैर्गुणवतां वराः ।&#x9;022a&lt;br&gt;&#xA;बहवो भावितात्मानः पृथक्पृथगरिन्दमाः ॥&#x9;022c&lt;br&gt;&#xA;आत्मकृत्यमिति ज्ञात्वा पाञ्चालास्तत्र सर्वशः ।&#x9;023a&lt;br&gt;&#xA;समीयुर्वृष्णयश्चैव तदाऽनीकाग्रहारिणः ॥&#x9;023c&lt;br&gt;&#xA;सदाराः सजनामात्या वहन्तो रत्नसञ्चयान् ।&#x9;024a&lt;br&gt;&#xA;विकृष्टत्वाच्च देशस्य गुरुभारतया च ते ॥&#x9;024c&lt;br&gt;&#xA;ययुः प्रमुदिताः पश्चाद्भगवन्तं समन्वयुः ।&#x9;025a&lt;br&gt;&#xA;बलशेषं समुदितं परिगृह्य समन्ततः ॥&#x9;025c&lt;br&gt;&#xA;अजश्चक्रायुधः शौरिरमित्रगणमर्दनः ।&#x9;026a&lt;br&gt;&#xA;बलाधिकारे निक्षिप्य सम्मान्यानकदुन्दुभिम् ॥&#x9;026c&lt;br&gt;&#xA;सम्प्रायाद्यादवश्रेष्ठो जयमाने युधिष्ठिरे ।&#x9;027a&lt;br&gt;&#xA;उच्चावचमुपादाय धर्मराजाय माधवः ॥&#x9;027c&lt;br&gt;&#xA;धनौघं पुरतः कृत्वा खाण्डवप्रस्थमाययौ ।&#x9;028a&lt;br&gt;&#xA;तत्र यज्ञगतान्पश्यंश्चैद्यवर्गसमागतान् ॥&#x9;028c&lt;br&gt;&#xA;भूमिपालगणान्सर्वान्सप्रभानिव तोयदान् ।&#x9;029a&lt;br&gt;&#xA;मेघकायान्निवसतो यूथपानिव यूथपः ॥&#x9;029c&lt;br&gt;&#xA;बलिनः सिंहसङ्काशान्महीमावृत्य तिष्ठतः ।&#x9;030a&lt;br&gt;&#xA;ततो जनौघसम्बाधं राजसागरमव्ययम् ॥&#x9;030c&lt;br&gt;&#xA;नादयन्रथघोषेण ह्युपायान्मधुसूदनः ।&#x9;031a&lt;br&gt;&#xA;असूर्यमिव सूर्येण निवातमिव वायुना ॥&#x9;031c&lt;br&gt;&#xA;कृष्णेन समुपेतेन जहर्षे भारतं पुरम् ।&#x9;032a&lt;br&gt;&#xA;ब्राह्मणक्षत्रियाणां तु पूजार्थं ह्यर्थधर्मवित् ॥&#x9;032c&lt;br&gt;&#xA;सहदेवो विशेषज्ञो माद्रीपुत्रः कृतोऽभवत् ।&#x9;033a&lt;br&gt;&#xA;भगवन्तं तु भूतानां भास्वन्तमिव तेजसा ॥&#x9;033c&lt;br&gt;&#xA;विशन्तं यज्ञभूमिं तां सितस्यावरजं प्रभुम् ।&#x9;034a&lt;br&gt;&#xA;तेजोराशिमृषिं विप्रमदृश्यं वै विजानताम् ॥&#x9;034c&lt;br&gt;&#xA;वयोधिकानां वृद्धानां मार्गमात्मनि तिष्ठताम् ।&#x9;035a&lt;br&gt;&#xA;जगतस्तस्थुषश्चैव प्रभवाप्ययमच्युतम् ॥&#x9;035c&lt;br&gt;&#xA;अनन्तमन्तं शत्रूणाममित्रगणमर्दनम् ।&#x9;036a&lt;br&gt;&#xA;प्रभवं सर्वभूतानामापत्स्वभयमच्युतम् ॥&#x9;036c&lt;br&gt;&#xA;भविष्यं भावनं भूतं द्वारवत्यामरिन्दमम् ।&#x9;037a&lt;br&gt;&#xA;स दृष्ट्वा कृष्णमायान्तं प्रतिपूज्यामितौजसम् ॥&#x9;037c&lt;br&gt;&#xA;यथार्हं केशवे वृत्तिं प्रत्यपद्यत पाण्डवः ।&#x9;038a&lt;br&gt;&#xA;ज्यैष्ठ्यकानिष्ठ्यसंयोगं सम्प्रधार्य गुणागुणैः ॥&#x9;038c&lt;br&gt;&#xA;आरिराधयिषुर्धर्मः पूजयित्वा द्विजोत्तमान् ।&#x9;039a&lt;br&gt;&#xA;महदादित्यसङ्काशमासनं च जगत्पतेः ।&#x9;039c&lt;br&gt;&#xA;ददौ नासादितं कैश्चित्तस्मिन्नुपविवेश सः&#39; ॥&#x9;039e&lt;br&gt;&#xA;ततो भीष्मोऽब्रवीद्राजन्धर्मराजं युधिष्ठिरम् ।&#x9;040a&lt;br&gt;&#xA;क्रियतामर्हणं राज्ञां यथार्हमिति भारत ॥&#x9;040c&lt;br&gt;&#xA;आचार्यमृत्विजं चैव संयुजं च युधिष्ठिर ।&#x9;041a&lt;br&gt;&#xA;स्नातकं च प्रियं प्राहुः षडर्घार्हान्नृपं तथा ॥&#x9;041c&lt;br&gt;&#xA;एतानर्घ्यानभिगतानाहुः संवत्सरोषितान् ।&#x9;042a&lt;br&gt;&#xA;त इमे कालपूगस्य महतोऽस्मानुपागताः ॥&#x9;042c&lt;br&gt;&#xA;एषामेकैकशो राजन्नर्घ आनीयतामिति ।&#x9;043a&lt;br&gt;&#xA;अथ तैषां वरिष्ठाय समर्थायोपनीयताम् ॥&#x9;043c&lt;br&gt;&#xA;युधिष्ठिर उवाच &#x9;044&lt;br&gt;&#xA;कस्मै भवान्मन्यतेऽर्घमेकस्मै कुरुनन्दन ।&#x9;044a&lt;br&gt;&#xA;उपनीयमानं युक्तं च तन्मे ब्रूहि पितामह ॥&#x9;044c&lt;br&gt;&#xA;वैशम्पायन उवाच &#x9;045&lt;br&gt;&#xA;ततो भीष्मः शान्तनवो बुद्ध्या निश्चित्य वीर्यवान् ।&#x9;045a&lt;br&gt;&#xA;वार्ष्णेयं मन्यते कृष्णमर्हणीयतमं भुवि ॥&#x9;045c&lt;br&gt;&#xA;भीष्ण उवाच &#x9;046&lt;br&gt;&#xA;एष ह्येषां समस्तानां तेजोबलपराक्रमैः ।&#x9;046a&lt;br&gt;&#xA;मध्ये तपन्निवाभाति ज्योतिषामिव भास्करः ॥&#x9;046c&lt;br&gt;&#xA;असूर्यमिव सूर्येण निर्वातमिव वायुना ।&#x9;047a&lt;br&gt;&#xA;भासितं ह्लादितं चैव कृष्णेनेदं सदो हि नः ॥&#x9;047c&lt;br&gt;&#xA;तस्मै भीष्माभ्यनुज्ञातः सहदेवः प्रतापवान् ।&#x9;048a&lt;br&gt;&#xA;उपजह्रेऽथ विधिवद्वार्ष्णेयायार्घ्यमुत्तमम् ॥&#x9;048c&lt;br&gt;&#xA;&#39;गामर्घ्यं मधुपर्कं च ह्यानीयोपाहरत्तदा ।&#x9;049a&lt;br&gt;&#xA;एतस्मिन्नन्तरे राजन्निदमासीत्तदाऽद्भुतम् ॥&#x9;049c&lt;br&gt;&#xA;तां दृष्ट्वा क्षत्रियाः सर्वे पूजां कृष्णस्य भूयसीम् ।&#x9;050a&lt;br&gt;&#xA;सम्प्रेक्ष्यान्योन्यमासीना हृदयैस्तामधारयन्&#39; ॥&#x9;050c&lt;br&gt;&#xA;प्रतिजग्राह तां कृष्णः शास्त्रदृष्टेन कर्मणा ।&#x9;051a&lt;br&gt;&#xA;शिशुपालस्तु तां पूजां वासुदेवे न चक्षमे ॥&#x9;051c&lt;br&gt;&#xA;उपालभ्य स भीष्मं च धर्मराजं च संसदि ।&#x9;052a&lt;br&gt;&#xA;अवाक्षिपद्वासुदेवं चेदिराजो महाबलः ॥&#x9;052c&lt;br&gt;&#xA;&#39;तेषामाकारभावज्ञः सहदेवो न चक्षमे ।&#x9;053a&lt;br&gt;&#xA;मानिनां बलिनां राज्ञां पुरुः सन्दर्शिते पदे ॥&#x9;053c&lt;br&gt;&#xA;पुष्पवृष्टिर्महत्यासीत्सहदेवस्य मूर्धनि ।&#x9;054a&lt;br&gt;&#xA;जन्मप्रभृति वृष्णीनां सुनीथः शत्रुरब्रवीत् ॥&#x9;054c&lt;br&gt;&#xA;प्रष्टा वियोनिजो राजा प्रतिवक्ता नदीसुतः ।&#x9;055a&lt;br&gt;&#xA;प्रतिग्रहीता गोपालः प्रदाता च वियोनिजः ॥&#x9;055c&lt;br&gt;&#xA;सदस्या मूकवत्सर्वे आसतेऽत्र किमुच्यते ।&#x9;056a&lt;br&gt;&#xA;इत्युक्त्वा स विहस्याशु पाण्डवं पुनरब्रवीत् ॥&#x9;056c&lt;br&gt;&#xA;अतिपश्यसि वा सर्वान्न वा पश्यसि पाण्डव ।&#x9;057a&lt;br&gt;&#xA;तिष्ठत्स्वन्येषु पूज्येषु गोपमर्चितवानसि ॥&#x9;057c&lt;br&gt;&#xA;एते चैवोभये तात कार्यस्य तु विनाशके ।&#x9;058a&lt;br&gt;&#xA;अतिदृष्टिरदृष्टिर्वा तयोः किं त्वं समास्थितः&#39; ॥ ॥&#x9;058c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/040/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/040/</guid>
      <description>&lt;p&gt;अध्यायः 040&lt;/p&gt;&#xA;&lt;p&gt;शिशुपालेन अनेकधा कृष्णोपालम्भनपूर्वकं सभातो निर्गमनम् ॥ 1 ॥&lt;/p&gt;&#xA;&lt;p&gt;शिशुपाल उवाच &#x9;001&lt;br&gt;&#xA;नायमर्हति वार्ष्णेयस्तिष्ठत्स्विह महात्मसु ।&#x9;001a&lt;br&gt;&#xA;महीपतिषु कौरव्य राजवत्पार्थिवार्हणम् ॥&#x9;001c&lt;br&gt;&#xA;नायं युक्तः समाचारः पाण्डवेषु महात्मसु ।&#x9;002a&lt;br&gt;&#xA;यत्कामाद्देवकीपुत्रं पाण्डवार्चितवानसि ॥&#x9;002c&lt;br&gt;&#xA;बाला यूयं न जानीध्वं धर्मः सूक्ष्मो हि पाण्डवाः ।&#x9;003a&lt;br&gt;&#xA;अयं तत्राभ्यतिक्रान्तो ह्यापगेयोऽल्पदर्शनः ॥&#x9;003c&lt;br&gt;&#xA;त्वादृशो धर्मयुक्तो हि कुर्वाणः प्रियकाम्यया ।&#x9;004a&lt;br&gt;&#xA;भवत्यभ्यधिकं भीष्मो लोकेष्ववमतः सताम् ॥&#x9;004c&lt;br&gt;&#xA;कथं ह्यराजा दाशार्हो मध्ये सर्वमहीक्षिताम् ।&#x9;005a&lt;br&gt;&#xA;अर्हणामर्हति तथा यथा युष्माभिरर्चितः ॥&#x9;005c&lt;br&gt;&#xA;अथवा मन्यसे कृष्णं स्थविरं कुरुपुङ्गवः ।&#x9;006a&lt;br&gt;&#xA;वसुदेवे स्थिते वृद्धे कथमर्हति तत्सुतः ॥&#x9;006c&lt;br&gt;&#xA;अथवा वासुदेवोऽपि प्रियकामोऽनुवृत्तवान् ।&#x9;007a&lt;br&gt;&#xA;द्रुपदे तिष्ठति कथं माधवोऽर्हति पूजनम् ॥&#x9;007c&lt;br&gt;&#xA;आचार्यं मन्यसे कृष्णमथवा कुरुनन्दन ।&#x9;008a&lt;br&gt;&#xA;द्रोणे तिष्ठति वार्ष्णेयं कस्मादर्चितवानसि ॥&#x9;008c&lt;br&gt;&#xA;ऋत्विजं मन्यसे कृष्णमथवा कुरुनन्दन ।&#x9;009a&lt;br&gt;&#xA;द्वौपायने स्थिते वृद्धे कथं कृष्णोऽर्चितस्त्वया ॥&#x9;009c&lt;br&gt;&#xA;भीष्मे शान्तनवे राजन्स्थिते पुरुषसत्तमे ।&#x9;010a&lt;br&gt;&#xA;स्वच्छन्दमृत्युके राजन्कथं कृष्णोऽर्चितस्त्वया ॥&#x9;010c&lt;br&gt;&#xA;अश्वत्थाम्नि स्थिते वीरे सर्वशास्त्रविशारदे ।&#x9;011a&lt;br&gt;&#xA;कथं कृष्णस्त्वया राजन्नर्चितः कुरुनन्दन ॥&#x9;011c&lt;br&gt;&#xA;दुर्योधने च राजेन्द्रे स्थिते पुरुषसत्तमे ।&#x9;012a&lt;br&gt;&#xA;कृपे च भारताचार्ये कथं कृष्णस्त्वयाऽर्चितः ॥&#x9;012c&lt;br&gt;&#xA;द्रुमं किम्पुरुषाचार्यमतिक्रम्य तथाऽर्चितः ।&#x9;013a&lt;br&gt;&#xA;भीष्मके चैव दुर्धर्षे पाण्डुवत्कृतलक्षणे ॥&#x9;013c&lt;br&gt;&#xA;नृपे च रुक्मिणि श्रेष्ठे एकलव्ये तथैव च ।&#x9;014a&lt;br&gt;&#xA;शल्ये मद्राधिपे चैव कथं कृष्णस्त्वयाऽर्चितः ॥&#x9;014c&lt;br&gt;&#xA;अयं च सर्वराज्ञां वै बलश्लाघी महाबलः ।&#x9;015a&lt;br&gt;&#xA;जामदग्न्यस्य दयितः शिष्यो विप्रस्य भारत ॥&#x9;015c&lt;br&gt;&#xA;येनात्मबलमाश्रित्य राजानो युधि निर्जिताः ।&#x9;016a&lt;br&gt;&#xA;तं च कर्णमतिक्रम्य कथं कृष्णस्त्वयाऽर्चितः ॥&#x9;016c&lt;br&gt;&#xA;नैवर्त्विङ्नैव चाचार्यो न राजा मधुसूदनः ।&#x9;017a&lt;br&gt;&#xA;अर्चितश्च कुरुश्रेष्ठ किमन्यत्प्रियकाम्यया ॥&#x9;017c&lt;br&gt;&#xA;अथवाऽभ्यर्चनीयोऽयं युष्माकं मधुसूदनः ।&#x9;018a&lt;br&gt;&#xA;किं राजभिरिहानीतैरवमानाय भारत ॥&#x9;018c&lt;br&gt;&#xA;वयं तु न भयादस्य कौन्तेयस्य महात्मनः ।&#x9;019a&lt;br&gt;&#xA;प्रयच्छामः करान्सर्वे न लोभान्न च सान्त्वनात् ॥&#x9;019c&lt;br&gt;&#xA;अस्य धर्मप्रवृत्तस्य पार्थिवत्वं चिकीर्षतः ।&#x9;020a&lt;br&gt;&#xA;करानस्मै प्रयच्छामः सोऽयमस्मान्न मन्यते ॥&#x9;020c&lt;br&gt;&#xA;किमन्यदवमनानाद्धे यदेनं राजसंसदि ।&#x9;021a&lt;br&gt;&#xA;अप्राप्तलक्षणं कृष्णमर्घ्येणार्चितवानसि ॥&#x9;021c&lt;br&gt;&#xA;अकस्माद्धर्मपुत्रस्य धर्मात्मेति यशो गतम् ।&#x9;022a&lt;br&gt;&#xA;को हि धर्मच्युते पूजामेवं युक्तां नियोजयेत् ॥&#x9;022c&lt;br&gt;&#xA;योऽयं वृष्णिकुले जातो राजानं हतवान्पुरा ।&#x9;023a&lt;br&gt;&#xA;जरासन्धं महात्मानमन्यायेन दुरात्मवान् ॥&#x9;023c&lt;br&gt;&#xA;अद्य धर्मात्मता चैव व्यपकृष्टा युधिष्ठिरात् ।&#x9;024a&lt;br&gt;&#xA;दर्शितं कृपणत्वं च कृष्णेऽर्घ्यस्य निवेदनात् ॥&#x9;024c&lt;br&gt;&#xA;यदि भीताश्च कौन्तेयाः कृपणाश्च तपस्विनः ।&#x9;025a&lt;br&gt;&#xA;ननु त्वयाऽपि बोद्धव्यं यां पूजां माधवार्हसि ॥&#x9;025c&lt;br&gt;&#xA;अथवा कृपणैरेतामुपनीतां जनार्दन ।&#x9;026a&lt;br&gt;&#xA;पूजामनर्हः कस्मात्त्वमभ्यनुज्ञातवानसि ॥&#x9;026c&lt;br&gt;&#xA;अयुक्तामात्मनः पूजां त्वं पुनर्बहुमन्यसे ।&#x9;027a&lt;br&gt;&#xA;हविषः प्राप्य निष्यन्दं प्राशिता श्वेव निर्जने ॥&#x9;027c&lt;br&gt;&#xA;न त्वं पार्थिवेन्द्राणामपमानः प्रयुज्यते ।&#x9;028a&lt;br&gt;&#xA;त्वामेव कुरवो व्यक्तं प्रलम्भन्ते जनार्दन ॥&#x9;028c&lt;br&gt;&#xA;क्लीबे दारक्रिया यादृगन्धे वा रूपदर्शनम् ।&#x9;029a&lt;br&gt;&#xA;अराज्ञो राजवत्पूजा तथा ते मधुसूदन ॥&#x9;029c&lt;br&gt;&#xA;दृष्टो युधिष्ठिरो राजा दृष्टो भीष्मश्च यादृशः ।&#x9;030a&lt;br&gt;&#xA;वासुदेवोऽप्ययं दृष्टः सर्वमेतद्यथातथम् ॥&#x9;030c&lt;br&gt;&#xA;इत्युक्त्वा शिशुपालस्तानुत्थाय परमासनात् ।&#x9;031a&lt;br&gt;&#xA;निर्ययौ सदसस्तस्मात्सहितो राजभिस्तदा ॥ &#x9;031c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/041/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/041/</guid>
      <description>&lt;p&gt;अध्यायः 041&lt;/p&gt;&#xA;&lt;p&gt;शिशुपालं सान्त्वयन्तं युधिष्ठिरं निवार्य भीष्णेण श्रीकृष्णमाहात्म्यकथनम् ॥ 1 ॥&lt;/p&gt;&#xA;&lt;p&gt;वैशम्पायन उवाच &#x9;001&lt;br&gt;&#xA;ततो युधिष्ठिरो राजा शिशुपालमुपाद्रवत् ।&#x9;001a&lt;br&gt;&#xA;उवाच चैनं मधुरं सान्त्वपूर्वमिदं वचः ॥&#x9;001c&lt;br&gt;&#xA;नेदं युक्तं महीपाल यादृशं वै त्वमुक्तवान् ।&#x9;002a&lt;br&gt;&#xA;अधर्मश्च परो राजन्पारुष्यं च निरर्थकम् ॥&#x9;002c&lt;br&gt;&#xA;न हि धर्मं परं जातु नावबुध्येत पार्थिवः ।&#x9;003a&lt;br&gt;&#xA;भीष्मः शान्तनवस्त्वेनं मावमंस्थास्त्वमन्यथा ॥&#x9;003c&lt;br&gt;&#xA;पश्य चैतान्महीपालांस्त्वत्तो वृद्धतरान्बहून् ।&#x9;004a&lt;br&gt;&#xA;मृष्यन्ते चार्हणां कृष्णे तद्वत्त्वं क्षन्तुमर्हसि ॥&#x9;004c&lt;br&gt;&#xA;वेद तत्त्वेन कृष्णं हि भीष्मश्चेदिपते भृशम् ।&#x9;005a&lt;br&gt;&#xA;न ह्येनं त्वं तथा यथैनं वेद कौरवः ॥&#x9;005c&lt;br&gt;&#xA;भीष्म उवाच &#x9;006&lt;br&gt;&#xA;नास्मै देयो ह्यनुनयो नायमर्हति सान्त्वनम् ।&#x9;006a&lt;br&gt;&#xA;लोकवृद्धतमे कृष्णे योऽर्हणां नाभिमन्यते ॥&#x9;006c&lt;br&gt;&#xA;क्षत्रियः क्षत्रियं जित्वा रणे रणकृतां वरः ।&#x9;007a&lt;br&gt;&#xA;यो मुञ्चति वशे कृत्वा गुरुर्भवति तस्य सः ॥&#x9;007c&lt;br&gt;&#xA;अस्यां हि समितौ राज्ञामेकमप्यजितं युधि ।&#x9;008a&lt;br&gt;&#xA;न पश्यामि महीपालं सात्वतीपुत्रतेजसा ॥&#x9;008c&lt;br&gt;&#xA;न हि केवलमस्माकमयमर्च्यतमोऽच्युतः ।&#x9;009a&lt;br&gt;&#xA;त्रयाणामपि लोकानामर्चनीयो महाभुजः ॥&#x9;009c&lt;br&gt;&#xA;कृष्णेन हि जिता युद्धे बहवः क्षत्रियर्षभाः ।&#x9;010a&lt;br&gt;&#xA;जगत्सर्वं च वार्ष्णेये निखिलेन प्रतिष्ठितम् ॥&#x9;010c&lt;br&gt;&#xA;तस्मात्सत्स्वपि वृद्धेषु कृष्णमर्चाम नेतरान् ।&#x9;011a&lt;br&gt;&#xA;एवं वक्तुं न चार्हस्त्वं मा तेऽभूद्बुद्धिरीदृशी ॥&#x9;011c&lt;br&gt;&#xA;ज्ञानवृद्धा मया राजन्बहवः पर्युपासिताः ।&#x9;012a&lt;br&gt;&#xA;&#39;यस्य राजन्प्रभावज्ञाः पुरा सर्वे च रक्षिताः&#39; ।&#x9;012c&lt;br&gt;&#xA;तेषां कथयतां शौरेरहं गुणवतो गुणान् ॥&#x9;012e&lt;br&gt;&#xA;समागतानामश्रौषं बहून्बहुमतान्सताम् ।&#x9;013a&lt;br&gt;&#xA;कर्माण्यपि च यान्यस्य जन्मप्रभृति धीमतः ॥&#x9;013c&lt;br&gt;&#xA;बहृशः कथ्यमानानि नरैर्भूयः श्रुतानि मे ।&#x9;014a&lt;br&gt;&#xA;न केवलं वयं कामाच्चेदिराज जनार्दनम् ॥&#x9;014c&lt;br&gt;&#xA;न सम्बन्धं पुरस्कृत्य कृतार्थं वा कथञ्चन ।&#x9;015a&lt;br&gt;&#xA;अर्चामहेऽर्चितं सद्भिर्भुवि भूतसुखावहम् ॥&#x9;015c&lt;br&gt;&#xA;यशः शौर्यं जयं चास्य विज्ञायार्चां प्रयुञ्ज्महे&#x9;016a&lt;br&gt;&#xA;न च कश्चिदिहास्माभिः सुबालोप्यपरीक्षितः ॥&#x9;016c&lt;br&gt;&#xA;गुणैर्वृद्धानतिक्रम्य हरिरर्च्यतमो मतः ।&#x9;017a&lt;br&gt;&#xA;ज्ञानवृद्धो द्विजातीनां क्षत्रियाणां बलाधिकः ॥&#x9;017c&lt;br&gt;&#xA;वैश्यानां धान्यधनवाञ्शूद्राणामेव जन्मतः ।&#x9;018a&lt;br&gt;&#xA;पूज्यतायां च गोविन्दे हेतू द्वावपि संस्थितौ ॥&#x9;018c&lt;br&gt;&#xA;वेदवेदाङ्गविज्ञानं बलं चाभ्यधिकं तथा ।&#x9;019a&lt;br&gt;&#xA;नृणां लोके हि कोऽन्योस्ति विशिष्टः केशवादृते ॥&#x9;019c&lt;br&gt;&#xA;दानं दाक्ष्यं श्रुतं शौर्यं ह्रीः कीर्तिर्बुद्धिरुत्तमा ।&#x9;020a&lt;br&gt;&#xA;सन्नतिः श्रीर्धृतिस्तुष्टिः पुष्टिश्च नियताऽच्युते ॥&#x9;020c&lt;br&gt;&#xA;तमिमं लोकसम्पन्नमाचार्यं पितरं गुरुम् ।&#x9;021a&lt;br&gt;&#xA;अर्घ्यमर्चितमर्चामः सर्वे सङ्क्षन्तुमर्हथ ॥&#x9;021c&lt;br&gt;&#xA;ऋत्विग्गुरुर्विवाह्यश्च स्नातको नृपतिः प्रियः ।&#x9;022a&lt;br&gt;&#xA;सर्वमेतद्धृषीकेशस्तस्मादभ्यर्चितोऽच्युतः ॥&#x9;022c&lt;br&gt;&#xA;कृष्ण एव हि लोकानामुत्पत्तिरपि चाप्ययः ।&#x9;023a&lt;br&gt;&#xA;कृष्णस्य हि कृते विश्वमिदं भूतं चराचरम् ॥&#x9;023c&lt;br&gt;&#xA;एष प्रकृतिरव्यक्ता कर्ता चैव सनातनः ।&#x9;024a&lt;br&gt;&#xA;परश्च सर्वभूतेभ्यस्तस्मात्पूज्यतमोऽच्युतः ॥&#x9;024c&lt;br&gt;&#xA;बुद्धिर्मनो महद्वायुस्तेजोऽम्भः खं मही च या ।&#x9;025a&lt;br&gt;&#xA;चतुर्विधं च यद्भूतं सर्वं कृष्णे प्रतिष्ठितम् ॥&#x9;025c&lt;br&gt;&#xA;आदित्यश्चन्द्रमाश्चैव नक्षत्राणि ग्रहाश्च ये ।&#x9;026a&lt;br&gt;&#xA;दिशश्च विदिशश्चैव सर्वं कृष्णे प्रतिष्ठितम् ॥&#x9;026c&lt;br&gt;&#xA;&#39;एष रुद्रश्च सर्वात्मा ब्रह्मा चैव सनातनः ।&#x9;027a&lt;br&gt;&#xA;अक्षरं क्षररूपेण मानुषत्वमुपागतः&#39; ॥&#x9;027c&lt;br&gt;&#xA;अग्निहोत्रमुखा वेदा गायत्री च्छन्दसां मुखम् ।&#x9;028a&lt;br&gt;&#xA;राजा मुखं मनुष्याणां नदीनां सागरो मुखम् ॥&#x9;028c&lt;br&gt;&#xA;नक्षत्राणां मुखं चन्द्र आदित्यस्तेजसां मुखम् ।&#x9;029a&lt;br&gt;&#xA;पर्वतानां मुखं मेरुर्गरुडः पततां मुखम् ॥&#x9;029c&lt;br&gt;&#xA;ऊर्ध्वं तिर्यगधश्चैव यावती जगतो गतिः ।&#x9;030a&lt;br&gt;&#xA;सदेवकेषु लोकेषु भगवान्केशवो मुखम् ॥&#x9;030c&lt;br&gt;&#xA;अयं तु पुरुषो बालः शिशुपालो न बुध्यते ।&#x9;031a&lt;br&gt;&#xA;सर्वत्र सर्वदा कृष्णं तस्मादेवं प्रभाषते ॥&#x9;031c&lt;br&gt;&#xA;यो हि धर्मं विचिनुयादुत्कृष्टं मतिमान्नरः ।&#x9;032a&lt;br&gt;&#xA;स वै पश्येद्यथा धर्मं न तथा चेदिराडयम् ॥&#x9;032c&lt;br&gt;&#xA;सवृद्धबालेष्वथवा पार्थिवेषु महात्मसु ।&#x9;033a&lt;br&gt;&#xA;को नार्हं मन्यते कृष्णं को वाप्येनं न पूजयेत् ॥&#x9;033c&lt;br&gt;&#xA;अथैनां दुष्कृतां पूजां शिशुपालो व्यवस्यति ।&#x9;034a&lt;br&gt;&#xA;दुष्कृतायां यथान्यायं तथाऽयं कर्तुमर्हति ॥ &#x9;034c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/042/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/042/</guid>
      <description>&lt;p&gt;अध्यायः 042&lt;/p&gt;&#xA;&lt;p&gt;श्रीकृष्णस्याग्रपूजामसहमानानां शिरसि पदमाहितमिति सहदेववचनश्रवणेन शिशुपालस्य कोपोदयः ॥ 1 ॥&lt;/p&gt;&#xA;&lt;p&gt;&#39;वैशम्पायन उवाच &#x9;001&lt;br&gt;&#xA;गाङ्गेयेनैवमुक्तस्तु शिशुपालश्चुकोप तम् ।&#x9;001a&lt;br&gt;&#xA;क्रुद्धं सुनीथं दृष्ट्वाऽथ सहदेवोऽब्रवीत्तदा ॥&#x9;001c&lt;br&gt;&#xA;मतिपूर्वमिदं सर्वं चेदिराज मया कृतम् ।&#x9;002a&lt;br&gt;&#xA;तन्मे निगदतस्तत्त्वं कारणादत्र मे शृणु ॥&#x9;002c&lt;br&gt;&#xA;स पार्थिवानां सर्वेषां गुरुः कृष्णोऽपरो न हि ।&#x9;003a&lt;br&gt;&#xA;तस्मादभ्यर्चितोऽस्माभिः सर्वे सम्मन्तुमर्हथ ॥&#x9;003c&lt;br&gt;&#xA;यो वा न सहते कश्चिद्राज्ञां सबलवाहनः ।&#x9;004a&lt;br&gt;&#xA;क्षिप्रं युद्धाय निर्यातु तस्य मूर्ध्न्याहितं पदम् ॥&#x9;004c&lt;br&gt;&#xA;एवमुक्तो मया हेतुरुत्तरं प्रब्रवीतु मे ।&#x9;005a&lt;br&gt;&#xA;वैशम्पायन उवाच &#x9;005&lt;br&gt;&#xA;ततो न व्याजहारैषां कश्चिद्बुद्धिमतां सताम् ॥&#x9;005c&lt;br&gt;&#xA;मानिनां बलिनां राज्ञां मध्ये सन्दर्शिते पदे ।&#x9;006a&lt;br&gt;&#xA;एवमुक्ते सुनीथस्य सहदेवेन केशवे ॥&#x9;006c&lt;br&gt;&#xA;स्वभावरक्ते नयने कोपाद्रक्ततरे कृते ।&#x9;007a&lt;br&gt;&#xA;तस्य कोपं समुद्भूतं ज्ञात्वा भीष्मः प्रतापवान् ॥&#x9;007c&lt;br&gt;&#xA;आचचक्षे पुनस्तस्मै कृष्णस्यैवोत्तरान्गुणान् ।&#x9;008a&lt;br&gt;&#xA;स सुनीथं समामन्त्र्य तांश्च सर्वान्महीक्षितः ॥&#x9;008c&lt;br&gt;&#xA;उवाच वदतां श्रेष्ठ इदं मतिमतां वरः ।&#x9;009a&lt;br&gt;&#xA;सहदेवेन राजानो यदुक्तं केशवं प्रति ।&#x9;009c&lt;br&gt;&#xA;तत्तथेति विजानीध्वं भूयश्चात्र विबोधत ॥ &#x9;009e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/043/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/043/</guid>
      <description>&lt;p&gt;अध्यायः 043&lt;/p&gt;&#xA;&lt;p&gt;श्रीकृष्णमहिम्नो विस्तरेण कथनाय भीष्मम्प्रति युधिष्ठिरप्रार्थना ॥ 1 ॥ भीष्णेण विष्णोर्जगत्सृष्टिकथाकथनम् ॥ 2 ॥&lt;/p&gt;&#xA;&lt;p&gt;वैशम्पायन उवाच &#x9;001&lt;br&gt;&#xA;ततो भीष्मस्य तच्छ्रुत्वा वचः काले युधिष्ठिरः ।&#x9;001a&lt;br&gt;&#xA;ज्ञापनार्थाय सर्वेषां भीष्मं पुनरथाब्रवीत् ॥&#x9;001c&lt;br&gt;&#xA;विस्तरेणास्य देवस्य कर्माणीच्छामि सर्वशः ।&#x9;002a&lt;br&gt;&#xA;श्रोतुं भगवतस्तानि प्रब्रवीहि पितामह ॥&#x9;002c&lt;br&gt;&#xA;कर्मणामानुपूर्वी च प्रादुर्भावाश्च ये विभोः ।&#x9;003a&lt;br&gt;&#xA;यथा च प्रकृतिः कृष्णे तन्मे ब्रूहि पितामह ॥&#x9;003c&lt;br&gt;&#xA;एवमुक्तस्तदा भीष्मः प्रोवाच भरतर्षभ ।&#x9;004a&lt;br&gt;&#xA;युधिष्ठिरममित्रघ्नं तस्मिन्राजसमागमे ॥&#x9;004c&lt;br&gt;&#xA;समक्षं वासुदेवस्य देवस्येव शतक्रतोः ।&#x9;005a&lt;br&gt;&#xA;कर्माण्यसुकराण्यन्यैराचचक्षे जनाधिप ॥&#x9;005c&lt;br&gt;&#xA;शृण्वतां पार्थिवानां च धर्मराजस्य चान्तिके ।&#x9;006a&lt;br&gt;&#xA;इदं मतिमतां श्रेष्ठः कृष्णं प्रति विशाम्पते ॥&#x9;006c&lt;br&gt;&#xA;नाम्नैवामन्त्र्य राजेन्द्र चेदिराजमरिन्दमम् ।&#x9;007a&lt;br&gt;&#xA;भीमकर्मा ततो भीष्मो भूयः स इदमब्रवीत् ॥&#x9;007c&lt;br&gt;&#xA;कुरूणामपि राजानं युधिष्ठिरमभाषत ।&#x9;008a&lt;br&gt;&#xA;भीष्म उवाच &#x9;008&lt;br&gt;&#xA;वर्तमानामतीतां च शृणु राजन्युधिष्ठिर ॥&#x9;008c&lt;br&gt;&#xA;ईश्वरस्योत्तमस्यैनां कर्मणां गहनां गतिम् ।&#x9;009a&lt;br&gt;&#xA;अव्यक्तो व्यक्तलिङ्गस्थो य एष भगवान्प्रभुः ॥&#x9;009c&lt;br&gt;&#xA;पुरा नारायणो देवः स्वयम्भूः प्रपितामहः ।&#x9;010a&lt;br&gt;&#xA;सहस्रशीर्षः पुरुषो ध्रुवोऽनन्तः सनातनः ॥&#x9;010c&lt;br&gt;&#xA;सहस्रास्यः सहस्राक्षः सहस्रचरणो विभुः ।&#x9;011a&lt;br&gt;&#xA;सहस्रबाहुः सर्वज्ञो देवो नामसहस्रवान् ॥&#x9;011c&lt;br&gt;&#xA;सहस्रमुकुटो देवो विश्वरूपो महाद्युतिः ।&#x9;012a&lt;br&gt;&#xA;अनेकवर्णो देवादिरव्यक्ताद्वै परे स्थितः ॥&#x9;012c&lt;br&gt;&#xA;असृजत्सलिलं पूर्वं स च नारायणः प्रभुः ।&#x9;013a&lt;br&gt;&#xA;ततस्तु भगवांस्तोये ब्रह्माणमसृजत्स्वयम् ॥&#x9;013c&lt;br&gt;&#xA;ब्रह्मा चतुर्मुखो लोकान्सर्वांस्तानसृजत्स्वयम् ।&#x9;014a&lt;br&gt;&#xA;आदिकाले पुरा ह्येवं सर्वलोकस्य चोद्भवः ।&#x9;014c&lt;br&gt;&#xA;पुरा यः प्रलये प्राप्ते नष्टे स्थावरजङ्गमे ॥&#x9;014e&lt;br&gt;&#xA;ब्रह्मादिषु प्रलीनेषु नष्टे लोके चराचरे ।&#x9;015a&lt;br&gt;&#xA;आभूतसम्प्लवे प्राप्ते प्रलीने प्रकृतौ महान् ॥&#x9;015c&lt;br&gt;&#xA;एकस्मिष्ठति सर्वात्मा स तु नारायणः प्रभुः ।&#x9;016a&lt;br&gt;&#xA;नारायणस्य चाङ्गानि सर्वदैवानि भारत ॥&#x9;016c&lt;br&gt;&#xA;शिरस्तस्य दिवं राजन्नाभिः खं चरणौ मही ।&#x9;017a&lt;br&gt;&#xA;अश्विनौ कर्णयोर्देवौ चक्षुषी शशिभास्करौ ॥&#x9;017c&lt;br&gt;&#xA;इन्द्रवैश्वानरौ देवौ मुखं तस्य महात्मनः ।&#x9;018a&lt;br&gt;&#xA;अन्यानि सर्वदैवानि सर्वाङ्गानि महात्मनः ॥&#x9;018c&lt;br&gt;&#xA;सर्वं चापि हरौ संस्थं सूत्रे मणिगणा इव ।&#x9;019a&lt;br&gt;&#xA;आभूतसम्प्लवान्तेऽथ दृष्ट्वा सर्वं तमोन्वितम् ॥&#x9;019c&lt;br&gt;&#xA;नारायणो महायोगी सर्वज्ञः परमात्मवान् ।&#x9;020a&lt;br&gt;&#xA;ब्रह्मभूतस्तदात्मानं ब्रह्माणमसृजत्स्वयम् ॥&#x9;020c&lt;br&gt;&#xA;सोऽध्यक्षः सर्वभूतानां प्रभूतप्रभवोऽच्युतः ।&#x9;021a&lt;br&gt;&#xA;सनत्कुमारं रुद्रं च सप्तर्षींश्च तपोधनात् ॥&#x9;021c&lt;br&gt;&#xA;सर्वमेवासृजद्ब्रह्मा तथा लोकांस्तथा प्रजाः ।&#x9;022a&lt;br&gt;&#xA;ते च तद्व्यसृजंस्तत्र प्राप्तकाले युधिष्ठिर ॥&#x9;022c&lt;br&gt;&#xA;तेभ्योऽभवन्महात्मभ्यो बहुधा ब्रह्म शाश्वतम् ।&#x9;023a&lt;br&gt;&#xA;कल्पानां बहुकोट्यश्च समतीतास्तु भारत ॥&#x9;023c&lt;br&gt;&#xA;आभूतसम्प्लवाश्चैव बहुधाऽद्धाऽपचक्रमुः ।&#x9;024a&lt;br&gt;&#xA;मन्वन्तरयुगा राजन्सङ्कल्पो भूतसम्प्लवाः ॥&#x9;024c&lt;br&gt;&#xA;चक्रवत्परिवर्तन्ते सर्वं विषमुखं जगत् ।&#x9;025a&lt;br&gt;&#xA;सृष्ट्वा चतुर्मुखं देवं देवो नारायणः प्रभुः ॥&#x9;025c&lt;br&gt;&#xA;स लोकानां हितार्थाय क्षीरोदे वसति प्रभुः ।&#x9;026a&lt;br&gt;&#xA;ब्रह्मा च सर्वलोकानां लोकस्य च पितामहः ॥&#x9;026c&lt;br&gt;&#xA;ततो नारायणो देवः सर्वस्य प्रपितामहः ॥ &#x9;026e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/044/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/044/</guid>
      <description>&lt;p&gt;अध्यायः 044&lt;/p&gt;&#xA;&lt;p&gt;मधुकैटभवधकथनम् ॥ 1 ॥&lt;/p&gt;&#xA;&lt;p&gt;भीष्म उवाच &#x9;001&lt;br&gt;&#xA;अव्यक्तो व्यक्तलिङ्गस्थो य एव भगवान्प्रभुः ।&#x9;001a&lt;br&gt;&#xA;नरनारायणो भूत्वा हरिरासीद्युधिष्ठिर ॥&#x9;001c&lt;br&gt;&#xA;ब्रह्मा च शक्रः सूर्यश्च धर्मश्चैव सनातनः ।&#x9;002a&lt;br&gt;&#xA;बहुशः सर्वभूतात्मा प्रादुर्भवति कार्यतः ।&#x9;002c&lt;br&gt;&#xA;प्रादुर्भावांस्तु वक्ष्यामि दिव्यान्देवगणैर्युतान् ।&#x9;002e&lt;br&gt;&#xA;सुप्त्वा युगसहस्रं स प्रादुर्भवति कार्यवान् ।&#x9;003a&lt;br&gt;&#xA;अनेकबहुसाहस्रैर्देवदेवो जगत्पतिः ॥&#x9;003c&lt;br&gt;&#xA;ब्रह्माणं कपिलं चैव परमेष्ठिं तथैव च ।&#x9;004a&lt;br&gt;&#xA;देवान्सप्तर्षिभिश्चैव शङ्करं च महायशाः ॥&#x9;004c&lt;br&gt;&#xA;सनत्कुमारं भगवान्मनुं चैव प्रजापतिम् ।&#x9;005a&lt;br&gt;&#xA;पुरा चक्रे च देवादिः प्रदीप्ताग्निसमप्रभः ॥&#x9;005c&lt;br&gt;&#xA;येन चार्णवमध्यस्थौ नष्टेस्थावरजङ्गमे ।&#x9;006a&lt;br&gt;&#xA;नष्टदेवासुरवरे प्रनष्टोरगराक्षसे ॥&#x9;006c&lt;br&gt;&#xA;योद्धुकामौ सुदुर्धर्षौ भ्रातरौ मधुकैठभौ ।&#x9;007a&lt;br&gt;&#xA;हतौ भगवता तेन ततो दत्त्वा वरं परम् ॥&#x9;007c&lt;br&gt;&#xA;भूमिं बद्ध्वा कृतौ पूर्वावजेयौ द्वौ महाऽसुरौ ।&#x9;008a&lt;br&gt;&#xA;तौ कर्णमलसम्भूतौ विष्णोस्तस्य महात्मनः ॥&#x9;008c&lt;br&gt;&#xA;महार्णवे प्रस्वपतः शैलराजसमौ स्थितौ ।&#x9;009a&lt;br&gt;&#xA;तौ विवेश स्वयं वायुर्ब्रह्मणा साधु चोदितः ॥&#x9;009c&lt;br&gt;&#xA;तौ दिवं छादयित्वा तु ववृधाते महाऽसुरौ ।&#x9;010a&lt;br&gt;&#xA;वायुप्रमाणौ तौ दृष्ट्वा ब्रह्मा पर्यमृशच्छनैः ॥&#x9;010c&lt;br&gt;&#xA;एकं मृदुतरं वेत्ति कठिनं वेत्ति चापरम् ।&#x9;011a&lt;br&gt;&#xA;नामनी तु तयोश्चक्रे सविता सलिलोद्भवः ॥&#x9;011c&lt;br&gt;&#xA;मृदुस्त्वयं मधुर्नाम कठिनः कैठभः स्वयम् ।&#x9;012a&lt;br&gt;&#xA;तौ दैत्यौ कृतनामानौ चेरतुर्बलगर्वितौ ॥&#x9;012c&lt;br&gt;&#xA;तौ पुराऽथ दिवं सर्वां प्राप्तौ राजन्महासुरौ ।&#x9;013a&lt;br&gt;&#xA;प्रच्छाद्याथ दिवं सर्वां चेरतुर्मधुकैठभौ ॥&#x9;013c&lt;br&gt;&#xA;सर्वमेकार्णवं लोकं योद्धुकामौ सुनिर्भयौ ।&#x9;014a&lt;br&gt;&#xA;तौ गतावसुरौ दृष्ट्वा ब्रह्मा लोकपितामहः ॥&#x9;014c&lt;br&gt;&#xA;एकार्णवाम्बुनिचये तत्रैवान्तरधीयत ।&#x9;015a&lt;br&gt;&#xA;स पद्मात्पद्मनाभस्य नाभिदेशात्समुत्थितात् ॥&#x9;015c&lt;br&gt;&#xA;आससाद स्वयं जन्म तत्पङ्कजमपङ्कजम् ।&#x9;016a&lt;br&gt;&#xA;पूजयामास वसतिं ब्रह्मा लोकपितामहः ॥&#x9;016c&lt;br&gt;&#xA;तावुभौ जलगर्भस्थौ नारायणचतुर्मुखौ ।&#x9;017a&lt;br&gt;&#xA;बहून्वर्षायुतानप्सु शयानौ न च कम्पितौ ॥&#x9;017c&lt;br&gt;&#xA;अथ दीर्घस्य कालस्य तावुभौ मधुकैठभौ ।&#x9;018a&lt;br&gt;&#xA;आजग्मतुस्तौ तं देशं यत्र ब्रह्मा व्यवस्थितः ॥&#x9;018c&lt;br&gt;&#xA;तौ दृष्ट्वा लोकनाथस्तु रोषात्संरक्तलोचनः ।&#x9;019a&lt;br&gt;&#xA;उत्पपाताथ शयनात्पद्मनाभो महाद्युतिः ॥&#x9;019c&lt;br&gt;&#xA;तद्युद्धमभवद्घोरं तयोस्तस्य च भारत ।&#x9;020a&lt;br&gt;&#xA;एकार्णवे तदा घोरे त्रैलोक्ये जलतां गते ॥&#x9;020c&lt;br&gt;&#xA;तदभूत्तुमुलं युद्धं वर्षसङ्ख्यासहस्रशः ।&#x9;021a&lt;br&gt;&#xA;न च तावसुरौ युद्धे तदा श्रममवापतुः ॥&#x9;021c&lt;br&gt;&#xA;अथ दीर्घस्य कालस्य तौ दैत्यौ युद्धदुर्मदौ ।&#x9;022a&lt;br&gt;&#xA;ऊचतुः प्रीतमनसौ देवं नारायणं प्रभुम् ॥&#x9;022c&lt;br&gt;&#xA;प्रीतौ स्वस्तव युद्धेन श्लाघ्यस्त्वं मृत्युरावयोः ।&#x9;023a&lt;br&gt;&#xA;आवां जहि न यत्रोर्वा सलिलेन परिप्लुता ॥&#x9;023c&lt;br&gt;&#xA;हतौ च तव पुत्रत्वं प्राप्नुयाव सुरोत्तम ।&#x9;024a&lt;br&gt;&#xA;यो ह्यावां युधि निर्जेता तस्यावां विहितौ सुतौ ॥&#x9;024c&lt;br&gt;&#xA;तयोस्तु वचनं श्रुत्वा तदा नारायणः प्रभुः ।&#x9;025a&lt;br&gt;&#xA;तौ प्रहस्य मृधे दैत्यौ दोर्भ्यां च समपीडयत् ॥&#x9;025c&lt;br&gt;&#xA;ऊरुभ्यां निधनं चक्रे तावुभौ मधुकैठभौ ।&#x9;026a&lt;br&gt;&#xA;तौ हतौ चाप्लुतौ तोये वपुर्भ्यामेकतां गतौ ॥&#x9;026c&lt;br&gt;&#xA;मेदो मुमुचतुर्दैत्यौ मज्जमानौ जलोर्मिभिः ।&#x9;027a&lt;br&gt;&#xA;मेदसा तज्जलं व्याप्तं ताभ्यामन्तर्दधे तदा ॥&#x9;027c&lt;br&gt;&#xA;नारायणश्च भगवानसृजद्विविधाः प्रजाः ।&#x9;028a&lt;br&gt;&#xA;दैत्ययोर्मेदसा छन्ना सर्वा राजन्वसुन्धरा ॥&#x9;028c&lt;br&gt;&#xA;तदाप्रभृति कौन्तेय मेदिनीति स्मृता मही ।&#x9;029a&lt;br&gt;&#xA;प्रभावात्पद्मनाभस्य शाश्वती च कृता नृणाम् ॥ &#x9;029c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/045/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/045/</guid>
      <description>&lt;p&gt;अध्यायः 045&lt;/p&gt;&#xA;&lt;p&gt;वराहावतारकथनम् ॥ 1 ॥&lt;/p&gt;&#xA;&lt;p&gt;भीष्म उवाच &#x9;001&lt;br&gt;&#xA;प्रादुर्भावसहस्राणि समतीतान्यनेकशः ।&#x9;001a&lt;br&gt;&#xA;यथाशक्ति तु वक्ष्यामि शृणु तान्कुरुनन्दन ॥&#x9;001c&lt;br&gt;&#xA;पुरा कमलनाभस्य स्वपतः सागराम्भसि ।&#x9;002a&lt;br&gt;&#xA;पुष्करे यत्र सम्भूता देवा ऋषिगणैः सह ॥&#x9;002c&lt;br&gt;&#xA;एष पौष्करिको नाम प्रादुर्भावः प्रकीर्तितः ।&#x9;003a&lt;br&gt;&#xA;पुराणैः कथ्यते यत्र वेदश्रुतिसमाहितः ॥&#x9;003c&lt;br&gt;&#xA;वाराहस्तु श्रुतिसुखः प्रादुर्भावो महात्मनः ।&#x9;004a&lt;br&gt;&#xA;यत्र विष्णुः सुरश्रेष्ठो वाराहं रूपमास्थितः ॥&#x9;004c&lt;br&gt;&#xA;उज्जहार महीं तोयात्सशैलवनकाननाम् ।&#x9;005a&lt;br&gt;&#xA;वेदपादो यूपदंष्ट्रः क्रतुर्दन्तश्चितीमुखः ॥&#x9;005c&lt;br&gt;&#xA;अग्निजिह्वो दर्भरोमा ब्रह्मशीर्षो महातपाः ।&#x9;006a&lt;br&gt;&#xA;अहोरात्रेक्षणो दिव्यो वेदाङ्गः श्रुतिभूषणः ॥&#x9;006c&lt;br&gt;&#xA;आज्यनासः स्रुवं तुण्डं सामघोषस्वनो महान् ।&#x9;007a&lt;br&gt;&#xA;धर्मसत्यमयः श्रीमान्कर्मविक्रमसत्कृतः ॥&#x9;007c&lt;br&gt;&#xA;प्रायश्चित्तमुखो धीरः पशुजानुर्महावृषः ।&#x9;008a&lt;br&gt;&#xA;औद्गात्रहोमलिङ्गोऽसौ पशुबीजमहौषधिः ॥&#x9;008c&lt;br&gt;&#xA;बाह्यान्तरात्मा मन्त्रास्थिविकृतः सौम्यदर्शनः ।&#x9;009a&lt;br&gt;&#xA;वेदिस्कन्धो हविर्गन्धो हव्यकव्याभिवेगवान् ॥&#x9;009c&lt;br&gt;&#xA;प्राग्वंशकायो द्युतिमान्नानादीक्षाभिरूर्जितः ।&#x9;010a&lt;br&gt;&#xA;दक्षिणाहृदयो योगी महाशास्त्रमयो महान् ॥&#x9;010c&lt;br&gt;&#xA;उपाकर्मोष्ठरुचकः प्रावर्ग्यावर्तभूषणः ।&#x9;011a&lt;br&gt;&#xA;शालापत्नीसहायो वै मणिशृङ्गसमुच्छ्रितः ॥&#x9;011c&lt;br&gt;&#xA;एवं यज्ञवराहो वै भूत्वा विष्णुः सनातनः ।&#x9;012a&lt;br&gt;&#xA;महीं सागरपर्यन्तां सशैलवनकाननाम् ॥&#x9;012c&lt;br&gt;&#xA;एकार्णवजले भ्रष्टामेकार्णवगतः प्रभुः ।&#x9;013a&lt;br&gt;&#xA;मज्जन्तीं सलिले तस्मिन्स्वदेवीं पृथिवीं तदा ॥&#x9;013c&lt;br&gt;&#xA;उज्जहार विषाणेन मार्कण्डेयस्य पश्यतः ।&#x9;014a&lt;br&gt;&#xA;शृङ्गेण यः समुद्धृत्य लोकानां हितकाम्यया ॥&#x9;014c&lt;br&gt;&#xA;सहस्रशीर्षो देवेशो निर्ममे जगतीं प्रभुः ।&#x9;015a&lt;br&gt;&#xA;एवं यज्ञवराहेण भूतभव्यभवात्मना ॥&#x9;015c&lt;br&gt;&#xA;उद्धृता पृथिवी देवी पूज्या वै सागराम्बरा ।&#x9;016a&lt;br&gt;&#xA;निहता दानवाः सर्वे देवदेवेन विष्णुना ॥&#x9;016c&lt;br&gt;&#xA;वाराहः कथितो ह्येष नारसिंहमथो शृणु ।&#x9;017a&lt;br&gt;&#xA;यत्र भूत्वा मृगेन्द्रेण हिरण्यकशिपुर्हतः ॥ &#x9;017c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/046/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/046/</guid>
      <description>&lt;p&gt;अध्यायः 046&lt;/p&gt;&#xA;&lt;p&gt;हिरण्यकशिपुना समुद्रे तपश्चरणम् ॥ 1 ॥ तपः प्रसन्नेन ब्रह्मणा तस्मै वरदानम् ॥ 2 ॥ तस्य वरप्राप्त्या भीतानां देवानां ब्रह्मणा परिसान्त्वनम् ॥ 3 ॥ हिरण्यकशिपुना त्रैलोक्यपीडने आत्मानं शरणं गतानां देवानां श्रीहरिणाऽभयप्रदानम् ॥ 4 ॥ नृसिंहरूपिणा हरिणा हिरण्यकशिपुहननम् ॥ 5 ॥&lt;/p&gt;&#xA;&lt;p&gt;भीष्म उवाच &#x9;001&lt;br&gt;&#xA;दैत्येन्द्रो बलवान्त्राजन्सुरारिर्बलगर्वितः ।&#x9;001a&lt;br&gt;&#xA;हिरण्यकशिपुर्नाम आसीत्त्रैलोक्यकण्टकः ॥&#x9;001c&lt;br&gt;&#xA;दैत्यानामादिपुरुषो वीर्येणाप्रतिमो बली ।&#x9;002a&lt;br&gt;&#xA;प्रविश्य जलधिं राजंश्चकार तप उत्तमम् ॥&#x9;002c&lt;br&gt;&#xA;दशवर्षसहस्राणि शतानि दश पञ्च च ।&#x9;003a&lt;br&gt;&#xA;व्रतोपवासतस्तस्थौ स्थाणुमौनव्रतो दृढः ॥&#x9;003c&lt;br&gt;&#xA;ततः शमदमाभ्यां च ब्रह्मचर्येण चानघ ।&#x9;004a&lt;br&gt;&#xA;ब्रह्मा प्रीतमनास्तस्य तपसा नियमेन च ॥&#x9;004c&lt;br&gt;&#xA;ततः स्वयम्भूर्भगवान्स्वयमागम्य भूपते ।&#x9;005a&lt;br&gt;&#xA;विमानेनार्कवर्णेन हंसयुक्तेन भास्वता ॥&#x9;005c&lt;br&gt;&#xA;आदित्यैर्वसुभिः साध्यैर्मरुद्भिर्दैवतैस्तथा ।&#x9;006a&lt;br&gt;&#xA;रुद्रैर्विश्वसहायैश्च यक्षराक्षसकिन्नरैः ॥&#x9;006c&lt;br&gt;&#xA;दिशाभिर्विदिशाभिश्च नदीभिः सागरैः सह ।&#x9;007a&lt;br&gt;&#xA;नक्षत्रैश्च मुहूर्तैश्च खेचरैश्चापरैर्ग्रहैः ॥&#x9;007c&lt;br&gt;&#xA;देवर्षिभिस्तपोयुक्तैः सिद्धैः सप्तर्षिभिस्तदा ।&#x9;008a&lt;br&gt;&#xA;राजर्षिभिः पुण्यतमैर्गन्धर्वैरप्सरोगणैः ॥&#x9;008c&lt;br&gt;&#xA;चराचरगुरुः श्रीमान्वृतः सर्वसुरैस्तथा ।&#x9;009a&lt;br&gt;&#xA;ब्रह्मा ब्रह्मविदां श्रेष्ठो दैत्यमागम्य चाब्रवीत् ॥&#x9;009c&lt;br&gt;&#xA;प्रीतोऽस्मि तव भक्तस्य तपसाऽनेन सुव्रत ।&#x9;010a&lt;br&gt;&#xA;वरं वरय भद्रं ते यथेष्टं काममाप्नुहि ॥&#x9;010c&lt;br&gt;&#xA;हिरण्यकशिपुरुवाच &#x9;011&lt;br&gt;&#xA;न देवा न च गन्धर्वा न यक्षोरगराक्षसाः ।&#x9;011a&lt;br&gt;&#xA;न मानुषाः पिशाचाश्च हन्युर्मां देवसत्तम ॥&#x9;011c&lt;br&gt;&#xA;ऋषयो वा न मां शापैः क्रुद्धा लोकपितामह ।&#x9;012a&lt;br&gt;&#xA;शपेयुस्तपसा युक्ता वर एष वृतो मया ॥&#x9;012c&lt;br&gt;&#xA;न शस्त्रेण नचास्त्रेण गिरिणा पादपेन च ।&#x9;013a&lt;br&gt;&#xA;न शुष्केण न चार्द्रेण स्यान्न वाऽन्येन मे वधः ॥&#x9;013c&lt;br&gt;&#xA;नाकाशे नाथ भूमौ वा रात्रौ वा दिवसेपि वा ।&#x9;014a&lt;br&gt;&#xA;नान्तर्वा न बहिर्वापि स्याद्वधो मे पितामह ॥&#x9;014c&lt;br&gt;&#xA;पशुभिर्वा मृगैर्न स्यात्पक्षिभिर्वा सरीसृपैः ।&#x9;015a&lt;br&gt;&#xA;ददासि चेद्वरानेतान्देवदेव वृणोम्यहम् । &#x9;015c&lt;br&gt;&#xA;ब्रह्मोवाच &#x9;016&lt;br&gt;&#xA;एते दिव्या वरास्तात मया दत्तास्तवाद्भुताः  ।&#x9;016a&lt;br&gt;&#xA;सर्वकामवरांस्तात प्राप्स्यसि त्वमसंशयम्  ॥ &#x9;016c&lt;br&gt;&#xA;एवमुक्त्वा स भगवाञ्जगामाकाशमेव हि । &#x9;017a&lt;br&gt;&#xA;रराज ब्रह्मलोके हि ब्रह्मर्षिगणसेवितः ॥ &#x9;017c&lt;br&gt;&#xA;ततो देवाश्च नागाश्च गन्धर्वा मुनयस्तथा ।&#x9;018a&lt;br&gt;&#xA;वरप्रदानं श्रुत्वैव ते ब्रह्माणमुपस्थिताः ॥ &#x9;018c&lt;br&gt;&#xA;देवा ऊचुः &#x9;019&lt;br&gt;&#xA;वरेणानेन भगवन्बाधिष्यति स नोऽसुरः ।&#x9;019a&lt;br&gt;&#xA;तत्प्रसीदस्व भगवन्वधोपायोऽस्य चिन्त्यताम् ॥&#x9;019c&lt;br&gt;&#xA;भीष्म उवाच &#x9;020&lt;br&gt;&#xA;ततो लोकहितं वाक्यं श्रुत्वा देवः प्रजापतिः ।&#x9;020a&lt;br&gt;&#xA;प्रोवाच भगवान्वाक्यं सर्वदेवगणांस्तदा ॥&#x9;020c&lt;br&gt;&#xA;अवश्यं त्रिदशास्तेन प्राप्तव्यं तपसः फलम् ।&#x9;021a&lt;br&gt;&#xA;तपसोऽन्तेऽस्य भगवान्वधं कृष्णः करिष्यति ॥&#x9;021c&lt;br&gt;&#xA;एतच्छ्रुत्वा सुराः सर्वे ब्रह्मणा तस्य वै वधम् ।&#x9;022a&lt;br&gt;&#xA;स्वानि स्थानानि दिव्यानि जग्मुस्ते वै मुदान्विताः ॥&#x9;022c&lt;br&gt;&#xA;लब्धमात्रे वरे चापि सर्वास्ता बाधते प्रजाः ।&#x9;023a&lt;br&gt;&#xA;हिरण्यकशिपुर्दैत्यो वरदानेन दर्पितः ॥&#x9;023c&lt;br&gt;&#xA;राज्यं चकार दैत्येन्द्रो दैत्यसङ्घैः समावृतः ।&#x9;024a&lt;br&gt;&#xA;सप्तद्वीपान्वशे चक्रे लोकालोकान्तरं बलात् ॥&#x9;024c&lt;br&gt;&#xA;दिव्यभोगान्समस्तान्वै लोके सर्वानवाप सः ।&#x9;025a&lt;br&gt;&#xA;देवांस्त्रिभुवनस्थांस्तु पराजित्य महासुरः ॥&#x9;025c&lt;br&gt;&#xA;त्रैलोक्यं वशमानीय स्वर्गे वसति दानवः ।&#x9;026a&lt;br&gt;&#xA;यदा वरमदोन्मत्तो न्यवसद्दानवो दिवि ॥&#x9;026c&lt;br&gt;&#xA;अथ लोकान्समस्तांश्च विजित्य स महाबलः ।&#x9;027a&lt;br&gt;&#xA;भवेयमहमेवेन्द्रः सोमोऽग्निर्मारुतो रविः ॥&#x9;027c&lt;br&gt;&#xA;सलिलं चान्तरिक्षं च नक्षत्राणि दिशो दश ।&#x9;028a&lt;br&gt;&#xA;अहं क्रोधश्च कामश्च वरुणो वसवोऽर्यमा ॥&#x9;028c&lt;br&gt;&#xA;धनदश्च धनाध्यक्षो यक्षकिम्पुरुषाधिपः ।&#x9;029a&lt;br&gt;&#xA;एते भवेयमित्युक्त्वा स्वयं भूत्वा बलात्स च ॥&#x9;029c&lt;br&gt;&#xA;एषां गृहीत्वा स्थानानि तेषां कार्याण्यवाप सः ।&#x9;030a&lt;br&gt;&#xA;इज्यश्चासीन्मखवरैर्देवकिन्नरसत्तमैः ॥&#x9;030c&lt;br&gt;&#xA;नरकस्थान्समानीय स्वर्गस्थांश्च चकार सः ।&#x9;031a&lt;br&gt;&#xA;एवमादीनि कर्माणि कृत्वा दैत्यपतिर्बली ॥&#x9;031c&lt;br&gt;&#xA;आश्रमेषु महाभागान्मुनीन्वै शंसितव्रतान् ।&#x9;032a&lt;br&gt;&#xA;सत्यधर्मपरान्दान्तान्पुरा धर्षितवांस्तु सः ॥&#x9;032c&lt;br&gt;&#xA;याज्ञीयान्कृतवान्दैत्यन्याजकांश्चैव देवताः ।&#x9;033a&lt;br&gt;&#xA;यत्रयत्र सुरा जग्मुस्तत्रतत्र व्रजत्युत ॥&#x9;033c&lt;br&gt;&#xA;स्थानानि देवतानां तु हृत्वा राज्यमकारयत् ।&#x9;034a&lt;br&gt;&#xA;पञ्चकोट्यश्च वर्षाणि अयुतान्येकषष्टि च ॥&#x9;034c&lt;br&gt;&#xA;षष्टिश्चैव सहस्राणां जग्मुस्तस्य दुरात्मनः ।&#x9;035a&lt;br&gt;&#xA;एतद्वर्षं स दैत्येन्द्रो भोगैश्वर्यमवाप सः ॥&#x9;035c&lt;br&gt;&#xA;तेनातिबाध्यमानास्ते दैत्येन्द्रेण बलीयसा ।&#x9;036a&lt;br&gt;&#xA;ब्रह्मलोकं सुरा जग्मुः शर्वशक्रपुरोगमाः ॥&#x9;036c&lt;br&gt;&#xA;पितामहं समासाद्य खिन्नाः प्राञ्जलयोऽब्रुवन् ॥&#x9;037ac&lt;br&gt;&#xA;देवा ऊचुः &#x9;038&lt;br&gt;&#xA;भगवन्भूतभव्येश नस्त्रायस्व इहागतान् ।&#x9;038a&lt;br&gt;&#xA;भयं दितिसुताद्घोराद्भवत्यद्य दिवानिशम् ॥&#x9;038c&lt;br&gt;&#xA;भगवन्सर्वदैत्यानां स्वयम्भूरादिकृत्प्रभुः ।&#x9;039a&lt;br&gt;&#xA;स्रष्टा त्वं हव्यकव्यानामव्यक्तः प्रकृतिर्ध्रुवः ॥&#x9;039c&lt;br&gt;&#xA;ब्रह्मोवाच &#x9;040&lt;br&gt;&#xA;श्रूयतामापदेवं हि दुर्विज्ञेया मयापि च ।&#x9;040a&lt;br&gt;&#xA;नारायणस्तु पुरुषो विश्वरूपो महाद्युतिः ॥&#x9;040c&lt;br&gt;&#xA;अव्यक्तः सर्वभूतानामचिन्त्यो विभुरव्ययः ।&#x9;041a&lt;br&gt;&#xA;ममापि स तु युष्माकं व्यसने परमा गतिः ॥&#x9;041c&lt;br&gt;&#xA;नारायणः परोऽव्यक्तादहमव्यक्तसम्भवः ।&#x9;042a&lt;br&gt;&#xA;मत्तो जज्ञुः प्रजा लोकाः सर्वे देवासुराश्च ते ॥&#x9;042c&lt;br&gt;&#xA;देवा यथाहं युष्माकं तथा नारायणो मम ।&#x9;043a&lt;br&gt;&#xA;पितामहोऽहं सर्वस्य स विष्णुः प्रपितामहः ॥&#x9;043c&lt;br&gt;&#xA;निश्चितं विबुधा दैत्यं स विष्णुस्तं हनिष्यति ।&#x9;044a&lt;br&gt;&#xA;तस्य नास्ति न शक्यं च तस्माद्व्रजत माचिरम् ॥&#x9;044c&lt;br&gt;&#xA;भीष्म उवाच &#x9;045&lt;br&gt;&#xA;पितामहवचः श्रुत्वा सर्वे ते भरतर्षभ ।&#x9;045a&lt;br&gt;&#xA;विबुधा ब्रह्मणा सार्धं जग्मुः क्षीरोदधिं प्रति ॥&#x9;045c&lt;br&gt;&#xA;आदित्या वसवः साध्या विश्वे च मरुतस्तथा ।&#x9;046a&lt;br&gt;&#xA;रुद्रा महर्षयश्चैव अश्विनौ च सुरूपिणौ ॥&#x9;046c&lt;br&gt;&#xA;अन्ये च दिव्या ये राजंस्ते सर्वे सगणाः सुराः ।&#x9;047a&lt;br&gt;&#xA;चतुर्मुखं पुरस्कृत्य श्वेतद्वीपमुपागताः ॥&#x9;047c&lt;br&gt;&#xA;देवा ऊचुः &#x9;048&lt;br&gt;&#xA;त्रायस्व नोऽद्य देवेश हिरण्यकशिपोर्वधात् ।&#x9;048a&lt;br&gt;&#xA;त्वं हि नः परमो धाता ब्रह्मादीनां सुरोत्तम ॥&#x9;048c&lt;br&gt;&#xA;उत्फुल्लाम्बुजपत्राक्ष शत्रुपक्षभयङ्कर ।&#x9;049a&lt;br&gt;&#xA;क्षयाय दितिवंशस्य शरणं त्वं भविष्यसि ॥&#x9;049c&lt;br&gt;&#xA;भीष्ण उवाच &#x9;050&lt;br&gt;&#xA;तद्देवानां वचः श्रुत्वा तदा विष्णुः शुचिश्रवाः ।&#x9;050a&lt;br&gt;&#xA;अदृश्यः सर्वभूतात्मा वक्तुमेवोपचक्रमे ॥&#x9;050c&lt;br&gt;&#xA;विष्णुरुवाच &#x9;051&lt;br&gt;&#xA;भयं त्यजध्वममरा अभयं वो ददाम्यहम् ।&#x9;051a&lt;br&gt;&#xA;तदेव त्रिदिवं देवाः प्रतिपद्यत माचिरम् ॥&#x9;051c&lt;br&gt;&#xA;एषोऽहं सगणं दैत्यं वरदानेन दर्पितम् ।&#x9;052a&lt;br&gt;&#xA;अवध्यममरेन्द्राणां दानवेन्द्रं निहन्म्यहम् ॥ &#x9;052c&lt;br&gt;&#xA;ब्रह्मोवाच &#x9;053&lt;br&gt;&#xA;भगवन्देवदेवेश खिन्ना एते भृशं सुराः ।&#x9;053a&lt;br&gt;&#xA;तस्मात्त्वं जहि दैत्येन्द्रं क्षिप्रं कालोऽस्य माचिरम् ।&#x9;053c&lt;br&gt;&#xA;एष त्वं सगणं दैत्यं वरदानेन दर्पितम् ॥&#x9;053e&lt;br&gt;&#xA;विष्णुरुवाच &#x9;054&lt;br&gt;&#xA;क्षिप्रमेव करिष्यामि त्वरया दैत्यनाशनम् ।&#x9;054a&lt;br&gt;&#xA;तस्मात्त्वं विबुधाश्चैव प्रतिपद्यत वै दिवम् ॥&#x9;054c&lt;br&gt;&#xA;भीष्म उवाच &#x9;055&lt;br&gt;&#xA;एवमुक्त्वा तु भगवान्विसृज्य त्रिदिवेश्वरान् ।&#x9;055a&lt;br&gt;&#xA;नरस्यार्धतनुर्भूत्वा सिंहस्यार्धतनुः पुनः ॥&#x9;055c&lt;br&gt;&#xA;नारसिंहेन वपुषा पाणिं संस्पृश्य पाणिना ।&#x9;056a&lt;br&gt;&#xA;भीमरूपो महातेजा व्यादितास्य इवान्तकः ॥&#x9;056c&lt;br&gt;&#xA;हिरण्यकशिपुं राजञ्जगाम हरिरीश्वरः ।&#x9;057a&lt;br&gt;&#xA;दैत्यास्तमागतं दृष्ट्वा नारसिंहं महाबलम् ॥&#x9;057c&lt;br&gt;&#xA;ववर्षुः शस्त्रवर्षैस्ते सुसङ्क्रुद्धास्तदा हरिम् ।&#x9;058a&lt;br&gt;&#xA;तैः सृष्टसर्वशस्त्राणि भक्षयामास वै हरिः ॥&#x9;058c&lt;br&gt;&#xA;जघान न रणे दैत्यान्सहस्राणि बहूनि च ।&#x9;059a&lt;br&gt;&#xA;तान्निहत्य च दैतेयान्सर्वान्क्रुद्धान्महाबलान् ॥&#x9;059c&lt;br&gt;&#xA;अभ्यधावत्सुसङ्क्रुद्धो दैत्येन्द्रं बलगर्वितम् ।&#x9;060a&lt;br&gt;&#xA;जीमूतघनसङ्काशो जीमूतघननिस्वनः ॥&#x9;060c&lt;br&gt;&#xA;जीमूत इव दीप्तौजा जीमूत इव वेगवान् ।&#x9;061a&lt;br&gt;&#xA;दैत्यं सोऽतिबलं दृप्तं दृप्तशार्दूलविक्रमम् ॥&#x9;061c&lt;br&gt;&#xA;दृप्तैर्दैत्यगणैर्गुप्तं खरैर्नखमुखैरुत ।&#x9;062a&lt;br&gt;&#xA;ततः कृत्वा तु युद्धं वै तेन दैत्येन वै हरिः ॥&#x9;062c&lt;br&gt;&#xA;सन्ध्याकाले महातेजा भवनान्ते त्वरान्वितः ।&#x9;063a&lt;br&gt;&#xA;ऊरौ निधाय दैत्येन्द्रं निर्बिभेद नखैस्तदा ॥&#x9;063c&lt;br&gt;&#xA;महाबलं महावीर्यं वरदानेन गर्वितम् ।&#x9;064a&lt;br&gt;&#xA;दैत्यश्रेष्ठं सुरश्रेष्ठो जघान तरसा हरिः ॥&#x9;064c&lt;br&gt;&#xA;हिरण्यकशिपुं हत्वा सर्वदैत्यांश्च वै तदा ।&#x9;065a&lt;br&gt;&#xA;विबुधानां प्रजानां च हितं कृत्वा महाद्युतिः ॥&#x9;065c&lt;br&gt;&#xA;प्रमुमोद हरिर्देवः प्राप्य धर्मं तदा भुवि ।&#x9;066a&lt;br&gt;&#xA;एष ते नारसिंहोऽत्र कथितः पाण्डुनन्दन ।&#x9;066c&lt;br&gt;&#xA;शृणु त्वं वामनं नाम प्रादुर्भावं महात्मनः ॥ &#x9;066e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/047/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/047/</guid>
      <description>&lt;p&gt;अध्यायः 047&lt;/p&gt;&#xA;&lt;p&gt;बलिनिपीडितैरिन्द्रादिभिः प्रार्धितेन हरिणा अदित्यां वामनत्वेनावतीर्य बलि म्प्रति याचनम् ॥ 1 ॥ त्रिविक्रमरूपिणो हरेः पादाङ्गुष्ठनखनिर्भिण्णोर्ध्वाण्डाद्गङ्गायाः प्रादु र्भावो बलिनिग्रहश्च ॥ 2 ॥&lt;/p&gt;&#xA;&lt;p&gt;भीष्म उवाच &#x9;001&lt;br&gt;&#xA;पुरा त्रेतायुगे राजन्बलिर्वैरोजनोऽभवत् ।&#x9;001a&lt;br&gt;&#xA;दैत्यानां पार्थिवो वीरो बलेनाप्रतिमो बली ॥&#x9;001c&lt;br&gt;&#xA;तदा बलिर्महाराज दैत्यसङ्घैः समावृतः ।&#x9;002a&lt;br&gt;&#xA;विजेतुं तरसा शक्रमिन्द्रस्थानमवाप सः ॥&#x9;002c&lt;br&gt;&#xA;तेन वित्रासिता देवा बलिनाऽऽखण्डलादयः ।&#x9;003a&lt;br&gt;&#xA;ब्रह्माणं तु पुरस्कृत्य गत्वा क्षीरोदधिं तदा ॥&#x9;003c&lt;br&gt;&#xA;तुष्टुवुः सहिताः सर्वे देवं नारायणं प्रभुम् ।&#x9;004a&lt;br&gt;&#xA;स तेषां दर्शनं चक्रे विबुधानां हरिस्तदा ॥&#x9;004c&lt;br&gt;&#xA;प्रसादजं तस्य विभोरदित्यां जन्म उच्यते ।&#x9;005a&lt;br&gt;&#xA;अदितेरपि पुत्रत्वमेत्य यादवनन्दनः ॥&#x9;005c&lt;br&gt;&#xA;एष विष्णुरिति ख्यात इन्द्रस्यावरजोऽभवत् ।&#x9;006a&lt;br&gt;&#xA;तस्मिन्नेव च काले तु दैत्येन्द्रो बलवीर्यवान् ॥&#x9;006c&lt;br&gt;&#xA;अश्वमेधं क्रतुश्रेष्ठमाहर्तुमुपचक्रमे ।&#x9;007a&lt;br&gt;&#xA;वर्तमाने तदा यज्ञे दैत्येन्द्रस्य युधिष्ठिर ॥&#x9;007c&lt;br&gt;&#xA;स विष्णुर्मानवो भूत्वा प्रच्छन्नो ब्रह्मसंवृतः ।&#x9;008a&lt;br&gt;&#xA;मुण्डो यत्रोपवीती च कृष्णाजिनधरः शिखी ॥&#x9;008c&lt;br&gt;&#xA;पालाशदण्डं सङ्गृह्य वामनोऽद्भुतदर्शनः ।&#x9;009a&lt;br&gt;&#xA;प्रविश्य स बलेर्यज्ञे वर्तमानो च दक्षिणाम् ॥&#x9;009c&lt;br&gt;&#xA;देहीत्युवाच दैत्येन्द्रं विक्रमांस्त्रीनिहैव ह ।&#x9;010a&lt;br&gt;&#xA;दीयतां त्रिपदीमात्रमित्ययाचन्महासुरम् ॥&#x9;010c&lt;br&gt;&#xA;स तथेति प्रतिश्रुत्य प्रददौ विष्णवे तदा ।&#x9;011a&lt;br&gt;&#xA;तेन लब्ध्वा हिरर्भूमिं जृम्भयामास वै भृशम् ॥&#x9;011c&lt;br&gt;&#xA;स शिशुः सदिवं खं च पृथिवीं वच विशाम्पते ।&#x9;012a&lt;br&gt;&#xA;त्रिभिर्विक्रमणैश्चैव सर्वमाक्रमताभिभूः ॥&#x9;012c&lt;br&gt;&#xA;बलेर्बलवतो यज्ञे बलिना विष्णुना पुरा ।&#x9;013a&lt;br&gt;&#xA;विक्रमैस्त्रिभिरक्षोभ्याः क्षोभितास्ते महासुराः ॥&#x9;013c&lt;br&gt;&#xA;विप्रचित्तिमुखाः क्रुद्धाः सर्वसङ्घा महासुराः ।&#x9;014a&lt;br&gt;&#xA;नानावक्रा महाकाया नानावेषधरा नृप ॥&#x9;014c&lt;br&gt;&#xA;नानाप्रहरणा रौद्रा नानामाल्यानुलेपनाः ।&#x9;015a&lt;br&gt;&#xA;स्वान्यायुधानि सङ्गृह्य प्रदीप्ता इव तेजसा ॥&#x9;015c&lt;br&gt;&#xA;क्रममाणं हरि तत्र उपावर्तन्त भारत ।&#x9;016a&lt;br&gt;&#xA;प्रमथ्य सर्वान्दैतेयान्पादहस्ततलैस्तु तान् ॥&#x9;016c&lt;br&gt;&#xA;रूपं कृत्वा महाभीमं जहाराशु स मेदिनीम् ।&#x9;017a&lt;br&gt;&#xA;सम्प्राप्य दिवमाकाशमादित्यसदने स्थितः ॥&#x9;017c&lt;br&gt;&#xA;अत्यरोचत भूतात्मा आदित्यस्यैव तेजसा ।&#x9;018a&lt;br&gt;&#xA;प्रकाशयन्दिशः सर्वाः प्रदिशश्च महायशाः ॥&#x9;018c&lt;br&gt;&#xA;शुशुभे स महाबाहुः सर्वलोकान्प्रकाशयन् ।&#x9;019a&lt;br&gt;&#xA;तस्य विक्रमतो भूमिं चन्द्रादित्यौ स्तनान्तरे ॥&#x9;019c&lt;br&gt;&#xA;नभस्तु क्रममाणस्य नाभ्यां किल तदा स्थितौ ।&#x9;020a&lt;br&gt;&#xA;परमाक्रममाणस्य नानुभ्यां तौ व्यवस्थितौ ॥&#x9;020c&lt;br&gt;&#xA;विष्णोरमितवीर्यस्य वदन्त्येवं द्विजातयः ।&#x9;021a&lt;br&gt;&#xA;अथास्य पादाक्रमणात्पफालाण्डो युधिष्ठिरः ॥&#x9;021c&lt;br&gt;&#xA;तच्छिद्रात्स्यन्दिनी तस्य पादभ्रष्टा तु निम्नगा ।&#x9;022a&lt;br&gt;&#xA;ससार सागरं सा तु पावनी सागरङ्गमा ॥&#x9;022c&lt;br&gt;&#xA;जहार मेदिनीं सर्वां हत्वा दानवपुङ्गवान् ।&#x9;023a&lt;br&gt;&#xA;आसुरी श्रियमाहृत्य त्रील्लोकान्स जनार्दन ॥&#x9;023c&lt;br&gt;&#xA;सपुत्रदारानसुरान्पाताले सन्न्यवेशयत् ।&#x9;024a&lt;br&gt;&#xA;नमुचिः शम्बरश्चैव प्रह्लादश्च महामनाः ॥&#x9;024c&lt;br&gt;&#xA;महाभूतानि भूतात्मा सविशेषानि वै हरिः ।&#x9;025a&lt;br&gt;&#xA;कालं च सकलं राजन्गात्रभूतान्यदर्शयत् ॥&#x9;025c&lt;br&gt;&#xA;तस्य गात्रे जगत्सर्वमानीतमधिपश्यति ।&#x9;026a&lt;br&gt;&#xA;न किञ्चिदस्ति लोकेषु यदनाप्तं महात्मना ॥&#x9;026c&lt;br&gt;&#xA;तद्धि रूपमुपेन्द्रस्य देवदानवमानवाः ।&#x9;027a&lt;br&gt;&#xA;दृष्ट्वा सम्मुमुहुः सर्वे विष्णुतेजोऽभिपीडिताः ॥&#x9;027c&lt;br&gt;&#xA;बलिर्बद्धोऽभिमानी च यज्ञवाटे महात्मना ।&#x9;028a&lt;br&gt;&#xA;विरोचनकुलं सर्वं पाताले विनिवेशितम् ॥&#x9;028c&lt;br&gt;&#xA;एवंविधानि कर्माणि कृत्वा गरुडावाहनः ।&#x9;029a&lt;br&gt;&#xA;न विस्मयमुपागच्छत्पारमेष्ठ्येन तेजसा ॥&#x9;029c&lt;br&gt;&#xA;स सर्वमसुरैश्वर्यं सम्प्रदाय शचीपतेः ।&#x9;030a&lt;br&gt;&#xA;त्रैलोक्यं च ददौ शक्रे विष्णुर्दानवसूदनः ॥&#x9;030c&lt;br&gt;&#xA;एष ते वामनो नाम प्रादुर्भावो महात्मनः ।&#x9;031a&lt;br&gt;&#xA;वेदविद्भिर्द्विजैरेतच्छ्रूयते वैष्णवं यशः ।&#x9;031c&lt;br&gt;&#xA;मानुषेषु ततो विष्णोः प्रादुर्भावांस्तथा शृणु ॥ &#x9;031e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/048/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/048/</guid>
      <description>&lt;p&gt;अध्यायः 048&lt;/p&gt;&#xA;&lt;p&gt;दत्तात्रेयनाम्नाऽवतीर्णस्य हरेः कार्तवीर्यार्जुनस्य वरदानादिकम् ॥ 1 ॥&lt;/p&gt;&#xA;&lt;p&gt;भीष्ण उवाच &#x9;001&lt;br&gt;&#xA;विष्णोः पुनर्महाभागः प्रादुर्भावो महात्मनः ।&#x9;001a&lt;br&gt;&#xA;दत्तात्रेय इति ख्यात ऋषिरासीन्महायशाः ॥&#x9;001c&lt;br&gt;&#xA;तेन नष्टेषु वेदेषु क्रियासु च मखेषु च ।&#x9;002a&lt;br&gt;&#xA;चातुर्वर्ण्ये च सङ्कीर्णे धर्मे शिथिलतां गते ॥&#x9;002c&lt;br&gt;&#xA;अभवर्धति चाधर्मे सत्ये नष्टे स्थितेऽनृते ।&#x9;003a&lt;br&gt;&#xA;प्रजासु क्षीयमाणासु धर्मे चामूलतां पते ॥&#x9;003c&lt;br&gt;&#xA;सयज्ञाः सक्रिया वेदाः प्रत्यानीता हि तेन वै ।&#x9;004a&lt;br&gt;&#xA;चातुर्वर्ण्यमसङ्कीर्णं कृतं तेन महात्मना ॥&#x9;004c&lt;br&gt;&#xA;स एव वै यदा प्रादाद्धैहयाधिपतेर्वरम् ।&#x9;005a&lt;br&gt;&#xA;तं हैहयानामधिपस्त्वर्जुनोऽभिप्रसादयन् ॥&#x9;005c&lt;br&gt;&#xA;वनं पर्यचरन्सम्यक्छुश्रूषुरनुसूयकः ।&#x9;006a&lt;br&gt;&#xA;निर्ममो निरहङ्कारो दीर्घकालमतोषयत् ॥&#x9;006c&lt;br&gt;&#xA;आराध्य दत्तात्रेयं हि अगृङ्णात्स वरानिमान् ।&#x9;007a&lt;br&gt;&#xA;आप्तादाप्ततरान्विप्राद्विद्वान्विद्वन्निषेवितात् ॥&#x9;007c&lt;br&gt;&#xA;ऋतेऽमरत्वं विप्रेण दत्तात्रेयेण धीमता ।&#x9;008a&lt;br&gt;&#xA;वरैश्चतुर्भिः प्रवृत इमान्वव्रे वरान्नृपः ॥&#x9;008c&lt;br&gt;&#xA;श्रीमान्मनस्वी बलवान्सत्यवागनसूयकः ।&#x9;009a&lt;br&gt;&#xA;सहस्रबाहुर्भूयासमेषु मे प्रथमो वरः ॥&#x9;009c&lt;br&gt;&#xA;जरायुजाण्डजं सर्वं सर्वं चैव चराचरम् ।&#x9;010a&lt;br&gt;&#xA;शास्तुमिच्छामि धर्मेण द्वितीयस्त्वेष मे वरः ॥&#x9;010c&lt;br&gt;&#xA;पितृन्देवानृषीन्विप्रान्यजेयं विपुलैर्मखैः ।&#x9;011a&lt;br&gt;&#xA;अमित्रांश्च शितैर्बाणैस्तृतीयो व्रर एष मे ॥&#x9;011c&lt;br&gt;&#xA;यस्य नासीन्न भविता न चास्ति सदृशः पुमान् ।&#x9;012a&lt;br&gt;&#xA;इह वा दिवि वा लोके स मे हन्ता भवेदिति ॥&#x9;012c&lt;br&gt;&#xA;सोऽर्जुनः कृतवीर्यस्य वरः पुत्रोऽभवद्युधि ।&#x9;013a&lt;br&gt;&#xA;स सहस्रं सहस्राणां माहिष्मत्यामवर्धत ॥&#x9;013c&lt;br&gt;&#xA;स भूमिमखिलां जित्वा द्वीपांश्चापि समुद्रिणः ।&#x9;014a&lt;br&gt;&#xA;नभसीवाज्वलत्सूर्यः पुण्यैः कर्मभिर्जुनः ॥&#x9;014c&lt;br&gt;&#xA;इन्द्रद्वीपं कशेरुं च कामद्वीपं गभस्तितम् ।&#x9;015a&lt;br&gt;&#xA;गन्धर्ववरुणद्वीपं सौहृष्टममितप्रभः ॥&#x9;015c&lt;br&gt;&#xA;पूर्वैरजितपूर्वांश्च द्वीपनजयदर्जुनः ।&#x9;016a&lt;br&gt;&#xA;इदं तु कार्तवीर्यस्य बभूवासदृशं जनैः ॥&#x9;016c&lt;br&gt;&#xA;न पूर्वे नापरे तस्य गमिष्यन्ति गतिं नृपाः ।&#x9;017a&lt;br&gt;&#xA;यदर्णवे प्रयातस्य वस्त्रं न परिषिच्यते ॥&#x9;017c&lt;br&gt;&#xA;सौवर्णं सर्वमप्यासीद्विमानवरमुत्तमम् ।&#x9;018a&lt;br&gt;&#xA;चतुर्धा व्यभजद्राष्ट्रं तद्विभज्यान्वपालयत् ॥&#x9;018c&lt;br&gt;&#xA;एकांशेनाहरत्सेनामेकांशेनावसद्गृहान् ।&#x9;019a&lt;br&gt;&#xA;यस्तु तस्य तृतीयांशो राज्ञोऽभूज्जनसङ्ग्रहे ॥&#x9;019c&lt;br&gt;&#xA;आप्तः परमकल्याणस्तेन यज्ञानकल्पयत् ।&#x9;020a&lt;br&gt;&#xA;ये दस्यवो ग्रामचरा अरम्ये च वसन्ति ये ॥&#x9;020c&lt;br&gt;&#xA;चतुर्थेन तु सोंऽशेन तान्सर्वान्प्रत्यषेधयत् ।&#x9;021a&lt;br&gt;&#xA;द्वाराणि नापिधीयन्ते पुरेषु नगरेषु च ॥&#x9;021c&lt;br&gt;&#xA;स एव राष्ट्रपालोऽभूत्स्रीपालोऽभवदर्जुनः ।&#x9;022a&lt;br&gt;&#xA;स &amp;mdash;&amp;ndash; सः गोपालो विशाम्पते ॥&#x9;022c&lt;br&gt;&#xA;शतं वर्षसहस्राणामनुशिष्यार्जुनो महीम् ।&#x9;023a&lt;br&gt;&#xA;दत्तात्रेयप्रसादेन एवं राज्यं चकार सः ॥&#x9;023c&lt;br&gt;&#xA;एवं बहूनि कर्माणि चक्रे लोकहिताय सः  ।&#x9;024a&lt;br&gt;&#xA;दत्तात्रेय इति ख्यातः प्रादुर्भावो ह्ययं हरेः ।&#x9;024c&lt;br&gt;&#xA;कथितो भरतश्रेष्ट शृणु भूयो महात्मनः ॥ &#x9;024e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/049/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/049/</guid>
      <description>&lt;p&gt;अध्यायः 049&lt;/p&gt;&#xA;&lt;p&gt;श्रीहरेर्जमदग्निगृहे रामनाम्नाऽवतरणम् ॥ 1 ॥ परशुरामेण कार्तवीर्यार्जुनहननम् ॥ 2 ॥ । त्रिस्सप्तकृत्वः क्षत्रियान्निहत्य तद्रक्तजलैः स्वपितॄणां तर्पणम् ॥ 3 ॥ काश्यपायाखण्डभूमण्डलं दत्त्वा साल्वेनायोधने कुमारीणां वाण्या तं विसृज्य शस्त्रन्यासपूर्वकं तपश्चरणम् ॥ 4 ॥&lt;/p&gt;&#xA;&lt;p&gt;भीष्म उवाच &#x9;001&lt;br&gt;&#xA;तथा भृगुकुले जन्म यदर्थं च महात्मनः ।&#x9;001a&lt;br&gt;&#xA;जामदग्न्य इति ख्यातः प्रादुर्भावश्च वैष्णवः ॥&#x9;001c&lt;br&gt;&#xA;जमदग्निसुतो राजन्त्रामो नाम स वीर्यवान् ।&#x9;002a&lt;br&gt;&#xA;हेहयान्तकरो राजन्स रामो बलिनां वरः ॥&#x9;002c&lt;br&gt;&#xA;कार्तावीर्यो महावीर्यो बलेनाप्रतिमस्तदा ।&#x9;003a&lt;br&gt;&#xA;रामेण जामदग्न्येन हतो विषममाचरन् ॥&#x9;003c&lt;br&gt;&#xA;तं कार्तवीर्यं राजानं हेहयानामरिन्दमम् ।&#x9;004a&lt;br&gt;&#xA;रथस्थं पार्थिवं रामः पातयित्वाऽवधीद्रणे ॥&#x9;004c&lt;br&gt;&#xA;जम्भस्य यज्ञं हत्वा स ऋत्विजश्चैव संस्तरे ।&#x9;005a&lt;br&gt;&#xA;जम्भस्य मूर्ध्नि भेत्ता च हन्ता च शतदुन्दुभेः ॥&#x9;005c&lt;br&gt;&#xA;स एष कृष्णो गोविन्दो जातो भृगुषु वीर्यवान् ।&#x9;006a&lt;br&gt;&#xA;सहस्रबाहुमुद्धर्तुं सहस्रजितमाहवे ॥&#x9;006c&lt;br&gt;&#xA;क्षत्रियाणां चतुष्पष्टिमयुतानि महायशाः ।&#x9;007a&lt;br&gt;&#xA;सरस्वत्यां समेतानि एष वै धनुषाऽजयत् ॥&#x9;007c&lt;br&gt;&#xA;ब्रह्मद्विषां धे तस्मिन्महस्राणि चतुर्दश ।&#x9;008a&lt;br&gt;&#xA;पुनर्जघान शूराणामतिक्रूरो रथर्षभः ॥&#x9;008c&lt;br&gt;&#xA;ततो राज्ञां सहस्रं स भङ्क्ता पूर्वमरिन्दमः ।&#x9;009a&lt;br&gt;&#xA;सहस्रं मुसलेनाहन्सहस्रमुदकृन्तत ॥&#x9;009c&lt;br&gt;&#xA;चतुर्दशसहस्राणि कृणदूममपाययत् ।&#x9;010a&lt;br&gt;&#xA;शिष्टान्ब्रह्मद्विषो जित्वा ततोऽस्नायत भार्गवः&#x9;010c&lt;br&gt;&#xA;रामरामेत्यमिक्रुष्टो ब्राह्मणैः क्षत्रियार्दितैः ।&#x9;011a&lt;br&gt;&#xA;निघ्नञ्शतसहस्राणि रामः परशुनाभिभूः ॥&#x9;011c&lt;br&gt;&#xA;न ह्यमृष्यत तां वाचमार्तैर्भृशमुदीरिताम् ।&#x9;012a&lt;br&gt;&#xA;भृगो रामाभिधावेति यदाऽक्रन्दन्द्विजातयः ॥&#x9;012c&lt;br&gt;&#xA;काश्मीरान्दरदान्कुन्तीन्क्षुद्रकान्मालवाञ्छवान् ।&#x9;013a&lt;br&gt;&#xA;चेदिकाशिकरूशांश्च ऋषिकान्क्रथकैशिकान् ॥&#x9;013c&lt;br&gt;&#xA;अङ्गान्वङ्गान्कलिङ्गांश्च मागधान्काशिकोसलान् ।&#x9;014a&lt;br&gt;&#xA;रात्रायणान्वीतिहोत्रान्किरातान्कार्तिकावतान् ॥&#x9;014c&lt;br&gt;&#xA;एतानन्यांश्च राजन्यान्देशेदेशे सहस्रशः ।&#x9;015a&lt;br&gt;&#xA;निकृत्य निशितैर्बाणैः सम्प्रदाय विवस्वते ॥&#x9;015c&lt;br&gt;&#xA;कीर्णा क्षत्रियकोटीभिर्मेरुमन्दरभूषणा ।&#x9;016a&lt;br&gt;&#xA;त्रिः सप्तकृत्वः पृथिवी तेन निःक्षत्रिया कृता ॥&#x9;016c&lt;br&gt;&#xA;कृत्वा निःक्षत्रियां चैव भार्गवः स महायशाः ।&#x9;017a&lt;br&gt;&#xA;इन्द्रगोपकवर्णस्य जीवञ्जीवनिभस्य च ॥&#x9;017c&lt;br&gt;&#xA;पूरयित्वा च सरितः क्षतजस्य सरांसि च ।&#x9;018a&lt;br&gt;&#xA;चकार तर्पणं वीरः पितॄणां तासु तेषु च ॥&#x9;018c&lt;br&gt;&#xA;सर्वानष्टादश द्वीपान्वशमानीय भार्गवः ।&#x9;019a&lt;br&gt;&#xA;सोऽश्वमेधसहस्राणि नरमेधशतानि च ॥&#x9;019c&lt;br&gt;&#xA;इष्ट्वा सागरपर्यन्तां काश्यपाय महीं ददौ ।&#x9;020a&lt;br&gt;&#xA;तस्याग्रेणानुपर्येति भूमिं कृत्वा विपांसुलाम् ॥&#x9;020c&lt;br&gt;&#xA;ततः कालकृतां सत्यां भार्गवाय महात्मने ।&#x9;021a&lt;br&gt;&#xA;गाधामप्यत्र गायन्ति ये पुराणविदो जनाः ॥&#x9;021c&lt;br&gt;&#xA;वेदिमष्टादशोत्सेधां हिरण्यस्यातिपौरुषीम् ।&#x9;022a&lt;br&gt;&#xA;रामेण जामदग्न्येन प्रतिजग्राह काश्यपः ॥&#x9;022c&lt;br&gt;&#xA;एवमिष्ट्वा महाबाहुः क्रतुभिर्भूरिदक्षिणैः ।&#x9;023a&lt;br&gt;&#xA;अन्यद्वर्षशतं रामः सौभे साल्वमयोधयत् ॥&#x9;023c&lt;br&gt;&#xA;ततः स भृगुशार्दूलस्तं सौभं योधयन्प्रभुः ।&#x9;024a&lt;br&gt;&#xA;सुबन्धुरं रथं राजन्नास्थाय भरतर्षभ ॥&#x9;024c&lt;br&gt;&#xA;नग्निकानां कुमारीणां गायन्तीनामुपाशृणोत् ।&#x9;025a&lt;br&gt;&#xA;रामराम महाबाहो भृगूणां कीर्तिवर्धन ॥&#x9;025c&lt;br&gt;&#xA;त्यज शस्त्राणि सर्वाणि न त्वं सौभं वधिष्यसि ।&#x9;026a&lt;br&gt;&#xA;शङ्खचक्रगदापाणिर्देवानामभयङ्गरः ॥&#x9;026c&lt;br&gt;&#xA;युधि प्रद्युम्नसाम्बाभ्यां कृष्णः सौभं वधिष्यति ।&#x9;027a&lt;br&gt;&#xA;तच्छ्रुत्वा पुरुषव्याघ्रस्तत एव वनं ययौ ॥&#x9;027c&lt;br&gt;&#xA;न्यस्य सर्वाणि शस्त्राणि कालकाङ्क्षी महायशाः ।&#x9;028a&lt;br&gt;&#xA;रथं सर्वायुधं चैव शरान्परशुमेव च ॥&#x9;028c&lt;br&gt;&#xA;धनूंष्यप्सु प्रतिष्ठाप्य रामस्तेपे परं तपः ।&#x9;029a&lt;br&gt;&#xA;ह्रियं प्रज्ञां श्रियं कीर्तिं लक्ष्मीं चामित्रकर्शनः ॥&#x9;029c&lt;br&gt;&#xA;पञ्चाधिष्ठाय धर्मात्मा तं रथं विससर्ज ह ।&#x9;030a&lt;br&gt;&#xA;आदिकाले प्रवृत्तं तु व्यभजत्करमीश्वरः ॥&#x9;030c&lt;br&gt;&#xA;नाघ्नतं श्रद्धया सौभं न ह्यशक्तो महायशाः ।&#x9;031a&lt;br&gt;&#xA;जामदग्न्य इति ख्यातो यस्त्वयं भगवानुपिः ।&#x9;031c&lt;br&gt;&#xA;सोऽस्य भागस्तपस्तेपे भार्गवो लोकविश्रुतः ॥ &#x9;031e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/050/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/050/</guid>
      <description>&lt;p&gt;अध्यायः 050&lt;/p&gt;&#xA;&lt;p&gt;श्रीविष्णोर्दशरथगृहे रामत्वेनावतारः ॥ 1 ॥ विश्वामित्रेण स्वाश्रमं नीतेन सलक्ष्मणेन रामेण सुबाह्वादिहननम् ॥ 2 ॥ सीतामुदूह्य निजनगरमेत्य पितृनिदेशेन सीतालक्ष्मणाभ्यां सह वनं गतेन रामेण स्वरदूषणादिहननम् ॥ 3 ॥ सीतावियोगिनः सुग्रीवेण सख्यमेत्य वालिनं संहृतवतो रामस्य हनुमद्वचनेन लङ्क ागमनम् ॥ 4 ॥ रावणादीन्निहत्य सीताप्रमुखैः सहायोध्यां गतेन रामेण लवणासुरं शत्रुघ्नेन घ ातयित्वा प्रजापालनम् ॥ 5 ॥ सङ्ग्रहेण श्रीकृष्णचरित्रनिरूपणं कल्क्यवतारकथनं च ॥ 6 ॥&lt;/p&gt;&#xA;&lt;p&gt;भीष्म उवाच &#x9;001&lt;br&gt;&#xA;शृणु राजंस्ततो विष्णोः प्रादुर्भावं महात्मनः ।&#x9;001a&lt;br&gt;&#xA;अष्टाविंशे युगे चापि मार्कण्डेयपुरः सरः ॥&#x9;001c&lt;br&gt;&#xA;तिथौ नावमिके जज्ञे तथा दशरथादपि ।&#x9;002a&lt;br&gt;&#xA;कृत्वाऽऽत्मानं महाबाहुश्चतुर्धा विष्णुरव्ययः ॥&#x9;002c&lt;br&gt;&#xA;लोके राम इति ख्यातस्तेजसा भास्करोपमः ।&#x9;003a&lt;br&gt;&#xA;प्रसादनार्थं लोकस्य विष्णुस्तत्र सनातनः ॥&#x9;003c&lt;br&gt;&#xA;धर्मार्थमेव कौन्तेय जज्ञे तत्र महायशाः ।&#x9;004a&lt;br&gt;&#xA;तमप्याहुर्मनुष्येन्द्रं सर्वभूतपतेस्तनुम् ॥&#x9;004c&lt;br&gt;&#xA;यज्ञविघ्नकरस्तत्र विश्वामित्रस्य भारत ।&#x9;005a&lt;br&gt;&#xA;सुबाहुर्निहतस्तेन मारीचस्ताडितो भृशम् ॥&#x9;005c&lt;br&gt;&#xA;तस्मै दत्तानि चास्राणि विश्वमित्रेण धीमता ।&#x9;006a&lt;br&gt;&#xA;वधार्थं सर्वशत्रूणां दुर्वाराणि सुरैरपि ॥&#x9;006c&lt;br&gt;&#xA;वर्तमाने महायज्ञे जनकस्य महात्मनः ।&#x9;007a&lt;br&gt;&#xA;भग्नं माहेश्वरं चापं क्रीडता लीलया भृशम् ॥&#x9;007c&lt;br&gt;&#xA;ततस्तु सीतां जग्राह भार्यार्थे जानकीं विभुः ।&#x9;008a&lt;br&gt;&#xA;नगरीं पुनरासाद्य मुमुदे तत्र सीतया ॥&#x9;008c&lt;br&gt;&#xA;कस्यचित्त्वथ कालस्य पित्रा तत्राभिचोदितः ।&#x9;009a&lt;br&gt;&#xA;कैकेय्याः प्रियमन्विच्छन्वनमभ्यवपद्यत ॥&#x9;009c&lt;br&gt;&#xA;यः समाः सर्वधर्मज्ञश्चतुर्दश वने वसन ।&#x9;010a&lt;br&gt;&#xA;लक्ष्मणानुचरो रामः सर्वभूतहिते रतः ॥&#x9;010c&lt;br&gt;&#xA;चतुर्दश वने तीर्त्वा तदा वर्षाणि भारत ।&#x9;011a&lt;br&gt;&#xA;रूपिणी यस्य पार्श्वस्था सीतेत्यभिहिता जनैः ॥&#x9;011c&lt;br&gt;&#xA;पूर्वोचितत्वात्सा लक्ष्मीर्भर्तारमनुशोचति ।&#x9;012a&lt;br&gt;&#xA;जनस्थाने वसन्कार्यं त्रिदशानां चकार सः ॥&#x9;012c&lt;br&gt;&#xA;मारीचं दूषणं हुत्वा खरं त्रिशिरसं तथा ।&#x9;013a&lt;br&gt;&#xA;चतुर्दश सहस्राणि रक्षसां घोरकर्मणाम् ॥&#x9;013c&lt;br&gt;&#xA;जघान रामो धर्मात्मा प्रजानां हितकाम्यय ।&#x9;014a&lt;br&gt;&#xA;विराधं च कबन्धं च राक्षसौ घोरकर्मिणौ ॥&#x9;014c&lt;br&gt;&#xA;जघान च तदा रामो गन्धर्वौ शाषविक्षतौ ।&#x9;015a&lt;br&gt;&#xA;स रावणस्य भगिनीनासाच्छेदमकारयत् ॥&#x9;015c&lt;br&gt;&#xA;भार्यावियोगं तं प्राप्य मृगयन्व्यचरद्वनम् ।&#x9;016a&lt;br&gt;&#xA;स तस्मादृश्यमूकं तु गत्वा पम्पामतीत्य च ॥&#x9;016c&lt;br&gt;&#xA;सुग्रीवं मारुतिं दृष्ट्वा चक्रे मैत्रीं तयोः स वै ।&#x9;017a&lt;br&gt;&#xA;अथ गत्वा स किष्किन्धां सुग्रीवेण तदा सह ॥&#x9;017c&lt;br&gt;&#xA;निहत्य वालिनं युद्धे वानरेद्रं महाबलम् ।&#x9;018a&lt;br&gt;&#xA;अभ्यपिञ्चत्तदा रामः सुग्रीवं वानरेश्वरम् ॥&#x9;018c&lt;br&gt;&#xA;ततः स वीर्यवान्राजंस्त्वरया वै समुत्सुकः ।&#x9;019a&lt;br&gt;&#xA;विचित्य वायुपुत्रेण लङ्कादेशं निवेदितः ॥&#x9;019c&lt;br&gt;&#xA;मेतुं वद्ध्वा समुद्रस्य वानरैः स समुत्सुकः ।&#x9;020a&lt;br&gt;&#xA;सीतायाः पदमन्विच्छन्रामो लङ्कां विवेश वै ॥&#x9;020c&lt;br&gt;&#xA;देवोरगगणानां हि यक्षराक्षसपक्षिणाम् ।&#x9;021a&lt;br&gt;&#xA;तत्रावद्यं राक्षसेन्द्रं रावणं युधि दुर्जयम् ॥&#x9;021c&lt;br&gt;&#xA;युक्तं राक्षसकोटीभिर्भिन्नाञ्जनचयोपमम् ।&#x9;022a&lt;br&gt;&#xA;दुर्निरीक्ष्यं सुरगणैर्वरदानेन दर्पितम् ॥&#x9;022c&lt;br&gt;&#xA;जघान सचिवैः सार्धं सान्वयं रावणं रणे ॥&#x9;023ac&lt;br&gt;&#xA;त्रैलोक्यकण्टकं वीरं महाकायं महाबलम् ।&#x9;024a&lt;br&gt;&#xA;रावमं सगणं हत्वा रामो भूतपतिः पुरा ॥&#x9;024c&lt;br&gt;&#xA;लङ्कायां तं महात्मानं राक्षसेन्द्रं विभीषणम् ।&#x9;025a&lt;br&gt;&#xA;अभिषिच्य ततो राम अमरत्वं ददौ तदा ॥&#x9;025c&lt;br&gt;&#xA;आरुह्य पुष्पकं रामः सीतामादाय पाण्डव ।&#x9;026a&lt;br&gt;&#xA;सबलं स्वपुरं गत्वा धर्मराज्यमपालयत् ॥&#x9;026c&lt;br&gt;&#xA;दानवो लवणो नाम मधोः पुत्रो महाबलः ।&#x9;027a&lt;br&gt;&#xA;शत्रुघ्नेन हतो राजंस्तदा रामस्य शासनात् ॥&#x9;027c&lt;br&gt;&#xA;एवं बहूनि कर्माणि कृत्वा लोकहिताय सः ।&#x9;028a&lt;br&gt;&#xA;राजं चकार विधिवद्रामो धर्मभृतां वरः ॥&#x9;028c&lt;br&gt;&#xA;शताश्वमेधानाजह्रे ज्योतिरुक्थ्यान्निरर्गलान् ।&#x9;029a&lt;br&gt;&#xA;नाश्रूयन्ताशुभा वाचो नात्ययः प्राणिनां तदा ।&#x9;029c&lt;br&gt;&#xA;न दस्युजं भयं चासीद्रामे राज्यं प्रशसति ।&#x9;030a&lt;br&gt;&#xA;ऋषीणां देवतानां च मनुष्याणां तथैव च ॥&#x9;030c&lt;br&gt;&#xA;पृथिव्यां धार्मिकाः सर्वे रामे राज्यं प्रशासति ।&#x9;031a&lt;br&gt;&#xA;नाधर्मिष्ठो नरः कश्चिद्बभूव प्राणिनां क्वचित् ॥&#x9;031c&lt;br&gt;&#xA;प्राणापानौ समौ ह्यास्तां रामे राज्यं प्रशासति ।&#x9;032a&lt;br&gt;&#xA;गाधामप्यत्र गायन्ति ये पुराणविदो जनाः ॥&#x9;032c&lt;br&gt;&#xA;श्यामो युवा लोहिताक्षो मातङ्गानामिवर्षभः ।&#x9;033a&lt;br&gt;&#xA;आजानुबाहुः सुमुखः सिंहस्कन्धो महाबलः ॥&#x9;033c&lt;br&gt;&#xA;दशवर्षसहस्राणि दशवर्षशतानि च ।&#x9;034a&lt;br&gt;&#xA;राज्यं भोगं च सम्प्राप्य शशास पृथिवीमिमाम् ॥&#x9;034c&lt;br&gt;&#xA;रामो रामो राम इति प्राजानामभवन्कथाः ।&#x9;035a&lt;br&gt;&#xA;रामभूतं जगदिदं रामे राज्यं प्रशासति ॥&#x9;035c&lt;br&gt;&#xA;ऋग्यजुः सामहीनाश्च न तदाऽसन्द्विजायः ।&#x9;036a&lt;br&gt;&#xA;उषित्वा दण्डके कार्यं त्रिदशानां चकार सः ॥&#x9;036c&lt;br&gt;&#xA;पूर्वापकारिणं तं तु पौलस्त्यं मनुजर्षभम् ।&#x9;037a&lt;br&gt;&#xA;देवगन्धर्वनागानामरिं स निजघानह ॥&#x9;037c&lt;br&gt;&#xA;सत्ववान्गुणसम्पन्नो दीप्यमानः स्वतेजसा ।&#x9;038a&lt;br&gt;&#xA;एवमेव महाबाहुरिक्ष्वाकुकुलवर्धनः ॥&#x9;038c&lt;br&gt;&#xA;रावणं सगणं हत्वा दिवमाक्रमताभिभूः ।&#x9;039a&lt;br&gt;&#xA;इति दाशरथेः ख्यातः प्रादुर्भावो महात्मनः ॥&#x9;039c&lt;br&gt;&#xA;ततः कृष्णो महाबाहुर्भीतानामभयङ्करः ।&#x9;040a&lt;br&gt;&#xA;अष्टाविंशे युगे राजञ्जज्ञे श्रीवत्सलक्षणः ॥&#x9;040c&lt;br&gt;&#xA;पेशलश्च वदान्यश्चलोके बहुमतो नृषु ।&#x9;041a&lt;br&gt;&#xA;स्मृतिमान्देशकालज्ञः शङ्खचक्रगदासिभृत् ॥&#x9;041c&lt;br&gt;&#xA;वासुदेव इति ख्यातो लोकानां हितकृत्सदा ।&#x9;042a&lt;br&gt;&#xA;वृष्णीनां च कुले जातो भूमेः प्रियचिकीर्षया ॥&#x9;042c&lt;br&gt;&#xA;शत्रूणां भयकृद्दाता मधुहेति स विश्रुतः ।&#x9;043a&lt;br&gt;&#xA;शकटार्जुनरामाणां कीलस्थानान्यसूदयत् ॥&#x9;043c&lt;br&gt;&#xA;कंसादीन्निजघानाजौ दैत्यान्मानुषविग्रहान् ।&#x9;044a&lt;br&gt;&#xA;अयं लोकहितार्थाय प्रादुर्भावो महात्मनः ॥&#x9;044c&lt;br&gt;&#xA;कल्की विष्णुयशा नाम भूयश्चोत्पत्स्यते हरिः ।&#x9;045a&lt;br&gt;&#xA;लेर्युगान्ते सम्प्राप्ते धर्मे शिथिलतां गते ॥&#x9;045c&lt;br&gt;&#xA;पाषण्डिनां गणानां हि वधार्थं भरतर्षभ ।&#x9;046a&lt;br&gt;&#xA;धर्मस्य च विवृद्ध्यर्थं विप्राणां हितकाम्यया ॥&#x9;046c&lt;br&gt;&#xA;एते चान्ये च बहवो विष्णोर्देवगणैर्युताः ।&#x9;047a&lt;br&gt;&#xA;प्रादुर्भावाः पुराणेषु गीयन्ते ब्रह्मवादिभिः ॥ &#x9;047c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/051/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/051/</guid>
      <description>&lt;p&gt;अध्यायः 051&lt;/p&gt;&#xA;&lt;p&gt;युधिष्ठिरेण भीष्मम्प्रति विस्तरेण कृष्णकथाकथनप्रार्थना ॥ 1 ॥ देवासुरयुद्धे पराजितानां देवानां स्मरणमात्रसन्निहितेन हरिणा दैत्यानां पराजयः ॥ 2 ॥ भूम्या स्वभारावतरणं प्रार्थितेऽस्य विष्णोः भूमाववतारनिर्धारणम् ॥ 3 ॥&lt;/p&gt;&#xA;&lt;p&gt;वैशम्पायन उवाच ॥&#x9;001&lt;br&gt;&#xA;एवमुक्ते तु कौन्तेयस्ततः कौरवनन्दनः ।&#x9;001a&lt;br&gt;&#xA;आबभाषे पुनर्भीष्मं धर्मराजो युधिष्ठिरः ॥&#x9;001c&lt;br&gt;&#xA;भूय एव मनुष्येन्द्र उपेन्द्रस्य यशस्विनः ।&#x9;002a&lt;br&gt;&#xA;जन्म वृष्णिषु विज्ञातुमिच्छामि वदतां वर ॥&#x9;002c&lt;br&gt;&#xA;यथैव भगवाञ्जातः क्षिताविह जनार्दनः ।&#x9;003a&lt;br&gt;&#xA;माधवेषु महाबुद्धिस्तन्मे ब्रूहि पितामह ॥&#x9;003c&lt;br&gt;&#xA;वैशम्पायन उवाच ।&#x9;004&lt;br&gt;&#xA;एवमुक्तस्ततो भीष्मः केशवस्य महात्मनः ।&#x9;004a&lt;br&gt;&#xA;माधवेषु तथा जन्म कथयामास वीर्यवान् ॥&#x9;004c&lt;br&gt;&#xA;हन्त ते कथयिष्यामि युधिष्ठिर यथातथम् ।&#x9;005a&lt;br&gt;&#xA;यतो नारायणस्येह जन्म वृष्णिषु कौरव ॥&#x9;005c&lt;br&gt;&#xA;पुरा लोके महाराज वर्तमाने कृते युगे ।&#x9;006a&lt;br&gt;&#xA;आसीत्त्रैलोक्यविख्यातः सङ्ग्रामस्तारकामयः ॥&#x9;006c&lt;br&gt;&#xA;विरोचनो मयस्तारो वराहः श्वेत एव च ।&#x9;007a&lt;br&gt;&#xA;विप्रचित्तिः प्रलम्बश्च वृत्रजम्भबलादयः ॥&#x9;007c&lt;br&gt;&#xA;नमुचिः कालनेमिश्च प्रह्लाद इति विश्रुतः ।&#x9;008a&lt;br&gt;&#xA;लम्बः किशोरः स्वर्भानुररिष्टो राक्षसेश्वरः ॥&#x9;008c&lt;br&gt;&#xA;एते चान्ये च बहवो दैत्यसङ्घाः सहस्रशः ।&#x9;009a&lt;br&gt;&#xA;नानाशस्त्रधरा राजन्नानाभूषणवाहनाः ॥&#x9;009c&lt;br&gt;&#xA;देवतानामभिमुखास्तस्थुर्दैतेयदानवाः ।&#x9;010a&lt;br&gt;&#xA;देवास्तु युध्यमानास्ते दानवानभ्ययू रणे ॥&#x9;010c&lt;br&gt;&#xA;आदित्या वसवो रुद्राः साध्या विश्वे मरुद्गणाः ।&#x9;011a&lt;br&gt;&#xA;इन्द्रो यमश्च वरुणश्चन्द्रश्चैव धनेश्वरः ॥&#x9;011c&lt;br&gt;&#xA;अश्विनौ च महावीर्यौ ये चान्ये देवतागणाः ।&#x9;012a&lt;br&gt;&#xA;चक्रुर्युद्धं महाघोरं दानवैश्च यथाक्रमम् ॥&#x9;012c&lt;br&gt;&#xA;युध्यमानाः समेयुश्च देवा दैतेयदानवैः ।&#x9;013a&lt;br&gt;&#xA;तद्युद्धमभवद्घोरं देवदानवसङ्कुलम् ॥&#x9;013c&lt;br&gt;&#xA;ताभ्यां बलाभ्यां सञ्जज्ञे तुमुलो विग्रहस्तदा ।&#x9;014a&lt;br&gt;&#xA;तीक्ष्णशस्त्रैः किरन्तोऽथ अभ्ययुर्देवदानवाः ॥&#x9;014c&lt;br&gt;&#xA;घ्नन्ति देवान्सगन्धर्वान्सयक्षोरगचारणान् ।&#x9;015a&lt;br&gt;&#xA;ते वध्यमाना दैतेयैर्देवसङ्घास्तदा रणे ॥&#x9;015c&lt;br&gt;&#xA;त्रातारं मनसा जग्मुर्देवं नारायणं प्रभुम् ।&#x9;016a&lt;br&gt;&#xA;एतस्मिन्नन्तरे तत्र जगाम हरिरीश्वरः ॥&#x9;016c&lt;br&gt;&#xA;दीपयञ्ज्योतिषा भूमिं शङ्खचक्रगदाधरः ।&#x9;017a&lt;br&gt;&#xA;तमागतं सुपर्णस्थं विष्णुं लोकनमस्कृतम् ॥&#x9;017c&lt;br&gt;&#xA;दृष्ट्वा मुदा युताः सर्वे भयं त्यक्त्वा रणे सुराः ।&#x9;018a&lt;br&gt;&#xA;चक्रुर्युद्धं पुनः सर्वे देवा दैतेयदानवैः ॥&#x9;018c&lt;br&gt;&#xA;तद्युद्धमभवद्घोरमचिन्त्यं रोमहर्षणम् ।&#x9;019a&lt;br&gt;&#xA;जघ्नुर्दैत्यान्रणे घोराः सर्वे शक्रपुरोगमाः ॥&#x9;019c&lt;br&gt;&#xA;ते बाध्यमाना विबुधैर्दुद्रुवुर्दैत्यदानवाः ॥&#x9;020ac&lt;br&gt;&#xA;विद्रुतान्दानवान्दृष्ट्वा तदा भारत संयुगे ।&#x9;021a&lt;br&gt;&#xA;कालनेमिरिति ख्यातो दानवः प्रत्यदृश्यत ॥&#x9;021c&lt;br&gt;&#xA;शत्रुप्रहरणे घोरः शतबाहुः शताननः ।&#x9;022a&lt;br&gt;&#xA;शतशीर्षः स्थितः श्रीमाञ्छतशृङ्ग इवाचलः ॥&#x9;022c&lt;br&gt;&#xA;भास्कराकारमुकुटः शिञ्जिताभरणाङ्गदः ।&#x9;023a&lt;br&gt;&#xA;धूम्रकेतुर्हरिश्मश्रुर्निर्दष्टोष्ठपुटाननः ॥&#x9;023c&lt;br&gt;&#xA;त्रैलोक्यान्तरविस्तारं धारयन्विपुलं वपुः ।&#x9;024a&lt;br&gt;&#xA;तर्जयन्वै रणे देवाञ्छादयन्वै दिशो दश ॥&#x9;024c&lt;br&gt;&#xA;अभ्यधावत्सुसङ्क्रुद्धो व्यादितास्य इवान्तकः ।&#x9;025a&lt;br&gt;&#xA;तत्र शस्त्रप्रतानैश्च देवान्धर्षितवान्रणे ॥&#x9;025c&lt;br&gt;&#xA;अभ्याययुः सुरान्सर्वान्पुनस्ते दैत्यदानवाः ।&#x9;026a&lt;br&gt;&#xA;आपीडयन्रणे क्रुद्धास्ततो देवान्युधिष्ठिर ॥&#x9;026c&lt;br&gt;&#xA;ते वध्यमाना विबुधाः समरे कालनेमिना ।&#x9;027a&lt;br&gt;&#xA;दैत्यैश्चैव महाराज दुद्रुवुस्ते दिशो दश ॥&#x9;027c&lt;br&gt;&#xA;विबुधान्विद्रुतान्दृष्ट्वा कालनेमिर्महासुरः ।&#x9;028a&lt;br&gt;&#xA;इन्द्रं यमं च वरुणं वायुं च धनदं रविम् ॥&#x9;028c&lt;br&gt;&#xA;एतांश्चान्यान्बलाज्जित्वा तेषां कार्याण्यवाप सः ।&#x9;029a&lt;br&gt;&#xA;तान्सर्वान्सहसा जित्वा कालनेमिर्महासुरः ॥&#x9;029c&lt;br&gt;&#xA;ददर्श गगने विष्णुं सुपर्णस्थं महाद्युतिम् ।&#x9;030a&lt;br&gt;&#xA;तं दृष्ट्वा क्रोधताम्राक्षस्तर्जयन्नभ्ययात्तदा ॥&#x9;030c&lt;br&gt;&#xA;स बाहुशतमुद्यम्य सर्वास्त्रग्रहणं रणे ।&#x9;031a&lt;br&gt;&#xA;रोषाद्भारत दैत्येन्द्रो विष्णोरुरसि पातयत् ॥&#x9;031c&lt;br&gt;&#xA;दैत्याश्च दानवाश्चैव सर्वे मयपुरोगमाः ।&#x9;032a&lt;br&gt;&#xA;स्वान्यायुधानि सङ्गृह्य सर्वे विष्णुमुपाद्रवन् ॥&#x9;032c&lt;br&gt;&#xA;स ताड्यमानोतिबलैर्दैत्यैः सर्वायुधोद्यतैः ।&#x9;033a&lt;br&gt;&#xA;न चचाल हरिर्युद्धेऽकम्पमान इवाचलः ॥&#x9;033c&lt;br&gt;&#xA;पुनरुद्यम्य सङ्क्रुद्धः कालनेमिर्दृढां गदाम् ।&#x9;034a&lt;br&gt;&#xA;जघान गदया राजंस्तं विष्णुं गरुडं च वै ॥&#x9;034c&lt;br&gt;&#xA;तं दृष्ट्वा गुरडं श्रान्तं चक्रमुद्यस्य वै हरिः ।&#x9;035a&lt;br&gt;&#xA;शतं शिरांसि बाहूंश्च सोच्छिनत्कालनेमिनः ॥&#x9;035c&lt;br&gt;&#xA;जघानान्यांश्च तान्सर्वान्समरे दैत्यदानवान् ।&#x9;036a&lt;br&gt;&#xA;विबुधानामृषीणां च स्वानि स्थानानि वै ददौ ॥&#x9;036c&lt;br&gt;&#xA;दत्त्वा सुराणां सुग्रीतो योग्यकर्माणि भारत ।&#x9;037a&lt;br&gt;&#xA;जगाम ब्रह्मणा सार्धं ब्रह्मलोकं तदा हरिः ॥&#x9;037c&lt;br&gt;&#xA;ब्रह्मलोकं प्रविश्याथ प्राप्य नारायणः प्रभुः ।&#x9;038a&lt;br&gt;&#xA;पौराणं ब्रह्मसदनं दिव्यं नारायणाश्रयम् ॥&#x9;038c&lt;br&gt;&#xA;स प्रविश्य तदा देवः स्तूयमानो महर्षिभिः ।&#x9;039a&lt;br&gt;&#xA;सहस्रशीर्षा भूत्वा च शयनायोपचक्रमे ॥&#x9;039c&lt;br&gt;&#xA;आदिदेवः पुराणात्मा निद्रावशमुपागतः ।&#x9;040a&lt;br&gt;&#xA;शेते सुखं सदा विष्णुर्मोहयञ्जगदव्ययः ॥&#x9;040c&lt;br&gt;&#xA;जग्मुस्तस्याथ वर्षाणि शयानस्य महात्मनः ।&#x9;041a&lt;br&gt;&#xA;षट्त्रिंशच्छतसाहस्रं मानुषेणेह सङ्ख्यया ॥&#x9;041c&lt;br&gt;&#xA;जग्मुः कृतयुगत्रेताद्वापरान्ते बुबोध ह ।&#x9;042a&lt;br&gt;&#xA;ब्रह्मादिभिः स्तूयमानः सुरैश्चापि सहर्षिभिः ॥&#x9;042c&lt;br&gt;&#xA;उत्पत्य शयनाद्विष्णुर्ब्रह्मणा विबुधैः सह ।&#x9;043a&lt;br&gt;&#xA;देवानां च हितार्थाय ययौ देवसभां प्रति ॥&#x9;043c&lt;br&gt;&#xA;मेरोः शिरसि विन्यस्तां ज्वलन्तीं तां शुभां सभाम् ।&#x9;044a&lt;br&gt;&#xA;विविशुस्ते सुराः सर्वे ब्रह्मणा सह भारत ॥&#x9;044c&lt;br&gt;&#xA;जग्मुस्तत्र निषेदुस्ते सा निःशब्दा ह्यभूत्तदा ।&#x9;045a&lt;br&gt;&#xA;तत्र भूमिरुवाचाथ खेदात्करुणभाषिणी ॥&#x9;045c&lt;br&gt;&#xA;राज्ञां बलैर्बलवतां खिन्नास्मि भृशपीडिता ।&#x9;046a&lt;br&gt;&#xA;नित्यं भारपरिश्रान्ता दुःखं जीवाम्यहं सुराः ॥&#x9;046c&lt;br&gt;&#xA;पुरे पुरे च नृपतिः कोटिसङ्ख्यैर्बलैर्वृतः ।&#x9;047a&lt;br&gt;&#xA;राष्ट्रे राष्ट्रे च शतशो ग्रामाः कुलसहस्रिणः ॥&#x9;047c&lt;br&gt;&#xA;भूमिपानां सहस्रैश्च तेषां च बलिनां बलैः ।&#x9;048a&lt;br&gt;&#xA;ग्रामायुतैः पुरै राष्ट्रैरहं निर्विवरीकृता ॥&#x9;048c&lt;br&gt;&#xA;तस्माद्धारयितुं शक्त्या न क्षमामि जनानहम् ।&#x9;049a&lt;br&gt;&#xA;दैत्यैश्च बाध्यमानास्ताः प्रजा नित्यं दुरात्मभिः ॥&#x9;049c&lt;br&gt;&#xA;भीष्ण उवाच ।&#x9;050&lt;br&gt;&#xA;भूमेस्तु वचनं श्रुत्वा देवो नारायणस्तदा ।&#x9;050a&lt;br&gt;&#xA;व्यादिश्य तान्सुरान्सर्वान्क्षितौ वस्तुं मनो दधे ॥ ॥&#x9;050c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/052/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/052/</guid>
      <description>&lt;p&gt;अध्यायः 052&lt;/p&gt;&#xA;&lt;p&gt;विष्णुना देवानां भूमावुत्पत्तये आज्ञापनम् ॥ 1 ॥ अवतीर्णे कृष्णे स्वर्गादागतानामिन्द्रादीनां श्रीकृष्णं स्तुत्वा पुनः स्वलोकगमनम् ॥ 2 ॥ श्रीकृष्णेन शकटासुरवधः । अर्जुनतरुभञ्जनम् । वृन्दावनं गत्वा वने विहरणम् ॥ 3 ॥&lt;/p&gt;&#xA;&lt;p&gt;भीष्म उवाच ।&#x9;001&lt;br&gt;&#xA;यच्चक्रे भगवान्विष्णुर्वसुदेवसुतस्तदा ।&#x9;001a&lt;br&gt;&#xA;तत्तेऽहं सम्प्रवक्ष्यामि शृणु सर्वमशेषतः ॥&#x9;001c&lt;br&gt;&#xA;वासुदेवस्य महात्म्यं चरितं च महात्मनः ।&#x9;002a&lt;br&gt;&#xA;हितार्थं सुरमर्त्यानां लोकानां च हिताय च ॥&#x9;002c&lt;br&gt;&#xA;यदा दिवि विभुस्तात न रेमे भगवानसौ ।&#x9;003a&lt;br&gt;&#xA;ततो व्यादिश्य भूतानि विभुर्भूमिसुखावहः ॥&#x9;003c&lt;br&gt;&#xA;निग्रहार्थाय दैत्यानां चोदयामास वै तदा ।&#x9;004a&lt;br&gt;&#xA;मुरुतश्च वसूंश्चैव सूर्याचन्द्रमसावुभौ ॥&#x9;004c&lt;br&gt;&#xA;गन्धर्वाप्सरसश्चैव रुद्रादित्यांस्तथाऽश्विनौ ।&#x9;005a&lt;br&gt;&#xA;जायध्वं मानुषे लोके सर्वलोकमहेश्वराः ॥&#x9;005c&lt;br&gt;&#xA;जङ्गमानि विशालाक्षो ह्यात्मार्थमसृजत्प्रभुः ।&#x9;006a&lt;br&gt;&#xA;जायन्तामिति गोविन्दस्तिर्यग्योनिगतैः सह ॥&#x9;006c&lt;br&gt;&#xA;तानि सर्वाणि सर्वज्ञो व्यजायत यदोः कुले ।&#x9;007a&lt;br&gt;&#xA;आत्मानमात्मना तात कृत्वा बहुविधं हरिः ।&#x9;007c&lt;br&gt;&#xA;रत्यर्थमिह गास्तत्र ररक्ष पुरुषोत्तमः ॥&#x9;007e&lt;br&gt;&#xA;अजातशत्रो जातस्तु यथेष्टं भुवि भूमिप ।&#x9;008a&lt;br&gt;&#xA;कीर्त्यमानं मया तात निबोध भरतर्षभ ॥&#x9;008c&lt;br&gt;&#xA;सागराः समकम्पन्त मुदा चेलुश्च पर्वताः ।&#x9;009a&lt;br&gt;&#xA;जज्वलुश्चाग्नयः शान्ता जायमाने जनार्दने ॥&#x9;009c&lt;br&gt;&#xA;शिवाः सम्प्रववुर्वाताः प्रशान्तमभवद्रजः ।&#x9;010a&lt;br&gt;&#xA;ज्योतींषि सम्प्रकाशन्त जायमाने जनार्दने ॥&#x9;010c&lt;br&gt;&#xA;देवदुन्दुभयश्चापि सस्वनुर्भृशमम्बरे ।&#x9;011a&lt;br&gt;&#xA;अभ्यवर्षंस्तदाऽऽगम्य देवताः पुष्पवृष्टिभिः ॥&#x9;011c&lt;br&gt;&#xA;गीर्भिर्मङ्गलयुक्ताभिः स्तुवन्वै मधुसूदनम् ।&#x9;012a&lt;br&gt;&#xA;उपतस्थुस्तदा प्रीताः प्रादुर्भावे महर्षयः ॥&#x9;012c&lt;br&gt;&#xA;ततस्तानभिसम्प्रेक्ष्य नारदप्रमुखानृषीन् ।&#x9;013a&lt;br&gt;&#xA;उपानृत्यन्नुपजगुर्गन्धर्वाप्सरसां गणाः ॥&#x9;013c&lt;br&gt;&#xA;उपतस्थे च गोविन्दं सहस्राक्षः शचीपतिः ।&#x9;014a&lt;br&gt;&#xA;अभ्यभाषत तेजस्वी महर्षीन्पूजयंस्तदा ॥&#x9;014c&lt;br&gt;&#xA;कृत्वा च देवकार्याणि कृत्वा देवहितानि च ।&#x9;015a&lt;br&gt;&#xA;स्वं लोकं लोककृद्देवः पुनर्गच्छति तेजसा ॥&#x9;015c&lt;br&gt;&#xA;इत्युक्त्वा ऋषिभिः सार्घं जगाम त्रिदिवं पुनः ।&#x9;016a&lt;br&gt;&#xA;अभ्यनुज्ञाय तान्सर्वाञ्छादयन्प्रकृतिं पराम् ॥&#x9;016c&lt;br&gt;&#xA;नन्दगोपकुले कृष्ण उवास बहुलाः समाः ।&#x9;017a&lt;br&gt;&#xA;ततः कदाचित्सुप्तं तं शकटस्य त्वधः शिशुम् ॥&#x9;017c&lt;br&gt;&#xA;यशोदा सम्परित्यज्य जगाम यमुनां नदीम् ।&#x9;018a&lt;br&gt;&#xA;शिशुलीलां ततः कुर्वन्स्वहस्तचरणौ क्षिपन् ॥&#x9;018c&lt;br&gt;&#xA;रुरोद मधुरं कृष्णः पादावूर्ध्वं प्रसारयन् ।&#x9;019a&lt;br&gt;&#xA;पादाङ्गुष्ठेन शकटं दारयन्नथ केशवः ॥&#x9;019c&lt;br&gt;&#xA;तत्र एकेन पादेन पातयित्वा तथा शिशुः ।&#x9;020a&lt;br&gt;&#xA;न्युब्जं पयोधराकाङ्क्षी ससार च रुरोद च ॥&#x9;020c&lt;br&gt;&#xA;पाटितं शकटं दृष्ट्वा भिन्नभाण्डपुटीकटम् ।&#x9;021a&lt;br&gt;&#xA;जनास्ते शिशुना तेन विस्मयं परमं ययुः ॥&#x9;021c&lt;br&gt;&#xA;प्रत्यक्षं शूरसेनानां दृश्यते महदद्भुतम् ।&#x9;022a&lt;br&gt;&#xA;शयानेन हतः कंसपक्षवांस्तिग्मतेजसा ॥&#x9;022c&lt;br&gt;&#xA;पूतना चापि निहता महाकाया महास्तनी ।&#x9;023a&lt;br&gt;&#xA;ततः काले महाराज संसक्तौ रामकेशवौ ॥&#x9;023c&lt;br&gt;&#xA;कृष्णः सङ्कर्षणश्चोभौ रिङ्खिणौ च बभूवतुः ।&#x9;024a&lt;br&gt;&#xA;अन्योन्यकिरणाक्रान्तौ चन्द्रसूर्याविवाम्बरे ॥&#x9;024c&lt;br&gt;&#xA;विसर्पन्तौ च सर्वत्र महासर्पभुजौ तदा ।&#x9;025a&lt;br&gt;&#xA;रेजतुः पांसुदिग्धाङ्गौ रामकृष्णौ तदा नृप ॥&#x9;025c&lt;br&gt;&#xA;क्वचिच्च जानुभिः स्पृष्टौ क्रीडमानौ क्वचिद्वने ।&#x9;026a&lt;br&gt;&#xA;पिबन्तौ दधिकुल्यांश्च मथ्यमाने च भारत ॥&#x9;026c&lt;br&gt;&#xA;ततः स बालो गोविन्दो नवनीतं तदा क्षयम् ।&#x9;027a&lt;br&gt;&#xA;ग्रासमानस्तु तत्रायं गोपीभिर्ददृशे तथा ॥&#x9;027c&lt;br&gt;&#xA;दाम्नाऽथोलूखले कृष्णो गोपीभिश्च निबन्धितः ।&#x9;028a&lt;br&gt;&#xA;तत्तथा शिशुना तेन कर्षता चार्जुनावृभौ ॥&#x9;028c&lt;br&gt;&#xA;समूलविटपौ भग्नौ तदद्भुतमिवाभवत् ।&#x9;029a&lt;br&gt;&#xA;ततस्तौ बाल्यमुत्तीर्णौ कृष्णसङ्कर्षणावुभौ ॥&#x9;029c&lt;br&gt;&#xA;तस्मिन्नेव व्रजस्थाने सप्तवर्षै बभूवतुः ।&#x9;030a&lt;br&gt;&#xA;नीलपीताम्बरधरौ पीतश्वेतानुलेपनौ ॥&#x9;030c&lt;br&gt;&#xA;बभूवतुर्वत्सपालौ काकपक्षधरावुभौ ।&#x9;031a&lt;br&gt;&#xA;पर्णवाद्यं श्रुतिसुखं वादयन्तौ वराननौ ॥&#x9;031c&lt;br&gt;&#xA;शुशुभाते वनगतौ त्रिशीर्षाविव पन्नगौ ।&#x9;032a&lt;br&gt;&#xA;मयूराङ्गजकर्णौ तौ पल्लवापीडधारिणौ ॥&#x9;032c&lt;br&gt;&#xA;वनमालापरिक्षिप्तौ सालपोताविवोद्गतौ ।&#x9;033a&lt;br&gt;&#xA;अरविन्दकृतापीडौ रज्जुयज्ञोपवीतिनौ ॥&#x9;033c&lt;br&gt;&#xA;सशिक्यतुम्बुरुकरौ गोपवेणुप्रवादकौ ।&#x9;034a&lt;br&gt;&#xA;क्वचिद्वसन्तावन्योन्यं क्रीडमानौ क्वचिद्वने ॥&#x9;034c&lt;br&gt;&#xA;पर्णशय्यासु तौ सुप्तौ क्वचिन्निद्रान्तरैषिणौ ।&#x9;035a&lt;br&gt;&#xA;तौ वत्सान्पालयन्तौ हि शोभयन्तौ महद्वनम् ॥&#x9;035c&lt;br&gt;&#xA;चञ्चूर्यन्तौ रमन्तौ च राजन्नेवं तदा शुभम् ।&#x9;036a&lt;br&gt;&#xA;ततो वृन्दावनं गत्वा वसुदेवसुतावुभौ ।&#x9;036c&lt;br&gt;&#xA;गोकुलं तत्र कौन्तेय चारयन्तौ विजह्रतुः ॥ ॥&#x9;036e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/053/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/053/</guid>
      <description>&lt;p&gt;अध्यायः 053&lt;/p&gt;&#xA;&lt;p&gt;कृष्णेन बालकैः सह विहृत्य कालियमर्दनम् ॥ 1 ॥ बलरामेण धेनुकासुरहननम् ॥ 2 ॥ कृष्णेन गोवर्धनोद्धरणम् ॥ 3 ॥ अरिष्टासुरादिहननम् ॥ 4 ॥ मधुरायां कंसं हत्वा पित्रोः पादाभिवन्दनम् ॥ 5 ॥&lt;/p&gt;&#xA;&lt;p&gt;भीष्ण उवाच ।&#x9;001&lt;br&gt;&#xA;ततः कदचिद्गोविन्दो ज्येष्ठं सङ्कर्षणं विना ।&#x9;001&lt;br&gt;&#xA;चचार तद्वनं रम्यं सुस्वरूपो वराननः ॥&#x9;001&lt;br&gt;&#xA;काकपक्षधरः श्रीमाञ्छ्यामः पद्मनिभेक्षणः ।&#x9;002&lt;br&gt;&#xA;श्रीवत्सेनोरसा युक्तः शशाङ्क इव लक्ष्मणा ॥&#x9;002&lt;br&gt;&#xA;रज्जुयज्ञोपवीती स पीताम्बरधरो युवा ।&#x9;003&lt;br&gt;&#xA;श्वेतचन्दनलिप्ताङ्गो नीलकुञ्चितमूर्धजः ॥&#x9;003&lt;br&gt;&#xA;राजता बर्हिपत्रेण मन्दमारुतकम्पिना ।&#x9;004&lt;br&gt;&#xA;क्वचिद्गायन्क्वचित्क्रीडन्क्वचिन्नृत्यन्क्वचिद्धसन् ॥&#x9;004&lt;br&gt;&#xA;गोपवेणुं सुमधुरं कामं तदपि वादयन् ।&#x9;005&lt;br&gt;&#xA;प्रह्लादनार्थं च गवां क्वचिद्वनगतो युवा ॥&#x9;005&lt;br&gt;&#xA;गोकुले मेघकाले तु चचार द्युतिमान्प्रभुः ।&#x9;006&lt;br&gt;&#xA;बहुरम्येषु देशेषु वनस्य वनराजिषु ॥&#x9;006&lt;br&gt;&#xA;तासु कृष्णो मुदा युक्तः क्रीडयन्भरतर्षभ ।&#x9;007&lt;br&gt;&#xA;स कदाचिद्वने तस्मिन्गोभिः सह परिव्रजन् ॥&#x9;007&lt;br&gt;&#xA;भाण्डीरं नाम दृष्ट्वाऽथ न्यग्रोधं केशवो महान् ।&#x9;008&lt;br&gt;&#xA;तच्छायायां मतिं चक्रे निवासाय तदा प्रभुः ॥&#x9;008&lt;br&gt;&#xA;स तत्र वयसा तुल्यैर्वत्सपालैस्तदाऽनघ ।&#x9;009&lt;br&gt;&#xA;रेमे स दिवसं कृष्णः पुरा स्वर्गगतो यथा ॥&#x9;009&lt;br&gt;&#xA;तं क्रीडमानं गोपालाः कृष्णं भाण्डीरवासिनः ।&#x9;010&lt;br&gt;&#xA;रमयन्ति स्म बहवो मान्यैः क्रीडनकैस्तदा ॥&#x9;010&lt;br&gt;&#xA;अन्ये स्म परिगायन्ति गोपा मुदितमानसाः ।&#x9;011&lt;br&gt;&#xA;गोपालकृष्णमेवान्ये गायन्ति स्म वनप्रियाः ॥&#x9;011&lt;br&gt;&#xA;तेषां सङ्गायतामेव वादयामास केशवः ।&#x9;012&lt;br&gt;&#xA;पर्णवाद्यान्तरे वेणुं तुम्बवीणां च तत्र वै ॥&#x9;012&lt;br&gt;&#xA;एवं क्रीडान्तरैः कृष्णो गोपालैर्विजहार सः ।&#x9;013&lt;br&gt;&#xA;तेन बालेन कौन्तेय कृतं लोकहितं तदा ॥&#x9;013&lt;br&gt;&#xA;पश्यतां सर्वभूतानां वासुदेवेन भारत ।&#x9;014&lt;br&gt;&#xA;ह्रदे निपतता तत्र क्रीडितं नागमूर्धनि ॥&#x9;014&lt;br&gt;&#xA;शासयित्वा तु कालीयं सर्वलोकस्य पश्यतः ।&#x9;015&lt;br&gt;&#xA;विजहार ततः कृष्णो बलदेवसहायवान् ॥&#x9;015&lt;br&gt;&#xA;धेनुको दारुणो राजन्दैत्यो रासभविग्रहः ।&#x9;016&lt;br&gt;&#xA;तदा तालवने राजन्बलदेवेन वै हतः ॥&#x9;016&lt;br&gt;&#xA;ततः कदाचित्कौन्तेय रामकृष्णौ वनं गतौ ।&#x9;017&lt;br&gt;&#xA;चारयन्तौ प्रवृद्धानि गोधनानि शुभाननौ ॥&#x9;017&lt;br&gt;&#xA;विहरन्तौ मुदा युक्तौ वीक्षमाणौ वनानि वै ।&#x9;018&lt;br&gt;&#xA;क्ष्वेलयन्तौ प्रगायन्तौ विचिन्वन्तौ च पादपान् ॥&#x9;018&lt;br&gt;&#xA;नामभिर्व्याहरन्तौ च वत्सान्गाश्च परन्तपौ ।&#x9;019&lt;br&gt;&#xA;चेरतुर्लोकसिद्धाभिः क्रीडाभिरपराजितौ ॥&#x9;019&lt;br&gt;&#xA;तौ देवौ मानुषीं दीक्षां वहन्तौ सुरपूजितौ ।&#x9;020&lt;br&gt;&#xA;तज्जातिगुणयुक्ताभिः क्रीडाभिश्चेरतुर्वनम् ॥&#x9;020&lt;br&gt;&#xA;एवं बाल्येऽपि गोपालैः क्रीडाभिश्च विजह्रतुः ॥&#x9;021&lt;br&gt;&#xA;ततः कृष्णो महातेजास्तदा गत्वा तु गोव्रजम् ।&#x9;022&lt;br&gt;&#xA;गिरियज्ञं तमेवैष प्रवृत्तं गोपदारकैः ॥&#x9;022&lt;br&gt;&#xA;बुभुजे पायसं शौरिरीश्वरः सर्वभूतकृत् ।&#x9;023&lt;br&gt;&#xA;तं दृष्ट्वा गोपकाः सर्वे कृष्णमेव समर्चयन् ॥&#x9;023&lt;br&gt;&#xA;पूज्यमानस्तदा देवैर्दिव्यं वपुरधारयत् ।&#x9;024&lt;br&gt;&#xA;धृतो गोवर्धनो नाम सप्ताहं पर्वतो धृतः ॥&#x9;024&lt;br&gt;&#xA;शिशुना वासुदेवेन गवार्थमरिमर्दन ।&#x9;025&lt;br&gt;&#xA;क्रीडमानस्तदा कृष्णः कृतवान्कर्म दुष्करम् ॥&#x9;025&lt;br&gt;&#xA;तदद्भुतमतीवासीत्सर्वलोकस्य भारत ।&#x9;026&lt;br&gt;&#xA;देवदेवः क्षितं गत्वा कृष्णं नत्वा मुदान्वितः ॥&#x9;026&lt;br&gt;&#xA;गोविन्द इति तं ह्युक्त्वा ह्यभ्यषिञ्चत्पुरन्दरः ।&#x9;027&lt;br&gt;&#xA;इत्युक्त्वाश्लिष्य गोविन्दं पुरुहूतोभ्ययाद्दिवम् ॥&#x9;027&lt;br&gt;&#xA;अथारिष्ट इति ख्यातं दैत्यं वृषभविग्रहम् ।&#x9;028&lt;br&gt;&#xA;जघान तरसा कृष्णः पशूनां हितकाम्यया ॥&#x9;028&lt;br&gt;&#xA;केशिनामा ततो दैत्यो राजंस्तुरगविग्रहः ।&#x9;029&lt;br&gt;&#xA;तथा वनगतं पार्थ गजायुतबलं हयम् ॥&#x9;029&lt;br&gt;&#xA;कराम्भोरुहवज्रेण जघान मधुसूदनः ।&#x9;030&lt;br&gt;&#xA;अथ मल्लं तु चाणूरं निजघान महाऽसुरम् ॥&#x9;030&lt;br&gt;&#xA;सुदामानममित्रघ्न सर्वसैन्यपुरस्कृतम् ।&#x9;031&lt;br&gt;&#xA;बालरूपेण गोविन्दो निजघान च भारत ॥&#x9;031&lt;br&gt;&#xA;बलदेवेन चायत्नात्समाजे मुष्टिको हतः ।&#x9;032&lt;br&gt;&#xA;ताडितश्च सहामात्यः कंसः कृष्णेन भारत ॥&#x9;032&lt;br&gt;&#xA;हत्वा कंसममित्रघ्नः सर्वेषां पश्यतां तदा ।&#x9;033&lt;br&gt;&#xA;अभिषिच्योग्रसेनं तं पित्रोः पादमवन्दत ।&#x9;033&lt;br&gt;&#xA;एवमादीनि कर्माणि कृतवान्वै जनार्दनः ॥ ॥&#x9;033&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/054/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/054/</guid>
      <description>&lt;p&gt;अध्यायः 054&lt;/p&gt;&#xA;&lt;p&gt;रामकृष्णयोः विद्याभ्यासार्थं सान्दीपिन्याचार्यसमीपगमनम् ॥ 1 ॥ सान्दीपिनिना गुरुदक्षिणात्वेन मृतपुत्रानयनं चोदितेन कृष्णेन स्वेनोज्जीवितस्य पुत्रस्य समर्पणम् ॥ 2 ॥ कंसपराक्रमादिवर्णनम् ॥ 3 ॥ कृष्णेन जरासन्धपराजयः ॥ 4 ॥&lt;/p&gt;&#xA;&lt;p&gt;भीष्म उवाच ॥&#x9;001&lt;br&gt;&#xA;ततस्तौ जग्मतुस्तत्र गुरुं सान्दीपिनिं पुनः ।&#x9;001a&lt;br&gt;&#xA;गुरुशुश्रूषणायुक्तौ धर्मज्ञौ धर्मचारिणौ ॥&#x9;001c&lt;br&gt;&#xA;व्रतमुग्रं महात्मानौ विचरन्ताववन्तिषु ।&#x9;002a&lt;br&gt;&#xA;अहोरात्रैश्चतुष्षष्ट्या साङ्गान्वेदानवापतुः ॥&#x9;002c&lt;br&gt;&#xA;लेख्यं च गणितं चोभौ प्राप्नुतां यदुनन्दनौ ।&#x9;003a&lt;br&gt;&#xA;गान्धर्ववेदं वैद्यं च सकलं समवापतुः ॥&#x9;003c&lt;br&gt;&#xA;हस्तिशिक्षामश्विशिक्षां द्वादशाहेन चाप्नुताम् ।&#x9;004a&lt;br&gt;&#xA;तावुभौ जग्मतुर्वीरौ गुरुं सान्दीपिनिं पुनः ॥&#x9;004c&lt;br&gt;&#xA;धनुर्वेदचिकीर्षार्थं धर्मज्ञौ धर्मचारिणौ ।&#x9;005a&lt;br&gt;&#xA;ताविष्वासवराचार्यमभिगम्य प्रणम्य च ॥&#x9;005c&lt;br&gt;&#xA;तेन वै सत्कृतौ राजंश्चरन्तौ ताववन्तिषु ।&#x9;006a&lt;br&gt;&#xA;पञ्चाशद्भिरहोरात्रैर्दशाङ्गं सुप्रतिष्ठितम् ॥&#x9;006c&lt;br&gt;&#xA;सरहस्यं धनुर्वेदं सकलं ताववापतुः ।&#x9;007a&lt;br&gt;&#xA;दृष्ट्वा कृतार्थो विप्रेन्द्रो गुर्वर्थे तावचोदयत् ॥&#x9;007c&lt;br&gt;&#xA;अयाचतार्थं गोविन्दं तदा सान्दीपिनिर्विभुम् ।&#x9;008a&lt;br&gt;&#xA;मम पुत्रः समुद्रेऽस्मिंस्तिमिना चापवाहितः ॥&#x9;008c&lt;br&gt;&#xA;पुत्रमानय भद्रं ते भक्षितं तिमिना मम ।&#x9;009a&lt;br&gt;&#xA;आर्ताय गुरवे तत्र प्रतिशुश्राव दुष्करम् ॥&#x9;009c&lt;br&gt;&#xA;अशक्यं सर्वभूतेषु कर्तुमन्येन केनचित् ।&#x9;010a&lt;br&gt;&#xA;यश्च सान्दीपिनेः पुत्रं जहार भरतर्षभ ॥&#x9;010c&lt;br&gt;&#xA;सोऽसुरः समरे ताभ्यां समुद्रे विनिपातितः ।&#x9;011a&lt;br&gt;&#xA;ततः सान्दीपिनेः पुत्रः प्रसादादमितौजसः ॥&#x9;011c&lt;br&gt;&#xA;दीर्घकालं कृतः प्रेतः पुनरासीच्छरीरवान् ।&#x9;012a&lt;br&gt;&#xA;तदशक्यमचिन्त्यं च दृष्ट्वा सुमहदद्भुतम् ॥&#x9;012c&lt;br&gt;&#xA;सर्वेषामेव भूतानां विस्मयः समजायत ।&#x9;013a&lt;br&gt;&#xA;आसनानि च सर्वाणि गवाश्वं च धनादिकम् ॥&#x9;013c&lt;br&gt;&#xA;सर्वं तदुपजहाते गुरवे रामकेशवौ ।&#x9;014a&lt;br&gt;&#xA;गदापरिघयुद्धे च सर्वास्त्रेषु च केशवः ॥&#x9;014c&lt;br&gt;&#xA;परमां मुख्यतां प्राप्तः सर्वलोकेषु विश्रुतः ।&#x9;015a&lt;br&gt;&#xA;कश्च नारायणादन्यः सर्वरत्नविभूषितम् ॥&#x9;015c&lt;br&gt;&#xA;रथमादित्यसङ्काशमातिष्ठेत शचीपतेः ।&#x9;016a&lt;br&gt;&#xA;कस्य चाप्रतिमो यन्ता वज्रपाणेः प्रियः सखा ॥&#x9;016c&lt;br&gt;&#xA;मातलिः सङ्गृहीता स्यादन्यत्र पुरुषोत्तमात् ।&#x9;017a&lt;br&gt;&#xA;भोजराजात्मजो वापि कंसस्तात युधिष्ठिर ॥&#x9;017c&lt;br&gt;&#xA;अस्त्रजाते बले वीर्ये कार्तवीर्यसमोऽभवत् ।&#x9;018a&lt;br&gt;&#xA;तस्य भोजपतेः पुत्राद्भोजराजन्यवर्धनात् ॥&#x9;018c&lt;br&gt;&#xA;उद्विजन्ते स्म राजानः सुपर्णादिव पन्नगाः ।&#x9;019a&lt;br&gt;&#xA;चित्रकार्मुकनिस्त्रिंशविमलप्रासयोधिनः ॥&#x9;019c&lt;br&gt;&#xA;शतं शतसहस्राणि पादातास्तस्य भारत ।&#x9;020a&lt;br&gt;&#xA;अष्टौ शतसहस्राणि शूराणामनिवर्तिनाम् ॥&#x9;020c&lt;br&gt;&#xA;अभवन्भोजराजस्य जाम्बूनदमया ध्वजाः ।&#x9;021a&lt;br&gt;&#xA;रुक्मकाञ्चनकक्ष्यास्तु रथास्तस्य युधिष्ठिर ॥&#x9;021c&lt;br&gt;&#xA;अभवन्भोजपुत्रस्य द्विपास्तावद्धि तद्बलम् ।&#x9;022a&lt;br&gt;&#xA;चित्रकार्मुकनिस्त्रिंशविमलप्रासयोधिनाम् ॥&#x9;022c&lt;br&gt;&#xA;षोडशाश्वसहस्राणि किंशुकाभानि तस्य वै ।&#x9;023a&lt;br&gt;&#xA;अपरस्तु महाव्यूहः किशोराणां युधिष्ठिर ॥&#x9;023c&lt;br&gt;&#xA;आरोहवरसम्पन्नो दुर्धर्षः केनचिद्बलान् ।&#x9;024a&lt;br&gt;&#xA;स च षोडशसाहस्रः कंसभ्रातृपुरःसरः ॥&#x9;024c&lt;br&gt;&#xA;सुनामा सर्वतस्त्वेनं स कंसं पर्यपालयत् ।&#x9;025a&lt;br&gt;&#xA;सगणो मिश्रको नाम षष्टिसाहस्र उच्यते ॥&#x9;025c&lt;br&gt;&#xA;कंसरोषमहावेगां ध्वजानूपमहात्रुमाम् ।&#x9;026a&lt;br&gt;&#xA;मत्तद्विपमहाग्राहां वैवस्वतवशानुगाम् ॥&#x9;026c&lt;br&gt;&#xA;शस्त्रजालमहाफेनां सादिवेगमहाजलाम् ।&#x9;027a&lt;br&gt;&#xA;गदापरिघपाठीनां नानाकवचशैवलाम् ॥&#x9;027c&lt;br&gt;&#xA;रथनागमहावर्तां नानारुधिरकर्दमाम् ।&#x9;028a&lt;br&gt;&#xA;चित्रकार्मुककल्लोलां रथाश्वकलिलह्रदाम् ॥&#x9;028c&lt;br&gt;&#xA;महामृधनदीं घोरां योधावर्तननिस्वनाम् ।&#x9;029a&lt;br&gt;&#xA;कोऽन्यो नारायणादेत्य कंसहन्ता युधिष्ठिर ॥&#x9;029c&lt;br&gt;&#xA;एष शक्ररथे तिष्ठंस्तान्यनीकानि भारत ।&#x9;030a&lt;br&gt;&#xA;व्यधमद्भोजपुत्रस्य महाभ्राणीव मारुतः ॥&#x9;030c&lt;br&gt;&#xA;तं सभास्थं सहामात्यं हत्वा कंसं सहान्वयम् ।&#x9;031a&lt;br&gt;&#xA;आनयामास मानार्हां देवकीं ससुहृद्गणाम् ॥&#x9;031c&lt;br&gt;&#xA;यशोदां रोहिणीं चैव अभिवाद्य पुनःपुनः ।&#x9;032a&lt;br&gt;&#xA;उग्रसेनं च राजानमभिषिच्य जनार्दनः ॥&#x9;032c&lt;br&gt;&#xA;अर्चितो यदुमुख्यैश्च भगवान्वासवानुजः ।&#x9;033a&lt;br&gt;&#xA;ततः पार्थिवमायान्तं सहितं सर्वराजभिः ।&#x9;033c&lt;br&gt;&#xA;सरस्वत्यां जरासन्धमजयत्पुरुषोत्तमः ॥ ॥&#x9;033e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/055/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/055/</guid>
      <description>&lt;p&gt;अध्यायः 055&lt;/p&gt;&#xA;&lt;p&gt;कृष्णस्य मधुरां त्यक्त्वा द्वारकागमनम् ॥ 1 ॥ नरकासुरप्रतापवर्णनम् ॥ 2 ॥ इन्द्रेण द्वारकामेत्य कृष्णं प्रति नरकवधप्रार्थनम् ॥ 3 ॥ गरुडमारुह्य प्राग्ज्योतिषं गतेन कृष्णेन नरके निहते धरण्या तस्मै कुण्डलार्पणम् ॥ 4 ॥&lt;/p&gt;&#xA;&lt;p&gt;भीष्म उवाच ।&#x9;001&lt;br&gt;&#xA;शूरसेनपुरं त्यक्त्वा ततो यादवनन्दनः ।&#x9;001a&lt;br&gt;&#xA;द्वारकां भगवान्कृष्णः प्रत्यपद्यत भारत ॥&#x9;001c&lt;br&gt;&#xA;ततो महात्मा यानानि रत्नानि विविधानि च ।&#x9;002a&lt;br&gt;&#xA;यथार्हं पुण्डरीकाक्षो नैर्ऋतात्प्रत्यपद्यत ॥&#x9;002c&lt;br&gt;&#xA;तत्र विघ्नं चरन्ति स्म दैतेयाः सहदानवैः ।&#x9;003a&lt;br&gt;&#xA;ताञ्जघान महाबाहुर्वरमत्तान्महासुरान् ॥&#x9;003c&lt;br&gt;&#xA;स विघ्नमकरोत्तत्र नरको नाम नैर्ऋतः ।&#x9;004a&lt;br&gt;&#xA;अदितिं धर्षयामास कुण्डलार्थं युधिष्ठिर ॥&#x9;004c&lt;br&gt;&#xA;न चासुरगणैः सर्वैः सहितैः कर्म तत्पुरा ।&#x9;005a&lt;br&gt;&#xA;कृतपूर्वं महाघोरं यदकार्षीन्महासुरः ॥&#x9;005c&lt;br&gt;&#xA;यं मही सुषुवे देवी यस्य प्राग्ज्योतिषं पुरम् ।&#x9;006a&lt;br&gt;&#xA;विषयान्तपालाश्चत्वारो यस्यासन्युद्धदुर्मदाः ॥&#x9;006c&lt;br&gt;&#xA;आदेवयानमावृत्य पन्थानं पर्यवस्थिताः ।&#x9;007a&lt;br&gt;&#xA;त्रासनाः सुरसङ्घानां विरूपै राक्षसैः सह ॥&#x9;007c&lt;br&gt;&#xA;हयग्रीवो निकुम्भश्च घोरः पञ्चजनस्तदा ।&#x9;008a&lt;br&gt;&#xA;मुरः पुत्रसहस्रैश्च वरमत्तो महासुरः ॥&#x9;008c&lt;br&gt;&#xA;तद्वधार्थं महाबाहुरेष चक्रगदासिभृत् ।&#x9;009a&lt;br&gt;&#xA;जातो वृष्णिषु देवक्यां वासुदेवो जनार्दनः ॥&#x9;009c&lt;br&gt;&#xA;तस्यास्य पुरुषेन्द्रस्य लोकप्रथिततेजसः ।&#x9;010a&lt;br&gt;&#xA;निवासो द्वारकायां तु विदितो वः प्रधानतः ॥&#x9;010c&lt;br&gt;&#xA;अतीव हि पुरी रम्या द्वारका वासवक्षयात् ।&#x9;011a&lt;br&gt;&#xA;अतिवैराजमप्यद्धा प्रत्यक्षस्ते युधिष्ठिर ॥&#x9;011c&lt;br&gt;&#xA;तस्मिन्देवपुरप्रख्ये सा सभा वृष्ण्युपाश्रया ।&#x9;012a&lt;br&gt;&#xA;सुधर्मेति च विख्याता योजनायतविस्तृता ॥&#x9;012c&lt;br&gt;&#xA;तत्र वृष्ण्यन्दकाः सर्वे रामकृष्णपुरोगमाः ।&#x9;013a&lt;br&gt;&#xA;लोकयात्रामिमां कृत्स्नां परिरक्षन्त आसते ॥&#x9;013c&lt;br&gt;&#xA;तत्रासीनेषु सर्वेषु कदाचिद्भरतर्षभ ।&#x9;014a&lt;br&gt;&#xA;दिव्यगन्धा ववुर्वाताः कुसुमानां च वृष्टयः ॥&#x9;014c&lt;br&gt;&#xA;ततः सूर्यसहस्राभस्तेजोराशिर्महाद्भुतः ।&#x9;015a&lt;br&gt;&#xA;मुहूर्तमन्तरिक्षेऽभूत्ततो भूमौ प्रतिष्ठितः ॥&#x9;015c&lt;br&gt;&#xA;मध्ये तु तेजसस्तस्य पाण्डरं गजमास्थितः ।&#x9;016a&lt;br&gt;&#xA;वृतो देवगणैः सर्वैर्वासवः प्रत्यदृश्यत ॥&#x9;016c&lt;br&gt;&#xA;रामकृष्णौ च राजा च वृष्ण्यन्धकगणैः सह ।&#x9;017a&lt;br&gt;&#xA;उत्पत्य सहसा देवे नमस्कारमकुर्वत ॥&#x9;017c&lt;br&gt;&#xA;सोऽवतीर्य गजात्तूर्णं परिष्वज्य जनार्दनम् ।&#x9;018a&lt;br&gt;&#xA;सस्वजे बलदेवं च राजानं च तमाहुकम् ॥&#x9;018c&lt;br&gt;&#xA;वासुदेवोद्धवौ चैव विकद्रुं च महामतिम् ।&#x9;019a&lt;br&gt;&#xA;प्रद्युम्नसाम्बनिशठाननिरुद्धं च सात्यकिम् ॥&#x9;019c&lt;br&gt;&#xA;गदं सारणमक्रूरं भानुझल्लिविडूरथान् ।&#x9;020a&lt;br&gt;&#xA;तथैव कृतवर्माणं चारुदेष्णं महाबलम् ॥&#x9;020c&lt;br&gt;&#xA;देवकल्पान्महाराज तान्दाशार्हपुरोगमान् ।&#x9;021a&lt;br&gt;&#xA;पिरिष्वज्य च दृष्ट्वा च भगवान्भूतभावनः ॥&#x9;021c&lt;br&gt;&#xA;वृष्ण्यन्धकमहामात्रान्परिष्वज्याथ वासवः ।&#x9;022a&lt;br&gt;&#xA;प्रगृह्य पूजां तैर्दत्तां भगवान्पाकशासनः ॥&#x9;022c&lt;br&gt;&#xA;सोऽदितेर्वचनात्तात कुण्डलार्थे जनार्दनम् ।&#x9;023a&lt;br&gt;&#xA;उवाच परमप्रीतो जहि भौमं नरेश्व ॥&#x9;023c&lt;br&gt;&#xA;भीष्म उवाच ।&#x9;024&lt;br&gt;&#xA;निहत्य नरकं भौममाहरिष्यामि कुण्डले ।&#x9;024a&lt;br&gt;&#xA;एवमुक्त्वाऽथ गोविन्दो राममेवाभ्यभाषत ॥&#x9;024c&lt;br&gt;&#xA;प्रद्युम्नमनिरुद्धं च साम्बं चाप्रतिमं बले ।&#x9;025a&lt;br&gt;&#xA;एतांश्चोच्त्का तथा तत्र वासुदेवो महायशाः ॥&#x9;025c&lt;br&gt;&#xA;अथारुह्य सुपर्णं वै शङ्खचक्रगदासिभृत् ।&#x9;026a&lt;br&gt;&#xA;ययौ तदा हृषीकेशो देवानां हितकाम्यया ॥&#x9;026c&lt;br&gt;&#xA;तं प्रयान्तममित्रघ्नं देवाः सहपुरन्दराः ।&#x9;027a&lt;br&gt;&#xA;पृष्ठतोऽनुययुः प्रीत्या स्तुवन्तो विष्णुमच्युतम् ॥&#x9;027c&lt;br&gt;&#xA;उग्रान्त्रक्षोगणान्हत्वा नरकस्य महासुरान् ।&#x9;028a&lt;br&gt;&#xA;क्षुरान्तान्मौरवान्पाशान्षट्सहस्रं ददर्श सः ॥&#x9;028c&lt;br&gt;&#xA;सञ्छिद्य पाशाच्छस्त्रेण मुरं हत्वा सहान्वयम् ।&#x9;029a&lt;br&gt;&#xA;शैलसङ्घानतिक्रम्य निशुम्भं च व्यपोथयत् ॥&#x9;029c&lt;br&gt;&#xA;यः सहस्रसहस्त्वेकः सर्वान्देवानपोथयत् ।&#x9;030a&lt;br&gt;&#xA;तं जघान महावीर्यं हयग्रीवं महाबलम् ॥&#x9;030c&lt;br&gt;&#xA;अपारतेजा दुर्धर्षः सर्वयादवनन्दनः ।&#x9;031a&lt;br&gt;&#xA;मध्ये लोहितगङ्गायां भगवान्देवकीसुतः ॥&#x9;031c&lt;br&gt;&#xA;औदकायां विरूपाक्षं जघान मधुसूदनः ।&#x9;032a&lt;br&gt;&#xA;ततः प्राग्ज्योतिषं नाम दीप्यमानमिव श्रिया ।&#x9;032c&lt;br&gt;&#xA;पुरमासादयामास तत्र युद्धमवर्तत ॥&#x9;032e&lt;br&gt;&#xA;तद्युद्धमभवद्घोरं तेन भौमेन भारत ।&#x9;033a&lt;br&gt;&#xA;कुण्डलार्थे सुरेशस्य नरकेण महात्मना ॥&#x9;033c&lt;br&gt;&#xA;मुहूर्तं लालयित्वा तु नरकं मधूसूदनः ।&#x9;034a&lt;br&gt;&#xA;प्रवृत्तचक्रं चक्रेण प्रममाथ बलाद्बली ॥&#x9;034c&lt;br&gt;&#xA;चक्रप्रमथितं तस्य पपात सहसा भुवि ।&#x9;035a&lt;br&gt;&#xA;उत्तमाङ्गं हताङ्गस्य वृत्रे वज्रहते यथा ॥&#x9;035c&lt;br&gt;&#xA;भूमिस्तु पतितं दृष्ट्वा प्रायच्छत्कुण्डले सुतम् ।&#x9;036a&lt;br&gt;&#xA;प्रदाय च महाबाहुमिदं वचनमब्रवीत् ॥&#x9;036c&lt;br&gt;&#xA;सृष्टस्त्वयैव मधुहंस्त्वयैव विनिपातितः ।&#x9;037a&lt;br&gt;&#xA;यथेच्छसि तथा क्रीडा प्रजास्तस्यानुपालय ॥&#x9;037c&lt;br&gt;&#xA;श्रीवासुदेव उवाच ।&#x9;038&lt;br&gt;&#xA;देवानां च मुनीनां च पितॄणां च महात्मनाम् ।&#x9;038a&lt;br&gt;&#xA;उद्वेजनीयो भूतानां ब्रह्मद्विट् पुरुषाधमः ॥&#x9;038c&lt;br&gt;&#xA;लोकद्विष्टः सुतस्ते तु देवारिर्लोककण्टकः ।&#x9;039a&lt;br&gt;&#xA;सर्वलोकनमस्कार्यामदितं बाधयद्वली ॥&#x9;039c&lt;br&gt;&#xA;कुण्डले हृतवान्दर्पात्ततस्ते निहतः सुतः ।&#x9;040a&lt;br&gt;&#xA;नैव मन्युस्त्वया कार्यो यत्कृतं मयि भामिनि ॥&#x9;040c&lt;br&gt;&#xA;त्वत्प्रभावाच्च ते पुत्रो लब्धवान्गतिमुत्तमाम् ।&#x9;041a&lt;br&gt;&#xA;तस्माद्गच्छ महाभागे भारावतरणं कृतम् ॥ ॥&#x9;041c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/056/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/056/</guid>
      <description>&lt;p&gt;अध्यायः 056&lt;/p&gt;&#xA;&lt;p&gt;कृष्णस्य नरकं निहत्य तदीयधनरत्नादिकं शतोत्तरषोडशसहस्रस्त्रीसहितं मणिपर्वतं च गरुडमारोप्य स्वर्गलोकगमनम् ॥ 1 ॥ रामकृष्णयोः अदित्यै कुण्डलादिकं दत्त्वा अदितिशचीभ्यां सत्कृतया सत्यभामया सह द्वारकां प्रत्यागमनम् ॥ 2 ॥&lt;/p&gt;&#xA;&lt;p&gt;भीष्म उवाच ॥&#x9;001&lt;br&gt;&#xA;निहत्य नरकं भौमं सत्यभामासहायवान् ।&#x9;001&lt;br&gt;&#xA;सहितो लोकपालैश्च ददर्श नरकालयम् ॥&#x9;001&lt;br&gt;&#xA;अथास्य गृहमासाद्य नारकस्य महात्मनः ।&#x9;002&lt;br&gt;&#xA;ददर्श धनमक्षय्यं रत्नानि विविधानि च ॥&#x9;002&lt;br&gt;&#xA;मणिमुक्ताप्रवालानि वैडूर्यविकृतानि च ।&#x9;003&lt;br&gt;&#xA;विस्ताराल्पांश्चार्कमणीन्विपुलान्स्फाटिकानपि ॥&#x9;003&lt;br&gt;&#xA;जाम्बूनदमयान्येव शातकुम्भमयानि च ।&#x9;004&lt;br&gt;&#xA;प्रदीप्तज्वलनाभानि शीतरश्मिप्रभाणि च ॥&#x9;004&lt;br&gt;&#xA;हिरण्यवर्णं रुचिरं श्वेतमभ्यन्तरं गृहम् ।&#x9;005&lt;br&gt;&#xA;तदक्षय्यं गृहे दृष्टं नरकस्य धनं बहु ॥&#x9;005&lt;br&gt;&#xA;न हि राज्ञः कुबेरस्य तावद्धनसमुच्छ्रयः ।&#x9;006&lt;br&gt;&#xA;दृष्टपूर्वः पुरा साक्षान्महेन्द्रभवनेष्वपि ॥&#x9;006&lt;br&gt;&#xA;हते भौमे निशुम्भे च वासवः सगणोऽब्रवीत् ।&#x9;007&lt;br&gt;&#xA;दाशार्हपतिमासीनमाहृत्य मणिकुण्डले ॥&#x9;007&lt;br&gt;&#xA;हेमसूत्रा महाकक्ष्यास्तोमरैर्वीर्यशालिनः ।&#x9;008&lt;br&gt;&#xA;विमलानि पताकानि वासांसि विविधानि च ॥&#x9;008&lt;br&gt;&#xA;भीमरूपाश्च मातङ्गाः प्रवालविकृताः कुथाः ।&#x9;009&lt;br&gt;&#xA;ते च विंशतिसाहस्रा द्वास्तावत्यः करेणवः ॥&#x9;009&lt;br&gt;&#xA;अष्टौ शतसहस्राणि देशजाश्चोत्तमा हयाः ।&#x9;010&lt;br&gt;&#xA;गोभिश्चाविकृतैर्यावत्कामात्तव जनार्दन ॥&#x9;010&lt;br&gt;&#xA;एतत्ते प्रापयिष्यामि वृष्ण्यावासमरिन्दम ।&#x9;011&lt;br&gt;&#xA;वसु यत्त्रिषु लोकेषु धर्मेणावर्जितं त्वया ॥&#x9;011&lt;br&gt;&#xA;भीष्म उवाच ।&#x9;012&lt;br&gt;&#xA;देवगन्धर्वरत्नानि दैतेयासुरजानि च ।&#x9;012&lt;br&gt;&#xA;यानि सन्ति हिरण्यानि नरकस्य निवेशने ॥&#x9;012&lt;br&gt;&#xA;एतत्तु गरुडे सर्वं क्षिप्रमारोप्य वासवः ।&#x9;013&lt;br&gt;&#xA;दार्शार्हपतिना सार्धमुपायान्मणिपर्वतम् ॥&#x9;013&lt;br&gt;&#xA;चित्रग्रथितमेघाभः प्रबभौ मणिपर्वतः ।&#x9;014&lt;br&gt;&#xA;हेमचित्रवितानैश्च प्रासादैरुपशोभितः ॥&#x9;014&lt;br&gt;&#xA;हर्म्याणि च विशालानि मणिसोपानवन्ति च ।&#x9;015&lt;br&gt;&#xA;तत्रस्था वरवर्णिन्यो ददृशुर्मधुसूदनम् ॥&#x9;015&lt;br&gt;&#xA;गन्धर्वसुरमुख्यानां प्रिया दुहितरस्तदा ।&#x9;016&lt;br&gt;&#xA;त्रिविष्टपसमे देशे तिष्ठन्तमपराजितम् ॥&#x9;016&lt;br&gt;&#xA;परिवव्रुर्महाबाहुमेकवेणीधराः स्त्रियः ।&#x9;017&lt;br&gt;&#xA;सर्वाः काषायवासिन्यः सर्वाश्च नियतेन्द्रियाः ॥&#x9;017&lt;br&gt;&#xA;व्रतसन्तापजः शोके नात्र कश्चिदपीडयत् ।&#x9;018&lt;br&gt;&#xA;अरजांसि च वासांसि बिभ्रत्यः कौशिकान्यपि ॥&#x9;018&lt;br&gt;&#xA;समेत्य यदुसिंहस्य चक्रुरस्याञ्जलिं स्त्रियः ।&#x9;019&lt;br&gt;&#xA;ऊचुश्चैनं हृषीकेशं सर्वास्ताः कमलेक्षणाः ॥&#x9;019&lt;br&gt;&#xA;नारदेन समाख्यातमस्माकं पुरुषोत्तम ।&#x9;020&lt;br&gt;&#xA;आगमिष्यति गोविन्दः सुरकार्यार्थसिद्धये ॥&#x9;020&lt;br&gt;&#xA;सोऽसुरं नरकं हत्वा निशुम्भं मुरमेव च ।&#x9;021&lt;br&gt;&#xA;भौमं च सपरीवारं हयग्रीवं च दानवम् ॥&#x9;021&lt;br&gt;&#xA;तथा पञ्चजनं चैव प्राप्स्यते धनमक्षयम् ।&#x9;022&lt;br&gt;&#xA;सोऽचिरेणैव कालेन युष्मन्मोक्ता भविष्यति ॥&#x9;022&lt;br&gt;&#xA;एवमुक्त्वागमद्धीरो देवर्षिर्नारदस्तथा ।&#x9;023&lt;br&gt;&#xA;त्वां चिन्तयानाः सततं तपो घोरमुपास्महे ॥&#x9;023&lt;br&gt;&#xA;कालेऽतीते महाबाहुं कदा द्रक्ष्याम माधवम् ।&#x9;024&lt;br&gt;&#xA;इत्येवं हृदि सङ्कल्पं कृत्वा पुरुषसत्तम ।&#x9;024&lt;br&gt;&#xA;तपश्चराम सततं रक्ष्यमाणा हि दानवैः ॥&#x9;024&lt;br&gt;&#xA;ततोऽस्मत्प्रियकामार्थं भगवान्मारुतोऽब्रवीत् ।&#x9;025&lt;br&gt;&#xA;यथोक्तं नारदेनाथ न चिरात्तद्भविष्यति ॥&#x9;025&lt;br&gt;&#xA;भीष्म उवाच ॥&#x9;026&lt;br&gt;&#xA;तासां परमनारीणामृषभाक्षं पुरःस्थितम् ।&#x9;026&lt;br&gt;&#xA;ददृशुर्देवगन्धर्वा गृष्टीनामिव गोपतिम् ॥&#x9;026&lt;br&gt;&#xA;तस्य चन्द्रोपमं वक्त्रमुदीक्ष्य मुदितेन्द्रियाः ।&#x9;027&lt;br&gt;&#xA;सम्प्रहृष्टा महाबाहुमिदं वचनमब्रुवन् ॥&#x9;027&lt;br&gt;&#xA;सत्यव्रत पुरा वायुरिदमस्मानिहाब्रवीत् ।&#x9;028&lt;br&gt;&#xA;सर्वभूतहितज्ञश्च महर्षिरपि नारदः ॥&#x9;028&lt;br&gt;&#xA;विष्णुर्नारायणो देवः शङ्खचक्रगदासिभृत् ।&#x9;029&lt;br&gt;&#xA;स भौमं नरकं हत्वा भर्ता वो भविता ध्रुवम् ॥&#x9;029&lt;br&gt;&#xA;दिष्ट्या तस्यर्षिमुख्यस्य नारदस्य महात्मनः ।&#x9;030&lt;br&gt;&#xA;वचनादेव सत्यं नो भर्ता भवितुमर्हसि ॥&#x9;030&lt;br&gt;&#xA;यत्प्रियं बत पश्याम श्रुतं प्रियमरिन्दम ।&#x9;031&lt;br&gt;&#xA;दर्शनेन कृतार्थाः स्मो वयमस्य महात्मनः ॥&#x9;031&lt;br&gt;&#xA;उवाच हि यदुश्रेष्ठः सर्वास्ता जातमन्मथाः ।&#x9;032&lt;br&gt;&#xA;यथा ब्रूत विशालाक्ष्यस्तत्सर्वं वो भविष्यति ॥&#x9;032&lt;br&gt;&#xA;ततस्ता गरुडे सर्वाः सरत्नधनसञ्चयाः ।&#x9;033&lt;br&gt;&#xA;क्षिप्रमारोपयाञ्चक्रे भगवान्देवकीसुतः ॥&#x9;033&lt;br&gt;&#xA;सपक्षिगणमातङ्गं सव्यालमृगपन्नगम् ।&#x9;034&lt;br&gt;&#xA;शाखामृगगणैर्जुष्टं सप्रस्तरशिलातलम् ॥&#x9;034&lt;br&gt;&#xA;न्यङ्कुभिश्च वराहैश्च रुरुभिश्च निषेवितम् ।&#x9;035&lt;br&gt;&#xA;सप्रपातमहासानुं विचित्रशिखिसङ्कुलम् ॥&#x9;035&lt;br&gt;&#xA;स महेन्द्रानुजः शौरिश्चकार गुरुडोपरि ।&#x9;036&lt;br&gt;&#xA;पश्यतां सर्वभूतानामुत्पाट्य मणिपर्वतम् ॥&#x9;036&lt;br&gt;&#xA;उपेन्द्रं बलदेवं च वासवं च महाबलम् ।&#x9;037&lt;br&gt;&#xA;स्वपक्षबलविक्षेपैर्महाद्रिशिखरोपमः ॥&#x9;037&lt;br&gt;&#xA;दिक्षु सर्वासु संरावं स चक्रे गरुडो वहन् ।&#x9;038&lt;br&gt;&#xA;आरुजन्पर्वताग्राणि पादपांश्च समुत्क्षिपन् ॥&#x9;038&lt;br&gt;&#xA;सञ्जहार महाभ्राणि वैश्वानरपथं गतः ।&#x9;039&lt;br&gt;&#xA;ग्रहनक्षत्रताराणां सप्तर्षीणां स्वतेजसा ॥&#x9;039&lt;br&gt;&#xA;प्रभाजालमतिक्रम्य चाश्विनोश्च परन्तप ।&#x9;040&lt;br&gt;&#xA;प्राप्य पुण्यतमं स्थानं देवलोकमरिन्दमः ॥&#x9;040&lt;br&gt;&#xA;शक्रसद्म समासाद्य चावरुह्य जनार्दनः ।&#x9;041&lt;br&gt;&#xA;सोऽभिवाद्यादितेः पादावर्चितः सर्वदैवतैः ।&#x9;041&lt;br&gt;&#xA;ब्रह्मदक्षपुरोगैश्च प्रजापतिभिरेव च ॥&#x9;041&lt;br&gt;&#xA;अदितेः कुण्डले दिव्ये ददावथ तदा विभुः ।&#x9;042&lt;br&gt;&#xA;रत्नानि च परार्घ्याणि रामेण सह केशवः ॥&#x9;042&lt;br&gt;&#xA;प्रतिगृह्य च तत्सर्वमदितिर्वासवानुजम् ।&#x9;043&lt;br&gt;&#xA;पूजयामास दाशार्हं रामं च विगतज्वरा ॥&#x9;043&lt;br&gt;&#xA;शची महेन्द्रमहिषी कृष्णस्य महिषीं तदा ।&#x9;044&lt;br&gt;&#xA;सत्यभामां तु सङ्गृह्य अदित्यै सा न्यवेदयत् ॥&#x9;044&lt;br&gt;&#xA;सा तस्याः सत्यभामायाः कृष्णप्रियचिकीर्षया ।&#x9;045&lt;br&gt;&#xA;वरं प्रादाद्देवमाता सत्यायै विगतज्वरा ॥&#x9;045&lt;br&gt;&#xA;जरां न यास्यसि शुभे यावत्कृष्णोऽस्ति भूतले ।&#x9;046&lt;br&gt;&#xA;सर्वगन्धगुणोपेता भविष्यसि वरानने ॥&#x9;046&lt;br&gt;&#xA;विसृज्य सत्यभामा वै पौलोमीं च सुमध्यमा ।&#x9;047&lt;br&gt;&#xA;शच्यापि समनुज्ञाता ययौ कृष्णनिवेशनम् ॥&#x9;047&lt;br&gt;&#xA;सम्पूज्यमानस्त्रिदशैर्महर्षिगणसेवितः ।&#x9;048&lt;br&gt;&#xA;द्वारकां प्रययौ कृष्णो देवलोकादरिन्दमः ॥&#x9;048&lt;br&gt;&#xA;शीघ्रादेत्य महाबाहुर्दीर्घमध्वानमच्युतः ।&#x9;049&lt;br&gt;&#xA;वर्घमानपुरद्वारमाससाद सुरोत्तमः ॥ ॥&#x9;049&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/057/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/057/</guid>
      <description>&lt;p&gt;अध्यायः 057&lt;/p&gt;&#xA;&lt;p&gt;द्वारकावर्णनम् ॥ 1 ॥ रुक्मिणीसत्यभामादिगृहवर्णनम् ॥ 2 ॥ कृष्णेन स्वर्गादानीतस्व पारिजातस्य प्रतिष्ठापनमुद्यान वर्णनं च ॥ 3 ॥&lt;/p&gt;&#xA;&lt;p&gt;भीष्म उवाच ॥&#x9;001&lt;br&gt;&#xA;तां पुरी द्वारकां दृष्ट्वा विभुर्नारायणो हरिः ।&#x9;001a&lt;br&gt;&#xA;हृष्टः सर्वार्थसम्पन्नः प्रवेष्टुमुपचक्रमे ॥&#x9;001c&lt;br&gt;&#xA;सोऽपश्यद्वृक्षषण्डांश्च रम्यान्नानाजनान्वहून् ।&#x9;002a&lt;br&gt;&#xA;समन्ततो द्वारवत्यां नानापुष्पफलान्वितान् ॥&#x9;002c&lt;br&gt;&#xA;अर्कचन्द्रप्रतीकाशैर्मेरुकूटनिभैर्गृहैः ।&#x9;003a&lt;br&gt;&#xA;द्वारकामावृतां रम्यां सुकृतां विश्वकर्मणा ॥&#x9;003c&lt;br&gt;&#xA;पद्मषण्डाकुलाभिश्च हंससेवितवारिभिः ।&#x9;004a&lt;br&gt;&#xA;गङ्गासिन्धुप्रकाशाभिः परिघाभिरलङ्कृताम् ॥&#x9;004c&lt;br&gt;&#xA;प्राकारेणार्कवर्णेन पाण्डरेण विराजिताम् ।&#x9;005a&lt;br&gt;&#xA;वियन्मूर्ध्नि निविष्टेन द्यामिवाभ्रपरिच्छदाम् ॥&#x9;005c&lt;br&gt;&#xA;नन्दनप्रतिमैश्वापि मिश्रकप्रतिमैर्वनैः ।&#x9;006a&lt;br&gt;&#xA;तत्र सा विहिता साक्षान्नगरी विश्वकर्मणा ॥&#x9;006c&lt;br&gt;&#xA;काञ्चनैर्मणिसोपानैरुपेता जनहर्षिणी ।&#x9;007a&lt;br&gt;&#xA;गीतघोषमहाघोषैः प्रसादप्रवरैः शुभा ॥&#x9;007c&lt;br&gt;&#xA;तस्मिन्पुरवरश्रेष्ठे दाशार्हाणां यशस्विनाम् ।&#x9;008a&lt;br&gt;&#xA;वेश्मानि जहृषे दृष्ट्वा भगवान्पाकशासनः ॥&#x9;008c&lt;br&gt;&#xA;समुच्छ्रितपताकानि पारिप्लवनिभानि च ।&#x9;009a&lt;br&gt;&#xA;काञ्चनाभानि भास्वन्ति मेरुकूटनिभानि च ॥&#x9;009c&lt;br&gt;&#xA;सुधापाण्डरशृङ्गैश्च शातकुम्भपरिचछदैः ।&#x9;010a&lt;br&gt;&#xA;रत्नसानुमहाशृङ्गैः सर्वरत्नसमन्वितैः ॥&#x9;010c&lt;br&gt;&#xA;सहर्म्यैः सार्धचन्द्रैश्च सनिर्यूहैः सपञ्जरैः ।&#x9;011a&lt;br&gt;&#xA;सयन्त्रगृहसम्बाधैः सधातुभिरिवाद्रिभिः ॥ &#x9;011c&lt;br&gt;&#xA;मणिकाञ्चनभौमैश्च सुधामृष्टतलैस्तथा ।&#x9;012a&lt;br&gt;&#xA;जाम्बूनदमयद्वारैर्वैडूर्यविकृतार्गलैः ॥&#x9;012c&lt;br&gt;&#xA;सर्वर्तुसुखसंस्पर्शैर्महाधनपरिच्छदैः ।&#x9;013a&lt;br&gt;&#xA;रम्यसानुगृहैः शृङ्गैर्विचित्रैरिव पर्वतैः ॥&#x9;013c&lt;br&gt;&#xA;पञ्चवर्णसवर्णैश्च पुष्पवृष्टिसमप्रभैः ।&#x9;014a&lt;br&gt;&#xA;तुल्यैः पर्जन्यनिर्घोषैर्ह्रादैर्भोगवती यथा ॥&#x9;014c&lt;br&gt;&#xA;कृष्णध्वजोपवाह्यैश्च दाशार्हायुधरोहितैः ।&#x9;015a&lt;br&gt;&#xA;वृष्णिवीरमयूरैश्च स्त्रीसहस्रप्रजाकुलैः ॥&#x9;015c&lt;br&gt;&#xA;वासुदेवेन्द्रपर्जन्यैर्गृहमेघैरलङ्कृता ।&#x9;016a&lt;br&gt;&#xA;ददृशे द्वारकाऽतीव मेघैर्द्यौरिव संवृता ॥&#x9;016c&lt;br&gt;&#xA;साक्षाद्भगवतो वेश्म विहितं विश्वकर्मणा ।&#x9;017a&lt;br&gt;&#xA;ददृशुर्वासुदेवस्य चतुर्योजनमायतम् ॥&#x9;017c&lt;br&gt;&#xA;तावदेव सुविस्तीर्णं सुसम्पूर्णं महाधनैः ।&#x9;018a&lt;br&gt;&#xA;प्रासादवरसम्पन्नं युक्तं जगति पर्वतैः ॥&#x9;018c&lt;br&gt;&#xA;यं चकार महाभागस्त्वष्टा वासवचोदितः ।&#x9;019a&lt;br&gt;&#xA;प्रासादं हेमनाभस्य सर्वतो योजनायतम् ॥&#x9;019c&lt;br&gt;&#xA;मेरोरिव गिरेः शृङ्गमुच्छ्रितं काञ्चनालयम् ।&#x9;020a&lt;br&gt;&#xA;रुक्मिण्याः प्रवरो वासो निर्मितः सुमहात्मना ॥&#x9;020c&lt;br&gt;&#xA;सत्यभामा पुनर्वेश्म सदा वसति पाण्डरम् ।&#x9;021a&lt;br&gt;&#xA;विचित्रमणिसोपानं यं विदुः शीतवानिति ॥&#x9;021c&lt;br&gt;&#xA;विमलादित्यवर्णाभिः पताकाभिरलङ्कृतम् ।&#x9;022a&lt;br&gt;&#xA;व्यक्तबद्धं यथोद्देशे चतुर्दशमहाध्वजम् ॥&#x9;022c&lt;br&gt;&#xA;सर्वप्रासादमुख्योऽत्र जाम्बवत्या विभूषितः ।&#x9;023a&lt;br&gt;&#xA;प्रभाया जृम्भणैश्चित्रैस्त्रैलोक्यमिव भासयन् ॥&#x9;023c&lt;br&gt;&#xA;यस्तु पाण्डरवर्णाभस्तयोरन्तरमाश्रितः ।&#x9;024a&lt;br&gt;&#xA;विश्वकर्माकरोदेनं कैलासशिखरोपमम् ॥&#x9;024c&lt;br&gt;&#xA;जाम्बूनदप्रदीप्ताग्रः प्रदीप्तज्वलनोपमः ।&#x9;025a&lt;br&gt;&#xA;सागरप्रतिमोऽतिष्ठन्मेरुरित्यभिविश्रुतः ॥&#x9;025c&lt;br&gt;&#xA;तस्मिन्गान्धारराजस्य दुहिता कुलशालिनी ।&#x9;026a&lt;br&gt;&#xA;सुकेशी नाम विख्याता केशवेन निवेशिता ॥&#x9;026c&lt;br&gt;&#xA;पद्मकूट इति ख्यातः पद्मवर्णो महाप्रभः ।&#x9;027a&lt;br&gt;&#xA;सुप्रभाया महाबाहो वासः स परमोच्छ्रितः ॥&#x9;027c&lt;br&gt;&#xA;यस्तु सूर्यप्रभो नाम प्रासादवर उच्यते ।&#x9;028a&lt;br&gt;&#xA;लक्षणायाः कुरुश्रेष्ठ स दत्तः शार्ङ्गधन्वना ॥&#x9;028c&lt;br&gt;&#xA;वैडूर्यवरवर्णाभः प्रासादो हरितप्रभः ।&#x9;029a&lt;br&gt;&#xA;श्वेतजाला हि यत्रैव यत्रैव च निवेशिता ॥&#x9;029c&lt;br&gt;&#xA;यं विदुः सर्वभूतानि हरिरित्येव भारत ।&#x9;030a&lt;br&gt;&#xA;सुमित्रविजयावासो देवर्षिगणपूजितः ॥&#x9;030c&lt;br&gt;&#xA;महिष्या वासुदेवस्य भूषणं सर्ववेश्मनाम् ।&#x9;031a&lt;br&gt;&#xA;यस्तु प्रासादमुख्योऽत्र विहितः सर्वशिल्पिभिः ॥&#x9;031c&lt;br&gt;&#xA;महिष्या वासुदेवस्य केतुमानिति विश्रुतः ।&#x9;032a&lt;br&gt;&#xA;प्रसादो विरजो नाम विरजस्को महात्मनः ॥&#x9;032c&lt;br&gt;&#xA;उपस्थानगृहं तात केशवस्य महात्मनः ।&#x9;033a&lt;br&gt;&#xA;यस्तु प्रासादमुख्योऽत्र यं त्वष्टा व्यदधात्स्वयम् ॥&#x9;033c&lt;br&gt;&#xA;योजनायतविष्कम्भं सर्वरत्नमयं विभोः ।&#x9;034a&lt;br&gt;&#xA;तेषां तु विहिताः सर्वे रुक्मदण्डाः पताकिनः ॥&#x9;034c&lt;br&gt;&#xA;सदने वासुदेवस्य मार्गसञ्जनना ध्वजाः ।&#x9;035a&lt;br&gt;&#xA;घण्टाजालानि तत्रैव सर्वेषां च निवेशने ॥&#x9;035c&lt;br&gt;&#xA;आहृत्य यदुसिंहेन वैजयन्तच्छलो महान् ।&#x9;036a&lt;br&gt;&#xA;हंसकूटस्य यच्छ्रङ्गमिन्द्रद्युम्नसरो महत् ॥&#x9;036c&lt;br&gt;&#xA;षष्टितालसमुत्सेधमर्धयोजनविस्तृतम् ।&#x9;037a&lt;br&gt;&#xA;सकिन्नरमहानादं तदप्यमिततेजसः ॥&#x9;037c&lt;br&gt;&#xA;पश्यतां सर्वभूतानां त्रिषु लोकेषु विश्रुतम् ।&#x9;038a&lt;br&gt;&#xA;आदित्यपथगं यत्तन्मेरोः शिखरमुत्तमम् ॥&#x9;038c&lt;br&gt;&#xA;जाम्बूनदमयं दिव्यं त्रिषु लोकेषु विश्रुतम् ।&#x9;039a&lt;br&gt;&#xA;तदप्युत्पाट्य कुच्छ्रेण स्वं निवेशनमाहृतम् ॥&#x9;039c&lt;br&gt;&#xA;भ्राजमानं पुरा तत्र सर्वौषधिविदीपितम् ।&#x9;040a&lt;br&gt;&#xA;यमिन्द्रभवनाच्छौरिराजहार परन्तपः ॥&#x9;040c&lt;br&gt;&#xA;पारिजातः स तत्रैव केशवेन निवेशितः ।&#x9;041a&lt;br&gt;&#xA;लेपहस्तशतैर्जुष्टो विमानैश्च हिरण्मयैः ॥&#x9;041c&lt;br&gt;&#xA;विहिता वासुदेवेन तत्रैव च महाद्रुमाः ।&#x9;042a&lt;br&gt;&#xA;पद्माकुलजलोपेता रक्तसौगन्धिकोत्पलाः ॥&#x9;042c&lt;br&gt;&#xA;मणिमौक्तिकवालूकाः पुष्करिण्यः सरांसि च ।&#x9;043a&lt;br&gt;&#xA;तासां परमकूलानि शोभयन्ति महाद्रुमाः ॥&#x9;043c&lt;br&gt;&#xA;सालतालाश्वकर्णाश्च शतशाखाश्च रोहिणः ।&#x9;044a&lt;br&gt;&#xA;भल्लातककपित्थाश्च इन्द्रवृक्षाश्च चम्पकाः ॥&#x9;044c&lt;br&gt;&#xA;खादिरा मृतकाश्चैव समन्तात्परिरोपिताः ।&#x9;045a&lt;br&gt;&#xA;ये च हैमवता वृक्षा ये च नन्दनजास्तथा ॥&#x9;045c&lt;br&gt;&#xA;आहृत्य यदुसिंहेन तेऽपि तत्र निवेशिताः ।&#x9;046a&lt;br&gt;&#xA;रत्नपीतारुणप्रख्याः सितपुष्पाश्च पादपाः ॥&#x9;046c&lt;br&gt;&#xA;सर्वर्तुफलपूर्णोस्ते ते च काननसिन्धुषु ।&#x9;047a&lt;br&gt;&#xA;सहस्रपत्रपद्माश्च मन्दराश्च सहस्रशः ॥&#x9;047c&lt;br&gt;&#xA;अशोकाः कर्णिकाराश्च तिलका नाग मल्लिकाः ।&#x9;048a&lt;br&gt;&#xA;कुरका नागपुष्पाश्च चम्पकास्तृणपुल्लिकाः ॥&#x9;048c&lt;br&gt;&#xA;सप्तपर्णाः कबन्धाश्च नीपाः कुरवकास्तथा ।&#x9;049a&lt;br&gt;&#xA;केतकाः केसराश्चैव हिनतालतलताटकाः ॥&#x9;049c&lt;br&gt;&#xA;तालाः प्रलम्बा बकुलाः पिण्डिका बीजपूरकाः ।&#x9;050a&lt;br&gt;&#xA;द्रुतामलकखर्जूरा महिता जम्बुकास्तथा ॥&#x9;050c&lt;br&gt;&#xA;आम्राः पनसवृक्षाश्च चम्पकास्तिलतिन्दुकाः ।&#x9;051a&lt;br&gt;&#xA;लिकुचामृतकाश्चैव क्षीरिका कर्णिका तथा ॥&#x9;051c&lt;br&gt;&#xA;नालिकेरेङ्गुदाश्चैव उत्क्रोशकवनानि च ।&#x9;052a&lt;br&gt;&#xA;कदली जातमल्ली च पाटली कुमुदोत्पलाः ॥&#x9;052c&lt;br&gt;&#xA;नीलोत्पलकपूर्णाश्च वाप्यः कूपाः सहस्रशः ।&#x9;053a&lt;br&gt;&#xA;फुल्लाशाककपित्थाश्च तैस्तीर्त्वा बन्धुजीवकाः ॥&#x9;053c&lt;br&gt;&#xA;प्रियालाशोकवादिर्याः प्राचीनाश्चापि सर्वशः ।&#x9;054a&lt;br&gt;&#xA;प्रियङ्गुबदरीभिश्च यवैः स्यन्दनचन्दनैः ॥&#x9;054c&lt;br&gt;&#xA;शचीपीलुपलाशैश्च पलाशवधपिप्लैः ।&#x9;055a&lt;br&gt;&#xA;उदुम्बरैश्च बिल्वैश्च पालाशैः पारिभद्रकैः ॥&#x9;055c&lt;br&gt;&#xA;इन्द्रवृक्षार्जुनैश्चैव अश्वत्थैश्चिरबिल्वकैः ।&#x9;056a&lt;br&gt;&#xA;भौमगञ्जनवृक्षैश्च भल्लाभैरश्वसाह्वयैः ॥&#x9;056c&lt;br&gt;&#xA;सज्जैस्ताम्बूलवल्लीभिर्लवङ्गैः क्रमुकैस्तथा ।&#x9;057a&lt;br&gt;&#xA;वंशैश्च विविधैस्तत्र समन्तात्परिरोपितैः ॥&#x9;057c&lt;br&gt;&#xA;ये च नन्दनजा वृक्षा ये च चैत्ररथे वने ।&#x9;058a&lt;br&gt;&#xA;सर्वे ते यदुनाथेन समन्तात्परिरोपिताः ॥&#x9;058c&lt;br&gt;&#xA;समाहिता महानद्यः पीतलोहितवालुकाः ।&#x9;059a&lt;br&gt;&#xA;तस्मिन्गृहवरे रम्ये मणिशक्रसवालुकाः ॥&#x9;059c&lt;br&gt;&#xA;मत्तबर्हिणनादाश्च कोकिलाश्च मदावहाः ।&#x9;060a&lt;br&gt;&#xA;बभूवुः परमोपेताः सर्वे जगति पर्वताः ॥&#x9;060c&lt;br&gt;&#xA;तत्रैव गजयूथानि तत्र गोमहिषास्तथा ।&#x9;061a&lt;br&gt;&#xA;निवासाश्च कृतास्तत्र वराहा मृगपक्षिणाम् ॥&#x9;061c&lt;br&gt;&#xA;विश्वकर्मकृतः शैलः प्राकारस्तत्र वेश्मनि ।&#x9;062a&lt;br&gt;&#xA;व्यक्तकिष्कुशतोद्यामः सुधारससमप्रभः ॥&#x9;062c&lt;br&gt;&#xA;तेन ते च महाशैलाः सरितश्च सरांसि च ।&#x9;063a&lt;br&gt;&#xA;परिक्षिप्तानि वै तस्य वनान्युपवनानि च ॥ ॥&#x9;063c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/058/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/058/</guid>
      <description>&lt;p&gt;अध्यायः 058&lt;/p&gt;&#xA;&lt;p&gt;कृष्णदर्शनाय वसुदेवादीनामागमनम् ॥ 1 ॥ रामकृष्णाभ्यां पित्रादिवन्दनपूर्वकं बन्धुभ्यो रत्नादिवितरणम् ॥ 2 ॥ इन्द्रस्य कृष्णचरितप्रशंसनपूर्वकं स्वलोकगमनम् ॥ 3 ॥&lt;/p&gt;&#xA;&lt;p&gt;भीष्म उवाच ।&#x9;001&lt;br&gt;&#xA;एवमालोकयाञ्चक्रुर्द्वारकामृषभास्त्रयः ।&#x9;001a&lt;br&gt;&#xA;उपेन्द्रबलदेवौ च वासवश्च महायशाः ॥&#x9;001c&lt;br&gt;&#xA;ततस्तं पाण्डरं शौरिर्मूर्ध्नि तिष्ठन्गरुत्मतः ।&#x9;002a&lt;br&gt;&#xA;प्रीतः शङ्खमुपाध्मासीद्द्विषतां रोमहर्षणम् ॥&#x9;002c&lt;br&gt;&#xA;तस्य शङ्खस्य शब्देन सागरश्चुक्षुभे भृशम् ।&#x9;003a&lt;br&gt;&#xA;ररास च नभः सर्वं तच्चित्रमभवत्तदा ॥&#x9;003c&lt;br&gt;&#xA;पाञ्चजन्यस्य निर्घोषं निशम्य कुकुरान्धकाः ।&#x9;004a&lt;br&gt;&#xA;प्रीयमाणाः समाजग्मुरालोक्य मधुसूदनम् ॥&#x9;004c&lt;br&gt;&#xA;वसुदेवं पुरस्कृत्य वेणुशङ्खरवैः सह ।&#x9;005a&lt;br&gt;&#xA;उग्रसेनो ययौ राजा वासुदेवनिवेशनम् ॥&#x9;005c&lt;br&gt;&#xA;आनन्दितुं पर्यचन्स्वेषु वेश्मसु देवकी ।&#x9;006a&lt;br&gt;&#xA;रोहिणी च ययौ देशमाहुकस्य च याः स्त्रियः ॥&#x9;006c&lt;br&gt;&#xA;हता ब्रह्मद्विषः सर्वे जयन्त्यन्धकवृष्णयः ।&#x9;007a&lt;br&gt;&#xA;एवमुक्तः सह स्त्रीभिरक्षतैर्मधुसूदनः ॥&#x9;007c&lt;br&gt;&#xA;ततः शौरिः सुपर्णेन स्वं निवेशनमभ्ययात् ।&#x9;008a&lt;br&gt;&#xA;चकाराथ यथोद्देशमीश्वरो मणिपर्वतम् ॥&#x9;008c&lt;br&gt;&#xA;ततो धनानि रत्नानि सभायां मधुसूदनः ।&#x9;009a&lt;br&gt;&#xA;निधाय पुण्डरीकाक्षः पितुर्दर्शनलालसः ॥&#x9;009c&lt;br&gt;&#xA;ततः सान्दीपिनिं पूर्वं ब्राह्मणं चापि भारत ।&#x9;010a&lt;br&gt;&#xA;यथान्यायं वासुदेव उपस्पृष्ट्वा महायशाः ॥&#x9;010c&lt;br&gt;&#xA;ववन्दे पृथुताम्राक्षः प्रीयमाणो महायशाः ।&#x9;011a&lt;br&gt;&#xA;तथाऽश्रुपरिपूर्णाक्षमानन्दभृतचेतसम् ॥&#x9;011c&lt;br&gt;&#xA;ववन्दे सह रामेण पितरं वासवानुजः ।&#x9;012a&lt;br&gt;&#xA;ताभ्यां च मूर्ध्न्युपाघ्रातः केशवः परवीरहा ॥&#x9;012c&lt;br&gt;&#xA;यथाश्रेष्ठमुपागम्य सात्वतान्यदुनन्दनः ।&#x9;013a&lt;br&gt;&#xA;सर्वेषां नाम जग्राह दाशार्हाणामधोक्षजः ॥&#x9;013c&lt;br&gt;&#xA;ततः सर्वाणि वित्तानि सर्वरत्नमयानि च ।&#x9;014a&lt;br&gt;&#xA;व्यभजत्तानि तेभ्योऽथ सर्वेभ्यो यदुनन्दनः ॥&#x9;014c&lt;br&gt;&#xA;सा केशवमहामात्रैर्महेन्द्रप्रतिमैः सभा ।&#x9;015a&lt;br&gt;&#xA;शुशुभे वृष्णिशार्दूलैः सिंहैरिव गिरेर्गुहा ॥&#x9;015c&lt;br&gt;&#xA;अथासनगतान्सर्वानुवाच विबुधाधिपः ।&#x9;016a&lt;br&gt;&#xA;शुभया हर्षयन्वाचा महेन्द्रस्तान्महायशाः ।&#x9;016c&lt;br&gt;&#xA;कुकुरान्धकमुख्यांश्च तं च राजानमाहुकम् ॥&#x9;016e&lt;br&gt;&#xA;इन्द्र उवाच ।&#x9;017&lt;br&gt;&#xA;यदर्थं जन्म कृष्णस्य मानुषेषु महात्मनः ।&#x9;017a&lt;br&gt;&#xA;यत्कृतं वासुदेवेन तद्वक्ष्यामि समासतः ॥&#x9;017c&lt;br&gt;&#xA;अयं शतसहस्राणि दानवानामरिन्दमः ।&#x9;018a&lt;br&gt;&#xA;निहत्य पुण्डरीकाक्षः पातालविवरं ययौ ॥&#x9;018c&lt;br&gt;&#xA;यच्च नाधिगतं पूर्वैः प्रह्लादबलिशम्बरैः ।&#x9;019a&lt;br&gt;&#xA;तदिदं शौरिणा वित्तं प्रापितं भवतामिह ॥&#x9;019c&lt;br&gt;&#xA;सपाशं मुरमाक्रम्य पाञ्चजन्यं च धीमता ।&#x9;020a&lt;br&gt;&#xA;शिलासङ्घानतिक्रम्य निशुम्भः सगणो हतः ॥&#x9;020c&lt;br&gt;&#xA;हयग्रीवश्च विक्रान्तो दानवो निहतो बली ।&#x9;021a&lt;br&gt;&#xA;मथितश्च मृधे भौमः कुण्डले चाहृते पुनः ॥&#x9;021c&lt;br&gt;&#xA;पुनर्बाणवधे शौरिमादित्या वसुभिः सह ।&#x9;022a&lt;br&gt;&#xA;मन्मुखा आगमिष्यन्ति साध्याश्च मधुसूदनम् ॥&#x9;022c&lt;br&gt;&#xA;एवमुक्त्वा ततः सर्वानामन्त्र्य कुकुरान्धकान् ।&#x9;023a&lt;br&gt;&#xA;सस्वजे रामकृष्णौ च वसुदेवं च वासवः ॥&#x9;023c&lt;br&gt;&#xA;प्रद्युम्नसाम्बप्रमुखाननिरूद्धं च सारणम् ।&#x9;024a&lt;br&gt;&#xA;बभ्रुं झल्लिं गदं भानुं चारुदेष्णं च वृत्रहा ॥&#x9;024c&lt;br&gt;&#xA;सत्कृत्य सारणाक्रूरौ पुनराभाष्य सात्यकिम् ।&#x9;025a&lt;br&gt;&#xA;सस्वजे वृष्णिराजानमाहुकं कुकुराधिपम् ।&#x9;025c&lt;br&gt;&#xA;भोजं च कृतवर्माणमन्यांश्चान्धकवृष्णिषु ॥&#x9;025e&lt;br&gt;&#xA;आमन्त्र्य देवप्रवरैर्वासवो वासवानुजम् ।&#x9;026a&lt;br&gt;&#xA;ततः श्वेताचलप्रख्यं गजमैरावतं प्रभुः ॥&#x9;026c&lt;br&gt;&#xA;पश्यतां सर्वभातानामारुरोह शचीपतिः ।&#x9;027a&lt;br&gt;&#xA;पृथिवीं चान्तरिक्षं च दिवं च वरवारणम् ॥&#x9;027c&lt;br&gt;&#xA;मुखाडम्बरनिर्घोषैः पूरयन्तमिवासकृत् ।&#x9;028a&lt;br&gt;&#xA;हैमयन्त्रमहाकक्ष्यं हिरण्मयविषाणिनम् ॥&#x9;028c&lt;br&gt;&#xA;मनोहरकुथास्तीर्णं सर्वरत्नविभूषितम् ।&#x9;029a&lt;br&gt;&#xA;नित्यस्रुतमदस्रावं क्षरन्तमिव तोयदम् ॥&#x9;029c&lt;br&gt;&#xA;दिशागजं महामात्रं काञ्चनस्रजमास्थितः ।&#x9;030a&lt;br&gt;&#xA;प्रबभौ मन्दराग्रस्थः प्रतपन्भानुमानिव ॥&#x9;030c&lt;br&gt;&#xA;ततो वज्रमयं भीमं प्रगृह्य परामाङ्कुशम् ।&#x9;031a&lt;br&gt;&#xA;ययौ बलवता सार्धं पावकेन शचीपतिः ॥&#x9;031c&lt;br&gt;&#xA;तं करेणुगजव्रातैर्विमानैश्च मरुद्गणाः ।&#x9;032a&lt;br&gt;&#xA;पृष्ठतोऽनुययुः प्रीताः कुबेरवरुणग्रहाः ॥&#x9;032c&lt;br&gt;&#xA;स वायुपक्षमास्थाय वैश्वानरपथं गतः ।&#x9;033a&lt;br&gt;&#xA;प्राप्य सूर्यपथं देवस्तत्रैवान्तरधीयत ॥ ॥&#x9;033c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/059/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/059/</guid>
      <description>&lt;p&gt;अध्यायः 059&lt;/p&gt;&#xA;&lt;p&gt;कृष्णेनाहृतविभूतिविलोकनाय देवकीरुक्मिण्यादिस्त्रीणामागमनम् ॥ 1 ॥ सभामागतायाः यशोदासुतायाः रामकृष्णाभ्यां सत्कारः ॥ 2 ॥ सर्वेषां स्वस्वभवनगमनम् ॥ 3 ॥&lt;/p&gt;&#xA;&lt;p&gt;भीष्म उवाच ॥&#x9;001&lt;br&gt;&#xA;ततः सर्वदशार्हाणामाहुकस्य च याः स्त्रियः ।&#x9;001a&lt;br&gt;&#xA;नन्दगोपस्य महिषी यशोदा लोकविश्रुता ॥&#x9;001c&lt;br&gt;&#xA;रेवती च महाभागा रुक्मिणी च पत्रिव्रता ।&#x9;002a&lt;br&gt;&#xA;सत्या जाम्बवती चोभे गान्धारी शिंशुमापि च ॥&#x9;002c&lt;br&gt;&#xA;विशोका लक्षणा चापि सुमित्रा केतुमा तथा ।&#x9;003a&lt;br&gt;&#xA;वासुदेवमहिष्योऽन्याः श्रिया सार्धं ययुस्तदा ॥&#x9;003c&lt;br&gt;&#xA;विभूतिं द्रष्टुमनसः केशवस्य महात्मनः ।&#x9;004a&lt;br&gt;&#xA;प्रीयमाणाः सभां जग्मुरालोकयितुमच्युतम् ॥&#x9;004c&lt;br&gt;&#xA;देवकी सर्वदेवीनां रोहिणी च पुरस्कृता ।&#x9;005a&lt;br&gt;&#xA;ददृशुर्देवमासीनं कृष्णं हलभृता सह ॥&#x9;005c&lt;br&gt;&#xA;तौ तु पूर्वमतिक्रम्य रोहिणीमभिवाद्य च ।&#x9;006a&lt;br&gt;&#xA;अभ्यवादयतां देवौ देवकीं रामकेशवौ ॥&#x9;006c&lt;br&gt;&#xA;सा ताभ्यामृषभाक्षाभ्यां पुत्राभ्यां शुशुभेऽधिकम् ।&#x9;007a&lt;br&gt;&#xA;देवकी देवमातेव मित्रेण वरुणेन च ॥&#x9;007c&lt;br&gt;&#xA;ततः प्राप्ता यशोदाया दुहिता वै क्षणेन हि ।&#x9;008a&lt;br&gt;&#xA;जाज्वल्यमाना वपुषा प्रभयाऽतीव भारत ॥&#x9;008c&lt;br&gt;&#xA;एकानङ्गेति यामाहुः कन्यां वै कामरूपिणीम् ।&#x9;009a&lt;br&gt;&#xA;यत्कृते सगणं कंसं जघान पुरुषोत्तमः ॥&#x9;009c&lt;br&gt;&#xA;ततः स भगवान्रामस्तामुपाक्रम्य भामिनाम् ।&#x9;010a&lt;br&gt;&#xA;मूर्ध्न्युपाघ्राय सव्येन परिजग्राह पाणिना ॥&#x9;010c&lt;br&gt;&#xA;तां च तत्रोपसम्प्राप्य प्रियामिव सखीमिमाम् ।&#x9;011a&lt;br&gt;&#xA;दक्षिणेन कराग्रेण पिरजग्राह माधवः ॥&#x9;011c&lt;br&gt;&#xA;ददृशुस्तां सभामध्ये भगिनीं रामकृष्णयोः ।&#x9;012a&lt;br&gt;&#xA;रुक्मपद्मशयां पद्मश्रीमिवोत्तमनाभयोः ॥&#x9;012c&lt;br&gt;&#xA;अथाक्षतमहावृष्ट्या लाजपुष्पघृतैरपि ।&#x9;013a&lt;br&gt;&#xA;वृष्णयोऽवाकिरन्प्रीताः सङ्कर्षणजनार्दनौ ॥&#x9;013c&lt;br&gt;&#xA;सबालाः सहवृद्धाश्च ये ज्ञातिकुलबान्धवाः ।&#x9;014a&lt;br&gt;&#xA;उपोपविविशुः प्रीता वृष्णयो मधुसूदनम् ॥&#x9;014c&lt;br&gt;&#xA;पूज्यमानो महाबाहुः पौराणां रतिवर्धनः ।&#x9;015a&lt;br&gt;&#xA;विवेश पुरुषव्याघ्रः स्ववेश्म मधुसूदनः ॥&#x9;015c&lt;br&gt;&#xA;रुक्मिण्या सहितो देव्या प्रमुमोद सुखी सुखम् ।&#x9;016a&lt;br&gt;&#xA;अनन्तरं च सत्याया जाम्बवत्याश्च भारत ॥&#x9;016c&lt;br&gt;&#xA;सर्वासां च यदुश्रेष्ठो गेहे गेहे विहारवान् ।&#x9;017a&lt;br&gt;&#xA;जगाम च हृषीकेशो रुक्मिण्याः सदनं पुनः ॥&#x9;017c&lt;br&gt;&#xA;एष तात महाबाहो विजयः शार्ङ्गधन्वनः ।&#x9;018a&lt;br&gt;&#xA;एतदर्थं च जन्माहुर्मानुषेषु महात्मनः ॥ ॥&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/060/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/060/</guid>
      <description>&lt;p&gt;अध्यायः 060&lt;/p&gt;&#xA;&lt;p&gt;शर्ववरगर्वितेन बाणासुरेण स्वतनयया उषया सह गूढं रममाणस्य अनिरुद्घस्य कारा गृहप्राषणम् ॥ 1 ॥ नारदाद्विदितपौत्रवृत्तेन कृष्णेन सरामप्रद्युम्नेन बाणं निर्जित्य उषया सह अनिरुद्घानयनम् ॥ 2 ॥&lt;/p&gt;&#xA;&lt;p&gt;भीष्म उवाच ॥&#x9;001&lt;br&gt;&#xA;द्वारकायां ततः कृष्णः स्वदारेषु दिवानिशम् ।&#x9;001a&lt;br&gt;&#xA;सुखं लब्ध्वा महाराज प्रमुमोद महायशाः ॥&#x9;001c&lt;br&gt;&#xA;पौत्रस्य कारणाच्चक्रे विबुधानां प्रियं तदा ।&#x9;002a&lt;br&gt;&#xA;सावसवैः सुरैः सर्वैर्दुष्करं भरतर्षभ ॥&#x9;002c&lt;br&gt;&#xA;बाणो नामाऽभवद्राजा बलेर्ज्येष्ठसुतो बली ।&#x9;003a&lt;br&gt;&#xA;वीर्यवान्भरतश्रेष्ठ स च बाहुसहस्रवान् ॥&#x9;003c&lt;br&gt;&#xA;ततस्तेपे तपस्तीव्रं सत्वेन मनसा नृप ।&#x9;004a&lt;br&gt;&#xA;रुद्रमाराधयामास स च बाणः समा बहु ॥&#x9;004c&lt;br&gt;&#xA;तस्मै बहुवरा दत्ताः शङ्करेण महात्मना ।&#x9;005a&lt;br&gt;&#xA;तांश्च लब्ध्वा वरान्बाणो दुर्लभानसुरैर्भुवि ॥&#x9;005c&lt;br&gt;&#xA;स शोणितपुरे राज्यं चकाराप्रतिमो बली ।&#x9;006a&lt;br&gt;&#xA;त्रासिताश्च सुराः सर्वे तेन बाणेन पाण्डव ॥&#x9;006c&lt;br&gt;&#xA;विजित्य विबुधान्सेन्द्रान्बाणः संवत्सरान्बहून् ।&#x9;007a&lt;br&gt;&#xA;अशासत महद्राज्यं कुबेर इव भारत ॥&#x9;007c&lt;br&gt;&#xA;ततो राजन्नुषा नाम बाणस्य दुहिता यथा ।&#x9;008a&lt;br&gt;&#xA;येनोपायेन कौन्तेय अनिरुद्धो महाद्युतिः ॥&#x9;008c&lt;br&gt;&#xA;प्राद्युम्निस्तामुषां प्राप्य प्रच्छन्नः प्रमुमोद ह ।&#x9;009a&lt;br&gt;&#xA;अथ बाणो महातेजास्तदा तत्र युधिष्ठिर ॥&#x9;009c&lt;br&gt;&#xA;तं गृह्यनिलयं ज्ञात्वा प्राद्युम्निं सुतया तदा ।&#x9;010a&lt;br&gt;&#xA;गृहीत्वा कारयामास वस्तुं कारागृहे बलात् ॥&#x9;010c&lt;br&gt;&#xA;स कुमारः सुखार्होऽथ तदा दुःखसमन्वितः ।&#x9;011a&lt;br&gt;&#xA;बामेन घातितो राजन्ननिरुद्धो मुमोह च ॥&#x9;011c&lt;br&gt;&#xA;एतस्मिन्नेव काले तु नारदो मुनिपुङ्गवः ।&#x9;012a&lt;br&gt;&#xA;द्वारकां प्राप्य कौन्तेय कृष्णं दृष्ट्वा वचोऽब्रवीत् ॥&#x9;012c&lt;br&gt;&#xA;कृष्ण कृष्ण महाबाहो यदूनां कीर्तिवर्धन ।&#x9;013a&lt;br&gt;&#xA;पौत्रस्ते बाध्यमानोऽत्र बाणेनामिततेजसा ॥&#x9;013c&lt;br&gt;&#xA;कृच्छ्रं प्राप्तोऽनिरुद्धो वै शेते कारागृहे सदा ।&#x9;014a&lt;br&gt;&#xA;एतदुक्त्वा सुरर्षिर्वै बाणस्याथ पुरं ययौ ॥&#x9;014c&lt;br&gt;&#xA;नारदस्य वचः श्रुत्वा ततो राजञ्जनार्दनः ।&#x9;015a&lt;br&gt;&#xA;आहूय बलदेवं हि प्रद्युम्नं च महाद्युतिम् ॥&#x9;015c&lt;br&gt;&#xA;आरुरोह गरुत्मन्तं ताभ्यां सह जनार्दनः ।&#x9;016a&lt;br&gt;&#xA;ततः सुपर्णमारुह्य जयाय भरतर्षभ ॥&#x9;016c&lt;br&gt;&#xA;जग्मुः क्रुधा महावीर्या बाणस्य नगरं प्रति ।&#x9;017a&lt;br&gt;&#xA;अथासाद्य महाराज तत्पुरं ददृशुश्च ते ॥&#x9;017c&lt;br&gt;&#xA;ताम्रप्राकारसङ्गुप्तां हेमप्रासादसङ्कुलाम् ।&#x9;018a&lt;br&gt;&#xA;दृष्ट्वा मुदा युताः सर्वे विस्मयं परमं ययुः ॥&#x9;018c&lt;br&gt;&#xA;तथा बाणपुरस्यासन्द्वारस्था देवताः सदा ।&#x9;019a&lt;br&gt;&#xA;महेश्वरो गुहश्चैव भद्रकाली विनायकः ॥&#x9;019c&lt;br&gt;&#xA;अथ कृष्णो बलाज्जित्वा द्वारपालान्युधिष्ठिर ।&#x9;020a&lt;br&gt;&#xA;सुसङ्क्रुद्धो महातेजाः शङ्खचक्रगदासिभृत् ॥&#x9;020c&lt;br&gt;&#xA;आससादोत्तरद्वारं शङ्करेणाभिरक्षितम् ।&#x9;021a&lt;br&gt;&#xA;तत्र तस्थौ महातेजाः शूलपाणिर्महेश्वरः ॥&#x9;021c&lt;br&gt;&#xA;पिनाकं सशरं गृह्य बाणस्य हितकाम्यया ।&#x9;022a&lt;br&gt;&#xA;ज्ञात्वा तमागतं कृष्णं व्यादितास्यमिवान्तकम् ॥&#x9;022c&lt;br&gt;&#xA;ततस्तौ चक्रतुर्युद्धं वासुदेवमहेश्वरौ ।&#x9;023a&lt;br&gt;&#xA;तद्युद्धमभवद्घोरमचिन्त्यं रोमहर्षणम् ॥&#x9;023c&lt;br&gt;&#xA;अन्योन्यं तौ ततक्षाते अन्योन्यजयकाङ्क्षिणौ ।&#x9;024a&lt;br&gt;&#xA;दिव्यान्यस्त्राणि तौ देवौ क्रुद्धौ मुमुचतुस्तदा ॥&#x9;024c&lt;br&gt;&#xA;ततः कृष्णो रणं कृत्वा मुहूर्तं शूलपाणिना ।&#x9;025a&lt;br&gt;&#xA;विजित्य तं महादेवं ततो युद्धे जनार्दनः ।&#x9;025c&lt;br&gt;&#xA;अन्यांश्च जित्वा द्वारस्थान्प्रविवेश पुरोत्तमम् ॥&#x9;025e&lt;br&gt;&#xA;प्रविश्य बाणमासाद्य स तत्राथ जनार्दनः ।&#x9;026a&lt;br&gt;&#xA;चक्रे युद्धं महाक्रुद्धस्तेन बाणेन पाण्डवः ॥&#x9;026c&lt;br&gt;&#xA;बाणोऽपि सर्वशस्त्राणि शितानि भरतर्षभ ।&#x9;027a&lt;br&gt;&#xA;सुसङ्क्रुद्धस्तदा युद्धे पातयामास केशवे ॥&#x9;027c&lt;br&gt;&#xA;पुनरुद्यम्य शस्त्राणि सहस्रं सर्वबाहुभिः ।&#x9;028a&lt;br&gt;&#xA;मुमोच बाणः सङ्क्रुद्धः कृष्णं प्रति रणाजिरे ॥&#x9;028c&lt;br&gt;&#xA;ततः कृष्णस्तदा कृत्त्वा तानि सर्वाणि भारत ।&#x9;029a&lt;br&gt;&#xA;कृत्त्वा मुहूर्तं बाणेन युद्धं राजन्नगोक्षजः ॥&#x9;029c&lt;br&gt;&#xA;चक्रमुद्यम्य रोषाद्वै दिव्यं शस्त्रोत्तमं ततः ।&#x9;030a&lt;br&gt;&#xA;सहस्रबाहूंश्चिच्छेद बाणस्यामिततेजसः ॥&#x9;030c&lt;br&gt;&#xA;ततो बाणो महाराज कृष्णेन भृशपीडितः ।&#x9;031a&lt;br&gt;&#xA;भिन्नबाहुः पपाताशु विशाख इव पादपः ॥&#x9;031c&lt;br&gt;&#xA;स पातयित्वा बाणैस्तं बाणं कृष्णस्त्वरान्वितः ।&#x9;032a&lt;br&gt;&#xA;प्राद्युम्निं मोचयामास क्षिप्रं राजगृहात्तदा ॥&#x9;032c&lt;br&gt;&#xA;मोक्षयित्वाऽथ गोविन्दः प्राद्युम्निं सह भार्यया ।&#x9;033a&lt;br&gt;&#xA;बाणस्य सर्वरत्नानि असङ्ख्यानि जहार सः ॥&#x9;033c&lt;br&gt;&#xA;गोधनानि च सर्वस्वं स बाणस्यालये बलात् ।&#x9;034a&lt;br&gt;&#xA;जहार च हृषीकेशो यदूनां कुलवर्धनः ॥&#x9;034c&lt;br&gt;&#xA;ततः स सर्वरत्नानि चाहृत्य मधुसूदनः ।&#x9;035a&lt;br&gt;&#xA;क्षिप्रमारोपयाञ्चक्रे सर्वस्वं गरुडोपरि ॥&#x9;035c&lt;br&gt;&#xA;त्वरयाऽथ स कौन्तेय बलदेवं महाबलम् ।&#x9;036a&lt;br&gt;&#xA;प्रादुम्निं च महावीर्यमनिरुद्धं महाद्युतिम् ॥&#x9;036c&lt;br&gt;&#xA;उषां च सुन्दरीं राजन्भृत्यदारगणैः सह ।&#x9;037a&lt;br&gt;&#xA;सर्वानेतान्समारोप्य गरुडोपरि वीर्यवान् ॥&#x9;037c&lt;br&gt;&#xA;मुदा युक्तो महातेजाः पीताम्बरधरो बली ।&#x9;038a&lt;br&gt;&#xA;दिव्याभरणचित्राङ्गः शङ्कचक्रगदासिभृत् । &#x9;038c&lt;br&gt;&#xA;आरुरोह गरुत्मन्तमुदयं भास्करो यथा ॥ ॥&#x9;038e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/061/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/061/</guid>
      <description>&lt;p&gt;अध्यायः 061&lt;/p&gt;&#xA;&lt;p&gt;भीष्मेण नरकबाणासुरप्रमुखदुष्टनिग्रहादिरूपातीतानागतकृष्णचरित्रनिरूपणम् ॥ 1 ॥ ।&lt;/p&gt;&#xA;&lt;p&gt;भीष्म उवाच ॥&#x9;001&lt;br&gt;&#xA;सूदिता द्वारपालाश्च निशुम्भनरकौ हतौ ।&#x9;001a&lt;br&gt;&#xA;कृतक्षेमः पुनः पन्थाः पुरं प्राग्ज्योतिषं प्रति ॥&#x9;001c&lt;br&gt;&#xA;शौरिणा पृथिवीपालास्त्रासिता भरतर्षभ ।&#x9;002a&lt;br&gt;&#xA;धनुषश्च प्रणादेन पाञ्चजन्यस्वनेन च ॥&#x9;002c&lt;br&gt;&#xA;मेघप्रख्यैरनेकैश्च दाक्षिणात्याभिसंवृतम् ।&#x9;003a&lt;br&gt;&#xA;रुक्मिणं त्रासयामास केशवो भरतर्षभ ॥&#x9;003c&lt;br&gt;&#xA;ततः पर्जन्यघोषेण रथेनादित्यवर्चसा ।&#x9;004a&lt;br&gt;&#xA;उवाह महिषीं भोज्यामेष चक्रगदाधरः ॥&#x9;004c&lt;br&gt;&#xA;जारूथ्य आहृतक्रोधः शिशुपालश्च निर्जितः ।&#x9;005a&lt;br&gt;&#xA;वक्रश्च स हतः सङ्ख्ये शतधन्वा च क्षत्रियः ॥&#x9;005c&lt;br&gt;&#xA;इन्द्रद्युम्नो हतः कोपाद्यवनश्च कशेरुकः ।&#x9;006a&lt;br&gt;&#xA;हतः सौभपतिश्चैव साल्वश्च कृतधन्वना ॥&#x9;006c&lt;br&gt;&#xA;पर्वतानां सहस्रं च चक्रेण पुरुषोत्तमः ।&#x9;007a&lt;br&gt;&#xA;विभज्य पुण्डरीकाक्षो द्युमत्सेनमपोथयत् ॥&#x9;007c&lt;br&gt;&#xA;महेन्द्रशिखरे चैव निमेषान्तरचारिणौ ।&#x9;008a&lt;br&gt;&#xA;जग्राह भरतश्रेष्ठ वानरावभितश्चरौ ॥&#x9;008c&lt;br&gt;&#xA;इरावत्यां महाभोजो वह्निसूर्यसमो बले ।&#x9;009a&lt;br&gt;&#xA;गोपतिस्तालकेतुश्च निहतौ शार्ङ्गधन्वना ॥&#x9;009c&lt;br&gt;&#xA;अक्षप्रपत्तने राजन्नवहेलनतत्परौ ।&#x9;010a&lt;br&gt;&#xA;उभौ तावपि कृष्णेन स्वराष्ट्रे विनिपातितौ ॥&#x9;010c&lt;br&gt;&#xA;दग्धा वाराणसी तात केशवेन महात्मना ।&#x9;011a&lt;br&gt;&#xA;पाण्ड्यं पौण्ड्रं च मात्स्यं च कलिङ्गं च जनार्दनः ॥&#x9;011c&lt;br&gt;&#xA;जघान सहितान्सर्वानङ्गराजं च माधवः ॥&#x9;012ac&lt;br&gt;&#xA;एष चैव शतं हत्वा रथेन क्षत्रपुङ्गवान् ।&#x9;013a&lt;br&gt;&#xA;गान्धारीमवहत्कृष्णो महिषीं यादवर्षभः ॥&#x9;013c&lt;br&gt;&#xA;अथ गाण्डीवधन्वानं क्रीडार्थं मधुसूदनः ।&#x9;014a&lt;br&gt;&#xA;जिगाय भरतश्रेष्ठ कुन्त्याश्च प्रमुखे विभुः ॥&#x9;014c&lt;br&gt;&#xA;द्रौणिं कृपं च कर्णं च भीमसेनं सुयोधनम् ।&#x9;015a&lt;br&gt;&#xA;युद्धाय सहितान्त्राजञ्जिगाय भरतर्षभ ॥&#x9;015c&lt;br&gt;&#xA;बभ्रोश्च प्रियमन्विच्छन्नेष चक्रगदाधरः ।&#x9;016a&lt;br&gt;&#xA;वेणुदारिवृतां भार्यां प्रममाथ युधिष्ठिर ॥&#x9;016c&lt;br&gt;&#xA;पर्याप्तां पृथिवीं सर्वां साश्वां सरथकुञ्जराम् ।&#x9;017a&lt;br&gt;&#xA;वेणुदारिवशे युक्तां जिगाय मधुसूदनः ॥&#x9;017c&lt;br&gt;&#xA;अवाप्य तपसा वीर्यं बलमोजश्च भारत ।&#x9;018a&lt;br&gt;&#xA;त्रासिताः सगणाः सर्वे बाणेन विबुधाधिपाः ॥&#x9;018c&lt;br&gt;&#xA;वज्राशनिगदाबाणैस्ताडयद्भिरनेकशः ।&#x9;019a&lt;br&gt;&#xA;तस्य नासीद्रणे मृत्युर्देवैरपि सवासवैः ॥&#x9;019c&lt;br&gt;&#xA;सोऽभिभूतश्च कृष्णेन न हतश्च महात्मना ।&#x9;020a&lt;br&gt;&#xA;छित्वा बाहुसहस्रं तु गोविन्देन महात्मना ॥&#x9;020c&lt;br&gt;&#xA;एषोऽपीडन्महाबाहुः कंसं च मधुसूदनः ।&#x9;021a&lt;br&gt;&#xA;अवाप्तं तपसा वीर्यं बलमोजश्च भारत ।&#x9;021c&lt;br&gt;&#xA;कैटभं चातिलोमानि निजघान जनार्दनः ॥&#x9;021e&lt;br&gt;&#xA;जम्बुमैरावतं चैव विरूपं च महायशाः । &#x9;022a&lt;br&gt;&#xA;जघान भरतश्रेष्ठ शम्बरं चारिमर्दनम् ॥&#x9;022c&lt;br&gt;&#xA;एष भोगवतीं गत्वा वासुकिं भरतर्षभ ।&#x9;023a&lt;br&gt;&#xA;निर्जित्य पुण्डरीकाक्षो रौक्मिणेयममोचयत् ॥&#x9;023c&lt;br&gt;&#xA;एवं बहूनि कर्माणि शिशुरेव जनार्दनः ।&#x9;024a&lt;br&gt;&#xA;कृतवान्पुण्डरीकाक्षः सङ्कर्षणसहायवान् ॥&#x9;024c&lt;br&gt;&#xA;एवमेषोऽसुराणां च सुराणामपि सर्वशः ।&#x9;025a&lt;br&gt;&#xA;भयाभयकरः कृष्णः सर्वलोकेश्वरः प्रभुः ॥&#x9;025c&lt;br&gt;&#xA;एवमेव महाबाहुः शास्ता सर्वदुरात्मनाम् ।&#x9;026a&lt;br&gt;&#xA;कृत्वा देवार्थममितं स्वस्थानं प्राप्स्यते पुनः ॥&#x9;026c&lt;br&gt;&#xA;एष भोगवतीं पुण्यां रविकान्तिं महायशाः ।&#x9;027a&lt;br&gt;&#xA;द्वारकामात्मसात्कृत्वा सागरं प्लावयिष्यति ॥&#x9;027c&lt;br&gt;&#xA;सुरासुरमनुष्येषु नाभून्न भविता क्वचित् ।&#x9;028a&lt;br&gt;&#xA;यस्तामध्यवसद्राजा नान्यत्र मधुसूदनात् ॥&#x9;028c&lt;br&gt;&#xA;भ्राजमानास्तु वै सर्वे वृष्ण्यन्धकमहारथाः ।&#x9;029a&lt;br&gt;&#xA;तेजिष्ठं प्रतिपत्स्यन्ते नाकपृष्टं गतासवः ॥&#x9;029c&lt;br&gt;&#xA;एवमेव दशार्हाणां विधाय विधिना विधिम् ।&#x9;030a&lt;br&gt;&#xA;विष्णुर्नारायणः साक्षात्स्वस्थानं प्राप्स्यते ध्रुवम् ॥&#x9;030c&lt;br&gt;&#xA;अप्रमेयोऽनियोज्यश्च यत्र कामगमो वशी । &#x9;031a&lt;br&gt;&#xA;मोदते भगवान्प्रीतो वालः क्रीडनकैरिव ॥&#x9;031c&lt;br&gt;&#xA;नैष गर्भत्वमापेदे न योन्यामावसत्प्रभुः ।&#x9;032a&lt;br&gt;&#xA;आत्मनस्तेजसा कृष्णः सर्वेषां कुरुते गतिम् ॥&#x9;032c&lt;br&gt;&#xA;यथा बुद्बुद उत्थाय तत्रैव प्रविलीयते ।&#x9;033a&lt;br&gt;&#xA;चराचराणि भूतानि तथा नारायणे सदा ॥&#x9;033c&lt;br&gt;&#xA;न प्रमातुं महाबाहुः शक्यो भारत केशवः ।&#x9;034a&lt;br&gt;&#xA;परं हि परतस्तस्माद्विश्वरूपान्न विद्यते ॥ ॥&#x9;034c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/062/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/062/</guid>
      <description>&lt;p&gt;अध्यायः 062&lt;/p&gt;&#xA;&lt;p&gt;भीष्मवाक्योपरमे सहदेवेन कृष्णपूजाविरुद्धभाषिणो वधे प्रतिज्ञाते राज्ञां तूष्णीम्भावः ॥ 1 ॥ सहदेवमूर्ध्नि पुष्पवृष्टिः । अशरीरवाणीच ॥ 2 ॥ नादरदेन कृष्णानर्चकस्य निन्दनम् ॥ 3 ॥ सहदेवेन सभ्यपूजनपूर्वकं कर्मसमापनम् ॥ 4 ॥ शिशुपालेन यज्ञविघाताय राज्ञां प्रोत्साहनम् ॥ 5 ॥&lt;/p&gt;&#xA;&lt;p&gt;वैशम्पायन उवाच ॥&#x9;001&lt;br&gt;&#xA;एवमुक्त्वा ततो भीष्मो विरराम महाबलः ।&#x9;001a&lt;br&gt;&#xA;व्याजहारोत्तरं तत्र सहदेवोऽर्थवद्वचः ॥&#x9;001c&lt;br&gt;&#xA;केशवं केशिहन्तारमप्रमेयपराक्रमम् ।&#x9;002a&lt;br&gt;&#xA;पूज्यमानं मया यो वः कृष्णं न सहते नृपाः ॥&#x9;002c&lt;br&gt;&#xA;सर्वेषां बलिनां मूर्ध्नि मयेदं निहितं पदम् ।&#x9;003a&lt;br&gt;&#xA;एवमुक्ते मया सम्यगुत्तरं प्रब्रवीतु सः ॥&#x9;003c&lt;br&gt;&#xA;स एव हि मया वध्यो भविष्यति न संशयः ।&#x9;004a&lt;br&gt;&#xA;मतिमन्तश्च ये केचिदाचार्यं पितरं गुरुम् ॥&#x9;004c&lt;br&gt;&#xA;अर्च्यमर्चितमर्घार्हमनुजानन्तु ते नृपाः ।&#x9;005a&lt;br&gt;&#xA;ततो न व्याजहारैषां कश्चिद्बुद्धिमतां सताम् ॥&#x9;005c&lt;br&gt;&#xA;मानिनां बलिनां राज्ञां मध्ये वै दर्शिते पदे ।&#x9;006a&lt;br&gt;&#xA;ततोऽपतत्पुष्पवृष्टिः सहदेवस्य मूर्धनि ॥&#x9;006c&lt;br&gt;&#xA;अदृश्यरूपा वाचश्चाप्यब्रुवन्साधुसाध्विति ।&#x9;007a&lt;br&gt;&#xA;अविध्यदजिनं कृष्णं भविष्यद्भूतजल्पनः ॥&#x9;007c&lt;br&gt;&#xA;सर्वसंशयनिर्मोक्ता नारदः सर्वलोकवित् ।&#x9;008a&lt;br&gt;&#xA;उवाचाखिलभूतानां मध्ये स्पष्टतरं वचः ॥&#x9;008c&lt;br&gt;&#xA;कृष्णं कमलपत्राक्षं नार्चयिष्यन्ति ये नराः ।&#x9;009a&lt;br&gt;&#xA;जीवन्मृतास्तु ते ज्ञेया न सभाष्याः कदाचना ॥&#x9;009c&lt;br&gt;&#xA;वैशम्पायन उवाच ।&#x9;010&lt;br&gt;&#xA;पूजयित्वा च पूजार्हान्ब्रह्मक्षत्रविशेषवित् ।&#x9;010a&lt;br&gt;&#xA;सहदेवो नृणां देवः समापयत कर्म तत् ॥&#x9;010c&lt;br&gt;&#xA;तस्मिन्नभ्यर्चिते कृष्णे सुनीथः शत्रुकर्षणः ।&#x9;011a&lt;br&gt;&#xA;अतिताम्रेक्षणः कोपादुवाच मनुजाधिपान् ॥&#x9;011c&lt;br&gt;&#xA;स्थितः सेनापतिर्योऽहं मन्यध्वं किं तु साम्प्रतम् ।&#x9;012a&lt;br&gt;&#xA;युधि तिष्ठाम सन्नह्य समेतान्वृष्णिपाण्डवान् ॥&#x9;012c&lt;br&gt;&#xA;इति सर्वान्समुत्साद्य राज्ञस्तांश्चेदिपुङ्गवः ।&#x9;013a&lt;br&gt;&#xA;यज्ञोपघाताय ततः सोऽमन्त्रयत राजभिः ॥&#x9;013c&lt;br&gt;&#xA;तत्राहूतागताः सर्वे सुनीथप्रमुखा गणाः ।&#x9;014a&lt;br&gt;&#xA;समदृश्यन्त सङ्क्रुद्धा विवर्णवदनास्तथा ॥&#x9;014c&lt;br&gt;&#xA;युधिष्ठिराभिषेकं च वासुदेवस्य चार्हणम् ।&#x9;015a&lt;br&gt;&#xA;न स्याद्यथा तथा कार्यमेवं सर्वे तदाऽब्रुवन् ॥&#x9;015c&lt;br&gt;&#xA;निष्कर्षान्निश्चयात्सर्वे राजानः क्रोधमूर्छिताः ।&#x9;016a&lt;br&gt;&#xA;अब्रुवंस्तत्र राजानो निर्वेदादात्मनिश्चयात् ॥&#x9;016c&lt;br&gt;&#xA;सुहृद्भिर्वार्यमाणानां तेषां हि वपुराबभौ ।&#x9;017a&lt;br&gt;&#xA;आमिषादपकृष्टानां सिहानामिव गर्जताम् ॥&#x9;017c&lt;br&gt;&#xA;तं बलौघमपर्यन्तं राजसागरमक्षयम् ।&#x9;018a&lt;br&gt;&#xA;कुर्वाणं समयं कृष्णो युद्धाय बुबुधे तदा ॥ ॥&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/063/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/063/</guid>
      <description>&lt;p&gt;अध्यायः 063&lt;/p&gt;&#xA;&lt;p&gt;राज्ञां रणोद्यमाद्बिभ्यतो युधिष्ठिरस्य भीष्मेण समाश्वासनम् ॥ 1 ॥&lt;/p&gt;&#xA;&lt;p&gt;वैशम्पायन उवाच ॥&#x9;001&lt;br&gt;&#xA;ततः सागरसङ्काशं दृष्ट्वा नृपतिमण्डलम् ।&#x9;001a&lt;br&gt;&#xA;संवर्तवाताभिहतं भीमं क्षुब्धमिवार्णवम् ॥&#x9;001c&lt;br&gt;&#xA;रोषात्प्रचलितं सर्वमिदमाह युधिष्ठिरः ।&#x9;002a&lt;br&gt;&#xA;भीष्मं मतिमतां मुख्यं वृद्धं कुरुपितामहम् ।&#x9;002c&lt;br&gt;&#xA;बृहस्पतिं बृहत्तेजाः पुरुहूत इवारिहा ॥&#x9;002e&lt;br&gt;&#xA;असौ रोषात्प्रचलितो महान्नृपतिसागरः ।&#x9;003a&lt;br&gt;&#xA;अत्र यत्प्रतिपत्तव्यं तन्मे ब्रूहि पितामह ॥&#x9;003c&lt;br&gt;&#xA;यज्ञस्य च न विघ्नः स्यात्प्रजानां च हितं भवेत् ।&#x9;004a&lt;br&gt;&#xA;यथा सर्वत्र तत्सर्वं ब्रूहि मेऽद्य पितामह ॥&#x9;004c&lt;br&gt;&#xA;इत्युक्तवति धर्मज्ञे धर्मराजे युधिष्ठिरे ।&#x9;005a&lt;br&gt;&#xA;उवाचेदं वचो भीष्मस्ततः कुरुपितामहः ॥&#x9;005c&lt;br&gt;&#xA;मा भैस्त्वं कुरुशार्दूल श्वा सिंहं हन्तुमर्हति ।&#x9;006a&lt;br&gt;&#xA;शिवः पन्थाः सुनीतोऽत्र मया पूर्वतरं वृतः ॥&#x9;006c&lt;br&gt;&#xA;प्रसुप्ते हि यथा सिंहे श्वानस्तात समागताः ।&#x9;007a&lt;br&gt;&#xA;भषेयुः सहिताः सर्वे तथेमे वसुधाधिपाः ॥&#x9;007c&lt;br&gt;&#xA;वृष्णिसिंहस्य सुप्तस्य तथाऽमी प्रमुके स्थिताः ।&#x9;008a&lt;br&gt;&#xA;भषन्ते तात सङ्क्रुद्धाः श्वानः सिंहस्य सन्निधौ ॥&#x9;008c&lt;br&gt;&#xA;न हि सम्बुध्यते यावत्सुप्तः सिंह इवाच्युतः ।&#x9;009a&lt;br&gt;&#xA;&#39;तदिदं ज्ञातपूर्वं हि तव संस्तोतुमिच्छसि&#39; ।&#x9;009c&lt;br&gt;&#xA;तेन सिंहीकरोत्येतानसिंहश्चेदिपुङ्गवः ॥&#x9;009e&lt;br&gt;&#xA;पार्थिवान्पार्थिवश्रेष्ठ शिशुपालोऽल्पचेतनः ।&#x9;010a&lt;br&gt;&#xA;सर्वान्सर्वात्मना तात नेतुकामो यमक्षयम् ॥&#x9;010c&lt;br&gt;&#xA;नूनमेतत्समादातुं पुनरिच्छत्यधोक्षजः ।&#x9;011a&lt;br&gt;&#xA;यदस्य शिशुपालस्य तेजस्तिष्ठति भारत ॥&#x9;011c&lt;br&gt;&#xA;विप्लुता चास्य भद्रं ते बुद्धिर्बुद्धिमतां वर ।&#x9;012a&lt;br&gt;&#xA;चेदिराजस्य कौन्तेय सर्वेषां च महीक्षितम् ॥&#x9;012c&lt;br&gt;&#xA;आदातुं च नरव्याघ्रो यं यमिच्छत्ययं तदा ।&#x9;013a&lt;br&gt;&#xA;तस्य विप्लवते बुद्धिरेवं चेदिपतेर्यथा ॥&#x9;013c&lt;br&gt;&#xA;चतुर्विधानां भूतानां त्रिषु लोकेषु माधवः ।&#x9;014a&lt;br&gt;&#xA;प्रभवश्चैव सर्वेषां निधनं च युधिष्ठिर ॥&#x9;014c&lt;br&gt;&#xA;वैशम्पायन उवाच ।&#x9;015&lt;br&gt;&#xA;इति तस्य वचः श्रुत्वा ततश्चेदिपतिर्नृपः ।&#x9;015a&lt;br&gt;&#xA;भीष्मं रूक्षाक्षरा वाचः श्रावयामास भारत ॥ ॥&#x9;015c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/064/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/064/</guid>
      <description>&lt;p&gt;अध्यायः 064&lt;/p&gt;&#xA;&lt;p&gt;शिशुपालेन भीष्मस्तृतकृष्णचरित्रापहसनपूर्वकं भीष्मोपालम्भनम् ॥ 1 ॥&lt;/p&gt;&#xA;&lt;p&gt;शिशुपाल उवाच ।&#x9;001&lt;br&gt;&#xA;बिभीषिकाभिर्बह्वीभिर्भीषयन्भीष्म पार्थिवान् ।&#x9;001a&lt;br&gt;&#xA;न व्यपत्रपसे कस्माद्वृद्धः सन्कुलपांसनः ॥&#x9;001c&lt;br&gt;&#xA;युक्तमेतत्तृतीयायां प्रकृतौ वर्तता त्वया ।&#x9;002a&lt;br&gt;&#xA;वक्तुं धर्मादपेतार्थं त्वं हि सर्वकुरूत्तमः ॥&#x9;002c&lt;br&gt;&#xA;नावि नौरिव सम्बद्धा यथान्धो वान्धमन्वियात् ।&#x9;003a&lt;br&gt;&#xA;तथाभूता हि कौरव्या येषां भीष्म त्वमग्रणीः ॥&#x9;003c&lt;br&gt;&#xA;पूतनाघातपूर्वाणि कर्माण्यस्य विशेषतः ।&#x9;004a&lt;br&gt;&#xA;त्वया कीर्तयताऽस्माकं भूयः प्रव्यथितं मनः ॥&#x9;004c&lt;br&gt;&#xA;अवलिप्तस्य मूर्खस्य केशवं स्तोतुमिच्छतः ।&#x9;005a&lt;br&gt;&#xA;कथं भीष्म न ते जिह्वा शतधेयं विदीर्यते ॥&#x9;005c&lt;br&gt;&#xA;यत्र कुत्सा प्रयोक्तव्या भीष्म बालतरैर्नरैः ।&#x9;006a&lt;br&gt;&#xA;तमिमं ज्ञानवृद्धः सन्गोपं संस्तोतुमिच्छसि ॥&#x9;006c&lt;br&gt;&#xA;यद्यनेन हता बाल्ये शकुनिश्चित्रमत्र किम् ।&#x9;007a&lt;br&gt;&#xA;तौ वाऽश्ववृषभौ भीष्ण यौ न युद्धविशारदौ ॥&#x9;007c&lt;br&gt;&#xA;चेतनारहितं काष्ठं यद्यनेन निपातितम् ।&#x9;008a&lt;br&gt;&#xA;पादेन शकटं भीष्ण तत्र किं कृतमद्भुतम् ॥&#x9;008c&lt;br&gt;&#xA;&#39;अर्कप्रमाणौ तौ वृक्षौ यद्यनेन निपातितौ । &#x9;009a&lt;br&gt;&#xA;&#39;नागश्च दमितोऽनेन तत्र को विस्मयः कृतः&#39; ॥&#x9;009c&lt;br&gt;&#xA;वल्मीकमात्रः सप्ताहं यद्यनेन धृतोऽचलः ।&#x9;010a&lt;br&gt;&#xA;तदा गोवर्धनो भीष्म न तच्चित्रं मतं मम ॥&#x9;010c&lt;br&gt;&#xA;भुक्तमेतेन बह्वन्नं क्रीडता नगमूर्धनि ।&#x9;011a&lt;br&gt;&#xA;इति ते भीष्ण शृण्वानाः परे विस्मयमागताः ॥&#x9;011c&lt;br&gt;&#xA;यस्य चानेन धर्मज्ञ भुक्तमन्नं बलीयसः ।&#x9;012a&lt;br&gt;&#xA;स चानेन हतः कंस इत्येतत्तु महाद्भुतम् ॥&#x9;012c&lt;br&gt;&#xA;न ते श्रुतमिदं भीष्म नूनं कथयतां सताम् ।&#x9;013a&lt;br&gt;&#xA;यद्वक्ष्ये त्वामधर्मज्ञं वाक्यं कुरुकुलाधम ॥&#x9;013c&lt;br&gt;&#xA;स्त्रीषु गोषु न शस्त्राणि पातयेद्ब्राह्मणेषु च ।&#x9;014a&lt;br&gt;&#xA;यस्य चान्नानि भुञ्जीत यश्च स्याच्छरणं गतः ॥&#x9;014c&lt;br&gt;&#xA;इति सन्तोऽनुशासन्ति सञ्जना धर्मिणः सदा ।&#x9;015a&lt;br&gt;&#xA;भीष्म लोके हि तत्सर्वं वितथं त्वयि दृश्यते ॥&#x9;015c&lt;br&gt;&#xA;ज्ञानवृद्धं च वृद्धं च भूयांसं केशवं मम ।&#x9;016a&lt;br&gt;&#xA;अजानत इवाख्यासि संस्तुवन्कौरवाधम ॥&#x9;016c&lt;br&gt;&#xA;गोघ्नः स्त्रीघ्नश्च सन्भीष्म त्वद्वाक्याद्यदि पूज्यते ।&#x9;017a&lt;br&gt;&#xA;एवम्भूतश्च यो भीष्म कथं संस्तवमर्हति ॥&#x9;017c&lt;br&gt;&#xA;असौ मतिमतां श्रेष्ठो य एष जगतः प्रभुः ।&#x9;018a&lt;br&gt;&#xA;सम्भावयति चाप्येवं त्वद्वाक्याच्च जनार्दनः ।&#x9;018c&lt;br&gt;&#xA;एवमेतत्सर्वमिति तत्सर्वं वितथं ध्रुवम् ॥&#x9;018e&lt;br&gt;&#xA;आत्मानमात्मनाऽऽधातुं यदि शक्तो जनार्दनः ।&#x9;019a&lt;br&gt;&#xA;अकामयन्तं तं भीष्म कथं साध्विव पश्यसि ॥&#x9;019c&lt;br&gt;&#xA;न गाथा गाथिनं शास्ति बहुचेदपि गायति ।&#x9;020a&lt;br&gt;&#xA;प्रकृतिं यान्ति भूतानि कुलिङ्गशकुनिर्यथा ॥&#x9;020c&lt;br&gt;&#xA;नूनं प्रकृतिरेषा ते जघन्या नात्र संशयः ।&#x9;021a&lt;br&gt;&#xA;&#39;नदीसुतत्वात्ते चित्तं चञ्चलं न स्थिरं स्मृतम्&#39; ॥&#x9;021c&lt;br&gt;&#xA;अतः पापीयसी चैषां पाण्डवानामपीष्यते ।&#x9;022a&lt;br&gt;&#xA;येषामर्च्यतमः कृष्णस्त्वं च येषां प्रदर्शकः ॥&#x9;022c&lt;br&gt;&#xA;धर्मवांस्त्वमधर्मज्ञः सतां मार्गादवप्लुतः ।&#x9;023a&lt;br&gt;&#xA;को हि धर्मिणमात्मानं जानञ्ज्ञानविदां वरः ॥&#x9;023c&lt;br&gt;&#xA;कुर्याद्यथा त्वया भीषम कृतं धर्ममवेक्षता ।&#x9;024a&lt;br&gt;&#xA;चेत्त्वं धर्मं विजानासि यदि प्राज्ञा मतिस्तव ॥&#x9;024c&lt;br&gt;&#xA;अन्यकामा हि धर्मज्ञा कन्यका प्राज्ञमानिना ।&#x9;025a&lt;br&gt;&#xA;अम्बा नामेति भद्रं ते कथं साऽपहृता त्वया ॥&#x9;025c&lt;br&gt;&#xA;तां त्वयाऽपहृतां भीष्म कन्यां नैषितवान्नृपः ।&#x9;026a&lt;br&gt;&#xA;भ्राता विचित्रवीर्यस्ते सतां मार्गमनुस्मरन् ॥&#x9;026c&lt;br&gt;&#xA;भार्ययोर्यस्य चान्येन मिषतः प्राज्ञमानिनः ।&#x9;027a&lt;br&gt;&#xA;तव जातान्यपत्यानि सज्जनाचरिते पथि ॥&#x9;027c&lt;br&gt;&#xA;को हि धर्मोऽस्ति ते भीष्म ब्रह्मचर्यमिदं वृथा ।&#x9;028a&lt;br&gt;&#xA;यद्धारयसि मोहाद्वा क्लीबत्वाद्वा न संशयः ॥&#x9;028c&lt;br&gt;&#xA;न त्वहं तव धर्मज्ञ पश्याम्युपचहं क्वचित् ।&#x9;029a&lt;br&gt;&#xA;न हि ते सेविता वृद्धा य एवं धर्ममब्रवीः ॥&#x9;029c&lt;br&gt;&#xA;इष्टं दत्तमधीतं च यज्ञाश्च बहुदक्षिणाः ।&#x9;030a&lt;br&gt;&#xA;सर्वमेतदपत्यस्य कलां नार्हन्ति षोडशीम् ॥&#x9;030c&lt;br&gt;&#xA;व्रतोपवासैर्बहुभिः कृतं भवति भीष्म यत् ।&#x9;031a&lt;br&gt;&#xA;सर्वं तदनपत्यस्य मोघं भवति निश्चयात् ॥&#x9;031c&lt;br&gt;&#xA;सोऽनपत्यश्च वृद्धश्च मिथ्याधर्मानुशासनात् ।&#x9;032a&lt;br&gt;&#xA;हंसवत्त्वमपीदानीं ज्ञातिभ्यः प्राप्नुया वधम् ॥&#x9;032c&lt;br&gt;&#xA;एवं हि कथयन्त्यन्ये नरा ज्ञानविदः पुरा ।&#x9;033a&lt;br&gt;&#xA;भीष्म यत्तदहं सम्यग्वक्ष्यामि तव शृण्वतः ॥&#x9;033c&lt;br&gt;&#xA;वृद्धः किल समुद्रान्ते कश्चिद्धंसोऽभवत्पुरा ।&#x9;034a&lt;br&gt;&#xA;धर्मवागन्यथावृत्तः पक्षिणः सोऽनुशास्ति च ॥&#x9;034c&lt;br&gt;&#xA;धर्मं चरत माऽधर्ममिति तस्य वचः किल ।&#x9;035a&lt;br&gt;&#xA;पक्षिणः शुश्रुवुर्भीष्म सततं धर्मवादिनः ॥&#x9;035c&lt;br&gt;&#xA;हंसस्य तु वचः श्रुत्वा मुदिताः सर्वपक्षिणः ।&#x9;036a&lt;br&gt;&#xA;ऊचुश्चैव स्वगा हंसं परिवार्य च सर्वशः ॥&#x9;036c&lt;br&gt;&#xA;कथयस्व भवान्सर्वं पक्षिणां तु समासतः ।&#x9;037a&lt;br&gt;&#xA;को हि नाम द्विजश्रेष्ठ ब्रूहि नो धर्म उत्तमः ॥&#x9;037c&lt;br&gt;&#xA;हंस उवाच ॥&#x9;038&lt;br&gt;&#xA;प्रजास्वहिंसा धर्मो वै हिंसाऽधर्मः खगव्रजाः ।&#x9;038a&lt;br&gt;&#xA;एतदेवानुबोद्धव्यं धर्माधर्मः समासतः ॥&#x9;038c&lt;br&gt;&#xA;शिशुपाल उवाच ॥&#x9;039&lt;br&gt;&#xA;वृद्धहंसवचः श्रुत्वा पक्षिणस्ते सुसंहिताः ।&#x9;039a&lt;br&gt;&#xA;ऊचुश्च धर्मलुब्धास्ते स्मयमाना इवाण्डजाः ॥&#x9;039c&lt;br&gt;&#xA;धर्मं यः कुरुते नित्यं लोके धीरतरोऽण्डजः ।&#x9;040a&lt;br&gt;&#xA;स यत्र गच्छेद्धर्मात्मा तन्मे ब्रूहीह तत्त्वतः ॥&#x9;040c&lt;br&gt;&#xA;हंस उवाच ॥&#x9;041&lt;br&gt;&#xA;बाला यूयं न जानीध्वं धर्मसूक्ष्मं विहङ्गमाः ।&#x9;041a&lt;br&gt;&#xA;धर्मं यः कुरुते लोके सततं शुभबुद्धिना ।&#x9;041c&lt;br&gt;&#xA;न चायुषोऽन्ते स्वं देहं त्यक्त्वा स्वर्गं स गच्छति ॥&#x9;041e&lt;br&gt;&#xA;तथाऽहमपि च त्यक्त्वा काले देहमिमं द्विजाः ।&#x9;042a&lt;br&gt;&#xA;स्वर्गलोकं गमिष्यामि इयं धर्मस्य वै गतिः ॥&#x9;042c&lt;br&gt;&#xA;एवं धर्मकथां चक्रे स हंसः पक्षिणां भृशम् ।&#x9;043a&lt;br&gt;&#xA;पक्षिणः शुश्रुवुर्भीष्म सततं धर्ममेव ते ॥&#x9;043c&lt;br&gt;&#xA;अथास्य भक्ष्यमाजह्रुः समुद्रजलचारिणः ।&#x9;044a&lt;br&gt;&#xA;अण्डजा भीष्म तस्यान्ये धर्मार्थमिति शुश्रुम ॥&#x9;044c&lt;br&gt;&#xA;ते च तस्य समभ्याशे निक्षिप्याण्डानि सर्वशः ।&#x9;045a&lt;br&gt;&#xA;समुद्राम्भस्यमोदन्त चरन्तो भीष्म पक्षिणः ॥&#x9;045c&lt;br&gt;&#xA;तेषामण्डानि सर्वेषां भक्षयामास पापकृत् ।&#x9;046a&lt;br&gt;&#xA;स हंसः सम्प्रमत्तानामप्रमत्तः स्वकर्मणि ॥&#x9;046c&lt;br&gt;&#xA;ततः प्रक्षीयमाणेषु तेषु तेष्वण्डजोऽपरः ।&#x9;047a&lt;br&gt;&#xA;अशङ्कत महाप्राज्ञः स कदाचिद्ददर्श ह ॥&#x9;047c&lt;br&gt;&#xA;ततः सङ्कथयामास दृष्ट्वा हंसस्य किल्बिषम् ।&#x9;048a&lt;br&gt;&#xA;तेषां परमदुःखार्तः स पक्षी सर्वपक्षिणाम् ॥&#x9;048c&lt;br&gt;&#xA;ततः प्रत्यक्षतो दृष्ट्वा पक्षिणस्ते समीपगाः ।&#x9;049a&lt;br&gt;&#xA;निजघ्नुस्तं तदा हंसं मिथ्यावृत्तं कुरूद्वह ॥&#x9;049c&lt;br&gt;&#xA;एवं त्वां हंसधर्माणमपीमे वसुधाधिपाः ।&#x9;050a&lt;br&gt;&#xA;निहन्युर्भीष्म सङ्क्रुद्धाः पक्षिणस्तं यथाण्डजम् ॥&#x9;050c&lt;br&gt;&#xA;गाथामप्यत्र गायन्ति ये पुराणविदो जनाः ।&#x9;051a&lt;br&gt;&#xA;भीष्म यां तां च ते सम्यक्वथयिष्यामि भारत ॥&#x9;051c&lt;br&gt;&#xA;अन्तरात्मन्यभिहते रौषि पत्ररथाशुचि ।&#x9;052a&lt;br&gt;&#xA;अण्डभक्षणकर्मैतत्तव वाचमतीयते ॥ ॥&#x9;052c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/065/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/065/</guid>
      <description>&lt;p&gt;अध्यायः 065&lt;/p&gt;&#xA;&lt;p&gt;कृष्णनिन्दाश्रवणेन शिशुपालजिघांसया उत्पततो भीमस्य भीष्मेण विनिवर्तनम् ॥ 1 ॥&lt;/p&gt;&#xA;&lt;p&gt;शिशुपाल उवाच ।&#x9;001&lt;br&gt;&#xA;स मे बहुमतो राजा जरासन्धो महाबलः ।&#x9;001a&lt;br&gt;&#xA;योऽनेन युद्धं नेयेष दासोऽयमिति संयुगे ॥&#x9;001c&lt;br&gt;&#xA;केशवेन कृतं कर्म जरासन्धवधे तदा ।&#x9;002a&lt;br&gt;&#xA;भीमसेनार्जुनाभ्यां च कस्तत्साध्विति मन्यते ॥&#x9;002c&lt;br&gt;&#xA;अद्वारेण प्रविष्टेन छद्मना ब्रह्मवादिना ।&#x9;003a&lt;br&gt;&#xA;दृष्टः प्रभावः कृष्णेन जरासन्धस्य भूपतेः ॥&#x9;003c&lt;br&gt;&#xA;येन धर्मात्मनाऽऽत्मानं ब्रह्मण्यमभिजानता ।&#x9;004a&lt;br&gt;&#xA;प्रेषितं पाद्यमस्मै तद्दातुमग्रे दूरात्मने ॥&#x9;004c&lt;br&gt;&#xA;भुज्यतामिति तेनोक्ताः कृष्णभीमधनञ्जयाः।&#x9;005a&lt;br&gt;&#xA;जरासन्धेन कौरव्य कृष्णेन विकृतं कृतम् ॥&#x9;005c&lt;br&gt;&#xA;यद्ययं जगतः कर्ता यथैनं मूर्ख मन्यसे ।&#x9;006a&lt;br&gt;&#xA;कस्मान्न ब्राह्मणं सम्यगात्मानमवगच्छति ॥&#x9;006c&lt;br&gt;&#xA;इदं त्वाश्चर्यभूतं मे यदिमे पाण्डवास्त्वया ।&#x9;007a&lt;br&gt;&#xA;अपकृष्टाः सतां मार्गान्मन्यन्ते तच्च साध्विति ॥&#x9;007c&lt;br&gt;&#xA;अथवा नैतदाश्चर्यं येषां त्वमसि भारत ।&#x9;008a&lt;br&gt;&#xA;स्त्रीसधर्मा च वृद्धश्च सर्वार्थानां प्रदर्शकः ॥&#x9;008c&lt;br&gt;&#xA;वैशम्पायन उवाच ॥&#x9;009&lt;br&gt;&#xA;तस्य तद्वचनं श्रुत्वा रूक्षं रूक्षाक्षरं बहु ।&#x9;009a&lt;br&gt;&#xA;चुकोप बलिनां श्रेष्ठो भीमसेनः प्रतापवान् ॥&#x9;009c&lt;br&gt;&#xA;तथा पद्मप्रतीकाशे स्वभावायतविस्तृते ।&#x9;010a&lt;br&gt;&#xA;भूयः क्रोधाभिताम्राक्षे रक्ते नेत्रे बभूवतुः ॥&#x9;010c&lt;br&gt;&#xA;त्रिशिखां भ्रकुटीं चास्य ददृशुः सर्वपार्थिवाः ।&#x9;011a&lt;br&gt;&#xA;ललाटस्थां त्रिकूटस्थां गङ्गां त्रिपथगामिव ॥&#x9;011c&lt;br&gt;&#xA;दन्तान्सन्दशतस्तस्य कोपाद्ददृशुराननम् ।&#x9;012a&lt;br&gt;&#xA;युगान्ते सर्वभूतानि कालस्येव जिघत्सतः ॥&#x9;012c&lt;br&gt;&#xA;उत्पतन्तं तु वेगेन जग्राहैनं मनस्विन् ।&#x9;013a&lt;br&gt;&#xA;भीष्म एव महाबाहुर्महासेनमिवेश्वरः ॥&#x9;013c&lt;br&gt;&#xA;तस्य भीमस्य भीष्मेण वार्यमाणस्य भारत ।&#x9;014a&lt;br&gt;&#xA;गुरुणा विविधैर्वाक्यैः क्रोधः प्रशममागतः ॥&#x9;014c&lt;br&gt;&#xA;नातिचक्राम भीष्मस्य स हि वाक्यमरिन्दमः ।&#x9;015a&lt;br&gt;&#xA;समुद्वृत्तो घनापाये वेलामिव महोदधिः ॥&#x9;015c&lt;br&gt;&#xA;शिशुपालस्तु सङ्क्रुद्धे भीमसेने जनाधिप ।&#x9;016a&lt;br&gt;&#xA;नाकम्पत तदा वीरः पौरुषे स्वे व्यवस्थितः ॥&#x9;016c&lt;br&gt;&#xA;उत्पतन्तं तु वेगेन पुनः पुनररिन्दमः ।&#x9;017a&lt;br&gt;&#xA;न स तं चिन्तयामास सिंहः क्रुद्धो मृगं यथा ॥&#x9;017c&lt;br&gt;&#xA;प्रहसंश्चाब्रवीद्वाक्यं चेदिराजः प्रतापवान् ।&#x9;018a&lt;br&gt;&#xA;भीमसेनमभिक्रुद्धं दृष्ट्वा भीमपराक्रमम् ॥&#x9;018c&lt;br&gt;&#xA;मुञ्चैनं भीष्म पश्यन्तु यावदेनं नराधिपः ।&#x9;019a&lt;br&gt;&#xA;मत्प्रभावविनिर्दग्धं पतङ्गमिव वह्निना ॥&#x9;019c&lt;br&gt;&#xA;ततश्चेदिपतेर्वाक्यं श्रुत्वा तत्कुरुसत्तमः ।&#x9;020a&lt;br&gt;&#xA;भीमसेनमुवाचेदं भीष्मे मतिमतां वरः ॥&#x9;020c&lt;br&gt;&#xA;&#39;नैषा चेदिपतेर्बुद्धिर्यत्त्वामाह्वयतेऽच्युतम् ।&#x9;021a&lt;br&gt;&#xA;भीमसेन महाबाहो कृष्णस्यैष विनिश्चयः&#39; ॥ ॥&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/066/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/066/</guid>
      <description>&lt;p&gt;अध्यायः 066&lt;/p&gt;&#xA;&lt;p&gt;भीष्मेण शिशुपालवृत्तान्तकथनपूर्वकं स्वेन भीमनिषेधने स्वाभिप्रायाविष्करणम् ॥ 1 ॥&lt;/p&gt;&#xA;&lt;p&gt;भीष्म उवाच ॥&#x9;001&lt;br&gt;&#xA;चेदिराजकुले जातस्त्र्यक्ष एष चतुर्भुजः ।&#x9;001a&lt;br&gt;&#xA;रासभारावसदृशं ररास च ननाद च ॥&#x9;001c&lt;br&gt;&#xA;तेनास्य मातापितरौ त्रेसतुस्तौ सबान्धवौ ।&#x9;002a&lt;br&gt;&#xA;वैकृतं तस्य तौ दृष्ट्वा त्यागायाकुरुतां मतिम् ॥&#x9;002c&lt;br&gt;&#xA;ततः सभार्यं नृपतिं सामात्यं सपुरोहितम् ।&#x9;003a&lt;br&gt;&#xA;चिन्तासम्मूढहृदयं वागुवाचाशरीरेणी ॥&#x9;003c&lt;br&gt;&#xA;एष ते नृपते पुत्रः श्रीमाञ्जातो बलाधिकः ।&#x9;004a&lt;br&gt;&#xA;तस्मादस्मान्न भेतव्यमव्यग्रः पाहि वै शिशुम् ॥&#x9;004c&lt;br&gt;&#xA;न च वै तस्य मृत्युस्त्वं न कालः प्रत्युपस्थितः ।&#x9;005a&lt;br&gt;&#xA;यश्च शस्त्रेण हन्ताऽस्य स चोत्पन्नो नराधिप ॥&#x9;005c&lt;br&gt;&#xA;संश्रुत्योदाहृतं वाक्यं भूतमन्तर्हितं ततः ।&#x9;006a&lt;br&gt;&#xA;पुत्रस्नेहाभिसन्तप्ता जननी वाक्यमब्रवीत् ॥&#x9;006c&lt;br&gt;&#xA;येनेदमीरितं वाक्यं ममैतं तनयं प्रति ।&#x9;007a&lt;br&gt;&#xA;प्राञ्जलिस्तं नमस्यामि ब्रवीतु स पुनर्वचः ॥&#x9;007c&lt;br&gt;&#xA;याथातथ्येन भगवान्देवो वा यदि वेतरः ।&#x9;008a&lt;br&gt;&#xA;श्रोतुमिच्छामि पुत्रस्य कोऽस्य मृत्युर्भविष्यति ॥&#x9;008c&lt;br&gt;&#xA;अन्तर्भूतं ततो भूतमुवाचेदं पुनर्वचः ।&#x9;009a&lt;br&gt;&#xA;यस्योत्सङ्गे गृहीतस्य भुजावभ्यधिकावुभौ ॥&#x9;009c&lt;br&gt;&#xA;पतिष्यतः क्षितितले पञ्चशीर्षाविवोरगौ ।&#x9;010a&lt;br&gt;&#xA;तृतीयमेतद्बालस्य ललाटस्थं तु लोचनम् ॥&#x9;010c&lt;br&gt;&#xA;निमज्जिष्यति यं दृष्ट्वा सोऽस्य मृत्युर्भविष्यति ।&#x9;011a&lt;br&gt;&#xA;त्र्यक्षं चतुर्भुजं श्रुत्वा तथा च समुदाहृतम् ॥&#x9;011c&lt;br&gt;&#xA;पृथिव्यां पार्थिवाः सर्वे अभ्यागच्छन्दिदृक्षवः ।&#x9;012a&lt;br&gt;&#xA;तान्पूजयित्वा सम्प्राप्तान्यथार्हं स महीपतिः ॥&#x9;012c&lt;br&gt;&#xA;एकैकस्य नृपस्याङ्के पुत्रमारोपयत्तदा ।&#x9;013a&lt;br&gt;&#xA;एवं राजसहस्राणा पृथक्त्वेन यथाक्रमम् ॥&#x9;013c&lt;br&gt;&#xA;शिशुरङ्के समारूढो न तत्प्राप निदर्शनम् ।&#x9;014a&lt;br&gt;&#xA;एतदेव तु संश्रुत्य द्वारवत्यां महाबलौ ॥&#x9;014c&lt;br&gt;&#xA;ततश्चेदिपुरं प्राप्तौ सङ्कर्षणजनार्दनौ ।&#x9;015a&lt;br&gt;&#xA;यादवौ यादवीं द्रुष्टुं स्वसारं तौ पितुस्तदा ॥&#x9;015c&lt;br&gt;&#xA;अभिवाद्य यथान्यायं यथाश्रेष्ठं नृपं च ताम् ।&#x9;016a&lt;br&gt;&#xA;कुशलानामयं पृष्ट्वा निषण्णौ रामकेशवौ ॥&#x9;016c&lt;br&gt;&#xA;साऽभ्यर्च्य तौ तदा वीरौ प्रीत्या चाभ्यधिकं ततः ।&#x9;017a&lt;br&gt;&#xA;पुत्रं दामोदरोत्सङ्गे देवी सन्न्यदधात्स्वयम् ॥&#x9;017c&lt;br&gt;&#xA;न्यस्तमात्रस्य तस्याङ्के भुजावभ्यधिकावुभौ ।&#x9;018a&lt;br&gt;&#xA;पेततुस्तच्च नयनं न्यमज्जत ललाटजम् ॥&#x9;018c&lt;br&gt;&#xA;तद्दृष्ट्वा व्यथिता त्रस्ता वरं कृष्णमयाचत ।&#x9;019a&lt;br&gt;&#xA;ददस्व मे वरं कृष्ण भयार्ताया महाभुज ॥&#x9;019c&lt;br&gt;&#xA;त्वं ह्यार्तानां समाश्वासो भीतानामभयप्रदः ।&#x9;020a&lt;br&gt;&#xA;एवमुक्तस्ततः कृष्णः सोऽब्रवीद्यदुनन्दनः ॥&#x9;020c&lt;br&gt;&#xA;मा भैस्त्वं देवि धर्मज्ञे न मत्तोऽस्ति भयं तव ।&#x9;021a&lt;br&gt;&#xA;ददामि कं वरं किं च करवाणि पितृष्वसः ॥&#x9;021c&lt;br&gt;&#xA;शक्यं वा यदि वाऽशक्यं करिष्यामि वचस्तव ।&#x9;022a&lt;br&gt;&#xA;एवमुक्ता ततः कृष्णमब्रवीद्यदुनन्दनम् ॥&#x9;022c&lt;br&gt;&#xA;शिशुपालस्यापराधान्क्षमेथास्त्वं महाबल ।&#x9;023a&lt;br&gt;&#xA;मत्कृते यदुशार्दूल विद्ध्येनं मे वरं प्रभो ॥&#x9;023c&lt;br&gt;&#xA;कृष्ण उवाच ।&#x9;024&lt;br&gt;&#xA;अपराधशतं क्षाम्यं मया ह्यस्य पितृष्वसः ।&#x9;024a&lt;br&gt;&#xA;पुत्रस्य ते वधार्हस्य मा त्वं शोके मनः कृथाः ॥&#x9;024c&lt;br&gt;&#xA;भीष्म उवाच ।&#x9;025&lt;br&gt;&#xA;&#39;स जानन्नात्मनो मृत्युं कृष्णं यदुसुखावहम्&#39; ।&#x9;025a&lt;br&gt;&#xA;एवमेष नृपः पापः शिशुपाः सुमन्दधीः ।&#x9;025c&lt;br&gt;&#xA;त्वां समाह्वयते वीर गोविन्दवरदर्पितः ॥ ॥&#x9;025e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/067/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/067/</guid>
      <description>&lt;p&gt;अध्यायः 067&lt;/p&gt;&#xA;&lt;p&gt;शिशुपालेन राज्ञां प्रशंसनपूर्वकं गर्हितेन भीष्मेण राज्ञां तिरस्करणादिकम् ॥ 1 ॥&lt;/p&gt;&#xA;&lt;p&gt;भीष्म उवाच ॥&#x9;001&lt;br&gt;&#xA;नैषा चेदिपतेर्बुद्धिर्यया त्वाह्वयतेऽच्युतम् ।&#x9;001a&lt;br&gt;&#xA;नूनमेष जगद्भर्तुः कृष्णस्यैव विनिश्चयः ॥&#x9;001c&lt;br&gt;&#xA;को हि मां भीमसेनाद्य क्षितावर्हति पार्थिवः ।&#x9;002a&lt;br&gt;&#xA;क्षेप्तुं कालपरीतात्मा यथैष कुलपांसनः ॥&#x9;002c&lt;br&gt;&#xA;एष ह्यस्य महाबाहुस्तेजोंशश्च हरेर्ध्रुवम् ।&#x9;003a&lt;br&gt;&#xA;तमेव पुनरादातुं कुरुतेऽत्र मतिं हरिः ॥&#x9;003c&lt;br&gt;&#xA;येनैष कुरुशार्दूल शार्दूल इव चेदिराट् ।&#x9;004a&lt;br&gt;&#xA;गर्जत्यतीव दुर्बुद्धिः सर्वानस्मानचिन्तयन् ॥&#x9;004c&lt;br&gt;&#xA;वैशम्पायन उवाच ॥&#x9;005&lt;br&gt;&#xA;ततो न ममृषे चैद्यस्तद्भीष्मवचनं तदा ।&#x9;005a&lt;br&gt;&#xA;उवाच चैन सङ्क्रुद्धः पुनर्भीष्ममथोत्तरम् ॥&#x9;005c&lt;br&gt;&#xA;शिशुपाल उवाच ॥&#x9;006&lt;br&gt;&#xA;द्विषतां नोऽस्तु भीष्मैष प्रभावः केशवस्य यः ।&#x9;006a&lt;br&gt;&#xA;यस्य संस्तववक्ता त्वं बन्दिवत्सततोत्थितः ॥&#x9;006c&lt;br&gt;&#xA;संस्तवे च मनो भीष्म परेषां रमते यदि ।&#x9;007a&lt;br&gt;&#xA;तदा संस्तुहि राज्ञस्त्वमिमं हित्वा जनार्दनम् ॥&#x9;007c&lt;br&gt;&#xA;दरदं स्तुहि बाह्लीकमिमं पार्थिवसत्तमम् ।&#x9;008a&lt;br&gt;&#xA;जायमानेन येनेयभवद्दारिता मही ॥&#x9;008c&lt;br&gt;&#xA;वङ्गाङ्गविषयाध्यक्षं सहस्राक्षसमं बले ।&#x9;009a&lt;br&gt;&#xA;स्तुहि कर्णमिमं भीष्म महाचापविकर्षणम् ॥&#x9;009c&lt;br&gt;&#xA;यस्येमे कुण्डले दिव्ये सहजे देवनिर्मिते ।&#x9;010a&lt;br&gt;&#xA;कवचं च महाबाहो बालार्कसदृशप्रभम् ॥&#x9;010c&lt;br&gt;&#xA;वासवप्रतिमो येन जरासन्धोऽतिदुर्जयः ।&#x9;011a&lt;br&gt;&#xA;विजितो बाहुयुद्धेन देहभेदं च लम्भितः ॥&#x9;011c&lt;br&gt;&#xA;द्रोणं द्रौणिं च साधु त्वं पितापुत्रौ महारथौ ।&#x9;012a&lt;br&gt;&#xA;स्तुहि स्तुत्यावुभौ भीष्म सततं द्विजसत्तमौ ॥&#x9;012c&lt;br&gt;&#xA;ययोरन्यतरो भीष्म सङ्क्रुद्धः सचराचराम् ।&#x9;013a&lt;br&gt;&#xA;इमां वसुमतीं कुर्यान्निःशेषामिति मे मतिः ॥&#x9;013c&lt;br&gt;&#xA;द्रोणस्य हि समं युद्धे न पश्यामि नराधिपम् ।&#x9;014a&lt;br&gt;&#xA;नाश्वत्थाम्नः समं भीष्म न च तौ स्तोतुमिच्छसि ॥&#x9;014c&lt;br&gt;&#xA;पृथिव्यां सागरान्तायां यो वैप्रतिसमो भवेत् ।&#x9;015a&lt;br&gt;&#xA;दुर्योधनं त्वं राजेन्द्रमतिक्रम्य महाभुजम् ॥&#x9;015c&lt;br&gt;&#xA;जयद्रथं च राजानं कृतास्त्रं दृढविक्रमम् ।&#x9;016a&lt;br&gt;&#xA;द्रुमं किम्पुरुषाचार्यं लोके प्रथितविक्रमम् ।&#x9;016c&lt;br&gt;&#xA;अतिक्रम्य महावीर्यं किं प्रशंससि केशवम् ॥&#x9;016e&lt;br&gt;&#xA;वृद्धं च भरताचार्यं तथा शारद्वतं कृपम् ।&#x9;017a&lt;br&gt;&#xA;अतिक्रम्य महावीर्यं किं प्रशंससि केशवम् ॥&#x9;017c&lt;br&gt;&#xA;धनुर्धराणां प्रवरं रुक्मिणं पुरुषोत्तमम् ।&#x9;018a&lt;br&gt;&#xA;अतिक्रम्य महावीर्यं किं प्रशंससि केशवम् ॥&#x9;018c&lt;br&gt;&#xA;भीष्मकं च महावीर्यं दन्तवक्त्रं च भूमिपम् ।&#x9;019a&lt;br&gt;&#xA;भगदत्तं यूपकेतुं जयत्सेनं च मागधम् ॥&#x9;019c&lt;br&gt;&#xA;विराटद्रुपदौ चोभौ शकुनिं च बहद्बलम् ।&#x9;020a&lt;br&gt;&#xA;विन्दानुविन्दावावन्त्यौ पाण्ड्यं श्वेतमथोत्तमम् ॥&#x9;020c&lt;br&gt;&#xA;शङ्खं च सुमहाभागं वृषसेनं च मानिनम् ।&#x9;021a&lt;br&gt;&#xA;एकलव्यं च विक्रान्तं कालिङ्गं च महारथम् ॥&#x9;021c&lt;br&gt;&#xA;अतिक्रम्य महावीर्यं किं प्रशंससि केशवम् ।&#x9;022a&lt;br&gt;&#xA;शल्यादीनपि कस्मात्त्वं न स्तौषि वसुधाधिपान् ।&#x9;022c&lt;br&gt;&#xA;स्तवाय यदि ते बुद्धिर्वर्तते भीष्म सर्वदा ॥&#x9;022e&lt;br&gt;&#xA;किं हि शक्यं मया कर्तुं यद्वृद्धानां त्वया नृप ।&#x9;023a&lt;br&gt;&#xA;पुरा कथयतां नूनं न श्रुतं धर्मवादिनाम् ॥&#x9;023c&lt;br&gt;&#xA;आत्मनिन्दात्मपूजा च परनिन्दा परस्तवः ।&#x9;024a&lt;br&gt;&#xA;अनाचरितमार्याणामिति ते भीष्म न श्रुतम् ॥&#x9;024c&lt;br&gt;&#xA;यदस्तव्यमिमं शश्वन्मोहात्संस्तौषि भक्तितः ।&#x9;025a&lt;br&gt;&#xA;केशवं तच्च ते भीष्म न कश्चिदनुमन्यते ॥&#x9;025c&lt;br&gt;&#xA;कथं भोजस्य पुरुषे वत्सपाले दुरात्मनि ।&#x9;026a&lt;br&gt;&#xA;समावेशयसे सर्वं जगत्केवलकाम्यया ॥&#x9;026c&lt;br&gt;&#xA;अथ चैषा न ते बुद्धिः प्रकृतिं याति भारत ।&#x9;027a&lt;br&gt;&#xA;मयैव कथितं पूर्वं कुलिङ्गशकुनिर्यथा ॥&#x9;027c&lt;br&gt;&#xA;कुलिङ्गशकुनिर्नाम पार्श्वे हिमवतः परे ।&#x9;028a&lt;br&gt;&#xA;भीष्म तस्याः सदा वाचः श्रूयन्तेऽर्थविगर्हिताः ॥&#x9;028c&lt;br&gt;&#xA;मा साहसमितीदं सा सततं वाशते किल ।&#x9;029a&lt;br&gt;&#xA;साहसं चात्मनातीव चरन्ती नावबुध्यते ॥&#x9;029c&lt;br&gt;&#xA;सा हि मांसार्गलं भीष्म मुखात्सिंहस्य खादतः ।&#x9;030a&lt;br&gt;&#xA;दन्तान्तरविलग्नं यत्तदादत्तेऽल्पचेतना ॥&#x9;030c&lt;br&gt;&#xA;इच्छतः सा हि सिंहस्य भीष्म जीवत्यसंशयम् ।&#x9;031a&lt;br&gt;&#xA;तद्वत्त्वमप्यधर्मिष्ठ सदा वाचः प्रभाषसे ॥&#x9;031c&lt;br&gt;&#xA;इच्छतां भूमिपालानां भीष्म जीवस्यसंशयम् ।&#x9;032a&lt;br&gt;&#xA;लोकविद्विष्टकर्मा हि नान्योऽस्ति भवता समः ॥&#x9;032c&lt;br&gt;&#xA;वैशम्पायन उवाच ॥&#x9;033&lt;br&gt;&#xA;ततश्चेदिपतेः श्रुत्वा भीष्मः स कटुकं वचः ।&#x9;033a&lt;br&gt;&#xA;उवाचेदं वचो राजंश्चेदिराजस्य शृण्वतः ॥&#x9;033c&lt;br&gt;&#xA;इच्छतां किल नामाहं जीवाम्येषां महीक्षिताम् ।&#x9;034a&lt;br&gt;&#xA;सोऽहं न गणयाम्येतांस्तृणेनापि नराधिपान् ॥&#x9;034c&lt;br&gt;&#xA;एवमुक्ते तु भीष्मेण ततः सञ्चुक्रुशुर्नृपाः ।&#x9;035a&lt;br&gt;&#xA;केचिज्जहृषिरे तत्र केचिद्भीष्मं जगर्हिरे ॥&#x9;035c&lt;br&gt;&#xA;केचिदूचुर्महेष्वासाः श्रुत्वा भीष्मस्य यद्वचः ।&#x9;036a&lt;br&gt;&#xA;पापोऽवलिप्तो वृद्धश्च नायं भीष्मोऽर्हति क्षमाम् ॥&#x9;036c&lt;br&gt;&#xA;हन्यतां दुर्मतिर्भीष्मः पशुवत्साध्वयं नृपाः ।&#x9;037a&lt;br&gt;&#xA;सर्वैः समेत्य संरब्धैर्दह्यतां वा कटाग्निना ॥&#x9;037c&lt;br&gt;&#xA;इति तेषां वचः श्रुत्वा ततः कुरुपितामहः ।&#x9;038a&lt;br&gt;&#xA;उवाच मतिमान्भीष्मस्तानेव वसुधाधिपान् ॥&#x9;038c&lt;br&gt;&#xA;उक्तस्योक्तस्य नेहान्तमहं समुपलक्षये ।&#x9;039a&lt;br&gt;&#xA;यत्तु वक्ष्यामि तत्सर्वं शृणुध्वं वसुधाधिपाः ॥&#x9;039c&lt;br&gt;&#xA;पशुवद्घातनं वा मे दहनं वा कटाग्निना ।&#x9;040a&lt;br&gt;&#xA;क्रियतां मूर्ध्नि वो न्यस्तं मयेदं सकलं पदम् ॥&#x9;040c&lt;br&gt;&#xA;एष तिष्ठति गोविन्दः पूजितोऽस्माभिरच्युतः ।&#x9;041a&lt;br&gt;&#xA;यस्य वस्त्वरते बुद्धिर्मरणाय स माधवम् ॥&#x9;041c&lt;br&gt;&#xA;कृष्णमाह्वयतामद्य युद्धे चक्रगदाधरम् ।&#x9;042a&lt;br&gt;&#xA;यादवस्यैव देवस्य देहं विशतु पातितः ॥ ॥&#x9;042c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/068/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/068/</guid>
      <description>&lt;p&gt;अध्यायः 068&lt;/p&gt;&#xA;&lt;p&gt;भीष्मवाक्यात्कुपितेन शशुपालेन राज्ञः सन्नाह्य युयुत्सया कृष्णस्याह्वानम् ॥ 1 ॥ कृष्णेन स्वस्मिन् शिशुपालकृतापराधान्विश्राव्य विभीषितानां राज्ञां पलायनम्॥ 2 ॥ अपगतेषु राजसु शिशुपालस्य एकाकिनः कृष्णं प्रति युद्धाय गमनम् ॥ 3 ॥&lt;/p&gt;&#xA;&lt;p&gt;वैशम्पायन उवाच ॥&#x9;001&lt;br&gt;&#xA;वचः श्रुत्वैव भीष्मस्य चेदिराडुरुविक्रमः ।&#x9;001a&lt;br&gt;&#xA;युयुत्सुर्वासुदेवेन वासुदेवमुवाच ह ॥&#x9;001c&lt;br&gt;&#xA;आह्वये त्वां रणं गच्छ मया सार्धं जनार्दन ।&#x9;002a&lt;br&gt;&#xA;यावदद्य निहन्मि त्वां सहितं सर्वपाण्डवैः ॥&#x9;002c&lt;br&gt;&#xA;सह त्वया हि मे वध्याः सर्वथा कृष्ण पाण्डवाः ।&#x9;003a&lt;br&gt;&#xA;नृपतीन्समतिक्रम्य यैरराजा त्वमर्चितः ॥&#x9;003c&lt;br&gt;&#xA;ये त्वां दासमराजानं बाल्यादर्चन्ति दुर्मतिम् ।&#x9;004a&lt;br&gt;&#xA;अनर्हमर्हवत्कृष्ण वध्यास्त इति मे मतिः ॥&#x9;004c&lt;br&gt;&#xA;इत्युक्त्वा राजशार्दूल &#39;शार्दूल इव नादयन् ।&#x9;005a&lt;br&gt;&#xA;पश्यतां सर्वभूतानां शिशुपालः प्रतापवान् ॥&#x9;005c&lt;br&gt;&#xA;स रणायैव सङ्क्रुद्धः सन्नद्धः सर्वराजभिः ।&#x9;006a&lt;br&gt;&#xA;सुनीथः प्रययौ क्षिप्रं पार्थयज्ञजिघांसया ॥&#x9;006c&lt;br&gt;&#xA;ततश्चक्रगदापाणिः केशवः केशिहा हरिः ।&#x9;007a&lt;br&gt;&#xA;सध्वजं रथमास्थाय दारुकेण सुसत्कृतम् ।&#x9;007c&lt;br&gt;&#xA;भीष्मेण दत्तहस्तोऽसावारुहोह रथोत्तमम् ॥&#x9;007e&lt;br&gt;&#xA;तेन पापस्वभावेन कोपितान्सर्वपार्थिवान् ।&#x9;008a&lt;br&gt;&#xA;आससाद रणे कृष्णः सज्जितैकरथः स्थितः ॥&#x9;008c&lt;br&gt;&#xA;ततः पुष्करपत्राक्षं तार्क्ष्यध्वजरथे स्थितम् ।&#x9;009a&lt;br&gt;&#xA;दिवाकरमिवोद्यन्तं ददृशुः सर्वपार्थिवाः ॥&#x9;009c&lt;br&gt;&#xA;आरोपयन्तं ज्यां कृष्णं प्रतपन्तमिवौजसा ।&#x9;010a&lt;br&gt;&#xA;स्थितं पुष्परथे दिव्ये पुष्पकेतुमिवापरम् ॥&#x9;010c&lt;br&gt;&#xA;दृष्ट्वा कृष्णं तथा यान्तं प्रतपन्तमिवौजसा ।&#x9;011a&lt;br&gt;&#xA;यथार्हं केशवे वृत्तिमवशाः प्रतिपेदिरे ॥&#x9;011c&lt;br&gt;&#xA;तानुवाच महाबाहुर्महाऽसुरनिबर्हणः ।&#x9;012a&lt;br&gt;&#xA;वृष्णिवीरस्तदा राजन्सान्त्वयन्परवीरहा ॥&#x9;012c&lt;br&gt;&#xA;श्रीभगवानुवाच ॥&#x9;013&lt;br&gt;&#xA;अपेत सबलाः सर्व आश्वस्ता मम शासनात् ।&#x9;013a&lt;br&gt;&#xA;मा दृष्टो दूषयेत्पाप एष वः सर्वपार्थिपाः ॥&#x9;013c&lt;br&gt;&#xA;एष नः शत्रुरत्यन्तमेष वृष्णिविमर्दनः ।&#x9;014a&lt;br&gt;&#xA;सात्वतां सात्वतीपुत्रो वैरं चरति शाश्वतम्&#39; ॥&#x9;014c&lt;br&gt;&#xA;प्राग्ज्योतिषपुरं यातानस्माञ्ज्ञात्वा नृशंसकृत् ।&#x9;015a&lt;br&gt;&#xA;अदहद्द्वारकामेष स्वस्त्रीयः सन्नराधिपाः ॥&#x9;015c&lt;br&gt;&#xA;क्रीडतो भोजराजस्य एष रैवतके गिरौ ।&#x9;016a&lt;br&gt;&#xA;हत्वा बध्वा च तान्सार्वानुपायात्स्वपुरं पुरा ॥&#x9;016c&lt;br&gt;&#xA;अश्वमेधे हयं मेध्यमुत्सृष्टं रक्षिभिर्वृतम् ।&#x9;017a&lt;br&gt;&#xA;पितुर्मे यज्ञविघ्नार्थमहरत्पापनिश्चयः ॥&#x9;017c&lt;br&gt;&#xA;सौवीरान्प्रतियातां च बभ्रोरेष तपस्विनः ।&#x9;018a&lt;br&gt;&#xA;भार्यामभ्यहरन्मोहादकामां तामितो गताम् ॥&#x9;018c&lt;br&gt;&#xA;एष मायाप्रतिच्छन्नः कारूशार्थे तपस्विनीम् ।&#x9;019a&lt;br&gt;&#xA;जहार भद्रां वैशालीं मातुलस्य नृशंसकृत् ॥&#x9;019c&lt;br&gt;&#xA;वृष्णिदारान्विलाप्यैष हत्वा च कुकुरान्धकान् ।&#x9;020a&lt;br&gt;&#xA;पापाबुद्धिरुपातिष्ठत्स प्रविश्य ससम्भ्रमम् ॥&#x9;020c&lt;br&gt;&#xA;विशालराज्ञो दुहितां मम पित्रा वृतां सतीम् ।&#x9;021a&lt;br&gt;&#xA;अनेन कृत्वा सन्धानं करूशेन जिगीषया ॥&#x9;021c&lt;br&gt;&#xA;जरासन्धं समाश्रित्य कृतवान्विप्रियाणि मे ।&#x9;022a&lt;br&gt;&#xA;तानि सर्वाणि सङ्ख्यातुं न शक्नोमि नराधिपाः ॥&#x9;022c&lt;br&gt;&#xA;एवमेतदपर्यन्तमेष वृष्णिषु किल्बिषी ।&#x9;023a&lt;br&gt;&#xA;अस्माकमयमारम्भांश्चकार परमानृजुः ॥&#x9;023c&lt;br&gt;&#xA;शतं क्षन्तव्यमस्माभिर्वधार्हाणां किलागसाम् ।&#x9;024a&lt;br&gt;&#xA;बद्धोऽस्मि समयैर्घोरैर्मातुरस्यैव सङ्गरे ॥&#x9;024c&lt;br&gt;&#xA;तत्तथा शतमस्माकं क्षान्तं क्षयकरं मया ।&#x9;025a&lt;br&gt;&#xA;द्वौ तु मे वधकालेऽस्मिन्न क्षन्तव्यौ कथञ्चन ॥&#x9;025c&lt;br&gt;&#xA;यज्ञविघ्नकरं हन्यां पाण्डवानां च दुर्हृदम् ।&#x9;026a&lt;br&gt;&#xA;इति मे वर्तते भावस्तमतीयां कथं न्वहम् ॥&#x9;026c&lt;br&gt;&#xA;पितृष्वसुः कृते दुःखं सुमहन्मर्षयाम्यहम् ।&#x9;027a&lt;br&gt;&#xA;दिष्ट्या हीदं सर्वराज्ञां सन्निधावद्य वर्तते ॥&#x9;027c&lt;br&gt;&#xA;पश्यन्ति हि भवन्तोऽद्य मय्यतीव व्यतिक्रमम् ।&#x9;028a&lt;br&gt;&#xA;कृतानि तु परोक्षं मे यानि तानि निबोधत ॥&#x9;028c&lt;br&gt;&#xA;इमं त्वस्य न शक्ष्यामि क्षन्तुमद्य व्यतिक्रमम् ।&#x9;029a&lt;br&gt;&#xA;अवलेपाद्वधार्हस्य समग्रे राजमण्डले ॥&#x9;029c&lt;br&gt;&#xA;रुक्मिण्यामस्य मूढस्य प्रार्थनाऽऽसीन्मुमूर्षतः ।&#x9;030a&lt;br&gt;&#xA;न च तां प्राप्तवान्मूढः शूद्रो वेदश्रुतीमिव ॥&#x9;030c&lt;br&gt;&#xA;वैशम्पायन उवाच ॥&#x9;031&lt;br&gt;&#xA;एवमादि ततः सर्वे सहितास्ते नराधिपाः ।&#x9;031a&lt;br&gt;&#xA;गर्हणं शिशुपालस्य वासुदेवेन विश्रुतः ॥&#x9;031c&lt;br&gt;&#xA;वासुदेववचः श्रुत्वा चेदिराजं व्यगर्हयन् ।&#x9;032a&lt;br&gt;&#xA;रथोपस्थे धनुष्मन्तं शरान्सन्दधतं रुषा ॥&#x9;032c&lt;br&gt;&#xA;श्रुत्वाऽपि च विलोक्याशु दुद्रुवुः सर्वपार्थिवाः ।&#x9;033a&lt;br&gt;&#xA;विहाय परमोद्विग्नाश्चेदिराजं चमूमुखे ॥&#x9;033c&lt;br&gt;&#xA;तस्य तद्वचनं श्रुत्वा शिशुपालः प्रतापवान् ।&#x9;034a&lt;br&gt;&#xA;जहास स्वनवद्धासं वाक्यं चेदमुवाच ह ॥&#x9;034c&lt;br&gt;&#xA;मत्पूर्वां रुक्मिणीं कृष्ण संसत्सु परिकीर्तयन् ।&#x9;035a&lt;br&gt;&#xA;विशेषतः पार्थिवेषु व्रीडां न कुरुषे कथम् ॥&#x9;035c&lt;br&gt;&#xA;मन्यमानो हि कः सत्सु पुरुषः परिकीर्तयेत् ।&#x9;036a&lt;br&gt;&#xA;अन्यपूर्वां स्त्रियं जातु त्वदन्यो मधूसूदन ॥&#x9;036c&lt;br&gt;&#xA;क्षमा वा यदि ते श्रद्धा मा वा कृष्ण मम क्षम ।&#x9;037a&lt;br&gt;&#xA;क्रुद्धाद्वापि प्रसन्नाद्वा किं मे त्वत्तो भविष्यते ॥&#x9;037c&lt;br&gt;&#xA;&#39;वैशम्पायन उवाच ॥&#x9;038&lt;br&gt;&#xA;स तांस्तु विद्रुतान्सर्वान्साश्वपत्तिरथद्विपान् ।&#x9;038a&lt;br&gt;&#xA;कृष्णतेजोहतान्सर्वान्समीक्ष्य वसुधाधिपान् ॥&#x9;038c&lt;br&gt;&#xA;शिशुपालो रथेनैकः प्रत्युपायात्स केशवम् ।&#x9;039a&lt;br&gt;&#xA;रुषा ताम्रेक्षणो राजञ्छलभः पावकं यथा ॥ ॥&#x9;039c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/069/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/069/</guid>
      <description>&lt;p&gt;अध्यायः 069&lt;/p&gt;&#xA;&lt;p&gt;शिशुपाले सन्नद्धे सति उत्पातदर्शनेन युधिष्ठिरस्य प्रश्ने नारदेन तत्तदुत्पातानां विशिष्य फलकथनम् ॥ 1 ॥&lt;/p&gt;&#xA;&lt;p&gt;वैशम्पायन उवाच ॥&#x9;001&lt;br&gt;&#xA;ततो युद्धाय सन्नद्धं चेदिराजं युधिष्ठिरः ।&#x9;001a&lt;br&gt;&#xA;दृष्ट्वा मतिमतां श्रेष्ठो नारदं समुवाच ह ॥&#x9;001c&lt;br&gt;&#xA;युधिष्ठिर उवाच ॥&#x9;002&lt;br&gt;&#xA;अन्तरिक्षे च भूमौ च न तेऽस्त्यविदितं क्वचित् ।&#x9;002a&lt;br&gt;&#xA;यानि राजविनाशाय भौमानि च खगानि च ॥&#x9;002c&lt;br&gt;&#xA;निमित्तानीह जायन्ते उत्पाताश्च पृथग्विधाः ।&#x9;003a&lt;br&gt;&#xA;एतदित्छामि कार्त्स्न्येन श्रोतुं त्वत्तो महामुने ॥&#x9;003c&lt;br&gt;&#xA;वैशम्पायन उवाच ।&#x9;004&lt;br&gt;&#xA;इत्येवं मितमान्विप्रः कुरुराजस्य धीमतः ।&#x9;004a&lt;br&gt;&#xA;पृच्छतः सर्वमव्यग्रमाचचक्षे महायशाः ॥&#x9;004c&lt;br&gt;&#xA;नारद उवाच ॥&#x9;005&lt;br&gt;&#xA;पराक्रमं च मार्गं च सन्निपातं समुच्छ्रयम् ।&#x9;005a&lt;br&gt;&#xA;आरोहणं कुरुश्रेष्ठ अन्योन्यं प्रतिसर्पणम् ॥&#x9;005c&lt;br&gt;&#xA;रश्मीनां व्यतिसंसर्गं व्यायामं वृत्तिपीडनम् ।&#x9;006a&lt;br&gt;&#xA;दर्शनादर्शनं चैव अदृश्यानां च दर्शनम् ॥&#x9;006c&lt;br&gt;&#xA;हानिं वृद्धिं च ह्रासं च वर्णस्थानं बलाबलम् ।&#x9;007a&lt;br&gt;&#xA;सर्वमेतत्परीक्षेत ग्रहाणां ग्रहकोविदः ॥&#x9;007c&lt;br&gt;&#xA;भौमाः पूर्वं प्रवर्तन्ते खेचराश्च ततः परम् ।&#x9;008a&lt;br&gt;&#xA;उत्पद्यन्ते च लोकेऽस्मिन्नुत्पाता देवनिर्मिताः ॥&#x9;008c&lt;br&gt;&#xA;यदा तु सर्वभूतानां छाया न परिवर्तते ।&#x9;009a&lt;br&gt;&#xA;अपरेण गते सूर्ये तत्पराभवलक्षणम् ॥&#x9;009c&lt;br&gt;&#xA;अच्छाये विमलच्छाया प्रतिच्छायेव दृश्यते ।&#x9;010a&lt;br&gt;&#xA;यत्र चैत्यकवृक्षाणां तत्र विद्यान्महद्भयम् ॥&#x9;010c&lt;br&gt;&#xA;शीर्णपर्णप्रवालाश्च शुष्कपर्णाश्च चैत्यकाः ।&#x9;011a&lt;br&gt;&#xA;अपभ्रष्टप्रवालाश्च तत्राभावं विनिर्दिशेत् ॥&#x9;011c&lt;br&gt;&#xA;स्निग्धपर्णप्रवालाश्च दृश्यन्ते यत्र चैत्यकाः ।&#x9;012a&lt;br&gt;&#xA;ईहमानाश्च वृक्षाश्च भावस्तत्र न संशयः ॥&#x9;012c&lt;br&gt;&#xA;पुष्पे पुष्पं प्रजायेत फले वा फलमाश्रितम् ।&#x9;013a&lt;br&gt;&#xA;राजा वा राजमात्रो वा मरणायोपपद्यते ॥&#x9;013c&lt;br&gt;&#xA;प्रावृट्छरदि हेमन्ते वसन्ते वापि सर्वशः ।&#x9;014a&lt;br&gt;&#xA;आकालिकं पुष्पफलं राष्ट्रक्षोभं विनिर्दिशेत् ॥&#x9;014c&lt;br&gt;&#xA;नदीनां स्त्रोतसोऽकाले द्योतयन्ति महाभयम् ।&#x9;015a&lt;br&gt;&#xA;वनस्पतिः पूज्यमानः पूजितोऽपूजितोऽपि वा ॥&#x9;015c&lt;br&gt;&#xA;यदा भज्येत वातेन भिद्यते नमितोऽपि वा ।&#x9;016a&lt;br&gt;&#xA;अग्निवायुभयं विद्याच्छ्रेष्ठो वापि विनश्यति ॥&#x9;016c&lt;br&gt;&#xA;दिशः सर्वाश्च दीप्यन्ते जायन्ते राजविभ्रमाः ।&#x9;017a&lt;br&gt;&#xA;भिद्यमानो यदा वृक्षो निनदेच्चापि पातितः ।&#x9;017c&lt;br&gt;&#xA;सह राष्ट्रं च पतितं नतं वृक्षं प्रपातयेत् ॥&#x9;017e&lt;br&gt;&#xA;अथैनं छेदयेत्कश्चित्प्रतिक्रुद्धो वनस्पतिः ।&#x9;018a&lt;br&gt;&#xA;छेत्ता भेत्ता पतिश्चैव क्षिप्रमेव नशिष्यति ॥&#x9;018c&lt;br&gt;&#xA;देवतानां च पतनं मण्टपानां च पातनम् ।&#x9;019a&lt;br&gt;&#xA;अचलानां प्रकम्पश्च तत्पराभवलक्षणम् ॥&#x9;019c&lt;br&gt;&#xA;निशि चेन्द्रधनुर्दृष्टं ततोपि च महद्भयम् ।&#x9;020a&lt;br&gt;&#xA;तद्द्रष्टरेव भीतिः स्यान्नान्येषां भरतर्षभ ॥&#x9;020c&lt;br&gt;&#xA;रात्राविन्द्रधनुर्दृष्ट्वा तद्राष्ट्रं परिवर्जयेत् ॥&#x9;021ac&lt;br&gt;&#xA;अर्चा यत्र प्रनृत्यन्ति नदन्ति च हसन्ति च ।&#x9;022a&lt;br&gt;&#xA;उन्मीलन्ति निमीलन्ति राष्ट्रक्षोभं विनिर्दिशेत् ॥&#x9;022c&lt;br&gt;&#xA;शिला यदि प्रसिञ्चन्ति स्नेहांश्चोदकसम्भवान् ।&#x9;023a&lt;br&gt;&#xA;अन्यद्वा विकृतं किञ्चित्तद्भयस्य निदर्शनम् ॥&#x9;023c&lt;br&gt;&#xA;म्रियन्ते वा महामात्रा राजा सपरिवारकः ।&#x9;024a&lt;br&gt;&#xA;पुरस्य वा भवेद्व्याधी राष्ट्रे देशे च विभ्रमाः ॥&#x9;024c&lt;br&gt;&#xA;देवतानां यदाऽऽवासे राज्ञां वा यत्र वेश्मनि ।&#x9;025a&lt;br&gt;&#xA;भाण्डागारायुधागारे निविशेत यदा मधु ॥&#x9;025c&lt;br&gt;&#xA;सर्वं तदा भवेत्स्थानं हन्यमानं बलीयसा ।&#x9;026a&lt;br&gt;&#xA;आगन्तुकं भयं तत्र भवेदित्येव निर्दिशेत् ॥&#x9;026c&lt;br&gt;&#xA;पादपश्चैव यो यत्र रक्तं स्रवति शोणितम् ।&#x9;027a&lt;br&gt;&#xA;दन्ताग्रात्कुञ्जरो वापि शृङ्गाद्वा वृषभस्तथा ॥&#x9;027c&lt;br&gt;&#xA;पादपाद्राष्ट्रिविभ्रंशः कुञ्जराद्राजविभ्रमः ।&#x9;028a&lt;br&gt;&#xA;गोब्राह्मणविनाशः स्याद्वृषभस्येति निर्दिशेत् ॥&#x9;028c&lt;br&gt;&#xA;छत्रं नरपतेर्यत्र निपतेत्पृथिवीतले ।&#x9;029a&lt;br&gt;&#xA;सराष्ट्रो नृपती राजन्क्षिप्रमेव विनश्यति ॥&#x9;029c&lt;br&gt;&#xA;देवागारेषु वा यत्र राज्ञो वा यत्र वेश्मनि ।&#x9;030a&lt;br&gt;&#xA;विकृतं यदि दृश्येत नागावासेषु वा पुनः ॥&#x9;030c&lt;br&gt;&#xA;तस्य देशस्य पीडा स्याद्राज्ञो जनपदस्य वा ।&#x9;031a&lt;br&gt;&#xA;अनावृष्टिभयं घोरमतिदुर्भिक्षमादिशेत् ॥&#x9;031c&lt;br&gt;&#xA;अर्चाया बाहुभङ्गेन गृहस्थानां भयं भवेत् ।&#x9;032a&lt;br&gt;&#xA;भग्ने प्रहरणे विद्यात्सेनापतिविनाशनम् ॥&#x9;032c&lt;br&gt;&#xA;आगन्तुका तु प्रतिमा स्थानं यत्र न विन्दति ।&#x9;033a&lt;br&gt;&#xA;अभ्यन्तरेण षण्मासाद्राजा त्यजति तत्पुरम् ॥&#x9;033c&lt;br&gt;&#xA;प्रदीर्यते मही यत्र विनदत्यपि पात्यते ।&#x9;034a&lt;br&gt;&#xA;म्रियते तत्र राजा च तत्र राष्ट्रं विनश्यति ॥&#x9;034c&lt;br&gt;&#xA;एणीपदान्वा सर्पान्वा डुण्डुभानथ दीप्यकान् ।&#x9;035a&lt;br&gt;&#xA;मण्डूको ग्रसते यत्र तत्र राजा विनश्यति ॥&#x9;035c&lt;br&gt;&#xA;अभिन्नं वाप्यपक्वं वा यत्रान्नमुपचीयते ।&#x9;036a&lt;br&gt;&#xA;जीर्यन्ते वा म्रियन्ते वा तदन्नं नोपभुञ्जते ॥&#x9;036c&lt;br&gt;&#xA;उदपाने च यत्रापो विवर्धन्ते युधिष्ठिर ।&#x9;037a&lt;br&gt;&#xA;स्थावरेषु प्रवर्तन्ते निर्गच्छेन्न पुनस्ततः ॥&#x9;037c&lt;br&gt;&#xA;अपादं वा त्रिपादं वा द्विशीर्षं वा चतुर्भुजम् ।&#x9;038a&lt;br&gt;&#xA;स्त्रियो यत्र प्रसूयन्ते ब्रूयात्तत्र पराभवम् ॥&#x9;038c&lt;br&gt;&#xA;अजैडकाः स्त्रियो गावो ये चान्ये च वियोनयः ।&#x9;039a&lt;br&gt;&#xA;विकृतानि प्रजायन्ते तत्र तत्र पराभवः ॥&#x9;039c&lt;br&gt;&#xA;नदी यत्र प्रतिस्रोता आवहेत्कलुषोदकम् ।&#x9;040a&lt;br&gt;&#xA;दिशश्च न प्रकाशन्ते तत्पराभवलक्षणम् ॥&#x9;040c&lt;br&gt;&#xA;एतानि च निमित्तानि यानि चान्यानि भारत ।&#x9;041a&lt;br&gt;&#xA;केशवादेव जायन्ते भौमानि च खगानि च ॥&#x9;041c&lt;br&gt;&#xA;चन्द्रादित्यौ ग्रहाश्चैव नक्षत्राणि च भारत ।&#x9;042a&lt;br&gt;&#xA;वायुरग्निस्तथा चापः पृथिवी च जनार्दनात् ॥&#x9;042c&lt;br&gt;&#xA;यस्य देशस्य हानिं वा वृद्धिं वा कर्तुमिच्छति ।&#x9;043a&lt;br&gt;&#xA;तस्मिन्देशे निमित्तानि तानि तानि करोत्ययम् ॥&#x9;043c&lt;br&gt;&#xA;सोसौ चेदिपतेस्तात विनाशं समुपस्थितम् ।&#x9;044a&lt;br&gt;&#xA;निवेदयति गोविन्दः स्वैरुपायैर्न संशयः ॥&#x9;044c&lt;br&gt;&#xA;इयं प्रचलिता भूमिरशिवा वान्ति मारुताः ।&#x9;045a&lt;br&gt;&#xA;राहुश्चाप्यपतत्सोममपर्वणि विशाम्पते ॥&#x9;045c&lt;br&gt;&#xA;सनिर्घाताः पतन्त्युल्कास्तमः सञ्जायते भृशम् ।&#x9;046a&lt;br&gt;&#xA;चेदिराजविनाशाय हरिरेष विजृम्भते ॥&#x9;046c&lt;br&gt;&#xA;वैशम्पायन उवाच ॥&#x9;047&lt;br&gt;&#xA;एवमुक्त्वा तु देवर्षिर्नारदो विरराम ह ॥&#x9;047ac&lt;br&gt;&#xA;ताभ्यां पुरुषसिंहाभ्यां तस्मिन्युद्ध उपस्थिते ।&#x9;048a&lt;br&gt;&#xA;ददृशुर्भूमिपालास्ते घोरानौत्पातिकान्बहून् ॥&#x9;048c&lt;br&gt;&#xA;तत्र वै दृश्यमानानां दिक्षु सर्वासु भारत ।&#x9;049a&lt;br&gt;&#xA;अश्रूयन्त तदा राजञ्छिवानामशिवा रवाः ॥&#x9;049c&lt;br&gt;&#xA;ररास च मही कृत्स्ना सवृक्षवनपर्वता ।&#x9;050a&lt;br&gt;&#xA;अपर्वणि च मध्याह्ने सूर्यं स्वर्भानुरग्रसत् ॥&#x9;050c&lt;br&gt;&#xA;ध्वजाग्रे चेदिराजस्य सर्वरत्नपरिष्कृते ।&#x9;051a&lt;br&gt;&#xA;अपतत्खाच्च्युतो गृध्रस्तीक्ष्णतुण्डः परन्तप ॥&#x9;051c&lt;br&gt;&#xA;आरण्यैः सहसा हृष्टा ग्राम्याश्च मृगपक्षिणः ।&#x9;052a&lt;br&gt;&#xA;चुक्रुशुर्भैरवं तत्र तस्मिन्युद्ध उपस्थिते ॥&#x9;052c&lt;br&gt;&#xA;एवमादीनि घोराणि भौमानि च खगानि च ।&#x9;053a&lt;br&gt;&#xA;औत्पातिकान्यदृश्यन्त सङ्क्रुद्धे शार्ङ्गधन्वनि ॥ ॥&#x9;053c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/070/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/070/</guid>
      <description>&lt;p&gt;अध्यायः 070&lt;/p&gt;&#xA;&lt;p&gt;कृष्णशिशुपालयोर्युद्धवर्णनम् ॥ 1 ॥ शिशुपालवधः ॥ 2 ॥&lt;/p&gt;&#xA;&lt;p&gt;वैशम्पायन उवाच ॥&#x9;001&lt;br&gt;&#xA;ततो विष्फारयन्राजा महच्चैदिपतिर्धनुः ।&#x9;001a&lt;br&gt;&#xA;अभियास्यन्हृषीकेशमुवाच मधुसूदनम् ॥&#x9;001c&lt;br&gt;&#xA;एकस्त्वमसि मे शत्रुस्तत्त्वां हत्वाऽद्य माधव ।&#x9;002a&lt;br&gt;&#xA;ततः सागरपर्यन्तां पालयिष्यामि मेदिनीम् ॥&#x9;002c&lt;br&gt;&#xA;द्वैरथं काङ्क्षितं यद्वै तदिदं पर्युपस्थितम् ।&#x9;003a&lt;br&gt;&#xA;चिरस्य वत मे &amp;mdash;- वासुदेव सह त्वया ।&#x9;003c&lt;br&gt;&#xA;अद्य त्वां निहनिष्यामि भीष्मं च सह पाण्डवैः ॥&#x9;003e&lt;br&gt;&#xA;वैशम्पायन उवाच ।&#x9;004&lt;br&gt;&#xA;एवमुक्त्वा स तं बाणैर्निशितैरात्ततेजनैः &#x9;004a&lt;br&gt;&#xA;विव्याध युधि तीक्ष्णाग्रैश्चेदिराड्यदुपुङ्गवम् &#x9;004c&lt;br&gt;&#xA;कङ्कपत्रच्छदा बाणाश्चेदिराजधनुश्च्युताः &#x9;005a&lt;br&gt;&#xA;विविशुस्ते तदा कृष्णं भुजङ्गा इव पर्वतम् &#x9;005c&lt;br&gt;&#xA;नाददानस्य चैद्यस्य शरानत्यस्यतोपि वा &#x9;006a&lt;br&gt;&#xA;ददृशुर्विवरं केचिद्गतिं वायोरिवाम्बरे &#x9;006c&lt;br&gt;&#xA;चेदिराजमहामेघः शरजालाम्बुमांस्तदा &#x9;007a&lt;br&gt;&#xA;अभ्यवर्षद्धृषीकेशं पयोद इव पर्वतम् &#x9;007c&lt;br&gt;&#xA;ततः शार्ङ्गममित्रघ्नः कृत्वा सशरमच्युतः &#x9;008a&lt;br&gt;&#xA;आबभाषे महाबाहुः सुनीथं परवीरहा ॥&#x9;008c&lt;br&gt;&#xA;अयं त्वां मामकस्तीक्ष्णश्चेदिराज महाशरः ।&#x9;009a&lt;br&gt;&#xA;भेत्तुमर्हति वेगेन महाशनिरिवाचलम् ॥&#x9;009c&lt;br&gt;&#xA;वैशम्पायन उवाच ।&#x9;010&lt;br&gt;&#xA;एवं ब्रुवति गोविन्दे ततश्चेदिपतिः पुनः ।&#x9;010a&lt;br&gt;&#xA;मुमोच निशितानन्यान्कृष्णं प्रति शरान्बहून् ॥&#x9;010c&lt;br&gt;&#xA;अथ बाणार्दितः कृष्णः शार्ङ्गमायम्य दीप्तिमान् ।&#x9;011a&lt;br&gt;&#xA;मुमोच निशितान्बाणाञ्छतशोथ सहस्रशः ॥&#x9;011c&lt;br&gt;&#xA;ताञ्छरांस्तु स चिच्छेद शरवर्षैस्तु चेदिराट् ।&#x9;012a&lt;br&gt;&#xA;षड्भिश्चान्यैर्जघानाशु केशवं चेदिपुङ्गवः ॥&#x9;012c&lt;br&gt;&#xA;ततोऽस्त्रं सहसा कृष्णः प्रमुमोच जगद्गुरुः ।&#x9;013a&lt;br&gt;&#xA;अस्त्रेण तन्महाबाहुर्वारयामास चेदिराट् ॥&#x9;013c&lt;br&gt;&#xA;ततः शतसहस्रेण शराणां नतपर्वणाम् ।&#x9;014a&lt;br&gt;&#xA;सर्वतः समवाकीर्य शौरिं दामोदरं तदा ॥&#x9;014c&lt;br&gt;&#xA;ननाद बलवान्क्रुद्धः शिशुपालः प्रतापवान् ।&#x9;015a&lt;br&gt;&#xA;इदं चोवाच संरब्धः केशवं परवीरहा ॥&#x9;015c&lt;br&gt;&#xA;शिशुपाल उवाच ॥&#x9;016&lt;br&gt;&#xA;अद्याङ्गं मामका बाणा भेत्स्यन्ति तव संयुगे ।&#x9;016a&lt;br&gt;&#xA;हत्वा त्वां ससुतामात्यं पाण्डवांश्च तरस्विनः ॥&#x9;016c&lt;br&gt;&#xA;आनृण्यमद्य यास्यामि जरासन्धस्य धीमतः ।&#x9;017a&lt;br&gt;&#xA;कंसस्य केशिनश्चैव नरकस्य तथैव ह ॥&#x9;017c&lt;br&gt;&#xA;वैशम्पायन उवाच ॥&#x9;018&lt;br&gt;&#xA;इत्युक्त्वा क्रोधताम्राक्षः शिशुपालो जनार्दनम् ।&#x9;018a&lt;br&gt;&#xA;अदृश्यं शरवर्षेण सर्वतः स चकार ह ॥&#x9;018c&lt;br&gt;&#xA;ततोऽस्त्रेणैव चान्योन्यं निकृत्य च शरान्बहून् ।&#x9;019a&lt;br&gt;&#xA;शरवर्षैस्तदा चैद्यमन्तर्धातुं प्रचक्रमे ॥&#x9;019c&lt;br&gt;&#xA;अन्तर्धानगतौ वीरौ शुशुभाते महारथौ ।&#x9;020a&lt;br&gt;&#xA;तौ दृष्ट्वा सर्वभूतानि साधुसाध्वित्यपूजयन् ॥&#x9;020c&lt;br&gt;&#xA;न दृष्टपूर्वमस्माभिर्युद्धमीदृशकं पुरा ।&#x9;021a&lt;br&gt;&#xA;ततः कृष्णं जघानाशु शुशुपालस्त्रिभिः शरैः ॥&#x9;021c&lt;br&gt;&#xA;कृष्णोऽपि बाणैर्विव्याध सुनीथं पञ्चभिर्युधि ।&#x9;022a&lt;br&gt;&#xA;ततः सुनीथं सप्तत्या नाराचैर्दयद्बली ॥&#x9;022c&lt;br&gt;&#xA;ततोऽतिविद्धः कृष्णेन सुनीथः क्रोधमूर्छितः ।&#x9;023a&lt;br&gt;&#xA;विव्याध निशितैर्बाणैर्वासुदेवं स्तनान्तरे ॥&#x9;023c&lt;br&gt;&#xA;पुनः कृष्णं त्रिभिर्विद्ध्वा ननादावसरे नृपः ।&#x9;024a&lt;br&gt;&#xA;ततोऽतिदारुणं युद्धं सहसा चक्रतुस्तदा ॥&#x9;024c&lt;br&gt;&#xA;तौ नखैरिव शार्दूलौ दन्तैरिव महागजौ ।&#x9;025a&lt;br&gt;&#xA;दंष्ट्राभिरिव पञ्चास्यौ चरणैरिव कुक्कुटौ ॥&#x9;025c&lt;br&gt;&#xA;दारयेतां शरैस्तीक्ष्णैरन्योन्यं युधि तावुभौ ।&#x9;026a&lt;br&gt;&#xA;ततो मुमुचतुः क्रुद्धौ शरवर्षमनुत्तमम् ॥&#x9;026c&lt;br&gt;&#xA;शरैरेव शराञ्छित्वा तावुभौ पुरुषर्षभौ ।&#x9;027a&lt;br&gt;&#xA;चक्रातेऽस्त्रमयं युद्धं घोरं तदतिमानुषम् ॥&#x9;027c&lt;br&gt;&#xA;आग्नेयमस्त्रं मुमुचे शिशुपालः प्रतापवान् ।&#x9;028a&lt;br&gt;&#xA;वारुणास्त्रेण तच्छ्रीघ्रं नाशयामास केशवः ॥&#x9;028c&lt;br&gt;&#xA;कौबेरमस्त्रं सहसा चेदिराट् प्रमुमोच ह । &#x9;029a&lt;br&gt;&#xA;कौबेरेणैव सहसाऽनाशयत्तं जगत्प्रभुः ॥&#x9;029c&lt;br&gt;&#xA;याम्यमस्त्रं ततः क्रुद्धो मुमुचे कालमोहितः ।&#x9;030a&lt;br&gt;&#xA;याम्येनैवास्त्रयोगेन याम्यमस्त्रं व्यनाशयत् ॥&#x9;030c&lt;br&gt;&#xA;गान्धर्वेण च गान्धर्वं मानवं मानवेन च ।&#x9;031a&lt;br&gt;&#xA;वायव्येन च वायव्यं रौद्रं रौद्रेण चाभिभूः ॥&#x9;031c&lt;br&gt;&#xA;ऐन्द्रमैन्द्रेण भगवान्वैष्णवेन च वैष्णवम् ।&#x9;032a&lt;br&gt;&#xA;एवमस्त्राणि कुर्वाणौ युयुधाते महाबलौ ॥&#x9;032c&lt;br&gt;&#xA;ततो मायां विकुर्वाणो दमघोषसुतो बली ।&#x9;033a&lt;br&gt;&#xA;गदामुसलसंयुक्ताञ्छक्तितोमरसायकान् ॥&#x9;033c&lt;br&gt;&#xA;परश्वथमुसण्डीश्च ववर्ष युधि केशवम् ।&#x9;034a&lt;br&gt;&#xA;अमोघास्त्रेण भगवान्नाशयामास केशिहा ॥&#x9;034c&lt;br&gt;&#xA;शिलावर्षं महाघोरं ववर्ष युधि चेदिराट् ।&#x9;035a&lt;br&gt;&#xA;वज्रास्त्रेणाभिसङ्क्रुद्धश्चूर्णं तदकरोत्प्रभुः ॥&#x9;035c&lt;br&gt;&#xA;जलवर्षं ततो घोरं व्यसृजच्चेदिपुङ्गवः ।&#x9;036a&lt;br&gt;&#xA;वायव्यास्त्रेण भगवान्व्याक्षिपच्छतशो हि तत् ॥&#x9;036c&lt;br&gt;&#xA;निहत्य सर्वमायां वै सुनीथस्य जनार्दनः ।&#x9;037a&lt;br&gt;&#xA;स मुहूर्तं चकाराशु द्वन्द्वयुद्धं महारथः ॥&#x9;037c&lt;br&gt;&#xA;स बाणयुद्धं कुर्वाणो भर्त्सयामास चेदिराट् ।&#x9;038a&lt;br&gt;&#xA;दमघोषसुतो धृष्टमुवाच यदुपुङ्गवम् ॥&#x9;038c&lt;br&gt;&#xA;अद्य कृष्णमकृष्णं तु कुर्वन्तु मम सायकाः ।&#x9;039a&lt;br&gt;&#xA;इत्येवमुक्त्वा दुष्टात्मा शरवर्षं जनार्दने ॥&#x9;039c&lt;br&gt;&#xA;मुमोच पुरुषव्याघ्रो घोरं वै चेदिपुङ्गवः ।&#x9;040a&lt;br&gt;&#xA;शरसङ्कृत्तगात्रस्तु क्षणेन यदुनन्दनः ॥&#x9;040c&lt;br&gt;&#xA;रुधिरं परिसुस्राव मदं मत्त इव द्विपः ।&#x9;041a&lt;br&gt;&#xA;न यन्ता न रथो वापि न चाश्वाः पर्वतोपमाः ॥&#x9;041c&lt;br&gt;&#xA;दृश्यन्ते शरसञ्छन्नाः केशवस्य महात्मनः ।&#x9;042a&lt;br&gt;&#xA;केशवं तदवस्थं तु दृष्ट्वा भूतानि चक्रुशुः ॥&#x9;042c&lt;br&gt;&#xA;दारुकस्तु तदा प्राह कृष्णं यादवनन्दनम् ।&#x9;043a&lt;br&gt;&#xA;नेदृशो दृष्टपूर्वो हि सङ्ग्रामो वै पुरा मया ॥&#x9;043c&lt;br&gt;&#xA;स्थातव्यमिति तिष्ठामि त्वत्प्रभावेण माधव ।&#x9;044a&lt;br&gt;&#xA;अन्यथा न च मे प्राणा धरायेयुर्जनार्दन ॥&#x9;044c&lt;br&gt;&#xA;अतः सञ्चिन्त्य गोविन्द क्षिप्रमस्य वधं कुरु ।&#x9;045a&lt;br&gt;&#xA;एवमुक्तस्तु सूतेन केशवो वाक्यमब्रवीत् ॥&#x9;045c&lt;br&gt;&#xA;एष ह्यतिबलो दैत्यो हिरण्यकशिपुः पुरा ।&#x9;046a&lt;br&gt;&#xA;रिपुः सुराणामभवद्वरदानेन गर्वितः ॥&#x9;046c&lt;br&gt;&#xA;तथाऽऽसीद्रावणो नाम राक्षसो ह्यतिवीर्यवान् ।&#x9;047a&lt;br&gt;&#xA;तेनैव बलवीर्येण बलं नागणयन्मम ॥&#x9;047c&lt;br&gt;&#xA;अहं मृत्युश्च भविता काले काले दुरात्मनः ।&#x9;048a&lt;br&gt;&#xA;न भेतव्यं तथा सूत नैष कश्चिन्मयि स्थिते ॥&#x9;048c&lt;br&gt;&#xA;इत्येवमुक्त्वा भगवान्ननर्द गरुडध्वजः ।&#x9;049a&lt;br&gt;&#xA;पाञ्चजन्यं महाशङ्खं पूरयामास केशवः ॥&#x9;049c&lt;br&gt;&#xA;सम्मोहयित्वा भगवांश्चक्रं दिव्यं समाददे ।&#x9;050a&lt;br&gt;&#xA;चिच्छेद च सुनीथस्य शिरश्चक्रेण संयुगे&#39; ॥&#x9;050c&lt;br&gt;&#xA;स पपात महाबाहुर्वज्राहत इवाचलः ।&#x9;051a&lt;br&gt;&#xA;ततश्चेदिपतेर्देहात्तेजोऽग्र्यं ददृशुर्नृपाः ॥&#x9;051c&lt;br&gt;&#xA;उत्पतन्तं महाराज गगनादिव भास्करम् ।&#x9;052a&lt;br&gt;&#xA;ततः कमलपत्राक्षं कृष्णं लोकनमस्कृतम् ।&#x9;052c&lt;br&gt;&#xA;ववन्दे तत्तदा तेजो विवेश च नराधिप ॥&#x9;052e&lt;br&gt;&#xA;तदद्भुतममन्यन्त दृष्ट्वा सर्वे महीक्षितः ।&#x9;053a&lt;br&gt;&#xA;यद्विवेश महाबाहुं तत्तेजः पुरुषोत्तमम् ॥&#x9;053c&lt;br&gt;&#xA;अनभ्रे प्रववर्ष द्यौः पपात ज्वलिताशनिः ।&#x9;054a&lt;br&gt;&#xA;कृष्णेन निहते चैद्ये चचाल च वसुन्धरा ॥&#x9;054c&lt;br&gt;&#xA;ततः केचिन्महीपाला नाब्रुवंस्तत्र किञ्चन ।&#x9;055a&lt;br&gt;&#xA;अतीतवाक्पथे काले प्रेक्षमाणा जनार्दनम् ॥&#x9;055c&lt;br&gt;&#xA;हस्तैर्हस्ताग्रमपरे प्रत्यपिंषन्नमर्षिताः ।&#x9;056a&lt;br&gt;&#xA;अपरे दशनैरोष्ठानदशन्क्रोधमूर्छिताः ॥&#x9;056c&lt;br&gt;&#xA;रहश्च केचिद्वार्ष्णेयं प्रशशंसुर्नराधिपाः ।&#x9;057a&lt;br&gt;&#xA;केचिदेव सुसंरब्धा मध्यस्थास्त्वपरेऽभवन् ॥&#x9;057c&lt;br&gt;&#xA;प्रहृष्टाः केशवं जग्मुः संस्तुवन्तो महर्षयः ।&#x9;058a&lt;br&gt;&#xA;ब्राह्मणाश्च महात्मानः पार्थिवाश्च महाबलाः ।&#x9;058c&lt;br&gt;&#xA;शशंसुर्निर्वृताः सर्वे दृष्ट्वा कृष्णस्य विक्रमम् ॥&#x9;058e&lt;br&gt;&#xA;&#39;सदेवगन्धर्वगणा राजानो भुवि विश्रुताः ।&#x9;059a&lt;br&gt;&#xA;प्रणामं हि हृषीकेशे प्राकुर्वत महात्मनि ॥&#x9;059c&lt;br&gt;&#xA;ये त्वासुरगणाः पक्षाः सम्भूताः क्षत्रिया इह ।&#x9;060a&lt;br&gt;&#xA;ते निन्दन्ति हृषीकेशं दुरात्मानो गतायुषः ॥&#x9;060c&lt;br&gt;&#xA;प्रजापतिगणा ये तु मध्यस्थाश्च महात्मनि ।&#x9;061a&lt;br&gt;&#xA;ब्रह्मर्षयश्च सिद्धाश्च गन्धर्वोरगचारणाः ॥&#x9;061c&lt;br&gt;&#xA;ते वै स्तुवन्ति गोविन्दं दिव्यैर्मङ्गलसंयुतैः ।&#x9;062a&lt;br&gt;&#xA;परस्परं च नृत्यन्ति गीतेन विविधेन च ।&#x9;062c&lt;br&gt;&#xA;उपतिष्ठन्ति गोविन्दं प्रीतियुक्ता महात्मनि ॥&#x9;062e&lt;br&gt;&#xA;प्रहृष्टाः केशवं जग्मुः संस्तुवन्तो महर्षयः ।&#x9;063a&lt;br&gt;&#xA;ब्राह्मणाश्चापि सुप्रीताः पाण्डवाश्च महाबलाः ॥&#x9;063c&lt;br&gt;&#xA;पाण्डवस्त्वब्रवीद्भ्रातॄन्सत्कारेण महीपतिम् ।&#x9;064a&lt;br&gt;&#xA;दमघोषात्मजं शूरं संस्कारयत मा चिरम् ॥&#x9;064c&lt;br&gt;&#xA;कुरुराजवचः श्रुत्वा भ्रातरस्ते त्वरान्विताः ।&#x9;065a&lt;br&gt;&#xA;तथा च कृतवन्तस्ते भ्रातुर्वै शासनं तदा ॥&#x9;065c&lt;br&gt;&#xA;चेदीनामाधिपत्ये च पुत्रं तस्याज्ञया हरेः ।&#x9;066a&lt;br&gt;&#xA;अभ्यषिञ्चत तं पार्थः सहितैर्वसुधाधिपैः ॥ ॥&#x9;066c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/071/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/071/</guid>
      <description>&lt;p&gt;अध्यायः 071&lt;/p&gt;&#xA;&lt;p&gt;विस्तरेण राजसूयवर्णनम् ॥ 1 ॥&lt;/p&gt;&#xA;&lt;p&gt;वैशम्पायन उवाच ॥&#x9;001&lt;br&gt;&#xA;ततः प्रववृते यज्ञो धर्मराजस्य धीमतः ।&#x9;001a&lt;br&gt;&#xA;शान्तविघ्नार्हणक्षोभो महर्षिगणसङ्कुलः ॥&#x9;001c&lt;br&gt;&#xA;तं तु यज्ञं महाबाहुरासमाप्तेर्जनार्दनः ।&#x9;002a&lt;br&gt;&#xA;ररक्ष भगवाञ्छौरिः शार्ङ्गचक्रगदाधरः ॥&#x9;002c&lt;br&gt;&#xA;तस्मिन्यज्ञे प्रवृत्ते तु वाग्मिनो हेतुवादिनः ।&#x9;003a&lt;br&gt;&#xA;हेतुवादान्बहून्प्राहुः परपक्षजिगीषवः ॥&#x9;003c&lt;br&gt;&#xA;ददृशुस्ते नृपतयो यज्ञस्य विधिमुत्तमम् ।&#x9;004a&lt;br&gt;&#xA;उपेन्द्रस्येव विहितं सहदेवेन भारत ॥&#x9;004c&lt;br&gt;&#xA;तद्यज्ञे न्यवसन्राजन्ब्राह्मणा भृशमुत्सुकाः ।&#x9;005a&lt;br&gt;&#xA;कथयन्तः कथाः पुण्याः पश्यन्तो नटनर्तकान् ॥&#x9;005c&lt;br&gt;&#xA;ददृशुस्तोरणान्यत्र हेमतालमयानि च ।&#x9;006a&lt;br&gt;&#xA;दीप्तभास्करतुल्यानि प्रदीप्तानीव तेजसा ॥&#x9;006c&lt;br&gt;&#xA;स यज्ञस्तोरणैस्तत्र ग्रहैर्द्योरिव सम्बभौ ।&#x9;007a&lt;br&gt;&#xA;शय्यासनविहारांश्च सुबहून्रत्नसंवृतान् ॥&#x9;007c&lt;br&gt;&#xA;घटान्पात्रीकटाहानि कलशानि समन्ततः ।&#x9;008a&lt;br&gt;&#xA;न ते किञ्चिदसौवर्णमपश्यंस्तत्र पार्थिवाः ॥&#x9;008c&lt;br&gt;&#xA;भुञ्जानानां च विप्राणां स्वादुभोज्यैः पृथग्विधैः ।&#x9;009a&lt;br&gt;&#xA;अनिशं श्रूयते तत्र मुदितानां महात्मनाम् ॥&#x9;009c&lt;br&gt;&#xA;दीयतां दीयतामेषां भुज्यतां भुज्यतामिति ।&#x9;010a&lt;br&gt;&#xA;एवम्प्रकाराः सञ्जल्पाः श्रूयन्ते तत्र नित्यशः ॥&#x9;010c&lt;br&gt;&#xA;ओदनानां विकाराणि स्वादूनि च बहूनि च ।&#x9;011a&lt;br&gt;&#xA;विविधानि च भक्ष्याणि पेयानि मधुराणि च ॥&#x9;011c&lt;br&gt;&#xA;ददुर्द्विजानां सततं राजप्रेष्या महाध्वरे ।&#x9;012a&lt;br&gt;&#xA;पूर्णे शतसहस्रे तु विप्राणां भुञ्जतां तदा ॥&#x9;012c&lt;br&gt;&#xA;स्थापितस्तत्र सञ्ज्ञार्थं शङ्खोऽध्मायत नित्यशः ।&#x9;013a&lt;br&gt;&#xA;मुहुर्मुहुः प्रणादस्तु तस्य शङ्खस्य भारत ॥&#x9;013c&lt;br&gt;&#xA;उत्तमः श्रूयते शब्दः श्रुत्वा विस्मयमागमन् ।&#x9;014a&lt;br&gt;&#xA;एवं प्रवृत्ते यज्ञे तु तुष्टपुष्टजनायुते ॥&#x9;014c&lt;br&gt;&#xA;अन्नस्य बहुशो राजन्नुत्सेधाः पर्वतोपमाः ।&#x9;015a&lt;br&gt;&#xA;दधिकुल्याश्च ददृशुः सर्पिषश्च ह्रदाञ्जनाः ॥&#x9;015c&lt;br&gt;&#xA;जम्बूद्वीपो हि सकलो नानाजनपदायुतः ।&#x9;016a&lt;br&gt;&#xA;राजन्नदृश्यतैकस्थो राज्ञस्तस्मिन्महाक्रतौ ॥&#x9;016c&lt;br&gt;&#xA;तत्र राजसहस्राणि पुरुषाणां ततस्ततः ।&#x9;017a&lt;br&gt;&#xA;गृहीत्वा धनमाजग्मुस्तस्य राज्ञो महाक्रतौ ॥&#x9;017c&lt;br&gt;&#xA;राजानः स्रग्विणश्चैव सम्मृष्टमणिकुण्डलाः ।&#x9;018a&lt;br&gt;&#xA;तान्परीविविषुर्विप्राञ्छतशोऽथ सहस्रशः ॥&#x9;018c&lt;br&gt;&#xA;विविधान्यन्नपानानि लेह्यानि विविधानि च ।&#x9;019a&lt;br&gt;&#xA;तेषां नृपोपभोग्यानि ब्राह्मणेभ्यो ददुः स्म ते ॥&#x9;019c&lt;br&gt;&#xA;नानाविधानि भक्ष्याणि स्वादुपुष्पफलानि च ।&#x9;020a&lt;br&gt;&#xA;गुलानि स्वादुक्षौद्राणि ददुस्ते ब्राह्मणेषु वै ॥&#x9;020c&lt;br&gt;&#xA;एतानि सततं भुक्त्वा तस्मिन्यज्ञे द्विजातयः ।&#x9;021a&lt;br&gt;&#xA;परां प्रीतिं ययुः सर्वे मोदमानास्ततस्ततः ॥&#x9;021c&lt;br&gt;&#xA;एवं प्रमुदितं सर्वं बहुशो धनधान्यवत् ।&#x9;022a&lt;br&gt;&#xA;यज्ञवाटं नृपा दृष्ट्वा विस्मयं परमं ययुः ॥&#x9;022c&lt;br&gt;&#xA;यथावद्धूयमानाग्निं राजसूयं महाक्रतुम् ।&#x9;023a&lt;br&gt;&#xA;पाण्डवस्य यथाशास्त्रं जुहुवुः सर्वयाजकाः ॥&#x9;023c&lt;br&gt;&#xA;व्यासधौम्यादयः सर्वे विधिवत्षोडशर्त्विजः ।&#x9;024a&lt;br&gt;&#xA;स्वस्वकर्माणि चक्रुस्ते पाण्डवस्य महाक्रतौ ॥&#x9;024c&lt;br&gt;&#xA;नाषडङ्गविदत्रासीत्सदस्यो नाबहुश्रुतः ।&#x9;025a&lt;br&gt;&#xA;नाव्रतो नानुपाध्यायो न पापो नाक्षमो द्विजः ॥&#x9;025c&lt;br&gt;&#xA;न तत्र कृपणः कश्चिद्दरिद्रो न बभूव ह ।&#x9;026a&lt;br&gt;&#xA;क्षुधितो दुःखितो वापि प्राकृतो वापि मानुषः ॥&#x9;026c&lt;br&gt;&#xA;भोजनं भोजनार्थिभ्यो दापयामास सर्वदा ।&#x9;027a&lt;br&gt;&#xA;सहदेवो महातेजाः सततं राजशासनात् ॥&#x9;027c&lt;br&gt;&#xA;संस्तरे कुशलाश्चापि सर्वकर्माणि याजकाः ।&#x9;028a&lt;br&gt;&#xA;दिवसे दिवसे चक्रुर्यथाशास्त्रार्थचक्षुषः ॥&#x9;028c&lt;br&gt;&#xA;ब्राह्मणा वेदशास्त्रज्ञाः कथाश्चक्रुश्च सर्वतः ।&#x9;029a&lt;br&gt;&#xA;रेमिरे च कथान्ते तु सर्वे तस्मिन्महाक्रतौ ॥&#x9;029c&lt;br&gt;&#xA;सा वेदिर्वेदसम्पन्नैर्देवद्विजमहर्षिभिः ।&#x9;030a&lt;br&gt;&#xA;आबभासे तदा कीर्णा नक्षत्रैर्द्यौरिवामला ॥&#x9;030c&lt;br&gt;&#xA;पाण्डित्यदर्शनार्थाय केचन द्विजसत्तमाः ।&#x9;031a&lt;br&gt;&#xA;तर्कार्थमागताः केचित्केचिद्विद्याभिमानिनः ॥&#x9;031c&lt;br&gt;&#xA;केचिद्दिदृक्षया केचिद्भीत्या राज्ञः प्रतापिनः ।&#x9;032a&lt;br&gt;&#xA;सर्वेऽप्यवभृथस्नाता याजकाः केचन द्विजाः ॥&#x9;032c&lt;br&gt;&#xA;ततो वै हेमयूपांश्च सर्वरत्नसमाचितान् ।&#x9;033a&lt;br&gt;&#xA;शोभार्थं कारयामास सहदेवो महाद्युतिः ॥&#x9;033c&lt;br&gt;&#xA;ददृशुस्तोरणान्यत्र हेमतालमयानि च ।&#x9;034a&lt;br&gt;&#xA;स यज्ञस्तोरणैस्तैश्च ग्रहैर्द्योरिव सम्बभौ ॥&#x9;034c&lt;br&gt;&#xA;तालानां तोरणैर्हैमैर्दान्तैरिव दिशागजैः ।&#x9;035a&lt;br&gt;&#xA;दिक्षु सर्वासु विन्यस्तैस्तेजोभिर्भास्करैर्यथा ॥&#x9;035c&lt;br&gt;&#xA;सकिरीटैर्नृपैश्चैव शुशुभे तत्सदस्तदा ।&#x9;036a&lt;br&gt;&#xA;देवैर्दिव्यैश्च यक्षैश्च उरगैर्दिव्यमानुषैः ॥&#x9;036c&lt;br&gt;&#xA;विद्याधरगणैः कीर्णः पाण्डवस्य महात्मनः ।&#x9;037a&lt;br&gt;&#xA;स राजसूयः शुशुभे धर्मराजस्य धीमतः ॥&#x9;037c&lt;br&gt;&#xA;गन्धर्वगणसङ्कीर्णः शोभितोऽप्सरसां गणैः ।&#x9;038a&lt;br&gt;&#xA;देवैर्मुनिगणैर्यक्षैर्देवलोक इवापरः ॥&#x9;038c&lt;br&gt;&#xA;स किम्पुरुषगीतैश्च किन्नरैरुपशोभितः ।&#x9;039a&lt;br&gt;&#xA;नारदश्च जगौ तत्र तुम्बुरुश्च महाद्युतिः ॥&#x9;039c&lt;br&gt;&#xA;विश्वासुश्चित्रसेनस्तथाऽन्ये गीतकोविदाः ।&#x9;040a&lt;br&gt;&#xA;रमयन्ति स्म तान्सर्वान्यज्ञकर्मान्तरेष्वथ ॥&#x9;040c&lt;br&gt;&#xA;तत्र चाप्सरसः सर्वाः सुन्दर्यः प्रियदर्शनाः ।&#x9;041a&lt;br&gt;&#xA;ननृतुश्च जगुश्चात्र नित्यं कर्मान्तरेष्वथ ॥&#x9;041c&lt;br&gt;&#xA;इतिहासपुराणानि आख्यानानि च सर्वशः ।&#x9;042a&lt;br&gt;&#xA;ऊचुर्वै शब्दशास्त्रज्ञा नित्यं कर्मान्तरेष्वथ ॥&#x9;042c&lt;br&gt;&#xA;भेर्यश्च मुरजाश्चैव मड्डुका गोमुखाश्च ये ।&#x9;043a&lt;br&gt;&#xA;शृङ्गवंशाम्बुजा वीणाः श्रूयन्ते स्म सहस्रशः ॥&#x9;043c&lt;br&gt;&#xA;लोकेऽस्मिन्सर्वविप्राश्च वैश्याः शूद्रा नृपादयः ।&#x9;044a&lt;br&gt;&#xA;सर्वे म्लेच्छाः सर्वगणास्त्वादिमध्यान्तजास्तथा ॥&#x9;044c&lt;br&gt;&#xA;नानादेशसमुद्भूतैर्नानाजातिभिरागतैः ।&#x9;045a&lt;br&gt;&#xA;पर्याप्त इव लोकोऽयं युधिष्ठिरनिवेशने ॥&#x9;045c&lt;br&gt;&#xA;भीष्मद्रोणादयः सर्वे कुरवः ससुयोधनाः ।&#x9;046a&lt;br&gt;&#xA;वृष्णयश्च समग्राश्च पाञ्चालाश्चापि सर्वशः ॥&#x9;046c&lt;br&gt;&#xA;यज्ञेऽस्मिन्सर्वकर्माणि चक्रुर्दासा इव क्रतौ ।&#x9;047a&lt;br&gt;&#xA;एवं प्रवृत्तो यज्ञः स धर्मराजस्य धीमतः ॥&#x9;047c&lt;br&gt;&#xA;शुशुभे च महाबाहो सोमस्येव क्रतुर्यथा ।&#x9;048a&lt;br&gt;&#xA;वस्त्राणि कम्बलांश्चैव प्रावारांश्चैव सर्वदा ॥&#x9;048c&lt;br&gt;&#xA;निष्कहेमजभाण्डानि भूषणानि च सर्वशः ।&#x9;049a&lt;br&gt;&#xA;प्रददौ तत्र विप्राणां धर्मराजो युधिष्ठिरः ॥&#x9;049c&lt;br&gt;&#xA;यानि तत्र महीपालैर्लब्धवान्भरतर्षभः ।&#x9;050a&lt;br&gt;&#xA;तानि सर्वाणि रत्नानि ब्राह्मणानां ददौ तदा&#39; ॥ ॥&#x9;050c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/072/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/072/</guid>
      <description>&lt;p&gt;अध्यायः 072&lt;/p&gt;&#xA;&lt;p&gt;युधिष्ठिरेण व्यासादीनां पूजनम् ॥ 1 ॥ राज्ञां युधिष्ठिरमामन्त्र्य स्वस्वदेशगमनम् ॥ 2 ॥ श्रीकृष्णस्य युधिष्ठिरादीनामन्त्र्य द्वारकां प्रति गमनम् ॥ 3 ॥&lt;/p&gt;&#xA;&lt;p&gt;वैशम्पायन उवाच ॥&#x9;001&lt;br&gt;&#xA;ततः स कुरुराजस्य सर्वकर्मसमृद्धिमान् ।&#x9;001a&lt;br&gt;&#xA;यज्ञः प्रीतिकरो राजन्सम्बभौ विपुलोत्सवः ॥&#x9;001c&lt;br&gt;&#xA;शान्तविघ्नः सुखारम्भः प्रभूतधनधान्यवान् ।&#x9;002a&lt;br&gt;&#xA;अन्नवान्बहुभक्ष्यश्च केशवेन सुरक्षितः ॥&#x9;002c&lt;br&gt;&#xA;समापयामास च तं राजसूयं महाक्रतुम् ।&#x9;003a&lt;br&gt;&#xA;&#39;कोटीसहस्रं प्रददौ ब्राह्मणानां महात्मनाम् ॥&#x9;003c&lt;br&gt;&#xA;न करिष्यति तं लोके कश्चिदन्यो महीपतिः ।&#x9;004a&lt;br&gt;&#xA;याजकाः सर्वकामैश्च सततं ततृपुर्धनैः ॥&#x9;004c&lt;br&gt;&#xA;ततश्चावभृथस्नातः स राजा पाण्डुनन्दनः ।&#x9;005a&lt;br&gt;&#xA;व्यासं धौम्यं वसिष्ठं च नारदं च महामुनिम् ॥&#x9;005c&lt;br&gt;&#xA;सुमन्तुं जैमिनिं पैलं वैशम्पायनमेव च ।&#x9;006a&lt;br&gt;&#xA;याज्ञवल्क्यं च कपिलं कपालं कौशिकं तथा ।&#x9;006c&lt;br&gt;&#xA;सर्वांश्च ऋत्विक्प्रवरान्पूजयामास सत्कृतान् ॥&#x9;006e&lt;br&gt;&#xA;युधिष्ठिर उवाच ॥&#x9;007&lt;br&gt;&#xA;युष्मत्प्रसादात्प्राप्तोऽयं राजसूयो महाक्रतुः ।&#x9;007a&lt;br&gt;&#xA;जनार्दनप्रसादाद्धि सम्पूर्णो मे मनोरथः ॥&#x9;007c&lt;br&gt;&#xA;वैशम्पायन उवाच ॥&#x9;008&lt;br&gt;&#xA;अथ यज्ञं समाप्यान्ते पूजयामास माधवम् ।&#x9;008a&lt;br&gt;&#xA;बलदेवं च देवेशं भीष्माद्यांश्च कुरूद्वहान्&#39; ॥&#x9;008c&lt;br&gt;&#xA;ततस्त्ववभृथस्नातं धर्मात्मानं युधिष्ठिरम् ।&#x9;009a&lt;br&gt;&#xA;समस्तं पार्थिवं क्षत्रमुपगम्येदमब्रवीत् ॥&#x9;009c&lt;br&gt;&#xA;दिष्ट्या वर्धसि धर्मज्ञ साम्राज्यं प्राप्तवानसि ।&#x9;010a&lt;br&gt;&#xA;आजमीढाजमीढानां यशः संवर्धितं त्वया ॥&#x9;010c&lt;br&gt;&#xA;कर्मणैतेन राजेन्द्र धर्मश्च सुमहान्कृतः ।&#x9;011a&lt;br&gt;&#xA;आपृच्छामो नरव्याघ्र सर्वकामैः सुपूजिताः ॥&#x9;011c&lt;br&gt;&#xA;स्वराष्ट्राणि गमिष्यामस्तदनुज्ञातुमर्हसि ।&#x9;012a&lt;br&gt;&#xA;श्रुत्वा तु वचनं राज्ञां धर्मराजो युधिष्ठिरः ॥&#x9;012c&lt;br&gt;&#xA;यथार्हं पूज्य नृपतीन्भ्रातॄन्सर्वानुवाच ह ।&#x9;013a&lt;br&gt;&#xA;राजानः सर्व एवैते प्रीत्याऽस्मान्समुपागताः ॥&#x9;013c&lt;br&gt;&#xA;प्रस्थिताः स्वानि राष्ट्राणि मामापृच्छय परन्तपाः ।&#x9;014a&lt;br&gt;&#xA;अनुव्रजत भद्रं वो विषयान्तं नृपोत्तमान् ॥&#x9;014c&lt;br&gt;&#xA;भ्रातुर्वचनमाज्ञाय पाण्डवा धर्मचारिणः ।&#x9;015a&lt;br&gt;&#xA;यथार्हं नृपतीन्सर्वानेकैकं समनुव्रजन् ॥&#x9;015c&lt;br&gt;&#xA;विराटमन्वायात्तूर्णं धृष्टद्युम्नः प्रतापवान् ।&#x9;016a&lt;br&gt;&#xA;धनञ्जयो यज्ञसेनं महात्मानं महारथम् ॥&#x9;016c&lt;br&gt;&#xA;भीष्मं च धृतराष्ट्रं च भीमसेनो महाबलः ।&#x9;017a&lt;br&gt;&#xA;द्रोणं तु ससुतं वीरं सहदेवो युधां पतिः ॥&#x9;017c&lt;br&gt;&#xA;नकुलः सुबलं राजन्सहपुत्रं समन्वयात् ।&#x9;018a&lt;br&gt;&#xA;द्रौपदेयाः ससौभद्राः पार्वतीयान्महारथान् ॥&#x9;018c&lt;br&gt;&#xA;अन्वगच्छंस्तथैवान्यान्क्षत्रियान्क्षत्रियर्षभाः ।&#x9;019a&lt;br&gt;&#xA;एवं सुपूजिताः सर्वे जग्मुर्विप्राः सहस्रशः ॥&#x9;019c&lt;br&gt;&#xA;गतेषु पार्थिवेन्द्रेषु सर्वेषु ब्राह्मणेषु च ।&#x9;020a&lt;br&gt;&#xA;युधिष्ठिरमुवाचेदं वासुदेवः प्रतापवान् ॥&#x9;020c&lt;br&gt;&#xA;आपृच्छे त्वां गमिष्यामि द्वारकां कुरुनन्दन ।&#x9;021a&lt;br&gt;&#xA;राजसूयं क्रतुश्रेष्ठं दिष्ट्या त्वं प्राप्तवानसि ॥&#x9;021c&lt;br&gt;&#xA;तमुवाचैवमुक्तस्तु धर्मराजो जनार्दनम् ।&#x9;022a&lt;br&gt;&#xA;तव प्रसादाद्गोविन्द प्राप्तः क्रतुवरो मया ॥&#x9;022c&lt;br&gt;&#xA;क्षत्रं समग्रमपि च त्वत्प्रसादाद्वशे स्थितम् ।&#x9;023a&lt;br&gt;&#xA;उपादाय बलिं मुख्यं मामेव समुपस्थितम् ॥&#x9;023c&lt;br&gt;&#xA;कथं त्वद्गमनार्थं मे वाणी वितरतेऽनघ ॥&#x9;024ac&lt;br&gt;&#xA;न ह्यहं त्वामृते वीर रतिं प्राप्नोमि कर्हचित् ।&#x9;025a&lt;br&gt;&#xA;अवश्यं चैव गन्तव्या भवता द्वारका पुरी ॥&#x9;025c&lt;br&gt;&#xA;वैशम्पायन उवाच ॥&#x9;026&lt;br&gt;&#xA;एवमुक्तः स धर्मात्मा युधिष्ठिरसहायवान् ।&#x9;026a&lt;br&gt;&#xA;अभिगम्याब्रवीत्प्रीतः पृथां पृथुयशा हरिः ॥&#x9;026c&lt;br&gt;&#xA;साम्राज्यं समनुप्राप्ताः पुत्रास्तेऽद्य पितृष्वसः ।&#x9;027a&lt;br&gt;&#xA;सिद्धार्था वसुमन्तश्च सा त्वं प्रीतिमवाप्नुहि ॥&#x9;027c&lt;br&gt;&#xA;अनुज्ञातस्त्वया चाहं द्वारकां गन्तुमुत्सहे ।&#x9;028a&lt;br&gt;&#xA;सुभद्रां द्रौपदीं चैव सभाजयत केशवः ॥&#x9;028c&lt;br&gt;&#xA;निष्क्रम्यान्तःपुरात्तस्माद्युधिष्ठिरसहायवान् ।&#x9;029a&lt;br&gt;&#xA;स्नातश्च कृतजप्यश्च ब्राह्मणान्स्वस्ति वाच्य च ॥&#x9;029c&lt;br&gt;&#xA;ततो मेघवपुःप्रख्यं स्यन्दनं च सुकल्पितम् ।&#x9;030a&lt;br&gt;&#xA;योजयित्वा महाबाहुर्दारुकः समुपस्थितः ॥&#x9;030c&lt;br&gt;&#xA;उपस्थितं रथं दृष्ट्वा तार्क्ष्यप्रवरकेतनम् ।&#x9;031a&lt;br&gt;&#xA;प्रदक्षिणमुपावृत्य समारुह्य महामनाः ॥&#x9;031c&lt;br&gt;&#xA;प्रययौ पुण्डरीकाक्षस्ततो द्वारवतीं पुरीम् ॥&#x9;032ac&lt;br&gt;&#xA;तं पद्भ्यामनुवव्राज धर्मराजो युधिष्ठिरः ।&#x9;033a&lt;br&gt;&#xA;भ्रातृभिः सहितः श्रीमान्वासुदेवं महाबलम् ॥&#x9;033c&lt;br&gt;&#xA;ततो मुहूर्तं सङ्गृह्य स्यन्दनप्रवरं हरिः ।&#x9;034a&lt;br&gt;&#xA;अब्रवीत्पुण्डरीकाक्षः कुन्तीपुत्रं युधिष्ठिरम् ॥&#x9;034c&lt;br&gt;&#xA;अप्रमत्तः स्थितो नित्यं प्रजाः पाहि विशाम्पते ।&#x9;035a&lt;br&gt;&#xA;पर्जन्यमिव भूतानि महाद्रुममिव द्विजाः ॥&#x9;035c&lt;br&gt;&#xA;बान्धवास्त्वोपजीवन्तु सहस्राक्षमिवामराः ।&#x9;036a&lt;br&gt;&#xA;कृत्वा परस्परेणैव संवादं कृष्णपाण्डवौ ॥&#x9;036c&lt;br&gt;&#xA;अन्योन्यं समनुज्ञाप्य जग्मतुः स्वगृहान्प्रति ।&#x9;037a&lt;br&gt;&#xA;गते द्वारवतीं कृष्णे सात्वतप्रवरे नृप ॥&#x9;037c&lt;br&gt;&#xA;महादुर्योधनो राजा शकुनिश्चापि सौबलः ।&#x9;038a&lt;br&gt;&#xA;&#39;सूतपुत्रश्च राधेयः सह दुःशासनादिभिः ॥&#x9;038c&lt;br&gt;&#xA;सर्वकामगुणोपेतैरर्च्यमानास्तु भारत&#39; ।&#x9;039a&lt;br&gt;&#xA;तस्यां सभायां दिव्यायामवसंस्तत्र पाण्डवैः ॥ ॥&#x9;039c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/073/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/073/</guid>
      <description>&lt;p&gt;अध्यायः 073&lt;/p&gt;&#xA;&lt;p&gt;व्यासम्प्रति युधिष्ठिरेण उत्पातफलप्रश्ने व्यासेन तत्कथनपूर्वकं कैलासगमनम् ॥ 1 ॥ व्यासोक्तं भ्रातृषु निवेद्य शोचतो युधिष्ठिरस्य अर्जुनेन समाश्वासनम् ॥ 2 ॥ युधिष्ठिरेण समयकरणम् ॥ 3 ॥&lt;/p&gt;&#xA;&lt;p&gt;वैशम्पायन उवाच ॥&#x9;001&lt;br&gt;&#xA;&#39;अनुसंसार्य नृपतीन्पाण्डवाः पाण्डवाग्रजम् ।&#x9;001a&lt;br&gt;&#xA;अभिजग्मुर्महेष्वासा धर्मराजं युधिष्ठिरम् ॥&#x9;001c&lt;br&gt;&#xA;सोऽनुमेने महाबाहुर्भातॄंश्च सुहृदस्तथा&#39; ।&#x9;002a&lt;br&gt;&#xA;शिष्यैः परिवृतो व्यासः पुरस्तात्समपद्यत ॥&#x9;002c&lt;br&gt;&#xA;सोऽभ्ययादासनात्तूर्णं भ्रातृभिः परिवारितः ।&#x9;003a&lt;br&gt;&#xA;पाद्येनासनदानेन पितामहमपूजयत् ॥&#x9;003c&lt;br&gt;&#xA;अथोपविश्य भगवान्काञ्चने परमासने ।&#x9;004a&lt;br&gt;&#xA;आस्यतामिति चोवाच धर्मराजं युधिष्ठिरम् ॥&#x9;004c&lt;br&gt;&#xA;अथोपविष्टं राजानं भ्रातृभिः परिवारितम् ।&#x9;005a&lt;br&gt;&#xA;उवाच भगवान्व्यासस्तत्तद्वाक्यविशारदः ॥&#x9;005c&lt;br&gt;&#xA;दिष्ट्या वर्धसि कौन्तेय साम्राज्यं प्राप्य दुर्लभम् ।&#x9;006a&lt;br&gt;&#xA;वर्धिताः कुरवः सर्वे त्वया कुरुकुलोद्वह ॥&#x9;006c&lt;br&gt;&#xA;आपृच्छे त्वां गमिष्यामि पूजितोऽस्मि विशाम्पते ।&#x9;007a&lt;br&gt;&#xA;एवमुक्तः स कृष्णेन धर्मराजो युधिष्ठिरः ॥&#x9;007c&lt;br&gt;&#xA;अभिवाद्योपसङ्गृह्य पितामहमथाब्रवीत् ॥&#x9;008ac&lt;br&gt;&#xA;युधिष्ठिर उवाच ।&#x9;009&lt;br&gt;&#xA;संशयो द्विपदां श्रेष्ठ ममोत्पन्नः सुदुर्लभः ।&#x9;009a&lt;br&gt;&#xA;तस्य नान्योऽस्ति वक्ता वै त्वामृते द्विजपुङ्गव ॥&#x9;009c&lt;br&gt;&#xA;उत्पातांस्त्रिविधान्प्राह नारदो भगवानृषिः ।&#x9;010a&lt;br&gt;&#xA;दिव्यांश्चैवान्तरिक्षांश्च पार्थिवांश्च पितामह ॥&#x9;010c&lt;br&gt;&#xA;&#39;सुमहच्च फलं तेषां भवितेति न संशयः&#39; ।&#x9;011a&lt;br&gt;&#xA;अपि चैद्यस्य पतनाच्छान्तमौत्पातिकं महत् ॥&#x9;011c&lt;br&gt;&#xA;वैशम्पायन उवाच ॥&#x9;012&lt;br&gt;&#xA;राज्ञस्तु वचनं श्रुत्वा पराशरसुतः प्रभुः ।&#x9;012a&lt;br&gt;&#xA;कृष्णद्वैपायनो व्यास इदं वचनमब्रवीत् ॥&#x9;012c&lt;br&gt;&#xA;त्रयोदश समा राजन्नुत्पातानां फलं महत् ।&#x9;013a&lt;br&gt;&#xA;सर्वक्षत्रविनाशाय भविष्यति विशाम्पते ॥&#x9;013c&lt;br&gt;&#xA;त्वामेकं कारणं कृत्वा कालेन भरतर्षभ ।&#x9;014a&lt;br&gt;&#xA;समेतं पार्थिवं क्षत्रं क्षयं यास्यति भारत ।&#x9;014c&lt;br&gt;&#xA;दुर्योधनापराधेन भीमार्जुनबलेन च ॥&#x9;014e&lt;br&gt;&#xA;स्वप्नं द्रक्ष्यसि राजेन्द्र तस्मिन्काल उपस्थिते ।&#x9;015a&lt;br&gt;&#xA;तत्तेऽहं सम्प्रवक्ष्यामि तन्निबोध युधिष्ठिर ॥&#x9;015c&lt;br&gt;&#xA;यान्तं द्रक्ष्यसि राजेन्द्र क्षपान्ते त्वं वृषध्वजम् ।&#x9;016a&lt;br&gt;&#xA;नीलकण्ठं भवं स्थाणुं कपालिं त्रिपुरान्तकम् ॥&#x9;016c&lt;br&gt;&#xA;उग्रं रुद्रं पशुपतिं महादेवमुमापतिम् ।&#x9;017a&lt;br&gt;&#xA;हरं शर्वं वृषं शूलं पिनाकिं कृत्तिवाससम् ॥&#x9;017c&lt;br&gt;&#xA;कैलासकूटप्रतिमे वृषभेऽवस्थितं शिवम् ।&#x9;018a&lt;br&gt;&#xA;निरीक्षमाणं सततं पितृराजाश्रितां दिशम् ॥&#x9;018c&lt;br&gt;&#xA;एवमीदृशकं स्वप्नं द्रक्ष्यसि त्वं विशाम्पते ।&#x9;019a&lt;br&gt;&#xA;मा तत्कृते ह्यनुध्याहि कालो हि दुरतिक्रमः ॥&#x9;019c&lt;br&gt;&#xA;स्वस्ति तेऽस्तु गमिष्यामि कैलासं पर्वतं प्रति ।&#x9;020a&lt;br&gt;&#xA;अप्रमत्तः स्थितो दान्तः पृथिवीं परिपालय ॥&#x9;020c&lt;br&gt;&#xA;वैशम्पायन उवाच ॥&#x9;021&lt;br&gt;&#xA;एवमुक्त्वा स भगवान्कैलासं पर्वतं ययौ ।&#x9;021a&lt;br&gt;&#xA;कृष्णद्वैपायनो व्यासः सह शिष्यैः सहानुगैः ॥&#x9;021c&lt;br&gt;&#xA;गते पितामहे राजा चिन्ताशोकसमन्वितः ।&#x9;022a&lt;br&gt;&#xA;निःश्वसन्नुष्णमसकृत्तमेवार्थं विचिन्तयन् ॥&#x9;022c&lt;br&gt;&#xA;कथं तु दैवं शक्येत पौरुषेण प्रबाधितुम् ।&#x9;023a&lt;br&gt;&#xA;अवश्यमेव भविता यदुक्तं परमर्षिणा ॥&#x9;023c&lt;br&gt;&#xA;ततोऽब्रवीन्महातेजाः सर्वान्भ्रातॄन्युधिष्ठिरः ।&#x9;024a&lt;br&gt;&#xA;श्रुतं वै पुरुषव्याघ्रा यन्मां द्वैपायनोऽब्रवीत् ॥&#x9;024c&lt;br&gt;&#xA;तदा तद्वचनं श्रुत्वा मरणे निश्चिता मतिः ।&#x9;025a&lt;br&gt;&#xA;सर्वक्षत्रस्य निधने यद्यहं हेतुरीप्सितः ॥&#x9;025c&lt;br&gt;&#xA;कालेन निर्मितस्तात को ममार्थोऽस्ति जीवतः ।&#x9;026a&lt;br&gt;&#xA;एवं ब्रुवन्तं राजानं फाल्गुनः प्रत्यभाषत ॥&#x9;026c&lt;br&gt;&#xA;मा राजन्कश्मलं घोरं प्रविशो बुद्धिनाशनम् ।&#x9;027a&lt;br&gt;&#xA;सम्प्रधार्य महाराज यत्क्षमं तत्समाचर ॥&#x9;027c&lt;br&gt;&#xA;वैशम्पायन उवाच ॥&#x9;028&lt;br&gt;&#xA;ततोऽब्रवीत्सत्यधृतिर्भ्रातॄन्सर्वान्युधिष्ठिरः ।&#x9;028a&lt;br&gt;&#xA;द्वैपायनस्य वचनं तत्रैव समचिन्तयत् ॥&#x9;028c&lt;br&gt;&#xA;अद्यप्रभृति भद्रं वः प्रतिज्ञां मे निबोधत ।&#x9;029a&lt;br&gt;&#xA;त्रयोदश समास्तात को ममार्थोऽस्ति जीवतः ॥&#x9;029c&lt;br&gt;&#xA;न प्रवक्ष्यामि परुषं भ्रातॄनन्यांश्च पार्थिवान् ।&#x9;030a&lt;br&gt;&#xA;स्थितो निदेशे ज्ञातीनां योक्ष्ये तत्सुमुदाहरन् ॥&#x9;030c&lt;br&gt;&#xA;एवं मे वर्तमानस्य स्वसुतेऽष्वितरेषु च ।&#x9;031a&lt;br&gt;&#xA;भेदो न भविता लोके भेदमूलो हि विग्रहः ॥&#x9;031c&lt;br&gt;&#xA;विग्रहं दूरतो रक्षन्प्रियाण्येव समाचरन् ।&#x9;032a&lt;br&gt;&#xA;वाच्यतां न गमिष्यामि लोकेषु मनुजर्षभाः ॥&#x9;032c&lt;br&gt;&#xA;भ्रातृर्ज्येष्ठस्य वचनं पाण्डवाः सन्निशम्य तत् ।&#x9;033a&lt;br&gt;&#xA;तमेव समवर्तन्त धर्मराजहिते रताः ॥&#x9;033c&lt;br&gt;&#xA;संसत्सु समयं कृत्वा धर्मराड्भ्रातृभिः सह ।&#x9;034a&lt;br&gt;&#xA;पितॄंस्तर्प्य यथान्यायं देवताश्च विशाम्पते ॥&#x9;034c&lt;br&gt;&#xA;कृतमङ्गलकल्याणो भ्रातृभिः पिरवारितः ।&#x9;035a&lt;br&gt;&#xA;गतेषु क्षत्रियेन्द्रेषु सर्वेषु भरतर्षभ ॥&#x9;035c&lt;br&gt;&#xA;युधिष्ठिरः सहामात्यः प्रविवेश पुरोत्तमम् ।&#x9;036a&lt;br&gt;&#xA;दुर्योधनो महाराज शकुनिश्चापि सौबलः ।&#x9;036c&lt;br&gt;&#xA;सभायां समणीयायां तत्रैवास्ते नराधिप ॥ ॥&#x9;036e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/074/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/074/</guid>
      <description>&lt;p&gt;अध्यायः 074&lt;/p&gt;&#xA;&lt;p&gt;युधिष्ठिरसभायां दुर्योधने निर्जलदेशे जलभ्रमेण परिधानमुत्कर्षति सति तथा सजलदेशे स्थलभ्रान्त्या अनवधानगमनेन जले पतति च सति भीमादिभिरुपहासः ॥ 1 ॥ चिन्तातान्तं दुर्योधनं प्रति शकुनिना चिन्ताहेतुप्रश्ने दुर्योधनेन तत्कथनपूर्वकं धृतराष्ट्रे स्वदुःखनिवेदनाय शकुनिम्प्रति चोदनम् ॥ 2 ॥&lt;/p&gt;&#xA;&lt;p&gt;वैशम्पायन उवाच ॥&#x9;001&lt;br&gt;&#xA;वसन्दुर्योधनस्तस्यां सभायां पुरुषर्षभ ।&#x9;001a&lt;br&gt;&#xA;शनैर्ददर्श तां सर्वां सभां शकुनिना सह ॥&#x9;001c&lt;br&gt;&#xA;तस्यां दिव्यानभिप्रायान्ददर्श कुरुनन्दनः ।&#x9;002a&lt;br&gt;&#xA;न दृष्टपूर्वा ये तेन नगरे नागसाह्वये ॥&#x9;002c&lt;br&gt;&#xA;स कदाचित्सभामध्ये धार्तराष्ट्रो महीपतिः ।&#x9;003a&lt;br&gt;&#xA;स्फाटिकं स्थलमासाद्य जलमित्यभिशङ्कया ॥&#x9;003c&lt;br&gt;&#xA;स्ववस्त्रोत्कर्षणं राजा कृतवान्बुद्धिमोहितः ।&#x9;004a&lt;br&gt;&#xA;दुर्मना विमुखश्चैव परिचक्राम तां सभाम् ॥&#x9;004c&lt;br&gt;&#xA;ततः स्थले निपतितो दुर्मना व्रीडितो नृपः ।&#x9;005a&lt;br&gt;&#xA;निःश्वसन्विमुखश्चापि परिचक्राम तां सभाम् ॥&#x9;005c&lt;br&gt;&#xA;ततः स्फाटिकतोयां वै स्फाटिकाम्बुजशोभिताम् ।&#x9;006a&lt;br&gt;&#xA;वापीं मत्वा स्थलमिव सवासाः प्रापतञ्जले ॥&#x9;006c&lt;br&gt;&#xA;जले निपतितं दृष्ट्वा भीमसेनो महाबलः ।&#x9;007a&lt;br&gt;&#xA;जहास जहसुश्चैव किङ्कराश्च सुयोधनम् ॥&#x9;007c&lt;br&gt;&#xA;वासांसि च शुभान्यस्मै प्रददू राजशासनात् ।&#x9;008a&lt;br&gt;&#xA;तथागतं तु तं दृष्ट्वा भीमसेनो महाबलः ॥&#x9;008c&lt;br&gt;&#xA;अर्जुनश्च यमौ चोभौ सर्वे ते प्राहसंस्तदा ।&#x9;009a&lt;br&gt;&#xA;नामर्षयत्ततस्तेषामवहासममर्षणः ॥&#x9;009c&lt;br&gt;&#xA;आकारं रक्षमाणस्तु न स तान्समुदैक्षत ।&#x9;010a&lt;br&gt;&#xA;पुनर्वसनमुत्क्षिप्य प्रतिरिष्यन्निव स्थलम् ॥&#x9;010c&lt;br&gt;&#xA;आरुरोह ततः सर्वे जहसुश्च पुनर्जनाः ।&#x9;011a&lt;br&gt;&#xA;द्वारं तु पिहिताकारं स्फाटिकं प्रेक्ष्य भूमिपः ।&#x9;011c&lt;br&gt;&#xA;प्रविशन्नाहतो मूर्ध्नि व्याघूर्णित इव स्थितः ॥&#x9;011e&lt;br&gt;&#xA;तादृशं च परं द्वारं स्फाटिकोरुकवाटकम् ।&#x9;012a&lt;br&gt;&#xA;विघट्टयन्कराभ्यां तु निष्क्रम्याग्रे पपात ह ॥&#x9;012c&lt;br&gt;&#xA;द्वारं तु वितताकारं समापेदे पुनश्च सः ।&#x9;013a&lt;br&gt;&#xA;तद्वृत्तं चेति मन्वानो द्वारस्थानादुपारमत् ॥&#x9;013c&lt;br&gt;&#xA;एवं प्रलम्भान्विविधान्प्राप्य तत्र विशाम्पते ।&#x9;014a&lt;br&gt;&#xA;पाण्डवेयाभ्यनुज्ञातस्ततो दुर्योधनो नृपः ॥&#x9;014c&lt;br&gt;&#xA;अपहृष्टेन मनसा राजसूये महाक्रतौ ।&#x9;015a&lt;br&gt;&#xA;प्रेक्ष्य तामद्भुतामृद्धिं जगाम गजसाह्वयम् ॥&#x9;015c&lt;br&gt;&#xA;पाण्डवश्रीप्रतप्तस्य ध्यायमानस्य गच्छतः ।&#x9;016a&lt;br&gt;&#xA;दुर्योधनस्य नृपतेः पापा मतिरजायत ॥&#x9;016c&lt;br&gt;&#xA;पार्थान्सुमनसो दृष्ट्वा पार्थिवांश्च वशानुगान् ।&#x9;017a&lt;br&gt;&#xA;कृत्स्नं चापि हितं लोकमाकुमारं कुरूद्वह ॥&#x9;017c&lt;br&gt;&#xA;महिमानं परं चापि पाण्डवानां महात्मनाम् ।&#x9;018a&lt;br&gt;&#xA;दूर्योधनो धार्तराष्ट्रो विवर्णः समपद्यत ॥&#x9;018c&lt;br&gt;&#xA;स तु गच्छन्ननेकाग्नः सभामेकोऽन्वचिन्तयत् ।&#x9;019a&lt;br&gt;&#xA;श्रियं च तामनुपमां धर्मराजस्य धीमतः ॥&#x9;019c&lt;br&gt;&#xA;प्रमत्तो धृतराष्ट्रस्य पुत्रो दुर्योधनस्तदा ।&#x9;020a&lt;br&gt;&#xA;नाभ्यभाषत्सुबलजं भाषमाणं पुनः पुनः ॥&#x9;020c&lt;br&gt;&#xA;अनेकाग्रं तु तं दृष्ट्वा शकुनिः प्रत्यभाषत ।&#x9;021a&lt;br&gt;&#xA;दुर्योधन कृतोमूलं निःश्वसन्निव गच्छसि ॥&#x9;021c&lt;br&gt;&#xA;दुर्योधन उवाच ॥&#x9;022&lt;br&gt;&#xA;दृष्ट्वेमां पृथिवीं कृत्स्नां युधिष्ठिरवशानुगाम् ।&#x9;022a&lt;br&gt;&#xA;जितामस्त्रप्रतापेन श्वेताश्वस्य महात्मनः ॥&#x9;022c&lt;br&gt;&#xA;तं च यज्ञं तथाभूतं दृष्ट्वा पार्थस्य मातुल ।&#x9;023a&lt;br&gt;&#xA;यथा शक्रस्य देवेषु तथाभूतं महाद्युतेः ॥&#x9;023c&lt;br&gt;&#xA;अमर्षेण तु सम्पूर्णो दह्यमानो दिवानिशम् ।&#x9;024a&lt;br&gt;&#xA;शुचिशुक्रागमे काले शुष्ये तोयमिवाल्पकम् ॥&#x9;024c&lt;br&gt;&#xA;पश्य सात्वतमुख्येन शिशुपालो निपातितः ।&#x9;025a&lt;br&gt;&#xA;न च तत्र पुमानासीत्कश्चित्तस्य पदानुगः ॥&#x9;025c&lt;br&gt;&#xA;दह्यमाना हि राजानः पाण्डवोत्थेन वह्निना ।&#x9;026a&lt;br&gt;&#xA;क्षान्तवन्तोऽपराधं ते को हि तत्क्षन्तुमर्हति ॥&#x9;026c&lt;br&gt;&#xA;वासुदेवेन तत्कर्म यथाऽयुक्तं महत्कृतम् ।&#x9;027a&lt;br&gt;&#xA;सिद्धं च पाण्डुपुत्राणां प्रतापेन महात्मनाम् ॥&#x9;027c&lt;br&gt;&#xA;तथाहि रत्नान्यादाय विविधानि नृपा नृपम् ।&#x9;028a&lt;br&gt;&#xA;उपातिष्ठन्त कौन्तेयं वैश्या इव करप्रदाः ॥&#x9;028c&lt;br&gt;&#xA;श्रियं तथागतां दृष्ट्वा ज्वलन्तीमिव पाण्डवे ।&#x9;029a&lt;br&gt;&#xA;अमर्षवशमापन्नो दह्यामि न तथोचितः ॥&#x9;029c&lt;br&gt;&#xA;वह्निमेव प्रवेक्ष्यामि भक्षयिष्यामि वा विषम् ।&#x9;030a&lt;br&gt;&#xA;अपो वापि प्रवेक्ष्यामि न हि शक्ष्यामि जीवितुम् ॥&#x9;030c&lt;br&gt;&#xA;को हि नाम पुमाल्ँलोके मर्षयिष्यति सत्ववान् ।&#x9;031a&lt;br&gt;&#xA;सपत्नानृद्ध्यतो दृष्ट्वा हीनमात्मानमेव च ॥&#x9;031c&lt;br&gt;&#xA;सोऽहं न स्त्री न चाप्यस्त्री न पुमान्नापुमानपि ।&#x9;032a&lt;br&gt;&#xA;योऽहं तां मर्षयाम्यद्य तादृशीं श्रियमागताम् ॥&#x9;032c&lt;br&gt;&#xA;ईश्वरत्वं पृथिव्याश्च वसुमत्तां च तादृशीम् ।&#x9;033a&lt;br&gt;&#xA;यज्ञं च तादृशं दृष्ट्वा मादृशः को न सञ्ज्वरेत् ॥&#x9;033c&lt;br&gt;&#xA;अशक्तश्चैक एवाहं तामाहर्तुं नृपश्रियम् ।&#x9;034a&lt;br&gt;&#xA;सहायांश्च न पश्यामि तेन मृत्युं विचिन्तये ॥&#x9;034c&lt;br&gt;&#xA;दैवमेव परं मन्ये पौरुषं च निरर्थकम् ।&#x9;035a&lt;br&gt;&#xA;दृष्ट्वा कुन्तीसुते शुद्धां श्रियं तामहतां तथा ॥&#x9;035c&lt;br&gt;&#xA;कृतो यत्नो मया पूर्वं विनाशे तस्य सौबल ।&#x9;036a&lt;br&gt;&#xA;तच्च सर्वमतिक्रम्य संवृद्धोऽप्स्विव पङ्गजम् ॥&#x9;036c&lt;br&gt;&#xA;तेन दैवं परं मन्ये पौरुषं च निरर्थकम् ।&#x9;037a&lt;br&gt;&#xA;धार्तराष्ट्राश्च हीयन्ते पार्था वर्धन्ति नित्यशः । &#x9;037c&lt;br&gt;&#xA;&#39;कृष्णस्तु सुमनास्तेषां विवर्धयति सम्पदः&#39; ॥&#x9;037e&lt;br&gt;&#xA;सोऽहं श्रियं च तां दृष्ट्वा सभां तां च तथाविधाम् ।&#x9;038a&lt;br&gt;&#xA;रक्षिभिश्चावहासं तं परितप्ये यथाऽग्निना ॥&#x9;038c&lt;br&gt;&#xA;स मामभ्यनुजानीहि मातुलाद्य सुदुःखितम् ।&#x9;039a&lt;br&gt;&#xA;अमर्षं च समाविष्टं धृतराष्ट्रे निवेदय ॥ ॥&#x9;039c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/075/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/075/</guid>
      <description>&lt;p&gt;अध्यायः 075&lt;/p&gt;&#xA;&lt;p&gt;शकुनिना दुर्योधनम्प्रति पाण्डवानां पौरुषेणाजय्यत्वकथनपूर्वकं द्यूतेन जेष्यामीति समाश्वासनादिकम् ॥ 1 ॥&lt;/p&gt;&#xA;&lt;p&gt;शकुनिरुवाच ॥&#x9;001&lt;br&gt;&#xA;दुर्योधन न तेऽमर्षः कार्यः प्रति युधिष्ठिरम् ।&#x9;001a&lt;br&gt;&#xA;भागधेयानि हि स्वानि पाण्डवा भुञ्जते सदा ॥&#x9;001c&lt;br&gt;&#xA;विधानं विविधाकारं परं तेषां विधानतः ।&#x9;002a&lt;br&gt;&#xA;अनेकैरभ्युपायैश्च त्वया न शकिताः पुरा ॥&#x9;002c&lt;br&gt;&#xA;आरब्धा हि महाराज पुनःपुनररिन्दम ।&#x9;003a&lt;br&gt;&#xA;विमुक्ताश्च नरव्याघ्रा भागधेयपुरस्कृताः ।&#x9;003c&lt;br&gt;&#xA;&#39;उत्साहवन्तः पुरुषा नावसीदन्ति कर्मसु&#39; ॥&#x9;003e&lt;br&gt;&#xA;तैर्लब्धा द्रौपदी भार्या द्रुपदश्च सुतैः सह ।&#x9;004a&lt;br&gt;&#xA;सहायाः पृथिवीपाला वासुदेवश्च वीर्यवान् ॥&#x9;004c&lt;br&gt;&#xA;लब्धश्चानभिभूतार्थैः पित्र्योंशः पृथिवीपते ।&#x9;005a&lt;br&gt;&#xA;विवृद्धस्तेजसा तेषां तत्र का परिदेवना ॥&#x9;005c&lt;br&gt;&#xA;धनञ्जयेन गाण्डीवमक्षय्यौ च महेषुधी ।&#x9;006a&lt;br&gt;&#xA;लब्धान्यस्त्राणि दिव्यानि तोषयित्वा हुताशनम् ॥&#x9;006c&lt;br&gt;&#xA;तेन कार्मुकमुख्येन बाहुवीर्येण चात्मनः ।&#x9;007a&lt;br&gt;&#xA;कृता वशे महीपालास्तत्र का परिदेवना ॥&#x9;007c&lt;br&gt;&#xA;अग्निदाहान्मयं चापि मोक्षयित्वा स दानवम् ।&#x9;008a&lt;br&gt;&#xA;सभां तां कारयामास सव्यसाची परन्तपः ॥&#x9;008c&lt;br&gt;&#xA;तेन चैव मयेनोक्ताः किङ्करा नाम राक्षसाः ।&#x9;009a&lt;br&gt;&#xA;वहन्ति तां सभां भीमास्तत्र का परिदेवना ॥&#x9;009c&lt;br&gt;&#xA;यच्चासहायतां राजन्नुक्तवानसि भारत ।&#x9;010a&lt;br&gt;&#xA;तन्मिथ्या भ्रातरो हीमे तव सर्वे वशानुगाः ॥&#x9;010c&lt;br&gt;&#xA;द्रोणस्तव महेष्वासः सह पुत्रेण वीर्यवान् ।&#x9;011a&lt;br&gt;&#xA;सूतपुत्रश्च राधेयो दृढधन्वा महारथः ॥&#x9;011c&lt;br&gt;&#xA;&#39;स एकः समरे सर्वान्पाण्डवान्सहसोमकान् ।&#x9;012a&lt;br&gt;&#xA;विजेष्यति महाबाहो किं सहायैः करिष्यसि ॥&#x9;012c&lt;br&gt;&#xA;भीष्मश्च पुरुषव्याघ्रो गौतमश्च महारथः ।&#x9;013a&lt;br&gt;&#xA;जयद्रथश्च बलावान्सोमदत्तस्तथैव च&#39; ॥&#x9;013c&lt;br&gt;&#xA;अहं च सह सोदर्यैः सौमदत्तिश्च पार्थिवः ।&#x9;014a&lt;br&gt;&#xA;एतैस्त्वं सहितः सर्वैर्जय कृत्स्नां वसुन्धराम् ॥&#x9;014c&lt;br&gt;&#xA;दुर्योधन उवाच ।&#x9;015&lt;br&gt;&#xA;त्वया च सहितो राजन्नेतैश्चान्यैर्महारथैः ।&#x9;015a&lt;br&gt;&#xA;एतानहं विजेष्यामि यदि त्वमनुमन्यसे ॥&#x9;015c&lt;br&gt;&#xA;एतेषु विजितेष्वद्य भविष्यति मही मम ।&#x9;016a&lt;br&gt;&#xA;सर्वे च पृथिवीपालाः सभा सा च महाधना ॥&#x9;016c&lt;br&gt;&#xA;शकुनिरुवाच ॥&#x9;017&lt;br&gt;&#xA;धनञ्जयो वासुदेवो भीमसेनो युधिष्ठिरः ।&#x9;017a&lt;br&gt;&#xA;नकुलः सहदेवश्च द्रुपदश्च सहात्मजैः ॥&#x9;017c&lt;br&gt;&#xA;नैते युधि पराजेतुं शक्या देवगणैरपि ।&#x9;018a&lt;br&gt;&#xA;महारथा महेष्वासाः कृतास्त्रा युद्धदुर्मदाः ॥&#x9;018c&lt;br&gt;&#xA;अहं तु तद्विजानामि विजेतुं येन शक्यते ।&#x9;019a&lt;br&gt;&#xA;युधिष्ठिरं स्वयं राजंस्तन्निबोध जुषस्व च ॥&#x9;019c&lt;br&gt;&#xA;दुर्योधन उवाच ॥&#x9;020&lt;br&gt;&#xA;अप्रमादेन सुहृदामन्येषां च महात्मनाम् ।&#x9;020a&lt;br&gt;&#xA;यदि शक्या विजेतुं ते तन्ममाचक्ष्व मातुल ॥&#x9;020c&lt;br&gt;&#xA;शकुनिरुवाच ।&#x9;021&lt;br&gt;&#xA;द्यूतप्रियश्च कौन्तेयो न स जानाति देवितुम् ।&#x9;021a&lt;br&gt;&#xA;समाहूतश्च राजेन्द्रो न शक्ष्यति निवर्तितुम् ॥&#x9;021c&lt;br&gt;&#xA;देवने कुशलश्चाहं न मेऽस्ति सदृशो भुवि ।&#x9;022a&lt;br&gt;&#xA;त्रिषु लोकेषु कौरव्य तं त्वं द्यूते समाह्वय ॥&#x9;022c&lt;br&gt;&#xA;तस्याक्षकुशलो राजन्नादास्येऽहमसंशयम् ।&#x9;023a&lt;br&gt;&#xA;राज्यं श्रियं च तां दीप्तां त्वदर्थं पुरुषर्षभ ॥&#x9;023c&lt;br&gt;&#xA;इदं तु सर्वं त्वं राज्ञे दुर्योधन निवेदय ।&#x9;024a&lt;br&gt;&#xA;अनुज्ञातस्तु ते पित्रा विजेष्ये तान्न संशयः ॥&#x9;024c&lt;br&gt;&#xA;दुर्योधन उवाच ।&#x9;025&lt;br&gt;&#xA;त्वमेव करुमुख्याय धृतराष्ट्राय सौबल ।&#x9;025a&lt;br&gt;&#xA;निवेदय यथान्यायं नाहं शक्ष्ये निवेदितुम् ॥ ॥&#x9;025c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/076/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/076/</guid>
      <description>&lt;p&gt;अध्यायः 076&lt;/p&gt;&#xA;&lt;p&gt;शकुनिना दुर्योधनस्य चिन्तया कार्श्यादिकं बोधितेन धृतराष्ट्रेण दुर्योधनम्प्रति चिन्ताकारणप्रश्नः ॥ 1 ॥ दुर्योधनेन तत्कथनपुर्वकं धृतराष्ट्रं प्रति द्यूताभ्यनुज्ञानप्रार्थनम् ॥ 2 ॥ धृतराष्ट्रेण द्यूतसभानिर्माणाज्ञापनपूर्वकं पाण्डवानयनाय विदुरं प्रति चोदनम् ॥ 3 ॥&lt;/p&gt;&#xA;&lt;p&gt;वैशम्पायन उवाच ॥&#x9;001&lt;br&gt;&#xA;अनुभूय तु राज्ञस्तं राजसूयं सुदुर्मतिः ।&#x9;001a&lt;br&gt;&#xA;&#39;युधिष्ठिरस्य शकुनिर्दुर्योधनसुसंयुतः ॥&#x9;001c&lt;br&gt;&#xA;विवेश हास्तिनपुरं दुर्योधनमतेन सः ।&#x9;002a&lt;br&gt;&#xA;बाढमित्येव शकुनिर्दृढं हृदि चकार ह ॥&#x9;002c&lt;br&gt;&#xA;अस्वस्थतां च तां दृष्ट्वा धार्तराष्ट्रस्य पापकृत् ।&#x9;003a&lt;br&gt;&#xA;भारतानां च दुष्टात्मा क्षयाय हि नृपक्षयः&#39; ॥&#x9;003c&lt;br&gt;&#xA;प्रियकृन्मतमाज्ञाय पूर्वं दुर्योधनस्य तत् ।&#x9;004a&lt;br&gt;&#xA;प्रज्ञाचक्षुषमासीनं शकुनिः सौबलस्तदा ॥&#x9;004c&lt;br&gt;&#xA;दुर्योधनवचः श्रुत्वा धृतराष्ट्रं जनाधिपम् ।&#x9;005a&lt;br&gt;&#xA;उपगम्य महाप्राज्ञं शकुनिर्वाक्यमब्रवीत् ॥&#x9;005c&lt;br&gt;&#xA;शकुनिरुवाच ।&#x9;006&lt;br&gt;&#xA;दुर्योधनो महाराज विवर्णो हरिणः कृशः ।&#x9;006a&lt;br&gt;&#xA;दीनश्चिन्तापरश्चैव तं विद्धि मनुजाधिप ॥&#x9;006c&lt;br&gt;&#xA;न वै परीक्षसे सम्यगसह्यं शत्रुसम्भवम् ।&#x9;007a&lt;br&gt;&#xA;ज्येष्ठपुत्रस्य हृच्छोकं किमर्थं नावबुध्यसे ॥&#x9;007c&lt;br&gt;&#xA;&#39;एवमुक्तः शकुनिना धृतराष्ट्रो जनेश्वरः ।&#x9;008a&lt;br&gt;&#xA;दुर्योधनं समाहूयं इदं वचनमब्रवीत्&#39; ॥&#x9;008c&lt;br&gt;&#xA;धृतराष्ट्र उवाच ।&#x9;009&lt;br&gt;&#xA;दुर्योधन कुतोमूलं भृशमार्तोऽसि पुत्रक ।&#x9;009a&lt;br&gt;&#xA;श्रोतव्यश्चेन्मया सोऽर्थो ब्रूहि मे कुरुनन्दन ॥&#x9;009c&lt;br&gt;&#xA;अयं त्वां शकुनिः प्राह विवर्णं हरिणं कृशम् ।&#x9;010a&lt;br&gt;&#xA;चिन्तयंश्च न पश्यामि शोकस्य तव सम्भवम् ॥&#x9;010c&lt;br&gt;&#xA;ऐश्वर्यं हि महत्पुत्र त्वयि सर्वं प्रतिष्ठितम् ।&#x9;011a&lt;br&gt;&#xA;भ्रातरः सुहृदश्चैव नाचरन्ति तवाप्रियम् ॥&#x9;011c&lt;br&gt;&#xA;आच्छादयसि प्रावारानश्नासि पिशितौदनम् ।&#x9;012a&lt;br&gt;&#xA;आजानेया वहन्त्यश्वाः केनासि हरिणः कृशः ॥&#x9;012c&lt;br&gt;&#xA;शयनानि महार्हाणि योषितश्च मनोरमाः ।&#x9;013a&lt;br&gt;&#xA;गुणवन्ति च वेश्मानि विहाराश्च यथासुखम् ॥&#x9;013c&lt;br&gt;&#xA;देवनामिव ते सर्वं वाचि बद्धं न संशयः ।&#x9;014a&lt;br&gt;&#xA;स दीन इव दुर्धर्ष कस्माच्छोचसि पुत्रक ॥&#x9;014c&lt;br&gt;&#xA;&#39;मात्रा पित्रा च पुत्रस्य यद्वै कार्यं परं स्मृतम् ।&#x9;015a&lt;br&gt;&#xA;प्राप्तस्त्वमसि तत्तात निखिलां नः कुलश्रियम् ॥&#x9;015c&lt;br&gt;&#xA;उपस्थितः सर्वकामैस्त्रिदिवे वासवो यथा ।&#x9;016a&lt;br&gt;&#xA;विविधैरन्नपानैश्च प्रवरैः किं नु शोचसि ॥&#x9;016c&lt;br&gt;&#xA;निरुक्तं निगमं छन्दः षडङ्गान्यस्त्रशास्त्रवान् ।&#x9;017a&lt;br&gt;&#xA;अधीती कृतविद्यस्त्वं दशव्याकरणैः कृपात् ॥&#x9;017c&lt;br&gt;&#xA;हलायुधात्कृपाद्द्रोणादस्त्रविद्यामधीतवान् ।&#x9;018a&lt;br&gt;&#xA;भ्राताज्येष्ठः स्थितो राज्ये किमु शोचसि पुत्रक ॥&#x9;018c&lt;br&gt;&#xA;पृथग्जनैरलभ्यं यदशनाच्छादनं बहु ।&#x9;019a&lt;br&gt;&#xA;प्रभुः सन्भुञ्जसे पुत्र संस्तुतः सूतमागधैः ॥&#x9;019c&lt;br&gt;&#xA;तस्य ते विदितप्रज्ञ शोकमूलमिदं कथम् ।&#x9;020a&lt;br&gt;&#xA;लोकेस्मिञ्ज्येष्ठभागन्यस्तन्ममाचक्ष्व पृच्छतः ॥&#x9;020c&lt;br&gt;&#xA;वैशम्पायन उवाच ॥&#x9;021&lt;br&gt;&#xA;तस्य तद्वचनं श्रुत्वा मन्दः क्रोधवशानुगः ।&#x9;021a&lt;br&gt;&#xA;पितरं प्रत्युवाचेदं स्वमतिं सम्प्रकाशयन् &#39; ॥&#x9;021c&lt;br&gt;&#xA;दुर्योधन उवाच ॥&#x9;022&lt;br&gt;&#xA;अश्नाम्याच्छादये चाहं यथा कुपुरुषस्तथा ।&#x9;022a&lt;br&gt;&#xA;अमर्षं धारये चोग्रं निनीषुः कालपर्ययम् ॥&#x9;022c&lt;br&gt;&#xA;अमर्षणः स्वाः प्रकृतीरभिभूय परं स्थितः ।&#x9;023a&lt;br&gt;&#xA;क्लेशान्मुमुक्षुः परजान्स वै पुरुष उच्यते ॥&#x9;023c&lt;br&gt;&#xA;सन्तोषो वै श्रियं हन्ति ह्यभिमानं च भारत ।&#x9;024a&lt;br&gt;&#xA;अनुक्रोशभये चोभे यैर्वृतो नाश्नुते महत् ॥&#x9;024c&lt;br&gt;&#xA;न मां प्रीणाति मद्भुक्तं श्रियं दृष्ट्वा युधिष्ठेरे ।&#x9;025a&lt;br&gt;&#xA;अतिज्वलन्तीं कौन्तेये विवर्णकरणीं मम ॥&#x9;025c&lt;br&gt;&#xA;सपत्नानृद्व्यतोत्मानं हीयमानं निशाम्य च ।&#x9;026a&lt;br&gt;&#xA;अदृश्यामपि कौन्तेय श्रियं पश्यन्निवोद्यताम् ॥&#x9;026c&lt;br&gt;&#xA;तस्मादहं विवर्णश्च दीनश्च हरिणः कृशः ।&#x9;027a&lt;br&gt;&#xA;अष्टाशीतिसहस्राणि स्नातका गृहमेधिनः ॥&#x9;027c&lt;br&gt;&#xA;त्रिंशद्दासीक एकैको यान्बिभर्ति युधिष्ठिरः ।&#x9;028a&lt;br&gt;&#xA;दशान्यानि सहस्राणि यतीनामूर्ध्वरेतसाम् ।&#x9;028c&lt;br&gt;&#xA;भुञ्जते रुक्मपात्रीभिर्युधिष्ठिरनिवेशने ॥&#x9;028e&lt;br&gt;&#xA;कदलीमृगमोकानि कृष्णश्यामारुणानि च ।&#x9;029a&lt;br&gt;&#xA;काम्भोजः प्राहिणोत्तस्मै परार्ध्यानपि कम्बलान् ।&#x9;029c&lt;br&gt;&#xA;गजयोषिद्गवाश्वस्य शतशोऽथ सहस्रशः ॥&#x9;029e&lt;br&gt;&#xA;त्रिशतं चोष्ट्रवामीनां शतानि विचरन्त्युत ।&#x9;030a&lt;br&gt;&#xA;राजन्या बलिमादाय समेता हि नृपक्षये ॥&#x9;030c&lt;br&gt;&#xA;पृथग्विधानि रत्नानि पार्थिवाः पृथिवीपते ।&#x9;031a&lt;br&gt;&#xA;आहरन्क्रतुमुख्येऽस्मिन्कुन्तीपुत्राय भूरिशः ॥&#x9;031c&lt;br&gt;&#xA;न क्वचिद्धि मया तादृग्दृष्टपूर्वो न च श्रुतः ।&#x9;032a&lt;br&gt;&#xA;यादृग्धनागमो यज्ञे पाण्डुपुत्रस्य धीमतः ॥&#x9;032c&lt;br&gt;&#xA;&#39;असत्यं चेदिदं सर्वं सञ्जयं प्रष्टुमर्हसि&#39; ।&#x9;033a&lt;br&gt;&#xA;अपर्यन्तं धनौघं तं दृष्ट्वा शत्रोरहं नृप ।&#x9;033c&lt;br&gt;&#xA;शर्म नैवाभिगच्छामि चिन्तयानो विशाम्पते ॥&#x9;033e&lt;br&gt;&#xA;ब्रह्मणा वाटधानाश्च गोमन्तः शतसङ्घशः ।&#x9;034a&lt;br&gt;&#xA;त्रिखर्वं बलिमादाय द्वारि तिष्ठन्ति वारिताः ॥&#x9;034c&lt;br&gt;&#xA;कमण्डलूनुपादाय जातरूपमयाञ्शुभान् ।&#x9;035a&lt;br&gt;&#xA;त्रैखर्वाः प्रतिवेद्यास्मै लेभिरेऽथ प्रवेशनम् ॥&#x9;035c&lt;br&gt;&#xA;यथैव मधु शक्राय धारयन्त्यमरस्त्रियः ।&#x9;036a&lt;br&gt;&#xA;तदस्मै कांस्यमाहार्षीद्वारुणं कलशोदधिः ॥&#x9;036c&lt;br&gt;&#xA;शङ्खप्रवरमादाय वासुदेवोऽभिषिक्तवान् ।&#x9;037a&lt;br&gt;&#xA;शैक्यं रुक्मसहस्रस्य बहुरत्नविभूषितम् ॥&#x9;037c&lt;br&gt;&#xA;दृष्ट्वा च मम तत्सर्वं ज्वररूपमिवाभवत् ।&#x9;038a&lt;br&gt;&#xA;गृहीत्वा तत्तु गच्छन्ति समुद्रौ पूर्वदक्षिणौ ॥&#x9;038c&lt;br&gt;&#xA;तथैव पश्चिमं यान्ति गृहीत्वा भरतर्षभ ।&#x9;039a&lt;br&gt;&#xA;उत्तरं तु न गच्छन्ति विना तात पतत्रिणः ।&#x9;039c&lt;br&gt;&#xA;तत्र गत्वाऽर्जुनो दण्डमाजहारामितं धनम् ॥&#x9;039e&lt;br&gt;&#xA;&#39;कृतां बैन्दुसरै रत्नैर्मयेन स्फाटिकच्छदाम् ।&#x9;040a&lt;br&gt;&#xA;अपश्यं नलिनीं पूर्णामुदकस्येव भारत ॥&#x9;040c&lt;br&gt;&#xA;उत्कर्षन्तं च वासश्च प्राहसन्मां वृकोदरः ।&#x9;041a&lt;br&gt;&#xA;किङ्कराश्च सभापाला जहसुर्भरतर्षभ ॥&#x9;041c&lt;br&gt;&#xA;पित्रोरर्थे विशेषेण प्रावृण्वं तत्र जीवितम् ।&#x9;042a&lt;br&gt;&#xA;तत्र त्म यदि शक्तः स्यां घातयेयं वृकोदरम् ॥&#x9;042c&lt;br&gt;&#xA;सपत्नेनापहासो हि स मां दहति भारत ॥&#x9;043ac&lt;br&gt;&#xA;तत्र स्फाटिकतोयां हि स्फाटिकाम्बुजशोभिताम् ।&#x9;044a&lt;br&gt;&#xA;सभां पुष्करिणीं मत्वा पतितोऽस्मि नराधिप ॥&#x9;044c&lt;br&gt;&#xA;तत्र मामहसद्भीमः सह पार्थेन सस्वरम् ।&#x9;045a&lt;br&gt;&#xA;द्रौपदी च सह स्त्रीभिः पातयन्ती मनो मम ॥&#x9;045c&lt;br&gt;&#xA;क्लिन्नवस्त्रस्य च जले किङ्करा राजचोदिताः ।&#x9;046a&lt;br&gt;&#xA;ददुर्वासांसि मेऽन्यानि तच्च दुःखतरं मम ॥&#x9;046c&lt;br&gt;&#xA;अस्तम्भा इव तिष्ठन्ति स्तम्भा इव सहस्रशः ।&#x9;047a&lt;br&gt;&#xA;सोहं तत्राहतो राजन्स्फटिकाभ्यन्तरे विभो ॥&#x9;047c&lt;br&gt;&#xA;अद्वारेण विनिर्गच्छन्द्वारसंस्थानरूपिणा ।&#x9;048a&lt;br&gt;&#xA;अभिहत्य शिलां भूयो ललाटेनास्मि विक्षतः ॥&#x9;048c&lt;br&gt;&#xA;आमृशन्निव तां दृष्ट्वा मार्गान्तरमुपाविशम् ।&#x9;049a&lt;br&gt;&#xA;इदं द्वारमिदं राजन्नद्वारमिति मां प्रति ।&#x9;049c&lt;br&gt;&#xA;अद्भुतं प्रहसन्वाक्यं बभाषे स वृकोदरः ॥&#x9;049e&lt;br&gt;&#xA;स्त्रियश्च तत्र मां दृष्ट्वा जहसुस्तादृशं नृप ।&#x9;050a&lt;br&gt;&#xA;सर्वं हासकरं तेषां सदस्यानां नरर्षभ ॥&#x9;050c&lt;br&gt;&#xA;न श्रुतानि न दृष्टानि यानि रत्नानि मे क्वचित् ।&#x9;051a&lt;br&gt;&#xA;तानि मे तत्र दृष्टानि तेन तप्तोस्मि दुःखितः ॥&#x9;051c&lt;br&gt;&#xA;हुताशनं प्रवेक्ष्यामि प्रवेक्ष्यामि महोदधिम् ।&#x9;052a&lt;br&gt;&#xA;सम्भावितस्य चाकीर्तिर्मरणादतिरिच्यते&#39; ॥&#x9;052c&lt;br&gt;&#xA;इदं चाद्भुतमत्रासीत्तन्मे निगदतः शृणु ॥&#x9;053ac&lt;br&gt;&#xA;पूर्णे शतसहस्रे तु विप्राणां भुञ्जतां सदा ।&#x9;054a&lt;br&gt;&#xA;स्थापितस्तत्र सञ्ज्ञार्थं शङ्खो ध्मायति नित्यसः ॥&#x9;054c&lt;br&gt;&#xA;मुहुर्मुहुः प्रणदतस्तस्य शङ्खस्य भारत ।&#x9;055a&lt;br&gt;&#xA;अनिशं शब्दमश्रौषं ततो रोमाणि मेऽहृषन् ॥&#x9;055c&lt;br&gt;&#xA;पार्थिवैर्बहुभिः कीर्णमुपस्थानं दिदृक्षुभिः ।&#x9;056a&lt;br&gt;&#xA;अशोभत महाराज नक्षत्रैर्द्यैरिवामला ॥&#x9;056c&lt;br&gt;&#xA;सर्वरत्नान्युपादाय पार्थिवा वै जनेश्वर ।&#x9;057a&lt;br&gt;&#xA;यज्ञे तस्य महाराज पाण्डुपुत्रस्य धीमतः ॥&#x9;057c&lt;br&gt;&#xA;वैश्या इव महीपाला द्विजातिपरिवेषकाः ।&#x9;058a&lt;br&gt;&#xA;न सा श्रीर्देवराजस्य यमस्य वरुणस्य च ।&#x9;058c&lt;br&gt;&#xA;गुह्यकाधिपतेर्वापि या श्री राजन्युधिष्ठिरे ॥&#x9;058e&lt;br&gt;&#xA;तां दृष्ट्वा पाण्डुपुत्रस्य श्रियं परमिक्रामहम् ।&#x9;059a&lt;br&gt;&#xA;शान्तिं न परिगच्छामि दह्यमानेन चेतसा ॥&#x9;059c&lt;br&gt;&#xA;&#39;अप्राप्य पाण्डवैश्वर्यं शमो मम न विद्यते ।&#x9;060a&lt;br&gt;&#xA;अरीन्बाणैः शाययिष्ये शयिष्ये वा हतः परैः ॥&#x9;060c&lt;br&gt;&#xA;एतादृशस्य मे किं नु जीवितेन परन्तप ।&#x9;061a&lt;br&gt;&#xA;वर्धन्ते पाण्डवा राजन्वयं हि स्थितवृद्धयः&#39; ॥&#x9;061c&lt;br&gt;&#xA;शकुनिरुवाच ॥&#x9;062&lt;br&gt;&#xA;यामेतामतुलां लक्ष्मीं दृष्टवानसि पाण्डवे ।&#x9;062a&lt;br&gt;&#xA;तस्याः प्राप्तावुपायं मे शृणु सत्यपराक्रम ॥&#x9;062c&lt;br&gt;&#xA;अहमक्षेष्वभिज्ञोऽस्मि पृथिव्यामपि भारत ।&#x9;063a&lt;br&gt;&#xA;हृदयज्ञः पणज्ञश्च विशेषज्ञश्च देवने ॥&#x9;063c&lt;br&gt;&#xA;द्यूतप्रियश्च कौन्तेयो न च जानाति देवितुम् ।&#x9;064a&lt;br&gt;&#xA;आहूतश्चैष्यति व्यक्तं नित्यमेवाह्वयत्स्वयम् ॥&#x9;064c&lt;br&gt;&#xA;नियतं तं विजेष्यामि कृत्वा तु कपटं विभो ।&#x9;065a&lt;br&gt;&#xA;आनयामि समृद्धिं तां दिव्यां चोपाह्वयस्व तम् ॥&#x9;065c&lt;br&gt;&#xA;वैशम्पायन उवाच ॥&#x9;066&lt;br&gt;&#xA;एवमुक्तः शकुनिना राजा दुर्योधनस्ततः ।&#x9;066a&lt;br&gt;&#xA;धृतराष्ट्रमिदं वाक्यमपदान्तरमब्रवीत् ॥&#x9;066c&lt;br&gt;&#xA;अयमुत्सहते राजञ्श्रियमाहर्तुमक्षवित् ।&#x9;067a&lt;br&gt;&#xA;द्यूतेन पाण्डुपुत्रस्य तदनुज्ञातुमर्हसि ॥&#x9;067c&lt;br&gt;&#xA;धृतराष्ट्र उवाच ॥&#x9;068&lt;br&gt;&#xA;क्षत्ता मन्त्री महाप्राज्ञः स्थितो यस्यास्मि शासने ।&#x9;068a&lt;br&gt;&#xA;तेन सङ्गम्य वेत्स्यामि कार्यस्यास्य विनिश्चयम् ॥&#x9;068c&lt;br&gt;&#xA;स हि धर्मं पुरस्कृत्य दीर्घदर्शी परं हितम् ।&#x9;069a&lt;br&gt;&#xA;उभयोः पक्षयोर्युक्तं वक्ष्यत्यर्थविनिश्चयम् ॥&#x9;069c&lt;br&gt;&#xA;दुर्योधन उवाच ।&#x9;070&lt;br&gt;&#xA;निवर्तयिष्यति त्वाऽसौ यदि क्षत्ता समेष्यति ।&#x9;070a&lt;br&gt;&#xA;निवृत्ते त्वयि राजेन्द्र मरिष्येऽहमसंशयम् ॥&#x9;070c&lt;br&gt;&#xA;स त्वं मयि मृते राजन्विदुरेण सुखी भव ।&#x9;071a&lt;br&gt;&#xA;भोक्ष्यसे पृथिवीं कृत्स्नां किं मया त्वं करिष्यसि ॥&#x9;071c&lt;br&gt;&#xA;वैशम्पायन उवाच ॥&#x9;072&lt;br&gt;&#xA;आर्तवाक्यं तु तत्तस्य प्रणयोक्तं निशम्य सः ।&#x9;072a&lt;br&gt;&#xA;धृतराष्ट्रोऽब्रवीत्प्रेष्यन्दुर्योधनमते स्थितः ॥&#x9;072c&lt;br&gt;&#xA;स्थूणासहस्रैर्बृहतीं शतद्वारां सभां मम ।&#x9;073a&lt;br&gt;&#xA;मनोरमां दर्शनीयामाशु कुर्वन्तुं शिल्पिनः ॥&#x9;073c&lt;br&gt;&#xA;ततः संस्तीर्य रत्नैस्तां तक्ष्ण आनाय्य सर्वशः ।&#x9;074a&lt;br&gt;&#xA;सुकृतां सुप्रवेशां च निवेदयत मेऽशनैः ॥&#x9;074c&lt;br&gt;&#xA;दूर्योधनस्य शान्त्यर्थमिति निश्चित्य भूमिपः ।&#x9;075a&lt;br&gt;&#xA;धृतराष्ट्रो महाराज प्राहिणोद्विदुराय वै ॥&#x9;075c&lt;br&gt;&#xA;अपृष्ट्वा विदुरं स्वस्य नासीत्कश्चिद्विनिश्चयः ।&#x9;076a&lt;br&gt;&#xA;द्यूते दोषांश्च जानन्स पुत्रस्नेहादकृष्यत ॥&#x9;076c&lt;br&gt;&#xA;तच्छ्रुत्वा विदुरो धीमान्कलिद्वारमुपस्थितम् ।&#x9;077a&lt;br&gt;&#xA;विनाशमुखमुत्पन्नं धृतराष्ट्रमुपाद्रवत् ॥&#x9;077c&lt;br&gt;&#xA;सोऽभिगम्य महात्मानं भ्राता भ्रातरमग्रजम् ।&#x9;078a&lt;br&gt;&#xA;मूर्ध्ना प्रणम्य चरणाविदं वचनमब्रवीत् ॥&#x9;078c&lt;br&gt;&#xA;विदुर उवाच ।&#x9;079&lt;br&gt;&#xA;नाभिनन्दामि ते राजन्व्यवसायमिमं प्रभो ।&#x9;079a&lt;br&gt;&#xA;पुत्रैर्भेदो यथा न स्थाद्द्यूतहेतोस्तथा कुरु ॥&#x9;079c&lt;br&gt;&#xA;धृतराष्ट्र उवाच ।&#x9;080&lt;br&gt;&#xA;क्षत्तः पुत्रेषु पुत्रैर्मे कलहो न भविष्यति ।&#x9;080a&lt;br&gt;&#xA;यदि देवाः प्रसादं नः करिष्यन्ति न संशयः ॥&#x9;080c&lt;br&gt;&#xA;अशुभं वा शुभं वापि हितं वा यदि वाऽहितम् ।&#x9;081a&lt;br&gt;&#xA;प्रवर्ततां सुहृद्द्यूतं दिष्टमेतन्न संशयः ॥&#x9;081c&lt;br&gt;&#xA;मयि सन्निहिते द्रोणे भीष्मे त्वयि च भारत ।&#x9;082a&lt;br&gt;&#xA;अनयो दैवविहितो न कथञ्चिद्भविष्यति ॥&#x9;082c&lt;br&gt;&#xA;गच्छ त्वं रथमास्थाय हयैर्वातसमैर्जवे ।&#x9;083a&lt;br&gt;&#xA;खाण्डवप्रस्थमद्यैव समानय युधिष्ठिरम् ॥&#x9;083c&lt;br&gt;&#xA;न वाच्यो व्यवसायो मे विदुरैतद्ब्रवीमि ते ।&#x9;084a&lt;br&gt;&#xA;दैवमेव परं मन्ये येनैतदुपपद्यते ॥&#x9;084c&lt;br&gt;&#xA;इत्युक्तो विदुरो धीमान्नेदमस्तीति चिन्तयन् ।&#x9;085a&lt;br&gt;&#xA;आपगेयं महाप्राज्ञमभ्यगच्छत्सुदुःखितः ॥ ॥&#x9;085c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/077/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/077/</guid>
      <description>&lt;p&gt;अध्यायः 077&lt;/p&gt;&#xA;&lt;p&gt;जनमेजयेन विस्तरेण द्यूतवृत्तान्तकथनप्रार्थनम् ॥ 1 ॥ धृतराष्ट्रेण दुर्योधनम्प्रति द्यूतनिषेधनम् ॥ 2 ॥ दुर्योधनेन धृतराष्ट्रम्प्रति भीमादिकृतस्वापहसनादिकथनम् ॥ 3 ॥&lt;/p&gt;&#xA;&lt;p&gt;जनमेजय उवाच ॥&#x9;001&lt;br&gt;&#xA;कथं समभवद्द्यूतं भ्रातॄणां तन्महात्ययम् ।&#x9;001a&lt;br&gt;&#xA;यत्र तद्व्यसनं प्राप्तं पाण्डवैर्मे पितामहैः ॥&#x9;001c&lt;br&gt;&#xA;के च तत्र समास्तारा राजानो ब्रह्मवित्तम ।&#x9;002a&lt;br&gt;&#xA;के चैनमन्वमोदन्त के चैनं प्रत्यषेधयन् ॥&#x9;002c&lt;br&gt;&#xA;विस्तरेणैतदिच्छामि कथ्यमानं त्वया द्विज ।&#x9;003a&lt;br&gt;&#xA;मूलं ह्येतद्विनाशस्य पृथिव्या द्विजसत्तम ॥&#x9;003c&lt;br&gt;&#xA;सौतिरुवाच ।&#x9;004&lt;br&gt;&#xA;एवमुक्तस्ततो राज्ञा व्यासशिष्यः प्रतापवान् ।&#x9;004a&lt;br&gt;&#xA;आचचक्षेऽथ यद्वृत्तं तत्सर्वं वेदतत्त्वविद् ॥&#x9;004c&lt;br&gt;&#xA;वैशम्पायन उवाच ॥&#x9;005&lt;br&gt;&#xA;शृणु मे विस्तरेणेमां कथां भारतसत्तम ।&#x9;005a&lt;br&gt;&#xA;भूय एव महाराज यदि ते श्रवणे मतिः ॥&#x9;005c&lt;br&gt;&#xA;विदुरस्य मतिं ज्ञात्वा धृतराष्ट्रोऽम्बिकासुतः ।&#x9;006a&lt;br&gt;&#xA;दुर्योधनमिदं वाक्यमुवाच विजने पुनः ॥&#x9;006c&lt;br&gt;&#xA;अलं द्यूतेन गान्धारे विदुरो न प्रशंसति ।&#x9;007a&lt;br&gt;&#xA;न ह्यसौ सुमहाबुद्धिरहितं नो वदिष्यति ॥&#x9;007c&lt;br&gt;&#xA;हितं हि परमं मन्ये विदुरो यत्प्रभाषते ।&#x9;008a&lt;br&gt;&#xA;क्रियतां पुत्र तत्सर्वमेतन्मन्ये हितं तव ॥&#x9;008c&lt;br&gt;&#xA;देवर्षिर्वासवागुरुर्देवराजाय धीमते ।&#x9;009a&lt;br&gt;&#xA;यत्प्राह शास्त्रं भगवान्बृहस्पतिरुदारधीः ।&#x9;009c&lt;br&gt;&#xA;तद्वेद विदुरः सर्वं सरहस्यं महाकविः ॥&#x9;009e&lt;br&gt;&#xA;स्थितस्तु वचने तस्य सदाऽहमपि पुत्रक ।&#x9;010a&lt;br&gt;&#xA;विदुरो वापि मेधावी कुरूणां प्रवरो मतः ॥&#x9;010c&lt;br&gt;&#xA;उद्धवो वा महाबुद्धिर्वृष्णीनामर्चितो नृप ।&#x9;011a&lt;br&gt;&#xA;तदलं पुत्र द्यूतेन द्यूते भेदो हि दृश्यते ॥&#x9;011c&lt;br&gt;&#xA;भेदे विनाशो राज्यस्य तत्पुत्र परिवर्जय ॥&#x9;012ac&lt;br&gt;&#xA;पित्रा मात्रा च पुत्रस्य यद्वै कार्यं परं स्मृतम् ।&#x9;013a&lt;br&gt;&#xA;प्राप्तस्त्वमसि तन्नाम पितृपैतामहं पदम् ॥&#x9;013c&lt;br&gt;&#xA;अधीतवान्कृती शास्त्रे लालितः सततं गृहे ।&#x9;014a&lt;br&gt;&#xA;भ्रातृज्येष्ठः स्थितो राज्ये विन्दसे किं न शोभनम् ॥&#x9;014c&lt;br&gt;&#xA;पृथग्जनैरलभ्यं यद्भोजनाच्छादनं परम् ।&#x9;015a&lt;br&gt;&#xA;तत्प्राप्तोसि महाबाहो कस्माच्छोचसि पुत्रक ॥&#x9;015c&lt;br&gt;&#xA;स्फीतं राष्ट्रं महाबाहो पितृपैतामहं महत् ।&#x9;016a&lt;br&gt;&#xA;नित्यमाज्ञापयन्भासि दिवि देवेश्वरो यथा ॥&#x9;016c&lt;br&gt;&#xA;&#39;यादृशं च तवैश्वर्यं तदन्येषां सुदुर्लभम् ।&#x9;017a&lt;br&gt;&#xA;ये चोपभोगास्ते राजन्मया ते परिकीर्तिताः&#39; ॥&#x9;017c&lt;br&gt;&#xA;तस्य ते विदितप्रज्ञ शोकमूलमिदं कथम् ।&#x9;018a&lt;br&gt;&#xA;समुत्थितं दुःखकरं तन्मे शंसितुमर्हसि ॥&#x9;018c&lt;br&gt;&#xA;दुर्योधन उवाच ॥&#x9;019&lt;br&gt;&#xA;अश्नाम्याच्छादयामीति प्रपश्यन्हीनपौरुषः ।&#x9;019a&lt;br&gt;&#xA;नामर्षं कुरुते यस्तु पुरुषः सोऽधमः स्मृतः ॥&#x9;019c&lt;br&gt;&#xA;न मां प्रीणाति राजेन्द्र लक्ष्मीः साधारणी विभो ।&#x9;020a&lt;br&gt;&#xA;ज्वलितामेव कौन्तेये श्रियं दृष्ट्वा च विव्यथे ॥&#x9;020c&lt;br&gt;&#xA;सर्वां च पृथिवीं चैव युधिष्ठिरवशानुगाम् ।&#x9;021a&lt;br&gt;&#xA;स्थिरोऽस्मि योऽहं जीवामि दुःखादेतद्ब्रवीमि ते ॥&#x9;021c&lt;br&gt;&#xA;आवर्जिता इवाभान्ति नीपाश्चित्रककौकुराः ।&#x9;022a&lt;br&gt;&#xA;कारस्कारा लोहजङ्घा युधिष्ठिरनिवेशने ॥&#x9;022c&lt;br&gt;&#xA;हिमवत्सागरानुपाः सर्वे रत्नाकरास्तथा ।&#x9;023a&lt;br&gt;&#xA;अन्त्याः सर्वे पर्युदस्ता युधिष्ठिरनिवेशने ॥&#x9;023c&lt;br&gt;&#xA;ज्येष्ठोऽयमिति मां मत्वा श्रेष्ठश्चेति विशाम्पते ।&#x9;024a&lt;br&gt;&#xA;युधिष्ठिरेण सत्कृत्य युक्तो रत्नपरिग्रहे ॥&#x9;024c&lt;br&gt;&#xA;उपस्थितानां रत्नानां श्रेष्ठानामर्घहारिणाम् ।&#x9;025a&lt;br&gt;&#xA;नादृश्यत परः पारो नापरस्तत्र भारत ॥&#x9;025c&lt;br&gt;&#xA;न मे हस्तः समभवद्वसु तत्प्रतिगृह्णतः ।&#x9;026a&lt;br&gt;&#xA;अतिष्ठन्त मयि श्रान्ते गृह्य दूराहृतं वसु ॥&#x9;026c&lt;br&gt;&#xA;कृतां बिन्दुसरोरत्नैर्मयेन स्फाटिकच्छदाम् ।&#x9;027a&lt;br&gt;&#xA;अपश्यं नलिनीं पूर्णामुदकस्येव भारत ॥&#x9;027c&lt;br&gt;&#xA;वस्त्रमुत्कर्षति मयि प्राहसत्स वृकोदरः ।&#x9;028a&lt;br&gt;&#xA;शत्रोर्ऋद्धिविशेषेण विमूढ रत्नवर्जितम् ॥&#x9;028c&lt;br&gt;&#xA;तत्र स्म यदि शक्तः स्यां पातयेऽहं वृकोदरम् ।&#x9;029a&lt;br&gt;&#xA;यदि कुर्यां समारम्भं भीमं हन्तुं नराधिप ॥&#x9;029c&lt;br&gt;&#xA;शिशुपाल इवास्माकं गतिः स्यान्नात्र संशयः ।&#x9;030a&lt;br&gt;&#xA;सपत्नेनावहासो मे स मां दहति भारत ॥&#x9;030c&lt;br&gt;&#xA;पुनश्च तादृशीमेव वापीं जलजशालिनीम् ।&#x9;031a&lt;br&gt;&#xA;मत्वा शिलासमां तोये पतितोऽस्मि नराधिप ॥&#x9;031c&lt;br&gt;&#xA;तत्र मां प्राहसत्कृष्णः पार्थेन सह सुस्वरम् ।&#x9;032a&lt;br&gt;&#xA;द्रौपदी च सह स्त्रीभिर्व्यथयन्ती मनो मम ॥&#x9;032c&lt;br&gt;&#xA;क्लिन्नवस्त्रस्य तु जले किङ्करा राजनोदिताः ।&#x9;033a&lt;br&gt;&#xA;ददुर्वासांसि मेऽन्यानि तच्च दुःखं परं मम ॥&#x9;033c&lt;br&gt;&#xA;प्रलम्भं च शृणुष्वान्यद्वदतो मे नराधिप ।&#x9;034a&lt;br&gt;&#xA;अद्वारेण विनिर्गच्छन्द्वारसंस्थानरूपिणा ।&#x9;034c&lt;br&gt;&#xA;अभिहत्य शिलां भूयो ललाटेनास्मि विक्षतः ॥&#x9;034e&lt;br&gt;&#xA;तत्र मां यमजौ दूरादालोक्याभिहतं तदा ।&#x9;035a&lt;br&gt;&#xA;बाहुभिः परिगृह्णीतां शोचन्तौ सहितावुभौ ॥&#x9;035c&lt;br&gt;&#xA;उवाच सहदेवस्तु तत्र मां विस्मयन्निव ।&#x9;036a&lt;br&gt;&#xA;इद द्वारं धार्तराष्ट्र मा गच्छेति पुनः पुनः ॥&#x9;036c&lt;br&gt;&#xA;भीमसेनेन तत्रोक्तो धृतराष्ट्रात्मजेति च ।&#x9;037a&lt;br&gt;&#xA;सम्बोध्य प्रहसित्वा च इतो द्वारं नराधिप ॥&#x9;037c&lt;br&gt;&#xA;नामधेयानि रत्नानां पुरस्तान्न श्रुतानि मे ।&#x9;038a&lt;br&gt;&#xA;यानि दृष्टानि मे तस्यां मनस्तपति तच्च मे ॥ ॥&#x9;038c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/078/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/078/</guid>
      <description>&lt;p&gt;अध्यायः 078&lt;/p&gt;&#xA;&lt;p&gt;दुर्योधनेन धृतराष्ट्रसमीपे युधिष्ठिराय नानादेशीयराजोपाहृतोपायनवर्णनम् ॥ 1 ॥&lt;/p&gt;&#xA;&lt;p&gt;दुर्योधन उवाच ॥&#x9;001&lt;br&gt;&#xA;यन्मया पाण्डवेयानां दृष्टं तच्छृणु भारत ।&#x9;001a&lt;br&gt;&#xA;आहृतं भूमिपालैर्हि वसु मुख्यं ततस्ततः ॥&#x9;001c&lt;br&gt;&#xA;नाविदं मूढमात्मानं दृष्ट्वाहं तदरेर्धनम् ।&#x9;002a&lt;br&gt;&#xA;फलतो भूमितो वाऽपि प्रतिपद्यस्व भारत ॥&#x9;002c&lt;br&gt;&#xA;और्णान्बैलान्वार्षदंशान् जातरूपपरिष्कृतान् ।&#x9;003a&lt;br&gt;&#xA;प्रावाराजिनमुख्यांश्च काम्भोजः प्रददौ बहून् ॥&#x9;003c&lt;br&gt;&#xA;अश्वांस्तित्तिरिकल्माषांस्त्रिशतं शुकनासिकान् ।&#x9;004a&lt;br&gt;&#xA;उष्ट्रवामीस्त्रिगर्ताश्च पुष्टाः पीलुशमीङ्गुदैः ॥&#x9;004c&lt;br&gt;&#xA;गोपाः स्वीयेन सहितास्तदादाय चतुष्पदम् ।&#x9;005a&lt;br&gt;&#xA;वसातयोऽन्यद्द्रव्यं च द्वारि तस्यावतस्थिरे ॥&#x9;005c&lt;br&gt;&#xA;कमण्डलूनुपादाय जातरूपमयाञ्छिवान् ।&#x9;006a&lt;br&gt;&#xA;रत्नानि च हिरण्यं च सुवर्णं चैव केवलम् ।&#x9;006c&lt;br&gt;&#xA;प्रीयमाणः प्रसन्नात्मा स्वयं स्वजनसंवृतः ।&#x9;007a&lt;br&gt;&#xA;त्रैखर्वो रथमुख्येशः पाण्डवाय न्यवेदयत् ॥&#x9;007c&lt;br&gt;&#xA;यश्च स द्विजमुख्येन राज्ञः शङ्खो निवेदितः ।&#x9;008a&lt;br&gt;&#xA;प्रीत्या दत्तः कुविन्देन धर्मराजाय धीमते ॥&#x9;008c&lt;br&gt;&#xA;तं सर्वे भ्रातरो भ्रात्रे ददुः शङ्खं किरीटिने ।&#x9;009a&lt;br&gt;&#xA;तं प्रत्यगृह्णाद्बीभत्सुस्तोयजं हेममालिनम् ॥&#x9;009c&lt;br&gt;&#xA;चित्रं निष्कसहस्रेण भ्राजमानं स्वतेजसा ।&#x9;010a&lt;br&gt;&#xA;रुचिरं दर्शनीयं च पूजितं विश्वकर्मणा ॥&#x9;010c&lt;br&gt;&#xA;अधारयच्च धर्मश्च तं नमस्य पुनः पुनः ।&#x9;011a&lt;br&gt;&#xA;योऽनादनेऽपि नदति स ननादाधिकं तदा ॥&#x9;011c&lt;br&gt;&#xA;प्रणादाद्भूमिपास्तस्य पेतुर्हीनाः स्वतेजसा ।&#x9;012a&lt;br&gt;&#xA;धृष्टद्युम्नः पाण्डवाश्च सात्यकिः केशवोऽष्टमः ॥&#x9;012c&lt;br&gt;&#xA;सत्वेन स्वेन सम्पन्ना अन्योन्यप्रियकारिणः ।&#x9;013a&lt;br&gt;&#xA;विसञ्ज्ञान्भूमिपान्दृष्ट्वा मां च ते प्राहसंस्तदा ॥&#x9;013c&lt;br&gt;&#xA;ततः प्रहृष्टो बीभत्सुरददाद्धेमशृङ्गिणः ।&#x9;014a&lt;br&gt;&#xA;शताननडुहान्पञ्च द्विजमुख्याय भारत ॥&#x9;014c&lt;br&gt;&#xA;सुमुखेन बलिर्मुख्यः प्रेषितोऽजातशत्रवे ।&#x9;015a&lt;br&gt;&#xA;कुविन्देन हिरण्यं च वासांसि विविधानि च ॥&#x9;015c&lt;br&gt;&#xA;काश्मीरराजो मार्द्वीकं शुद्धं च सरसं मधु ।&#x9;016a&lt;br&gt;&#xA;बलिं च कुत्स्नमादाय पाण्डवायाभ्युपागमत् ॥&#x9;016c&lt;br&gt;&#xA;यवना हयानुपादाय पार्वतीयान्मनोजवान् ।&#x9;017a&lt;br&gt;&#xA;आसनानि महार्हाणि कम्बलांश्च महाधनान् ॥&#x9;017c&lt;br&gt;&#xA;नवान्सूक्ष्मांश्च हृद्यांश्च परार्थ्यान्सुप्रदर्शनान् ।&#x9;018a&lt;br&gt;&#xA;अन्यच्च विविधं रत्नं द्वारि ते न्यवतस्थिरे ॥&#x9;018c&lt;br&gt;&#xA;श्रुतायुरपि कालिङ्गो मणिरत्नमनुत्तमम् ।&#x9;019a&lt;br&gt;&#xA;अङ्गः स्त्रियो दर्शनीया जातरूपविभूषिताः ॥&#x9;019c&lt;br&gt;&#xA;वङ्गो जाम्बूनदमयान्पर्यङ्गाञ्छतशो नृप ।&#x9;020a&lt;br&gt;&#xA;दक्षिणात्सागराभ्याशात्प्रावारांश्च परश्शतम् ॥&#x9;020c&lt;br&gt;&#xA;औदकानि सरत्नानि बलिं चादाय भारत ।&#x9;021a&lt;br&gt;&#xA;अन्येभ्यो भूमिपालेभ्यः पाण्डवाय न्यवेदयत् ॥&#x9;021c&lt;br&gt;&#xA;दार्दुरं चन्दनं मुख्यं भारं षण्णवति द्रुतम् ।&#x9;022a&lt;br&gt;&#xA;पाण्डवाय ददौ पाण्ड्यः शङ्खांस्तावत एव च ॥&#x9;022c&lt;br&gt;&#xA;चन्दनागरु चानन्तं मुक्तावैडूर्यचित्रिताः ।&#x9;023a&lt;br&gt;&#xA;चोलश्च केरलश्चोभौ ददतुः पाण्डवाय वै ॥&#x9;023c&lt;br&gt;&#xA;अश्मको हेमशृङ्गीश्च दोग्ध्रीर्हेमविभूषिताः ।&#x9;024a&lt;br&gt;&#xA;सवत्साः कुम्भदोहाश्च सहस्राण्यददाद्दश ॥&#x9;024c&lt;br&gt;&#xA;सैन्धवानां सहस्राणि हयानां पञ्चविंशतिम् ।&#x9;025a&lt;br&gt;&#xA;अददात्सैन्धवो राजा हेममाल्यैरलङ्कृतान् ॥&#x9;025c&lt;br&gt;&#xA;सौवीरो हस्तिभिर्युक्तान्रथांश्च त्रिशतं परान् ।&#x9;026a&lt;br&gt;&#xA;जातरूपपरिष्कारान्मणिरत्नविभूषितान् ॥&#x9;026c&lt;br&gt;&#xA;मध्यन्दिनार्कप्रतिमांस्तेजसा ज्वलितानिव ।&#x9;027a&lt;br&gt;&#xA;बलिं च कृत्स्नमादाय पाण्डवाय न्यवेदयत् ॥&#x9;027c&lt;br&gt;&#xA;अवन्तिराजो रत्नानि विविधानि सहस्रशः ।&#x9;028a&lt;br&gt;&#xA;हाराङ्गदांश्च मुख्यान्वै विविधं च विभूषणम् ॥&#x9;028c&lt;br&gt;&#xA;दासीनामयुतं चापि बलिमादाय भारत ।&#x9;029a&lt;br&gt;&#xA;सभाद्वारि नरश्रेष्ठ दिदृक्षुरवतिष्ठते ॥&#x9;029c&lt;br&gt;&#xA;दशार्णश्चेदिराजश्च शूरसेनश्च वीर्यवान् ।&#x9;030a&lt;br&gt;&#xA;वस्त्राणि मुख्यान्यादाय रत्नानि विविधानि च ।&#x9;030c&lt;br&gt;&#xA;बलिं च कृत्स्नमादाय पाण्डवाय न्यवेदयत् ॥&#x9;030e&lt;br&gt;&#xA;काशिराजेन हृष्टेन बली राज्ञि निवेदितः ।&#x9;031a&lt;br&gt;&#xA;अशीतिगोसहस्राणि शतान्यष्टौ च दन्तिनाम् ॥&#x9;031c&lt;br&gt;&#xA;अयुतं च नदीजानां हयानां हेममालिनाम् ।&#x9;032a&lt;br&gt;&#xA;विविधानि च रत्नानि काशिराजो बलिं ददौ ॥&#x9;032c&lt;br&gt;&#xA;कृतक्षणश्च वैदेहः कौसलश्च बृहद्बलः ।&#x9;033a&lt;br&gt;&#xA;ददतुर्वाजिमुख्यांश्च सहस्राणि चतुर्दश ॥&#x9;033c&lt;br&gt;&#xA;शैब्यो वसादिभिः सार्धं त्रिगर्तो मालवैः सह ।&#x9;034a&lt;br&gt;&#xA;तेभ्यो रत्नानि ददतुरेकैको भूमिपोऽमितम् ॥&#x9;034c&lt;br&gt;&#xA;हारान्मुख्यान्परार्ध्यांश्च विविधं च विभूषणम् ।&#x9;035a&lt;br&gt;&#xA;शतं दासीसहस्राणि कार्पासिकनिवासिनाम् ॥&#x9;035c&lt;br&gt;&#xA;श्यामास्तन्वीर्दीर्घकेशीर्हेमाभरणभूषिताः ।&#x9;036a&lt;br&gt;&#xA;बलिं च कृत्स्नमादाय भारुकच्छो नरर्षभ ॥&#x9;036c&lt;br&gt;&#xA;शुद्धान्विप्रोत्तमार्हांश्च कम्बलप्रवरान्ददौ ।&#x9;037a&lt;br&gt;&#xA;ते सर्वे पाण्डुपुत्रस्य द्वार्यतिष्ठन्दिदृक्षवः ॥&#x9;037c&lt;br&gt;&#xA;उपायनं यदा दद्युस्तदा द्वारमलभ्यत ।&#x9;038a&lt;br&gt;&#xA;इन्द्रकृष्टैर्वर्धयन्ति धान्यैर्नदमुखैस्तु ये ॥&#x9;038c&lt;br&gt;&#xA;समुद्रनिकटे जाताः परिसिन्धुनिवासिनः ।&#x9;039a&lt;br&gt;&#xA;ते वै द्रुमाः पारदाश्च काश्यकैरातकैः सह ॥&#x9;039c&lt;br&gt;&#xA;बलिं विविधमादाय रत्नानि विविधानि च ।&#x9;040a&lt;br&gt;&#xA;अजाविकं गोहिरण्यं खरोष्ट्रं फलवन्मधु ॥&#x9;040c&lt;br&gt;&#xA;कम्बलान्विविधांश्चैव द्वारि तिष्ठन्ति वारिताः ।&#x9;041a&lt;br&gt;&#xA;प्राग्ज्योतिषपतिः शूरो म्लेच्छानामधिपो बली ॥&#x9;041c&lt;br&gt;&#xA;यवनैः सहितो राजा भगदत्तो महाबलः ।&#x9;042a&lt;br&gt;&#xA;आजानेयान्हयाञ्छीघ्रमादायानिलरंहसः ॥&#x9;042c&lt;br&gt;&#xA;बलिं च कृत्स्नमादाय द्वारि तिष्ठति वारितः ।&#x9;043a&lt;br&gt;&#xA;अश्वसारमयान्भाण्डाञ्छुभान्दन्तत्सरूनसीन् ॥&#x9;043c&lt;br&gt;&#xA;प्राग्ज्योतिषाधिपो दत्त्वा भगदत्तोऽव्रजत्तदा ।&#x9;044a&lt;br&gt;&#xA;द्व्यक्षांस्त्र्यक्षांल्ललाटाक्षान्नानादिग्भ्यः समागतान् ॥&#x9;044c&lt;br&gt;&#xA;औष्णीषानहयांश्चैव बाहुकान्पुरुषादकान् ।&#x9;045a&lt;br&gt;&#xA;एकपादांश्च तत्राहमपश्यं द्वारि वारितान् ॥&#x9;045c&lt;br&gt;&#xA;बल्यर्थं ददतस्तस्य हिरण्यं रजतं वसु ।&#x9;046a&lt;br&gt;&#xA;इन्द्रगोपकसङ्काशाञ्छुकवर्णान्मनोजवान् ॥&#x9;046c&lt;br&gt;&#xA;तथैवेन्द्रायुधनिभान्सन्ध्याभ्रसदृशानपि ।&#x9;047a&lt;br&gt;&#xA;अनेकवर्णानारण्यान्गृहीत्वाश्वांस्तथा बहून् ॥&#x9;047c&lt;br&gt;&#xA;जातरूपमनर्घ्यं च ददुस्तस्यैकपादकाः ।&#x9;048a&lt;br&gt;&#xA;सिंहलश्च तदा राजा परिगृह्य धनं बहु ॥&#x9;048c&lt;br&gt;&#xA;गोशीर्षं हरितश्यामं चन्दनप्रवरं महत् ।&#x9;049a&lt;br&gt;&#xA;भाराणां शतमेकं तु द्वारि तिष्ठति वारितः ॥&#x9;049c&lt;br&gt;&#xA;ये नग्नविषया राजन्बर्बरेयाश्च विश्रुताः ।&#x9;050a&lt;br&gt;&#xA;शतं दासीसहस्राणां कम्बलांश्च सहस्रशः ।&#x9;050c&lt;br&gt;&#xA;परिगृह्य महाराज द्वारि तिष्ठन्ति वारिताः ॥&#x9;050e&lt;br&gt;&#xA;पौण्ड्राश्च दामलिप्ताश्च यथाकामकृतो नृपाः ।&#x9;051a&lt;br&gt;&#xA;कालेयकं च रूप्यं च परिगृह्य परिच्छदान् ॥&#x9;051c&lt;br&gt;&#xA;अगरून्स्फाटिकांश्चैव दन्ताञ्जातीफलानि च ।&#x9;052a&lt;br&gt;&#xA;तक्कोलांश्च लवङ्गाश्च कर्पूरांश्च महाबल ॥&#x9;052c&lt;br&gt;&#xA;अन्यांश्च विविधान्द्रव्यान्परिगृह्योपतस्थिरे ।&#x9;053a&lt;br&gt;&#xA;एते सर्वे महात्मानो द्वारि तिष्ठन्ति वारिताः ॥&#x9;053c&lt;br&gt;&#xA;शैलेयश्च ततो राजा पत्रोर्णान्परिगृह्य सः ।&#x9;054a&lt;br&gt;&#xA;द्वारि तिष्ठन्महाराज द्वारपालैर्निवारितः ॥&#x9;054c&lt;br&gt;&#xA;चीना हूणाः कषाः काचाः पर्वतान्तरवासिनः ।&#x9;055a&lt;br&gt;&#xA;आहार्षुर्दशसाहस्रान्विन्नीतान्दिक्षु विंश्रुतान् ॥&#x9;055c&lt;br&gt;&#xA;औष्णीकं कम्बलं चैव कीटजं मणिजं तथा ।&#x9;056a&lt;br&gt;&#xA;प्रमाणरागस्पर्शाढ्यं बाह्वीचीनसमुद्भवम् ॥&#x9;056c&lt;br&gt;&#xA;रसान् गन्धान्प्रशंसन्तस्ततो द्वारमलभ्यत ।&#x9;057a&lt;br&gt;&#xA;खर्वटास्तोमराश्चैव शूरा वर्धनकास्तथा ॥&#x9;057c&lt;br&gt;&#xA;चेलान्बहुविधान्गृह्य द्वारि तिष्ठन्ति वारिताः ।&#x9;058a&lt;br&gt;&#xA;प्राक्कोटा नाटकेयाश्च नन्दीनगरकास्तथा ॥&#x9;058c&lt;br&gt;&#xA;नापितास्त्रैपुराश्चैव पञ्चमेयाः सहोरुजाः ।&#x9;059a&lt;br&gt;&#xA;तथा चाटविकाः सर्वे नानाद्रव्यपरिच्छदान् ॥&#x9;059c&lt;br&gt;&#xA;परिगृह्य महाराज द्वारि तिष्ठन्ति वारिताः ।&#x9;060a&lt;br&gt;&#xA;शकास्तुषाराः कौरव्य रोमकाः शृङ्गिणोश्मकाः ॥&#x9;060c&lt;br&gt;&#xA;बलादूरुगमा राजन्गणितं चार्बुदं मया ।&#x9;061a&lt;br&gt;&#xA;कूटीकृतं सुवर्णं च पद्मकिञ्जल्कसन्निभम् ॥&#x9;061c&lt;br&gt;&#xA;शितान्दीर्घानसीनन्यान्यष्टिशक्तिपरश्वथान् ।&#x9;062a&lt;br&gt;&#xA;श्लक्ष्णं वस्त्रमकार्पासमाविकं मृदु चाजिनम् ॥&#x9;062c&lt;br&gt;&#xA;बलं मत्तं समादाय द्वारि तिष्ठन्ति वारिताः ।&#x9;063a&lt;br&gt;&#xA;आसनानि महार्हाणि यानानि शयनानि च ॥&#x9;063c&lt;br&gt;&#xA;मणिकाञ्चनचित्राणि गजदन्तमयानि च ।&#x9;064a&lt;br&gt;&#xA;रथांश्च विविधाकाराञ्जाम्बूनदपरिष्कृतान् ॥&#x9;064c&lt;br&gt;&#xA;हयैर्विनीतैः सम्पन्नान्वैयाघ्रपरिवारितान् ।&#x9;065a&lt;br&gt;&#xA;विचित्रान्सपरिस्तोमांश्चापानि विविधानि च ॥&#x9;065c&lt;br&gt;&#xA;नाराचानर्घनाराचाञ्छस्त्राणि विविधानि च ।&#x9;066a&lt;br&gt;&#xA;एतद्द्रव्यं महद्गृह्य पूर्वदेशाधिपो नृपः ॥&#x9;066c&lt;br&gt;&#xA;प्रविष्टो यज्ञसदनं पाण्डवस्य महात्मनः ।&#x9;067a&lt;br&gt;&#xA;जन्तुचेलान्द्विसाहस्रान्दुकूलान्ययुतानि च ॥&#x9;067c&lt;br&gt;&#xA;कांस्यानि चैव भाण्डानि महार्हाणि कुथानि च ।&#x9;068a&lt;br&gt;&#xA;एतान्यन्यानि रत्नानि ददौ पार्थस्य वै मुदा ॥&#x9;068c&lt;br&gt;&#xA;अन्यान्बहुविधान्राजन्नराः सागरमाश्रिताः ।&#x9;069a&lt;br&gt;&#xA;रत्नानि विविधान्गृह्य ददुस्ते पाण्डवाय तु ॥&#x9;069c&lt;br&gt;&#xA;मालवाश्च ततो राजन्रत्नानि विविधानि च ।&#x9;070a&lt;br&gt;&#xA;गोधूमानां च राजेन्द्र द्रोणानां कोटिसम्मितम् ॥&#x9;070c&lt;br&gt;&#xA;अन्यांश्च विविधान्धान्यान्परिगृह्य महाबलः ।&#x9;071a&lt;br&gt;&#xA;पाण्डवाय ददौ प्रीत्या प्रविवेश महाध्वरम् ॥&#x9;071c&lt;br&gt;&#xA;नानारत्नान्बहून्गृह्य सुराष्ट्राधिपतिर्नृपः ।&#x9;072a&lt;br&gt;&#xA;तैलकुम्भान्महाराज द्रोणानामयुतानि च ॥&#x9;072c&lt;br&gt;&#xA;गुडानपि स तान्स्वादून्सहस्रशकटैर्नृपः ।&#x9;073a&lt;br&gt;&#xA;एतानि सर्वाण्यादाय ददौ कुन्तीसुताय सः ॥&#x9;073c&lt;br&gt;&#xA;अन्ये च पार्थिवा राजन्नानादेशसमागताः ।&#x9;074a&lt;br&gt;&#xA;रत्नानि विविधान्गृह्य ददुस्ते कौरवाय तु ॥&#x9;074c&lt;br&gt;&#xA;जम्बूद्वीपे समस्ते तु सराष्ट्रवनपर्वते ।&#x9;075a&lt;br&gt;&#xA;करं तु न प्रयच्छेत नास्ति पार्थस्य पार्थिवः ॥&#x9;075c&lt;br&gt;&#xA;नरः सप्तसु वर्षेसु तद्यज्ञे नास्ति नागतः ।&#x9;076a&lt;br&gt;&#xA;क्रतुर्नानागणैः कीर्णो बभौ शक्रसदो यथा ॥&#x9;076c&lt;br&gt;&#xA;इमांश्च दायान्विविधान्निबोध मम पार्थिव ।&#x9;077a&lt;br&gt;&#xA;यज्ञार्थे राजभिर्दत्तान्महतो धनसञ्चयान् ॥&#x9;077c&lt;br&gt;&#xA;मेरुमन्दरयोर्मध्ये शैलोदामभितो नदीम् ।&#x9;078a&lt;br&gt;&#xA;ये ते कीचकवेणूनां छायां रम्यामुपासते ॥&#x9;078c&lt;br&gt;&#xA;खषा एकासनाद्यर्हाः प्रदरा दीर्घवेणवः ।&#x9;079a&lt;br&gt;&#xA;पारदाश्च कुलिन्दाश्च तङ्कणाः परतङ्कणाः ॥&#x9;079c&lt;br&gt;&#xA;तद्वै पिपीलिकं नाम उद्धृतं यत्पिपीलिकैः ।&#x9;080a&lt;br&gt;&#xA;जातरूपं द्रोणमेयमहार्षुः कुञ्जशो नराः ॥&#x9;080c&lt;br&gt;&#xA;कृष्णवालांश्च चमराञ्छुक्लवालांस्तथा परान् ।&#x9;081a&lt;br&gt;&#xA;हिमवत्पुष्पजं चैव स्वादुक्षौद्ररसं बहु ॥&#x9;081c&lt;br&gt;&#xA;उत्तरेभ्यः कुरुभ्यश्च व्यूढमाल्यैर्महात्मभिः ।&#x9;082a&lt;br&gt;&#xA;उत्तरादपि कैलासादोषधीः सुमहाबलाः ॥&#x9;082c&lt;br&gt;&#xA;पार्वतीयाश्चराजान आहृत्य प्रणताः स्थिताः ।&#x9;083a&lt;br&gt;&#xA;अजातशत्रवे राजन्द्वारि तिष्ठन्ति वारिताः ॥&#x9;083c&lt;br&gt;&#xA;ये परार्घ्या हिमवतः सूर्योदयगिरेरनु ।&#x9;084a&lt;br&gt;&#xA;एवंरूपाः समुद्रान्ते लौहित्यमभितश्च ये ॥&#x9;084c&lt;br&gt;&#xA;फलमूलाशना ये च किराताश्चर्मवाससः ।&#x9;085a&lt;br&gt;&#xA;चन्दनागरुमुख्यानि महार्हान्कम्बलानि च ॥&#x9;085c&lt;br&gt;&#xA;चर्मरत्नसुवर्णानि गन्धानुच्चावचानि च ।&#x9;086a&lt;br&gt;&#xA;कैरातकीनामयुतं दासीनां च विशाम्पते ॥&#x9;086c&lt;br&gt;&#xA;आहृत्य रमणीयार्थान्दूरगान्मृगपक्षिणः ।&#x9;087a&lt;br&gt;&#xA;निचितं पर्वतेभ्यश्च हिरण्यं भूरिवर्चसम् ॥&#x9;087c&lt;br&gt;&#xA;बलिं च कृत्स्नमादाय द्वारि तिष्ठन्ति वारितः ।&#x9;088a&lt;br&gt;&#xA;कापव्या दरदा दर्वाः शूरा वै यमकास्तथा ॥&#x9;088c&lt;br&gt;&#xA;औदुम्बरा दुर्विभागा द्वारि दिष्ठन्ति वारिताः ।&#x9;089a&lt;br&gt;&#xA;काश्मीराश्च कुमाराश्च गौरका हंसकास्तथा ॥&#x9;089c&lt;br&gt;&#xA;शिबित्रैगर्तयौधेया राजन्या मद्रकैः सह ।&#x9;090a&lt;br&gt;&#xA;वसुतेयाः समौलेया दाहक्षुद्रकमालवैः ॥&#x9;090c&lt;br&gt;&#xA;चौण्डिकाश्चौदकाश्चैव साल्वाश्चैव विशम्पते ।&#x9;091a&lt;br&gt;&#xA;अङ्कवङ्काश्च यवना अनवद्या गयैः सह ॥&#x9;091c&lt;br&gt;&#xA;सुजातयः श्रेणिमन्तः श्रेयांसः शस्त्रधारिणः ।&#x9;092a&lt;br&gt;&#xA;आहार्षुः क्षत्रिया वित्तं शतशोऽजातशत्रवे ॥&#x9;092c&lt;br&gt;&#xA;वङ्काः कलिङ्गा मगधास्ताम्रलिप्ताः सपुण्ड्रकाः ।&#x9;093a&lt;br&gt;&#xA;दुकूलं कौशिकं चैव पत्रोर्णं चैव भारत ॥&#x9;093c&lt;br&gt;&#xA;उपावृत्ता नृपास्तस्य ददुः प्रीतिं न चागमन् ।&#x9;094a&lt;br&gt;&#xA;उच्यन्ते तत्र हि द्वार्स्थैर्बलिमादाय विष्ठिताः ॥&#x9;094c&lt;br&gt;&#xA;ईषादन्तान्हेमकक्ष्यान्पद्मवर्णान्कुथावृतान् ।&#x9;095a&lt;br&gt;&#xA;शैलाभान्नित्यमत्तांश्चाप्यभितः काम्यकं सरः ॥&#x9;095c&lt;br&gt;&#xA;क्षमावतः कुलीनांश्च कुञ्जरान्सपरिच्छदान् ।&#x9;096a&lt;br&gt;&#xA;दत्त्वैकैको दशशतान्द्वारेण प्रविशन्त्विति ॥&#x9;096c&lt;br&gt;&#xA;वैदेहकाश्च पुण्ड्राश्च गौलेयास्ताम्रलिप्तकाः ।&#x9;097a&lt;br&gt;&#xA;मरुकाः काशिका दर्दा भौमेया नटनाटकाः ॥&#x9;097c&lt;br&gt;&#xA;कर्णाटाः कांस्यकुट्टाश्च पद्मजालाः सतीनराः ।&#x9;098a&lt;br&gt;&#xA;दाक्षिणात्याः पुलिन्दाश्च शवेरास्तङ्कणाः खषाः ॥&#x9;098c&lt;br&gt;&#xA;बर्बरा यवनाश्चैव गर्गराभीरकास्तथा ।&#x9;099a&lt;br&gt;&#xA;पल्लवाः शककारूशास्तुम्बकाः काशिकास्तदा ॥&#x9;099c&lt;br&gt;&#xA;एते चान्ये च बहवो नानादिग्भ्यः समागताः ।&#x9;100a&lt;br&gt;&#xA;अन्यैश्चोपहृतान्यत्र रत्नानि हि महात्मभिः ॥&#x9;100c&lt;br&gt;&#xA;समुद्रसारवैडूर्यान्मुक्ताः शङ्खास्तथैव च ।&#x9;101a&lt;br&gt;&#xA;शुभावर्ताञ्छुभाञ्छुक्तीः सिंहलाः समुपाहरन् ॥&#x9;101c&lt;br&gt;&#xA;सम्भृतान्मणिचीरैश्च श्यामांस्ताम्रान्तलोचनान् ।&#x9;102a&lt;br&gt;&#xA;राजा चित्ररथो नाम गन्धर्वो वासवानुगः ।&#x9;102c&lt;br&gt;&#xA;शतानि चत्वार्यददद्धयानां वातरंहसाम् ॥&#x9;102e&lt;br&gt;&#xA;तुम्बुरुस्तु प्रमुदितो गन्धर्वो वाजिनां शतम् ।&#x9;103a&lt;br&gt;&#xA;आम्रपत्रसवर्णानामददद्धेममालिनाम् ॥&#x9;103c&lt;br&gt;&#xA;कृती राजा च कौरव्य शूकराणां विशाम्पते ।&#x9;104a&lt;br&gt;&#xA;अददद्गजरत्नानां शतानि सुबहून्यथ ॥&#x9;104c&lt;br&gt;&#xA;विराटेन तु मत्स्येन बल्यर्थं हेममालिनाम् ।&#x9;105a&lt;br&gt;&#xA;कुञ्जराणां सहस्रे द्वे मत्तानां समुपाहृते ॥&#x9;105c&lt;br&gt;&#xA;पांसुराष्ट्राद्वसुदानो राजा षड्विंशतिं गजान् ।&#x9;106a&lt;br&gt;&#xA;अश्वानां च सहस्रे द्वे राजन्काञ्चनमालिनाम् ॥&#x9;106c&lt;br&gt;&#xA;जवसत्वोपपन्नानां वयस्थानां नराधिप ।&#x9;107a&lt;br&gt;&#xA;बलिं च कृत्स्नमादाय पाण्डवेभ्यो न्यवेदयत् ॥&#x9;107c&lt;br&gt;&#xA;यज्ञसेनेन दासीनां सहस्राणि चतुर्दश ।&#x9;108a&lt;br&gt;&#xA;दासानामयुतं चैव सदाराणां विशाम्पते ॥&#x9;108c&lt;br&gt;&#xA;गजयुक्ता महाराज रथाः षड्विंशतिस्तथा ।&#x9;109a&lt;br&gt;&#xA;राज्यं च कृत्स्नं पार्थेभ्यो यज्ञार्थं वै निवेदितम् ॥&#x9;109c&lt;br&gt;&#xA;वासुदेवोऽपि वार्ष्णेयो मानं कुर्वन्किरीटिनः ।&#x9;110a&lt;br&gt;&#xA;अददद्गजमुख्यानां सहस्राणि चतुर्दश ॥&#x9;110c&lt;br&gt;&#xA;आत्मा हि कृष्णः पार्थस्य कृष्णस्यात्मा धनञ्जयः ।&#x9;111a&lt;br&gt;&#xA;यद्ब्रूयादर्जुनः कृष्णं सर्वं कुर्यादसंशयम् ॥&#x9;111c&lt;br&gt;&#xA;कृष्णो धनञ्जयस्यार्थे स्वर्गलोकमपि त्यजेत् ।&#x9;112a&lt;br&gt;&#xA;तथैव पार्थः कृष्णार्थे प्राणानपि परित्यजेत् ॥&#x9;112c&lt;br&gt;&#xA;सुरभींश्चन्दनरसान्हेमकुम्भसमास्थितान् ।&#x9;113a&lt;br&gt;&#xA;मलयाद्दर्दुराच्चैव चन्दनागुरुसञ्चयान् ॥&#x9;113c&lt;br&gt;&#xA;मणिरत्नानि भास्वन्ति काञ्चनं सूक्ष्मवस्त्रकम् ।&#x9;114a&lt;br&gt;&#xA;चोलपाण्ड्यावपि द्वारं न लेभाते ह्युपस्थितौ ॥&#x9;114c&lt;br&gt;&#xA;समुद्रसारं वैदूर्यं मुक्तासङ्घांस्तथैव च ।&#x9;115a&lt;br&gt;&#xA;शतशश्च कुथांस्तत्र सिंहलाः समुपाहरन् ॥&#x9;115c&lt;br&gt;&#xA;संवृता मणिचीरैस्तु श्यामास्ताम्रान्तलोचनाः ।&#x9;116a&lt;br&gt;&#xA;ता गृहीत्वा नरास्तत्र द्वारि तिष्ठन्ति वारिताः ॥&#x9;116c&lt;br&gt;&#xA;प्रीत्यर्थं ब्राह्मणश्चैव क्षत्रियाश्च विनिर्जिताः ।&#x9;117a&lt;br&gt;&#xA;उपाजह्रुर्विशश्चैव शूद्राः शुश्रूषवस्तथा ॥&#x9;117c&lt;br&gt;&#xA;प्रीत्या च बहुमानाच्चाप्युपागच्छन्युधिष्ठिरम् ।&#x9;118a&lt;br&gt;&#xA;सर्वे म्लेच्छाः सर्ववर्णा आदिमध्यान्तजास्तथा ॥&#x9;118c&lt;br&gt;&#xA;नानादेशसमुत्थैश्च नानाजातिभिरेव च ।&#x9;119a&lt;br&gt;&#xA;पर्यस्त इव लोकोऽयं युधिष्ठिरनिवेशने ॥&#x9;119c&lt;br&gt;&#xA;उच्चावचानुपग्राहान्राजभिः प्रापितान्बहून् ।&#x9;120a&lt;br&gt;&#xA;शत्रूणां पश्यतो दुःखान्मुमूर्षा मे व्यजायत ॥&#x9;120c&lt;br&gt;&#xA;भृत्यास्तु ये पाण्डवानां तांस्ते वक्ष्यामि पार्थिव ।&#x9;121a&lt;br&gt;&#xA;येषामामं च पक्वं च संविधत्ते युधिष्ठिरः ॥&#x9;121c&lt;br&gt;&#xA;अयुतं त्रीणि पद्मानि गजारोहाः ससादिनः ।&#x9;122a&lt;br&gt;&#xA;रथानामर्बुदं चापि पादाता बहवस्तथा ॥&#x9;122c&lt;br&gt;&#xA;प्रमीयमाणमामं च पच्यमानं तथैव च ।&#x9;123a&lt;br&gt;&#xA;विसृज्यमानं चान्यत्र पुण्याहस्वन एव च ॥&#x9;123c&lt;br&gt;&#xA;नाभुक्तवन्तं नापीतं नालङ्कृतमसत्कृतम् ।&#x9;124a&lt;br&gt;&#xA;अपश्यं सर्ववर्णानां युधिष्ठिरनिवेशने ॥&#x9;124c&lt;br&gt;&#xA;अष्टाशीतिसहस्राणि स्नातका गृहमेधिनः ।&#x9;125a&lt;br&gt;&#xA;त्रिंशद्दासीक एकैको यान्बिभर्ति युधिष्ठिरः ।&#x9;125c&lt;br&gt;&#xA;सुप्रीताः परितृष्टाश्च ते ह्याशंसन्त्यरिक्षयम् ॥&#x9;125e&lt;br&gt;&#xA;दशान्यानि सहस्राणि यतीनामूर्ध्वरेतसाम् ।&#x9;126a&lt;br&gt;&#xA;भुञ्जते रुक्मपात्रीभिर्युधिष्ठिरनिवेशने ॥&#x9;126c&lt;br&gt;&#xA;अभुक्तं भुक्तवद्वापि सर्वमाकुब्जवामनम् ।&#x9;127a&lt;br&gt;&#xA;अभुञ्जाना याज्ञसेनी प्रत्यवैक्षद्विशाम्पते ॥&#x9;127c&lt;br&gt;&#xA;द्वौ करौ न प्रयच्छेतां कुन्तीपुत्राय भारत ।&#x9;128a&lt;br&gt;&#xA;साम्बन्धिकेन पाञ्चालाः सख्येनान्धकवृष्णयः ॥ ॥&#x9;128c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/079/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/079/</guid>
      <description>&lt;p&gt;अध्यायः 079&lt;/p&gt;&#xA;&lt;p&gt;दुर्योधनेन धृतराष्ट्रसमीपे राजसूयवर्णनादि ॥ 1 ॥&lt;/p&gt;&#xA;&lt;p&gt;दुर्योधन उवाच ॥&#x9;001&lt;br&gt;&#xA;आर्यास्तु ये वै राजानः सत्यसन्धा महाव्रताः ।&#x9;001a&lt;br&gt;&#xA;पर्याप्तविद्या वक्तारो वेदान्तावभृथप्लुताः ॥&#x9;001c&lt;br&gt;&#xA;धृतिमन्तो ह्रीनिषेवा धर्मात्मानो यशस्विनः ।&#x9;002a&lt;br&gt;&#xA;मूर्धाभिषिक्तास्ते चैनं राजानः पर्युपासते ॥&#x9;002c&lt;br&gt;&#xA;दक्षिणार्थं समानीता राजभिः कांस्यदोहनाः ।&#x9;003a&lt;br&gt;&#xA;आरण्या बहुसाहस्रा अपश्यंस्तत्रतत्र गाः ॥&#x9;003c&lt;br&gt;&#xA;आजह्रुस्तत्र सत्कृत्य स्वयमुद्यम्य भारत ।&#x9;004a&lt;br&gt;&#xA;अभिषेकार्थमव्यग्रा भाण्डमुच्चावचं नृपाः ॥&#x9;004c&lt;br&gt;&#xA;बाह्लीको रथमाहार्षीज्जाम्बूनदविभूषितम् ।&#x9;005a&lt;br&gt;&#xA;सुदक्षिणस्तु युयुजे श्वेतैः काम्भोजजैर्हयैः ॥&#x9;005c&lt;br&gt;&#xA;सुनीथः प्रीतिमांश्चैव ह्यनुकर्षं महाबलः ।&#x9;006a&lt;br&gt;&#xA;ध्वजं चेदिपतिश्चैवमहार्षीत्स्वयमुद्यतम् ॥&#x9;006c&lt;br&gt;&#xA;दाक्षिणात्यः सन्नहनं स्रगुष्णीषे च मागधः ।&#x9;007a&lt;br&gt;&#xA;वसुदानो महेष्वासो गजेन्द्रं षष्टिहायनम् ॥&#x9;007c&lt;br&gt;&#xA;मत्स्यस्त्वक्षान्हेमनद्धानेकलव्य उपानहौ ।&#x9;008a&lt;br&gt;&#xA;आवन्त्यस्त्वभिषेकार्थमपो बहुविधास्तथा ॥&#x9;008c&lt;br&gt;&#xA;चेकितान उपासङ्गं धनुः काश्य उपाहरत् ।&#x9;009a&lt;br&gt;&#xA;असिं च सुत्सरुं शल्यः शैक्यं काञ्चनभूषणम् ॥&#x9;009c&lt;br&gt;&#xA;अभ्यषिञ्चत्ततो धौम्यो व्यासश्च समुहातपाः ।&#x9;010a&lt;br&gt;&#xA;नारदं च पुरस्कृत्य देवलं चासितं मुनिम् ॥&#x9;010c&lt;br&gt;&#xA;प्रीतिमन्त उपातिष्ठन्नभिषेकं महर्षयः ।&#x9;011a&lt;br&gt;&#xA;जामदग्न्येन सहितास्तथान्ये वेदपारगाः ॥&#x9;011c&lt;br&gt;&#xA;अभिजग्मुर्महात्मानो मन्त्रवद्भूरिदक्षिणम् ।&#x9;012a&lt;br&gt;&#xA;महेन्द्रमिव देवेन्द्रं दिवि सप्तर्षयो यथा ॥&#x9;012c&lt;br&gt;&#xA;अधारयच्छत्रमस्य सात्यकिः सत्यविक्रमः ।&#x9;013a&lt;br&gt;&#xA;धनञ्जयश्च व्यजने भीमसेनश्च पाण्डवः ॥&#x9;013c&lt;br&gt;&#xA;चामरे चापि शुद्धे द्वे यमौ जगृहतुस्तथा ।&#x9;014a&lt;br&gt;&#xA;उपागृह्णाद्यमिन्द्राय पुराकल्पे प्रजापतिः ॥&#x9;014c&lt;br&gt;&#xA;तमस्मै शङ्खमाहार्षीद्वारुणं कलशोदधिः ।&#x9;015a&lt;br&gt;&#xA;शैक्यं निष्कसहस्रेण सुकृतं विश्वकर्मणा ॥&#x9;015c&lt;br&gt;&#xA;तेनाभिषिक्तः कृष्णेन तत्र मे कश्मलोऽभवत् ।&#x9;016a&lt;br&gt;&#xA;गच्छन्ति पूर्वादपरं समुद्रं चापि दक्षिणम् ॥&#x9;016c&lt;br&gt;&#xA;उत्तरं तु न गच्छन्ति विना तात पतत्त्रिभिः ।&#x9;017a&lt;br&gt;&#xA;तत्र स्म दध्मुः शतशः शङ्खान्मङ्गलकारकान् ॥&#x9;017c&lt;br&gt;&#xA;प्राणदन्त समाध्मातास्ततो रोमाणि मेऽहृषन् ।&#x9;018a&lt;br&gt;&#xA;प्रापतन्भूमिपालाश्च ये तु हीनाः स्वतेजसा ॥&#x9;018c&lt;br&gt;&#xA;धृष्टद्युम्नः पाण्डवाश्च सात्यकिः केशवोऽष्टमः ।&#x9;019a&lt;br&gt;&#xA;सत्वस्था वीर्यसम्पन्ना ह्यन्योन्यप्रियदर्शनाः ॥&#x9;019c&lt;br&gt;&#xA;विसञ्ज्ञान्भूमिपान्दृष्ट्वा मां च ते प्राहसंस्तदा ।&#x9;020a&lt;br&gt;&#xA;ततः प्रहृष्टो बीभत्सुः प्रादाद्धेमविषाणिनाम् ॥&#x9;020c&lt;br&gt;&#xA;शतान्यनडुहां पञ्च द्विजमुख्येषु भारत ।&#x9;021a&lt;br&gt;&#xA;न रन्तिदेवो नाभागो यौवनाश्वो मनुर्न च ॥&#x9;021c&lt;br&gt;&#xA;न च राजा पृथुर्वैन्यो न चाप्यासीद्भगीरथः ।&#x9;022a&lt;br&gt;&#xA;ययातिर्नहुषो वापि यथा राजा युधिष्ठिरः ॥&#x9;022c&lt;br&gt;&#xA;यथाऽतिमात्रं कौन्तेयः श्रिया परमया युतः ।&#x9;023a&lt;br&gt;&#xA;राजसूयमवाप्यैवं हरिश्चन्द्र इव प्रभुः ॥&#x9;023c&lt;br&gt;&#xA;एतां दृष्टा श्रियं पार्थे हरिश्चन्द्रे यथा विभो ।&#x9;024a&lt;br&gt;&#xA;कथं तु जीवितं श्रेयो मम पश्यसि भारत ॥&#x9;024c&lt;br&gt;&#xA;अन्धेनेव युगं नद्धं विपर्यस्तं नराधिप ।&#x9;025a&lt;br&gt;&#xA;कनीयांसो विवर्धन्ते ज्येष्ठा हीयन्त एव च ॥&#x9;025c&lt;br&gt;&#xA;एवं दृष्ट्वा नाभिविन्दामि शर्म समीक्षमाणोऽपि कुरुप्रवीर ।&#x9;026a&lt;br&gt;&#xA;तेनाहमेवं कृशतां गतश्च विवर्णतां चैव सशोकतां च ॥ ॥&#x9;026c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/080/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/080/</guid>
      <description>&lt;p&gt;अध्यायः 080&lt;/p&gt;&#xA;&lt;p&gt;दुर्योधनम्प्रति धृतराष्ट्रेण पाण्डवेषु द्वेषनिषेधनम् ॥ 1 ॥&lt;/p&gt;&#xA;&lt;p&gt;धृतराष्ट्र उवाच ।&#x9;001&lt;br&gt;&#xA;त्वं वै ज्येष्ठो ज्यैष्ठिनेयः पुत्र मा पाण्डवान्द्विषः ।&#x9;001a&lt;br&gt;&#xA;द्वेष्टा ह्यसुखमादत्ते यथैव निधनं तथा ॥&#x9;001c&lt;br&gt;&#xA;अव्युत्पन्नं समानार्थं तुल्यमित्रं युधिष्ठिरम् ।&#x9;002a&lt;br&gt;&#xA;अद्विषन्तं कथं द्विष्यात्त्वादृशो भरतर्षभ ॥&#x9;002c&lt;br&gt;&#xA;तुल्याभिजनवीर्यश्च कथं भ्रातुः श्रियं नृप ।&#x9;003a&lt;br&gt;&#xA;पुत्र कामयसे मोहान्मैवं भूः शाम्य मा शुचः ॥&#x9;003c&lt;br&gt;&#xA;अथ यज्ञविभूतिं तां काङ्क्षसे भरतर्षभ ।&#x9;004a&lt;br&gt;&#xA;ऋत्विजस्तव तन्वन्तु सप्ततन्तुं महाध्वरम् ॥&#x9;004c&lt;br&gt;&#xA;आहरिष्यन्ति राजानस्तवापि विपुलं धनम् ।&#x9;005a&lt;br&gt;&#xA;प्रीत्या च बहुमानाच्च रत्नान्याभरणानि च ॥&#x9;005c&lt;br&gt;&#xA;अनार्याचरितं तात परस्वस्पृहणं भृशम् ।&#x9;006a&lt;br&gt;&#xA;स्वसन्तुष्टः स्वधर्मस्थो यः स वै सुखमेधते ॥&#x9;006c&lt;br&gt;&#xA;&#39;मही कामदुघा सा हि वीरपत्नीति चोच्यते ।&#x9;007a&lt;br&gt;&#xA;तथा वीरस्य भार्या श्रीस्ते इमे हि कलत्रवत् ॥&#x9;007c&lt;br&gt;&#xA;तवाप्यस्ति हि चेद्वीर्यं भोक्ष्यसे हि महीमिमाम् ॥&#x9;008ac&lt;br&gt;&#xA;अयुक्तमिदमेतत्तु परस्वहरणं भृशम् ।&#x9;009a&lt;br&gt;&#xA;उभयोर्लोकयोर्दुःखं सुहृदां काङ्क्षतोऽनयम् ॥&#x9;009c&lt;br&gt;&#xA;अव्यापारः परार्तेषु नित्योद्योगः स्वकर्मसु ।&#x9;010a&lt;br&gt;&#xA;रक्षणं समुपात्तानामेतद्वैभवलक्षणम् ॥&#x9;010c&lt;br&gt;&#xA;विपत्तिष्वव्यथो दक्षो नित्यमुत्थानवान्नरः ।&#x9;011a&lt;br&gt;&#xA;अप्रमत्तो विनीतात्मा नित्यं भद्राणि पश्यति ॥&#x9;011c&lt;br&gt;&#xA;बाहूनिवैतान्मा च्छेत्सीः पाण्डुपुत्रास्तथैव ते ।&#x9;012a&lt;br&gt;&#xA;भ्रातॄणां तद्धनार्थं वै मित्रद्रोहं च मा कुरु ॥&#x9;012c&lt;br&gt;&#xA;पाण्डोः पुत्रान्मा द्विषस्वेह राजंस्तथैव ते भ्रातृधनं समग्रम् ।&#x9;013a&lt;br&gt;&#xA;मित्रद्रोहे तात महानघर्मः पितामहा ये तव तेऽपि तेषाम् ॥&#x9;013c&lt;br&gt;&#xA;अन्तर्वेद्यां ददद्वित्तं कामाननुभवन्प्रियान् ।&#x9;014a&lt;br&gt;&#xA;क्रीडन्स्त्रीभिर्निरातङ्कः प्रशाम्य भरतर्षभ ॥ ॥&#x9;014c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/081/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/081/</guid>
      <description>&lt;p&gt;अध्यायः 081&lt;/p&gt;&#xA;&lt;p&gt;दुर्योधनेन धृतराष्ट्रोक्तिप्रतिकूलभाषणम् ॥ 1 ॥&lt;/p&gt;&#xA;&lt;p&gt;दुर्योधन उवाच ॥&#x9;001&lt;br&gt;&#xA;यस्य नास्ति निजा प्रज्ञा केवलं तु बहुश्रुतः ।&#x9;001a&lt;br&gt;&#xA;न स जानाति शास्त्रार्थं दर्वी सूपरसानिव ॥&#x9;001c&lt;br&gt;&#xA;जानन्वै मोहयति मां नावि नौरिव संयता ।&#x9;002a&lt;br&gt;&#xA;स्वार्थे किं नावधानं ते उताहो द्वेष्टि मां भवान् ॥&#x9;002c&lt;br&gt;&#xA;न सन्तीमे धार्तराष्ट्रा येषां त्वमनुशासिता ।&#x9;003a&lt;br&gt;&#xA;भविष्यमर्थमाख्यासि सर्वदा कृत्यमात्मनः ॥&#x9;003c&lt;br&gt;&#xA;परनेयोऽग्रणीर्यस्य स मार्गान्प्रतिमुह्यति ।&#x9;004a&lt;br&gt;&#xA;पन्थानमनुगच्छेयुः कथं तस्य पदानुगाः ॥&#x9;004c&lt;br&gt;&#xA;राजन्परिणतप्रज्ञो वृद्धसेवी जितेन्द्रियः ।&#x9;005a&lt;br&gt;&#xA;प्रतिपन्नान्स्वकार्येषु सम्मोहयसि नो भृशम् ॥&#x9;005c&lt;br&gt;&#xA;लोकवृत्ताद्राजवृत्तमन्यदाह बृहस्पतिः ।&#x9;006a&lt;br&gt;&#xA;तस्माद्राज्ञाऽप्रमत्तेन स्वार्थश्चिन्त्यः सदैव हि ॥&#x9;006c&lt;br&gt;&#xA;क्षत्रियस्य महाराज जये वृत्तिः समाहिता ।&#x9;007a&lt;br&gt;&#xA;स वै धर्मस्त्वधर्मो वा स्ववृत्तौ का परीक्षणा ॥&#x9;007c&lt;br&gt;&#xA;प्रकालयेद्दिशः सर्वाः प्रतोदेनेव सारथिः ।&#x9;008a&lt;br&gt;&#xA;प्रत्यमित्रश्रियं दीप्तां जिघृक्षुर्भरतर्षभ ॥&#x9;008c&lt;br&gt;&#xA;प्रच्छन्नो वा प्रकाशो वा योगो योऽरिं प्रबाधते ।&#x9;009a&lt;br&gt;&#xA;तद्वै शस्त्रं शस्त्रविदां न शस्त्रं छेदनं स्मृतम् ॥&#x9;009c&lt;br&gt;&#xA;शत्रुश्चैव हि मित्रं च न लेख्यं न च मातृका ।&#x9;010a&lt;br&gt;&#xA;यो वै सन्तापयति यं स शत्रुः प्रोच्यते नृप ॥&#x9;010c&lt;br&gt;&#xA;असन्तोषः श्रियो मूलं तस्मात्तं कामयाम्यहम् ।&#x9;011a&lt;br&gt;&#xA;समुच्छ्रये यो यतते स राजन्परमो नयः ॥&#x9;011c&lt;br&gt;&#xA;ममत्वं हि न कर्तव्यमैश्वर्ये वा धनेऽपि वा ।&#x9;012a&lt;br&gt;&#xA;पूर्वावाप्तं हरन्त्यन्ये राजधर्मं हि तं विदुः ॥&#x9;012c&lt;br&gt;&#xA;अद्रोहसमयं कृत्वा चिच्छेद नमुचेः शिरः ।&#x9;013a&lt;br&gt;&#xA;शक्रः साऽभिमता तस्य रिपौ वृत्तिः सनातनी ॥&#x9;013c&lt;br&gt;&#xA;द्वावेतौ ग्रसते भूमिः सर्पो बिलशयानिव ।&#x9;014a&lt;br&gt;&#xA;राजानं चाविरोद्धारं ब्राह्मणं चाप्रवासिनम् ॥&#x9;014c&lt;br&gt;&#xA;नास्ति वै जातितः शत्रुः पुरुषस्य विशाम्पते ।&#x9;015a&lt;br&gt;&#xA;येन साधारणी वृत्तिः स शत्रुर्नेतरो जनः ॥&#x9;015c&lt;br&gt;&#xA;शत्रुपक्षं समृध्यन्तं यो मोहात्समुपेक्षते ।&#x9;016a&lt;br&gt;&#xA;व्याधिराप्यायित इव तस्य मूलं छिनत्ति सः ॥&#x9;016c&lt;br&gt;&#xA;अल्पोऽपि ह्यरिरत्यर्थं वर्धमानः पराक्रमैः ।&#x9;017a&lt;br&gt;&#xA;वल्मीको मूलज इव ग्रसते वृक्षमन्तिकात् ॥&#x9;017c&lt;br&gt;&#xA;आजमीढ रिपोर्लक्ष्मीर्मा ते रोचिष्ट भारत ।&#x9;018a&lt;br&gt;&#xA;एष भारः सत्ववतां न यः शिरसि धिष्ठितः ॥&#x9;018c&lt;br&gt;&#xA;जन्मवृद्धिमिवार्थानां यो वृद्धिमभिकाङ्क्षते ।&#x9;019a&lt;br&gt;&#xA;एधते ज्ञातिषु स वै सद्यो वृद्धिर्हि विक्रमः ॥&#x9;019c&lt;br&gt;&#xA;नाप्राप्य पाण्डवैश्वर्यं संशयो मे भविष्यति ।&#x9;020a&lt;br&gt;&#xA;अवाप्स्ये वा श्रियं तां हि शयिष्ये वा हतो युधि ॥&#x9;020c&lt;br&gt;&#xA;एतादृशस्य किं मेऽद्य जीवितेन विशाम्पते ।&#x9;021a&lt;br&gt;&#xA;वर्धन्ते पाण्डवा नित्यं वयं स्वस्थिरवृद्धयः ॥ ॥&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/082/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/082/</guid>
      <description>&lt;p&gt;अध्यायः 082&lt;/p&gt;&#xA;&lt;p&gt;दुर्योधनम्प्रति शकुनिना द्यूताय प्रोत्साहनम् ॥ 1 ॥ धृतराष्ट्राज्ञया शिल्पिभिः सभानिर्माणम् ॥ 2 ॥ धृतराष्ट्रेण पाण्डवानयनाय विदुरप्रेषणम् ॥ 3 ॥&lt;/p&gt;&#xA;&lt;p&gt;शकुनिरुवाच ॥&#x9;001&lt;br&gt;&#xA;यां त्वमेतां श्रियं दृष्ट्वा पाण्डुपुत्रे युधिष्ठिरे ।&#x9;001a&lt;br&gt;&#xA;तप्यसे तां हरिष्यामि द्यूतेन जयतां वर ॥&#x9;001c&lt;br&gt;&#xA;आहूयतां परं राजन्कुन्तीपुत्रो युधिष्ठिरः ।&#x9;002a&lt;br&gt;&#xA;अगत्वा संशयमहमयुद्ध्वा च चमूमुखे ॥&#x9;002c&lt;br&gt;&#xA;अक्षान्क्षिपन्नक्षतः सन्विद्वानविदुषो जये ।&#x9;003a&lt;br&gt;&#xA;ग्लहान्धनूंषि मे विद्धि शरानक्षांश्च भारत ॥&#x9;003c&lt;br&gt;&#xA;अक्षाणां हृदयं मे ज्यां रथं विद्धि ममास्फुरम् ॥&#x9;004ac&lt;br&gt;&#xA;दुर्योधन उवाच ।&#x9;005&lt;br&gt;&#xA;अयमुत्सहते राजच्छ्रियमाहर्तुमक्षवित् ।&#x9;005a&lt;br&gt;&#xA;द्यूतेन पाण्डुपुत्रेभ्यस्तदनुज्ञातुमर्हसि ॥&#x9;005c&lt;br&gt;&#xA;धृतराष्ट्र उवाच ।&#x9;006&lt;br&gt;&#xA;स्थितोऽस्मि शासने भ्रातुर्विदुरस्य महात्मनः ।&#x9;006a&lt;br&gt;&#xA;तेन सङ्गम्य वेत्स्यामि कार्यस्यास्य विनिश्चयम् ॥&#x9;006c&lt;br&gt;&#xA;दुर्योधन उवाच ॥&#x9;007&lt;br&gt;&#xA;&#39;कृष्णादभ्याधिकः सोऽपि क्षत्ता बोद्धा विशाम्पते ।&#x9;007a&lt;br&gt;&#xA;केवलं धर्ममेवाह न तद्विजयसाधकम् ॥&#x9;007c&lt;br&gt;&#xA;जयश्च धर्मतोपेतस्तथैव भरतर्षभ ।&#x9;008a&lt;br&gt;&#xA;तस्माद्विनयतो जेता तावुभौ च विरोधिनौ&#39; ॥&#x9;008c&lt;br&gt;&#xA;व्यपनेष्यति ते बुद्धिं विदुरो मुक्तसंशयः ।&#x9;009a&lt;br&gt;&#xA;पाण्डवानां हिते युक्तो न तथा मम कौरव ॥&#x9;009c&lt;br&gt;&#xA;नारभेतान्यसामर्थ्यात्पुरुषः कार्यमात्मनः ।&#x9;010a&lt;br&gt;&#xA;मतिसाम्यं द्वयोर्नास्ति कार्येषु कुरुनन्दन ॥&#x9;010c&lt;br&gt;&#xA;भयं परिहरन्मत्त आत्मानं परिपालयन् ।&#x9;011a&lt;br&gt;&#xA;वर्षासु क्लिन्नवटवत्तिष्ठन्नैवावसीदति ॥&#x9;011c&lt;br&gt;&#xA;न व्याधयो नापि यमः प्राप्तुं श्रेयः प्रतीक्षते ।&#x9;012a&lt;br&gt;&#xA;यावदेव भवेत्कल्पस्तावच्छ्रेयः समाचरेत् ॥&#x9;012c&lt;br&gt;&#xA;धृतराष्ट्र उवाच ॥&#x9;013&lt;br&gt;&#xA;सर्वथा पुत्र बलिभिर्विग्रहो मे न रोचते ।&#x9;013a&lt;br&gt;&#xA;वैरं विकारं सृजति तद्वै शस्त्रमनायसम् ॥&#x9;013c&lt;br&gt;&#xA;अनर्थमर्थं मन्यसे राजपुत्र सङ्ग्रन्थनं कलहस्यातियाति ।&#x9;014a&lt;br&gt;&#xA;तद्वै प्रवृत्तं तु यथाकथञ्चित् सृजेदसीन्निशितान्सायकांश्च ॥&#x9;014c&lt;br&gt;&#xA;दुर्योधन उवाच ॥&#x9;015&lt;br&gt;&#xA;द्यूते पुराणैर्व्यवहारः प्रणीतस्तत्रात्ययो नास्ति न सम्प्रहारः ।&#x9;015a&lt;br&gt;&#xA;तद्रोचतां शकुनेर्वाक्यमद्य सभां क्षिप्रं त्वमिहाज्ञापयस्व ॥&#x9;015c&lt;br&gt;&#xA;स्वर्गद्वारं दीव्यतां नो विशिष्टं तद्वर्तिनां चापि तथैव युक्तम् ।&#x9;016a&lt;br&gt;&#xA;भवेदेवं ह्यात्मना तुल्यमेव दुरोदरं पाण्डवैस्त्वं कुरुष्व ॥&#x9;016c&lt;br&gt;&#xA;धृतराष्ट्र उवाच ।&#x9;017&lt;br&gt;&#xA;वाक्यं न मे रोचते यत्त्वयोक्तं यत्ते प्रियं तत्क्रियतां नरेन्द्र ।&#x9;017a&lt;br&gt;&#xA;पश्चात्तप्स्यसे तदुपाक्रम्य वाक्यं न हीदृशं भावि वचो हि धर्म्यम् ॥&#x9;017c&lt;br&gt;&#xA;दृष्टं ह्येतद्विदुरेणैव सर्वं विपश्चिता बुद्धिविद्यानुगेन ।&#x9;018a&lt;br&gt;&#xA;तदेवैतदवशस्याभ्युपैति महद्भयं क्षत्रियजीवघाति ॥&#x9;018c&lt;br&gt;&#xA;वैशम्पायन उवाच ॥&#x9;019&lt;br&gt;&#xA;एवमुक्त्वा धृतराष्ट्रो मनीषी दैवं मत्वा परमं दुस्तरं च ।&#x9;019a&lt;br&gt;&#xA;शशासोच्चैः पुरुषान्पुत्रवाक्ये स्थितो राजा दैवसम्मूढचेताः ॥&#x9;019c&lt;br&gt;&#xA;सहस्रस्तम्भां हेमवैदूर्यचित्रां शतद्वारां तोरणस्फाटिकाढ्याम् ।&#x9;020a&lt;br&gt;&#xA;सभामग्र्यां क्रोशमात्रायतां मे तद्विस्तारामाशु कुर्वन्तु युक्ताः ॥&#x9;020c&lt;br&gt;&#xA;श्रुत्वा तस्य त्वरिता निर्विशङ्काः प्राज्ञा दक्षास्तां तदा चक्रुराशु ।&#x9;021a&lt;br&gt;&#xA;सर्वद्रव्याण्युपजह्रुः सभायां सहस्रशः शिल्पिनश्चैव युक्ताः ॥&#x9;021c&lt;br&gt;&#xA;कालेनाल्पेनाथ निष्ठां गतां तां सभां रम्यां बहुरत्नां विचित्राम् ।&#x9;022a&lt;br&gt;&#xA;चित्रैर्हैमैरासनैरभ्युपेतामाचख्युस्ते तस्य राज्ञः प्रतीताः ॥&#x9;022c&lt;br&gt;&#xA;ततो विद्वान्विदुरं मन्त्रिमुख्यमुवाचेदं धृतराष्ट्रो नरेन्द्रः ।&#x9;023a&lt;br&gt;&#xA;युधिष्ठिरं राजपुत्रं च गत्वा मद्वाक्येन क्षिप्रमिहानयस्व ॥&#x9;023c&lt;br&gt;&#xA;सभेयं मे बहुरत्ना विचित्रा शय्यासनैरुपपन्ना महार्हैः ।&#x9;024a&lt;br&gt;&#xA;सा दृश्यतां भ्रातृभिः सार्धमेत्य सुहृद्द्यूतं वर्ततामत्र चेति ॥&#x9;024c&lt;br&gt;&#xA;वैशम्पायन उवाच ॥&#x9;025&lt;br&gt;&#xA;मतमाज्ञाय पुत्रस्य धृतराष्ट्रो नराधिपः ।&#x9;025a&lt;br&gt;&#xA;मत्वा च दुस्तरं दैवमेतद्राजंश्चकार ह ॥&#x9;025c&lt;br&gt;&#xA;अन्यायेन तथोक्तस्तु विदुरो विदुषां वरः ।&#x9;026a&lt;br&gt;&#xA;नाभ्यनन्दद्वचो भ्रातुर्वचनं चेदमब्रवीत् ॥&#x9;026c&lt;br&gt;&#xA;विदुर उवाच ॥&#x9;027&lt;br&gt;&#xA;नाभिनन्दे नृपते प्रैषमेतं मैवं कृथाः कुलनाशाद्बिभेमि ।&#x9;027a&lt;br&gt;&#xA;पुत्रैर्भिन्नः कलहस्ते ध्रुवं स्यादेतच्छङ्के द्यूतकृते नरेन्द्र ॥&#x9;027c&lt;br&gt;&#xA;धृतराष्ट्र उवाच ।&#x9;028&lt;br&gt;&#xA;नेह क्षत्तः कलहस्तप्स्यते मां न चेद्दैवं प्रतिलोमं भविष्यत् ।&#x9;028a&lt;br&gt;&#xA;छात्रा तु दिष्टस्य वशे किलेदं सर्वं जगच्चेष्टति न स्वतन्त्रम् ॥&#x9;028c&lt;br&gt;&#xA;तदद्य विदुर प्राप्य राजानं मम शासनात् ।&#x9;029a&lt;br&gt;&#xA;क्षिप्रमानय दुर्धर्षं कुन्तीपुत्रं युधिष्ठिरम् ॥ ॥&#x9;029c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/083/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/083/</guid>
      <description>&lt;p&gt;अध्यायः 083&lt;/p&gt;&#xA;&lt;p&gt;विदुरस्य इन्द्रप्रस्थगमनम् ॥ 1 ॥ पाण्डवानां द्यूतसभाप्रवेशः ॥ 2 ॥&lt;/p&gt;&#xA;&lt;p&gt;वैशम्पायन उवाच ॥&#x9;001&lt;br&gt;&#xA;ततः प्रायाद्विदुरोऽश्वैरुदारैर्महाजवैर्बलिभिः साधु दान्तैः ।&#x9;001a&lt;br&gt;&#xA;बलान्नियुक्तो धृतराष्ट्रेण राज्ञा मनीषिणां पाण्डवानां सकाशे ॥&#x9;001c&lt;br&gt;&#xA;सोऽभिपत्य तदध्वानमासाद्य नृपतेः पुरम् ।&#x9;002a&lt;br&gt;&#xA;प्रविवेश महाबुद्धिः पूज्यमानो द्विजातिभिः ॥&#x9;002c&lt;br&gt;&#xA;स राजगृहमासाद्य कुबेरभवनोपमम् ।&#x9;003a&lt;br&gt;&#xA;अभ्यागच्छत धर्मात्मा धर्मपुत्रं युधिष्ठिरम् ॥&#x9;003c&lt;br&gt;&#xA;तं वै राजा सत्यधृतिर्महात्मा अजातशत्रुर्विदुरं यथावत् ।&#x9;004a&lt;br&gt;&#xA;पूजापूर्वं प्रतिगृह्याजमीढस्ततोऽपृच्छद्धृतराष्ट्रं सपुत्रम् ॥&#x9;004c&lt;br&gt;&#xA;युधिष्ठिर उवाच ॥&#x9;005&lt;br&gt;&#xA;विज्ञायते ते मनसोऽप्रहर्षः कच्चित्क्षत्तः कुशलेनागतोऽसि ।&#x9;005a&lt;br&gt;&#xA;कच्चित्पुत्राः स्थविरस्यानुलोमा वशानुगाश्चापि विशोऽथ कच्चित् ॥&#x9;005c&lt;br&gt;&#xA;विदुर उवाच ॥&#x9;006&lt;br&gt;&#xA;राजा महात्मा कुशली सपुत्र आस्ते वृतो ज्ञातिभिरिन्द्रकल्पः ।&#x9;006a&lt;br&gt;&#xA;प्रीतो राजन्पुत्रगुणैर्विनीतो विशोक एवात्मरतिर्महात्मा ॥&#x9;006c&lt;br&gt;&#xA;इदं तु त्वां कुरुराजोऽभ्युवाच पूर्वं पृष्ट्वा कुशलं चाव्ययं च ।&#x9;007a&lt;br&gt;&#xA;इयं सभा त्वत्सभातुल्यरूपा भ्रातॄणां ते दृस्यतामेत्य पुत्र ॥&#x9;007c&lt;br&gt;&#xA;समागम्य भ्रातृभिः पार्थ तस्यां सुहृद्द्यूतं क्रियतां रम्यतां च ।&#x9;008a&lt;br&gt;&#xA;प्रीयामहे भवतां सङ्गमेन समागताः कुरवश्चापि सर्वे ॥&#x9;008c&lt;br&gt;&#xA;दुरोदरा विहिता ये तु तत्र महात्मना धृतराष्ट्रेण राज्ञा ।&#x9;009a&lt;br&gt;&#xA;तान्द्रक्ष्यसे कितवान्सन्निविष्टानित्यागतोऽहं नृपते तज्जुषस्व ॥&#x9;009c&lt;br&gt;&#xA;युधिष्ठर उवाच ॥&#x9;010&lt;br&gt;&#xA;द्यूते क्षत्तः कलहो विद्यते नः को वै द्यूतं रोचते बुध्यमानः ।&#x9;010a&lt;br&gt;&#xA;किं वा भवान्मन्यते युक्तरूपं भवद्वाक्ये सर्व एव स्थिताः स्मः ॥&#x9;010c&lt;br&gt;&#xA;विदुर उवाच ॥&#x9;011&lt;br&gt;&#xA;जानाम्यहं द्यूतमनर्थमूलं कृतश्च यत्नोऽस्य मया निवारणे ।&#x9;011a&lt;br&gt;&#xA;राजा च मां प्राहिमोत्त्वत्सकाशं श्रुत्वा विद्वञ्श्रेय इहाचरस्व ॥&#x9;011c&lt;br&gt;&#xA;युधिष्ठिर उवाच ॥&#x9;012&lt;br&gt;&#xA;के तत्रान्ये कितवा दीव्यमाना विना राज्ञो धृतराष्ट्रस्य पुत्रैः ।&#x9;012a&lt;br&gt;&#xA;पृच्छामि त्वां विदुर ब्रूहि नस्तान् यैर्दीव्यामः शतशः सन्निपत्य ॥&#x9;012c&lt;br&gt;&#xA;विदुर उवाच ॥&#x9;013&lt;br&gt;&#xA;गन्धारराजः शकुनिर्विशाम्पते राजाऽतिदेवी कृतहस्तो मताक्षः ।&#x9;013a&lt;br&gt;&#xA;विविंशतिश्चित्रसेनश्च राजा सत्यव्रतः पुरुमित्रो जयश्च ॥&#x9;013c&lt;br&gt;&#xA;युधिष्ठिर उवाच ॥&#x9;014&lt;br&gt;&#xA;महाभयाः कितवाः सन्निविष्टा मायोपधा देवितारोऽत्र सन्ति ।&#x9;014a&lt;br&gt;&#xA;धात्रा तु दिष्टस्य वशे किलेदं सर्वं जगत्तिष्ठति न स्वतन्त्रम् ॥&#x9;014c&lt;br&gt;&#xA;नाहं राज्ञो धृतराष्ट्रस्य शासनान्न गन्तुमिच्छामि कवे दुरोदरम् ।&#x9;015a&lt;br&gt;&#xA;इष्टो हि पुत्रस्य पिता सदैव तदस्मि कर्ता विदुरात्थ मां यथा ॥&#x9;015c&lt;br&gt;&#xA;न चाकामः शकुनिना देविताहं न चेन्मां जिष्णुराह्वयिता सभायाम् ।&#x9;016a&lt;br&gt;&#xA;आहूतोऽहं न निवर्ते कदाचित् तदाहितं शाश्वतं वै व्रतं मे ॥&#x9;016c&lt;br&gt;&#xA;वैशम्पायन उवाच ॥&#x9;017&lt;br&gt;&#xA;एवमुक्त्वा विदुरं धर्मराजः प्रायात्रिकं सर्वमाज्ञाप्य तूर्णम् ।&#x9;017a&lt;br&gt;&#xA;प्रायाच्छ्वोभूते सगणः सानुयात्रः सह स्त्रीभिर्दौपदामादि कृत्वा ॥&#x9;017c&lt;br&gt;&#xA;दैवं हि प्रज्ञां मुष्णाति चक्षुस्तेज इवापतत् ।&#x9;018a&lt;br&gt;&#xA;धातुश्च वशमन्वेति पाशैरिव नरः सितः ॥&#x9;018c&lt;br&gt;&#xA;इत्युक्त्वा प्रययौ राजा सह क्षत्त्रा युधिष्ठिरः ।&#x9;019a&lt;br&gt;&#xA;अमृष्यमाणस्तस्याथ समाह्वानमरिन्दमः ॥&#x9;019c&lt;br&gt;&#xA;बाह्लिकेन रथं यत्तमास्थाय परवीरहा ।&#x9;020a&lt;br&gt;&#xA;परिच्छन्नो ययौ पार्थो भ्रातृभिः सह पाण्डवः ।&#x9;020c&lt;br&gt;&#xA;राजश्रिया दीप्यमानो ययौ ब्रह्मपुरः सरः ॥&#x9;020e&lt;br&gt;&#xA;&#39;सन्दिदेश ततः प्रेष्यानागतान्नगरं प्रति ।&#x9;021a&lt;br&gt;&#xA;ततस्ते नृपशार्दूल चक्रुर्वै नृपशासनम् ॥&#x9;021c&lt;br&gt;&#xA;ततो राजा महातेजाः संयम्य सपरिच्छदम् ।&#x9;022a&lt;br&gt;&#xA;ब्राह्मणैः स्वस्ति वाच्याथ प्रययौ मन्दिराद्बहिः॥&#x9;022c&lt;br&gt;&#xA;ब्राह्मणेभ्यो धनं दत्त्वा गत्यर्थं स यथाविधि ।&#x9;023a&lt;br&gt;&#xA;अन्येभ्यः स तु दत्त्वा च गन्तुमेवोपचक्रमे ॥&#x9;023c&lt;br&gt;&#xA;सर्वलक्षणसम्पन्नं राजहंसपरिच्छदम् ।&#x9;024a&lt;br&gt;&#xA;तमारुह्य महाराजो गजेन्द्रं षष्टिहायनम् ॥&#x9;024c&lt;br&gt;&#xA;हारी किरीटी हेमाभः सर्वाभरणभूषितः ।&#x9;025a&lt;br&gt;&#xA;रराज राजन्पार्थो वै परया नृपशोभया ॥&#x9;025c&lt;br&gt;&#xA;रुक्मवेदिगतः प्राज्यो ज्वलन्निव हुताशनः ।&#x9;026a&lt;br&gt;&#xA;ततो जगाम राजा स प्रहृष्टनरवाहनः ॥&#x9;026c&lt;br&gt;&#xA;रथघोषेण महता पूरयन्वै नभः स्थलम् ।&#x9;027a&lt;br&gt;&#xA;संस्तूयमानः स्तुतिभिः सूतमागधवन्दिभिः ॥&#x9;027c&lt;br&gt;&#xA;महासैन्येन सहितो यथादित्यः स्वरश्मिभिः ।&#x9;028a&lt;br&gt;&#xA;पाण्डुरेणातपत्रेण ध्रियमाणेन मूर्धनि ॥&#x9;028c&lt;br&gt;&#xA;बभौ युधिष्ठिरो राजा पौर्णमास्यामिवोडुराट् ।&#x9;029a&lt;br&gt;&#xA;चामरैर्हेमदण्डैश्च धूयमानः समन्ततः ॥&#x9;029c&lt;br&gt;&#xA;जयाशिषः प्रहृष्टानां नराणां पथि पाण्डवः ।&#x9;030a&lt;br&gt;&#xA;प्रत्यगृह्णाद्यथान्यायं यथावद्भरतर्षभः ॥&#x9;030c&lt;br&gt;&#xA;तथैव सैनिका राजन्राजानमनुयान्ति ये ।&#x9;031a&lt;br&gt;&#xA;तेषां हलहलाशब्दो दिवं स्तब्धः प्रतिष्ठितः ॥&#x9;031c&lt;br&gt;&#xA;नृपस्याग्ने ययौ राजन्भीमसेनो रथी बली ।&#x9;032a&lt;br&gt;&#xA;उभौ पार्श्वगतौ राज्ञः सतल्पौ वै सुकल्पितौ ॥&#x9;032c&lt;br&gt;&#xA;अधिरूढौ यमौ चापि जग्मतुर्भरतर्षभ ।&#x9;033a&lt;br&gt;&#xA;शोभयन्तौ महासैन्यं तावुभौ रूपशालिनौ ॥&#x9;033c&lt;br&gt;&#xA;पृष्ठतोऽनुययौ जिष्णुर्वीरः शस्त्रभृतां वरः ।&#x9;034a&lt;br&gt;&#xA;श्वेताश्वो गाण्डिवं गृह्य अग्निदत्तं रथं गतः ॥&#x9;034c&lt;br&gt;&#xA;सैन्यमध्ये ययौ राजन्कुरुराजो युधिष्ठिरः ।&#x9;035a&lt;br&gt;&#xA;द्रौपदीप्रमुखा नार्यः सानुगाः सपरिच्छदाः ॥&#x9;035c&lt;br&gt;&#xA;आरुह्य ता विचित्राङ्ग्यो यानानि विविधानि च ।&#x9;036a&lt;br&gt;&#xA;महत्या सेनया राजन्नग्रे राज्ञो ययुस्तदा ॥&#x9;036c&lt;br&gt;&#xA;समृद्धनरनागाश्वं सपताकरथध्वजम् ।&#x9;037a&lt;br&gt;&#xA;सन्नद्धवरनिस्त्रिंशं पथि निर्घोषनिःस्वनम् ॥&#x9;037c&lt;br&gt;&#xA;शङ्खदुन्दुभितालानां वेणुवीणानुवनादितम् ।&#x9;038a&lt;br&gt;&#xA;शुशुभे पाण्डवं सैन्यं प्रयास्यत्तत्तदा नृप ॥&#x9;038c&lt;br&gt;&#xA;यथा कुबेरो लङ्कायां पुरा चात्यन्तशोभया ।&#x9;039a&lt;br&gt;&#xA;महत्या सेनया सार्धं गुरुमिन्द्रं स गच्छति ॥&#x9;039c&lt;br&gt;&#xA;तथा ययौ स पार्थोऽपि असङ्ख्येयविभूतिना ।&#x9;040a&lt;br&gt;&#xA;सुसमृद्धेन सैन्येन यथा वैश्रवणस्तथा ॥&#x9;040c&lt;br&gt;&#xA;स सरांसि नदीश्चैव वनान्युपवनानि च ।&#x9;041a&lt;br&gt;&#xA;अत्यक्रामन्महाराज पुरीं चाभ्यवपद्यत ॥&#x9;041c&lt;br&gt;&#xA;स हास्तिनसमीपे तु कुरुराजो युधिष्ठिरः ।&#x9;042a&lt;br&gt;&#xA;चक्रे निवेशनं तत्र ततः स सहसैनिकः ॥&#x9;042c&lt;br&gt;&#xA;शिवे देशे समे चैव न्यवसत्पाण्डवस्तदा ।&#x9;043a&lt;br&gt;&#xA;ततोराजन्समाहूय शोकविह्वलया गिरा ॥&#x9;043c&lt;br&gt;&#xA;एतद्वाक्यं च सर्वस्वं धृतराष्ट्रचिकीर्षितम् ।&#x9;044a&lt;br&gt;&#xA;आचचक्षे यथावृत्तं विदुरोऽथ नृपस्य ह ॥&#x9;044c&lt;br&gt;&#xA;तच्छ्रुत्वा भाषितं तेन धर्मराजोऽब्रवीदिदम् ।&#x9;045a&lt;br&gt;&#xA;न मर्षयाम्यहं क्षत्तः समाह्वानं व्रतं हि मे ।&#x9;045c&lt;br&gt;&#xA;स्वस्त्यस्तु लोके विप्राणां प्रजानां चैव सर्वदा ॥&#x9;045e&lt;br&gt;&#xA;वैशम्पायन उवाच ॥&#x9;046&lt;br&gt;&#xA;प्रविवेश ततो राजा नगरं नागसाह्वयम् ।&#x9;046a&lt;br&gt;&#xA;धृतराष्ट्रेण चाहूतः कालस्य समयेन च&#39; ॥&#x9;046c&lt;br&gt;&#xA;स हास्तिनपुरं गत्वा धृतराष्ट्रगृहं ययौ ।&#x9;047a&lt;br&gt;&#xA;समियाय च धर्मात्मा धृतराष्ट्रेण पाण्डवः ॥&#x9;047c&lt;br&gt;&#xA;तथा भीष्मेण द्रोणेन कर्णेन च कृपेण च ।&#x9;048a&lt;br&gt;&#xA;समियाय यथान्यायं द्रौणिना च विभुः सह ॥&#x9;048c&lt;br&gt;&#xA;समेत्य च महाबाहुः सोमदत्तेन चैव ह ।&#x9;049a&lt;br&gt;&#xA;दूर्योधनेन सभ्रात्रा सौबलेन च वीर्यवान् ॥&#x9;049c&lt;br&gt;&#xA;ये चान्ये तत्र राजानः पूर्वमेव समागताः ।&#x9;050a&lt;br&gt;&#xA;दुःशासनेन वीरेण सर्वैर्भ्रातृभिरेव च ॥&#x9;050c&lt;br&gt;&#xA;जयद्रथेन च तथा कुरुभिश्चापि सर्वशः ।&#x9;051a&lt;br&gt;&#xA;ततः सर्वैर्महाबाहुर्भ्रातृभिः पिरवारितः ॥&#x9;051c&lt;br&gt;&#xA;प्रविवेश गृहं राज्ञो धृतराष्ट्रस्य धीमतः ।&#x9;052a&lt;br&gt;&#xA;ददर्श तत्र गान्धारीं देवीं पतिमनुव्रताम् ॥&#x9;052c&lt;br&gt;&#xA;स्नुषाभिः संवृतां शश्वत्ताराभिरिव रोहिणीम् ।&#x9;053a&lt;br&gt;&#xA;अभिवाद्य स गान्धारीं तया च प्रतिनन्दितः ॥&#x9;053c&lt;br&gt;&#xA;ददर्श पितरं वृद्धं प्रज्ञाचक्षुषमीश्वरम् ॥&#x9;054a&lt;br&gt;&#xA;राज्ञा मूर्धन्युपाघ्रातास्ते च कौरवनन्दनाः ।&#x9;055c&lt;br&gt;&#xA;चत्वारः पाण्डवा राजन्भीमसेनपुरोगमाः ॥&#x9;055a&lt;br&gt;&#xA;ततो हर्षः समभवत्कौरवाणां विशाम्पते ।&#x9;056c&lt;br&gt;&#xA;तान्दृष्ट्वा पुरुषव्याघ्रान्पाण्डवान्प्रियदर्शनान् ॥&#x9;056e&lt;br&gt;&#xA;विविशुस्तेऽभ्यनुज्ञाता रत्नवन्ति गृहाणि च ।&#x9;057a&lt;br&gt;&#xA;ददृशुश्चोपयातारो द्रौपदीप्रमुखाः स्त्रियः ॥&#x9;057c&lt;br&gt;&#xA;याज्ञसेन्याः परामृद्धिं दृष्ट्वा प्रज्वलितामिव ।&#x9;058a&lt;br&gt;&#xA;स्नुषास्ता धृतराष्ट्रस्य नातिप्रमनसोऽभवन् ॥&#x9;058c&lt;br&gt;&#xA;ततस्ते पुरुषव्याघ्रा गत्वा स्त्रीभिस्तु संविदम् ।&#x9;059a&lt;br&gt;&#xA;कृत्वा व्यायामपूर्वाणि कृत्यानि प्रतिकर्म च ॥&#x9;059c&lt;br&gt;&#xA;ततः कृताह्निकाः सर्वे दिव्यचन्दनभूषिताः ।&#x9;060a&lt;br&gt;&#xA;कल्याणमनसश्चैव ब्राह्मणान्स्वस्ति वाच्य च ॥&#x9;060c&lt;br&gt;&#xA;मनोज्ञमशनं भुक्त्वा विविशुः शरणान्यथ ।&#x9;061a&lt;br&gt;&#xA;उपगीयमाना नारीभिरस्वपन्कुरुपुङ्गवाः ॥&#x9;061c&lt;br&gt;&#xA;जगाम तेषां सा रात्रिः पुण्या रतिविहारिणाम् ।&#x9;062a&lt;br&gt;&#xA;स्तूयमानाश्च विश्रान्ताः काले निद्रामथात्यजन् ॥&#x9;062c&lt;br&gt;&#xA;सुखोषितास्ते रजनीं प्रातः सर्वे कृताह्निकाः ।&#x9;063a&lt;br&gt;&#xA;सभां रम्यां प्रविविशुः कितवैरभिनन्दिताः ॥ ॥&#x9;063c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/084/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/084/</guid>
      <description>&lt;p&gt;अध्यायः 084&lt;/p&gt;&#xA;&lt;p&gt;शकुनियुधिष्ठिरयोः संवादः ॥ 1 ॥ द्यूतनिर्धारणम् ॥ 2 ॥&lt;/p&gt;&#xA;&lt;p&gt;वैशम्पायन उवाच ॥&#x9;001&lt;br&gt;&#xA;प्रविश्य तां सभां पार्था युधिष्ठिरपुरोगमाः ।&#x9;001a&lt;br&gt;&#xA;समेत्य पार्थिवान्सर्वान्पूजार्हानभिपूज्य च ॥&#x9;001c&lt;br&gt;&#xA;यथावयः समेयाना उपविष्टा यथार्हतः ।&#x9;002a&lt;br&gt;&#xA;आसनेषु विचित्रेषु स्पर्द्ध्यास्तरणवत्सु च ॥&#x9;002c&lt;br&gt;&#xA;तेषु तत्रोपविष्टेषु सर्वेष्वथ नृपेषु च ।&#x9;003a&lt;br&gt;&#xA;शकुनिः सौबलस्तत्र युधिष्ठिरमभाषत ॥&#x9;003c&lt;br&gt;&#xA;शकुनिरुवाच ॥&#x9;004&lt;br&gt;&#xA;उपस्तीर्णा सभा राजन्सर्वे त्वयि कृतक्षणाः ।&#x9;004a&lt;br&gt;&#xA;अक्षानुप्त्वा देवनस्य समयोऽस्तु युधिष्ठिर ॥&#x9;004c&lt;br&gt;&#xA;युधिष्ठिर उवाच ।&#x9;005&lt;br&gt;&#xA;निकृतिर्देवनं पापं न क्षात्रोऽत्र पराक्रमः ।&#x9;005a&lt;br&gt;&#xA;न च नीतिर्ध्रुवा राजन्किं त्वं द्यूतं प्रशंससि ॥&#x9;005c&lt;br&gt;&#xA;न हि मानं प्रशंसन्ति निकृतौ कितवस्य हि ।&#x9;006a&lt;br&gt;&#xA;शकुने मैवं नोऽजैषीरमार्गेण नृशंसवत् ॥&#x9;006c&lt;br&gt;&#xA;शकुनिरुवाच ।&#x9;007&lt;br&gt;&#xA;यो वेत्ति सङ्ख्यां निकृतौ विधिज्ञश्चेष्टास्वखिन्नः कितवोऽक्षजासु ।&#x9;007a&lt;br&gt;&#xA;महामतिर्यश्च जानाति द्यूतं स वै सर्वं सहते प्रक्रियासु ॥&#x9;007c&lt;br&gt;&#xA;अक्षग्लहः सोऽभिभवेत्परं नस्तेनैव दोषो भवतीह पार्थ ।&#x9;008a&lt;br&gt;&#xA;दीव्यामहे पार्थिव मा विशङ्कां कुरुष्व पाणं च चिरं च मा कृथाः ॥&#x9;008c&lt;br&gt;&#xA;युधिष्ठिर उवाच ।&#x9;009&lt;br&gt;&#xA;एवमाहायमसितो देवलो मुनिसत्तमः ।&#x9;009a&lt;br&gt;&#xA;इमानि लोकद्वाराणि यो वै भ्राम्यति सर्वदा ॥&#x9;009c&lt;br&gt;&#xA;इदं वै देवनं पापं निकृत्या कितवैः सह ।&#x9;010a&lt;br&gt;&#xA;धर्मेण तु जयो युद्धे तत्परं न तु देवनम् ॥&#x9;010c&lt;br&gt;&#xA;नार्या म्लेच्छन्ति भाषाभिर्मायया न चरन्त्युत ।&#x9;011a&lt;br&gt;&#xA;अजिह्यमशठं युद्धमेतत्सत्पुरुषव्रतम् ॥&#x9;011c&lt;br&gt;&#xA;शक्तितो ब्राह्मणार्थाय शिक्षितुं प्रयतामहे ।&#x9;012a&lt;br&gt;&#xA;तद्वै वित्तं मातिदेवीर्माजैषीः शकुने परान् ॥&#x9;012c&lt;br&gt;&#xA;निकृत्या कामये नाहं सुखान्युत धनानि वा ।&#x9;013a&lt;br&gt;&#xA;कितवस्येह कृतिनो वृत्तमेतन्न पूज्यते ॥&#x9;013c&lt;br&gt;&#xA;शकुनिरुवाच ।&#x9;014&lt;br&gt;&#xA;श्रोत्रियः श्रोत्रियानेति निकृत्यैव युधिष्ठिर ।&#x9;014a&lt;br&gt;&#xA;विद्वानविदुषोऽभ्येति नाहुस्तां निकृतिं जनाः ॥&#x9;014c&lt;br&gt;&#xA;अक्षैर्हि शिक्षितोऽभ्येति निकृत्यैव युधिष्ठिर ।&#x9;015a&lt;br&gt;&#xA;विद्वानविदुषोऽभ्येति नाहुस्तां निकृतिं जनाः ॥&#x9;015c&lt;br&gt;&#xA;अकृतास्त्रं कृतास्त्रश्च दुर्बलं बलवत्तरः ।&#x9;016a&lt;br&gt;&#xA;एवं कर्मसु सर्वेषु निकृत्यैव युधिष्ठिर ।&#x9;016c&lt;br&gt;&#xA;विद्वानविदुषोभ्येति नाहुस्तां निकृतिं जनाः ॥&#x9;016e&lt;br&gt;&#xA;एवं त्वं मामिहाभ्येत्य निकृतिं यदि मन्यसे ।&#x9;017a&lt;br&gt;&#xA;देवनाद्विनिवर्तस्व यदि ते विद्यते भयम् ॥&#x9;017c&lt;br&gt;&#xA;युधिष्ठिर उवाच ॥&#x9;018&lt;br&gt;&#xA;आहूतो न निवर्तेयमिति मे व्रतमाहितम् ।&#x9;018a&lt;br&gt;&#xA;विधिश्च बलवान्राजन्दिष्टस्यास्मि वशे स्थितः ॥&#x9;018c&lt;br&gt;&#xA;अस्मिन्समागमे केन देवनं मे भविष्यति ।&#x9;019a&lt;br&gt;&#xA;प्रतिपाणश्च कोऽन्योस्ति ततो द्यूतं प्रवर्तताम् ॥&#x9;019c&lt;br&gt;&#xA;दुर्योधन उवाच ।&#x9;020&lt;br&gt;&#xA;अहं दातास्मि रत्नानां धनानां च विशाम्पते ।&#x9;020a&lt;br&gt;&#xA;मदर्थे देविता चायं शकुनिर्मातुलो मम ॥&#x9;020c&lt;br&gt;&#xA;युधिष्ठिर उवाच ॥&#x9;021&lt;br&gt;&#xA;अन्येनान्यस्य वै द्यूतं विषमं प्रतिभाति मे ।&#x9;021a&lt;br&gt;&#xA;एतद्विद्विन्नुपादत्स्व काममेवं प्रवर्तताम् ॥ ॥&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/085/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/085/</guid>
      <description>&lt;p&gt;अध्यायः 085&lt;/p&gt;&#xA;&lt;p&gt;भीष्मद्रोणादीनां द्यूतसभाप्रवेशः ॥ 1 ॥ द्यूतीपक्रमः ॥ 2 ॥ युधिष्ठिरेण पणीकृतानां सर्ववस्तूनां शकुनिना अपहारः ॥ 3 ॥&lt;/p&gt;&#xA;&lt;p&gt;वैशम्पायन उवाच ॥&#x9;001&lt;br&gt;&#xA;उपोह्यमाने द्यूते तु राजानः सर्व एव ते ।&#x9;001a&lt;br&gt;&#xA;धृतराष्ट्रं पुरस्कृत्य विविशुस्तां सभां ततः ॥&#x9;001c&lt;br&gt;&#xA;भीष्मो द्रोणः कृपश्चैव विदुरश्च महामतिः ।&#x9;002a&lt;br&gt;&#xA;नातिप्रीतेन मनसा तेऽन्ववर्तन्त भारत ॥&#x9;002c&lt;br&gt;&#xA;ते द्वन्द्वशः पृथक्चैव सिंहग्रीवा महौजसः ।&#x9;003a&lt;br&gt;&#xA;सिंहासनानि भूरीणी विचित्राणि च भेजिरे ॥&#x9;003c&lt;br&gt;&#xA;शुशुभे सा सभा राजन्राजभिस्तैः समागतैः ।&#x9;004a&lt;br&gt;&#xA;देवैरिव महाभागैः समवेतैस्त्रिविष्टपम् ॥&#x9;004c&lt;br&gt;&#xA;सर्वे वेदविदः शूराः सर्वे भास्वरमूर्तयः ।&#x9;005a&lt;br&gt;&#xA;प्रावर्तत महाराज सुहृद्द्यूतमनन्तरम् ॥&#x9;005c&lt;br&gt;&#xA;युधिष्ठिर उवाच ॥&#x9;006&lt;br&gt;&#xA;अयं बहुधनो राजन्सागरावर्तसम्भवः ।&#x9;006a&lt;br&gt;&#xA;मणिर्हारोत्तरः श्रीमान्कनकोत्तमभूषणः ॥&#x9;006c&lt;br&gt;&#xA;एतद्राजन्मम धनं प्रतिपाणोऽस्ति कस्तव ।&#x9;007a&lt;br&gt;&#xA;येन मां त्वं महाराज धनेन प्रतिदीव्यसे ॥&#x9;007c&lt;br&gt;&#xA;दुर्योधन उवाच ॥&#x9;008&lt;br&gt;&#xA;सन्ति मे मणयश्चैव धनानि सुबहूनि च ।&#x9;008a&lt;br&gt;&#xA;मत्सरश्च न मेऽर्थेषु जयस्वैनं दुरोदरम् ॥&#x9;008c&lt;br&gt;&#xA;वैशम्पायन उवाच ॥&#x9;009&lt;br&gt;&#xA;ततो जग्राह शकुनिस्तानक्षानक्षतत्त्ववित् ।&#x9;009a&lt;br&gt;&#xA;जितमित्येव शकुनिर्युधिष्ठिरमभाषत ॥&#x9;009c&lt;br&gt;&#xA;युधिष्ठिर उवाच ॥&#x9;010&lt;br&gt;&#xA;मत्त कैतकेनैव यज्जितोऽस्मि दुरोदरे ।&#x9;010a&lt;br&gt;&#xA;शकुने हन्त दीव्यामो ग्लहमानाः परस्परम् ॥&#x9;010c&lt;br&gt;&#xA;सन्ति निष्कसहस्रस्य भाण्डिन्यो भरिताः शुभाः ।&#x9;011a&lt;br&gt;&#xA;कोशो हिरण्यमक्षय्यं जातरूपमनेकशः ।&#x9;011c&lt;br&gt;&#xA;एतद्राजन्मम धनं तेन दीव्याम्यहं त्वया ॥&#x9;011e&lt;br&gt;&#xA;वैशम्पायन उवाच ॥&#x9;012&lt;br&gt;&#xA;कौरवाणां कुलकरं ज्येष्ठं पाण्डवमच्युतम् ।&#x9;012a&lt;br&gt;&#xA;इत्युक्तः शकुनिः प्राह जितमित्येव तं नृपम् ॥&#x9;012c&lt;br&gt;&#xA;युधिष्ठिर उवाच ॥&#x9;013&lt;br&gt;&#xA;अयं सहस्रसमितो वैयाघ्रः सुप्रतिष्ठितः ।&#x9;013a&lt;br&gt;&#xA;सुचक्रोपस्करः श्रीमान्किङ्किणीजालमण्डितः ॥&#x9;013c&lt;br&gt;&#xA;संह्रादनो राजरथो य इहास्मानुपावहत् ।&#x9;014a&lt;br&gt;&#xA;जैत्रो रथवरः पुण्यो मेघसागरनिःस्वनः ॥&#x9;014c&lt;br&gt;&#xA;अष्टौ यं कुररच्छायाः सदश्वा राष्ट्रसम्मताः ।&#x9;015a&lt;br&gt;&#xA;वहन्ति नैषां मुच्येत पदाद्भूमिमुपस्पृशन् ।&#x9;015c&lt;br&gt;&#xA;एतद्राजन्धनं मह्यं तेन दीव्याम्यहं त्वया ॥&#x9;015e&lt;br&gt;&#xA;वैशम्पायन उवाच ॥&#x9;016&lt;br&gt;&#xA;एवं श्रुत्वा व्यवसितो निकृतिं समुपाश्रितः ।&#x9;016a&lt;br&gt;&#xA;जितमित्येव शकुनिर्युधिष्ठिरमभाषत ॥&#x9;016c&lt;br&gt;&#xA;युधिष्ठिर उवाच ॥&#x9;017&lt;br&gt;&#xA;शतं दासीसहस्राणि तरुण्यो हेमभद्रिकाः ।&#x9;017a&lt;br&gt;&#xA;कम्बुकेयूरधारिण्यो निष्ककण्ठ्यः स्वलङ्कृताः ॥&#x9;017c&lt;br&gt;&#xA;महार्हमाल्याभरणाः सुवस्त्राश्चन्दनोक्षिताः ।&#x9;018a&lt;br&gt;&#xA;मणीन्हेम च बिभ्रत्यश्चतुःषष्टिविशारदाः ॥&#x9;018c&lt;br&gt;&#xA;अनुसेवां चरन्तीमाः कुशला नृत्तसामसु ।&#x9;019a&lt;br&gt;&#xA;स्नातकानाममात्यानां राज्ञां च मम शासनात् ।&#x9;019c&lt;br&gt;&#xA;एतद्राजन्मम धनं तेन दीव्याम्यहं त्वया ॥&#x9;019e&lt;br&gt;&#xA;वैशम्पायन उवाच ॥&#x9;020&lt;br&gt;&#xA;एतच्छ्रुत्वा व्यवसितो निकृतिं समुपाश्रितः ।&#x9;020a&lt;br&gt;&#xA;जितमित्येव शकुनिर्युधिष्ठिरमभाषत ॥&#x9;020c&lt;br&gt;&#xA;युधिष्ठिर उवाच ।&#x9;021&lt;br&gt;&#xA;एतावन्ति च दासानां सहस्राण्युत सन्ति मे ।&#x9;021a&lt;br&gt;&#xA;प्रदक्षिणानुलोमाश्च प्रावारवसनाः सदा ॥&#x9;021c&lt;br&gt;&#xA;प्राज्ञा मेधाविनो दान्ता युवानो मृष्टकुण्डलाः ।&#x9;022a&lt;br&gt;&#xA;पात्रीहस्ता दिवारात्रमतिथीन्भोजयन्त्युत ।&#x9;022c&lt;br&gt;&#xA;एतद्राजन्मम धनं तेन दीव्याम्यहं त्वया ॥&#x9;022e&lt;br&gt;&#xA;वैशम्पायन उवाच ॥&#x9;023&lt;br&gt;&#xA;एतच्छ्रुत्वा व्यवसितो निकृतिं समुपाश्रितः ।&#x9;023a&lt;br&gt;&#xA;जितमित्येव शकुनिर्युधिष्ठिरमभाषत ॥&#x9;023c&lt;br&gt;&#xA;युधिष्ठिर उवाच ॥&#x9;024&lt;br&gt;&#xA;सहस्रसङ्ख्या नगा मे मत्तास्तिष्ठन्ति सौबल ।&#x9;024a&lt;br&gt;&#xA;हेमकक्षाः कृतापीडाः पद्मिनो हेममालिनः ॥&#x9;024c&lt;br&gt;&#xA;सुदान्ता राजवहनाः सर्वशब्दक्षमा युधि ।&#x9;025a&lt;br&gt;&#xA;ईषादन्ता महाकायाः सर्वे चाष्टकरेणवः ॥&#x9;025c&lt;br&gt;&#xA;सर्वे च पुरभेत्तारो नवमेघनिभा गजाः ।&#x9;026a&lt;br&gt;&#xA;एतद्राजन्मम धनं तेन दीव्याम्यहं त्वया ॥&#x9;026c&lt;br&gt;&#xA;वैशम्पायन उवाच ॥&#x9;027&lt;br&gt;&#xA;इत्येवंवादिनं पार्थं प्रहसन्निव सौबलः ।&#x9;027a&lt;br&gt;&#xA;जितमित्येव शकुनिर्युधिष्ठिरमभाषत ॥&#x9;027c&lt;br&gt;&#xA;युधिष्ठिर उवाच ॥&#x9;028&lt;br&gt;&#xA;रथास्तावन्त एवेमे हेमदण्डाः पताकिनः ।&#x9;028a&lt;br&gt;&#xA;हयैर्विनीतैः सम्पन्ना रथिभिश्चित्रयोधिभिः ॥&#x9;028c&lt;br&gt;&#xA;एकैको ह्यत्र लभते सहस्रपरमां भृतिम् ।&#x9;029a&lt;br&gt;&#xA;युध्यतोऽयुध्यतो वापि वेतनं मासकालिकम् ।&#x9;029c&lt;br&gt;&#xA;एतद्राजन्मम धनं तेन दीव्याम्यहं त्वया ॥&#x9;029e&lt;br&gt;&#xA;वैशम्पायन उवाच ॥&#x9;030&lt;br&gt;&#xA;इत्येवमुक्ते वचने कृतवैरो दुरात्मवान् ।&#x9;030a&lt;br&gt;&#xA;जितमित्येव शकुनिर्युधिष्ठिरमभाषत ॥&#x9;030c&lt;br&gt;&#xA;युधिष्ठिर उवाच ॥&#x9;031&lt;br&gt;&#xA;अश्वांस्तित्तिरिकल्माषान्गान्धर्वान्हेममालिनः ।&#x9;031a&lt;br&gt;&#xA;ददौ चित्ररथस्तुष्टो यांस्तान्गाण्डीवधन्वने ॥&#x9;031c&lt;br&gt;&#xA;युद्धे जितः पराभूतः प्रीतिपूर्वमरिन्दमः ।&#x9;032a&lt;br&gt;&#xA;एतद्राजन्मम धनं तेन दीव्याम्यहं त्वया ॥&#x9;032c&lt;br&gt;&#xA;वैशम्पायन उवाच ॥&#x9;033&lt;br&gt;&#xA;एतच्छ्रुत्वा व्यवसितो निकृतिं समुपाश्रितः ।&#x9;033a&lt;br&gt;&#xA;जितमित्येव शकुनिर्युधिष्ठिरमभाषत ॥&#x9;033c&lt;br&gt;&#xA;युधिष्ठिर उवाच ॥&#x9;034&lt;br&gt;&#xA;रथानां शकटानां च श्रेष्ठानां चायुतानि मे ।&#x9;034a&lt;br&gt;&#xA;युक्तान्येव हि तिष्ठन्ति वाहैरुच्चावचैस्तथा ॥&#x9;034c&lt;br&gt;&#xA;एवं वर्णस्य वर्णस्य समुच्चीय सहस्रशः ।&#x9;035a&lt;br&gt;&#xA;यथा समुदिता वीराः सर्वे वीरपराक्रमाः ॥&#x9;035c&lt;br&gt;&#xA;क्षीरं पिबन्तस्तिष्ठन्ति भुञ्जानाः शालितण्डुलान् ।&#x9;036a&lt;br&gt;&#xA;षष्टिस्तानि सहस्राणि सर्वे विपुलवक्षसः ।&#x9;036c&lt;br&gt;&#xA;एतद्राजन्मम धनं तेन दीव्याम्यहं त्वया ॥&#x9;036e&lt;br&gt;&#xA;वैशम्पायन उवाच ॥&#x9;037&lt;br&gt;&#xA;एतच्छ्रुत्वा व्यवसितो निकृतिं समुपाश्रितः ।&#x9;037a&lt;br&gt;&#xA;जितमित्येव शकुनिर्युधिष्ठिरमभाषत ॥&#x9;037c&lt;br&gt;&#xA;युधिष्ठिर उवाच ।&#x9;038&lt;br&gt;&#xA;ताम्रलोहैः परिवृता निधयो ये चतुः शताः ।&#x9;038a&lt;br&gt;&#xA;पञ्चद्रौणिक एकैकः सुवर्णस्याहतस्य वै ॥&#x9;038c&lt;br&gt;&#xA;जातरूपस्य मुख्यस्य नार्घो यस्य हि भारत ।&#x9;039a&lt;br&gt;&#xA;एतद्राजन्मम धनं तेन दीव्याम्यहं त्वया ॥&#x9;039c&lt;br&gt;&#xA;वैशम्पायन उवाच ॥&#x9;040&lt;br&gt;&#xA;एतच्छ्रुत्वा व्यवसितो निकृतिं समुपाश्रितः ।&#x9;040a&lt;br&gt;&#xA;जितमित्येव शकुनिर्युधिष्ठिरमभाषतः ॥ ॥&#x9;040c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/086/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/086/</guid>
      <description>&lt;p&gt;अध्यायः 086&lt;/p&gt;&#xA;&lt;p&gt;विदुरेण धृतराष्ट्रं प्रति दुर्योधननिन्दापूर्वकं द्यूतोपरमचोदनम् ॥ 1 ॥&lt;/p&gt;&#xA;&lt;p&gt;वैशम्पायन उवाच ॥&#x9;001&lt;br&gt;&#xA;एवं प्रवर्तिते द्यूते घोरे सर्वापहारिणि ।&#x9;001a&lt;br&gt;&#xA;सर्वसंशयनिर्मोक्ता विदुरो वाक्यमब्रवीत् ॥&#x9;001c&lt;br&gt;&#xA;महाराज विजानीहि यत्त्वां वक्ष्यामि भारत ।&#x9;002a&lt;br&gt;&#xA;मुमूर्षोरौषधमिव न रोचेतापि ते श्रुतम् ॥&#x9;002c&lt;br&gt;&#xA;यद्वै पुरा जातमात्रो रुराव गोमायुवद्विस्वरं पापचेताः ।&#x9;003a&lt;br&gt;&#xA;दुर्योधनो भारतानां कुलघ्नः सोऽयं युक्तो भवतां कालहेतुः ॥&#x9;003c&lt;br&gt;&#xA;गृहे वसन्तं गोमायुं त्वं वै मोहान्न बुध्यसे ।&#x9;004a&lt;br&gt;&#xA;दुर्योधनस्य रूपेण शृणु काव्यां गिरं मम ॥&#x9;004c&lt;br&gt;&#xA;मधु वै माध्विको लब्ध्वा प्रपातं नैव बुध्यते ।&#x9;005a&lt;br&gt;&#xA;आरुह्य तं मज्जति वा पतनं चाधिगच्छति ॥&#x9;005c&lt;br&gt;&#xA;सोऽयं मत्तोऽक्षद्यूतेन मधुवन्न पीरक्षते ।&#x9;006a&lt;br&gt;&#xA;प्रपातं बुध्यते नैव वैरं कृत्वा महारथैः ॥&#x9;006c&lt;br&gt;&#xA;विदितं मे महाप्राज्ञ भोजेष्वेवासमञ्जसम् ।&#x9;007a&lt;br&gt;&#xA;पुत्रं सन्त्यक्तवान्पूर्वं पौराणां हितकाम्यया ॥&#x9;007c&lt;br&gt;&#xA;अन्धका यादवा भोजाः समेताः कंसमत्यजन् ।&#x9;008a&lt;br&gt;&#xA;नियोगात्तु हते तस्मिन्कृष्णेनामित्रघातिना ॥&#x9;008c&lt;br&gt;&#xA;एवं ते ज्ञातयः सर्वे मोदमानाः शतं समाः ।&#x9;009a&lt;br&gt;&#xA;त्वन्नियुक्तः सव्यसाची निगृह्णातु सुयोधनम् ॥&#x9;009c&lt;br&gt;&#xA;निग्रहादस्य पापस्य मोदन्तां कुरवः सुखम् ।&#x9;010a&lt;br&gt;&#xA;काकेनेमांश्चित्रबर्हाञ्शार्दूलान्क्रोष्टुकेन च ।&#x9;010c&lt;br&gt;&#xA;क्रीणीष्व पाण्डवान्राजन्मा मज्जीः शोकसागरे ॥&#x9;010e&lt;br&gt;&#xA;त्यजेत्कुलार्थे पुरुषं ग्रामस्यार्थे कुलं त्यजेत् ।&#x9;011a&lt;br&gt;&#xA;ग्रामं जनपदस्यार्थे आत्मार्थे पृथिवीं त्यजेत् ॥&#x9;011c&lt;br&gt;&#xA;सर्वज्ञः सर्वभावज्ञः सर्वशत्रुभयङ्करः ।&#x9;012a&lt;br&gt;&#xA;इति स्म भाषते काव्यो जम्भत्यागे महाऽसुरान् ॥&#x9;012c&lt;br&gt;&#xA;हिरण्यष्ठीविनः कांश्चित्पक्षिणो वनगोचरान् ।&#x9;013a&lt;br&gt;&#xA;गृहे किल कृतावासाल्ँलोभाद्राजा न्यपीडयत् ।&#x9;013c&lt;br&gt;&#xA;स चोपभोगलोभान्धो हिरण्यार्थी परन्तप ॥&#x9;013e&lt;br&gt;&#xA;आयतिं च तदात्वं च उभे सद्यो व्यनाशयत् ।&#x9;014a&lt;br&gt;&#xA;तदर्थकामस्तद्वत्त्वं माद्रुहः पाण्डवान्नृप ॥&#x9;014c&lt;br&gt;&#xA;मोहात्मा तप्स्यसे पश्चात्पत्रिहा पुरुषो यथा ।&#x9;015a&lt;br&gt;&#xA;जातञ्जातं पाण्डवेभ्यः पुष्पमादत्स्व भारत ॥&#x9;015c&lt;br&gt;&#xA;मालाकार इवारामे स्नेहं कुर्वन्पुनः पुनः ।&#x9;016a&lt;br&gt;&#xA;वृक्षानङ्गारकारीव मैनान्धाक्षीः समूलकान् ।&#x9;016c&lt;br&gt;&#xA;मा गमः ससुतामात्यः सबलश्च यमक्षयम् ॥&#x9;016e&lt;br&gt;&#xA;समवेतान्हि कः पार्थान्प्रतियुध्येत भारत ।&#x9;017a&lt;br&gt;&#xA;मरुद्भिः सहितो राजन्नपि साक्षान्मरुत्पतिः ॥&#x9;017c&lt;br&gt;&#xA;द्यूतं मूलं कलहस्याभ्युपैति मिथो भेदं महते दारुणाय ।&#x9;018a&lt;br&gt;&#xA;तदा स्थितोऽयं धृतराष्ट्रस्य पुत्रो दुर्योधनः सृजते वैरमुग्रम् ॥&#x9;018c&lt;br&gt;&#xA;प्रातिपेयाः शान्तनवा भीमसेनाः सबाह्निकाः ।&#x9;019a&lt;br&gt;&#xA;दुर्योधनापराधेन कृच्छ्रं प्राप्स्यन्ति सर्वशः ॥&#x9;019c&lt;br&gt;&#xA;दुर्योधनो मदेनैष क्षेमं राष्ट्रं व्यपोहति ।&#x9;020a&lt;br&gt;&#xA;विषाणं गौरिव मदात्स्वयमारुजतेत्मनः ॥&#x9;020c&lt;br&gt;&#xA;यश्चित्तमन्वेति परस्य राजन् वीरः कविः स्वामवमत्य दृष्टिम् ।&#x9;021a&lt;br&gt;&#xA;नावं समुद्र इव बालनेत्रामारुह्य घोरे व्यसने निमज्जेत् ॥&#x9;021c&lt;br&gt;&#xA;दुर्योधनो ग्लहते पाण्डवेन प्रीयायसे त्वं जयतीति तच्च ।&#x9;022a&lt;br&gt;&#xA;अतिनर्मा जायते सम्प्रहारो यतो विनाशः समुपैति पुंसाम् ॥&#x9;022c&lt;br&gt;&#xA;आकर्षस्तेऽवाक्फलः सुप्रणीतो हृदि प्रौढो मन्त्रपदः समाधिः ।&#x9;023a&lt;br&gt;&#xA;युधिष्ठिरेण कलहस्तवायमचिन्तितोऽभिमतः स्वबन्धुना ॥&#x9;023c&lt;br&gt;&#xA;प्रातिपेयाः शान्तनवाः शृणुध्वं काव्यां वाचं संसदि कौरवाणाम् ।&#x9;024a&lt;br&gt;&#xA;वैश्वानरं प्रज्वलितं सुघोरं मा यास्यध्वं मन्दमनुप्रपन्नाः ॥&#x9;024c&lt;br&gt;&#xA;यदा मन्युं पाण्डवोऽजातशत्रुर्न संयच्छेदक्षमदाभिभूतः ।&#x9;025a&lt;br&gt;&#xA;वृकोदरः सव्यसाची यमौ च कोऽत्र द्वीपः स्यात्तुमुले वस्तदानीम् ॥&#x9;025c&lt;br&gt;&#xA;महाराज प्रभवस्त्वं धनानां पुरा द्यूतान्मनसा यावदिच्छेः ।&#x9;026a&lt;br&gt;&#xA;बहुवित्तान्पाण्डवांश्चेज्जयस्त्वं किं ते तत्स्याद्वसु विन्देह पार्थान् ॥&#x9;026c&lt;br&gt;&#xA;जानीमहे देवितं सौबलस्य वेद द्यूते निकृतिं पार्वतीयः ।&#x9;027a&lt;br&gt;&#xA;यतः प्राप्तः शकुनिस्तत्र यातु मा यूयुधो भारत पाण्डवेयान् ॥ ॥&#x9;027c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/087/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/087/</guid>
      <description>&lt;p&gt;अध्यायः 087&lt;/p&gt;&#xA;&lt;p&gt;दुर्योधनेन विदुरोपालम्भः ॥ 1 ॥ विदुरेण धृतराष्ट्रस्य हितोपदेशः ॥ 2 ॥&lt;/p&gt;&#xA;&lt;p&gt;दुर्योधन उवाच ॥&#x9;001&lt;br&gt;&#xA;परेषामेव यशसा श्लोघसे त्वं सदा क्षत्तः कुत्सयन्धार्तराष्ट्रान् ।&#x9;001a&lt;br&gt;&#xA;जानीमहे विदुर यत्प्रियस्त्वं बालानिवास्मानवमन्यसे नित्यमेव ॥&#x9;001c&lt;br&gt;&#xA;स विज्ञेयः पुरुषोऽन्यत्रकामो निन्दाप्रशंसे हि तथा युनक्ति ।&#x9;002a&lt;br&gt;&#xA;जिह्वाऽऽत्मनो हृदयस्थं व्यनक्ति जानीमहे त्वन्मनसः प्रातिकूल्यम् ॥&#x9;002c&lt;br&gt;&#xA;उत्सङ्गे च व्याल इवाहितोऽसि मार्जरवत्पोषकं चोपहंसि ।&#x9;003a&lt;br&gt;&#xA;भर्तृघ्नं त्वां न हि पापीय आहुस्तस्मात्क्षत्तः किं न बिभेषि पापात् ॥&#x9;003c&lt;br&gt;&#xA;जित्वा शत्रून्फलमाप्तं महद्वै माऽस्मान्क्षत्तः परुषाणीह वोचः ।&#x9;004a&lt;br&gt;&#xA;द्विषद्भिस्त्वं सम्प्रयोगाभिनन्दी मुहुर्देषं यासि नः सम्प्रयोगात् ॥&#x9;004c&lt;br&gt;&#xA;अमित्रतां याति नरोऽक्षमं ब्रुवन्निगूहते गुह्यममित्रसंस्तवे ।&#x9;005a&lt;br&gt;&#xA;तदाश्रितोऽपत्रप किं नु बाधसे यदिच्छसि त्वं तदिहाभिभाषसे ॥&#x9;005c&lt;br&gt;&#xA;मा नोऽवमंस्था विद्म मानस्तवेदं शिक्षस्व बुद्धिं स्थविराणां सकाशात् ।&#x9;006a&lt;br&gt;&#xA;यशो रक्षस्व विदुर सम्प्रणीतं मा व्यापृतः परकार्येशु भूस्त्वम् ॥&#x9;006c&lt;br&gt;&#xA;अहं कर्तेति विदूर मा च मंस्था मा नो नित्यं परुषाणीह वोचः ।&#x9;007a&lt;br&gt;&#xA;न त्वां पृच्छामि विदुर यद्धितं मे स्वस्ति क्षत्तर्मा तितिक्षून् क्षिणु त्वम् ॥&#x9;007c&lt;br&gt;&#xA;एकः शास्ता न द्वितीयोऽस्ति शास्ता गर्भे शयानं पुरुषं शास्ति शास्ता ।&#x9;008a&lt;br&gt;&#xA;तेनानुशिष्टः प्रवणादिवाम्भो यथा नियुक्तोऽस्मि तथा भवामि ॥&#x9;008c&lt;br&gt;&#xA;भिनत्ति शिरसा शैलमहिं भोजयते च यः ।&#x9;009a&lt;br&gt;&#xA;धीरेव कुरुते तस्य कार्याणामनुशासनम् ।&#x9;009c&lt;br&gt;&#xA;यो बलादनुशास्तीह सोऽमित्रं तेन विन्दति ॥&#x9;009e&lt;br&gt;&#xA;मित्रतामनुवृत्तं तु समुपेक्षत्यपण्डितः ।&#x9;010a&lt;br&gt;&#xA;प्रदीप्य यः प्रदीप्ताग्निं प्राक्चिरं नाभिधावति ।&#x9;010c&lt;br&gt;&#xA;भस्मापि न स विन्देत शिष्टं क्वचन भारत ॥&#x9;010e&lt;br&gt;&#xA;न वासयेत्पारवर्ग्यं द्विषन्तं विशेषतः क्षत्तरहितं मनुप्यम् ।&#x9;011a&lt;br&gt;&#xA;स यत्रेच्छसि विदुर तत्र गच्छ सुसान्त्विता ह्यसती स्त्री जहाति ॥&#x9;011c&lt;br&gt;&#xA;विदुर उवाच ॥&#x9;012&lt;br&gt;&#xA;एतावता पुरुषं ये त्यजन्ति तेषां सख्यमन्तवद्ब्रूहि राजन् ।&#x9;012a&lt;br&gt;&#xA;राज्ञां हि चित्तानि परिप्लुतानि सान्त्वं दत्वा मुसलैर्घातयन्ति ॥&#x9;012c&lt;br&gt;&#xA;अबालत्वं मन्यसे राजपुत्र बालोऽहमित्येव सुमन्दबुद्धे ।&#x9;013a&lt;br&gt;&#xA;यः सौहृदे पुरुषं स्थापयित्वा पश्चादेनं दूषयते स बालः ॥&#x9;013c&lt;br&gt;&#xA;न श्रेयसे नीयते मन्दबुद्धिः स्त्री श्रोत्रियस्येव गृहे प्रदुष्टा ।&#x9;014a&lt;br&gt;&#xA;ध्रुवं न रोचेद्भरतर्षभस्य पतिः कुमार्या इव षष्टिवर्षः ॥&#x9;014c&lt;br&gt;&#xA;अतः प्रियं चेदनुकाङ्क्षसे त्वं सर्वेषु कार्येषु हिताहितेषु&#x9;015a&lt;br&gt;&#xA;स्त्रियश्च राजञ्जडपङ्गुकांश्च पृच्छ त्वं वै तादृशांश्चैव सर्वान् ॥&#x9;015c&lt;br&gt;&#xA;लभ्यते खलु पापीयान्नरोऽनु प्रियवागिह ।&#x9;016a&lt;br&gt;&#xA;अप्रियस्य हि पथ्यस्य वक्ता श्रोता च दुर्लभः ॥&#x9;016c&lt;br&gt;&#xA;यस्तु धर्मपरश्च स्याद्धित्वा भर्तुः प्रियाप्रिये ।&#x9;017a&lt;br&gt;&#xA;अप्रियाण्याह पथ्यानि तेन राजा सहायवान् ॥&#x9;017c&lt;br&gt;&#xA;अव्याधइजं कटुजं तीक्ष्णमुष्णं यशोमुषं परुषं पूतिगन्धिम् ।&#x9;018a&lt;br&gt;&#xA;सतां पेयं यन्न पिबन्त्यसन्तो मन्युं महाराज पिब प्रशाम्य ॥&#x9;018c&lt;br&gt;&#xA;वैचित्रवीर्यस्य यशो धनं च वाञ्छाम्यहं सहपुत्रस्य शश्वत् ।&#x9;019a&lt;br&gt;&#xA;यथा तथा तेऽस्तु नमश्चतेऽस्तु ममापि च स्वस्ति दिशन्तु विप्राः ॥&#x9;019c&lt;br&gt;&#xA;आशीविषान्नेत्रविषान्कोपयेन्न च पण्डितः ।&#x9;020a&lt;br&gt;&#xA;एवं तेऽहं वदामीदं प्रयतः कुरुनन्दन ॥ ॥&#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/088/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/088/</guid>
      <description>&lt;p&gt;अध्यायः 088&lt;/p&gt;&#xA;&lt;p&gt;सपत्नीभ्रातृकस्य युधिष्ठिरस्य शकुनिना पराजयः ॥ 1 ॥&lt;/p&gt;&#xA;&lt;p&gt;शकुनिरुवाच ॥&#x9;001&lt;br&gt;&#xA;बहुवित्तं पराजैषीः पाण्डवानां युधिष्ठिर ।&#x9;001a&lt;br&gt;&#xA;आचक्ष्व वित्तं कौन्तेय यदि तेऽस्त्यपराजितम् ॥&#x9;001c&lt;br&gt;&#xA;युधिष्ठिर उवाच ॥&#x9;002&lt;br&gt;&#xA;मम वित्तमसङ्ख्येयं यदहं वेद सौबल ।&#x9;002a&lt;br&gt;&#xA;अथ त्वं शकुने कस्माद्वित्तं समनुपृच्छसि ॥&#x9;002c&lt;br&gt;&#xA;अयुतं प्रयुतं चैव शङ्कुं पद्मं तथार्बुदम् ।&#x9;003a&lt;br&gt;&#xA;खर्वं शङ्खं निखर्वं च महापद्मं च कोटयः ॥&#x9;003c&lt;br&gt;&#xA;मध्यं चैव परार्धं च सपरं चात्र पण्यताम् ।&#x9;004a&lt;br&gt;&#xA;एतन्मम धनं राजंस्तेन दीव्याम्यहं त्वया ॥&#x9;004c&lt;br&gt;&#xA;वैशम्पायन उवाच ॥&#x9;005&lt;br&gt;&#xA;एतच्छ्रुत्वा व्यवसितो निकृतिं समुपाश्रितः ।&#x9;005a&lt;br&gt;&#xA;जितमित्येव शकुनिर्युधिष्ठिरमभाषत ॥&#x9;005c&lt;br&gt;&#xA;युधिष्ठिर उवाच ॥&#x9;006&lt;br&gt;&#xA;गवाश्वं बहुधेनूकमसङ्ख्येयमजाविकम् ।&#x9;006a&lt;br&gt;&#xA;यत्किञ्चिदनु पर्णाशां प्राक् सिन्धोरपि सौबल ।&#x9;006c&lt;br&gt;&#xA;एतन्मम धनं सर्वं तेन दीव्याम्यहं त्वया ॥&#x9;006e&lt;br&gt;&#xA;वैशम्पायन उवाच ॥&#x9;007&lt;br&gt;&#xA;एतच्छ्रुत्वा व्यवसितो निकृतिं समुपाश्रितः ।&#x9;007a&lt;br&gt;&#xA;जितमित्येव शकुनिर्युधिष्ठिरमभाषत ॥&#x9;007c&lt;br&gt;&#xA;युधिष्ठिर उवाच ॥&#x9;008&lt;br&gt;&#xA;पुरं जनपदो भूमिरब्राह्मणधनैः सह ।&#x9;008a&lt;br&gt;&#xA;अब्राह्मणाश्च पुरुषा राजञ्शिष्टं धनं मम ।&#x9;008c&lt;br&gt;&#xA;एतद्राजन्मम धनं तेन दीव्याम्यहं त्वया ॥&#x9;008e&lt;br&gt;&#xA;वैशम्पायन उवाच ॥&#x9;009&lt;br&gt;&#xA;एतच्छ्रुत्वा व्यवसितो निकृतिं समुपाश्रितः ।&#x9;009a&lt;br&gt;&#xA;जितमित्येव शकुनिर्युधिष्ठिरमभाषत ॥&#x9;009c&lt;br&gt;&#xA;युधिष्ठिर उवाच ॥&#x9;010&lt;br&gt;&#xA;राजपुत्रा इमे राजञ्छोभन्ते यैर्विभूषिताः ।&#x9;010a&lt;br&gt;&#xA;कुण्डलानि च निष्काश्च सर्वं राजविभूषणम् ।&#x9;010c&lt;br&gt;&#xA;एतन्मम धनं राजंस्तेन दीव्याम्यहं त्वया ॥&#x9;010e&lt;br&gt;&#xA;वैशम्पायन उवाच ॥&#x9;011&lt;br&gt;&#xA;एतच्छ्रुत्वा व्यवसितो निकृतिं समुपाश्रितः ।&#x9;011a&lt;br&gt;&#xA;जितमित्येव शकुनिर्युधिष्ठिरमभाषत ॥&#x9;011c&lt;br&gt;&#xA;युधिष्ठिर उवाच ॥&#x9;012&lt;br&gt;&#xA;श्यामो युवा लोहिताक्षः सिंहस्कन्धो महाभुजः ।&#x9;012a&lt;br&gt;&#xA;नकुलो ग्लह एवैको विद्ध्येतन्मम तद्धनम् ॥&#x9;012c&lt;br&gt;&#xA;शकुनिरुवाच ।&#x9;013&lt;br&gt;&#xA;प्रियस्ते नकुलो राजन्राजपुत्रो युधिष्ठिर ।&#x9;013a&lt;br&gt;&#xA;अस्माकं वशतां प्राप्तो भूयः केनेह दीव्यसे ॥&#x9;013c&lt;br&gt;&#xA;वैशम्पायन उवाच ॥&#x9;014&lt;br&gt;&#xA;एवमुक्त्वा तु तानक्षाञ्शकुनिः प्रत्यदीव्यत ।&#x9;014a&lt;br&gt;&#xA;जितमित्येव शकुनिर्युधिष्ठिरमभाषत ॥&#x9;014c&lt;br&gt;&#xA;युधिष्ठिर उवाच ॥&#x9;015&lt;br&gt;&#xA;अयं धर्मान्सहदेवोऽनुशास्ति लोके ह्यस्मिन्पण्डिताख्यां गतश्च ।&#x9;015a&lt;br&gt;&#xA;अनर्हता राजपुत्रेण तेन दीव्याम्यहं चाप्रियवत्प्रियेण ॥&#x9;015c&lt;br&gt;&#xA;वैशम्पायन उवाच ॥&#x9;016&lt;br&gt;&#xA;एतच्छ्रुत्वा व्यवसितो निकृतिं समुपाश्रितः ।&#x9;016a&lt;br&gt;&#xA;जितमित्येव शकुनिर्युधिष्ठिरमभाषत ॥&#x9;016c&lt;br&gt;&#xA;शकुनिरुवाच ॥&#x9;017&lt;br&gt;&#xA;माद्रीपुत्रौ प्रियौ राजंस्तवेमौ विजितौ मया ।&#x9;017a&lt;br&gt;&#xA;गरीयांसौ तु ते मन्ये भीमसेनधनञ्जयौ ॥&#x9;017c&lt;br&gt;&#xA;युधिष्ठिर उवाच ।&#x9;018&lt;br&gt;&#xA;अधर्मं चरसे नूनं यो नावेक्षसि वै नयम् ।&#x9;018a&lt;br&gt;&#xA;यो नः सुमनसां मूढ विभेदं कर्तुमिच्छसि ॥&#x9;018c&lt;br&gt;&#xA;शकुनिरुवाच ॥&#x9;019&lt;br&gt;&#xA;गर्ते मत्तः प्रपतते प्रमत्तः स्थाणुमृच्छति ।&#x9;019a&lt;br&gt;&#xA;ज्येष्ठो राजन्व्ररिष्ठोऽसि नमस्ते भरतर्षभ ॥&#x9;019c&lt;br&gt;&#xA;स्वप्ने तानि न दृश्यन्ते जाग्रतो वा युधिष्ठिर ।&#x9;020a&lt;br&gt;&#xA;कितवा यानि दीव्यन्तः प्रलपन्त्युत्कटा इव ॥&#x9;020c&lt;br&gt;&#xA;युधिष्ठिर उवाच ॥&#x9;021&lt;br&gt;&#xA;यो नः सङ्ख्ये नौरिव पारनेता जेता रिपूणां राजपुत्रस्तरस्वी ।&#x9;021a&lt;br&gt;&#xA;अनर्हता लोकवीरेण तेन दीव्याम्यहं शकुने फाल्गुनेन ॥&#x9;021c&lt;br&gt;&#xA;वैशम्पायन उवाच ॥&#x9;022&lt;br&gt;&#xA;एतच्छ्रुत्वा व्यवसितो निकृतिं समुपाश्रितः ।&#x9;022a&lt;br&gt;&#xA;जितमित्येव शकुनिर्युधिष्ठिरमभाषत ॥&#x9;022c&lt;br&gt;&#xA;शकुनिरुवाच ।&#x9;023&lt;br&gt;&#xA;अयं मया पाण्डवानां धनुर्धरः पराजितः पाण्डवः सव्यसाची ।&#x9;023a&lt;br&gt;&#xA;भीमेन राजन्दयितेन दीव्य यत्कैतवं पाण्डव तेऽवशिष्टम् ॥&#x9;023c&lt;br&gt;&#xA;युधिष्ठिर उवाच ॥&#x9;024&lt;br&gt;&#xA;यो नो नेता यो युधि नः प्रणेता यथा वज्री दानवशत्रुरेकः ।&#x9;024a&lt;br&gt;&#xA;तिर्यक्प्रेक्षी सन्नतभ्रूर्महात्मा सिंहस्कन्धो यश्च सदाऽत्यमर्षी ॥&#x9;024c&lt;br&gt;&#xA;बलेन तुल्यो यस्य पुमान्न विद्यते गदाभृतामग्र्य इहारिमर्दनः ।&#x9;025a&lt;br&gt;&#xA;अनर्हता राजपुत्रेण तेन दीव्याम्यहं भीमसेनेन राजन् ॥&#x9;025c&lt;br&gt;&#xA;वैशम्पायन उवाच ॥&#x9;026&lt;br&gt;&#xA;एतच्छ्रुत्वा व्यवसितो निकृतिं समुपाश्रितः ।&#x9;026a&lt;br&gt;&#xA;जितमित्येव शकुनिर्युधिष्ठिरमभाषत ॥&#x9;026c&lt;br&gt;&#xA;शकुनिरुवाच ।&#x9;027&lt;br&gt;&#xA;बहुवित्तं पराजैषीर्भ्रातॄंश्च सहयद्विपान् ।&#x9;027a&lt;br&gt;&#xA;आचक्ष्व वित्तं कौन्तेय यदि तेऽस्त्यपराजितम् ॥&#x9;027c&lt;br&gt;&#xA;युधिष्ठिर उवाच ॥&#x9;028&lt;br&gt;&#xA;अहं विशिष्टः सर्वेषां भ्रातॄणां दयितस्तथा ।&#x9;028a&lt;br&gt;&#xA;कुर्यामहं जितः कर्म स्वयमात्मन्युपल्पुते ॥&#x9;028c&lt;br&gt;&#xA;वैशम्पायन उवाच ॥&#x9;029&lt;br&gt;&#xA;एतच्छ्रुत्वा व्यवसितो निकृतिं समुपाश्रितः ।&#x9;029a&lt;br&gt;&#xA;जितमित्येव शकुनिर्युधिष्ठिरमभाषत ॥&#x9;029c&lt;br&gt;&#xA;शकुनिरुवाच ।&#x9;030&lt;br&gt;&#xA;एतत्पापिष्ठमकरोर्यदात्मानं पराजयेः ।&#x9;030a&lt;br&gt;&#xA;शिष्टे सति धने राजन्पाप आत्मपराजयः ॥&#x9;030c&lt;br&gt;&#xA;वैशम्पायन उवाच ॥&#x9;031&lt;br&gt;&#xA;एवमुक्त्वा मताक्षस्तान् ग्लहे सर्वानवस्थितान् ।&#x9;031a&lt;br&gt;&#xA;पराजयल्लोकवीरानुक्त्वा राज्ञां पृथक् पृथक् ॥&#x9;031c&lt;br&gt;&#xA;शकुनिरुवाच ॥&#x9;032&lt;br&gt;&#xA;अस्ति ते वै प्रिया राजन् ग्लह एकोऽपराजितः ।&#x9;032a&lt;br&gt;&#xA;पणस्व कृष्णां पाञ्चालीं तयात्मानं पुनर्जय ॥&#x9;032c&lt;br&gt;&#xA;युधिष्ठिर उवाच ॥&#x9;033&lt;br&gt;&#xA;नैव ह्रस्वा न महती न कृशा नातिरोहिणी ।&#x9;033a&lt;br&gt;&#xA;नीलकुञ्चितकेशी च तया दीव्याम्यहं त्वया ॥&#x9;033c&lt;br&gt;&#xA;शारदोत्पलपत्राक्ष्या शारदोत्पलगन्धया ।&#x9;034a&lt;br&gt;&#xA;शारदोत्पलसेविन्या रूपेण श्रीसमानया ॥&#x9;034c&lt;br&gt;&#xA;तथैव स्यादानुशंस्यात्तथा स्याद्रूपसम्पदा ।&#x9;035a&lt;br&gt;&#xA;तथा स्याच्छीलसम्पत्त्या यामिच्छेत्पुरुषः स्त्रियम् ॥&#x9;035c&lt;br&gt;&#xA;सर्वैर्गुणैर्हि सम्पन्नामनुकूलां प्रियंवदाम् ।&#x9;036a&lt;br&gt;&#xA;यादृशीं धर्मकामार्थसिद्धिमिच्छेन्नरः स्त्रियम् ॥&#x9;036c&lt;br&gt;&#xA;चरमं संविशति या प्रथमं प्रतिबुध्यते ।&#x9;037a&lt;br&gt;&#xA;आगोपालाविपालेभ्यः सर्वं वेद कृताकृतम् ॥&#x9;037c&lt;br&gt;&#xA;आभाति पद्मवद्वक्त्रं सस्वेदं मल्लिकेव च ।&#x9;038a&lt;br&gt;&#xA;वेदीमध्या दीर्घकेशी ताम्रास्या नातिलोमशा ॥&#x9;038c&lt;br&gt;&#xA;तयैवंविधया राजन्पाञ्चाल्याहं सुमध्यया ।&#x9;039a&lt;br&gt;&#xA;ग्लहं दीव्यामि चार्वङ्ग्या द्रौपद्या हन्त सौबल ॥&#x9;039c&lt;br&gt;&#xA;वैशम्पायन उवाच ॥&#x9;040&lt;br&gt;&#xA;एवमुक्ते तु वचने धर्मराजेन धीमता ।&#x9;040a&lt;br&gt;&#xA;धिग्धिगित्येव वृद्धानां सभ्यानां निःसृता गिरः ॥&#x9;040c&lt;br&gt;&#xA;चुक्षुभे सा सभा राजन्राज्ञां सञ्जज्ञिरे शुचः ।&#x9;041a&lt;br&gt;&#xA;भीष्मद्रोणकृपादीनां स्वेदश्च समजायत ॥&#x9;041c&lt;br&gt;&#xA;शिरो गृहीत्वा विदुरो गतसत्व इवाभवत् ।&#x9;042a&lt;br&gt;&#xA;आस्ते ध्यायन्नधोवक्त्रो निःश्वसन्निव पन्नगः ॥&#x9;042c&lt;br&gt;&#xA;&#39;बाह्लीकः सोमदत्तश्च प्रातिपेयश्च सञ्जयः ।&#x9;043a&lt;br&gt;&#xA;द्रौणिर्भूरिश्रवाश्चैव युयुत्सुर्धृतराष्ट्रजः ।&#x9;043c&lt;br&gt;&#xA;आसुर्वीक्ष्य त्वधोवक्त्रा निश्वसन्त इवोरगाः&#39; ॥&#x9;043e&lt;br&gt;&#xA;धृतराष्ट्रस्तु संहृष्टः पर्यपृच्छत्पुनः पुनः ।&#x9;044a&lt;br&gt;&#xA;किं जितं किं जितमिति ह्याकारं नाभ्यरक्षत ॥&#x9;044c&lt;br&gt;&#xA;जहर्ष कर्णोऽतिभृशं सह दुःशासनादिभिः ।&#x9;045a&lt;br&gt;&#xA;इतरेषां तु सभ्यानां नेत्रेभ्यः प्रापतञ्जलम् ॥&#x9;045c&lt;br&gt;&#xA;सौबलस्त्वभिधायैवं जितकाशी मदोत्कटः ।&#x9;046a&lt;br&gt;&#xA;जितमित्येव तानक्षान्पुररेवान्वपद्यत ॥ ॥&#x9;046c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/089/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/089/</guid>
      <description>&lt;p&gt;अध्यायः 089&lt;/p&gt;&#xA;&lt;p&gt;दुश्शासनेन द्रौपद्याः सभां प्रत्यानयनम् ॥ 1 ॥ द्रौपद्या सभ्यान्प्रति प्रश्नः ॥ 2 ॥&lt;/p&gt;&#xA;&lt;p&gt;दुर्योधन उवाच ॥&#x9;001&lt;br&gt;&#xA;एहि क्षत्तर्द्रौपदीमानस्व प्रियां भार्यां सम्मतां पाण्डवानाम् ।&#x9;001a&lt;br&gt;&#xA;सम्मार्जतां वेश्म परैतु शीघ्रं तत्रास्तु दासीभिरपुण्यशीला ॥&#x9;001c&lt;br&gt;&#xA;विदुर उवाच ॥&#x9;002&lt;br&gt;&#xA;दर्विभाषं भाषितं त्वादृशेन न मन्द सम्बुद्ध्यसि पाशबद्धः ।&#x9;002a&lt;br&gt;&#xA;प्रपाते त्वं लम्बमानो न वेत्सि व्याघ्रान्मृगः कोपयसेऽतिवेलम् ॥&#x9;002c&lt;br&gt;&#xA;आशीविषास्ते शिरसि पूर्णकोपा महाविषाः ।&#x9;003a&lt;br&gt;&#xA;मा कोपिष्ठाः सुमन्दात्मन्मा गमस्त्वं यमक्षयम् ॥&#x9;003c&lt;br&gt;&#xA;न हि दासीत्वमापन्ना कृष्णा भवितुमर्हति ।&#x9;004a&lt;br&gt;&#xA;अनीशेन हि राज्ञैषा पणे न्यस्तेति मे मतिः ॥&#x9;004c&lt;br&gt;&#xA;अयं दत्ते वेणुरिवात्मघाती फलं राजा धृतराष्ट्रस्य पुत्रः ।&#x9;005a&lt;br&gt;&#xA;द्यूतं हि वैराय महाभयाय मत्तो न बुध्यत्ययमन्तकालम् ॥&#x9;005c&lt;br&gt;&#xA;नारुन्तुदः स्यान्न नृशंसवादी न हीनतः परमभ्याददीत ।&#x9;006a&lt;br&gt;&#xA;ययास्य वाचा पर उद्विजेत न तां वदेद्रुशती पापलोक्याम् ॥&#x9;006c&lt;br&gt;&#xA;समुच्चरन्त्यतिवादाश्च वक्त्राद्यैराहतः शोचति रात्र्यहानि ।&#x9;007a&lt;br&gt;&#xA;परस्य नामर्मसु ते पतन्ति तान्पण्डितो नावसृजेत्परेषु ॥&#x9;007c&lt;br&gt;&#xA;अजो हि शस्त्रमगिलत्किलैकः शस्त्रे विपन्ने शिरसास्य भूमौ ।&#x9;008a&lt;br&gt;&#xA;निकृन्तनं स्वस्य कण्ठस्य घोरं तद्वद्वैरं मा कृथाः पाण्डुपुत्रैः ॥&#x9;008c&lt;br&gt;&#xA;न किञ्चिदित्थं प्रवदन्ति पार्था वनेचरं वा गृहमेधिनं वा ।&#x9;009a&lt;br&gt;&#xA;तपस्विनं वा परिपूर्णविद्यं भषन्ति हैवं श्वनराः सदैव ॥&#x9;009c&lt;br&gt;&#xA;द्वारं सुघोरं नरकस्य जिह्यं न बुध्यते धृतराष्ट्रस्य पुत्रः ।&#x9;010a&lt;br&gt;&#xA;तमन्वेतारो बहवः कुरूणां द्यूतोदये सह दुःशासनेन ॥&#x9;010c&lt;br&gt;&#xA;मज्जन्त्यलाबूनि शिलाः प्लवन्ते मुह्यन्ति नावोम्भसि शश्वदेव ।&#x9;011a&lt;br&gt;&#xA;मूढो राजा धृतराष्ट्रस्य पुत्रो न मे वाचः पथ्यरूपाः शृणोति ॥&#x9;011c&lt;br&gt;&#xA;अन्तो नूनं भवितायं करूणां सुदारुणः सर्वहरो विनाशः ।&#x9;012a&lt;br&gt;&#xA;वाचः काव्याः सुहृदां पथ्यरूपा न श्रूयन्ते वर्धते लोभ एव ॥&#x9;012c&lt;br&gt;&#xA;वैशम्पायन उवाच ॥&#x9;013&lt;br&gt;&#xA;धिगस्तु क्षत्तारमिति ब्रुवाणो दर्पेण मत्तो धृतराष्ट्रस्य पुत्रः ।&#x9;013a&lt;br&gt;&#xA;अवैक्षत प्रातिकामीं सभायामुवाच चैनं परमार्यमध्ये ॥&#x9;013c&lt;br&gt;&#xA;दुर्योधन उवाच ॥&#x9;014&lt;br&gt;&#xA;त्वं प्रातिकामिन्द्रौपदीमानयस्व न ते भयं विद्यते पाण्डवेभ्यः ।&#x9;014a&lt;br&gt;&#xA;क्षत्ता ह्ययं विवदत्येव भीतो न चास्माकं वृद्धिकामः सदैव ॥&#x9;014c&lt;br&gt;&#xA;वैशम्पायन उवाच ॥&#x9;015&lt;br&gt;&#xA;एवमुक्तः प्रातिकामी स सूतः प्रायाच्छीघ्रं राजवचो निशम्य ।&#x9;015a&lt;br&gt;&#xA;प्रविश्य च श्वेव हि सिंहगेष्ठं समासदन्महिषीं पाण्डवानाम् ॥&#x9;015c&lt;br&gt;&#xA;प्रातिकाम्युवाच ।&#x9;016&lt;br&gt;&#xA;युधिष्ठिरो द्यूतमदेन मत्तो दुर्योधनो द्रौपदि त्वामजैषीत् ।&#x9;016a&lt;br&gt;&#xA;सा त्वं प्रपद्यस्व धृतराष्ट्रस्य वेश्म नयामि त्वां कर्मणे याज्ञसेनि ॥&#x9;016c&lt;br&gt;&#xA;द्रौपद्युवाच ।&#x9;017&lt;br&gt;&#xA;कथं त्वेवं वदसि प्रातिकामिन्को हि दीव्येद्भार्यया राजपुत्रः ।&#x9;017a&lt;br&gt;&#xA;मूढो राजा द्यूतमदेन मत्तो ह्यभून्नान्यत्कैतवमस्य किञ्चित् ॥&#x9;017c&lt;br&gt;&#xA;प्रातिकाम्युवाच ॥&#x9;018&lt;br&gt;&#xA;यदा नाभूत्कैतवमन्यदस्य तदाऽदेवीत्पाण्डवोऽजातशत्रुः ।&#x9;018a&lt;br&gt;&#xA;न्यस्ताः पूर्वं भ्रातरस्तेन राज्ञा स्वयं चात्मा त्वमथो राजपुत्रि ॥&#x9;018c&lt;br&gt;&#xA;द्रौपद्युवाच ॥&#x9;019&lt;br&gt;&#xA;गच्छ त्वं कितवं गत्वा सभायां पृच्छ सूतज ।&#x9;019a&lt;br&gt;&#xA;किं तु पूर्वं पराजैषीरात्मानमथवा नु माम् ॥&#x9;019c&lt;br&gt;&#xA;एतज्ज्ञात्वा समागच्छ ततो मां नयं सूतज ।&#x9;020a&lt;br&gt;&#xA;ज्ञात्वा चिकीर्षितमहं राज्ञो यास्यामि दुःखिता ॥&#x9;020c&lt;br&gt;&#xA;वैशम्पायन उवाच ॥&#x9;021&lt;br&gt;&#xA;सभां गत्वा स चोवाच द्रौपद्यास्तद्वचस्तदा ।&#x9;021a&lt;br&gt;&#xA;युधिष्ठिरं नरेन्द्राणां मध्ये स्थितमिदं वचः ॥&#x9;021c&lt;br&gt;&#xA;कस्येशो नः पराजैषीरिति त्वामाह द्रौपदी ।&#x9;022a&lt;br&gt;&#xA;किं नु पूर्वं पराजैषीरात्मानमथवापि माम् ॥&#x9;022c&lt;br&gt;&#xA;वैशम्पायन उवाच ॥&#x9;023&lt;br&gt;&#xA;युधिष्ठिरस्तु निश्चेता गतसत्व इवाभवत् ।&#x9;023a&lt;br&gt;&#xA;न तं सूतं प्रत्युवाच वचनं साध्वसाधु वा ॥&#x9;023c&lt;br&gt;&#xA;दुर्योधन उवाच ॥&#x9;024&lt;br&gt;&#xA;इहैवागत्य पाञ्चाली प्रश्नमेनं प्रभाषताम् ।&#x9;024a&lt;br&gt;&#xA;इहैव सर्वे शृण्वन्तु तस्याश्चैतस्य यद्वचः ॥&#x9;024c&lt;br&gt;&#xA;वैशम्पायन उवाच ॥&#x9;025&lt;br&gt;&#xA;स गत्वा राजभवनं दुर्योधनवशानुगः ।&#x9;025a&lt;br&gt;&#xA;उवाच द्रौपदीं सूतः प्रातिकामी व्यथन्निव ॥&#x9;025c&lt;br&gt;&#xA;सभ्यास्त्वमी राजपुत्र्याह्वयन्ति मन्ये प्राप्तः संशयः कौरवाणाम् ।&#x9;026a&lt;br&gt;&#xA;न वै समृद्धिं पालयते लघीयान् यस्त्वां सभां नेष्यति राजपुत्रि ॥&#x9;026c&lt;br&gt;&#xA;द्रौपद्युवाच ॥&#x9;027&lt;br&gt;&#xA;एवं नूनं व्यदधात्संविधाता स्पर्शावुभौ स्पृशतो वृद्धबालौ ।&#x9;027a&lt;br&gt;&#xA;धर्मं त्वेकं परमं प्राह लोके स नः शमं धास्यति गोप्यमानः ॥&#x9;027c&lt;br&gt;&#xA;सोऽयं धर्मो मा त्यगात्कौरवान्वै सभ्यान्गत्वा पृच्छ धर्म्यं वचो मे ।&#x9;028a&lt;br&gt;&#xA;ते मां ब्रूयुर्निश्चितं तत्करिष्ये धर्मात्मानो नीतिमन्तो वरिष्ठाः ॥&#x9;028c&lt;br&gt;&#xA;वैशम्पायन उवाच ॥&#x9;029&lt;br&gt;&#xA;श्रुत्वा सूतस्तद्वचो याज्ञसेन्याः सभां गत्वा प्राह वाक्यं तदानीम् ।&#x9;029a&lt;br&gt;&#xA;अधोमुखास्ते न च किञ्चिदूचुर्निर्बन्धं तं धार्तराष्ट्रस्य बुद्ध्वा ॥&#x9;029c&lt;br&gt;&#xA;युधिष्ठिरस्तु तच्छ्रुत्वा दुर्योधनचिकीर्षितम् ।&#x9;030a&lt;br&gt;&#xA;द्रौपद्याः सम्मतं दूतं प्राहिणोद्भरतर्षभ ॥&#x9;030c&lt;br&gt;&#xA;एकवस्त्रा त्वधोनीवी रोदमाना रजस्वला ।&#x9;031a&lt;br&gt;&#xA;सभामागम्य पाञ्चालि श्वशुरस्याग्रतो भव ॥&#x9;031c&lt;br&gt;&#xA;अथ त्वामागतां दृष्ट्वा राजपुत्रीं सभां तदा ।&#x9;032a&lt;br&gt;&#xA;सभ्याः सर्वे विनिन्देरन्मनोर्भिर्धृतराष्ट्रजम् ॥&#x9;032c&lt;br&gt;&#xA;वैशम्पायन उवाच ॥&#x9;033&lt;br&gt;&#xA;स गत्वा त्वरितं दूतः कृष्णाया भवनं नृप ।&#x9;033a&lt;br&gt;&#xA;न्यवेदयन्मतं धीमान्धर्मराजस्य निश्चितम् ॥&#x9;033c&lt;br&gt;&#xA;पाण्डवाश्च महात्मानो दीना दुःखसमन्विताः ।&#x9;034a&lt;br&gt;&#xA;सत्येनातिपरीताङ्गा नोदीक्षन्ते स्म किञ्चन ॥&#x9;034c&lt;br&gt;&#xA;ततस्त्वेषां मुखमालोक्य राजा दुर्योधनः सूतमुवाच हृष्टः ।&#x9;035a&lt;br&gt;&#xA;इहैवैतामानय प्रातिकामिन् प्रत्यक्षमस्याः कुरवो ब्रुवन्तु ॥&#x9;035c&lt;br&gt;&#xA;ततः सूतस्तस्य वशानुगामी भीतश्च कोपाद्द्रुपदात्मजायाः ।&#x9;036a&lt;br&gt;&#xA;विहाय मानं पुनरेव सभ्यानुवाच कृष्णां किमहं ब्रवीमि ॥&#x9;036c&lt;br&gt;&#xA;दूर्योधन उवाच ।&#x9;037&lt;br&gt;&#xA;दुःशासनैष मम सूतपुत्रो वृकोदरादुद्विजतेऽल्पचेताः ।&#x9;037a&lt;br&gt;&#xA;स्वयं प्रगृह्यानय याज्ञसेनीं किं ते करिष्यन्त्यवशाः सपत्नाः ॥&#x9;037c&lt;br&gt;&#xA;वैशम्पायन उवाच ॥&#x9;038&lt;br&gt;&#xA;ततः समुत्थाय स राजपुत्रः श्रुत्वा भ्रातुः शासनं रक्तदृष्टिः ।&#x9;038a&lt;br&gt;&#xA;प्रविश्य तद्वेश्म महारथानामित्यब्रवीद्द्रौपदीं राजपुत्रीम् ॥&#x9;038c&lt;br&gt;&#xA;एह्येहि पाञ्चालि जितोऽसि कृष्णे दुर्योधनं पश्य विमुक्तलज्जा ।&#x9;039a&lt;br&gt;&#xA;कुरून्भजस्वायतपत्रनेत्रे धर्मेण लब्धाऽसि सभां परैहि ॥&#x9;039c&lt;br&gt;&#xA;ततः समुत्थाय सुदूर्मनाः सा विवर्णमामृज्य मुखं करेण ।&#x9;040a&lt;br&gt;&#xA;आर्ता प्रदुद्राव यतः स्त्रियस्ता वृद्धस्य राज्ञः कुरुपुङ्गवस्य ॥&#x9;040c&lt;br&gt;&#xA;ततो जवेनाभिससार रोषाद्दुःशासनस्तामभिगर्जमानः ।&#x9;041a&lt;br&gt;&#xA;दीर्घेषु नीलेष्वथ चोर्मिमत्सु जग्राह केशेषु नरेन्द्रपत्नीम् ॥&#x9;041c&lt;br&gt;&#xA;ये राजसूयावभृथे जलेन महाक्रतौ मन्त्रपूतेन सिक्ताः ।&#x9;042a&lt;br&gt;&#xA;ते पाण्डवानां परिभूय वीर्यं बलात्प्रमृष्टा धृतराष्ट्रजेन ॥&#x9;042c&lt;br&gt;&#xA;स तां पराकृष्य सभासमीपमानीय कृष्णामतिदीर्घकेशीम् ।&#x9;043a&lt;br&gt;&#xA;दुःशासनो नाथवतीमनाथवच्चकर्ष वायुः कदलीमिवार्ताम् ॥&#x9;043c&lt;br&gt;&#xA;सा कृष्यमाणा नमिताङ्गयष्टिः शनैरुवाचाथ रजस्वलाऽस्मि ।&#x9;044a&lt;br&gt;&#xA;एकं च वासो मम मन्दबुद्धे सभां नेतुं नार्हसि मामनार्य ॥&#x9;044c&lt;br&gt;&#xA;ततोऽब्रवीत्तां प्रसभं निगृह्य केशेषु कृष्णेषु तदा स कृष्णाम् ।&#x9;045a&lt;br&gt;&#xA;कृष्णं च जिष्णुं च हरिं नरं च त्राणाय विक्रोशति याज्ञसेनि ॥&#x9;045c&lt;br&gt;&#xA;रजस्वला वा भव याज्ञसेनि एकाम्बरा वाप्यथवा विवस्त्रा ।&#x9;046a&lt;br&gt;&#xA;द्यूते जिता चासि कृताऽसि दासी दासीषु वासश्च यथोपजोषम् ॥&#x9;046c&lt;br&gt;&#xA;वैशम्पायन उवाच ।&#x9;047&lt;br&gt;&#xA;प्रकीर्णकेशी पतितार्धवस्त्रा दुःशासनेन व्यवधूयमाना ।&#x9;047a&lt;br&gt;&#xA;हीमत्यमर्षेण च दह्यमाना शनैरिदं वाक्यमुवाच कृष्णा ॥&#x9;047c&lt;br&gt;&#xA;द्रौपद्युवाच ।&#x9;048&lt;br&gt;&#xA;इमे सभायामुपनीतशास्त्राः क्रियावन्तः सर्व एवेन्द्रकल्पाः ।&#x9;048a&lt;br&gt;&#xA;गुरुस्थाना गुरवश्चैव सर्वे तेषामग्रे नोत्सहे स्थातुमेवम् ॥&#x9;048c&lt;br&gt;&#xA;नृशंसकर्मंस्त्वमनार्यवृत्त मा मा विवस्त्रां कुरु मा विकार्षीः ।&#x9;049a&lt;br&gt;&#xA;न मर्षयेयुस्तव राजपुत्राः सेन्द्रापि देवा यदि ते सहायाः ॥&#x9;049c&lt;br&gt;&#xA;धर्मे स्थितो धर्मसुतो महात्मा धर्मश्च सूक्ष्मो निपुणोपलक्ष्यः ।&#x9;050a&lt;br&gt;&#xA;वाचापि भर्तुः परमाणुमात्रमिच्छामि दोषं न गुणान्विसृज्य ॥&#x9;050c&lt;br&gt;&#xA;इदं त्वकार्यं कुरुवीरमध्ये रजस्वलां यत्परिकर्षसे माम् ।&#x9;051a&lt;br&gt;&#xA;न चापि कश्चित्कुरुतेऽत्र कुत्सां ध्रुवं तवेदं मतमभ्युपेतः ॥&#x9;051c&lt;br&gt;&#xA;धिगस्तु नष्टः खलु भारतानां धर्मस्तथा क्षत्रविदां च वृत्तम् ।&#x9;052a&lt;br&gt;&#xA;यत्र ह्यतीतां कुरुधर्मवेलां प्रेक्षन्ति सर्वे कुरवः सभायाम् ॥&#x9;052c&lt;br&gt;&#xA;द्रोणस्य भीष्मस्य च नास्ति सत्त्वं क्षत्तुस्तथैवास्य महात्मनोपि ।&#x9;053a&lt;br&gt;&#xA;राज्ञस्तथाहीममर्धमुग्रं न लक्षयन्ति कुरुवृद्धमुख्याः ॥&#x9;053c&lt;br&gt;&#xA;वैशम्पायन उवाच ॥&#x9;054&lt;br&gt;&#xA;तथा ब्रुवन्ती करुणं सुमध्यमा भर्तॄन्कटाक्षैः कुपितानपश्यत् ।&#x9;054a&lt;br&gt;&#xA;सा पाण्डवान्कोपपरीतदेहान्सन्दीपयामास कटाक्षपातैः ॥&#x9;054c&lt;br&gt;&#xA;हृतेन राज्येन तथा धनेन रत्नैश्च मुख्यैर्न तथा बभूव ।&#x9;055a&lt;br&gt;&#xA;यथा त्रपाकोपसमीरितेन कृष्णाकटाक्षेण बभूव दुःखम् ॥&#x9;055c&lt;br&gt;&#xA;दुःशासनश्चापि समीक्ष्य कृष्णामवेक्षमाणां कृपणान्पतींस्तान् ।&#x9;056a&lt;br&gt;&#xA;आधूय वेगेन विसञ्ज्ञकल्पामुवाच दासीति हसन्सशब्दम् ॥&#x9;056c&lt;br&gt;&#xA;कर्णस्तु तद्वाक्यमतीव हृष्टः सम्पूजयामास हसन्सशब्दम् ।&#x9;057a&lt;br&gt;&#xA;गान्धारराजः सुबलस्य पुत्रस्तथैव दुःशासनमभ्यनन्दत् ॥&#x9;057c&lt;br&gt;&#xA;सभ्यास्तु ये तत्र बभूवुरन्ये ताभ्यामृते धार्तराष्ट्रेण चैव ।&#x9;058a&lt;br&gt;&#xA;तेषामभूद्दुःखमतीव कृष्णां दृष्ट्वा सभायां परिकृष्यमाणाम् ॥&#x9;058c&lt;br&gt;&#xA;भीष्म उवाच ।&#x9;059&lt;br&gt;&#xA;न धर्मसौक्ष्म्यात्सुभगे विवेक्तुं शक्नोमि ते प्रश्नमिमं यथावत् ।&#x9;059a&lt;br&gt;&#xA;अस्वाम्यशक्तः पणितुं परस्वं स्त्रियाश्च भर्तुर्वशतां समीक्ष्य ॥&#x9;059c&lt;br&gt;&#xA;त्यजेत सर्वां पृथिवीं समृद्धां युधिष्ठिरो धर्ममथो न जह्यात् ।&#x9;060a&lt;br&gt;&#xA;उक्तं जितोऽस्मीति च पाण्डवेन तस्मान्न शक्नोमि विवेक्तुमेतत् ॥&#x9;060c&lt;br&gt;&#xA;द्यूतेऽद्वितीयः शकुनिर्नरेषु कुन्तीसुतस्तेन निसृष्टकामः ।&#x9;061a&lt;br&gt;&#xA;न मन्यते तां निकृतिं युधिष्ठिरस्तस्मान्न ते प्रश्नमिमं ब्रवीमि ॥&#x9;061c&lt;br&gt;&#xA;द्रौपद्युवाच ।&#x9;062&lt;br&gt;&#xA;आहूय राजा कुशलैरनार्यैर्दुष्टात्मभिर्नैकृतिकैः सभायाम् ।&#x9;062a&lt;br&gt;&#xA;द्यूतप्रियैर्नातिकृतप्रयत्नः कस्मादयं नाम निसृष्टकामः ॥&#x9;062c&lt;br&gt;&#xA;अशुद्धभावैर्निकृतिप्रवृत्तैरबुध्यमानः कुरुपाण्डवाग्र्यः ।&#x9;063a&lt;br&gt;&#xA;सम्भूय सर्वैश्च जितोऽपि यस्मात्पश्चादयं कैतवमभ्युपेतः ॥&#x9;063c&lt;br&gt;&#xA;तिष्ठन्ति चेमे कुरवः सभायामीशाः सुतानां च तथा स्नुषाणाम् ।&#x9;064a&lt;br&gt;&#xA;समीक्ष्य सर्वे मम चापि वाक्यं विब्रूत मे प्रश्नमिमं यथावत् ॥&#x9;064c&lt;br&gt;&#xA;न सा सभा यत्र न सन्ति वृद्धा न ते वृद्धा ये न वदन्ति धर्मम् ।&#x9;065a&lt;br&gt;&#xA;नासौ धर्मो यत्र न सत्यमस्ति न तत्सत्यं यच्छलेनानुविद्धम् ॥&#x9;065c&lt;br&gt;&#xA;वैशम्पायन उवाच ॥&#x9;066&lt;br&gt;&#xA;तथा ब्रुवन्तीं करुणं रुदन्तीमवेक्षमाणां कृपणान्पतींस्तान् ।&#x9;066a&lt;br&gt;&#xA;दुःशासनः परुषाण्यप्रियाणि वाक्यान्युवाचामधुराणि चैव ॥&#x9;066c&lt;br&gt;&#xA;तां कृष्यमाणां च रजस्वलां च स्रस्तोत्तरीयामतदर्हमाणाम् ।&#x9;067a&lt;br&gt;&#xA;वृकोदरः प्रेक्ष्य युधिष्ठिरं च चकार कोपं परमार्तरूपः ॥ ॥&#x9;067c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/090/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/090/</guid>
      <description>&lt;p&gt;अध्यायः 090&lt;/p&gt;&#xA;&lt;p&gt;भीमवचनम् ॥ 1 ॥ विकर्णवचनम् ॥ 2 ॥ दुःशासनेन द्रौपदीवस्त्रापहारः ॥ 3 ॥ श्रीकृष्णप्रसादात् द्रौपद्याः वस्त्रराशिप्रादुर्भावः ॥ 4 ॥ विदुरवचनम् ॥ 5 ॥&lt;/p&gt;&#xA;&lt;p&gt;भीम उवाच ।&#x9;001&lt;br&gt;&#xA;भवन्ति गेहे बन्धक्यः कितवानां युधिष्ठिर ।&#x9;001a&lt;br&gt;&#xA;न ताभिरुत दीव्यन्ति दया चैवास्ति तास्वपि ॥ &#x9;001c&lt;br&gt;&#xA;काश्यो यद्धनमाहार्षीद्द्रव्यं यच्चान्यदुत्तमम् ।&#x9;002a&lt;br&gt;&#xA;तथाऽन्ये पृथिवीपाला यानि रत्नान्युपाहरन् ॥&#x9;002c&lt;br&gt;&#xA;वाहनानि धनं चैव कवचान्यायुधानि च ।&#x9;003a&lt;br&gt;&#xA;राज्यमात्मा वयं चैव कैतवेन हृतं परैः ॥&#x9;003c&lt;br&gt;&#xA;न च मे तत्र कोपोऽभूत्सर्वस्येशो हि नो भवान् ।&#x9;004a&lt;br&gt;&#xA;इमं त्वतिक्रमं मन्ये द्रौपदी यत्र पण्यते ॥&#x9;004c&lt;br&gt;&#xA;एषा ह्यनर्हती बाला पाण्डवान्प्राप्य कौरवैः ।&#x9;005a&lt;br&gt;&#xA;त्वत्कृते क्लिश्यते क्षुद्रैर्नृशंसैरकृतात्मभिः ॥&#x9;005c&lt;br&gt;&#xA;अस्याः कृते मन्युरयं त्वयि राजन्निपात्यते ।&#x9;006a&lt;br&gt;&#xA;बाहू ते सम्प्रधक्ष्यामि सहदेवाग्निमानय ॥&#x9;006c&lt;br&gt;&#xA;अर्जुन उवाच ।&#x9;007&lt;br&gt;&#xA;न पुरा भीमसेन त्वमीदृशीर्वदिता गिरः ।&#x9;007a&lt;br&gt;&#xA;परैस्ते नाशितं नूनं नृशंसैर्धर्मगौरवम् ॥&#x9;007c&lt;br&gt;&#xA;न सकामाः परे कार्या धर्ममेवाचरोत्तमम् ।&#x9;008a&lt;br&gt;&#xA;भ्रातरं धार्मिकं ज्येष्ठं कोऽतिवर्तितुमर्हति ॥&#x9;008c&lt;br&gt;&#xA;आहूतो हि परै राजा क्षात्रं व्रतमनुस्मरन् ।&#x9;009a&lt;br&gt;&#xA;दीव्यते परकामेन तन्नः कीर्तिकरं महत् ॥&#x9;009c&lt;br&gt;&#xA;भीमसेन उवाच ॥&#x9;010&lt;br&gt;&#xA;एवमस्मिन्कृतं विद्यां यदि नाहं धनञ्जय ।&#x9;010a&lt;br&gt;&#xA;दीप्तेऽग्नौ सहितौ बाहू निर्दहेयं बलादिव ॥&#x9;010c&lt;br&gt;&#xA;वैशम्पायन उवाच ॥&#x9;011&lt;br&gt;&#xA;तथा तान्दुःखितान्दृष्ट्वा पाण्डवान्धृतराष्ट्रजः ।&#x9;011a&lt;br&gt;&#xA;कृष्यमाणां च पाञ्चालीं विकर्ण इदमब्रवीत् ॥&#x9;011c&lt;br&gt;&#xA;याज्ञसेन्या यदुक्तं तद्वाक्यं विब्रूत पार्थिवाः ।&#x9;012a&lt;br&gt;&#xA;अविवेकेन वाक्यस्य नरकः सद्य एव नः ॥&#x9;012c&lt;br&gt;&#xA;भीष्मश्च धृतराष्ट्रश्च कुरुवृद्धतमावुभौ ।&#x9;013a&lt;br&gt;&#xA;समेत्य नाहतुः किञ्चिद्विदुरश्च महामतिः ॥&#x9;013c&lt;br&gt;&#xA;भारद्वाजश्च सर्वेषामाचार्यः कृप एव च ।&#x9;014a&lt;br&gt;&#xA;कुत एतावपि प्रश्नं नाहतुर्द्विजसत्तमौ ॥&#x9;014c&lt;br&gt;&#xA;ये त्वन्ये पृथिवीपालाः समेताः सर्वतोदिशम् ।&#x9;015a&lt;br&gt;&#xA;कामक्रोधौ समुत्सृज्य ते ब्रुवन्तु यथामति ॥&#x9;015c&lt;br&gt;&#xA;यदिदं द्रौपदी वाक्यमुक्तवत्यसकृच्छुभा ।&#x9;016a&lt;br&gt;&#xA;विमृश्य कस्य कः पक्षः पार्थिवा वदतोत्तरम् ॥&#x9;016c&lt;br&gt;&#xA;वैशम्पायन उवाच ॥&#x9;017&lt;br&gt;&#xA;एवं स बहुशः सर्वानुक्तवांस्तान्सभासदः ।&#x9;017a&lt;br&gt;&#xA;न च ते पृथिवीपालास्तमूचुः साध्वसाधु वा ॥&#x9;017c&lt;br&gt;&#xA;उक्त्वाऽसकृत्तथा सर्वान्विकर्णः पृथिवीपतीन् ।&#x9;018a&lt;br&gt;&#xA;पाणौ पाणिं विनिष्पिष्य निःश्वसन्निदमब्रवीत् ॥&#x9;018c&lt;br&gt;&#xA;विब्रूत पृथिवीपाला वाक्यं मा वा कथञ्चन ।&#x9;019a&lt;br&gt;&#xA;मन्ये न्याय्यं यदत्राहं तद्धि वक्ष्यामि कौरवाः ॥&#x9;019c&lt;br&gt;&#xA;चत्वार्याहुर्नरश्रेष्ठा व्यसनानि महीक्षिताम् । नरश्रेष्ठा&#x9;020a&lt;br&gt;&#xA;मृगयां पानमक्षांश्च ग्राम्ये चैवातिरक्तताम् ॥&#x9;020c&lt;br&gt;&#xA;एतेषु हि नरः सक्तो धर्ममुत्सृज्य वर्तते ।&#x9;021a&lt;br&gt;&#xA;यथाऽयुक्तेन च कृतां क्रियां लोको न मन्यते ॥&#x9;021c&lt;br&gt;&#xA;तथेयं पाण्डुपुत्रेण व्यसने वर्तता भृशम् ।&#x9;022a&lt;br&gt;&#xA;समाहूतेन कितवैरास्थितो द्रौपदीपणः ॥&#x9;022c&lt;br&gt;&#xA;साधारणी च सर्वेषां पाण्डवानामनिन्दिता ।&#x9;023a&lt;br&gt;&#xA;जितेन पूर्वं चानेन पाण्डवेन कृतः पणः ॥&#x9;023c&lt;br&gt;&#xA;इयं च कीर्तिता कृष्णा सौबलेन पणार्थिना ।&#x9;024a&lt;br&gt;&#xA;एतत्सर्वं विचार्याहं मन्ये न विजितामिमाम् ॥&#x9;024c&lt;br&gt;&#xA;वैशम्पायन उवाच ॥&#x9;025&lt;br&gt;&#xA;एतच्छ्रुत्वा महान्नादः सभ्यानामुदतिष्ठत ।&#x9;025a&lt;br&gt;&#xA;विकर्णं शंसमानानां सौबलं चापि निन्दताम् ॥&#x9;025c&lt;br&gt;&#xA;तस्मिन्नुपरते शब्दे राधेयः क्रोधमूर्छितः ।&#x9;026a&lt;br&gt;&#xA;प्रगृह्य रुचिरं बाहुमिदं वचनमब्रवीत् ॥&#x9;026c&lt;br&gt;&#xA;कर्ण उवाच ॥&#x9;027&lt;br&gt;&#xA;दृश्यन्ते वै विकर्णेह वैकृतानि बहून्यपि ।&#x9;027a&lt;br&gt;&#xA;तज्जातस्तद्विनाशाय यथाऽग्निररणिप्रजः ॥&#x9;027c&lt;br&gt;&#xA;एते न किञ्चिदप्याहुश्चोदिता ह्यपि कृष्णया ।&#x9;028a&lt;br&gt;&#xA;धर्मेण विजितामेतां मन्यन्ते द्रुपदात्मजाम् ॥&#x9;028c&lt;br&gt;&#xA;त्वं तु केवलबाल्येन धार्तराष्ट्र विदीर्यसे ।&#x9;029a&lt;br&gt;&#xA;यद्ब्रवीषि सभामध्ये बालः स्थविरभाषितम् ॥&#x9;029c&lt;br&gt;&#xA;न च धर्मं यथावत्त्वं वेत्सि दुर्योधनावर ।&#x9;030a&lt;br&gt;&#xA;यद्ब्रवीषि जितां कृष्णां न जितेति सुमन्दधीः ॥&#x9;030c&lt;br&gt;&#xA;कथं ह्यविजितां कृष्णां मन्यसे धृतराष्ट्रज ।&#x9;031a&lt;br&gt;&#xA;यदा सभायां सर्वस्वं न्यस्तवान्पाण्डवाग्रजः ॥&#x9;031c&lt;br&gt;&#xA;अभ्यन्तरा च सर्वस्वे द्रौपदी भरतर्षभ ।&#x9;032a&lt;br&gt;&#xA;एवं धर्मजितां कृष्णां मन्यसे न जितां कथम् ॥&#x9;032c&lt;br&gt;&#xA;कीर्तिता द्रौपदी वाचा अनुज्ञाता च पाण्डवैः ।&#x9;033a&lt;br&gt;&#xA;भवत्यविजिता केन हेतुनैषा मता तव ॥&#x9;033c&lt;br&gt;&#xA;मन्यसे वा सभामेतामानीतामेकवाससम् ।&#x9;034a&lt;br&gt;&#xA;अधर्मेणेति तत्रापि शृणु मे वाक्यमुत्तमम् ॥&#x9;034c&lt;br&gt;&#xA;एको भर्ता स्त्रिया देवैर्विहितः कुरुनन्दन ।&#x9;035a&lt;br&gt;&#xA;इयं त्वनेकवशगा बन्धकीति विनिश्चिता ॥&#x9;035c&lt;br&gt;&#xA;अस्याः सभामानयनं न चित्रमिति मे मतिः ।&#x9;036a&lt;br&gt;&#xA;एकाम्बरधरत्वं वाऽप्यथवाऽपि विवस्त्रता ॥&#x9;036c&lt;br&gt;&#xA;यच्चैषां द्रविणं किञ्चिद्या चैषा ये च पाण्डवाः ।&#x9;037a&lt;br&gt;&#xA;सौबलेनेह तत्सर्वं धर्मेण विजितं वसु ॥&#x9;037c&lt;br&gt;&#xA;दुःशासन सुबालोऽयं विकर्णः प्राज्ञवादिकः ।&#x9;038a&lt;br&gt;&#xA;पाण्डवानां च वासांसि द्रौपद्याश्चाप्युपाहर ॥&#x9;038c&lt;br&gt;&#xA;वैशम्पायन उवाच ॥&#x9;039&lt;br&gt;&#xA;तच्छ्रुत्वा पाण्डवाः सर्वे स्वानि वासांसि भारत ।&#x9;039a&lt;br&gt;&#xA;अवकीर्योत्तरीयाणि सभायां समुपाविशन् ॥&#x9;039c&lt;br&gt;&#xA;ततो दुःशासनो राजन्द्रौपद्या वसनं बलात् ।&#x9;040a&lt;br&gt;&#xA;सभामध्ये सभाक्षिप्य व्यपाक्रष्टुं प्रचक्रमे ॥&#x9;040c&lt;br&gt;&#xA;&#39;आकृष्यमाणे वसने विललाप सुदुःखिता ।&#x9;041a&lt;br&gt;&#xA;ज्ञातं मया वसिष्ठेन पुरा गीतं महात्मना ॥&#x9;041c&lt;br&gt;&#xA;महत्यापदि सम्प्राप्ते स्मर्तव्यो भगवान्हरिः ।&#x9;042a&lt;br&gt;&#xA;इति निश्चित्य मनसा शरणागतवत्सलम् ।&#x9;042c&lt;br&gt;&#xA;आकृष्यमाणे वसने द्रौपदी कृष्णमस्तरत् ॥&#x9;042e&lt;br&gt;&#xA;शङ्खचक्रगदापाणे द्वारकानिलयाच्युत ।&#x9;043a&lt;br&gt;&#xA;गोविन्द पुण्डरीकाक्ष रक्ष मां शरणागताम् ॥&#x9;043c&lt;br&gt;&#xA;हा कृष्ण द्वारकावासिन्क्वासि यादवन्दन ।&#x9;044a&lt;br&gt;&#xA;इमामवस्थां सम्प्राप्तामनाथां किमुपेक्षसे ॥&#x9;044c&lt;br&gt;&#xA;गोविन्द द्वारकावासिन्कृष्ण गोपीजनप्रिय ।&#x9;045a&lt;br&gt;&#xA;कौरवैः परिभूतां मां किं न जानासि केशव&#39; ॥&#x9;045c&lt;br&gt;&#xA;हे नाथ हे रमानाथ व्रजनाथार्तिनाशन ।&#x9;046a&lt;br&gt;&#xA;कौरवार्णवमग्नां मामुद्धरस्व जनार्दन ॥&#x9;046c&lt;br&gt;&#xA;कृष्णकृष्ण महायोगिन्विश्वात्मन्विश्वभावन ।&#x9;047a&lt;br&gt;&#xA;प्रपन्नां पाहि गोविन्द कुरुमध्येऽवसीदतीम् ॥&#x9;047c&lt;br&gt;&#xA;इत्यनुस्मृत्य कृष्णं सा हरिं त्रिभुवनेश्वरम् ।&#x9;048a&lt;br&gt;&#xA;प्रारुदद्दुःखिता राजन्मुखमाच्छाद्य भामिनी ॥&#x9;048c&lt;br&gt;&#xA;तस्य प्रसादाद्द्रौपद्याः कृष्यमाणेऽम्बरे तदा ।&#x9;049a&lt;br&gt;&#xA;तद्रूपमपरं वस्त्रं प्रादुरासीदनेकशः ॥&#x9;049c&lt;br&gt;&#xA;नानारागविरागाणि वसनान्यथ वै प्रभो ।&#x9;050a&lt;br&gt;&#xA;प्रादुर्भवन्ति शतशो धर्मस्य परिपालनात् ॥&#x9;050c&lt;br&gt;&#xA;ततो हलहलाशब्दस्तत्रासीद्घोरदर्शनः ।&#x9;051a&lt;br&gt;&#xA;तदद्भुततमं लोके वीक्ष्य सर्वे महीभृतः ॥&#x9;051c&lt;br&gt;&#xA;शशंसुर्द्रौपदीं तत्र कुत्सन्तो धृतराष्ट्रजम् ।&#x9;052a&lt;br&gt;&#xA;&#39;धिग्धिगित्यशिवां वाचमुत्सृजन्कौरवान्प्रति&#39; ॥&#x9;052c&lt;br&gt;&#xA;यदा तु वाससां राशिः सभामध्ये समाचितः&#39; ।&#x9;053a&lt;br&gt;&#xA;तदा दुःशासनः श्रान्तो व्रीडितः समुपाविशत्&#x9;053c&lt;br&gt;&#xA;शशाप तत्र भीमस्तु राजमध्ये बृहत्स्वनः ।&#x9;054a&lt;br&gt;&#xA;क्रोधाद्विस्फुरमाणौष्ठो विनिष्पिष्य करे करम् ॥&#x9;054c&lt;br&gt;&#xA;भीम उवाच ॥&#x9;055&lt;br&gt;&#xA;इदं मे वाक्यमादध्वं क्षत्रिया लोकवासिनः ।&#x9;055a&lt;br&gt;&#xA;नोक्तपूर्वं नरैरन्यैर्न चान्यो यद्वदिष्यति ॥&#x9;055c&lt;br&gt;&#xA;यद्येतदेवमुक्त्वाऽहं न कुर्यां पृथिवीश्वराः ।&#x9;056a&lt;br&gt;&#xA;पितामहानां पूर्वेषां नाहं गतिमवाप्नुयाम् ॥&#x9;056c&lt;br&gt;&#xA;अस्य पापस्य दुर्बुद्धेर्भारतापसदस्य च ।&#x9;057a&lt;br&gt;&#xA;न पिबेयं बलाद्वक्षो भित्त्वा चेद्रुधिरं युधि ॥&#x9;057c&lt;br&gt;&#xA;वैशम्पायन उवाच ॥&#x9;058&lt;br&gt;&#xA;तस्य ते तद्वचः श्रुत्वा रौद्रं लोमप्रहर्षणम् ।&#x9;058a&lt;br&gt;&#xA;प्रचक्रुर्बहुलां पूजां कुत्सन्तो धृतराष्ट्रजम् ॥&#x9;058c&lt;br&gt;&#xA;न विब्रुवन्ति कौरव्याः प्रश्नमेतमिति स्म ह ।&#x9;059a&lt;br&gt;&#xA;सुजनः क्रोशति स्मात्र धृतराष्ट्रं विगर्हयन् ॥&#x9;059c&lt;br&gt;&#xA;ततो बाहू समुत्क्षिप्य निवार्य च सभासदः ।&#x9;060a&lt;br&gt;&#xA;विदुरः सर्वधर्मज्ञ इदं वचनमब्रवीत् ॥&#x9;060c&lt;br&gt;&#xA;विदुर उवाच ।&#x9;061&lt;br&gt;&#xA;द्रौपदी प्रश्नमुक्त्वैवं रोरवीति त्वनाथवत् ।&#x9;061a&lt;br&gt;&#xA;न च विब्रूत तं प्रश्नं सभ्या धर्मोऽत्र पीड्यते ॥&#x9;061c&lt;br&gt;&#xA;सभां प्रपद्यते प्रश्नः प्रज्वलन्निव हव्यवाट् ।&#x9;062a&lt;br&gt;&#xA;तं वै सत्येन धर्मेण सभ्याः प्रशमयन्त्युत ॥&#x9;062c&lt;br&gt;&#xA;धर्म्यं प्रश्नमतो ब्रूयादार्यः सत्येन मानवः ।&#x9;063a&lt;br&gt;&#xA;विब्रूयुस्तत्र तं प्रश्नं कामक्रोधबलातिगाः ॥&#x9;063c&lt;br&gt;&#xA;विकर्णेन यथाप्रज्ञमुक्तः प्रश्नो नराधिपाः ।&#x9;064a&lt;br&gt;&#xA;भवन्तोऽपि हि तं प्रश्नं विब्रुवन्तु यथामति ॥&#x9;064c&lt;br&gt;&#xA;यो हि प्रश्नं न विब्रूयाद्धर्मदर्शी सभां गतः ।&#x9;065a&lt;br&gt;&#xA;अनृते या फलावाप्तिस्तस्याः सोऽर्धं समश्नुते ॥&#x9;065c&lt;br&gt;&#xA;यः पुनर्वितथं ब्रूयाद्धर्मदशीं सभां गतः ।&#x9;066a&lt;br&gt;&#xA;अनृतस्य फलं कृत्स्नं स प्राप्नोतीति निश्चयः ॥&#x9;066c&lt;br&gt;&#xA;अत्राप्युदाहरन्तीममितिहासं पुरातनम् ।&#x9;067a&lt;br&gt;&#xA;प्रह्लादस्य च संवादं मुनेराङ्गिरसस्य च ॥&#x9;067c&lt;br&gt;&#xA;प्रह्लादो नाम दैत्येन्द्रस्तस्य पुत्रो विरोचनः ।&#x9;068a&lt;br&gt;&#xA;कन्याहेतोराङ्गिरसं सुधन्वानमुपाद्रवत् ॥&#x9;068c&lt;br&gt;&#xA;अहं ज्यायानहं ज्यायानिति कन्येप्सया तदा ।&#x9;069a&lt;br&gt;&#xA;तयोर्देवनमत्रासीत्प्राणयोरिति नः श्रुतम् ॥&#x9;069c&lt;br&gt;&#xA;तयोः प्रश्नविवादोऽभूत्प्रह्लादं तावपृच्छताम् ।&#x9;070a&lt;br&gt;&#xA;ज्यायान्क आवयोरेकः प्रश्नं प्रब्रूहि मा मृषा ॥&#x9;070c&lt;br&gt;&#xA;स वै विवदनाद्भीतः सुधन्वानं विलोकयन् ।&#x9;071a&lt;br&gt;&#xA;तं सुधन्वाब्रवीत्क्रुद्धो ब्रह्मदण्ड इव ज्वलन् ॥&#x9;071c&lt;br&gt;&#xA;यदि वै वक्ष्यसि मृषा प्रह्लादाथ न वक्ष्यसि ।&#x9;072a&lt;br&gt;&#xA;शतधा ते शिरो वज्री वज्रेण प्रहरिष्यति ॥&#x9;072c&lt;br&gt;&#xA;सुधन्वना तथोक्तः सन्व्यथितोऽश्वत्थपर्णवत् ।&#x9;073a&lt;br&gt;&#xA;जगाम कश्यपं दैत्यः परिप्रष्टुं महौजसम् ॥&#x9;073c&lt;br&gt;&#xA;प्रह्लाद उवाच ॥&#x9;074&lt;br&gt;&#xA;त्वं वै धर्मस्य विज्ञाता दैवस्येहासुरस्य च ।&#x9;074a&lt;br&gt;&#xA;ब्राह्मणस्य महाभाग धर्मकृच्छ्रमिदं शृणु ॥&#x9;074c&lt;br&gt;&#xA;यो वै प्रश्नं न विब्रूयाद्वितथं चैव निर्दिशेत् ।&#x9;075a&lt;br&gt;&#xA;के वै तस्य परे लोकास्तन्ममाचक्ष्व पृच्छतः ॥&#x9;075c&lt;br&gt;&#xA;कश्यप उवाच ॥&#x9;076&lt;br&gt;&#xA;जानन्नविब्रुवन्प्रश्नान्कामात्क्रोधाद्भयात्तथा ।&#x9;076a&lt;br&gt;&#xA;सहस्रं वारुणान्पाशानात्मनि प्रतिमुञ्चति ॥&#x9;076c&lt;br&gt;&#xA;साक्षी वा विब्रुवन्साक्ष्यं गोकर्णशिथिलश्चरन् ।&#x9;077a&lt;br&gt;&#xA;सहस्रं वारुणान्पाशानात्मनि प्रतिमुञ्जति ॥&#x9;077c&lt;br&gt;&#xA;तस्य संवत्सरे पूर्णे पाश एकः प्रमुच्यते ।&#x9;078a&lt;br&gt;&#xA;तस्मात्सत्यं तु वक्तव्यं जानता सत्यमञ्जसा ॥&#x9;078c&lt;br&gt;&#xA;विद्धो धर्मो ह्यधर्मेण सभां यत्रोपपद्यते ।&#x9;079a&lt;br&gt;&#xA;न चास्य शल्यं कृन्तन्ति विद्धास्तत्र सभासदः ॥&#x9;079c&lt;br&gt;&#xA;अर्धं हरति वै श्रेष्ठः पादो भवति कर्तृषु ।&#x9;080a&lt;br&gt;&#xA;पादश्चैव सभासत्सु ये न निन्दन्ति निन्दितम् ॥&#x9;080c&lt;br&gt;&#xA;अनेना भवति श्रेष्ठो मुच्यन्ते च सभासदः ।&#x9;081a&lt;br&gt;&#xA;एनो गच्छति कर्तारं निन्दार्हो यत्र निन्द्यते ॥&#x9;081c&lt;br&gt;&#xA;वितथं तु वदेयुर्ये धर्मं प्रह्लाद पृच्छते ।&#x9;082a&lt;br&gt;&#xA;इष्टापूर्तं च ते घ्नन्ति सप्तसप्त परावरान् ॥&#x9;082c&lt;br&gt;&#xA;हृतस्वस्य हि यद्दुःखं हतपुत्रस्य चैव यत् ।&#x9;083a&lt;br&gt;&#xA;ऋणिनः प्रति यच्चैव स्वार्थाद्भ्रष्टस्य चैव यत् ॥&#x9;083c&lt;br&gt;&#xA;स्त्रियाः पत्या विहीनाया राज्ञा ग्रस्तस्य चैव यत् ।&#x9;084a&lt;br&gt;&#xA;अपुत्रायाश्च यद्दुःखं व्याघ्राघ्रातस्य चैव यत् ॥&#x9;084c&lt;br&gt;&#xA;अध्यूढायाश्च यद्दुःखं साक्षिभिर्विहितस्य च ।&#x9;085a&lt;br&gt;&#xA;एतानि वै समान्याहुर्दुःखानि त्रिदिवेश्वराः ॥&#x9;085c&lt;br&gt;&#xA;तानि सर्वाणि दुःखानि प्राप्नोति वितथं ब्रुवन् ।&#x9;086a&lt;br&gt;&#xA;समक्षदर्शनात्साक्षी श्रवणाच्चेति धारणात् ॥&#x9;086c&lt;br&gt;&#xA;तस्मात्सत्यं ब्रुवन्साक्षी धर्मार्थाभ्यां न हीयते ।&#x9;087a&lt;br&gt;&#xA;कश्यपस्य वचः श्रुत्वा प्रह्लादः पुत्रमब्रवीत् ॥&#x9;087c&lt;br&gt;&#xA;श्रेयान्सुधन्वा त्वत्तो वै मत्तः श्रेयांस्तथाङ्गिराः ।&#x9;088a&lt;br&gt;&#xA;माता सुधन्वनश्चापि मातृतः श्रेयसी तव ।&#x9;088c&lt;br&gt;&#xA;विरोचन सुधन्वाऽयं प्राणानामीश्वरस्तव ॥&#x9;088e&lt;br&gt;&#xA;सुधन्वोवाच ।&#x9;089&lt;br&gt;&#xA;पुत्रस्नेहं पिरत्यज्य यस्त्वं धर्मे व्यवस्थितः ।&#x9;089a&lt;br&gt;&#xA;अनुजानामि ते पुत्रं जीवत्वेष शतं समाः ॥&#x9;089c&lt;br&gt;&#xA;विदुर उवाच ।&#x9;090&lt;br&gt;&#xA;एवं वै परमं धर्मं श्रुत्वा सर्वे सभासदः ।&#x9;090a&lt;br&gt;&#xA;यथाप्रश्नं तु कृष्णाया मन्यध्वं तत्र किं परम् ॥&#x9;090c&lt;br&gt;&#xA;वैशम्पायन उवाच ॥&#x9;091&lt;br&gt;&#xA;विदुरस्य वचः श्रुत्वा नोचुः किञ्चन पार्थिवाः ।&#x9;091a&lt;br&gt;&#xA;कर्णो दुःशासनं त्वाह कृष्णं दासीं गृहान्नय ॥&#x9;091c&lt;br&gt;&#xA;तां वेपमानां सव्रीडां प्रलपन्तीं स्म पाण्डवान् ।&#x9;092a&lt;br&gt;&#xA;दुःशासनः सभामध्ये विचकर्ष तपस्विनीम् ॥ ॥&#x9;092c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/091/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/091/</guid>
      <description>&lt;p&gt;अध्यायः 091&#xA;द्रौपदीवचनम् ॥ 1 ॥ युधिष्ठिरेणैव द्रौपदीप्रश्नस्योत्तरं वक्तव्यमिति भीष्मवचनम् ॥ 2 ॥&lt;/p&gt;&#xA;&lt;p&gt;द्रौपद्युवाच &#x9;001&lt;br&gt;&#xA;पुरस्तात्करणीयं मे न कृतं कार्यमुत्तरम् ।&#x9;001a&lt;br&gt;&#xA;विह्वलाऽस्मि कृताऽनेन कर्षता बलिना बलात् ॥&#x9;001c&lt;br&gt;&#xA;अभिवादं करोम्येषां कुरूणां कुरुसंसदि ।&#x9;002a&lt;br&gt;&#xA;न मे स्यादपराधोऽयं तदिदं न कृतं मया ॥&#x9;002c&lt;br&gt;&#xA;वैशम्पायन उवाच &#x9;003&lt;br&gt;&#xA;सा तेन च समाधूता दुःखेन च तपस्विनी ।&#x9;003a&lt;br&gt;&#xA;पतिता विललापेदं सभायामतथोचिता ॥&#x9;003c&lt;br&gt;&#xA;द्रौपद्युवाच &#x9;004&lt;br&gt;&#xA;स्वयंवरे यास्मि नृपैदृष्टा रङ्गे समागतैः ।&#x9;004a&lt;br&gt;&#xA;न दृष्टपूर्वा चान्यत्र साऽहमद्य सभां गता ॥&#x9;004c&lt;br&gt;&#xA;यां न वायुर्न चादित्यो दृष्टवन्तौ पुरा गृहे ।&#x9;005a&lt;br&gt;&#xA;साऽहमद्य सभामध्ये दृष्टास्मि जनसंसदि ॥&#x9;005c&lt;br&gt;&#xA;यां न मृष्यन्ति वातेन स्पृश्यमानां गृहे पुरा ।&#x9;006a&lt;br&gt;&#xA;स्पृश्यमानां सहन्तेऽद्य पाण्डवास्तां दुरात्मना ॥&#x9;006c&lt;br&gt;&#xA;मृष्यन्ति कुरवश्चेमे मन्ये कालस्य पर्ययम् ।&#x9;007a&lt;br&gt;&#xA;स्नुषां दुहितरं चैव क्लिश्यमानामनर्हतीम् ॥&#x9;007c&lt;br&gt;&#xA;किन्न्वतः कृपणं भूयो यदहं स्त्री सती शुभा ।&#x9;008a&lt;br&gt;&#xA;सभामध्यं विगाहेऽद्य क्व नु धर्मो महीक्षिताम् ॥&#x9;008c&lt;br&gt;&#xA;धर्म्यां स्त्रियं सभां पूर्वे न नयन्तीति नः श्रुतम् ।&#x9;009a&lt;br&gt;&#xA;स नष्टः कौरवेयेषु पूर्वो धर्मः सनातनः ॥&#x9;009c&lt;br&gt;&#xA;कथं हि भार्या पाण्डूनां पार्षतस्य स्वसा सती ।&#x9;010a&lt;br&gt;&#xA;वासुदेवस्य च सखी पार्थिवानां सभामियाम् ॥&#x9;010c&lt;br&gt;&#xA;तामिमां धर्मराजस्य भार्यां सदृशवर्णजाम् ।&#x9;011a&lt;br&gt;&#xA;ब्रूत दासीमदासीं वा तत्करिष्यामि कौरवाः ।&#x9;011c&lt;br&gt;&#xA;अयं मां सुदृढं क्षुद्रः कौरवाणां यशोहरः.&#x9;012a&lt;br&gt;&#xA;क्लिश्नाति नाहं तत्सोढुं चिरं शक्ष्यामि कौरवाः ॥&#x9;012c&lt;br&gt;&#xA;जितां वाऽप्यजितां वापि मन्यध्वं मां यथा नृपाः ।&#x9;013a&lt;br&gt;&#xA;तथा प्रत्युक्तमिच्छामि तत्करिष्यामि कौरवाः ॥&#x9;013c&lt;br&gt;&#xA;भीष्म उवाच &#x9;014&lt;br&gt;&#xA;उक्तवानस्मि कल्याणि धर्मस्य परमा गतिः ।&#x9;014a&lt;br&gt;&#xA;लोके न शक्यते ज्ञातुमपि विज्ञैर्महात्मभिः ॥&#x9;014c&lt;br&gt;&#xA;बलवांश्च यथा धर्मं लोके पश्यति पूरुषः ।&#x9;015a&lt;br&gt;&#xA;स धर्मो धर्मवेलायां भवत्यभिहतः परः ॥&#x9;015c&lt;br&gt;&#xA;न विवेक्तुं च ते प्रश्नमिमं शक्नोमि निश्चयात् ।&#x9;016a&lt;br&gt;&#xA;सूक्ष्मत्वाद्गहनत्वाच्च कार्यस्यास्य च गौरवात् ॥&#x9;016c&lt;br&gt;&#xA;नूनमन्तः कुलस्यास्य भविता न चिरादिव ।&#x9;017a&lt;br&gt;&#xA;तथा हि कुरवः सर्वे लोभमोहपरायणाः ॥&#x9;017c&lt;br&gt;&#xA;कुलेषु जाताः कल्याणि व्यसनैराहता भृशम् ।&#x9;018a&lt;br&gt;&#xA;धर्म्यान्मार्गान्न च्यवन्ते येषां नस्त्वं वधूः स्थिता ॥&#x9;018c&lt;br&gt;&#xA;उपपन्नं च पाञ्चालि तवेदं वृत्तमीदृशम् ।&#x9;019a&lt;br&gt;&#xA;यत्कृच्छ्रमपि सम्प्राप्ता धर्ममेवान्ववेक्षसे ॥&#x9;019c&lt;br&gt;&#xA;एते द्रोणादयश्चैव वृद्धा धर्मविदो जनाः ।&#x9;020a&lt;br&gt;&#xA;शून्यैः शरीरैस्तिष्ठन्ति गतासव इवानताः ॥&#x9;020c&lt;br&gt;&#xA;युधिष्ठिरस्तु प्रश्नोऽस्मिन्प्रमाणमिति मे मतिः ।&#x9;021a&lt;br&gt;&#xA;अजितां वा जितां वेति स्वयं व्याख्यातुमर्हति ॥ &#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/092/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/092/</guid>
      <description>&lt;p&gt;अध्यायः 092&lt;/p&gt;&#xA;&lt;p&gt;दुर्योधनवचनम् ॥ 1 ॥ दुर्योधनेन द्रौपदीम्प्रति निजोरौ प्रदर्शिते भीमेन तद्भेदनप्रतिज्ञा ॥ 2 ॥ अर्जुनादिभिः कर्णादिहननप्रतिज्ञा ॥ 3 ॥ द्रौपद्या दुर्योधनादीनां शापदानसमये अन्तरिक्षात्पुष्पवृष्टिः ॥ 4 ॥&lt;/p&gt;&#xA;&lt;p&gt;वैशम्पायन उवाच &#x9;001&lt;br&gt;&#xA;तथा तु दृष्ट्वा बहु तत्र देवीं रोरूयमाणां कुररीमिवार्ताम् ।&#x9;001a&lt;br&gt;&#xA;नोचुर्वचः साध्वथवाऽप्यसाधु महीक्षितो धार्तराष्ट्रस्य भीताः ॥&#x9;001c&lt;br&gt;&#xA;दृष्ट्वा तथा पार्थिवपुत्रपौत्रांस्तूष्णीम्भूतान्धृतराष्ट्रस्य पुत्रः ।&#x9;002a&lt;br&gt;&#xA;स्मयन्निवेदं वचनं बभाषे पाञ्चालराजस्य सुतां तदानीम् ॥&#x9;002c&lt;br&gt;&#xA;दुर्योधन उवाच &#x9;003&lt;br&gt;&#xA;तिष्ठत्वयं प्रश्न उदारसत्वे भीमेऽर्जुने सहदेवे तथैव ।&#x9;003a&lt;br&gt;&#xA;पत्यौ च ते नकुले याज्ञसेनि वदन्त्वेते वचनं त्वत्प्रसूतम् ॥&#x9;003c&lt;br&gt;&#xA;अनीश्वरं विब्रुवन्त्वार्यमध्ये युधिष्ठिरं तव पाञ्चालि हेतोः ।&#x9;004a&lt;br&gt;&#xA;कुर्वन्तु सर्वे चानृतं धर्मराजं पाञ्चालि त्वं मोक्ष्यसे दासभावात् ॥&#x9;004c&lt;br&gt;&#xA;धर्मे स्थितो धर्मसुतो महात्मा स्वयं चेदं कथयत्विन्द्रकल्पः ।&#x9;005a&lt;br&gt;&#xA;ईशो वा ते ह्यनीशोऽथवैष वाक्यादस्य क्षिप्रमेकं भजस्व ॥&#x9;005c&lt;br&gt;&#xA;सर्वे हीमे कौरवेयाः सभायां दुःखान्तरे वर्तमानास्तवैव ।&#x9;006a&lt;br&gt;&#xA;न विब्रुवन्त्यार्यसत्वा यथावत्पतींश्च ते समवेक्ष्याल्पभाग्यान् ॥&#x9;006c&lt;br&gt;&#xA;वैशम्पायन उवाच &#x9;007&lt;br&gt;&#xA;ततः सभ्याः कुरुराजस्य तस्य वाक्यं सर्वे प्रशशंसुस्तथोच्चैः ।&#x9;007a&lt;br&gt;&#xA;चेलावेधांश्चापि चक्रुर्नदन्तो हाहेत्यासीदपि चैवार्तनादः ॥&#x9;007c&lt;br&gt;&#xA;श्रुत्वा तुं तद्वाक्यमनोहरं तद्धर्षश्चासीत्कौरवाणां सभायाम् ।&#x9;008a&lt;br&gt;&#xA;सर्वे चासन्पार्थिवाः प्रीतिमन्तः कुरुश्रेष्ठं धार्मिकं पूजयन्तः ॥&#x9;008c&lt;br&gt;&#xA;युधिष्ठिरं च ते सर्वे समुदैक्षन्त पार्थिवाः ।&#x9;009a&lt;br&gt;&#xA;किन्नु वक्ष्यति धर्मज्ञ इति साचीकृताननाः ॥&#x9;009c&lt;br&gt;&#xA;किन्नु वक्ष्यति बीभत्सुरजितो युधि पाण्डवः ।&#x9;010a&lt;br&gt;&#xA;भीमसेनो यमौ चोभौ भृशं कौतूहलान्विताः ॥&#x9;010c&lt;br&gt;&#xA;तस्मिन्नुपरते शब्दे भीमसेनोऽब्रवीदिदम् ।&#x9;011a&lt;br&gt;&#xA;प्रगृह्य रुचिरं दिव्यं भुजं चन्दनचर्चितम् ॥&#x9;011c&lt;br&gt;&#xA;यद्येष गुरुरस्माकं धर्मराजो महामनाः ।&#x9;012a&lt;br&gt;&#xA;न प्रभुः स्यात्कुलस्यास्य न वयं मर्षयेमहि ॥&#x9;012c&lt;br&gt;&#xA;ईशो नः पुण्यतपसां प्राणानामपि चेश्वरः ।&#x9;013a&lt;br&gt;&#xA;मन्यते जितमात्मानं यद्येष विजिता वयम् ॥&#x9;013c&lt;br&gt;&#xA;न हि मुच्येत मे जीवन्पदा भूमिमुपस्पृशन् ।&#x9;014a&lt;br&gt;&#xA;मर्त्यधर्मा परामृश्य पाञ्चाल्या मूर्धजानिमान् ॥&#x9;014c&lt;br&gt;&#xA;पश्यध्वं ह्यायतौ वृत्तौ भुजौ मे परिघाविव ।&#x9;015a&lt;br&gt;&#xA;नैतयोरन्तरं प्राप्य मुच्येतापि शतक्रतुः ॥&#x9;015c&lt;br&gt;&#xA;धर्मपाशसितस्त्वेवमधिगच्छामि सङ्कटम् ।&#x9;016a&lt;br&gt;&#xA;गौरवेण निरुद्धश्च निग्रहादर्जुनस्य च ॥&#x9;016c&lt;br&gt;&#xA;धर्मराजनिसृष्टस्तु सिंहः क्षुद्रमृगानिव ।&#x9;017a&lt;br&gt;&#xA;धार्तराष्टारानिमान्पापान्निष्पिषेयं तलासिभिः ॥&#x9;017c&lt;br&gt;&#xA;वैशम्पायन उवाच &#x9;018&lt;br&gt;&#xA;तमुवाच तदा भीष्मो द्रोणो विदुर एव च ।&#x9;018a&lt;br&gt;&#xA;क्षम्यतामिदमित्येवं सर्वं सम्भाव्यते त्वयि ॥&#x9;018c&lt;br&gt;&#xA;कर्ण उवाच &#x9;019&lt;br&gt;&#xA;त्रयः किलेमे ह्यधना भवन्ति दासः पुत्रश्चास्वतन्त्रा च नारी ।&#x9;019a&lt;br&gt;&#xA;दासस्य पत्नी त्वधनस्य भद्रे हीनेश्वरा दासधनं च सर्वम् ॥&#x9;019c&lt;br&gt;&#xA;प्रविश्य राज्ञः परिवारं भजस्व तत्ते कार्यं शिष्टमादिश्यतेऽत्र ।&#x9;020a&lt;br&gt;&#xA;ईशास्तु सर्वे तव राजपुत्रि भवन्ति वै धार्तराष्ट्रा न पार्थाः ॥&#x9;020c&lt;br&gt;&#xA;अन्यं वृणीष्व पतिमाशु भामिनि यस्माद्दास्यं न लभसि देवनेन ।&#x9;021a&lt;br&gt;&#xA;अवाच्या वै पतिषु कामवृत्तिर्नित्यं दास्ये विदितं तत्तवास्तु ॥&#x9;021c&lt;br&gt;&#xA;पराजितो नकुलो भीमसेनो युधिष्ठरः सहदेवार्जुनौ च ।&#x9;022a&lt;br&gt;&#xA;दासीभूता त्वं हि वै याज्ञसेनि पराजितास्ते पतयो नैव सन्ति ॥&#x9;022c&lt;br&gt;&#xA;प्रयोजनं जन्मनि किं न मन्यते पराक्रमं पौरुषं चैव पार्थः ।&#x9;023a&lt;br&gt;&#xA;पाञ्चाल्यस्य द्रुपदस्यात्मजामिमां सभामध्ये यो व्यदेवीद्ग्लहेषु ॥&#x9;023c&lt;br&gt;&#xA;वैशम्पायन उवाच &#x9;024&lt;br&gt;&#xA;तद्वै श्रुत्वा भीमसेनोऽत्यमर्षी भृशं निशश्वास तदाऽऽर्तरूपः ।&#x9;024a&lt;br&gt;&#xA;राजानुगो धर्मपाशानुबद्धो दहन्निवैनं क्रोधसंरक्तदृष्टिः ॥&#x9;024c&lt;br&gt;&#xA;भीम उवाच &#x9;025&lt;br&gt;&#xA;नाहं कुप्ये सूतपुत्रस्य राजन्नेष सत्यं दासधर्मः प्रदिष्टः ।&#x9;025a&lt;br&gt;&#xA;किं विद्विषो वै मामेवं व्याहरेयुर्नादेवीस्त्वं यद्यनया नरेन्द्र ॥&#x9;025c&lt;br&gt;&#xA;वैशम्पायन उवाच &#x9;026&lt;br&gt;&#xA;भीमसेनवचः श्रुत्वा राजा दुर्योधनस्तदा ।&#x9;026a&lt;br&gt;&#xA;युधिष्ठिरमुवाचेदं तूष्णीम्भूतमचेतनम् ॥&#x9;026c&lt;br&gt;&#xA;भीमार्जुनौ यमौ चैव स्थितौ ते नृप शासने ।&#x9;027a&lt;br&gt;&#xA;प्रश्नं ब्रूहि च कृष्णां त्वमजितां यदि मन्यसे ॥&#x9;027c&lt;br&gt;&#xA;एवमुक्त्वा तु कौन्तेयमपोह्य वसनं स्वकम् ।&#x9;028a&lt;br&gt;&#xA;स्मयन्निवेक्ष्य पाञ्चालीमैश्वर्यमदमोहितः ॥&#x9;028c&lt;br&gt;&#xA;कदलीदण्डसदृशं सर्वलक्षणसंयुतम् ।&#x9;029a&lt;br&gt;&#xA;गजहस्तप्रतीकाशं वज्रप्रतिमगौरवम् ॥&#x9;029c&lt;br&gt;&#xA;अभ्युत्स्मयित्वा राधेयं भीममाधर्षयन्निव ।&#x9;030a&lt;br&gt;&#xA;द्रौपद्याः प्रेक्षमाणायाः सव्यमूरुमदर्शयत् ॥&#x9;030c&lt;br&gt;&#xA;भीमसेनस्तमालोक्य नेत्रे उत्फाल्य लोहिते ।&#x9;031a&lt;br&gt;&#xA;प्रोवाच राजमध्ये तं सभां विश्रावयन्निव ॥&#x9;031c&lt;br&gt;&#xA;पितृभिः सह सालोक्यं मा स्म गच्छेद्वृकोदरः ।&#x9;032a&lt;br&gt;&#xA;यद्येतमूरुं गदया न भिन्द्यां ते महाहवे ॥&#x9;032c&lt;br&gt;&#xA;वैशम्पायन उवाच &#x9;033&lt;br&gt;&#xA;क्रुद्धस्य तस्य सर्वेभ्यः स्रोतोभ्यः पावकार्चिषः ।&#x9;033a&lt;br&gt;&#xA;वृक्षस्येव विनिश्चेरुः कोटरेभ्यः प्रदह्यतः ॥&#x9;033c&lt;br&gt;&#xA;विदुर उवाच &#x9;034&lt;br&gt;&#xA;परं भयं पश्यत भीमसेनात्तद्बुध्यध्वं पार्थिवाः प्रातिपेयाः ।&#x9;034a&lt;br&gt;&#xA;दैवेरितो नूनमयं पुरस्तात्परोऽनयो भरतेषूदपादि ॥&#x9;034c&lt;br&gt;&#xA;अतिद्यूतं कृतमिदं धार्तराष्ट्र यस्मात्स्त्रियं विवदध्वं सभायाम् ।&#x9;035a&lt;br&gt;&#xA;योगक्षेमौ नश्यतो वः समग्रौ पापान्मन्त्रान्कुरवो मन्त्रयन्ति ॥&#x9;035c&lt;br&gt;&#xA;इमं धर्मं कुरवो जानताशु ध्वस्ते धर्मे परिषत्सम्प्रदुष्येत् ।&#x9;036a&lt;br&gt;&#xA;इमां चेत्पूर्वं कितवोऽग्लहिष्यदीशोऽभविष्यदपराजितात्मा ॥&#x9;036c&lt;br&gt;&#xA;स्वप्ने यथैतद्विजितं धनं स्यादेवं मन्ये यस्य दीव्यत्यनीशः ।&#x9;037a&lt;br&gt;&#xA;गान्धारराजस्य वचो निशम्य धर्मादस्मात्कुरवो माऽपयात ॥&#x9;037c&lt;br&gt;&#xA;दुर्योधन उवाच &#x9;038&lt;br&gt;&#xA;भीमस्य वाक्ये तद्वदेवार्जुनस्य स्थितोऽहं वै यमयोश्चैवमेव ।&#x9;038a&lt;br&gt;&#xA;युधिष्ठिरं ते प्रवदन्त्वनीशमथो दास्यान्मोक्ष्यसे याज्ञसेनि ॥&#x9;038c&lt;br&gt;&#xA;अर्जुन उवाच &#x9;039&lt;br&gt;&#xA;ईशो राजा पूर्वमासीद्ग्लहे नः कुन्तीसुतो धर्मराजो महात्मा ।&#x9;039a&lt;br&gt;&#xA;ईशस्त्वयं कस्य पराजितात्मा तज्जानीध्वं कुरवः सर्व एव ॥&#x9;039c&lt;br&gt;&#xA;&#39;कर्ण उवाच &#x9;040&lt;br&gt;&#xA;दुश्शासन निबोधेदं वचनं वै प्रभाषितम् ।&#x9;040a&lt;br&gt;&#xA;किमनेन चिरं वीर नयस्व द्रुपदात्मजाम् ।&#x9;040c&lt;br&gt;&#xA;दासीभावेन भुङ्क्ष्व त्वं यथेष्टं कुरुनन्दन ॥&#x9;040e&lt;br&gt;&#xA;वैशम्पायन उवाच &#x9;041&lt;br&gt;&#xA;ततो गान्धारराजस्य पुत्रः शकुनिरब्रवीत् ।&#x9;041a&lt;br&gt;&#xA;साधु कर्ण महाबाहो यथेष्टं क्रियतामिति ॥&#x9;041c&lt;br&gt;&#xA;ततो दुश्शासनस्तूर्णं द्रुपदस्य सुतां बलात् ।&#x9;042a&lt;br&gt;&#xA;प्रवेशयितुमारब्धः स चकर्ष दुरात्मवान् ॥&#x9;042c&lt;br&gt;&#xA;ततो विक्रोशति तदा पाञ्चाली वरवर्णिनी ॥&#x9;043ac&lt;br&gt;&#xA;द्रौपद्युवाच &#x9;044&lt;br&gt;&#xA;परित्रायस्व मां भीष्ण द्रोण द्रौणे तथा कृप ।&#x9;044a&lt;br&gt;&#xA;परित्रायस्व विदुर धर्मिष्ठो धर्मवत्सल ॥&#x9;044c&lt;br&gt;&#xA;धृतराष्ट्र महाराज परित्रायस्व वै स्नुषाम् ।&#x9;045a&lt;br&gt;&#xA;गान्धारि त्वं महाभागे सर्वज्ञे सर्वदर्शिनि ।&#x9;045c&lt;br&gt;&#xA;परित्रायस्व मां भीरुं सुयोधनभयार्दिताम् ॥&#x9;045e&lt;br&gt;&#xA;त्वमार्ये वीरजननि किं मां पश्यसि यादवीम् ।&#x9;046a&lt;br&gt;&#xA;क्लिश्यमानामनार्येण न त्रायसि वधूं स्वकाम् ॥&#x9;046c&lt;br&gt;&#xA;यदि लालप्यमानां मां न कश्चित्किञ्चिदब्रवीत् ।&#x9;047a&lt;br&gt;&#xA;हा हताऽस्मि सुमन्दात्मा सुयोधनवशं गता ॥&#x9;047c&lt;br&gt;&#xA;न वै पाण्डुर्नरपतिर्न धर्मो न च देवराट् ।&#x9;048a&lt;br&gt;&#xA;न वायुर्नाश्विनौ वाऽपि परित्रायन्ति वै स्नुषाम् ॥&#x9;048c&lt;br&gt;&#xA;धिक्कष्टं यदि जीवेयं मन्दभाग्या पतिव्रता ॥&#x9;049ac&lt;br&gt;&#xA;विदुर उवाच &#x9;050&lt;br&gt;&#xA;शृणोमि वाक्यं तव राजपुत्रि नेमे पार्थाः किञ्चिदपि ब्रुवन्ति ।&#x9;050a&lt;br&gt;&#xA;सा त्वं प्रियार्थं शृणु वाक्यमेतद्यदुच्यते पापमतिः कृतघ्नः ॥&#x9;050c&lt;br&gt;&#xA;सुयोधनः सानुचरः सुदुष्टः सहैव राजा निकृतः सूनुना च&#x9;051a&lt;br&gt;&#xA;यद्येष वाचं महदुच्यमानां न श्रोष्यते पापमतिः सुदुष्टः ॥&#x9;051c&lt;br&gt;&#xA;वैशम्पायन उवाच &#x9;052&lt;br&gt;&#xA;इत्येवमुक्त्वा द्रुपदस्य पुत्रीं क्षत्ताऽब्रवीद्धृतराष्ट्रस्य पुत्रम् ।&#x9;052a&lt;br&gt;&#xA;मा क्लिश्यतां वै द्रुपदस्य पुत्रीं मा त्वं चरीं द्रक्ष्यसि राजपुत्र ॥&#x9;052c&lt;br&gt;&#xA;वैशम्पायन उवाच &#x9;053&lt;br&gt;&#xA;तमेवमुक्त्वा प्रथमं धृतराष्ट्रमुवाच ह  ॥      &#x9;053ac&lt;br&gt;&#xA;विदुर उवाच &#x9;054&lt;br&gt;&#xA;यद्येवं त्वं महाराज सङ्क्लेशयसि द्रौपदीम् ।&#x9;054a&lt;br&gt;&#xA;अचिरेणैव कालेन पुत्रस्ते सह मन्त्रिभिः ।&#x9;054c&lt;br&gt;&#xA;गमिष्यति क्षयं पापः पाण्डवक्षयकारणात् ॥&#x9;054e&lt;br&gt;&#xA;भीमार्जुनाभ्यां क्रुद्धाभ्यां माद्रीपुत्रद्वयेन च ।&#x9;055a&lt;br&gt;&#xA;तस्मान्निवारय सुतं मा विनाशं विचिन्तय ॥&#x9;055c&lt;br&gt;&#xA;वैशम्पायन उवाच &#x9;056&lt;br&gt;&#xA;एतच्छुत्वा मन्दबुद्धिर्नोत्तरं किञ्चिदब्रवीत् ।&#x9;056a&lt;br&gt;&#xA;ततो दुर्योधनस्तत्र दैवमोहबलात्कृतः ॥&#x9;056c&lt;br&gt;&#xA;अचिन्त्य क्षत्तुर्वचनं हर्षेणायतलोचनः ।&#x9;057a&lt;br&gt;&#xA;ऊरू दर्शयते पापो द्रौपद्या वै मुहुर्मुहुः ॥&#x9;057c&lt;br&gt;&#xA;ऊरौ सन्दर्श्यमाने तु निरीक्ष्य तु सुयोधनम् ।&#x9;058a&lt;br&gt;&#xA;वृकोदरस्तदालोक्य नेत्रे चोल्फाल्य लोहिते ॥&#x9;058c&lt;br&gt;&#xA;एतत्समीक्ष्यात्मनि चावमानं नियम्य मन्युं बलनान्स मानी ।&#x9;059a&lt;br&gt;&#xA;राजानुजः संसदि कौरवाणां विनिष्क्रमन्वाक्यमुवाच भीमः ॥&#x9;059c&lt;br&gt;&#xA;अहं दुर्योधनं हन्ता कर्णं हन्ता धनञ्जयः ।&#x9;060a&lt;br&gt;&#xA;शकुनिं चाक्षकितवं सहदेवो हनिष्यति ॥&#x9;060c&lt;br&gt;&#xA;इदं च भूयो वक्ष्यामि सभामध्ये बृहद्वचः ।&#x9;061a&lt;br&gt;&#xA;सत्यं देवाः करिष्यन्ति यन्नो युद्धं भविष्यति ॥&#x9;061c&lt;br&gt;&#xA;सुयोधनमिमं पापं हन्ताऽस्मि गदया युधि ।&#x9;062a&lt;br&gt;&#xA;शिरः पादेन चास्याहमधिष्ठास्यामि भूतले ॥&#x9;062c&lt;br&gt;&#xA;वक्षः शूरस्य निर्वास्य परुषस्य दुरात्मनः ।&#x9;063a&lt;br&gt;&#xA;दुश्शासनस्य रुधिरं पास्यामि मृगराडिव ॥&#x9;063c&lt;br&gt;&#xA;अर्जुन उवाच &#x9;064&lt;br&gt;&#xA;भीमसेन न ते सन्ति येषां वैरं त्वया सह ।&#x9;064a&lt;br&gt;&#xA;मन्दा गृहेषु सुखिनो न बुद्ध्यन्ते महद्भयम् ॥&#x9;064c&lt;br&gt;&#xA;नैव वाचा व्यवसितं भीम विज्ञायते सताम् ।&#x9;065a&lt;br&gt;&#xA;यदि स्थास्यन्ति सङ्ग्रामे क्षत्रधर्मेण वै सह ॥&#x9;065c&lt;br&gt;&#xA;दुर्योधनस्य कर्णस्य शकुनेश्च दुरात्मनः ।&#x9;066a&lt;br&gt;&#xA;दुश्शासनचतुर्थानां भूमिः पास्यति शोणितम् ॥&#x9;066c&lt;br&gt;&#xA;असूयितारं वक्तारं प्रहृष्टानां दुरात्मनाम् ।&#x9;067a&lt;br&gt;&#xA;भीमसेन नियोगात्ते हन्ताऽहं कर्णमाहवे ॥&#x9;067c&lt;br&gt;&#xA;कर्णं कर्णानुगांश्चैव रणे हन्ताऽस्मि पत्रिभिः ।&#x9;068a&lt;br&gt;&#xA;ये चान्ये विप्रयोत्स्यन्ति बुद्धिमोहेन मां नृपाः ।&#x9;068c&lt;br&gt;&#xA;तान्स्म सर्वाञ्छितैर्बाणैर्नेताऽस्मि यमसादनम् ॥&#x9;068e&lt;br&gt;&#xA;चलेद्धि हिमवान्स्थानान्निष्प्रभः स्याद्दिवाकरः ।&#x9;069a&lt;br&gt;&#xA;शैत्यं सोमात्प्रणश्येत मत्सत्यं विचलेद्यदि ॥&#x9;069c&lt;br&gt;&#xA;वैशम्पायन उवाच &#x9;070&lt;br&gt;&#xA;इत्युक्तवति पार्थे तु श्रीमान्माद्रवतीसुतः ।&#x9;070a&lt;br&gt;&#xA;प्रगृह्य विपुलं बाहुं सहदेवः प्रतापवान् ॥&#x9;070c&lt;br&gt;&#xA;सौबलस्य वधप्रेप्सुरिदं वचनमब्रवीत् ।&#x9;071a&lt;br&gt;&#xA;क्रोधसंरक्तनयनो निश्वस्य च मुहुर्मुहुः ॥&#x9;071c&lt;br&gt;&#xA;सहदेव उवाच &#x9;072&lt;br&gt;&#xA;यानक्षान्मन्यसे मूढ गान्धाराणां यशोहर ।&#x9;072a&lt;br&gt;&#xA;नैते ह्यक्षाः शिता बाणास्त्वयैते समरे धृताः ॥&#x9;072c&lt;br&gt;&#xA;यथा चैवोक्तवान्भीमस्त्वामुद्दिश्य सबान्धवम् ।&#x9;073a&lt;br&gt;&#xA;कर्ताऽहं कर्मणा चास्य कुरुकार्याणि सर्वशः ।&#x9;073c&lt;br&gt;&#xA;यदि स्थस्यासि सङ्ग्रामे क्षत्रधर्मेण सौबल ॥&#x9;073e&lt;br&gt;&#xA;वैशम्पायन उवाच &#x9;074&lt;br&gt;&#xA;सहदेववचः श्रुत्वा नकुलोऽपि विशाम्पते ।&#x9;074a&lt;br&gt;&#xA;दर्शनीयतमो नॄणामिदं वचनमब्रवीत् ॥&#x9;074c&lt;br&gt;&#xA;नकुल उवाच &#x9;075&lt;br&gt;&#xA;सुतेयं यज्ञसेनस्य द्यूतेऽस्मिन्धृतराष्ट्रजैः ।&#x9;075a&lt;br&gt;&#xA;यैर्वाचः श्राविता रूक्षा धूर्तैर्दुर्योधनप्रियैः ॥&#x9;075c&lt;br&gt;&#xA;धार्तराष्ट्रान्सुदुर्वृत्तान्मुमूर्षून्कालचोदितान् ।&#x9;076a&lt;br&gt;&#xA;दर्शयिष्यामि भूयिष्ठमहं वैवस्वतक्षयम् ॥&#x9;076c&lt;br&gt;&#xA;उलूकं च दुरात्मानं सौबलस्य प्रियं सुतम् ।&#x9;077a&lt;br&gt;&#xA;हन्ताऽहमस्मि समरे मम शत्रुं नराधमम् ॥&#x9;077c&lt;br&gt;&#xA;निदेशाद्धर्मराजस्य द्रौपद्याः पदवीं चरन् ।&#x9;078a&lt;br&gt;&#xA;निर्धार्तराष्ट्रां पृथिवीं कर्तास्मि नचिरादिव ॥&#x9;078c&lt;br&gt;&#xA;द्रौपद्युवाच &#x9;079&lt;br&gt;&#xA;यस्माच्चोरुं दर्शयसे यस्माच्चोरुं निरीक्षसे ।&#x9;079a&lt;br&gt;&#xA;तस्मात्तव ह्यधर्मिष्ठ ऊरौ मृत्युर्भविष्यति ॥&#x9;079c&lt;br&gt;&#xA;यस्माच्चैवं क्लेशयति भ्राता ते मां दुरात्मवान् ।&#x9;080a&lt;br&gt;&#xA;तस्मादुधिरमेवास्य पास्यते वै वृकोदरः ॥&#x9;080c&lt;br&gt;&#xA;इमं च पापिष्ठमतिं कर्णं ससुतबान्धवम् ।&#x9;081a&lt;br&gt;&#xA;सामात्यं सपरीवारं हनिष्यति धनञ्जयः ॥&#x9;081c&lt;br&gt;&#xA;क्षुद्रधर्मं नैकृतिकं शकुनिं पापचेतसम् ।&#x9;082a&lt;br&gt;&#xA;सहदेवो रणे क्रुद्धो हनिष्यति सबान्धवम् ॥&#x9;082c&lt;br&gt;&#xA;वैशम्पायन उवाच &#x9;083&lt;br&gt;&#xA;एवमुक्ते तु वचने द्रौपद्या धर्मशीलया ।&#x9;083a&lt;br&gt;&#xA;ततोऽन्तरिक्षात्सुमहत्पुष्पवर्षमवापतत् ॥&#x9;083c&lt;br&gt;&#xA;तेषां तु वचनं श्रुत्वा नोचुस्तत्र सभासदः ।&#x9;084a&lt;br&gt;&#xA;अर्जुनस्य भयाद्राजन्नभून्निश्शब्दमत्र वै ॥ &#x9;084c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/093/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/093/</guid>
      <description>&lt;p&gt;अध्यायः 093&lt;/p&gt;&#xA;&lt;p&gt;कुप्यतोऽर्जुनस्य युधिष्ठिरेण परिसान्त्वनम् ॥ 1 ॥ धृतराष्ट्रेण वरं वरयेति द्रौपदीम्प्रति चोदनम् ॥ 2 ॥ तत्प्रार्थनया धृतराष्ट्रेण युधिष्ठिरादीनामदासत्ववरदानम् ॥ 3 ॥&lt;/p&gt;&#xA;&lt;p&gt;वैशम्पायन उवाच &#x9;001&lt;br&gt;&#xA;द्रौपद्या वचनं श्रुत्वा चुकोपाथ धनञ्जयः ।&#x9;001a&lt;br&gt;&#xA;स तदा क्रोधताम्राक्ष इदं वचनमब्रवीत् ॥&#x9;001c&lt;br&gt;&#xA;अयं तु मां वारयते धर्मराजो युधिष्ठिरः ।&#x9;002a&lt;br&gt;&#xA;इत्युक्त्वा क्रोधताम्राक्षो धनुरादाय वीर्यवान् ॥&#x9;002c&lt;br&gt;&#xA;सव्यसाची समुत्पत्य ताञ्छत्रून्समुदैक्षत ।&#x9;003a&lt;br&gt;&#xA;उद्यतं फल्गुनं तत्र ददृशुः सर्वपार्थिवाः ॥&#x9;003c&lt;br&gt;&#xA;युगान्ते सर्वलोकांस्तु दहन्तमिव पावकम् ।&#x9;004a&lt;br&gt;&#xA;वीक्षमाणं धनुष्पाणिं हन्तुकामं मुहुर्मुहुः ॥&#x9;004c&lt;br&gt;&#xA;हन्तुकामं पशून्क्रुद्धं रुद्रं दक्षक्रतौ यथा ।&#x9;005a&lt;br&gt;&#xA;तथाभूतं नरं दृष्ट्वा विषेदुस्तत्र मानवाः ॥&#x9;005c&lt;br&gt;&#xA;धनञ्जयस्य वीर्यज्ञा निराशा जीविते तदा ।&#x9;006a&lt;br&gt;&#xA;मृतभूता भवन्सर्वे नेत्रैरनिमिषैरिव ॥&#x9;006c&lt;br&gt;&#xA;अर्जुनं धर्मपुत्रं च समुदैक्षन्त पार्थिवाः ।&#x9;007a&lt;br&gt;&#xA;क्रुद्धं तदाऽर्जुनं दृष्ट्वा पृथिवी च चचाल ह ॥&#x9;007c&lt;br&gt;&#xA;खेचराणि च भूतानि वित्रेसुर्वै भयार्दिताः ।&#x9;008a&lt;br&gt;&#xA;नादित्यो विरराजाथ नापि वान्ति च मारुताः ।&#x9;008c&lt;br&gt;&#xA;न चन्द्रो न च नक्षत्रं द्यौर्दिशो न विभान्ति ह ।&#x9;009a&lt;br&gt;&#xA;सर्वमाविद्धमभवज्जगत्स्थावरजङ्गमम् ॥&#x9;009c&lt;br&gt;&#xA;उत्पतन्स बभौ पार्थो दिवाकर इवाम्बरे ।&#x9;010ac&lt;br&gt;&#xA;पार्थं दृष्ट्वा तथा क्रुद्धं कालान्तकयमोपमम् । &#x9;011a&lt;br&gt;&#xA;भीमसेनो मुदा युक्तो युद्धायैव मनो दधे ॥&#x9;011c&lt;br&gt;&#xA;पाञ्चाली च ददर्शाथ सुसङ्क्रुद्धं धनञ्जयम् ।&#x9;012a&lt;br&gt;&#xA;हन्तुकामं रिपून्सर्वान्सुपर्णमिव पन्नगान् ॥&#x9;012c&lt;br&gt;&#xA;दुष्प्रेक्षः सोऽभवत्क्रुद्धो युगान्ताग्निरिव ज्वलन् ।&#x9;013a&lt;br&gt;&#xA;तं दृष्ट्वा तेजसा युक्तं विव्यधुः पुरवासिनः ॥&#x9;013c&lt;br&gt;&#xA;उत्पतन्तं तु वेगेन ततो दृष्ट्वा धनञ्जयम् ।&#x9;014a&lt;br&gt;&#xA;जग्राह स तदा राजा पुरुहूतो यथा हरिम् ॥&#x9;014c&lt;br&gt;&#xA;उवाच स घृणी ज्येष्ठो धर्मराजो युधिष्ठिरः ।&#x9;015a&lt;br&gt;&#xA;मा पार्थ साहसं कार्षीर्मा विनाशं गमेद्यशः ॥&#x9;015c&lt;br&gt;&#xA;अहमेतान्पापकृतो द्यूतज्ञान्दग्धुमुत्सहे ।&#x9;016a&lt;br&gt;&#xA;किन्त्वसत्यगतिं दृष्ट्वा क्रोधो नाशमुपैति मे ॥&#x9;016c&lt;br&gt;&#xA;त्वमिमं जगतोऽर्थे वै कोपं संयच्छ पाण्डव ॥&#x9;017ac&lt;br&gt;&#xA;वैशम्पायन उवाच &#x9;018&lt;br&gt;&#xA;एवमुक्तस्तदा राज्ञा पाण्डवोऽथ धनञ्जयः ।&#x9;018a&lt;br&gt;&#xA;क्रोधं संशमयन्पार्थो धार्तराष्ट्रं प्रति स्थितः ॥&#x9;018c&lt;br&gt;&#xA;तस्मिन्वीरे प्रशान्ते तु पाण्डवे फल्गुने पुनः ।&#x9;019a&lt;br&gt;&#xA;सुसम्प्रहृष्टमभवज्जगत्स्थावरजङ्गमम् ॥&#x9;019c&lt;br&gt;&#xA;वारितं च तथा दृष्ट्वा भ्रात्रा पार्थं वृकोदरः ।&#x9;020a&lt;br&gt;&#xA;बभूव विमना राजन्नभून्निश्शब्दमत्र वै ॥&#x9;020c&lt;br&gt;&#xA;ततो राज्ञो धृतराष्ट्रस्य गेहे गोमायुरुच्चैर्व्याहरदग्निहोत्रे ।&#x9;021a&lt;br&gt;&#xA;तं रासभाः प्रत्यभाषन्त राजन्समन्ततः पक्षिणश्चैव रौद्राः ॥&#x9;021c&lt;br&gt;&#xA;तं वै शब्दं विदुरस्तत्त्ववेदी शुश्राव घोरं सुबलात्मजा च ।&#x9;022a&lt;br&gt;&#xA;भीष्मो द्रोणो गौतमश्चापि विद्वान् स्वस्तिस्वस्तीत्यपि चैवाहुरुच्चैः ॥&#x9;022c&lt;br&gt;&#xA;ततो गान्धारी विदुरश्चापि विद्वांस्तमुत्पातं घोरमालक्ष्य राज्ञे ।&#x9;023a&lt;br&gt;&#xA;निवेदयामासतुरार्तवत्तदा ततो राजा वाक्यमिदं बभाषे ॥&#x9;023c&lt;br&gt;&#xA;धृतराष्ट्र उवाच &#x9;024&lt;br&gt;&#xA;हतोऽसि दुर्योधन मन्दबुद्धे यस्त्वं सभायां कुरुपुङ्गवानाम् ।&#x9;024a&lt;br&gt;&#xA;स्त्रियं समाभाषसि दुर्विनीत विशेषतो द्रौपदीं धर्मपत्नीम् ॥&#x9;024c&lt;br&gt;&#xA;वैशम्पायन उवाच &#x9;025&lt;br&gt;&#xA;एवमुक्त्वा धृतराष्ट्रो मनीषी हितान्वेषी बान्धवानामपायात् ।&#x9;025a&lt;br&gt;&#xA;कृष्णां पाञ्चालीमब्रवीत्सान्त्वपूर्वं विमृश्यैतत्प्रज्ञया तत्त्वबुद्धिः ॥&#x9;025c&lt;br&gt;&#xA;धृतराष्ट उवाच &#x9;026&lt;br&gt;&#xA;वरं वृणीष्व पाञ्चालि मत्तो यदभिवाञ्छसि ।&#x9;026a&lt;br&gt;&#xA;वधूनां हि विशिष्टा मे त्वं धर्मपरमा सती ॥&#x9;026c&lt;br&gt;&#xA;द्रौपद्युवाच &#x9;027&lt;br&gt;&#xA;ददासि चेद्वरं मह्यं वृणोमि भरतर्षभ ।&#x9;027a&lt;br&gt;&#xA;सर्वधर्मानुगः श्रीमानदासोऽस्तु युधिष्ठिरः ॥&#x9;027c&lt;br&gt;&#xA;मनस्विनमजानन्तो मैवं ब्रूयुः कुमारकाः ।&#x9;028a&lt;br&gt;&#xA;एतं वै दासपुत्रेति प्रतिविन्ध्यं ममात्मजम् ॥&#x9;028c&lt;br&gt;&#xA;राजपुत्रः पुरा भूत्वा यथा नान्यः पुमान्क्वचित् ।&#x9;029a&lt;br&gt;&#xA;लालितो दासपुत्रत्वं पश्यन्नश्येद्धि भारत ॥&#x9;029c&lt;br&gt;&#xA;धृतराष्ट्र उवाच &#x9;030&lt;br&gt;&#xA;एवं भवतु कल्याणि यथा त्वमभिभाषसे ।&#x9;030a&lt;br&gt;&#xA;द्वितीयं ते वरं भद्रे ददानि वरयस्व ह ।&#x9;030c&lt;br&gt;&#xA;मनो हि मे वितरति नैकं त्वं वरमर्हसि ॥&#x9;030e&lt;br&gt;&#xA;द्रौपद्युवाच &#x9;031&lt;br&gt;&#xA;सरथौ सधनुष्कौ न भीमसेनधनञ्जयौ ।&#x9;031a&lt;br&gt;&#xA;यमौ च वरये राजन्नदासान्स्ववशानहम् ॥&#x9;031c&lt;br&gt;&#xA;धृतराष्ट्र उवाच &#x9;032&lt;br&gt;&#xA;तथाऽस्तु ते महाभागे यथा त्वं नन्दिनीच्छसि ।&#x9;032a&lt;br&gt;&#xA;तृतीयं वरयास्मत्तो नासि द्वाभ्यां सुसंस्कृता ।&#x9;032c&lt;br&gt;&#xA;त्वं हि सर्वस्नुषाणां मे श्रेयसी धर्मचारिणी ॥&#x9;032e&lt;br&gt;&#xA;द्रौपद्युवाच &#x9;033&lt;br&gt;&#xA;लोभो धर्मस्य नाशाय भगवन्नाहमुत्सहे ।&#x9;033a&lt;br&gt;&#xA;अनर्हा वरमादातुं तृतीयं राजसत्तम ॥&#x9;033c&lt;br&gt;&#xA;एकामाहुर्वैश्यवरं द्वौ तु क्षत्रस्त्रियो वरौ ।&#x9;034a&lt;br&gt;&#xA;त्रयस्तु राज्ञो राजेन्द्र ब्राह्मणस्य शतं वराः ॥&#x9;034c&lt;br&gt;&#xA;पापीयांस इमे भूत्वा सन्तीर्णाः पतयो मम ।&#x9;035a&lt;br&gt;&#xA;वेत्स्यन्ति चैव भद्राणि राजन्पुण्येन कर्मणा ॥ &#x9;035c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/094/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/094/</guid>
      <description>&lt;p&gt;अध्यायः 094&lt;/p&gt;&#xA;&lt;p&gt;कर्णप्रलपितम् ॥ 1 ॥ क्रुद्धं भीमं निवार्य युधिष्ठिरस्य धृतराष्ट्रसमीपगमनम् ॥ 2 ॥&lt;/p&gt;&#xA;&lt;p&gt;कर्ण उवाच &#x9;001&lt;br&gt;&#xA;या नः श्रुता मनुष्येषु स्त्रियो रूपेण सम्मताः ।&#x9;001a&lt;br&gt;&#xA;तासामेतादृशं कर्म न कस्याश्चन शुश्रुम ॥&#x9;001c&lt;br&gt;&#xA;क्रोधाविष्टेषु पार्थेषु धार्तराष्ट्रेषु चाप्यति ।&#x9;002a&lt;br&gt;&#xA;द्रौपदी पाण्डुपुत्राणां कृष्णा शान्तिरिहाभवत् ॥&#x9;002c&lt;br&gt;&#xA;अप्लवेऽम्भसि मग्नानामप्रतिष्ठे निमज्जताम् ।&#x9;003a&lt;br&gt;&#xA;पाञ्चाली पाण्डुपुत्राणां नौरेषा पारगाऽभवत् ॥&#x9;003c&lt;br&gt;&#xA;वैशम्पायन उवाच &#x9;004&lt;br&gt;&#xA;तद्वै श्रुत्वा भीमसेनः कुरुमध्येऽत्यमर्षणः ।&#x9;004a&lt;br&gt;&#xA;स्त्री गतिः पाण्डुपुत्राणामित्युवाच सुदुर्मनाः ॥&#x9;004c&lt;br&gt;&#xA;भीम उवाच &#x9;005&lt;br&gt;&#xA;त्रीणि ज्योतींषि पुरुष इति वै देवलोऽब्रवीत् ।&#x9;005a&lt;br&gt;&#xA;अपत्यं कर्म विद्या च यतः सृष्टाः प्रजास्ततः ॥&#x9;005c&lt;br&gt;&#xA;अमेध्ये वै गतप्राणे शून्ये ज्ञातिभिरुज्झिते ।&#x9;006a&lt;br&gt;&#xA;देहे त्रितयमेवैतत्पुरुषस्योपयुज्यते ॥&#x9;006c&lt;br&gt;&#xA;तन्नो ज्योतिरभिहतं दाराणामभिमर्शनात् ।&#x9;007a&lt;br&gt;&#xA;धनञ्जय कथं स्वित्स्यादपत्यमभिमृष्टजम् ॥&#x9;007c&lt;br&gt;&#xA;अर्जुन उवाच &#x9;008&lt;br&gt;&#xA;न चैवोक्ता न चानुक्ता हीनतः परुषा गिरः ।&#x9;008a&lt;br&gt;&#xA;भारत प्रतिजल्पन्ति सदा तूत्तमपूरुषाः ॥&#x9;008c&lt;br&gt;&#xA;स्मरन्ति सुकृतान्येव न वैराणि कृतान्यपि ।&#x9;009a&lt;br&gt;&#xA;सन्तः प्रतिविजानन्तो लब्धसम्भावनाः स्वयम् ॥&#x9;009c&lt;br&gt;&#xA;भीम उवाच &#x9;010&lt;br&gt;&#xA;इहैवैतानहं सर्वान्हन्मि शत्रून्समागतान् ।&#x9;010a&lt;br&gt;&#xA;अथ निष्क्रम्य राजेन्द्र समूलान्हन्मि भारत ॥&#x9;010c&lt;br&gt;&#xA;किन्नो विवदितेनेह किमुक्तेन च भारत ।&#x9;011a&lt;br&gt;&#xA;अद्यैवैतान्निहन्मीह प्रशाधि पृथिवीमिमाम् ॥&#x9;011c&lt;br&gt;&#xA;इत्युक्त्वा भीमसेनस्तु कनिष्ठैर्भ्रातृभिः सह ।&#x9;012a&lt;br&gt;&#xA;मृगमध्ये यथा सिंहो मुहुर्मुहुरुदैक्षत ॥&#x9;012c&lt;br&gt;&#xA;सान्त्व्यमानो वीक्षमाणः पार्थेनाक्लिष्टकर्मणा ।&#x9;013a&lt;br&gt;&#xA;खिद्यत्येव महाबाहुरन्तर्दाहेन वीर्यवान् ॥&#x9;013c&lt;br&gt;&#xA;क्रुद्धस्य तस्य स्रोतोभ्यः कर्णादिभ्यो नराधिप ।&#x9;014a&lt;br&gt;&#xA;सधूमः सस्फुलिङ्गार्चिः पावकः समजायत ॥&#x9;014c&lt;br&gt;&#xA;भ्रुकुटीकृतदुष्प्रेक्ष्यमभवत्तस्य तन्मुखम् ।&#x9;015a&lt;br&gt;&#xA;युगान्तकाले सम्प्राप्ते कृतान्तस्येव रूपिणः ॥&#x9;015c&lt;br&gt;&#xA;युधिष्ठिरस्तमावार्य बाहुना बाहुशालिनम् ।&#x9;016a&lt;br&gt;&#xA;मैवमित्यब्रवीच्चैनं जोषमास्वेति भारत ॥&#x9;016c&lt;br&gt;&#xA;निवार्य च महाबाहुं कोपसंरक्तलोचनम् ।&#x9;017a&lt;br&gt;&#xA;पितरं समुपातिष्ठद्धृतराष्ट्रं कृताञ्जलिः ॥ &#x9;017c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/095/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/095/</guid>
      <description>&lt;p&gt;अध्यायः 095&lt;/p&gt;&#xA;&lt;p&gt;धृतराष्ट्रानुज्ञया सभ्रातृकस्य युधिष्ठिरस्य इन्द्रप्रस्थगमनम् ॥ 1 ॥&lt;/p&gt;&#xA;&lt;p&gt;युधिष्ठर उवाच &#x9;001&lt;br&gt;&#xA;राजन्किं करवामस्ते प्रशाध्यस्मांस्त्वमीश्वरः ।&#x9;001a&lt;br&gt;&#xA;नित्यं हि स्थातुमिच्छामस्तव भारत शासने ॥&#x9;001c&lt;br&gt;&#xA;धृतराष्ट्र उवाच &#x9;002&lt;br&gt;&#xA;अजातशत्रो भद्रं ते अरिष्टं स्वस्ति गच्छत ।&#x9;002a&lt;br&gt;&#xA;अनुज्ञाताः सहधनाः स्वराज्यमनुशासत ॥&#x9;002c&lt;br&gt;&#xA;इदं चैवावबोद्धव्यं वृद्धस्य मम शासनम् ।&#x9;003a&lt;br&gt;&#xA;मया निगदितं सर्वं पथ्यं निःश्रेयसं परम् ॥&#x9;003c&lt;br&gt;&#xA;वेत्थ त्वं तात धर्माणां गतिं सूक्ष्मां युधिष्ठिर ।&#x9;004a&lt;br&gt;&#xA;विनीतोऽसि महाप्राज्ञ वृद्धानां पर्युपासिता ॥&#x9;004c&lt;br&gt;&#xA;यतो बुद्धिस्ततः शान्तिः प्रशमं गच्छ भारत ।&#x9;005a&lt;br&gt;&#xA;नादारुणि पतेच्छस्त्रं दारुण्येतन्निपात्यते ॥&#x9;005c&lt;br&gt;&#xA;न वैराण्यभिजानन्ति गुणान्पश्यन्ति नागुणान् ।&#x9;006a&lt;br&gt;&#xA;विरोधं नाधिगच्छन्ति ये त उत्तमपूरुषाः ॥&#x9;006c&lt;br&gt;&#xA;स्मरन्ति सुकृतान्येव न वैराणि कृतान्यपि ।&#x9;007a&lt;br&gt;&#xA;सन्तः परार्थं कुर्वाणा नावेक्षन्ते प्रतिक्रियाम् ॥&#x9;007c&lt;br&gt;&#xA;संवादे परुषाण्याहुर्युधिष्ठिर नराधमाः ।&#x9;008a&lt;br&gt;&#xA;प्रत्याहुर्मध्यमास्त्वेतेऽनुक्ताः नराधमाः ।&#x9;008c&lt;br&gt;&#xA;न चोक्ता नैव चानुक्तास्त्वहिताः परुषा गिरः ।&#x9;009a&lt;br&gt;&#xA;प्रतिजल्पन्ति वै धीराः सदा तूत्तमपूरुषाः ॥&#x9;009c&lt;br&gt;&#xA;स्मरन्ति सुकृतान्येव न वैराणि कृतान्यपि ।&#x9;010a&lt;br&gt;&#xA;सन्तः प्रतिविजानन्तो लब्ध्वा प्रत्ययमात्मनः ॥&#x9;010c&lt;br&gt;&#xA;असम्भिन्नार्यमर्यादाः साधवः प्रियदर्शनाः ।&#x9;011a&lt;br&gt;&#xA;तथा चरितमार्येण त्वयाऽस्मिन्सत्समागमे ॥&#x9;011c&lt;br&gt;&#xA;दुर्योधनस्य पारुष्यं तत्तात हृदि मा कृथाः ।&#x9;012a&lt;br&gt;&#xA;मातरं चैव गान्धारीं मां च त्वं गुणकाङ्क्षया ॥&#x9;012c&lt;br&gt;&#xA;उपस्थितं वृद्धमन्धं पितरं पश्य भारत ।&#x9;013a&lt;br&gt;&#xA;प्रेक्षापूर्वं मया द्यूतमिदमासीदुपेक्षितम् ॥&#x9;013c&lt;br&gt;&#xA;मित्राणि द्रष्टुकामेन पुत्राणां च बलाबलम् ।&#x9;014a&lt;br&gt;&#xA;अशोच्याः कुरवो राजन्येषां त्वमनुशासिता ॥&#x9;014c&lt;br&gt;&#xA;मन्त्री च विदुरो धीमान्सर्वशास्त्रविशारदः ।&#x9;015a&lt;br&gt;&#xA;त्वयि धर्मोऽर्जुने धैर्यं भीमसेने पराक्रमः ॥&#x9;015c&lt;br&gt;&#xA;शुद्धा च गुरुशुश्रूषा यमयोः पुरुषाग्र्ययोः ।&#x9;016a&lt;br&gt;&#xA;अजातशत्रो भद्रं ते खाण्डवप्रस्थमाविश ।&#x9;016c&lt;br&gt;&#xA;भ्रातृभिस्तेऽस्तु सौभ्रात्रं धर्मे ते धीयतां मनः ॥&#x9;016e&lt;br&gt;&#xA;वैशम्पायन उवाच &#x9;017&lt;br&gt;&#xA;इत्युक्तो भरतश्रेष्ठ धर्मराजो युधिष्ठिरः ।&#x9;017a&lt;br&gt;&#xA;कृत्वाऽऽर्यसमयं सर्वं प्रतस्थे भ्रातृभिः सह ॥&#x9;017c&lt;br&gt;&#xA;ते रथान्मेघसङ्काशानास्थाय सह कृष्णया ।&#x9;018a&lt;br&gt;&#xA;प्रययुर्हृष्टमनस इन्द्रप्रस्थं पुरोत्तमम् ॥ &#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/096/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/096/</guid>
      <description>&lt;p&gt;अध्यायः 096&lt;/p&gt;&#xA;&lt;p&gt;दुर्योधनेन धृतराष्ट्रसमीपे कार्तवीर्यार्जुनोपाख्यानकथनम् ॥ 1 ॥&lt;/p&gt;&#xA;&lt;p&gt;जनमेजय उवाच &#x9;001&lt;br&gt;&#xA;अनुज्ञातांस्तान्विदित्वा सरत्नधनसञ्चयान् ।&#x9;001a&lt;br&gt;&#xA;पाण्डवान्धार्तराष्ट्राणां कथमासीन्मनस्तदा ॥&#x9;001c&lt;br&gt;&#xA;वैशम्पायन उवाच &#x9;002&lt;br&gt;&#xA;अनुज्ञातांस्तान्विदित्वा धृतराष्ट्रेण धीमता ।&#x9;002a&lt;br&gt;&#xA;राजन्दुःशासनः क्षिप्रं जगाम भ्रातरं प्रति ॥&#x9;002c&lt;br&gt;&#xA;दुर्योधनं समासाद्य सामात्यं भरतर्षभ ।&#x9;003a&lt;br&gt;&#xA;दुःखार्तो भरतश्रेष्ठ इदं वचनमब्रवीत् ॥&#x9;003c&lt;br&gt;&#xA;दुःशासन उवाच &#x9;004&lt;br&gt;&#xA;दुःखेनैतत्समानीतं स्थविरो नाशयत्यसौ ।&#x9;004a&lt;br&gt;&#xA;शत्रुसाद्गमयद्द्रव्यं तद्बुध्यध्वं महारथाः ॥&#x9;004c&lt;br&gt;&#xA;अथ दुर्योधनः कर्णः शकुनिश्चापि सौबलः ।&#x9;005a&lt;br&gt;&#xA;मिथः सङ्गम्य सहिताः पाण्डवान्प्रति मानिनः ॥&#x9;005c&lt;br&gt;&#xA;वैचित्रवीर्यं राजानं धृतराष्ट्रं मनीषिणम् ।&#x9;006a&lt;br&gt;&#xA;अभिगम्य त्वरायुक्ताः श्लक्ष्णं वचनमब्रुवन् ॥&#x9;006c&lt;br&gt;&#xA;दुर्योधन उवाच &#x9;007&lt;br&gt;&#xA;न त्वयेदं श्रुतं राजन्यज्जगाद बृहस्पतिः ।&#x9;007a&lt;br&gt;&#xA;शक्रस्य नीतिं प्रवदन्विद्वान्देवपुरोहितः ॥&#x9;007c&lt;br&gt;&#xA;सर्वोपायैर्निहन्तव्याः शत्रवः शत्रुसूदन ।&#x9;008a&lt;br&gt;&#xA;पुरा युद्धाद्बलाद्वापि प्रकुर्वन्ति तवाहितम् ॥&#x9;008c&lt;br&gt;&#xA;ते वयं पाण्डवधनैः सर्वान्सम्पूज्य पार्थिवान् ।&#x9;009a&lt;br&gt;&#xA;यदि तान्योधयिष्यामः किं वै नः परिहास्यति ॥&#x9;009c&lt;br&gt;&#xA;अहीनाशीविषान्क्रुद्धान्नाशाय समुपस्थितान् ।&#x9;010a&lt;br&gt;&#xA;कृत्वा कण्ठे च पृष्ठे च कः समुत्स्रष्टुमर्हति ॥&#x9;010c&lt;br&gt;&#xA;आत्तशस्त्रा रथगताः कुपितास्तात पाण्डवाः ।&#x9;011a&lt;br&gt;&#xA;निःशेषान्नः करिष्यन्ति क्रुद्धा ह्याशीविषा इव ॥&#x9;011c&lt;br&gt;&#xA;सन्नद्धो ह्यर्जुनो याति विधृत्य परमेषुधी ।&#x9;012a&lt;br&gt;&#xA;गाण्डीवं मुहुरादत्ते निःश्वसंश्च निरीक्षते ॥&#x9;012c&lt;br&gt;&#xA;गदां गुर्वींं समुद्यम्य त्वरितश्च वृकोदरः ।&#x9;013a&lt;br&gt;&#xA;स्वरथं योजयित्वाऽशु निर्यात इति नः श्रुतम् ॥&#x9;013c&lt;br&gt;&#xA;नकुलः खड्गमादाय चर्म चाप्यर्धचन्द्रवत् ।&#x9;014a&lt;br&gt;&#xA;सहदेवश्च राजा च चक्रुराकारमिङ्गितैः ॥&#x9;014c&lt;br&gt;&#xA;ते त्वास्थाय रथान्सर्वे बहुशस्त्रपरिच्छदान् ।&#x9;015a&lt;br&gt;&#xA;अभिघ्नन्तो रथव्रातान्सेनायोगाय निर्ययुः ॥&#x9;015c&lt;br&gt;&#xA;न क्षंस्यन्ते तथाऽस्माभिर्जातु विप्रकृता हि ते ।&#x9;016a&lt;br&gt;&#xA;द्रौपद्याश्च परिक्लेशं कस्तेषां क्षन्तुमर्हति ॥&#x9;016c&lt;br&gt;&#xA;&#39;न पश्यामि रणे क्रद्धुं बीभत्सुं प्रतिवारणम् ।&#x9;017a&lt;br&gt;&#xA;भीष्मो द्रोणश्च कर्णश्च द्रौणिश्च रथिनां वरः ॥&#x9;017c&lt;br&gt;&#xA;कृपश्च वृषसेनश्च विकर्णश्च जयद्रथः ।&#x9;018a&lt;br&gt;&#xA;बाह्लीकः सोमदत्तश्च भूरिर्भूरिश्रवाः शलः ॥&#x9;018c&lt;br&gt;&#xA;शकुनिः ससुतश्चैव नृपाश्चान्ये च कौरवाः ।&#x9;019a&lt;br&gt;&#xA;नैते सर्वे रणोद्युक्ताः पार्थं सोढुमशक्नुवन् ॥&#x9;019c&lt;br&gt;&#xA;अर्जुनेन समो लोके नास्ति वीर्ये धनुर्धरः ।&#x9;020a&lt;br&gt;&#xA;योऽर्जुनेनार्जुनस्तुल्यो द्विबाहुर्बहुबाहुना ॥&#x9;020c&lt;br&gt;&#xA;धृतराष्ट्र उवाच &#x9;021&lt;br&gt;&#xA;कस्त्वयोक्तः पुमान्वीरो बीभत्सुसमविक्रमः ।&#x9;021a&lt;br&gt;&#xA;तं ये ब्रूहि महावीर्यं श्रोतुमिच्छामि पुत्रक ॥&#x9;021c&lt;br&gt;&#xA;दुर्योधन उवाच &#x9;022&lt;br&gt;&#xA;कार्तवीर्यस्य चरितं शृणु राजन्महात्मनः ।&#x9;022a&lt;br&gt;&#xA;अव्यक्तप्रभवो ब्रह्मा सर्वलोकपितामहः ॥&#x9;022c&lt;br&gt;&#xA;ब्रह्मणोऽत्रिः सुतो विद्वानत्रेः पुत्रो निशाकरः ।&#x9;023a&lt;br&gt;&#xA;सोमस्य तु बुधः पुत्रो बुधस्य तु पुरूरवाः ॥&#x9;023c&lt;br&gt;&#xA;तस्याप्यथ सुतोऽप्यायुरायोस्तु नहुषः सुतः ।&#x9;024a&lt;br&gt;&#xA;नहुषस्य ययातिस्तु ययातेस्तनुजो यदुः ॥&#x9;024c&lt;br&gt;&#xA;यदोः पुत्रो महाराज सहस्रौजेति विश्रुतः  । &#x9;025a&lt;br&gt;&#xA;025c   सहस्रौजसुतो राजञ्छक्रदासेति विश्रुतः ॥   &lt;br&gt;&#xA;026a   शक्रदासस्य दायादो हेहयो नाम पार्थिवः ।&#xA;हेहयस्याभवत्पुत्रो धर्मनेत्र इति श्रुतः॥&#x9;026c&lt;br&gt;&#xA;धर्मनेत्रस्य तु कृती कृतवीर्यस्तु कार्तिजः । &#x9;027a&lt;br&gt;&#xA;कृतवीर्यस्य तनयो ह्यर्जुनो बलिनां वरः॥&#x9;027c&lt;br&gt;&#xA;स चार्जुनो महाराज तपो घोरं चकार ह । &#x9;028a&lt;br&gt;&#xA;साग्रं वर्षायुतं जज्ञ इत्येवं मे श्रुतं पुरा॥&#x9;028c&lt;br&gt;&#xA;तथेयं पृथिवी राजन्सप्तद्वीपा सपत्तना । &#x9;029a&lt;br&gt;&#xA;ससमुद्राकारा तात विधिनोग्रेण वै जिता ॥&#x9;029c&lt;br&gt;&#xA;स चार्जुनोऽथ तेजस्वी तपः परमदुश्चरम् ।&#x9;030a&lt;br&gt;&#xA;दत्तमाराधयामास सोऽर्जुनोऽत्रिसुतं मुनिम् ॥ &#x9;030c&lt;br&gt;&#xA;तस्य दत्तो वरान्प्रादाच्चतुरः पार्थिवस्य वै ।&#x9;031a&lt;br&gt;&#xA;पूर्वं बाहुसहस्रं तु प्रार्थितः परमो वरः ॥&#x9;031c&lt;br&gt;&#xA;अधर्मे प्रीयमाणस्य सद्भिस्तत्र निवारणम् ।&#x9;032a&lt;br&gt;&#xA;धर्मेण पृथिवीं जित्वा धर्मेणैव हि रञ्जनम् ॥&#x9;032c&lt;br&gt;&#xA;सङ्ग्रामान्सुबहून्कृत्वा हत्वा चारीन्सहस्रशः ।&#x9;033a&lt;br&gt;&#xA;सङ्ग्रामे यतमानस्य वधश्चैवाधिकाद्रणे ॥&#x9;033c&lt;br&gt;&#xA;तस्य बाहुसहस्रं तु युध्यतः किल भारत ।&#x9;034a&lt;br&gt;&#xA;रथो ध्वजश्च सञ्जज्ञ इत्येवं मे श्रुतं परा ॥&#x9;034c&lt;br&gt;&#xA;तथेयं पृथिवी राजन्त्सप्तद्वीपा सपत्तना ।&#x9;035a&lt;br&gt;&#xA;ससमुद्राकरा तात विधिनोग्रेण वै जिता ॥&#x9;035c&lt;br&gt;&#xA;स चार्जुनोऽथ तेजस्वी सप्तद्वीपेश्वरोऽभवत् ।&#x9;036a&lt;br&gt;&#xA;स राजा महायज्ञानाजहार महाबलः ।&#x9;036c&lt;br&gt;&#xA;प्रशशास महाबाहुर्महीं स च समा बहूः ॥&#x9;036e&lt;br&gt;&#xA;ततोऽर्जुनः कदाचिद्वै राजन्माहिष्मतीपतिः ।&#x9;037a&lt;br&gt;&#xA;नर्मदां भरतश्रेष्ठ तां तु दारैर्ययौ सह ॥&#x9;037c&lt;br&gt;&#xA;ततस्तां स नदीं गत्वा प्रविश्यान्तर्जले तदा ।&#x9;038a&lt;br&gt;&#xA;कर्तुं राजञ्जलक्रीडां ततो राजोपचक्रमे ॥&#x9;038c&lt;br&gt;&#xA;तस्मिन्नेव ततः काले रावणो राक्षसैः सह ।&#x9;039a&lt;br&gt;&#xA;लङ्काया ईश्वरस्तात तं देशं प्रययौ बली ॥&#x9;039c&lt;br&gt;&#xA;ततस्तमर्जुनं दृष्ट्वा नर्मदायां दशाननः ।&#x9;040a&lt;br&gt;&#xA;नित्यं क्रोधपरो धीरो वरदानेन मोहितः ॥&#x9;040c&lt;br&gt;&#xA;अभ्यधावत्सुसङ्क्रुद्धो महेन्द्रं शम्बरो यथा ।&#x9;041a&lt;br&gt;&#xA;अर्जुनोऽप्यथ तं दृष्ट्वा रावणं प्रत्यवारयत् ॥&#x9;041c&lt;br&gt;&#xA;ततस्तौ चक्रतुर्युद्धं रावणश्चार्जुनश्च वै ।&#x9;042a&lt;br&gt;&#xA;ततस्तु दुर्जयं वीरं वरदानेन दर्पितम् ॥&#x9;042c&lt;br&gt;&#xA;राक्षसेन्द्रं मनुष्येन्द्रो जित्वा बध्वा रणे बलात् ।&#x9;043a&lt;br&gt;&#xA;बध्वा धनुर्ज्यया राजन्विवेशाथ पुरीं स्वकाम् ॥&#x9;043c&lt;br&gt;&#xA;स तु तं बन्धितं श्रुत्वा पुलस्त्यो रावणं तदा ।&#x9;044a&lt;br&gt;&#xA;मोक्षयामास बन्धाद्वै पुरे दृष्ट्वाऽर्जुनं तदा ॥&#x9;044c&lt;br&gt;&#xA;ततः कदाचित्तेजस्वी कार्तवीर्यार्जुनो बली ।&#x9;045a&lt;br&gt;&#xA;समुद्रतीरं गत्वाथ विचरन्दर्पमोहितः ॥&#x9;045c&lt;br&gt;&#xA;अवाकिरच्छितशरैः समुद्रं स तु भारत ।&#x9;046a&lt;br&gt;&#xA;तं समुद्रो नमस्कृत्य कृताञ्जलिरभाषत ॥&#x9;046c&lt;br&gt;&#xA;आशुगान्वीर मा मुञ्च ब्रूहि किं करवाणि ते ।&#x9;047a&lt;br&gt;&#xA;मदाश्रयाणि सत्वानि त्वद्विसृष्टैर्महेषुभिः ।&#x9;047c&lt;br&gt;&#xA;बाध्यन्ते राजशार्दूल तेभ्यो देह्यभयं विभो ॥&#x9;047e&lt;br&gt;&#xA;अर्जुन उवाच &#x9;048&lt;br&gt;&#xA;देहि सिन्धुपते युद्धमद्यैव त्वरया मम ।&#x9;048a&lt;br&gt;&#xA;अथवा पीडयामि त्वां तस्मात्त्वं कुरु माचिरम् ॥&#x9;048c&lt;br&gt;&#xA;समुद्र उवाच &#x9;049&lt;br&gt;&#xA;लोके राजन्महावीर्या बहवो निवसन्ति ये ।&#x9;049a&lt;br&gt;&#xA;तेषामेकेन राजेन्द्र कुरु युद्धं महाबल ॥&#x9;049c&lt;br&gt;&#xA;अर्जुन उवाच &#x9;050&lt;br&gt;&#xA;मत्समो यदि सङ्ग्रामे वरायुधधरः क्वचित् ।&#x9;050a&lt;br&gt;&#xA;विद्यते तं ममाचक्ष्व यः समासेत मा मृधे ॥&#x9;050c&lt;br&gt;&#xA;समुद्र उवाच &#x9;051&lt;br&gt;&#xA;महर्षिर्जमदग्निस्तु यदि राजन्परिश्रुतः ।&#x9;051a&lt;br&gt;&#xA;तस्य पुत्रो रणं दातुं यथावद्वै तवार्हति ॥&#x9;051c&lt;br&gt;&#xA;दुर्योधन उवाच &#x9;052&lt;br&gt;&#xA;समुद्रस्य वचः श्रुत्वा राजा माहिष्मतीपतिः ।&#x9;052a&lt;br&gt;&#xA;नारदस्य च वै पूर्वं क्रोधेन महता वृतः ॥&#x9;052c&lt;br&gt;&#xA;ततः प्रतिययौ शीघ्रं क्रोधेन सह भारत ।&#x9;053a&lt;br&gt;&#xA;स तमाश्रममागत्य काममेवान्वपद्यत ॥&#x9;053c&lt;br&gt;&#xA;स कामं प्रतिकूलानि चकार सह बन्धुभिः ।&#x9;054a&lt;br&gt;&#xA;आयासं जनयामास रामस्य स महात्मनः ॥&#x9;054c&lt;br&gt;&#xA;ततस्तेजः प्रजज्वाल रामस्यामिततेजसः ।&#x9;055a&lt;br&gt;&#xA;प्रदहन्निव सैन्यानि रश्मिमानिव तेजसा ॥&#x9;055c&lt;br&gt;&#xA;अथ तौ चक्रतुर्युद्धं वृत्रवासवयोरिव ॥&#x9;056ac&lt;br&gt;&#xA;ततः परशुमादाय नृपं बाहुसहस्रिणम् ।&#x9;057a&lt;br&gt;&#xA;चिच्छेद सहसा रामो बहुशाखमिव द्रुमम् ॥&#x9;057c&lt;br&gt;&#xA;तं हतं पतितं दृष्ट्वा समेतास्तस्य बान्धवाः ।&#x9;058a&lt;br&gt;&#xA;असीनादाय शक्तीश्च रामं ते प्रत्यवारयन् ॥&#x9;058c&lt;br&gt;&#xA;रामोऽपि रथमास्थाय धनुरायम्य सत्वरः ।&#x9;059a&lt;br&gt;&#xA;विसृजन्परमास्त्राणि व्यधमत्पार्थिवान्बली ॥&#x9;059c&lt;br&gt;&#xA;ततस्तु क्षत्रिया राजञ्जामदग्न्यभयार्दिताः ।&#x9;060a&lt;br&gt;&#xA;विविशुर्गिरिदुर्गाणि मृगाः सिंहभयादिव ॥&#x9;060c&lt;br&gt;&#xA;तेषां स्वविहितं कर्म तद्भयान्नानुतिष्ठति ।&#x9;061a&lt;br&gt;&#xA;प्रजा वृषलतां प्राप्ता ब्राह्मणानामदर्शनात् ॥&#x9;061c&lt;br&gt;&#xA;तथा च द्रविडाः काचाः पुण्ड्राश्च शबरैः सह ।&#x9;062a&lt;br&gt;&#xA;वृषलत्वं परिगता विच्छिन्नाः क्षत्रधर्मिणः ॥&#x9;062c&lt;br&gt;&#xA;ततस्तु हतवीरासु क्षत्रियासु पुनः पुनः ।&#x9;063a&lt;br&gt;&#xA;द्विजैरभ्युदितं क्षत्रं तानि रामो निहत्य च ॥&#x9;063c&lt;br&gt;&#xA;ततस्त्रिस्सप्तमे याते रामं वागशरीरिणी ।&#x9;064a&lt;br&gt;&#xA;दिव्या प्रोवाच मधुरा सर्वलोकपरिश्रुता ॥&#x9;064c&lt;br&gt;&#xA;रामराम निवर्तस्व स्वगुणं नात्र पश्यसि ।&#x9;065a&lt;br&gt;&#xA;क्षत्रबन्धूनिमान्प्राणैर्विप्रयुज्य पुनः पुनः ॥&#x9;065c&lt;br&gt;&#xA;तथैव तं महात्मानमृचीकप्रमुखास्तथा ।&#x9;066a&lt;br&gt;&#xA;रामराम महावीर्य निवर्तस्वेत्यथाब्रुवन् ॥&#x9;066c&lt;br&gt;&#xA;पितुर्वधमसमृष्यंस्तु रामः प्रोवाच तानृषीन् ।&#x9;067a&lt;br&gt;&#xA;नार्हा हन्त भवन्तो मां निवारयितुमित्युत ॥&#x9;067c&lt;br&gt;&#xA;पितर ऊचुः &#x9;068&lt;br&gt;&#xA;नार्हसि क्षत्रबन्धूंस्त्वं निहन्तुं जयतां वर ।&#x9;068a&lt;br&gt;&#xA;न हि युक्तं त्वया तात ब्राह्मणेन सता नृपान् ॥&#x9;068c&lt;br&gt;&#xA;दुर्योधन उवाच &#x9;069&lt;br&gt;&#xA;पितॄणां वचनं श्रुत्वा क्रोधं त्यक्त्वा स भार्गवः ।&#x9;069c&lt;br&gt;&#xA;अश्वमेधसहस्राणि नरमेधशतानि च ॥&#x9;069c&lt;br&gt;&#xA;इष्ट्वा सागरपर्यन्तां काश्यपाय ददौ महीम् ।&#x9;070a&lt;br&gt;&#xA;तेन रामेण सङ्ग्रामे तुल्यस्तात धनञ्जयः ॥&#x9;070c&lt;br&gt;&#xA;कार्तवीर्येण च रणे तुल्यः पार्थो न संशयः ।&#x9;071a&lt;br&gt;&#xA;रणे विक्रम्य राजेन्द्र पार्थं जेतुं न शक्यते ॥ ॥&#x9;071c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/097/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/097/</guid>
      <description>&lt;p&gt;अध्यायः 097&#xA;दुर्योधनेन धृतराष्ट्रसमीपे अर्जुनप्रभाववर्णनम् ॥ 1 ॥ दुर्योधनदुर्बोधनेन धृतराष्ट्रस्य पुनर्द्यूताय पाण्डवानयनाभ्यनुज्ञा ॥ 2 ॥&lt;/p&gt;&#xA;&lt;p&gt;दुर्योधन उवाच ॥&#x9;001&lt;br&gt;&#xA;शृणु राजन्पुराऽचिन्त्यानर्जुनस्य च साहसान् ।&#x9;001a&lt;br&gt;&#xA;अर्जुनो धन्विनां श्रेष्ठो दुष्करं कृतवान्पुरा ॥&#x9;001c&lt;br&gt;&#xA;द्रुपदस्य पुरे राजन्द्रौपद्याश्च स्वयंवरे ॥                                                                                          &#x9;002a&lt;br&gt;&#xA;आबालवृद्धसङ्क्षोभे सर्वक्षत्रसमागमे ।&#x9;002c&lt;br&gt;&#xA;क्षिप्रकारी जले मत्स्यं दुर्निरीक्ष्यं ससर्ज ह ॥&#x9;002e&lt;br&gt;&#xA;सर्वैर्नृपैरसाध्यं तत्कार्मुकप्रवरं च वै ।&#x9;003a&lt;br&gt;&#xA;क्षणेन सज्यमकरोत्सर्वक्षत्रस्य पश्यतः ॥&#x9;003c&lt;br&gt;&#xA;ततो यन्त्रमयं विध्वा विसारं फल्गुनो बली ।&#x9;004a&lt;br&gt;&#xA;कृष्णया हेममाल्येन स्कन्धे स परिवेष्टितः ॥&#x9;004c&lt;br&gt;&#xA;ततस्तया वृतं पार्थं दृष्ट्वा सर्वे नृपास्तदा ।&#x9;005a&lt;br&gt;&#xA;रोषात्सर्वायुधान्गृह्य क्रुद्धा वीरा महौजसः ।&#x9;005c&lt;br&gt;&#xA;वैकर्तनं पुरस्कृत्य सर्वे पार्थमुपाद्रवन् ॥&#x9;005e&lt;br&gt;&#xA;स सर्वान्पार्थिवान्दृष्ट्वा क्रुद्धान्पार्थो महाबलः ।&#x9;006a&lt;br&gt;&#xA;वारयित्वा शरैस्तीक्ष्णैरजयत्तत्र स स्वयम् ॥&#x9;006c&lt;br&gt;&#xA;जित्वा तु तान्महीपालान्सर्वान्कर्णपुरोगमान् ।&#x9;007a&lt;br&gt;&#xA;लेभे कृष्णां शुभां पार्थो युध्वा वीर्यबलात्तदा ॥&#x9;007c&lt;br&gt;&#xA;सर्वक्षत्रसमूहेषु अम्बां भीष्मो यथा पुरा ।&#x9;008a&lt;br&gt;&#xA;ततः कदाचिद्बीभत्सुस्तीर्थयात्रां ययौ स्वयम् ॥&#x9;008c&lt;br&gt;&#xA;अथोलूपीं शुभां तात नागराजसुतां तदा ।&#x9;009a&lt;br&gt;&#xA;नागेष्वाप वराग्र्येषु प्रार्थितोऽथ यथा तथा ॥&#x9;009c&lt;br&gt;&#xA;ततो गोदावरीं कृष्णां कावेरीं चावगाहत ।&#x9;010a&lt;br&gt;&#xA;तत्र पाण्ड्यं समासाद्य तस्य कन्यामवाप सः ॥&#x9;010c&lt;br&gt;&#xA;लब्ध्वा जिष्णुर्मुदं तत्र ततो याम्यां दिशं ययौ ॥&#x9;011ac&lt;br&gt;&#xA;स दक्षिणं समुद्रान्तं गत्वा चाप्सरसां च वै ।&#x9;012a&lt;br&gt;&#xA;कुमारतीर्थमासाद्य मोक्षयामास चार्जुनः ॥&#x9;012c&lt;br&gt;&#xA;ग्राहरूपाश्च ताः पञ्च अतिशौर्येण वै बलात् ।&#x9;013a&lt;br&gt;&#xA;कन्यातीर्थं समभ्येत्य ततो द्वारवतीं ययौ ॥ ।&#x9;013c&lt;br&gt;&#xA;तत्र कृष्णनिदेशात्स सुभद्रां प्राप्य फल्गुनः ।&#x9;014a&lt;br&gt;&#xA;तामारोप्य रथोपस्थे प्रययौ स्वपुरीं प्रति ॥&#x9;014c&lt;br&gt;&#xA;अथादाय गते पार्थे ते श्रुत्वा सर्वयादवाः ।&#x9;015a&lt;br&gt;&#xA;तमभ्यधावन्त्सङ्क्रुद्धाः सिंहव्याघ्रगणा इव ॥&#x9;015c&lt;br&gt;&#xA;प्रद्युम्नः कृतवर्मा च गदः सारणसात्यकी ।&#x9;016a&lt;br&gt;&#xA;आहुकश्चैव साम्बश्च चारुदेष्णो विदूरथः ॥&#x9;016c&lt;br&gt;&#xA;अन्ये च यादवाः सर्वे बलदेवपुरोगमाः ।&#x9;017a&lt;br&gt;&#xA;एकमेव परे कृष्णं गजवाजिरथैर्युताः ॥&#x9;017c&lt;br&gt;&#xA;अथासाद्य वने यान्तं परिवार्य धनञ्जयम् ।&#x9;018a&lt;br&gt;&#xA;चक्रुर्युद्धं सुसङ्क्रुद्धा बहुकोट्यश्च यादवाः ॥&#x9;018c&lt;br&gt;&#xA;एक एव तु पार्थस्तैर्युद्धं चक्रे सुदारुणम् ।&#x9;019a&lt;br&gt;&#xA;तेन तेषां समं युद्धं मुहूर्तं प्रबभूव ह ॥&#x9;019c&lt;br&gt;&#xA;ततः पार्थो रणे सर्वान्वारयित्वा शितैः शरैः ।&#x9;020a&lt;br&gt;&#xA;बलाद्विजित्य राजेन्द्र वीरस्तान्सर्वयादवान् ।&#x9;020c&lt;br&gt;&#xA;तां सुभद्रामथादाय शक्रप्रस्थं विवेश ह ॥&#x9;020e&lt;br&gt;&#xA;भूयः शृणु महाराज फल्गुनस्य च साहसम् ।&#x9;021a&lt;br&gt;&#xA;ददौ स वह्नेर्बिभत्सुः प्रार्थितं खाण्डवं वनम् ॥&#x9;021c&lt;br&gt;&#xA;लब्धमात्रे तु तेनाथ भगवान्हव्यवाहनः ।&#x9;022a&lt;br&gt;&#xA;भक्षितुं खाण्डवं राजंस्तत्रस्थानुपचक्रमे ॥&#x9;022c&lt;br&gt;&#xA;ततस्तं भक्षयन्तं वै सव्यसाची विभावसुम् ।&#x9;023a&lt;br&gt;&#xA;रथा धन्वी शरान्गृह्य स कलापयुतः प्रभुः ।&#x9;023c&lt;br&gt;&#xA;पालयामास राजेन्द्र स्ववीर्येण महाबलः ॥&#x9;023e&lt;br&gt;&#xA;ततः श्रुत्वा महेन्द्रस्तु मेघांस्तान्सन्दिदेश ह ।&#x9;024a&lt;br&gt;&#xA;तेनोक्ता मेघसङ्घास्ते ववर्षुरतिवृष्टिभिः ॥&#x9;024c&lt;br&gt;&#xA;ततो मेघगाणान्पार्थः शरव्रातैः समन्ततः ।&#x9;025a&lt;br&gt;&#xA;खगमैर्वारयामास तदाश्चर्यमिवाभवत् ॥&#x9;025c&lt;br&gt;&#xA;वारितान्मेघसङ्घांश्च श्रुत्वा क्रुद्धः पुरन्दरः ।&#x9;026a&lt;br&gt;&#xA;पाण्डरं गजमास्थाय सर्वदेवगणैर्वृतः ।&#x9;026c&lt;br&gt;&#xA;ययौ पार्थेन संयोद्धुं रक्षार्थं खाण्डवस्य च ॥&#x9;026e&lt;br&gt;&#xA;रुद्राश्च मरुतश्चैव वसवश्चाश्विनौ तदा ।&#x9;027a&lt;br&gt;&#xA;आदित्याश्चैव साध्याश्च विश्वेदेवाश्च भारत ।&#x9;027c&lt;br&gt;&#xA;गन्धर्वाश्चैव सहिता अन्ये देवगणाश्च ये ॥&#x9;027e&lt;br&gt;&#xA;ते सर्वे शस्त्रसम्पन्ना दीप्यमानाः स्वतेजसा ।&#x9;028a&lt;br&gt;&#xA;धनञ्जयं जिघांसन्तः प्रपेतुर्विबुधाधिपाः ॥&#x9;028c&lt;br&gt;&#xA;युगान्ते यानि दृश्यन्ते निमित्तानि महान्त्यपि ।&#x9;029a&lt;br&gt;&#xA;सर्वाणि तत्र दृश्यन्ते निमित्तानि महीपते ॥&#x9;029c&lt;br&gt;&#xA;ततो देवगमाः सर्वे पार्थं समभिदुद्रुवुः ।&#x9;030a&lt;br&gt;&#xA;असम्भ्रान्तस्तु तान्दृष्ट्वा स तां देवमयीं चमूम् ॥&#x9;030c&lt;br&gt;&#xA;त्वरितः फल्गुनो गृह्य तीक्ष्णांस्तानाशुगांस्तदा ।&#x9;031a&lt;br&gt;&#xA;इन्द्रं देवांश्च सम्प्रेक्ष्य तस्थौ काल इवात्यये ॥&#x9;031c&lt;br&gt;&#xA;ततो देवगणाः सर्वे बीभत्सुं सपुरन्दराः ।&#x9;032a&lt;br&gt;&#xA;अवाकिरञ्छरव्रातैर्मानुषं तं महीपते ॥&#x9;032c&lt;br&gt;&#xA;ततः पार्थो महातेजा गाण्डिवं गृह्य सत्वरः ।&#x9;033a&lt;br&gt;&#xA;वारयामास देवानां शरव्रातैः शरांस्तदा ॥&#x9;033c&lt;br&gt;&#xA;पुनः क्रुद्धाः सुराः सर्वे मर्त्यं तं सुमहाबलाः ।&#x9;034a&lt;br&gt;&#xA;नानाशस्त्रैर्ववर्षुस्तं सव्यसाची महीपते ॥&#x9;034c&lt;br&gt;&#xA;तान्पार्थः शस्त्रवर्षान्वै विसृष्टान्विबुधैस्तदा ।&#x9;035a&lt;br&gt;&#xA;द्विधा त्रिधा स चिच्छेद स एव निशितैः शरैः ॥&#x9;035c&lt;br&gt;&#xA;पुनश्च पार्थः सङ्क्रुद्धो मण्डलीकृतकार्मुकः ।&#x9;036a&lt;br&gt;&#xA;देवसङ्घाञ्छरैस्तीक्ष्णैरर्पयन्वै समन्ततः ॥&#x9;036c&lt;br&gt;&#xA;ततो देवगणाः सर्वे युध्वा पार्थेन वै मुहुः ।&#x9;037a&lt;br&gt;&#xA;रणे जेतुमशक्यं तं ज्ञात्वा ते भरतर्षभ ॥&#x9;037c&lt;br&gt;&#xA;शान्तास्ते विबुधाः सर्वे पार्थबाणाभिपीडिताः ।&#x9;038a&lt;br&gt;&#xA;सद्विपं वासवं त्यक्त्वा दुद्रुवुः सर्वतो दिशम् ॥&#x9;038c&lt;br&gt;&#xA;प्राचीं रुद्राः सगन्धर्वा दक्षिणां मरुतो ययुः ।&#x9;039a&lt;br&gt;&#xA;दिशं प्रतीचीं भीतास्ते वसवश्च तथाऽश्विनौ ॥&#x9;039c&lt;br&gt;&#xA;आदित्याश्चैव विश्वे च दुद्रुवुर्वा उदङ्मुखाः ।&#x9;040a&lt;br&gt;&#xA;साध्याश्चोर्ध्वमुखा भीताश्चिन्तयन्तोऽस्य सायकान् ॥&#x9;040c&lt;br&gt;&#xA;एवं सुरगणाः सर्वे प्राद्रवन्त्सर्वतो दिशम् ।&#x9;041a&lt;br&gt;&#xA;मुहुर्मुहुः प्रेक्षमाणाः पार्थमेव सकार्मुकम् ॥&#x9;041c&lt;br&gt;&#xA;विद्रुतान्देवसङ्घांस्तान्रणे दृष्ट्वा पुरन्दरः ।&#x9;042a&lt;br&gt;&#xA;ततः क्रुद्धो महातेजाः पार्थं बाणैरवाकिरत् ॥&#x9;042c&lt;br&gt;&#xA;पार्थोऽपि शक्रं विव्याथ मानुषो विबुधाधिपम् ॥&#x9;043ac&lt;br&gt;&#xA;ततः सोऽश्ममयं वर्षं व्यसृजद्विबुधाधिपः ।&#x9;044a&lt;br&gt;&#xA;तच्छरैरर्जुनो वर्षं प्रतिजघ्नेऽत्यमर्षणः ॥&#x9;044c&lt;br&gt;&#xA;अथ संवर्धयामास तद्वर्षं देवराडपि ।&#x9;045a&lt;br&gt;&#xA;भूय एव महावीर्यं जिज्ञासुः सव्यसाचिनः ॥&#x9;045c&lt;br&gt;&#xA;सोऽश्मवर्षं महावेगमिषुभिः पाण्डवोऽपि च ।&#x9;046a&lt;br&gt;&#xA;विलयं गमयामास हर्षयन्पाकशासनम् ॥&#x9;046c&lt;br&gt;&#xA;उपादाय तु पाणिभ्यामङ्गदं नाम पर्वतम् ।&#x9;047a&lt;br&gt;&#xA;सद्रुमं व्यसृजच्छक्रो जिघांसुः श्वेतवाहनम् ॥&#x9;047c&lt;br&gt;&#xA;ततोऽर्जुनो वेगवद्भिर्ज्वलमानैरजिह्मगैः ।&#x9;048a&lt;br&gt;&#xA;बाणैर्विध्वंसयामास गिरिराजं सहस्रधा ॥&#x9;048c&lt;br&gt;&#xA;शक्रं च पातयामास शरैः पार्थो महान्युधि ।&#x9;049a&lt;br&gt;&#xA;ततः शक्रो महाराज रणे वीरं धनञ्जयम् ॥&#x9;049c&lt;br&gt;&#xA;ज्ञात्वा जेतुमशक्यं तं तेजोबलसमन्वितम् ।&#x9;050a&lt;br&gt;&#xA;परां प्रीतिं ययौ तत्र पुत्रशौर्येण वासवः ॥&#x9;050c&lt;br&gt;&#xA;तदा तत्र न तस्यास्ति दिवि कश्चिन्महायशाः ।&#x9;051a&lt;br&gt;&#xA;समर्थो निर्जये राजन्नपि साक्षात्प्रजापतिः ॥&#x9;051c&lt;br&gt;&#xA;ततः पार्थः शरैर्हत्वा यक्षराक्षसपन्नगान् ।&#x9;052a&lt;br&gt;&#xA;दीप्ते चाग्नौ महातेजाः पातयामास सन्ततम् ॥&#x9;052c&lt;br&gt;&#xA;प्रतिषेधयितुं पार्थं न शेकुस्तत्र केचन ।&#x9;053a&lt;br&gt;&#xA;दृष्ट्वा निवारितं शक्रं दिवि देवगणैः सह ॥&#x9;053c&lt;br&gt;&#xA;यथा सुपर्णः सोमार्थं विबुधानजयत्पुरा ।&#x9;054a&lt;br&gt;&#xA;तथा जित्वा सुरान्पार्थस्तर्पयामास पावकम् ॥&#x9;054c&lt;br&gt;&#xA;ततोऽर्जुनः स्ववीर्येण तर्पयित्वा विभावसुम् ।&#x9;055a&lt;br&gt;&#xA;रथं ध्वजं च सहयं दिव्यानस्त्रांश्च पाण्डवः ॥&#x9;055c&lt;br&gt;&#xA;गाण्डीवं च धनुः श्रेष्ठं तूणी चाक्षयसायकौ ।&#x9;056a&lt;br&gt;&#xA;एतान्यपि च बीभत्सुर्लेभे कीर्तिं च भारत ॥&#x9;056c&lt;br&gt;&#xA;भूयोऽपि शृणु राजेन्द्र पार्थो गत्वोत्तरां दिशम् ।&#x9;057a&lt;br&gt;&#xA;विजित्य नववर्षांश्च सपुरांश्च सपर्वतान् ॥&#x9;057c&lt;br&gt;&#xA;जम्बुद्वीपं वशे कृत्वा सर्वं तद्भरतर्षभ ।&#x9;058a&lt;br&gt;&#xA;बलाज्जित्वा नृपान्सर्वान्करे च विनिवेश्य च ॥&#x9;058c&lt;br&gt;&#xA;रत्नान्यादाय सर्वाणि गत्वा चैव पुनः पुरीम् ।&#x9;059a&lt;br&gt;&#xA;ततो ज्येष्ठं महात्मानं धर्मराजं युधिष्ठिरम् ।&#x9;059c&lt;br&gt;&#xA;राजसूयं क्रतुश्रेष्ठं कारयामास भारत ॥&#x9;059e&lt;br&gt;&#xA;स तान्यन्यानि कर्माणि कृतवानर्जुनः पुरा ।&#x9;060a&lt;br&gt;&#xA;अर्जुनेन समो वीर्ये त्रिषु लोकेषु न क्वचित् ॥&#x9;060c&lt;br&gt;&#xA;देवदानवयक्षाश्च पिशाचोरगराक्षसाः ।&#x9;061a&lt;br&gt;&#xA;भीष्मद्रोणादयः सर्वे कुरवश्च महारथाः ॥&#x9;061c&lt;br&gt;&#xA;लोके सर्वनृपाश्चैव वीराश्चान्ये धनुर्धराः ।&#x9;062a&lt;br&gt;&#xA;एते पार्थं रणे युक्ताः प्रतियोद्धुं न शक्नुयुः ॥&#x9;062c&lt;br&gt;&#xA;अहं हि नित्यं कौरव्य फल्गुनं हृदि संस्थितम् ।&#x9;063a&lt;br&gt;&#xA;अपश्यं चिन्तयित्वा तं समुद्विग्नोऽस्मि तद्भयात् ॥&#x9;063c&lt;br&gt;&#xA;गृहे गृहे च पश्यामि तात पार्थमहं सदा ।&#x9;064a&lt;br&gt;&#xA;शरगाण्डीवसंयुक्तं पाशहस्तमिवान्तकम् ॥&#x9;064c&lt;br&gt;&#xA;अपि पार्थसहस्राणि भीतः पश्यामि भारत ।&#x9;065a&lt;br&gt;&#xA;पार्थभूतमिदं सर्वं नगरं प्रतिभाति मे ॥&#x9;065c&lt;br&gt;&#xA;पार्थमेव हि पश्यामि रहिते तात भारत ।&#x9;066a&lt;br&gt;&#xA;दृष्ट्वा स्वप्नगतं पार्थमुद्धमामि विचेतनः ॥&#x9;066c&lt;br&gt;&#xA;अकारादीनि नामानि अर्जुनग्रस्तचेतसः ।&#x9;067a&lt;br&gt;&#xA;अश्वाक्षराम्बुजाश्चैव त्रासं सञ्जनयन्ति मे ॥&#x9;067c&lt;br&gt;&#xA;नास्ति पार्थादृते तात परवीराद्भयं मम ।&#x9;068a&lt;br&gt;&#xA;प्रह्लादं वा बलिं वापि हन्याद्धि विजयो रणे ॥&#x9;068c&lt;br&gt;&#xA;तस्मात्तेन महाराज युद्धं नस्तात न क्षमम् ।&#x9;069a&lt;br&gt;&#xA;अहं तस्य प्रभावज्ञो नित्यं दुःखं वहामि च ॥&#x9;069c&lt;br&gt;&#xA;पुरा हि दण्डकारण्ये मारीचस्य यथा भयम् ।&#x9;070a&lt;br&gt;&#xA;भवेद्रामे महावीर्ये तथा पार्थे भयं मम ॥&#x9;070c&lt;br&gt;&#xA;धृतराष्ट्र उवाच &#x9;071&lt;br&gt;&#xA;जानाम्येव महद्वीर्यं जिष्णोरेतद्दुरासदम् ।&#x9;071a&lt;br&gt;&#xA;एतद्वीरस्य पार्थस्य कार्षीस्त्वं तु विप्रियम् ॥&#x9;071c&lt;br&gt;&#xA;द्यूतं वा शस्त्रयुद्धं वा दुर्वाक्यं वा कथञ्चन ।&#x9;072a&lt;br&gt;&#xA;एतेष्वेवं कृते तस्य विग्रहश्चैव वो भवेत् ॥&#x9;072c&lt;br&gt;&#xA;तस्मात्त्वं पुत्र पार्थेन नित्यं स्नेहेन वर्तय ।&#x9;073a&lt;br&gt;&#xA;यश्च पार्थेन सम्बन्धो वर्तते चेन्नरो भुवि ॥&#x9;073c&lt;br&gt;&#xA;तस्य नास्ति भयं किञ्चित्त्रिषु लोकेषु भारत ।&#x9;074a&lt;br&gt;&#xA;तस्मात्त्वं जिष्णुना वत्स नित्यं स्नेहेन वर्तय ॥&#x9;074c&lt;br&gt;&#xA;दुर्योधन उवाच &#x9;075&lt;br&gt;&#xA;द्यूते पार्थस्य कौरव्य मायया निकृतिः कृता ।&#x9;075a&lt;br&gt;&#xA;तस्माद्धि नो जयस्तात अन्योपायेन नो भवेत् ॥&#x9;075c&lt;br&gt;&#xA;धृतराष्ट्र उवाच &#x9;076&lt;br&gt;&#xA;उपायश्च न कर्तव्यः पाण्डवान्प्रति भारत ।&#x9;076a&lt;br&gt;&#xA;पार्थान्प्रति पुरा वत्स बहूपायाः कृतास्त्वया ॥&#x9;076c&lt;br&gt;&#xA;तानुपायान्हि कौन्तेया बहुशो व्यतिचक्रमुः ।&#x9;077a&lt;br&gt;&#xA;तस्माद्धितं जीविताय नः कुलस्य जनस्य च ॥&#x9;077c&lt;br&gt;&#xA;त्वं चिकीर्षसि चेद्वत्स समित्रः सहबान्धवः ।&#x9;078a&lt;br&gt;&#xA;सभ्रातृकस्त्वं पार्थेन नित्यं स्नेहेन वर्तय ॥&#x9;078c&lt;br&gt;&#xA;वैशम्पायन उवाच &#x9;079&lt;br&gt;&#xA;धृतराष्ट्रवचः श्रुत्वा राजा दुर्योधनस्तदा ।&#x9;079a&lt;br&gt;&#xA;चिन्तयित्वा मुहूर्तं तु विधिना चोदितोऽब्रवीत्&#39;॥&#x9;079a&lt;br&gt;&#xA;पुनर्दीव्याम भद्रं ते वनवासाय पाण्डवैः ।&#x9;080a&lt;br&gt;&#xA;एवमेतान्वशे कर्तुं शक्ष्यामः पुरुषर्षभ ॥&#x9;080c&lt;br&gt;&#xA;ते वा द्वादश वर्षाणि वयं वा द्यूतनिर्जिताः ।&#x9;081a&lt;br&gt;&#xA;प्रविशेम महारण्यमजिनैः प्रतिवासिताः ॥&#x9;081c&lt;br&gt;&#xA;त्रयोदशं च स्वजनैरज्ञाताः परिवत्सरम् ।&#x9;082a&lt;br&gt;&#xA;ज्ञाताश्च पुनरन्यानि वने वर्षाणि द्वादश ॥&#x9;082c&lt;br&gt;&#xA;निवसेम वयं ते वा तथा द्यूतं प्रवर्तताम् ।&#x9;083a&lt;br&gt;&#xA;अक्षानुप्त्वा पुनर्द्यूतमिदं कुर्वन्तु पाण्डवाः ॥&#x9;083c&lt;br&gt;&#xA;एतत्कृत्यतमं राजन्नस्माकं भरतर्षभ ।&#x9;084a&lt;br&gt;&#xA;अयं हि शकुनिर्वेद सविद्यामक्षसम्पदम् ॥&#x9;084c&lt;br&gt;&#xA;दृढमूलं वयं राज्ये मित्राणि परिगृह्य च ।&#x9;085a&lt;br&gt;&#xA;सारवद्विपुलं सैन्यं सत्कृत्य च दुरासदम् ॥&#x9;085c&lt;br&gt;&#xA;ते च त्रयोदशं वर्षं पारयिष्यन्ति चेद्व्रतम् ।&#x9;086a&lt;br&gt;&#xA;जेष्यामस्तान्वयं राजन्रोचतां ते परन्तप ॥&#x9;086c&lt;br&gt;&#xA;धृतराष्ट्र उवाच &#x9;087&lt;br&gt;&#xA;तूर्णं प्रत्यानयस्वैतान्कामं व्यध्वगतानपि ।&#x9;087a&lt;br&gt;&#xA;आगच्छन्तु पुनर्द्यूतमिदं कुर्वन्तु पाण्डवाः ॥&#x9;087c&lt;br&gt;&#xA;वैशम्पायन उवाच &#x9;088&lt;br&gt;&#xA;ततो द्रोणः सोमदत्तो बाह्लीकश्चैव गौतमः ।&#x9;088a&lt;br&gt;&#xA;विदुरो द्रोणपुत्रश्च वैश्यापुत्रश्च वीर्यवान् ॥&#x9;088c&lt;br&gt;&#xA;भूरिश्रवाः शान्तनवो विकर्णश्च महारथः ।&#x9;089a&lt;br&gt;&#xA;मा द्यूतमित्यभाषन्त शमोऽस्त्विति च सर्वशः ॥&#x9;089c&lt;br&gt;&#xA;अकामानां च सर्वेषां सुहृदामर्थदर्शिनाम् ।&#x9;090a&lt;br&gt;&#xA;अकरोत्पाण्डवाह्वानं धृतराष्ट्रः सुतप्रियः ॥&#x9;090c&lt;br&gt;&#xA;अथाब्रवीन्महाराज धृतराष्ट्रं जनेश्वरम् ।&#x9;091a&lt;br&gt;&#xA;पुत्रहार्दाद्धर्मयुक्ता गान्धारी शोककर्शिता ॥&#x9;091c&lt;br&gt;&#xA;जाते दुर्योधने क्षत्ता महामतिरभाषत ।&#x9;092a&lt;br&gt;&#xA;नीयतां परलोकाय साध्वयं कुलपांसनः ॥&#x9;092c&lt;br&gt;&#xA;व्यनदज्जातमात्रो हि गोमायुरिव भारत ।&#x9;093a&lt;br&gt;&#xA;अन्तो नूनं कुलस्यास्य कुरवस्तन्निबोधत ॥&#x9;093c&lt;br&gt;&#xA;मा निमज्जीः स्वदोषेण महाप्सु त्वं हि भारत ।&#x9;094a&lt;br&gt;&#xA;मा बालानामशिष्टानामभिमंस्था मतिं प्रभो ॥&#x9;094c&lt;br&gt;&#xA;मा कुलस्य क्षये घोरे कारणं त्वं भविष्यसि ।&#x9;095a&lt;br&gt;&#xA;बद्धं सेतुं को नु भिन्द्याद्धमेच्छान्तं च पावकम् ॥&#x9;095c&lt;br&gt;&#xA;शमे स्थितान्को नु पार्थान्कोपयेद्भरतर्षभ ।&#x9;096a&lt;br&gt;&#xA;स्मरन्तं त्वामाजमीढं स्मारयिष्याम्यहं पुनः ॥&#x9;096c&lt;br&gt;&#xA;शास्त्रं न शास्ति दुर्बुद्धिं श्रेयसे चेतराय च ।&#x9;097a&lt;br&gt;&#xA;न वै वृद्धो बालमतिर्भवेद्राजन्कथञ्चन ॥&#x9;097c&lt;br&gt;&#xA;त्वन्नेत्राः सन्तु ते पुत्रा मा त्वां दीर्णाः प्रहासिषुः ।&#x9;098a&lt;br&gt;&#xA;तस्मादयं मद्वचनात्त्यज्यतां कुलपांसनः ॥&#x9;098c&lt;br&gt;&#xA;तथा ते न कृतं राजन्पुत्रस्नेहान्नराधिप ।&#x9;099a&lt;br&gt;&#xA;तस्य प्राप्तं फलं विद्धि कुलान्तकरणाय यत् ॥&#x9;099c&lt;br&gt;&#xA;शमेन धर्मेण नयेन युक्ता या ते बुद्धिः साऽस्तु ते मा प्रमादीः ।&#x9;100a&lt;br&gt;&#xA;प्रध्वंसिनी क्रूरसमाहिता श्रीर्मृदुप्रौढा गच्छति पुत्रपौत्रान् ॥&#x9;100c&lt;br&gt;&#xA;अथाब्रवीन्महाराजो गान्धारीं धर्मदर्शिनीम् ।&#x9;101a&lt;br&gt;&#xA;अन्तः कामं कुलस्यास्तु न शक्नोमि निवारितुम् ॥&#x9;101c&lt;br&gt;&#xA;यथेच्छन्ति तथैवास्तु प्रत्यागच्छन्तु पाण्डवाः ।&#x9;102a&lt;br&gt;&#xA;पुनर्द्यूतं च कुर्वन्तु मामकाः पाण्डवैः सह ॥ &#x9;102c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/098/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/098/</guid>
      <description>&lt;p&gt;अध्यायः 098&lt;/p&gt;&#xA;&lt;p&gt;निजनगरं गच्छतो युधिष्ठिरस्य मध्येमार्गं दूताह्वानेन पुनर्निवृत्त्य द्यूतसभाप्रवेशः ॥ 1 ॥ अनुद्यूतेपि युधिष्ठिरस्य शकुनिना पराजयः ॥ 2 ॥&lt;/p&gt;&#xA;&lt;p&gt;वैशम्पायन उवाच &#x9;001&lt;br&gt;&#xA;ततो व्यध्वगतं पार्थं प्रातिकामी युधिष्ठिरम् ।&#x9;001a&lt;br&gt;&#xA;उवाच वचनाद्राज्ञो धृतराष्ट्रस्य धीमतः ॥&#x9;001c&lt;br&gt;&#xA;उपास्तीर्णा सभा राजन्नक्षानुप्त्वा युधिष्ठिर ।&#x9;002a&lt;br&gt;&#xA;एहि पाण्डव दीव्येति पिता त्वाह नराधिपः ॥&#x9;002c&lt;br&gt;&#xA;युधिष्ठिर उवाच &#x9;003&lt;br&gt;&#xA;धातुर्नियोगाद्भूतानि प्राप्नुवन्ति शुभाशुभम् ।&#x9;003a&lt;br&gt;&#xA;न निवृत्तिस्तयोरस्ति देवितव्यं पुनर्यदि ॥&#x9;003c&lt;br&gt;&#xA;अक्षद्यूते समाह्वानं नियोगात्स्थविरस्य च ।&#x9;004a&lt;br&gt;&#xA;जानन्नपि क्षयकरं नातिक्रमितुमुत्सहे ॥&#x9;004c&lt;br&gt;&#xA;वैशम्पायन उवाच &#x9;005&lt;br&gt;&#xA;असम्भवो हेममयस्य जन्तोस्तथापि रामो लुलुभे मृगाय ।&#x9;005a&lt;br&gt;&#xA;प्रायः समासन्नपराभवाणां धियो विपर्यस्ततरा भवन्ति ॥&#x9;005c&lt;br&gt;&#xA;इति ब्रुवन्निववृते भ्रातृभिः सह पाण्डवः ।&#x9;006a&lt;br&gt;&#xA;जानंश्च शकुनेर्मायां पार्थो द्यूतमियात्पुनः ॥&#x9;006c&lt;br&gt;&#xA;विविशुस्ते सभां तां तु पुनरेव महारथाः ।&#x9;007a&lt;br&gt;&#xA;व्यथयन्ति स्म चेतांसि सुहृदां भरतर्षभाः ॥&#x9;007c&lt;br&gt;&#xA;यथोपजोषमासीनाः पुनर्द्यूतप्रवृत्तये ।&#x9;008a&lt;br&gt;&#xA;सर्वलोकविनाशाय दैवेनोपनिपीडिताः ॥&#x9;008c&lt;br&gt;&#xA;शकुनिरुवाच &#x9;009&lt;br&gt;&#xA;अमुञ्चत्स्थविरो यद्वो धनं पूजितमेव तत् ।&#x9;009a&lt;br&gt;&#xA;महाधनं ग्लहं त्वेकं शृणु भो भरतर्षभ ॥&#x9;009c&lt;br&gt;&#xA;वयं वा द्वादशाब्दानि युष्माभिर्द्यूतनिर्जिताः ।&#x9;010a&lt;br&gt;&#xA;प्रविशेम महारण्यं रौरवाजिनवाससः ॥&#x9;010c&lt;br&gt;&#xA;त्रयोदशं च स्वजनैरज्ञाताः परिवत्सरम् ।&#x9;011a&lt;br&gt;&#xA;ज्ञाताश्च पुनरन्यानि वने वर्षाणि द्वादश ॥&#x9;011c&lt;br&gt;&#xA;अस्माभिर्निर्जिता यूयं वने द्वादश वत्सरान् ।&#x9;012a&lt;br&gt;&#xA;वसध्वं कृष्णया सार्धमजिनैः प्रतिवासिताः ॥&#x9;012c&lt;br&gt;&#xA;त्रयोदशं च स्वजनैरज्ञाताः परिवत्सरम् ।&#x9;013a&lt;br&gt;&#xA;ज्ञाताश्च पुनरन्यानि वने वर्षाणि द्वादश ॥&#x9;013c&lt;br&gt;&#xA;त्रयोदशे च निर्वृत्ते पुनरेव यथोचितम् ।&#x9;014a&lt;br&gt;&#xA;स्वराज्यं प्रतिपत्तव्यमितरैरथवेतरैः ॥&#x9;014c&lt;br&gt;&#xA;अनेन व्यवसायेन सहास्माभिर्युधिष्ठिर ।&#x9;015a&lt;br&gt;&#xA;अक्षानुप्त्वा पुनर्द्यूतमेहि दीव्यस्व भारत ॥&#x9;015c&lt;br&gt;&#xA;अथ सभ्याः सभामध्ये समुच्छ्रितकरास्तदा ।&#x9;016a&lt;br&gt;&#xA;ऊचुरुद्विग्नमनसः संवेगात्सर्व एव हि ॥&#x9;016c&lt;br&gt;&#xA;सभ्या ऊचुः &#x9;017&lt;br&gt;&#xA;अहो धिग्बान्धवा नैनं बोधयन्ति महद्भयम् ।&#x9;017a&lt;br&gt;&#xA;बुद्ध्या बुद्ध्येन्न वा बुद्ध्येदयं वै भरतर्षभ ॥&#x9;017c&lt;br&gt;&#xA;वैशम्पायन उवाच &#x9;018&lt;br&gt;&#xA;जनप्रवादान्सुबहूञ्शृण्वन्नपि नराधिपः ।&#x9;018a&lt;br&gt;&#xA;ह्रिया च धर्मसंयोगात्पार्थो द्यूतमियात्पुनः ॥&#x9;018c&lt;br&gt;&#xA;जानन्नापि महाबुद्धिः पुनर्द्यूतमवर्तयत् ।&#x9;019a&lt;br&gt;&#xA;अप्यासन्नो विनाशः स्यात्कुरूणामितिचिन्तयन् ॥&#x9;019c&lt;br&gt;&#xA;युधिष्ठिर उवाच &#x9;020&lt;br&gt;&#xA;कथं वै मद्विधो राजा स्वधर्ममनुपालयन् ।&#x9;020a&lt;br&gt;&#xA;आहूतो विनिवर्तेत दीव्यामि शकुने त्वया ॥&#x9;020c&lt;br&gt;&#xA;शकुनिरुवाच &#x9;021&lt;br&gt;&#xA;गवाश्वं बहुधेनुकमपर्यन्तमजाविकम् ।&#x9;021a&lt;br&gt;&#xA;गजाः कोशो हिरण्यं च दासीदासाश्च सर्वशः ॥&#x9;021c&lt;br&gt;&#xA;हित्वा नो ग्लह एवैको वनवासाय पाण्डवाः ।&#x9;022a&lt;br&gt;&#xA;यूयं वयं वा विजिता वसेम वनमाश्रिताः ॥&#x9;022c&lt;br&gt;&#xA;त्रयोदशं च वै वर्णमज्ञाताः स्वजनैस्तथा ।&#x9;023a&lt;br&gt;&#xA;अनेन व्यवसायेन दीव्याम पुरुषर्षभाः ।&#x9;023c&lt;br&gt;&#xA;समुत्क्षेपेण चैकेन वनवासाय भारत ॥&#x9;023e&lt;br&gt;&#xA;&#39;वैशम्पायन उवाच &#x9;024&lt;br&gt;&#xA;एवं दैवबलाविष्टो धर्मराजो युधिष्ठिरः ।&#x9;024a&lt;br&gt;&#xA;भीष्मद्रोणाऽऽवार्यमाणो विदुरेण च धीमता ॥&#x9;024c&lt;br&gt;&#xA;युयुत्सुना कृपेणाथ सञ्जयेन च भारत ।&#x9;025a&lt;br&gt;&#xA;गान्धार्या पृथया चैव भीमार्जुनयमैस्तथा ॥&#x9;025c&lt;br&gt;&#xA;विकर्णेन च वीरेण द्रौपद्या द्रौणिना तथा ।&#x9;026a&lt;br&gt;&#xA;सोमदत्तेन च तथा बाह्लीकेन च धीमता ॥&#x9;026c&lt;br&gt;&#xA;वार्यमाणोपि सततं न च राजन्नियच्छति ।&#x9;027a&lt;br&gt;&#xA;एवं संवार्यमाणोपि कौन्तेयो हितकाम्यया ॥&#x9;027c&lt;br&gt;&#xA;देवकार्यार्थसिद्ध्यर्थं मुहूर्तं कलिमाविशत् ।&#x9;028a&lt;br&gt;&#xA;अविष्टः कलिना राजञ्छकुनिं प्रत्यभाषत ॥&#x9;028c&lt;br&gt;&#xA;एवं भवत्विति तदा वनवासाय दीव्यति&#39; ।&#x9;029a&lt;br&gt;&#xA;प्रतिजग्राह तं पार्थो ग्लहं जग्राह सौबलः ॥&#x9;029c&lt;br&gt;&#xA;जितमित्येव शकुनिर्युधिष्ठिरमभाषत ॥ &#x9;029e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/099/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/099/</guid>
      <description>&lt;p&gt;अध्यायः 099&lt;/p&gt;&#xA;&lt;p&gt;वनाय प्रस्थितान्पाण्डवान्प्रति दुश्शासनकृतापहासः ॥ 1 ॥ पाण्डवानां बहुप्रतिज्ञाकरणपूर्वकं धृतराष्ट्रसमीपगमनम् ॥ 2 ॥&lt;/p&gt;&#xA;&lt;p&gt;वैशम्पायन उवाच &#x9;001&lt;br&gt;&#xA;ततः पराजिताः पार्था वनावासाय दीक्षिताः ।&#x9;001a&lt;br&gt;&#xA;अजिनान्युत्तरीयाणि जगृहुश्च यथाक्रमम् ॥&#x9;001c&lt;br&gt;&#xA;अजिनैः संवृतान्दृष्ट्वा हृतराज्यानरिन्दमान् ।&#x9;002a&lt;br&gt;&#xA;प्रस्थितान्वनवासाय ततो दुःशासनोऽब्रवीत् ॥&#x9;002c&lt;br&gt;&#xA;प्रवृत्तं धार्तराष्ट्रस्य चक्रं राज्ञो महात्मनः ।&#x9;003a&lt;br&gt;&#xA;पराजिताः पाण्डवेया विपत्तिं परमां गताः ॥&#x9;003c&lt;br&gt;&#xA;अद्य देवाः सम्प्रयाताः समैर्वर्त्मभिरस्थलैः ।&#x9;004a&lt;br&gt;&#xA;गुणज्येष्ठास्तथा श्रेष्ठाः श्रेयांसो यद्वयं परैः ॥&#x9;004c&lt;br&gt;&#xA;नरकं पातिताः पार्था दीर्घकालमनन्तकम् ।&#x9;005a&lt;br&gt;&#xA;सुखाच्च हीना राज्याच्च विनष्टाः शाश्वतीः समाः ॥&#x9;005c&lt;br&gt;&#xA;धनेन मत्ता ये ते स्म धार्तराष्ट्रान्प्रहासिषुः ।&#x9;006a&lt;br&gt;&#xA;ते निर्जिता हृतधना वनमेष्यन्ति पाण्डवाः ॥&#x9;006c&lt;br&gt;&#xA;चित्रान्सन्नाहानवमुञ्चन्तु चैषां वासांसि दिव्यानि च भानुमन्ति ॥&#x9;007a&lt;br&gt;&#xA;विवास्यन्तां रुरुचर्माणि सर्वे यथा ग्लहं सौबलस्याभ्युपेताः ॥&#x9;007c&lt;br&gt;&#xA;न सन्ति लोकेषु पुमांस ईदृशा इत्येव ये भावितबुद्धयः सदा ।&#x9;008a&lt;br&gt;&#xA;ज्ञास्यन्ति तेत्मानमिमेऽद्य पाण्डवा विपर्यये षण्ढतिला इवाफलाः ॥&#x9;008c&lt;br&gt;&#xA;इदं हि वासो यदि वेदृशानां मनस्विनां रौरवमाहवेषु ॥&#x9;009a&lt;br&gt;&#xA;आदीक्षितानामजिनानि यद्वद्बलीयसां पश्यत पाण्डवानाम् ॥&#x9;009c&lt;br&gt;&#xA;महाप्राज्ञः सौमकिर्यज्ञसेनः कन्यां पाञ्चालीं पाण्डवेभ्यः प्रदाय ।&#x9;010a&lt;br&gt;&#xA;अकार्षीद्वै सुकृतं नेह किञ्चित् क्लीबाः पार्थाः पतयो याज्ञसेन्याः ॥&#x9;010c&lt;br&gt;&#xA;सूक्ष्मप्रावारानजिनोत्तरीयान् दृष्ट्वाऽरण्ये निर्धनानप्रतिष्ठान् ।&#x9;011a&lt;br&gt;&#xA;कां त्वं प्रीतिं लप्स्यसे याज्ञसेनि पतिं वृणीष्वेह यमन्यमिच्छसि ॥&#x9;011c&lt;br&gt;&#xA;एते हि सर्वे कुरवः समेताः क्षान्ता दान्ताः सुद्रविणोपपन्नाः ।&#x9;012a&lt;br&gt;&#xA;एषां वृणीष्वैकतमं पतित्वेन त्वां नयेत्कालविपर्ययोऽयम् ॥&#x9;012c&lt;br&gt;&#xA;यथाऽफलाः षण्ढतिला यथा चर्ममया मृगाः ।&#x9;013a&lt;br&gt;&#xA;तथैव पाण्डवाः सर्वे यथा काकयवा अपि ॥&#x9;013c&lt;br&gt;&#xA;किं पाण्डवांस्ते पतितानुपास्य मोघः श्रमः षण्ढतिलानुपास्य ।&#x9;014a&lt;br&gt;&#xA;एवं नृशंसः परुषाणि पार्थानश्रावयद्धृतराष्ट्रस्य पुत्रः ॥&#x9;014c&lt;br&gt;&#xA;तद्वै श्रुत्वा भीमसेनोऽत्यमर्षी निर्भर्त्स्योच्चैः सन्निगृह्यैव रोषात् ।&#x9;015a&lt;br&gt;&#xA;उवाच चैनं सहसैवोपगम्य सिंहो यथा हैमवतः शृगालम् ॥&#x9;015c&lt;br&gt;&#xA;भीमसेन उवाच &#x9;016&lt;br&gt;&#xA;क्रूर पापजनैर्जुष्टमकृतार्थं प्रभाषसे ।&#x9;016a&lt;br&gt;&#xA;गान्धारविद्यया हि त्वं राजमध्ये विकत्थसे ॥&#x9;016c&lt;br&gt;&#xA;यथा तुदसि मर्माणि वाक्छरैरिह नो भृशम् ।&#x9;017a&lt;br&gt;&#xA;तथा स्मारयिता तेऽहं कृन्तन्मर्माणि संयुगे ॥&#x9;017c&lt;br&gt;&#xA;ये च त्वामनुवर्तन्ते क्रोधलोभवशानुगाः ।&#x9;018a&lt;br&gt;&#xA;गोप्तारः सानुबन्धांस्तान्नेताऽस्मि यमसादनम् ॥&#x9;018c&lt;br&gt;&#xA;वैशम्पायन उवाच &#x9;019&lt;br&gt;&#xA;एवं ब्रुवाणमजिनैर्विवासितं दुःशासनस्तं परिनृत्यति स्म ।&#x9;019a&lt;br&gt;&#xA;मध्ये कुरूणां धर्मनिबद्धमार्गं गौर्गौरिति स्माह्वयन्मुक्तलज्जः ॥&#x9;019c&lt;br&gt;&#xA;भीमसेन उवाच &#x9;020&lt;br&gt;&#xA;नृशंस परुषं वक्तुं दुःशासन त्वया ।&#x9;020a&lt;br&gt;&#xA;निकृत्या हि धनं लब्ध्वा को विकत्थितुमर्हति ॥&#x9;020c&lt;br&gt;&#xA;मैव स्म सुकृतां लोकान्गच्छेत्पार्थो वृकोदरः ।&#x9;021a&lt;br&gt;&#xA;यदि वक्षो हि ते भित्त्वा न पिबेच्छोणितं रणे ॥&#x9;021c&lt;br&gt;&#xA;धार्तराष्ट्रान्रणे हत्वा मिषतां सर्वधन्विनाम् ।&#x9;022a&lt;br&gt;&#xA;शमं गन्ताऽस्मि नचिरात्सत्यमेतद्ब्रवीमि ते ॥&#x9;022c&lt;br&gt;&#xA;वैशम्पायन उवाच &#x9;023&lt;br&gt;&#xA;तस्य राजा सिंहगतेः सखेलं दुर्योधनो भीमसेनस्य हर्षात् ।&#x9;023a&lt;br&gt;&#xA;गतिं स्वगत्याऽनुचकार मन्दो निर्गच्छतां पाण्डवानां सभायाः ॥&#x9;023c&lt;br&gt;&#xA;नैतावता कृतमित्यब्रवीत्तं वृकोदरः सन्निवृत्तार्धकायः ।&#x9;024a&lt;br&gt;&#xA;शीघ्रं हि त्वां निहतं सानुबन्धं संस्मार्याहं प्रतिवक्ष्यामि मूढ ॥&#x9;024c&lt;br&gt;&#xA;एवं समीक्ष्यात्मनि चावमानं नियम्य मन्युं बलवान्स मानी ।&#x9;025a&lt;br&gt;&#xA;राजानुगः संसदि कौरवाणां विनिष्कामन्वाक्यमुवाच भीमः ॥&#x9;025c&lt;br&gt;&#xA;अहं दुर्योधनं हन्ता कर्णं हन्ता धनञ्जयः ।&#x9;026a&lt;br&gt;&#xA;शकुनिं चाक्षकितवं सहदेवो हनिष्यति ॥&#x9;026c&lt;br&gt;&#xA;इदं च भूयो वक्ष्यामि सभामध्ये बृहद्वचः ।&#x9;027a&lt;br&gt;&#xA;सत्यं देवाः करिष्यन्ति यन्नो युद्धं भविष्यति ॥&#x9;027c&lt;br&gt;&#xA;सुयोधनमिमं पापं हन्ताऽस्मि गदया युधि ।&#x9;028a&lt;br&gt;&#xA;शिरः पादेन चास्याहमधिष्ठास्यामि भूतले ॥&#x9;028c&lt;br&gt;&#xA;वाक्यशूरस्य चैवास्य परुषस्य दुरात्मनः ।&#x9;029a&lt;br&gt;&#xA;दुःशासनस्य रुधिरं पाताऽस्मि मृगराडिव ॥&#x9;029c&lt;br&gt;&#xA;अर्जुन उवाच &#x9;030&lt;br&gt;&#xA;&#39;भीमसेन न ते सन्ति येषां वैरं त्वया त्विह ।&#x9;030a&lt;br&gt;&#xA;मत्ता मृगेषु सुखिनो न बुद्ध्यन्ते महद्भयम्&#39; ॥&#x9;030c&lt;br&gt;&#xA;नैवं वाचा व्यवसितं भीम विज्ञायते सताम् ।&#x9;031a&lt;br&gt;&#xA;इतश्चतुर्दशे वर्षे द्रष्टारो यद्भविष्यति ॥&#x9;031c&lt;br&gt;&#xA;भीमसेन उवाच &#x9;032&lt;br&gt;&#xA;दुर्योधनस्य कर्णस्य शकुनेश्च दुरात्मनः ।&#x9;032a&lt;br&gt;&#xA;दुःशासनचतुर्थानां भूमिः पास्यति शोणितम् ॥&#x9;032c&lt;br&gt;&#xA;अर्जुन उवाच &#x9;033&lt;br&gt;&#xA;असूयितारं द्रष्टारं प्रवक्तारं विकत्थनम् ।&#x9;033a&lt;br&gt;&#xA;भीमसेन नियोगात्ते हन्ताहं कर्णमाहवे ॥&#x9;033c&lt;br&gt;&#xA;अर्जुनः प्रतिजानीते भीमस्य प्रियकाम्यया ।&#x9;034a&lt;br&gt;&#xA;कर्णं कर्णानुगांश्चैव रणे हन्ताऽस्मि पत्रिभिः ॥&#x9;034c&lt;br&gt;&#xA;ये चान्ये प्रतियोत्स्यन्ति बुद्धिमोहेन मां नृपाः ।&#x9;035a&lt;br&gt;&#xA;तांश्च सर्वानहं बाणैर्नेताऽस्मि यमसादनम् ॥&#x9;035c&lt;br&gt;&#xA;चलेद्धि हिमवान्स्थानान्निष्प्रभः स्याद्दिवाकरः ।&#x9;036a&lt;br&gt;&#xA;शैत्यं सोमात्प्रणश्येत मत्सत्यं विचलेद्यदि ॥&#x9;036c&lt;br&gt;&#xA;न प्रदास्यति चेद्राज्यमितो वर्षे चतुर्दशे ।&#x9;037a&lt;br&gt;&#xA;दुर्योधनोऽभिसत्कृत्य सत्यमेतद्भविष्यति ॥&#x9;037c&lt;br&gt;&#xA;वैशम्पायन उवाच &#x9;038&lt;br&gt;&#xA;इत्युक्तवति पार्थे तु श्रीमान्माद्रवतीसुतः ।&#x9;038a&lt;br&gt;&#xA;प्रगृह्य विपुलं बाहुं सहदेवः प्रतापवान् ॥&#x9;038c&lt;br&gt;&#xA;सौबलस्य वधं प्रेप्सुरिदं वचनमब्रवीत् ।&#x9;039a&lt;br&gt;&#xA;क्रोधसंरक्तनयनो निःश्वसन्निव पन्नगः ॥&#x9;039c&lt;br&gt;&#xA;सहदेव उवाच &#x9;040&lt;br&gt;&#xA;अक्षान्यान्मन्यसे मूढ गान्धाराणां यशोहर ।&#x9;040a&lt;br&gt;&#xA;नैतेऽक्षा निशिता बाणास्त्वयैते समरे वृताः ॥&#x9;040c&lt;br&gt;&#xA;यथा चैवोक्तवान्भीमस्त्वामुद्दिश्य सबान्धवम् ।&#x9;041a&lt;br&gt;&#xA;कर्ताहं कर्मणस्तस्य कुरु कार्याणि सर्वशः ॥&#x9;041c&lt;br&gt;&#xA;हन्ताऽस्मि तरसा युद्धे त्वामेवेह सबान्धवम् ।&#x9;042a&lt;br&gt;&#xA;यदि स्थास्यसि सङ्ग्रामे क्षत्रधर्मेण सौबल ॥&#x9;042c&lt;br&gt;&#xA;सहदेववचः श्रुत्वा नकुलोऽपि विशाम्पते ।&#x9;043a&lt;br&gt;&#xA;दर्शनीयतमो नॄणामिदं वचनमब्रवीत् ॥&#x9;043c&lt;br&gt;&#xA;सुतेयं यज्ञसेनस्य द्यूतेऽस्मिन्धृतराष्ट्रजैः ।&#x9;044a&lt;br&gt;&#xA;यैर्वाचः श्राविता रूक्षाः स्थितैर्दुर्योधनप्रिये ॥&#x9;044c&lt;br&gt;&#xA;तान्धार्तराष्ट्रान्दुर्वृत्तान्मुमूर्षून्कालनोदितान् ।&#x9;045a&lt;br&gt;&#xA;गमयिष्यामि भूयिष्ठानहं वैवस्वतक्षयम् ॥&#x9;045c&lt;br&gt;&#xA;&#39;उलूकं च दुरात्मानं सौबलस्य सुतं प्रियम् ।&#x9;046a&lt;br&gt;&#xA;क्रूरं हन्ताऽस्मि समरे तं वै क्रूरं नराधमम्&#39; ॥&#x9;046c&lt;br&gt;&#xA;निदेशाद्धर्मराजस्य द्रौपद्याः पदवीं चरन् ।&#x9;047a&lt;br&gt;&#xA;निर्धार्तराष्ट्रां पृथिवीं कर्ताऽस्मि नचिरादिव ॥&#x9;047c&lt;br&gt;&#xA;वैशम्पायन उवाच &#x9;048&lt;br&gt;&#xA;एवं ते पुरुषव्याघ्राः सर्वे व्यायतबाहवः ।&#x9;048a&lt;br&gt;&#xA;प्रतिज्ञा बहुलाः कृत्वा धृतराष्ट्रमुपागमन् ॥ &#x9;048c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/100/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/100/</guid>
      <description>&lt;p&gt;अध्यायः 100&lt;/p&gt;&#xA;&lt;p&gt;युधिष्ठिरेण वनगमनाय भीष्माद्यामन्त्रणम् ॥ 1 ॥ पाण्डवान्प्रति विदुरवचनम् ॥ 2 ॥&lt;/p&gt;&#xA;&lt;p&gt;युधिष्ठिर उवाच &#x9;001&lt;br&gt;&#xA;आमन्त्रयामि भरतांस्तथा वृद्धं पितामहम् ॥&#x9;001a&lt;br&gt;&#xA;राजानं सोमदत्तं च महाराजं च बाह्लिकम् ॥&#x9;001c&lt;br&gt;&#xA;द्रोणं कृपं नृपांश्चान्यानश्वत्थामानमेव च ।&#x9;002a&lt;br&gt;&#xA;विदुरं धृतराष्ट्रं च धार्तराष्ट्रांश्च सर्वशः ॥&#x9;002c&lt;br&gt;&#xA;&#39;सौमदत्तिं महावीर्यं विकर्णं च महामतिम्&#39; ।&#x9;003a&lt;br&gt;&#xA;युयुत्सुं सञ्जयं चैव तथैवान्यान्सभासदः ॥&#x9;003c&lt;br&gt;&#xA;&#39;गान्धारीं च महाभागां मातरं च तथा पृथाम्&#39; ।&#x9;004a&lt;br&gt;&#xA;सर्वानामन्त्र्य गच्छामि द्रष्टाऽस्मि पुनरेत्य वः ॥&#x9;004c&lt;br&gt;&#xA;वैशम्पायन उवाच &#x9;005&lt;br&gt;&#xA;न च किञ्चिदथोचुस्तं ह्रियाऽऽसन्ना युधिष्ठिरम् ।&#x9;005a&lt;br&gt;&#xA;मनोभिरेव कल्याणं दध्युस्ते तस्य धीमतः ॥&#x9;005c&lt;br&gt;&#xA;विदुर उवाच &#x9;006&lt;br&gt;&#xA;आर्या पृथा राजपुत्री नारण्यं गन्तुमर्हति ।&#x9;006a&lt;br&gt;&#xA;सुकुमारी च वृद्धा च नित्यं चैव सुखोचिता ॥&#x9;006c&lt;br&gt;&#xA;इह वत्स्यति कल्याणी सत्कृता मम वेश्मनि ।&#x9;007a&lt;br&gt;&#xA;इति पार्था विजानीध्वमगदं वोऽस्तु सर्वशः ॥&#x9;007c&lt;br&gt;&#xA;पाण्डवा ऊचुः &#x9;008&lt;br&gt;&#xA;तथेत्युक्त्वाऽब्रुवन्सर्वे यथा नो वदसेऽनघ ।&#x9;008a&lt;br&gt;&#xA;त्वं पितृव्यः पितृसमो वयं च त्वत्परायणाः ॥&#x9;008c&lt;br&gt;&#xA;यथाऽऽज्ञापयसे विद्वंस्त्वं हि नः परमो गुरुः ।&#x9;009a&lt;br&gt;&#xA;यच्चान्यदपि कर्तव्यं तद्विधत्स्व महामते ॥&#x9;009c&lt;br&gt;&#xA;विदुर उवाच &#x9;010&lt;br&gt;&#xA;युधिष्ठिर विजानीहि ममेदं भरतर्षभ ।&#x9;010a&lt;br&gt;&#xA;नाधर्मेण जितः कश्चिद्व्यथते वै पराजये ॥&#x9;010c&lt;br&gt;&#xA;त्वं वै धर्मं विजानीषे युद्धे जेता धनञ्जयः ।&#x9;011a&lt;br&gt;&#xA;हन्ताऽरीणां भीमसेनो नकुलस्त्वर्थसङ्ग्रही ॥&#x9;011c&lt;br&gt;&#xA;संयन्ता सहदेवस्तु धौम्यो ब्रह्मविदुत्तमः ।&#x9;012a&lt;br&gt;&#xA;धर्मार्थकुशला चैव द्रौपदी धर्मचारिणी ॥&#x9;012c&lt;br&gt;&#xA;अन्योन्यस्य प्रियाः सर्वे तथैव प्रियदर्शनाः ।&#x9;013a&lt;br&gt;&#xA;परैरभेद्याः सन्तुष्टाः को वो न स्पृहयेदिह ॥&#x9;013c&lt;br&gt;&#xA;एष वै सर्वकल्याणः समाधिस्तव भारत ।&#x9;014a&lt;br&gt;&#xA;नैनं शत्रुर्विषहते शक्रेणापि समोऽप्युत ॥&#x9;014c&lt;br&gt;&#xA;हिमवत्यनुशिष्टोऽसि मेरुसावर्णिना पुरा ।&#x9;015a&lt;br&gt;&#xA;द्वैपायनेन कृष्णेन नगरे वारणावते ॥&#x9;015c&lt;br&gt;&#xA;भृगुतुङ्गे च रामेण दृषद्वत्यां च शम्भुना ।&#x9;016a&lt;br&gt;&#xA;अश्रौषीरसि तस्यापि महर्षेरञ्जनं प्रति ॥&#x9;016c&lt;br&gt;&#xA;कल्माषीतीरसंस्थस्य गतस्त्वं शिष्यतां भृगोः ।&#x9;017a&lt;br&gt;&#xA;द्रष्टा सदा नारदस्ते धौम्यस्तेऽयं पुरोहितः ॥&#x9;017c&lt;br&gt;&#xA;माहासीः साम्पराये त्वं बुद्धिं तामृषिपूजिताम् ।&#x9;018a&lt;br&gt;&#xA;पुरूरवसमैलं त्वं बुद्ध्या जयसि पाण्डव ॥&#x9;018c&lt;br&gt;&#xA;शक्त्या जयसि राज्ञोऽन्यानृषीन्धर्मोपसेवया ।&#x9;019a&lt;br&gt;&#xA;ऐन्द्रे जये धृतमना याम्ये कोपविधारणे ॥&#x9;019c&lt;br&gt;&#xA;तथा विसर्गे कौबेरे वारुणे चैव संयमे  ॥&#x9;020a&lt;br&gt;&#xA;आत्मप्रदानं सौम्यत्वमद्भ्यश्चैवोपजीवनम् ॥&#x9;020c&lt;br&gt;&#xA;भूमेः क्षमा च तेजश्च समग्रं सूर्यमण्डलात् ।&#x9;021a&lt;br&gt;&#xA;वायोर्बलं प्राप्नुहि त्वं भूतेभ्यश्चात्मसम्पदम् ॥&#x9;021c&lt;br&gt;&#xA;अगदं वोऽस्तु भद्रं वो द्रष्टाऽस्मि पुनरागतान् ।&#x9;022a&lt;br&gt;&#xA;आपद्धर्मार्थकृच्छ्रेषु सर्वकार्येषु वा पुनः ॥&#x9;022c&lt;br&gt;&#xA;यथावत्प्रतिपद्येथाः काले काले युधिष्ठिर ।&#x9;023a&lt;br&gt;&#xA;आपृष्टोऽसीह कौन्तेय स्वस्ति प्राप्नुहि भारत ॥&#x9;023c&lt;br&gt;&#xA;कृतार्थं स्वस्तिमन्तं त्वां द्रक्ष्यामः पुनरागतम् ।&#x9;024a&lt;br&gt;&#xA;न हि वो वृजिनं किञ्चिद्वेद कश्चित्पुराकृतम् ॥&#x9;024c&lt;br&gt;&#xA;वैशम्पायन उवाच &#x9;025&lt;br&gt;&#xA;एवमुक्तस्तथेत्युक्त्वा पाण्डवः सत्यविक्रमः ।&#x9;025a&lt;br&gt;&#xA;भीष्मद्रोणौ नमस्कृत्य प्रातिष्ठत युधिष्ठिरः ॥ &#x9;025c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/101/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/101/</guid>
      <description>&lt;p&gt;अध्यायः 101&lt;/p&gt;&#xA;&lt;p&gt;पाण्डवानां वनप्रस्थानेन खिद्यतां पौराणां वचनानि ॥ 1 ॥&lt;/p&gt;&#xA;&lt;p&gt;वैशम्पायन उवाच &#x9;KK02-08-101-001&lt;br&gt;&#xA;ततः सम्प्रस्थिते तत्र धर्मराजे तदा नृप ।&#x9;KK02-08-101-001a&lt;br&gt;&#xA;जनाः समन्ताद्द्रष्टुं तं समारुरुहुरातुराः ॥&#x9;KK02-08-101-001c&lt;br&gt;&#xA;ततः प्रासादवर्याणि विमानशिखराणि च ।&#x9;KK02-08-101-002a&lt;br&gt;&#xA;गोपुराणि च सर्वाणि वृक्षानन्यांश्च सर्वशः ॥&#x9;KK02-08-101-002c&lt;br&gt;&#xA;अथाधिरुह्य सस्त्रीका उदासीना व्यलोकयन् ।&#x9;KK02-08-101-003a&lt;br&gt;&#xA;न हि रथ्यास्तदा शक्या गन्तुं ताश्च जनाकुलाः ॥&#x9;KK02-08-101-003c&lt;br&gt;&#xA;आरुह्य स्मानतास्तत्र दीनाः पश्यन्ति पाण्डवान् ।&#x9;KK02-08-101-004a&lt;br&gt;&#xA;पदातिं वर्जितच्छत्रं चेलभूषणवर्जितम् ॥&#x9;KK02-08-101-004c&lt;br&gt;&#xA;वल्कलाजिनसंवीतं पार्थं दृष्ट्वा जनास्तदा ।&#x9;KK02-08-101-005a&lt;br&gt;&#xA;ऊचुर्बहुविधा वाचो भृशोपहतचेतसः ॥&#x9;KK02-08-101-005c&lt;br&gt;&#xA;जना ऊचुः &#x9;KK02-08-101-006&lt;br&gt;&#xA;यं यान्तमनुयाति स्म चतुरङ्गबलं महत् ।&#x9;KK02-08-101-006a&lt;br&gt;&#xA;तमेकं कृष्णया सार्धमनुगच्छन्ति पाण्डवाः ॥&#x9;KK02-08-101-006c&lt;br&gt;&#xA;चत्वारो भ्रातरश्चैव धौम्यश्चैव पुरोहितः ।&#x9;KK02-08-101-007a&lt;br&gt;&#xA;भीमार्जुनौ वारयित्वा निकृत्या बद्धकार्मुकौ ॥&#x9;KK02-08-101-007c&lt;br&gt;&#xA;धर्म एवास्थितो येन त्यक्त्वा राज्यं महात्मना ।&#x9;KK02-08-101-008a&lt;br&gt;&#xA;या न शक्या पुरा द्रष्टुं भूतैराकाशगैरपि ॥&#x9;KK02-08-101-008c&lt;br&gt;&#xA;तामद्य कृष्णां पश्यन्ति राजमार्गगता जनाः ।&#x9;KK02-08-101-009a&lt;br&gt;&#xA;अङ्गरागोचितां कृष्णां रक्तचन्दनसेविनीम् ॥&#x9;KK02-08-101-009c&lt;br&gt;&#xA;वर्षमुष्णं च शीतं च नेष्यत्याशु विवर्णताम् ।&#x9;KK02-08-101-010a&lt;br&gt;&#xA;अद्य नूनं पृथा देवी सत्यमाविश्य भाषते ॥&#x9;KK02-08-101-010c&lt;br&gt;&#xA;पुत्रान्स्नुषां च देवी तु द्रष्टुमद्याथ नार्हति ।&#x9;KK02-08-101-011a&lt;br&gt;&#xA;निर्गुणस्यापि पुत्रस्य कथं स्याद्दुःखदर्शनम् ॥&#x9;KK02-08-101-011c&lt;br&gt;&#xA;किम्पुनर्यस्य लोकोऽयं जितो वृत्तेन केवलम् ।&#x9;KK02-08-101-012a&lt;br&gt;&#xA;आनृशंस्यमनुक्रोशो धृतिः शीलं दमः शमः ॥&#x9;KK02-08-101-012c&lt;br&gt;&#xA;पाण्डवं शोभयन्त्येते षड्गुणाः पुरुषोत्तमम् ।&#x9;KK02-08-101-013a&lt;br&gt;&#xA;तस्मादस्योपघातेन प्रजाः परमपीडिताः ॥&#x9;KK02-08-101-013c&lt;br&gt;&#xA;औदकानीव सत्वानि ग्रीष्मे सलिलसङ्क्षयात् ।&#x9;KK02-08-101-014a&lt;br&gt;&#xA;पीडया पीडितं सर्वं जगदस्य जगत्पतेः ॥&#x9;KK02-08-101-014c&lt;br&gt;&#xA;मूलस्यैवोपघातेन वृक्षः पुष्पफलोपगः ।&#x9;KK02-08-101-015a&lt;br&gt;&#xA;मूलं ह्येष मनुष्याणां धर्मराजो महाद्युतिः ॥&#x9;KK02-08-101-015c&lt;br&gt;&#xA;पुष्पं फलं च पत्रं च शाखास्तस्येतरे जनाः ।&#x9;KK02-08-101-016a&lt;br&gt;&#xA;ते भ्रातर इव क्षिप्रं सपुत्राः सहबान्धवाः ॥&#x9;KK02-08-101-016c&lt;br&gt;&#xA;गच्छन्तमनुगच्छामो येन गच्छति पाण्डवः ।&#x9;KK02-08-101-017a&lt;br&gt;&#xA;उद्यानानि परित्यज्य क्षेत्राणि च गृहाणि च ॥&#x9;KK02-08-101-017c&lt;br&gt;&#xA;एकदुःखसुखाः पार्थमनुयाम सुधार्मिकम् ।&#x9;KK02-08-101-018a&lt;br&gt;&#xA;समुच्छ्रितपताकानि परिध्वस्ताजिराणि च ॥&#x9;KK02-08-101-018c&lt;br&gt;&#xA;उपात्तधनधान्यानि हृतसाराणि सर्वशः ।&#x9;KK02-08-101-019a&lt;br&gt;&#xA;रजसाऽप्यवकीर्णानि परित्यक्तानि दैवतैः ॥&#x9;KK02-08-101-019c&lt;br&gt;&#xA;मूषकैः परिधावद्भिरुद्बलैरावृतानि च ।&#x9;KK02-08-101-020a&lt;br&gt;&#xA;अपेतोदकधूमानि हीनसम्मार्जनानि च ॥&#x9;KK02-08-101-020c&lt;br&gt;&#xA;प्रनष्टबलिकर्मेज्यामन्त्रहोमजपानि च ।&#x9;KK02-08-101-021a&lt;br&gt;&#xA;दुष्कालेनेव भग्नानि भिन्नभाजनवन्ति च ॥&#x9;KK02-08-101-021c&lt;br&gt;&#xA;अस्मत्त्यक्तानि वेश्मानि सौबलः प्रतिपद्यताम् ।&#x9;KK02-08-101-022a&lt;br&gt;&#xA;वनं नगरमेवास्तु येन गच्छन्ति पाण्डवाः ॥&#x9;KK02-08-101-022c&lt;br&gt;&#xA;अस्माभिश्च परित्यक्तं पुरं सम्पद्यतां वनम् ।&#x9;KK02-08-101-023a&lt;br&gt;&#xA;बिलानि दंष्ट्रिणः सर्वे वनानि मृगपक्षिणः ॥&#x9;KK02-08-101-023c&lt;br&gt;&#xA;त्यजन्त्वस्मद्भयाद्भीता गजाः सिंहा वनान्यपि ।&#x9;KK02-08-101-024a&lt;br&gt;&#xA;अनाक्रान्तं प्रपद्यन्तः सेवमानं त्यजन्तु च ॥&#x9;KK02-08-101-024c&lt;br&gt;&#xA;तृणमांसफलादानां देशांस्त्यक्त्वा मृगद्विजाः ।&#x9;KK02-08-101-025a&lt;br&gt;&#xA;वयं पार्थैर्वने सम्यक्सह वत्स्याम निर्वृताः ॥&#x9;KK02-08-101-025c&lt;br&gt;&#xA;इत्येवं विविधा वाचो नानाजनसमीरिताः ।&#x9;KK02-08-101-026a&lt;br&gt;&#xA;शुश्राव पार्थः श्रुत्वा च न विचक्रेऽस्य मानसम् ॥&#x9;KK02-08-101-026c&lt;br&gt;&#xA;ततः प्रासादसंस्थास्तु समन्ताद्वै गृहे गृहे ।&#x9;KK02-08-101-027a&lt;br&gt;&#xA;ब्राह्मणक्षत्रियविशां शूद्राणां चैव योषितः ॥&#x9;KK02-08-101-027c&lt;br&gt;&#xA;गत्वा स्वगृहजालानि उत्पाट्यावरणानि च ।&#x9;KK02-08-101-028a&lt;br&gt;&#xA;ददृशुः पाण्डवान्दीनान्वल्कलाजिनवाससः ॥&#x9;KK02-08-101-028c&lt;br&gt;&#xA;कृष्णां त्वदृष्टपूर्वां तां व्रजन्तीं पद्भिरेव च ।&#x9;KK02-08-101-029a&lt;br&gt;&#xA;एकवस्त्रां रुदन्तीं तां मुक्तकेशीं रजस्वलाम् ॥&#x9;KK02-08-101-029c&lt;br&gt;&#xA;दृष्ट्वा तदा स्त्रियः सर्वा विवर्णवदना भृशम् ।&#x9;KK02-08-101-030a&lt;br&gt;&#xA;विलप्य बहुधा मोहाद्दुःखशोकेन पीडिताः ।&#x9;KK02-08-101-030c&lt;br&gt;&#xA;हाहा धिग्धिग्धिगित्युक्त्वा नेत्रैरश्रूण्यवर्तयन् ॥&#x9;KK02-08-101-030e&lt;br&gt;&#xA;जनस्याथ वचः श्रुत्वा स राजा भ्रातृभिः सह ।&#x9;KK02-08-101-031a&lt;br&gt;&#xA;उद्दिश्य वनवासाय प्रतस्थे कृतनिश्चयः ॥&#x9;KK02-08-101-031c&lt;br&gt;&#xA;वैशम्पायन उवाच &#x9;KK02-08-101-032&lt;br&gt;&#xA;तस्मिन्सम्प्रस्थिते कृष्णा पृथां प्राप्य यशस्विनीम् ।&#x9;KK02-08-101-032a&lt;br&gt;&#xA;अपृच्छद्भृशदुःखार्ता याश्चान्यास्तत्र योषितः ॥&#x9;KK02-08-101-032c&lt;br&gt;&#xA;ततो निनादः सुमहान्पाण्डवान्तःपुरेऽभवत् ॥&#x9;KK02-08-101-033ac&lt;br&gt;&#xA;कुन्ती च भृशसन्तप्ता द्रौपदीं प्रेक्ष्य गच्छतीम् ।&#x9;KK02-08-101-034a&lt;br&gt;&#xA;शोकविह्वलया वाचा कृच्छ्राद्वचनमब्रवीत् ॥&#x9;KK02-08-101-034c&lt;br&gt;&#xA;वत्से शोको न ते कार्यः प्राप्येदं व्यसनं महत् ।&#x9;KK02-08-101-035a&lt;br&gt;&#xA;स्त्रीधर्माणामभिज्ञाऽसि शीलाचारवती तथा ॥&#x9;KK02-08-101-035c&lt;br&gt;&#xA;न त्वां सन्देष्टुमर्हामि भर्तॄन्प्रति शुचिस्मिते ।&#x9;KK02-08-101-036a&lt;br&gt;&#xA;साध्वी गुणसमापन्ना भूषितं ते कुलद्वयम् ॥&#x9;KK02-08-101-036c&lt;br&gt;&#xA;सभाग्याः कुरवश्चेमे ये न दग्धास्त्वयाऽनघे ।&#x9;KK02-08-101-037a&lt;br&gt;&#xA;अरिष्टं व्रज पन्थानं मदनुध्यानबृंहिता ॥&#x9;KK02-08-101-037c&lt;br&gt;&#xA;भाविन्यर्थे हि सत्स्त्रीणां वैकृतं नोपजायते ।&#x9;KK02-08-101-038a&lt;br&gt;&#xA;गुरुधर्माभिगुप्ता च श्रेयः क्षिप्रमवप्स्यसि ॥&#x9;KK02-08-101-038c&lt;br&gt;&#xA;सहदेवश्च मे पुत्रः सदाऽवेक्ष्यो वने वसन् ।&#x9;KK02-08-101-039a&lt;br&gt;&#xA;यथेदं व्यसनं प्राप्य नायं सीदेन्महामतिः ॥&#x9;KK02-08-101-039c&lt;br&gt;&#xA;वैशम्पायन उवाच &#x9;KK02-08-101-040&lt;br&gt;&#xA;तथेन्युक्त्वा तु सा देवी स्रवन्नेत्रजलाविला ।&#x9;KK02-08-101-040a&lt;br&gt;&#xA;शोणिताक्तैकवसना मुक्तकेशी विनिर्ययौ ॥&#x9;KK02-08-101-040c&lt;br&gt;&#xA;तां क्रोशन्तीं पृथा दुःखादनुवव्राज गच्छतीम् ।&#x9;KK02-08-101-041a&lt;br&gt;&#xA;अथापश्यन्सुतान्सर्वान्हृताभरणवाससः ॥&#x9;KK02-08-101-041c&lt;br&gt;&#xA;रुरुचर्मावृततनून्ह्रिया किञ्चिदवाङ्मुखान् ।&#x9;KK02-08-101-042a&lt;br&gt;&#xA;परैः परीतान्संहृष्टैः सुहृद्भिश्चानुशोचितान् ॥&#x9;KK02-08-101-042c&lt;br&gt;&#xA;तदवस्थान्सुतान्सर्वानुपसृत्यातिवत्सला ।&#x9;KK02-08-101-043a&lt;br&gt;&#xA;स्वजमानाऽवदच्छेकात्तत्तद्विलपती बहु ॥&#x9;KK02-08-101-043c&lt;br&gt;&#xA;कुन्त्युवाच &#x9;KK02-08-101-044&lt;br&gt;&#xA;कथं सद्धर्मचारित्रान्वृत्तस्थितिविभूषितान् ।&#x9;KK02-08-101-044a&lt;br&gt;&#xA;अक्षुद्रान्दृढभक्तांश्च दैवतेज्यापरान्सदा ॥&#x9;KK02-08-101-044c&lt;br&gt;&#xA;व्यसनं वः समभ्यागात्कोऽयं विधिविपर्ययः ।&#x9;KK02-08-101-045a&lt;br&gt;&#xA;कस्यापध्यानजं चेदमागः पश्यामि वो धिया ॥&#x9;KK02-08-101-045c&lt;br&gt;&#xA;स्यात्तु मद्भाग्यदोषोऽयं याऽहं युष्मानजीजनम् ।&#x9;KK02-08-101-046a&lt;br&gt;&#xA;दुःखायासभुजोऽत्यर्थं युक्तानप्युत्तमैर्गुणैः ॥&#x9;KK02-08-101-046c&lt;br&gt;&#xA;कथं वत्स्यथ दुर्गेषु वने ऋद्धिविनाकृताः ।&#x9;KK02-08-101-047a&lt;br&gt;&#xA;वीर्यसत्वबलोत्साहतेजोभिरकृशाः कृशाः ॥&#x9;KK02-08-101-047c&lt;br&gt;&#xA;यद्येवमहमज्ञास्यं वने वासं हि वो ध्रुवम् ।&#x9;KK02-08-101-048a&lt;br&gt;&#xA;शतशृङ्गान्मृते पाण्डौ नागमिष्यं गजाह्वयम् ॥&#x9;KK02-08-101-048c&lt;br&gt;&#xA;धन्यं वः पितरं मन्ये तपोमेधान्वितं तथा ।&#x9;KK02-08-101-049a&lt;br&gt;&#xA;यः पुत्राधिमसम्प्राप्य स्वर्गेच्छामकरोत्प्रियाम् ॥&#x9;KK02-08-101-049c&lt;br&gt;&#xA;धन्यां चातीन्द्रियज्ञानामिमां प्राप्तां परां गतिम् ।&#x9;KK02-08-101-050a&lt;br&gt;&#xA;मन्ये तु माद्रीं धर्मज्ञां कल्याणीं सर्वथैव तु ॥&#x9;KK02-08-101-050c&lt;br&gt;&#xA;रत्या मत्या च गत्या च ययाऽहमभिसन्धिता ।&#x9;KK02-08-101-051a&lt;br&gt;&#xA;जीवितप्रियतां मह्यं धिङ्मां सङ्क्लेशभागिनीम् ॥&#x9;KK02-08-101-051c&lt;br&gt;&#xA;पुत्रका न विहास्ये वः कृच्छ्रलब्धान्प्रियान्सतः ।&#x9;KK02-08-101-052a&lt;br&gt;&#xA;साऽहं यास्यामि हि वनं हा कृष्णे किं जहासि माम् ।&#x9;KK02-08-101-052c&lt;br&gt;&#xA;अन्तवत्यसुधर्मेऽस्मिन्धात्रा किं नु प्रमादतः ।&#x9;KK02-08-101-053a&lt;br&gt;&#xA;ममान्तो नैव विहितस्तेनायुर्न जहाति माम् ॥&#x9;KK02-08-101-053c&lt;br&gt;&#xA;हा कृष्ण द्वारकावासिन्क्वासि सङ्कर्षणानुज ।&#x9;KK02-08-101-054a&lt;br&gt;&#xA;कस्मान्न त्रायसे दुःखान्मां चेमांश्च नरोत्तमान् ॥&#x9;KK02-08-101-054c&lt;br&gt;&#xA;अनादिनिधनं ये त्वामनुध्यायन्ति वै नराः ।&#x9;KK02-08-101-055a&lt;br&gt;&#xA;तांस्त्वं पासीत्ययं वादः स गतो व्यर्थतां कथम् ॥&#x9;KK02-08-101-055c&lt;br&gt;&#xA;इमे सद्धर्ममाहात्म्ययशोवीर्यानुवर्तिनः ।&#x9;KK02-08-101-056a&lt;br&gt;&#xA;नार्हन्ति व्यसनं भोक्तुं नन्वेषां क्रियतां दया ॥&#x9;KK02-08-101-056c&lt;br&gt;&#xA;सेयं नीत्यर्थविज्ञेषु कथमापदुपागता ॥&#x9;KK02-08-101-057a&lt;br&gt;&#xA;स्थितेषु कुलनाथेषु कथमापदुपागता ॥&#x9;KK02-08-101-057c&lt;br&gt;&#xA;हा पाण्डो हा महाराज क्वासि किं समुपेक्षसे ।&#x9;KK02-08-101-058a&lt;br&gt;&#xA;पुत्रान्विवास्यतः साधूनरिभिर्द्यूतनिर्जितान् ॥&#x9;KK02-08-101-058c&lt;br&gt;&#xA;सहदेव निवर्तस्व ननु त्वमसि मे प्रियः ।&#x9;KK02-08-101-059a&lt;br&gt;&#xA;शरीरादपि माद्रेय मां मा त्याक्षीः कुपुत्रवत् ॥&#x9;KK02-08-101-059c&lt;br&gt;&#xA;व्रजन्तु भ्रातरस्तेऽमी यदि सत्याभिसन्धिनः ।&#x9;KK02-08-101-060a&lt;br&gt;&#xA;मत्परित्राणजं धर्ममिहैव त्वमवाप्नुहि ॥&#x9;KK02-08-101-060c&lt;br&gt;&#xA;वैशम्पायन उवाच &#x9;KK02-08-101-061&lt;br&gt;&#xA;एवं विपलतीं कुन्तीमभिवाद्य प्रणम्य च ।&#x9;KK02-08-101-061a&lt;br&gt;&#xA;पाण्डवा विगतानन्दा वनायैव प्रवव्रजुः ॥&#x9;KK02-08-101-061c&lt;br&gt;&#xA;विदुरश्चापि तामार्तां कुन्तीमाश्वास्य हेतुभिः ।&#x9;KK02-08-101-062a&lt;br&gt;&#xA;प्रावेशयद्गृहं क्षत्ता स्वयमार्ततरः शनैः ॥&#x9;KK02-08-101-062c&lt;br&gt;&#xA;धार्तराष्ट्रस्त्रियस्ताश्च निखिलेनोपलभ्य तत् ।&#x9;KK02-08-101-063a&lt;br&gt;&#xA;गमनं परिकर्षं च कृष्णाया द्यूतमण्डले ॥&#x9;KK02-08-101-063c&lt;br&gt;&#xA;रुरुदुः सुस्वनं सर्वा विनिन्दन्त्यः कुरून्भृशम् ।&#x9;KK02-08-101-064a&lt;br&gt;&#xA;दध्युश्च सुचिरं कालं करासक्तमुखाम्बुजाः ॥&#x9;KK02-08-101-064c&lt;br&gt;&#xA;राजा च धृतराष्ट्रस्तु पुत्राणामनयं तदा ।&#x9;KK02-08-101-065a&lt;br&gt;&#xA;ध्यायन्नुद्विग्नहृदयो न शान्तिमधिजग्मिवान् ॥&#x9;KK02-08-101-065c&lt;br&gt;&#xA;स चिन्तयन्ननेकाग्रः शोकव्याकुलचेतनः ।&#x9;KK02-08-101-066a&lt;br&gt;&#xA;क्षत्तुः सम्प्रेषयामास शीघ्रमागम्यतामिति ॥&#x9;KK02-08-101-066c&lt;br&gt;&#xA;ततो जगाम विदुरो धृतराष्ट्रनिवेशनम् ।&#x9;KK02-08-101-067a&lt;br&gt;&#xA;तं पर्यपृच्छत्संविग्नो धृतराष्ट्रो जनाधिपः ॥ &#x9;KK02-08-101-067c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/102/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/102/</guid>
      <description>&lt;p&gt;अध्यायः 102&lt;/p&gt;&#xA;&lt;p&gt;धृतराष्ट्रेण विदुरम्प्रति पाण्डवानां वनप्रस्थानसमये चेष्टाविशेषप्रश्ने तत्तच्चेष्टाविशेषकथनपूर्वकं तत्तदभिप्रायाविष्करणम् ॥ 1 ॥ द्रोणेन दुर्योधनाय हितोपदेशः ॥ 2 ॥&lt;/p&gt;&#xA;&lt;p&gt;वैशम्पायन उवाच &#x9;KK02-08-102-001&lt;br&gt;&#xA;तमागतमथो राजा विदुरं दीर्घदर्शिनम् ।&#x9;KK02-08-102-001a&lt;br&gt;&#xA;साशङ्क इव प्रपच्छ धृतराष्टोऽम्बिकासुतः ॥&#x9;KK02-08-102-001c&lt;br&gt;&#xA;कथं गच्छति कौन्तेयो धर्मपुत्रो युधिष्ठिरः ।&#x9;KK02-08-102-002a&lt;br&gt;&#xA;भीमसेनः सव्यसाची माद्रीपुत्रौ च पाण्डवौ ॥&#x9;KK02-08-102-002c&lt;br&gt;&#xA;धौम्यश्चैव कथं क्षत्तर्द्रौपदी च यशस्विनी ।&#x9;KK02-08-102-003a&lt;br&gt;&#xA;श्रोतुमिच्छाम्यहं सर्वं तेषां शंस विचेष्टितम् ॥&#x9;KK02-08-102-003c&lt;br&gt;&#xA;विदुर उवाच &#x9;KK02-08-102-004&lt;br&gt;&#xA;वस्त्रेण संवृत्य मुखं कुन्तीपुत्रो युधिष्ठिरः ।&#x9;KK02-08-102-004a&lt;br&gt;&#xA;बाहू विशालौ सम्पश्यन्भीमो गच्छति पाण्डवः ॥&#x9;KK02-08-102-004c&lt;br&gt;&#xA;सिकता वपन्सव्यसाची राजानमनुगच्छति ।&#x9;KK02-08-102-005a&lt;br&gt;&#xA;माद्रीपुत्रः सहदेवो मुखमालिप्य गच्छति ॥&#x9;KK02-08-102-005c&lt;br&gt;&#xA;पांसूपलिप्तसर्वाङ्गो नकुलश्चित्तविह्वलः ।&#x9;KK02-08-102-006a&lt;br&gt;&#xA;दर्शनीयतमो लोके राजानमनुगच्छति ॥&#x9;KK02-08-102-006c&lt;br&gt;&#xA;कृष्णा तु केशैः प्रच्छाद्य मुखमायतलोचना ।&#x9;KK02-08-102-007a&lt;br&gt;&#xA;दर्शनीया प्ररुदती राजानमनुगच्छति ॥&#x9;KK02-08-102-007c&lt;br&gt;&#xA;धौम्यो रौद्राणि सामानि याम्यानि च विशाम्पते ।&#x9;KK02-08-102-008a&lt;br&gt;&#xA;गायन्गच्छति मार्गेषु कुशानादाय पाणिना ॥&#x9;KK02-08-102-008c&lt;br&gt;&#xA;धृतराष्ट्र उवाच &#x9;KK02-08-102-009&lt;br&gt;&#xA;विविधानीह रूपाणि कृत्वा गच्छन्ति पाण्डवाः ।&#x9;KK02-08-102-009a&lt;br&gt;&#xA;तन्ममाचक्ष्व विदुर कस्मादेवं व्रजन्ति ते ॥&#x9;KK02-08-102-009c&lt;br&gt;&#xA;विदुर उवाच &#x9;KK02-08-102-010&lt;br&gt;&#xA;निकृतस्यापि ते पुत्रैर्हृते राज्ये धनेषु च ।&#x9;KK02-08-102-010a&lt;br&gt;&#xA;न धर्माच्चलते बुद्धिर्धर्मराजस्य धीमतः ॥&#x9;KK02-08-102-010c&lt;br&gt;&#xA;योऽसौ राजा घृणी नित्यं धार्तराष्ट्रेषु भारत ।&#x9;KK02-08-102-011a&lt;br&gt;&#xA;निकृत्या भ्रंशितः क्रोधान्नोन्मीलयति लोचने ॥&#x9;KK02-08-102-011c&lt;br&gt;&#xA;नाहं जनं निर्दहेयं दृष्ट्वा घोरेण चक्षुषा ।&#x9;KK02-08-102-012a&lt;br&gt;&#xA;स पिधाय मुखं राजा तस्माद्गच्छति पाण्डवः ॥&#x9;KK02-08-102-012c&lt;br&gt;&#xA;यथा च भीमो व्रजति निगदतः शृणु ।&#x9;KK02-08-102-013a&lt;br&gt;&#xA;बाह्वोर्बले नास्ति समो ममेति भरतर्षभ ॥&#x9;KK02-08-102-013c&lt;br&gt;&#xA;बाहू विशालौ कृत्वाऽसौ तेन भीमोपि गच्छति ।&#x9;KK02-08-102-014a&lt;br&gt;&#xA;बाहू विदर्शयन्राजन्बाहुद्रविणदर्पितः ॥&#x9;KK02-08-102-014c&lt;br&gt;&#xA;चिकीर्षन्कर्म शत्रुभ्यो बाहुद्रव्यानुरूपतः ।&#x9;KK02-08-102-015a&lt;br&gt;&#xA;प्रदिशञ्शरसम्पातान्कुन्तीपुत्रोऽर्जुनस्तदा ॥&#x9;KK02-08-102-015c&lt;br&gt;&#xA;सिकता वपन्सव्यसाची राजानमनुगच्छति ।&#x9;KK02-08-102-016a&lt;br&gt;&#xA;असक्ताः सिकतास्तस्य यथा सम्प्रति भारत ।&#x9;KK02-08-102-016c&lt;br&gt;&#xA;असक्तं शरवर्षाणि तथा मोक्ष्यति शत्रुषु ॥&#x9;KK02-08-102-016e&lt;br&gt;&#xA;न मे कश्चिद्विजानीयान्मुखमद्येति भारत ।&#x9;KK02-08-102-017a&lt;br&gt;&#xA;मुखमालिप्य तेनासौ सहदेवोऽपि गच्छति ॥&#x9;KK02-08-102-017c&lt;br&gt;&#xA;नाहं मनांस्याददेयं मार्गे स्त्रीणामिति प्रभो ।&#x9;KK02-08-102-018a&lt;br&gt;&#xA;पांसूपलिप्तसर्वाङ्गो नकुलस्तेन गच्छति ॥&#x9;KK02-08-102-018c&lt;br&gt;&#xA;एकवस्त्रा प्ररुदती मुक्तकेशी रजस्वला ।&#x9;KK02-08-102-019a&lt;br&gt;&#xA;शोणितेनाक्तवसना द्रौपदी वाक्यमब्रवीत् ॥&#x9;KK02-08-102-019c&lt;br&gt;&#xA;यत्कृतेऽहमिदं प्राप्ता तेषां वर्षे चतुर्दशे ।&#x9;KK02-08-102-020a&lt;br&gt;&#xA;हतपत्यो हतसुता हतबन्धुजनप्रियाः ॥&#x9;KK02-08-102-020c&lt;br&gt;&#xA;बन्धुशोणितदिग्धाङ्ग्यो मुक्तकेश्यो रजस्वलाः ।&#x9;KK02-08-102-021a&lt;br&gt;&#xA;एवं कृतोदका भार्याः प्रवेक्ष्यन्ति गजाह्वयम् ॥&#x9;KK02-08-102-021c&lt;br&gt;&#xA;कृत्वा तु नैर्ऋतान्दर्भान्धीरो धौम्यः पुरोहितः ।&#x9;KK02-08-102-022a&lt;br&gt;&#xA;सामानि गायन्याम्यानि पुरतो याति भारत ॥&#x9;KK02-08-102-022c&lt;br&gt;&#xA;हतेषु भरतेष्वाजौ कुरूणां गुरवस्तदा ।&#x9;KK02-08-102-023a&lt;br&gt;&#xA;एवं सामानि गास्यन्तीत्युक्त्वा धौम्योपि गच्छति ।&#x9;KK02-08-102-023c&lt;br&gt;&#xA;&#39;प्रस्थाप्य पाण्डवाञ्शेषान्निःशेषस्ते भविष्यति ।&#x9;KK02-08-102-024a&lt;br&gt;&#xA;इति धौम्यो व्यवसितो रौद्रसामानि गायति ॥&#x9;KK02-08-102-024c&lt;br&gt;&#xA;धृतराष्ट्र उवाच &#x9;KK02-08-102-025&lt;br&gt;&#xA;किमब्रुवन्नैकृतिकाः किं वा नागरिका जनाः ।&#x9;KK02-08-102-025a&lt;br&gt;&#xA;तथ्येन मे समाचक्ष्व क्षत्तः सर्वमशेषतः ॥&#x9;KK02-08-102-025c&lt;br&gt;&#xA;विदुर उवाच &#x9;KK02-08-102-026&lt;br&gt;&#xA;ब्राह्मणाः क्षत्रिया वैश्याः शूद्रा येऽन्ये वदन्त्यथ ।&#x9;KK02-08-102-026a&lt;br&gt;&#xA;तच्छृणुष्व महाराज वक्ष्यते च मया तव ॥&#x9;KK02-08-102-026c&lt;br&gt;&#xA;प्रकृतय ऊचुः &#x9;KK02-08-102-027&lt;br&gt;&#xA;हाहा गच्छन्ति नो नाथाः समवेक्षध्वमीदृशम् ।&#x9;KK02-08-102-027a&lt;br&gt;&#xA;अहो धिक्कुरुवृद्धानां बालानामिव चेष्टितम् ॥&#x9;KK02-08-102-027c&lt;br&gt;&#xA;राष्ट्रेभ्यः पाण्डुदायादाल्ँलोभान्निर्वासयन्ति ये ।&#x9;KK02-08-102-028a&lt;br&gt;&#xA;अनाथाः स्म वयं सर्वे वियुक्ताः पाण्डुनन्दनैः ॥&#x9;KK02-08-102-028c&lt;br&gt;&#xA;दुर्विनीतेषु लुब्धेषु का प्रीतिः कौरवेषु नः ।&#x9;KK02-08-102-029a&lt;br&gt;&#xA;इति पौराः सुदुः खार्ताः क्रोशन्ति स्म पुनः पुनः ॥&#x9;KK02-08-102-029c&lt;br&gt;&#xA;एवमाकारलिङ्गैस्ते व्यवसायं मनोगतम् ।&#x9;KK02-08-102-030a&lt;br&gt;&#xA;कथयन्तश्च कौन्तेया वनं जग्मुर्मनस्विनः ॥&#x9;KK02-08-102-030c&lt;br&gt;&#xA;एवं तेषु नराग्र्येषु निर्यत्सु गजसाह्वयात् ।&#x9;KK02-08-102-031a&lt;br&gt;&#xA;अनभ्रे विद्युतश्चासन्भूमिश्च समकम्पत ॥&#x9;KK02-08-102-031c&lt;br&gt;&#xA;राहुरग्रसदादित्यमपर्वणि विशाम्पते ।&#x9;KK02-08-102-032a&lt;br&gt;&#xA;उल्का चाप्यपसव्येन पुरं कृत्वा व्यशीर्यत ॥&#x9;KK02-08-102-032c&lt;br&gt;&#xA;प्रत्याहरन्ति क्रव्यादा गृध्रगोमायुवायसाः ।&#x9;KK02-08-102-033a&lt;br&gt;&#xA;देवायतनचैत्येषु प्राकाराट्टालकेषु च ॥&#x9;KK02-08-102-033c&lt;br&gt;&#xA;एवमेते महोत्पाताः प्रादुरासन्दुरासदाः ।&#x9;KK02-08-102-034a&lt;br&gt;&#xA;भरतानामभावाय राजन्दुर्मन्त्रिते तव ॥&#x9;KK02-08-102-034c&lt;br&gt;&#xA;वैशम्पायन उवाच &#x9;KK02-08-102-035&lt;br&gt;&#xA;एवं प्रवदतोरेव तयोस्तत्र विशाम्पते ।&#x9;KK02-08-102-035a&lt;br&gt;&#xA;धृतराष्ट्रस्य राज्ञश्च विदुरस्य च धीमतः ॥&#x9;KK02-08-102-035c&lt;br&gt;&#xA;नारदश्च सभामध्ये कुरूणामग्रतः स्थितः ।&#x9;KK02-08-102-036a&lt;br&gt;&#xA;महर्षिभिः परिवृतो रौद्रं वाक्यमुवाच ह ॥&#x9;KK02-08-102-036c&lt;br&gt;&#xA;इतश्चतुर्दशे वर्षे विनङ्क्ष्यन्तीह कौरवाः ।&#x9;KK02-08-102-037a&lt;br&gt;&#xA;दुर्योधनापराधेन भीमार्जुनबलेन च ॥&#x9;KK02-08-102-037c&lt;br&gt;&#xA;इत्युक्त्वा दिवमाक्रम्य क्षिप्रमन्तरधीयत ।&#x9;KK02-08-102-038a&lt;br&gt;&#xA;ब्राह्मीं श्रियं सुविपुलां बिभ्रद्देवर्षिसत्तमः ॥&#x9;KK02-08-102-038c&lt;br&gt;&#xA;ततो दुर्योधनः कर्णः शकुनिश्चापि सौबलः ।&#x9;KK02-08-102-039a&lt;br&gt;&#xA;द्रोणं द्वीपममन्यन्त राज्यं चास्मै न्यवेदयन् ॥&#x9;KK02-08-102-039c&lt;br&gt;&#xA;अथाब्रवीत्ततो द्रोणो दुर्योधनममर्षणम् ।&#x9;KK02-08-102-040a&lt;br&gt;&#xA;दुःशासनं च कर्णं च सर्वानेव च भारतान् ॥&#x9;KK02-08-102-040c&lt;br&gt;&#xA;अवध्यान्पाण्डवान्प्राहुर्देवपुत्रान्द्विजातयः ।&#x9;KK02-08-102-041a&lt;br&gt;&#xA;अहं चै शरणं प्राप्तान्वर्तमानो यथाबलम् ॥&#x9;KK02-08-102-041c&lt;br&gt;&#xA;गन्ता सर्वात्मना भक्त्या धार्तराष्ट्रान्सराजकान् ।&#x9;KK02-08-102-042a&lt;br&gt;&#xA;नोत्सहेयं परित्यक्तुं दैवं हि बलवत्तरम् ॥&#x9;KK02-08-102-042c&lt;br&gt;&#xA;धर्मतः पाण्डुपुत्रा वै वनं गच्छन्ति निर्जिताः ।&#x9;KK02-08-102-043a&lt;br&gt;&#xA;ते च द्वादश वर्षाणि वने वत्स्यन्ति पाण्डवाः ॥&#x9;KK02-08-102-043c&lt;br&gt;&#xA;चरितब्रह्मचर्याश्च क्रोधामर्षवशानुगाः ।&#x9;KK02-08-102-044a&lt;br&gt;&#xA;वैरं निर्यातयिष्यन्ति महद्दुःखाय पाण्डवाः ॥&#x9;KK02-08-102-044c&lt;br&gt;&#xA;मया च भ्रंशितो राजन्द्रुपदः सखिविग्रहे ।&#x9;KK02-08-102-045a&lt;br&gt;&#xA;पुत्रार्थमयजद्राजा वधाय मम भारत ॥&#x9;KK02-08-102-045c&lt;br&gt;&#xA;याजोपयाजतपसा पुत्रं लेभे स पावकात् ।&#x9;KK02-08-102-046a&lt;br&gt;&#xA;धृष्टद्युम्नं द्रौपदीं च वेदीमध्यात्सुमध्यमाम् ॥&#x9;KK02-08-102-046c&lt;br&gt;&#xA;धृष्टद्युम्नस्तु पार्थानां स्यालः सम्बन्धतो मतः ।&#x9;KK02-08-102-047a&lt;br&gt;&#xA;पाण्डवानां प्रियरतस्तस्मान्मां भयमाविशत् ॥&#x9;KK02-08-102-047c&lt;br&gt;&#xA;ज्वालावर्णो देवदत्तो धनुष्मान्कवची शरी ।&#x9;KK02-08-102-048a&lt;br&gt;&#xA;मर्त्यधर्मतया तस्मादद्य मे साध्वसो महान् ॥&#x9;KK02-08-102-048c&lt;br&gt;&#xA;गतो हि पक्षतां तेषां पार्षतः परवीरहा ।&#x9;KK02-08-102-049a&lt;br&gt;&#xA;रथातिरथसङ्ख्यायां योऽग्रणीरर्जुनो युवा ॥&#x9;KK02-08-102-049c&lt;br&gt;&#xA;सृष्टप्राणो भृशतरं तेन चेत्सङ्गमो मम ।&#x9;KK02-08-102-050a&lt;br&gt;&#xA;किमन्यद्दुःखमधिकं परमं भुवि कौरवाः ॥&#x9;KK02-08-102-050c&lt;br&gt;&#xA;धृष्टद्युम्नो द्रोणमृत्युरिति विप्रथितं वचः ।&#x9;KK02-08-102-051a&lt;br&gt;&#xA;मद्वधायाश्रितोऽप्येष लोके चाप्यतिविश्रुतः ॥&#x9;KK02-08-102-051c&lt;br&gt;&#xA;सोऽयं नूनमनुप्राप्तस्त्वत्कृते कालपर्ययः ।&#x9;KK02-08-102-052a&lt;br&gt;&#xA;त्वरितं कुरुत श्रेयो नैतदेतावता कृतम् ॥&#x9;KK02-08-102-052c&lt;br&gt;&#xA;मुहूर्तं सुखमेवैतत्तालच्छायेव हैमनी ।&#x9;KK02-08-102-053a&lt;br&gt;&#xA;जयध्वं च महायज्ञैर्भोगानश्नीत दत्त च ॥&#x9;KK02-08-102-053c&lt;br&gt;&#xA;इतश्चतुर्दशे वर्षे महत्प्राप्स्यथ वैशसम् ।&#x9;KK02-08-102-054a&lt;br&gt;&#xA;दुर्योधन निशम्यैतत्प्रतिपद्य यथेच्छसि ॥&#x9;KK02-08-102-054c&lt;br&gt;&#xA;शमं वा पाण्डुपुत्रेण प्रयुङ्क्ष्व यदि मन्यसे ।&#x9;KK02-08-102-055a&lt;br&gt;&#xA;वैशम्पायन उवाच &#x9;KK02-08-102-055&lt;br&gt;&#xA;द्रोणस्य वचनं श्रुत्वा धृतराष्ट्रोऽब्रवीदिदम् ॥&#x9;KK02-08-102-055c&lt;br&gt;&#xA;सम्यगाह गुरुः क्षत्तरुपावर्तय पाण्डवान् ।&#x9;KK02-08-102-056a&lt;br&gt;&#xA;यदि ते न निवर्तन्ते सत्कृता यान्तु पाण्डवाः ।&#x9;KK02-08-102-056c&lt;br&gt;&#xA;सशस्त्ररथपादाता भोगवन्तश्च पुत्रकाः ॥ &#x9;KK02-08-102-056e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/02/103/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/02/103/</guid>
      <description>&lt;p&gt;अध्यायः 103&lt;/p&gt;&#xA;&lt;p&gt;धृतराष्ट्रसञ्जययोः संवादः ॥ 1 ॥&lt;/p&gt;&#xA;&lt;p&gt;वैशम्पायन उवाच ॥&#x9;KK02-08-103-001&lt;br&gt;&#xA;वनं गतेषु पार्थेषु निर्जितेषु दुरोदरे ।&#x9;KK02-08-103-001a&lt;br&gt;&#xA;धृतराष्ट्रं महाराज तदा चिन्ता समाविशत् ॥&#x9;KK02-08-103-001c&lt;br&gt;&#xA;तं चिन्तयानमासीनं धृतराष्ट्रं जनेश्वरम् ।&#x9;KK02-08-103-002a&lt;br&gt;&#xA;निःश्वसन्तमनेकाग्रमिति होवाच सञ्जयः ॥&#x9;KK02-08-103-002c&lt;br&gt;&#xA;अवाप्य वसुसम्पूर्णां वसुधां वसुधाधिप ।&#x9;KK02-08-103-003a&lt;br&gt;&#xA;प्रव्राज्य पाण्डवान्राज्याद्राजन्किमनुशोचसि ॥&#x9;KK02-08-103-003c&lt;br&gt;&#xA;धृतराष्ट्र उवाच ॥&#x9;KK02-08-103-004&lt;br&gt;&#xA;अशोच्यत्वं कुतस्तेषां येषां वैरं भविष्यति ।&#x9;KK02-08-103-004a&lt;br&gt;&#xA;पाण्डवैर्युद्धशौण्डैर्हि बलवद्भिर्महारथैः ॥&#x9;KK02-08-103-004c&lt;br&gt;&#xA;सञ्जय उवाच ॥&#x9;KK02-08-103-005&lt;br&gt;&#xA;तवेदं सुकृतं राजन्महद्वैरमुपस्थितम् ।&#x9;KK02-08-103-005a&lt;br&gt;&#xA;विनाशो येन लोकस्य सानुबन्धो भविष्यति ॥&#x9;KK02-08-103-005c&lt;br&gt;&#xA;वार्यमाणो हि भीष्मेण द्रोणेन विदुरेण च ।&#x9;KK02-08-103-006a&lt;br&gt;&#xA;पाण्डवानां प्रियां भार्यां द्रौपदीं धर्मचारिणीम् ॥&#x9;KK02-08-103-006c&lt;br&gt;&#xA;प्राहिणोदानयेहेति पुत्रो दुर्योधनस्तव ।&#x9;KK02-08-103-007a&lt;br&gt;&#xA;सूतपुत्रं सुमन्दात्मा निर्लज्जः प्रातिकामिनम् ॥&#x9;KK02-08-103-007c&lt;br&gt;&#xA;यस्मै देवाः प्रयच्छन्ति पुरुषाय पराभवम् ।&#x9;KK02-08-103-008a&lt;br&gt;&#xA;बुद्धिं तस्यापकर्षन्ति सोऽवाचीनानि पश्यति ॥&#x9;KK02-08-103-008c&lt;br&gt;&#xA;बुद्धौ कलुषभूतायां विनाशे समुपस्थिते ।&#x9;KK02-08-103-009a&lt;br&gt;&#xA;अनयो नयसङ्काशो हृदयान्नापसर्पति ॥&#x9;KK02-08-103-009c&lt;br&gt;&#xA;अनर्थाश्चार्थरूपेण अर्थाश्चानर्थरूपिणः ।&#x9;KK02-08-103-010a&lt;br&gt;&#xA;उत्तिष्ठन्ति विनाशाय नूनं तच्चास्य रोचते ॥&#x9;KK02-08-103-010c&lt;br&gt;&#xA;न कालो दण्डमुद्यम्य शिरः कृन्तति कस्यचित् ।&#x9;KK02-08-103-011a&lt;br&gt;&#xA;कालस्य बलमेतावद्विपरीतार्थदर्शनम् ॥&#x9;KK02-08-103-011c&lt;br&gt;&#xA;आसादितमिदं घोरं तुमुलं रोमहर्षणम् ।&#x9;KK02-08-103-012a&lt;br&gt;&#xA;पाञ्चालीमपकर्षद्भिः सभामध्ये तपस्विनीम् ॥&#x9;KK02-08-103-012c&lt;br&gt;&#xA;अयोनिजां रूपवतीं कुले जातां विभावसोः ।&#x9;KK02-08-103-013a&lt;br&gt;&#xA;को नु तां सर्वधर्मज्ञां परिभूय यशस्विनीम् ॥&#x9;KK02-08-103-013c&lt;br&gt;&#xA;पर्यानयेत्सभामध्ये विना दुर्द्यूतदेविनम् ।&#x9;KK02-08-103-014a&lt;br&gt;&#xA;स्त्रीधर्मिणी वरारोहा शोणितेन परिप्लुता ॥&#x9;KK02-08-103-014c&lt;br&gt;&#xA;एकवस्त्राथ पाञ्चाली पाण्डवानभ्यवैक्षत ।&#x9;KK02-08-103-015a&lt;br&gt;&#xA;हृतस्वान्हृतराज्यांश्च हृतवस्त्रान्हृतश्रियः ॥&#x9;KK02-08-103-015c&lt;br&gt;&#xA;विहीनान्सर्वकामेभ्यो दासभावमुपागतान् ।&#x9;KK02-08-103-016a&lt;br&gt;&#xA;धर्मपाशपरिक्षिप्तानशक्तानिव विक्रमे ॥&#x9;KK02-08-103-016c&lt;br&gt;&#xA;क्रुद्धां चानर्हतीं कृष्णां दुःखितां कुरुसंसदि ।&#x9;KK02-08-103-017a&lt;br&gt;&#xA;दुर्योधनश्च कर्णश्च कटुकान्यभ्यभाषताम् ॥&#x9;KK02-08-103-017c&lt;br&gt;&#xA;इति सर्वमिदं राजन्नाकुलं प्रतिभाति मे ।&#x9;KK02-08-103-018a&lt;br&gt;&#xA;धृतराष्ट्र उवाच ॥&#x9;KK02-08-103-018&lt;br&gt;&#xA;तस्याः कृपणचक्षुर्भ्यां प्रदह्येतापि मेदिनी ॥&#x9;KK02-08-103-018c&lt;br&gt;&#xA;अपि शेषं भवेदद्य पुत्राणां मम सञ्जय ।&#x9;KK02-08-103-019a&lt;br&gt;&#xA;भरतानां स्त्रियः सर्वा गान्धार्या सह सङ्गताः ॥&#x9;KK02-08-103-019c&lt;br&gt;&#xA;प्राक्रोशन्भैरवं तत्र दृष्ट्वा कृष्णां सभागताम् ।&#x9;KK02-08-103-020a&lt;br&gt;&#xA;धर्मिष्टां धर्मपत्नीं च रूपयौवनशालिनीम् ॥&#x9;KK02-08-103-020c&lt;br&gt;&#xA;प्रजाभिः सह सङ्गम्य ह्यनुशोचन्ति नित्यशः ।&#x9;KK02-08-103-021a&lt;br&gt;&#xA;अग्निहोत्राणि सायाह्ने न चाहूयन्त सर्वशः ॥&#x9;KK02-08-103-021c&lt;br&gt;&#xA;ब्राह्मणाः कुपिताश्चासन्द्रौपद्याः परिकर्षणे ।&#x9;KK02-08-103-022a&lt;br&gt;&#xA;आसीन्निष्ठानको घोरो निर्घातश्च महानभूत् ॥&#x9;KK02-08-103-022c&lt;br&gt;&#xA;दिव उल्काश्चापतन्त राहुश्चार्कमुपाग्रसत् ।&#x9;KK02-08-103-023a&lt;br&gt;&#xA;अपर्वणि महाघोरं प्रजानां जयन्भयम् ॥&#x9;KK02-08-103-023c&lt;br&gt;&#xA;तथैव रथशालासु प्रादुरासीद्धुताशनः ।&#x9;KK02-08-103-024a&lt;br&gt;&#xA;ध्वजाश्चापि व्यशीर्यन्त भरतानामभूतये ॥&#x9;KK02-08-103-024c&lt;br&gt;&#xA;दुर्योधनस्याग्निहोत्रे प्राक्रोशन्भैरवं शिवाः ।&#x9;KK02-08-103-025a&lt;br&gt;&#xA;तास्तदा प्रत्यभाषन्त रासभाः सर्वतो दिशः ॥&#x9;KK02-08-103-025c&lt;br&gt;&#xA;प्रातिष्ठत ततो भीष्मो द्रोणेन सह सञ्जय ।&#x9;KK02-08-103-026a&lt;br&gt;&#xA;कृपश्च सोमदत्तश्च बाह्लीकश्च महामनाः ॥&#x9;KK02-08-103-026c&lt;br&gt;&#xA;ततोऽहमब्रुवं तत्र विदुरेण प्रचोदितः ।&#x9;KK02-08-103-027a&lt;br&gt;&#xA;वरं ददानि कृष्णायै काङ्क्षितं यद्यदिच्छति ॥&#x9;KK02-08-103-027c&lt;br&gt;&#xA;अवृणोत्तत्र पाञ्चाली पाण्डवानामदासताम् ।&#x9;KK02-08-103-028a&lt;br&gt;&#xA;सरथान्सधनुष्कांश्चाप्यनुज्ञासिषमप्यहम् ॥&#x9;KK02-08-103-028c&lt;br&gt;&#xA;अथाब्रवीन्महाप्राज्ञो विदुरः सर्वधर्मवित् ।&#x9;KK02-08-103-029a&lt;br&gt;&#xA;एतदन्तास्तु भरता यद्वः कृष्णा सभां गता ॥&#x9;KK02-08-103-029c&lt;br&gt;&#xA;यैषा पाञ्चालराजस्य सुता सा श्रीरनुत्तमा ।&#x9;KK02-08-103-030a&lt;br&gt;&#xA;पाञ्चाली पाण्डवानेतान्दैवसृष्टोपसर्पति ॥&#x9;KK02-08-103-030c&lt;br&gt;&#xA;तस्याः पार्थाः परिक्लेशं न क्षंस्यन्ते ह्यमर्षणाः ।&#x9;KK02-08-103-031a&lt;br&gt;&#xA;वृष्णयो वा महेष्वासाः पाञ्चाला वा महारथाः ॥&#x9;KK02-08-103-031c&lt;br&gt;&#xA;तेन सत्याभिसन्धेन वासुदेवेन रक्षिताः ।&#x9;KK02-08-103-032a&lt;br&gt;&#xA;आगमिष्यति बीभत्सुः पञ्चालैः परिवारितः ॥&#x9;KK02-08-103-032c&lt;br&gt;&#xA;तेषां मध्ये महेष्वासो भीमसेनो महाबलः ।&#x9;KK02-08-103-033a&lt;br&gt;&#xA;आगमिष्यति धुन्वानो गदां दण्डमिवान्तकः ॥&#x9;KK02-08-103-033c&lt;br&gt;&#xA;ततो गाण्डीवनिर्घोषं श्रुत्वा पार्थस्य धीमतः ।&#x9;KK02-08-103-034a&lt;br&gt;&#xA;गदावेगं च भीमस्य नालं सोढुं नराधिपाः ॥&#x9;KK02-08-103-034c&lt;br&gt;&#xA;तत्र मे रोचते नित्यं पार्थैः साम न विग्रहः ।&#x9;KK02-08-103-035a&lt;br&gt;&#xA;कुरुभ्यो हि सदा मन्ये पाण्डवान्बलवत्तरान् ॥&#x9;KK02-08-103-035c&lt;br&gt;&#xA;तथा हि बलवान्राजा जरासन्धो महाद्युतिः ।&#x9;KK02-08-103-036a&lt;br&gt;&#xA;बाहुप्रहरणेनैव भीमेन निहतो युधि ॥&#x9;KK02-08-103-036c&lt;br&gt;&#xA;तस्य ते शम एवास्तु पाण्डवैर्भरतर्षभ ।&#x9;KK02-08-103-037a&lt;br&gt;&#xA;उभयोः पक्षयोर्युक्तं क्रियतामविशङ्कया ॥&#x9;KK02-08-103-037c&lt;br&gt;&#xA;एवं कृते महाराज परं श्रेयस्त्वमाप्स्यसि ।&#x9;KK02-08-103-038a&lt;br&gt;&#xA;एवं गावल्गणे क्षत्ता धर्मार्थसहितं वचः ॥&#x9;KK02-08-103-038c&lt;br&gt;&#xA;उक्तवान्न गृहीतं वै मया पुत्रहितैषिणा ॥ ॥&#x9;KK02-08-103-039ac&lt;/p&gt;</description>
    </item>
  </channel>
</rss>
